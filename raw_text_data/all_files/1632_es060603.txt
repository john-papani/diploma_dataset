
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΕΔΡΙΑΣΗ ΡΚΔ΄
Παρασκευή 6 Ιουνίου 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται ότι τη συνεδρίαση παρακολουθούν μαθητές από: το 1ο Δημοτικό Σχολείο Μουζακίου Καρδίτσας, το Δημοτικό Σχολείο Μαυροματίου και Μαγουλίτσας Καρδίτσας, το Δημοτικό Σχολείο Πασχαλίτσας Καρδίτσας, το 2ο Δημοτικό Σχολείο Ληξουρίου Κεφαλλονιάς, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Ανακοίνωση του δελτίου επικαίρων ερωτήσεων της Δευτέρας 9 Ιουνίου 2003, σελ.
4. Συζήτηση επικαίρων ερωτήσεων:
α) Προς τον Υπουργό Οικονομίας και Οικονομικών: i) σχετικά με το ιδιοκτησιακό καθεστώς που διέπει την περιοχή Καλντέρας της Σαντορίνης, σελ.
ii) σχετικά με τη δημιουργία μνημειακού συγκροτήματος για τη μάχη της Κρήτης, σελ.
iii) σχετικά με την καθυστέρηση ένταξης της δεύτερης φάσης των αρδευτικών έργων Μαργαρισίου Θεσπρωτίας στο Γ΄ Κοινοτικό Πλαίσιο Στήριξης, σελ.
β) Προς τον Υπουργό Γεωργίας, σχετικά με τη θέση της χώρα μας για άρση των επιφυλάξεων στην καλλιέργεια γενετικά τροποποιημένων οργανισμών, σελ.
γ) Προς τον Υπουργό Εμπορικής Ναυτιλίας, σχετικά με την ακτοπλοϊκή σύνδεση στις Βόρειες Σποράδες, σελ.
δ) Προς τον Υπουργό Δημόσιας Τάξης, σχετικά με την επέμβαση της Αστυνομίας στη συγκέντρωση των κατοίκων των περιοχών Καπανδριτίου και Πολυδενδρίου, οι οποίοι αντιδρούν για τους νέους χώρους υγειονομικής ταφής των απορριμμάτων κλπ., σελ.
5) Συζήτηση επερώτησης Βουλευτών της Νέας Δημοκρατίας, του Κομμουνιστικού Κόμματος Ελλάδος, και του Συνασπισμού της Αριστεράς, των Κινημάτων και της Οικολογίας, προς τον Υπουργό Εργασίας και Κοινωνικών Ασφαλίσεων, σχετικά με την Κυβερνητική Πολιτική για θέματα εργασίας, ανεργίας και κλεισίματος επιχειρήσεων, σελ.
Γ. ΝΟΜΟΘΕΤΙΚΗ ΕΡΓΑΣΙΑ
1. Κατάθεση έκθεσης Διαρκούς Επιτροπής:
Η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Περιβάλλοντος, Χωροταξίας και Δημοσίων Έργων: «Μητρώο Μελετητών, ανάθεση και εκπόνηση μελετών και παροχή συναφών υπηρεσιών», σελ.
2. Κατάθεση σχεδίου νόμου:
Οι Υπουργοί Γεωργίας, Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, Υγείας και Πρόνοιας και Δικαιοσύνης κατέθεσαν σχέδιο νόμου: «Ζώα συντροφιάς, αδέσποτα ζώα συντροφιάς και άλλες διατάξεις», σελ.
ΟΜΙΛΗΤΕΣ
Επί των επικαίρων ερωτήσεων:
ΑΝΩΜΕΡΙΤΗΣ Γ., σελ.
ΓΚΑΤΖΗΣ Ν., σελ.
ΔΑΜΑΝΑΚΗ Μ., σελ.
ΔΑΜΙΑΝΑΚΗΣ Ε., σελ.
ΔΡΥΣ Γ., σελ.
ΛΕΒΟΓΙΑΝΝΗΣ Ν., σελ.
ΜΠΕΖΑΣ Α., σελ.
ΠΑΧΤΑΣ Χ., σελ.
ΣΤΕΡΓΙΟΥ Ι., σελ.
ΤΣΕΡΤΙΚΙΔΗΣ Π., σελ.
ΦΩΤΙΑΔΗΣ Α., σελ.
Επί των επερωτήσεων:
ΑΔΡΑΚΤΑΣ Π., σελ.
ΑΚΡΙΒΑΚΗΣ Α., σελ.
ΓΙΑΚΟΥΜΑΤΟΣ Γ., σελ.
ΓΚΑΤΖΗΣ Ν., σελ.
ΚΑΚΛΑΜΑΝΗΣ Ν., σελ.
ΚΟΣΙΩΝΗΣ Π., σελ.
ΚΟΥΒΕΛΗΣ Φ., σελ.
ΛΑΦΑΖΑΝΗΣ Π., σελ.
ΜΠΟΥΡΑΣ Α., σελ.
ΞΗΡΟΤΥΡΗ-ΑΙΚΑΤΕΡΙΝΑΡΗ Α., σελ.
ΠΑΠΑΓΕΩΡΓΟΠΟΥΛΟΣ Λ., σελ.
ΠΑΠΑΝΙΚΟΛΑΟΥ Ε., σελ.
ΠΑΠΑΡΗΓΑ Α., σελ.
ΡΕΠΠΑΣ Δ., σελ.
ΣΚΥΛΛΑΚΟΣ Α., σελ.
ΣΤΕΡΓΙΟΥ Ι., σελ.
ΤΖΕΚΗΣ Α., σελ.
ΤΣΙΟΓΚΑΣ Δ., σελ.
ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΣΥΝΕΔΡΙΑΣΗ ΡΚΔ΄
Παρασκευή 6 Ιουνίου 2003
Αθήνα, σήμερα στις 6 Ιουνίου 2003, ημέρα Παρασκευή και ώρα 10.45΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. KΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 5-6-2003 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΚΒ΄ συνεδριάσεώς του, της Πέμπτης 5 Ιουνίου 2003, σε ό,τι αφορά στην ψήφιση στο σύνολο του σχεδίου νόμου: 1) «Κύρωση της Συμφωνίας Σταθεροποίησης και Σύνδεσης μεταξύ των Ευρωπαϊκών Κοινοτήτων και των Κρατών-Μελών τους αφ? ενός και της Δημοκρατίας της Κροατίας αφ΄ ετέρου», 2) «Κύρωση της Συμφωνίας σχετικά με το Διεθνή Οργανισμό Δορυφορικών Τηλεπικοινωνιών (International Telecommunication Satellite Organization ?ITSO) και της τροποποίησης του άρθρου 23 της Συμφωνίας Λειτουργίας του Οργανισμού».
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Ευτύχιο Δαμιανάκη, Βουλευτή Χανίων, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ροδόπης κ. ΕΥΡΙΠΙΔΗΣ ΣΤΥΛΙΑΝΙΔΗΣ κατέθεσε αναφορά με την οποία ζητεί την επίλυση προβλημάτων λειτουργίας των νοσοκομείων και κέντρων υγείας της Ανατολικής Μακεδονίας και Θράκης.
2) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο κ. Κων/νος Μαυρόπουλος ζητεί την αναγνώριση του πτυχίου του από το ΔΙΚΑΤΣΑ.
3) Ο Βουλευτής Έβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία ο Αθλητικός και Μορφωτικός Όμιλος Ποιμενικού Διδυμοτείχου Έβρου ζητεί τη λήψη μέτρων στήριξής του.
4) Ο Βουλευτής Δωδεκανήσου κ. ΒΑΣΙΛΕΙΟΣ ΠΑΠΑΝΙΚΟΛΑΣ κατέθεσε αναφορά με την οποία ο Δήμος Νότιας Ρόδου ζητεί την ενίσχυση του Αστυνομικού Σταθμού Γενναδίου, με πρόσθετο προσωπικό.
5) Ο Βουλευτής Δωδεκανήσου κ. ΒΑΣΙΛΕΙΟΣ ΠΑΠΑΝΙΚΟΛΑΣ κατέθεσε αναφορά με την οποία ο Αγροτικός Συνεταιρισμός Κάσου ζητεί να εγκριθεί η άδεια λειτουργίας του σφαγείου της νήσου Κάσου.
6) Ο Βουλευτής Δωδεκανήσου κ. ΒΑΣΙΛΕΙΟΣ ΠΑΠΑΝΙΚΟΛΑΣ κατέθεσε αναφορά με την οποία ο Δήμος Νότιας Ρόδου ζητεί να ενταχθεί η περιοχή της Νότιας Ρόδου, στα ειδικά κίνητρα επιχορήγησης τουριστικών επενδύσεων του αναπτυξιακού νόμου.
7) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ? ΛΙΑΚΑΤΑΣ κατέθεσε αναφορά με την οποία ο Πανελλήνιος Σύλλογος Υπαλλήλων Αθλητικών Σωματείων ζητεί τη μονιμοποίηση μελών του, που έχουν προσληφθεί μετά το 1998.
8) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία η Ένωση Συνεταιριστικών Τραπεζών Ελλάδος ζητεί να μην αυξηθεί η εισφορά του Ν. 128/75 για τις Συνεταιριστικές Τράπεζες.
9) Οι Βουλευτές κύριοι ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ και ΠΑΝΑΓΙΩΤΗΣ ΛΑΦΑΖΑΝΗΣ κατέθεσαν αναφορά με την οποία το Εργατοϋπαλληλικό Κέντρο Αρκαδίας ζητεί την αναβάθμιση του ρόλου του ΙΓΜΕ.
10) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Δημοτική Επιχείρηση Πολιτιστικής Ανάπτυξης Ζακύνθου διαμαρτύρεται για τη μεταφορά του «Φεστιβάλ Περιβαλλοντικού Κινηματογράφου» από τη Ζάκυνθο στη Ρόδο και ζητεί τη μόνιμη λειτουργία του ECOCINEMA στη Ζάκυνθο.
11) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Πανηπειρωτική Ομοσπονδία Αμερικής ? Καναδά και Αυστραλίας ζητεί από την Ελληνική Κυβέρνηση να υπερασπισθεί τα δικαιώματα των Ελλήνων της μειονότητας της Αλβανίας.
12) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Πανηπειρωτική Ομοσπονδία Αμερικής ? Καναδά και Αυστραλίας ζητεί ένα σύγχρονο αναπτυξιακό σχεδιασμό για την Ήπειρο.
13) Η Βουλευτής Θεσσαλονίκης κ. ΑΣΗΜΙΝΑ ΞΗΡΟΤΥΡΗ ? ΑΙΚΑΤΕΡΙΝΑΡΗ κατέθεσε αναφορά με την οποία ο Σύλλογος Υπαλλήλων Κεντρικής Αγοράς Θεσσαλονίκης ζητεί την επίλυση εργασιακού και συνταξιοδοτικού προβλήματος των μελών της.
14) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Ηρακλής Λαλάγκας ζητεί την επίλυση φορολογικού και ασφαλιστικού του προβλήματος .
15) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ κατέθεσαν αναφορά με την οποία η Πανελλήνια Ομοσπονδία Εργατοϋπαλλήλων Κρέατος «Η Ένωσις» ζητεί τη μείωση του ορίου συνταξιοδότησης των εκδοροσφαγέων.
16) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ κατέθεσαν αναφορά με την οποία η Πανελλήνια Ομοσπονδία Προσωπικού ΕΚΑΒ ζητεί την αναμόρφωση των μισθολογικών παροχών των μελών της.
17) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ κατέθεσαν αναφορά με την οποία η Ομοσπονδία Συνταξιουχικών Τραπεζικών Οργανώσεων Ελλάδας ζητεί την ίδρυση ενιαίου ταμείου ασφάλισης των τραπεζοϋπαλλήλων.
18) Οι Βουλευτές κύριοι ΦΩΤΗΣ ΚΟΥΒΕΛΗΣ και ΙΩΑΝΝΑ ΣΤΕΡΓΙΟΥ κατέθεσαν αναφορά με την οποία το Εργατοϋπαλληλικό Κέντρο, το Νομαρχιακό Τμήμα της ΑΔΕΔΥ και Συνταξιούχοι του Νομού Χίου ζητούν να ενταχθεί η νήσος Χίος σε προγράμματα καταπολέμησης της ανεργίας.
19) Ο Βουλευτής Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία οι πενταμελείς επιτροπές ΕΙΝΑΠ ΨΝΑ, ΠΕΝΟΨΥ και ο Ενιαίος Σύλλογος Εργαζομένων ΨΝΑ διαμαρτύρονται για τις περικοπές στα κονδύλια των εφημεριών γιατρών και λοιπού προσωπικού στο ΨΝΑ.
20) Ο Βουλευτής Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία ο κ. Αντώνιος Σαλμανίδης, Διευθυντής Μαιευτικής ? Γυναικολογίας του Νοσοκομείου Ευαγγελισμός ζητεί την επίλυση εργασιακού του προβλήματος.
21) Ο Βουλευτής Εύβοιας κ. ΑΝΑΣΤΑΣΙΟΣ ΛΙΑΣΚΟΣ κατέθεσε αναφορά με την οποία ο κ. Αργύρης Γεώργιος, κάτοικος Αλιβερίου, ζητεί την κατάργηση της λατομικής ζώνης στη θέση Τσαρούχα του δήμου Ταμυνέων Εύβοιας.
22) Ο Βουλευτής Ροδόπης κ. ΕΥΡΙΠΙΔΗΣ ΣΤΥΛΙΑΝΙΔΗΣ κατέθεσε αναφορά με την οποία ζητεί την προώθηση λύσεων, που θα ανακουφίσουν το σύστημα Υγείας, στην Ανατολική Μακεδονία και Θράκη.
23) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Δήμος Αίγινας Πειραιά ζητεί άμεση επιχορήγηση για την εκτέλεση έργου φωτισμού του Δημοτικού Σταδίου Αίγινας.
24) Ο Βουλευτής Καστοριάς κ. ΑΝΕΣΤΗΣ ΑΓΓΕΛΗΣ κατέθεσε αναφορά με την οποία η Νομαρχιακή Αυτοδιοίκηση Καστοριάς ζητεί τη λήψη μέτρων για την επιβίωση των αγροτικών οργανώσεων και των εταιρειών τους, στη Βόρειο Ελλάδα.
25) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Διασωματική Επιτροπή του Οπτικοακουστικού Κλάδου διαμαρτύρεται για την τροποποίηση της παρ. 4 άρθρου 10 του Ν. 2328/95 και ζητεί την απόσυρση της σχετικής τροπολογίας.
26) Ο Βουλευτής Έβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία το Εργατοϋπαλληλικό Κέντρο Διδυμοτείχου και Περιφέρειας ζητεί την ίδρυση Αστυνομικής Υποδιεύθυνσης στο Διδυμότειχο Έβρου.
27) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Δήμος Βαλτετσίου Αρκαδίας ζητεί τη μείωση του πληθυσμιακού ορίου των δύο χιλιάδων και άνω κατοίκων του β΄ εδαφ. της παρ. 1 του άρθρου 115 του Π.Δ. 410/95, ώστε να προβλέπεται για το Δήμο Βαλτετσίου θέση Αντιδημάρχου.
28) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ διαμαρτύρεται για μεθοδεύσεις της ΟΠΑΠ ΑΕ στην προώθηση του μονομερούς κανονισμού κ.α.
29) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία η Νομαρχιακή Αυτοδιοίκηση Κιλκίς ζητεί την επιλογή του στρατοπέδου «Δογάνη» ως σημείο μετεγκαταστάσεως του 312 Σ.Π.
30) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία το Επιμελητήριο Κιλκίς ζητεί την επέκταση ισχύος της διατάξεως της παρ. 9 του άρθρου 18 του Ν. 3144/2003 και στους επαγγελματίες ? βιοτέχνες του Δ.Δ. Ευρωπού Νομού Κιλκίς.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στις με αριθμό 8973/24-4-03 και 9107/6-5-03 ερωτήσεις των Βουλευτών κ. Κωνσταντίνου Τσιπλάκη και κ. Μαρίας Κόλλια ?Τσαρουχά δόθηκε με το υπ? αριθμ. 7017/4/3263/13-5-03 έγγραφο από τον Υπουργό Δημόσιας Τάξης η ακόλουθη απάντηση:
«Σε απάντηση των ανωτέρω ερωτήσεων, που κατέθεσαν οι Βουλευτές κ. Κ. Τσιπλάκης και κ. Μ. Κόλλια ?Τσαρουχά σας γνωρίζουμε ότι, στα πλαίσια των προσπαθειών που καταβάλλονται, τον τελευταίο καιρό, από το Υπουργείο μας, ώστε να αποφευχθεί το φαινόμενο της τυπικής μόνο παρουσίας των αστυνομικών στους Αστυνομικούς Σταθμούς και να αξιοποιηθεί το προσωπικό τους, κυρίως στην πραγματοποίηση των εποχούμενων περιπολιών, οι οποίες, σύμφωνα με τα σχέδια δράσης των οικείων Αστυνομικών Διευθύνσεων, διενεργούνται από τα Αστυνομικά Τμήματα ακόμη και στα πιo απομακρυσμένα δημοτικά διαμερίσματα, αποφασίσθηκε η μερική ανακατανομή των οργανικών θέσεων των Αστυνομικών Διευθύνσεων της χώρας, προς επίτευξη του στόχου αυτού. Προς τούτο, σε ό,τι αφορά την εκτέλεση υπηρεσίας των αστυνομικών στους Σταθμούς, αποφασίσθηκε να διατίθενται ορισμένες ώρες του 24ώρου, κυρίως πρωινές, για την εξυπηρέτηση των πολιτών και τις υπόλοιπες να διατίθενται στις προαναφερόμενες περιπολίες.
Οι ρυθμίσεις αυτές, οι οποίες αφορούν και τους Αστυνομικούς Σταθμούς της Αστυνομικής Διεύθυνσης Σερρών, έγιναν, επειδή εκτιμήθηκε από την Υπηρεσία ότι ο τρόπος αυτός της αστυνόμευσης, με την ευρύτερη στήριξη και των τοπικών κοινωνιών, θα αποδώσει θετικά αποτελέσματα ως προς την αντιμετώπιση της εγκληματικότητας και γενικότερα των αστυνομικών προβλημάτων των ευπαθών κυρίως περιοχών και θα συμβάλλει σημαντικά στην παγίωση του αισθήματος ασφάλειας των πολιτών.
Πάντως, η συνολική ανακατανομή όλων των θέσεων του αστυνομικού προσωπικού θα αποτελέσει αντικείμενο ειδικότερης μελέτης από επιτροπή, η οποία έχει συγκροτηθεί για το σκοπό αυτό στο Αρχηγείο της Αστυνομίας, με βάση τα τοπικά προβλήματα και τα νέα υπηρεσιακά και κοινωνικά δεδομένα, σε συνδυασμό και με τον γενικότερο σχεδιασμό αναδιάρθρωσης όλων των περιφερειακών αστυνομικών Υπηρεσιών που πραγματοποιείται, προκειμένου να καταστούν δυναμικότερες και αποτελεσματικότερες στην εκπλήρωση της αποστολής τους. Προς τούτο αξιολογούνται και εκτιμώνται αναλόγως όλα τα συναφή με το θέμα στοιχεία, σε συνδυασμό και με τις απόψεις και προτάσεις των επιτροπών, που, για το σκοπό αυτό, μετά από επιστολή μας, είχαν συσταθεί στις περιφερειακές Νομαρχιακές Αυτοδιοικήσεις, προκειμένου να ληφθούν οριστικές και με μακρόχρονη προοπτική αποφάσεις, με τη στήριξη των τοπικών κοινωνιών.
Ο Υπουργός
ΜΙΧΑΛΗΣ ΧΡΥΣΟΧΟΪΔΗΣ»
2. Στην με αριθμό 8954/23-4-03 ερώτηση του Βουλευτή κ. Μιχάλη Παπαδόπουλου δόθηκε με το υπ? αριθμ. 1109/13-5-05 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σύμφωνα με τα στοιχεία της Δ/νσης Μητρώων και Τεχνικών Επαγγελμάτων (Δ 15) τα εξής:
1. Σύμφωνα με τις ειδικές διατάξεις του αρ.2 παρ. 3 του ν.716/77 και του αρ.3 του Π.Δ. 799/88 (ΦΕΚ 185/78 τ.Α΄) «Μελετητής»: Επιστήμων, διπλωματούχος ανωτάτης σχολής ημεδαπής ή ομοταγούς ανεγνωρισμένης σχολής της αλλοδαπής, ασχολούμενος με εκπόνηση μελετών και επιβλέψεις τεχνικών και άλλων έργων και νομίμως ασκών το επάγγελμα εν Ελλάδι» (δηλ ?δεια ?σκησης Επαγγέλματος από το Τ.Ε.Ε.).
2. Οι διατάξεις του Π.Δ. 318/94 ρυθμίζουν γενικά τα επαγγελματικά δικαιώματα των πτυχιούχων της Σχολής Τεχνολογικών Εφαρμογών και Τεχνολογικών Εκπαιδευτικών Ιδρυμάτων και δεν αναφέρονται σε θέματα εγγραφής στο Μητρώο Μελετητών των ανωτέρω πτυχιούχων.
Κατόπιν των ανωτέρω και εφόσον δεν έχει επέλθει τροποποίηση στις διατάξεις του ισχύοντος νόμου, δεν μπορεί να γίνει εγγραφή πτυχιούχων Τ.Ε.Ι. στο υπόψη Μητρώο αφού δεν υπάρχει σχετική διάταξη που να προβλέπει την εγγραφή αυτή.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
3. Στην με αριθμό 8970/24-4-03 ερώτηση του Βουλευτή κ. Σωτήρη Χατζηγάκη δόθηκε με το υπ? αριθμ. ΤΚΕ/Φ2/9029/12-5-2003 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της 8970/24.4.2003 ερώτησης που κατέθεσε στη Βουλή ο βουλευτής κ. Σωτήριος Χατζηγάκης, σχετικά με την εφαρμογή του «Πόθεν Έσχες» στους πολιτικούς, σας γνωρίζουμε ότι:
Σύμφωνα με τις διατάξεις του άρθρου 24 του ν. 2429/1996 ο Πρωθυπουργός, οι αρχηγοί των πολιτικών κομμάτων που εκπροσωπούνται στο Εθνικό ή το Ευρωπαϊκό Κοινοβούλιο, οι υπουργοί, οι αναπληρωτές υπουργοί, οι υφυπουργοί, οι βουλευτές και οι έλληνες αντιπρόσωποι στο Ευρωπαϊκό Κοινοβούλιο υποχρεούνται να υποβάλλουν δήλωση της περιουσιακής κατάστασης των ίδιων, των συζύγων και των ανηλίκων τέκνων τους. Οι δηλώσεις τους ελέγχονται από την Κοινοβουλευτική Επιτροπή Ελέγχου του άρθρου 19 του ιδίου νόμου.
Ο Υφυπουργός
ΣΤΑΥΡΟΣ ΜΠΕΝΟΣ»
4. Στην με αριθμό 8926/22-4-03 ερώτηση του Βουλευτή κ. Κων/νου Τσιπλάκη δόθηκε με το υπ? αριθμ. ΥΠΠΟ/Γ.Υ/Κ.Ε./1069/7-5-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8926/22.03.2003 ερώτηση του Βουλευτή κ. Κωνσταντίνου Τσιπλάκη, σας γνωρίζουμε τα εξής:
Το Φεστιβάλ Αμφίπολης επιχορηγήθηκε τα τελευταία χρόνια από πιστώσεις του Ειδικού Λογαριασμού ν. 234372/1 α) με την απόφαση ΥΠ.ΠΟ/ΟΙΚΟΝ/Γ/53788/16.10.2001 με το ποσό των 10.000.000 δρχ. για πολιτιστικές εκδηλώσεις και β) με την ΥΠ.ΠΟ./ΟΙΚΟΝ/Γ/18308/8.4.20Ο3 Απόφαση με το ποσό των 29,347.00? για την ενίσχυση των πολιτιστικών της δραστηριοτήτων.
Όσον αφορά στον έλεγχο και στις συνθήκες λειτουργίας του διαχειριστικού φορέα του Φεστιβάλ το ΥΠ.ΠΟ. δεν έχει ουδεμία ανάμειξη.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
5. Στην με αριθμό 9321/12-5-03 ερώτηση του Βουλευτή κ. Μανώλη Σκουλάκη δόθηκε με το υπ? αριθμ. ΥΠΠΟ/Γ.Υ/Κ.Ε./1104 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 9321/12.05.2003 ερώτηση του Βουλευτή κ. Μανώλη Σκουλάκη, σας γνωρίζουμε ότι:
Από τον συνδυασμό των διατάξεων του άρθρου 13 ν. 2971/2001 «Αιγιαλός, παραλία και άλλες διατάξεις» και του ν. 3028/2002 «για την προστασία των Αρχαιοτήτων και εν γένει της Πολιτιστικής Κληρονομιάς» που ως νεώτερος και ειδικότερος κωδικοποιεί την ισχύουσα αρχαιολογική νομοθεσία προκύπτουν τα εξής:
1. Το Υπουργείο Πολιτισμού μέσω των κατά τόπους αρμοδίων περιφερειακών υπηρεσιών του έχει ιδιαίτερο ενδιαφέρον και ευθύνη για την διαχείριση του αιγιαλού και της παραλίας που εμπίπτει σε κηρυγμένο αρχαιολογικό χώρο ή περιοχή πολιτιστικού ενδιαφέροντος (με την έννοια της ζώνης προστασίας μνημείου και του ιστορικού τόπου). Στις περιπτώσεις αυτές η διαχείριση του αιγιαλού και της παραλίας μπορεί να γίνεται από τον οικείο Δήμο ή Κοινότητα, εφόσον υποβληθεί σχετικό αίτημα μέσω της αρμόδιας Περιφερειακής Υπηρεσίας του ΥΠΠΟ, μετά από γνώμη του ΚΑΣ και απόφαση του Υπουργού Πολιτισμού.
2. Στις περιπτώσεις αιγιαλού και παραλίας που εμπίπτει σε προστατευόμενη περιοχή, περιοχή ευπαθών οικοσυστημάτων ή σε περιοχή ιδιαίτερου φυσικού κάλλους, είναι προφανές ότι η αρμοδιότητα προστασίας και ελέγχου ανήκει στο ΥΠΕΧΩΔΕ ή στην οικεία Περιφέρεια. Στις περιπτώσεις αυτές, εφόσον η αρμόδια κατά τόπο περιφερειακή υπηρεσία του ΥΠΠΟ κρίνει ότι δεν υφίσταται κώλυμα κατά τον ν. 3028/2002, θα παρέχει άμεσα την συναίνεση της για την παραχώρηση της διαχείρισης στους οικείους σΤΑ ή τον οικείο φορέα διοίκησης και εκμετάλλευσης λιμένα.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
6. Στην με αριθμό 8914/22-4-03 ερώτηση του Βουλευτή κ. Αθηναίου Φλωρίνη δόθηκε με το υπ? αριθμ. ΥΠΠΟ/Γ.Υ/Κ.Ε./1068/7-5-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8914/22.03.2003 ερώτηση του Βουλευτή κ. Αθηναίου Φλωρίνη, σας γνωρίζουμε τα εξής:
Για το θέμα της συνέχισης της ανασκαφής στο σπήλαιο Πετραλώνων όπως και για όλες τις ανασκαφές των φορέων εκτός της Αρχαιολογικής Υπηρεσίας -σύμφωνα με το Νόμο 3028/2002 και την Εγκύκλιο ΥΠ.ΠΟ./ΓΔΑ/ΑΡΧ/Α3/ Φ30/70868/2539/27.11.2002 γνωμοδοτεί το Κεντρικό Αρχαιολογικό Συμβούλιο. εξετάζοντας την σχετική αίτηση και όλα τα δικαιολογητικά που έχουν κατατεθεί.
Το θέμα που αφορά στην ανασκαφή στο σπήλαιο Πετραλώνων δεν έχει ακόμα εξετασθεί. Πρόκειται να συζητηθεί προσεχώς, σύμφωνα με τη σειρά που ακολουθείται από τη Διεύθυνση Προϊστορικών και Κλασικών Αρχαιοτήτων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
7. Στην με αριθμό 8902/22-4-03 ερώτηση του Βουλευτή κ. Φωτίου Κουβέλη δόθηκε με το υπ? αριθμ. ΥΠ.ΠΟ./Γ.Υ/Κ.Ε./1067/7-5-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8902/22.03.2003 ερώτηση του Βουλευτή κ. Φώτη Κουβέλη, σας γνωρίζουμε τα εξής:
1. Παρότι οι κανόνες λειτουργίας της αγοράς είναι γνωστοί και σκληροί, το κλείσιμο ενός βιβλιοπωλείου είναι πάντοτε κάτι εξαιρετικά δυσάρεστο.
2. Για το λόγο αυτό το ΥΠ.ΠΟ. (αλλά και άλλα Υπουργεία όπως το Υπουργείο Εθνικής Παιδείας και Θρησκευμάτων, το Υπουργείο Εργασίας και ΟΕΕ) ενισχύουν την αγορά βιβλίου με πολύ άμεσα ή έμμεσα μέτρα.
3. Η Διεύθυνση Γραμμάτων του ΥΠ.ΠΟ. και το ΕΚΕΒΙ (σε συνεργασία με άλλα συναρμόδια Υπουργεία) θα φροντίσουν για τη διάσωση του αρχειακού υλικού της «Διεθνούς Βιβλιοθήκης» καθώς και του τυχόν αποθέματος βιβλίων.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
8. Στην με αριθμό 9080/6-5-03 ερώτηση του Βουλευτή κ. Γεώργιου Τσούρνου δόθηκε με το υπ? αριθμ. 30956/ΔΕ-4052/13-5-2003 έγγραφο από τον Υφυπουργό Οικονομίας η ακόλουθη απάντηση:
«Απαντώντας στην παραπάνω ερώτηση, που κατέθεσε στη Βουλή των Ελλήνων ο Βoυλευτής κ. Γιώργος Τσούρνος, σχετικά με την οικονομική ενίσχυση της Νομαρχίας Αργολίδας για αποκατάσταση ζημιών από ακραία καιρικά φαινόμενα, σας γνωρίζουμε ότι ύστερα από πρόταση της Περιφέρειας Πελοποννήσου έχει ενταχθεί στο ΠΔΕ 2003 έργο προϋπολογισμού 1,2 εκ. ευρώ για την αποκατάσταση ζημιών στο επαρχιακό οδικό δίκτυο, για εργασίες καθαρισμού ποταμών και χειμάρρων στο Νομό Αργολίδας.
Παράλληλα για αντιπλημμυρικά του ποταμού lνάχου και του χειμάρρου Ξηριά Αργολίδας έχει εγκριθεί στη ΣΑΕ-072/1 έργο προϋπολογισμού 4,37 εκ. ευρώ.
Σε ότι αφορά το εθνικό οδικό δίκτυο του Νομού, αυτό καλύπτεται από έργο της ΣΑΕ-071 προϋπολογισμού 25,0 εκ. ευρώ για την αποκατάσταση ζημιών στο εθνικό οδικό δίκτυο.
Ο Υφυπουργός
ΧΡΗΣΤΟΣ ΠΑΧΤΑΣ»
9. Στην με αριθμό 8798/18-4-03 ερώτηση του Βουλευτή κ. Νικολάου Κατσαρού δόθηκε με το υπ΄ αριθμ. 1798/13-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Ν. Κατσαρός, σας πληροφορούμε τα εξής:
Με τη νέα οργανωτική διάρθρωση του ΕΘΙΑΓΕ επιδιώκεται η αναβάθμιση των περιφερειακών μονάδων του.
Η υπαγωγή των μονάδων αυτών διοικητικά στα Περιφερειακά Ιδρύματα Αγροτικής Έρευνας (Π.Ι.ΑΓ.Ε.) και επιστημονικά στα αντίστοιχα Εθνικά Ινστιτούτα Αγροτικής Έρευνας θα προάγει το ερευνητικό έργο.
Πιλοτικά θα λειτουργήσουν δύο Π.Ι.ΑΓ.Ε. (Αθήνα και Θεσσαλονίκη), όπου υπάρχει ήδη υποδομή σε κτίρια και ανθρώπινο δυναμικό. Σε δεύτερη φάση και αφού εξασφαλισθούν οι απαραίτητες προϋποθέσεις, το ΕΘΙΑΓΕ θα προχωρήσει στη λειτουργία και άλλων Π.Ι.ΑΓ.Ε.
Στόχος της νέας διάρθρωσης είναι η σύνδεση και ενοποίηση όλων των ομοειδών επιστημονικών δραστηριοτήτων που υλοποιούνται σήμερα σε διάφορες Ερευνητικές Μονάδες, στο πλαίσιο ενός Εθνικού Ινστιτούτου Αγροτικής Έρευνας, ώστε να υπάρξει ενιαία εθνική πολιτική και καλύτερος συντονισμός για κάθε ερευνητικό τομέα.
Ειδικότερα για το Ινστιτούτο Κτηνοτροφικών φυτών & Βοσκών Λάρισας οι μέχρι σήμερα ερευνητικές του δραστηριότητες αναφέρονται κυρίως στον Τομέα των Κτηνοτροφικών Φυτών.
Στο νέο οργανωτικό πλαίσιο οι δραστηριότητες αυτές όχι μόνο παραμένουν αλλά και ενισχύονται, εξειδικεύονται και εκσυγχρονίζονται επιστημονικά, ώστε να ανταποκριθούν στην επιτακτική ανάγκη της παραγωγής και διάχυσης νέας γνώσης και τεχνολογικής καινοτομίας.
Συγκεκριμένα, οι δραστηριότητες του Ινστιτούτου εξειδικεύονται σε θέματα Γενετικής Βελτίωσης και Τεχνικών Καλλιέργειας των κηπευτικών φυτών και αναλύονται ως εξής:
* Βελτίωση ποικιλιών κτηνοτροφικών φυτών, με τη χρήση σύγχρονων μεθόδων με στόχο τη δημιουργία νέων ποικιλιών προσαρμοσμένων στις εδαφοκλιματικές συνθήκες της χώρας και ανταγωνιστικών έναντι των εισαγόμενων.
* Παραγωγή βελτιωμένου πολλαπλασιαστικού υλικού.
* Μελέτη φυσιολογίας και βιοοικολογίας.
* Σχεδιασμός, ανάπτυξη, αξιολόγηση, προσαρμογή και διάδοση νέων βελτιωμένων μεθόδων και τεχνικών καλλιέργειας, με έμφαση στην ολοκληρωμένη διαχείριση και τη βιολογική καλλιέργεια.
* Μελέτη των τεχνολογικών και ποιοτικών χαρακτηριστικών των παραγόμενων κτηνοτροφικών φυτών και οσπρίων.
Με την ανωτέρω εξειδίκευση του Ινστιτούτου Κτηνοτροφικών Φυτών & Βοσκών Λάρισας και τον προσανατολισμό του σε σύγχρονα θέματα της επιστήμης και τεχνολογίας των κτηνοτροφικών φυτών αλλά και με την προβλεπόμενη ενίσχυσή του με εξειδικευμένο προσωπικό και σύγχρονο υλικοτεχνικό εξοπλισμό, θα ενισχυθεί η συμβολή της ερευνητικής αυτής μονάδας του ΕΘΙΑΓΕ στην επίλυση προβλημάτων των καλλιεργειών της περιοχής αλλά και η αναγνωρισμένη προσφορά του στον αγροτικό τομέα.
Ο Υπουργός
Γ. ΔΡΥΣ»
10. Στην με αριθμό 8838/18-4-03 ερώτηση των Βουλευτών κυρίων ?γγελου Τζέκη, Σπυρίδωνα Στριφτάρη και Γεωργίου Χουρμουζιάδη δόθηκε με το υπ΄ αριθμ. 1804/13-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές κ.κ. Α. Τζέκης, Σ. Στριφτάρης, Γ. Χουρμουζιάδης, σας πληροφορούμε τα εξής:
Ο ΕΛΓΑ πρόκειται πολύ σύντομα να προβεί σε τροποποίηση του Κανονισμού Ασφάλισης Φυτικής Παραγωγής, προκειμένου να καλύπτονται ασφαλιστικά από τον Οργανισμό οι ζημιές που προξενούνται από τον παγετό σε όλα τα βλαστικά στάδια των δενδρωδών καλλιεργειών.
Ως εκ τούτου, οι παραγωγοί της Κεντρικής & Δυτικής Μακεδονίας θα υποβάλουν δηλώσεις ζημιάς στους ανταποκριτές του ΕΛΓΑ για όλες τις καλλιέργειες των οπωροφόρων δένδρων που ζημιώθηκαν από τον παγετό του Απριλίου 2003.
Οι εξατομικευμένες εκτιμήσεις για τις ζημιές αυτές θα διενεργηθούν ταχέως, προκειμένου να καταβληθούν αμέσως μετά οι αποζημιώσεις στους πληγέντες παραγωγούς.
Για τα υπόλοιπα θέματα που αναφέρονται στην ερώτηση αρμόδιο ν΄ απαντήσει είναι το Υπ. Οικονομίας & Οικονομικών προς το οποίο κοινοποιούμε το έγγραφό μας με αντίγραφο της ερώτησης.
Ο Υπουργός
Γ. ΔΡΥΣ»
11. Στην με αριθμό 8805/18-4-03 ερώτηση του Βουλευτή κ. Εμμανουήλ Κεφαλογιάννη δόθηκε με το υπ΄ αριθμ. 1800/13-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Μ. Κεφαλογιάννης, σας πληροφορούμε τα εξής:
Η επιλογή και τοποθέτηση των Προϊσταμένων των οργανικών μονάδων κάθε επιπέδου του ΕΛΓΑ, πραγματοποιείται σύμφωνα με τη διαδικασία που προβλέπεται στις διατάξεις του άρθρου 41 του Κανονισμού Κατάστασης Προσωπικού του ΕΛΓΑ (Κ.Κ.Π. του ΕΛΓΑ).
Σύμφωνα με την ως άνω διαδικασία οι υποψήφιοι για θέσεις Προϊσταμένων κάθε επιπέδου οργανικής μονάδας κρίνονται από την Ειδική Επιτροπή του άρθρου 11 του Κ.Κ.Π. του ΕΛΓΑ και κατατάσσονται σε Πίνακα Επιλεγμένων, ο οποίος περιλαμβάνει κατά αλφαβητική σειρά τους υποψηφίους που η Ειδική Επιτροπή έκρινε ότι έχουν τα προσόντα να ασκήσουν τα καθήκοντα του Προϊσταμένου της συγκεκριμένης οργανικής μονάδας και σε Πίνακα Μη Επιλεγμένων, ο οποίος περιλαμβάνει κατ' αλφαβητική σειρά τους υποψηφίους που κρίθηκαν ότι δεν έχουν τα προσόντα να ασκήσουν τα καθήκοντα του Προϊσταμένου της συγκεκριμένης οργανικής μονάδας.
Μετά την έκδοση των ως άνω Πινάκων από την Ειδική Επιτροπή, ο Πρόεδρος του ΕΛΓΑ επιλέγει, από τον Πίνακα Επιλεγμένων κάθε οργανικής μονάδας και τοποθετεί, με τριετή θητεία, τον Προϊστάμενο της εν λόγω οργανικής μονάδας.
Με βάση τα ανωτέρω και σε συνδυασμό και με τις διατάξεις του άρθρου 10 του ν. 1790/88, όπως ισχύουν σήμερα, ο Πρόεδρος του ΕΛΓΑ λειτούργησε ασκώντας αντικειμενικά το Διευθυντικό του δικαίωμα επιλέγοντας ως Προϊσταμένους τα άτομα που θεωρούσε ότι μπορούσαν να ανταποκριθούν καλύτερα στις προσδοκίες του για την πορεία του Οργανισμού, μεταξύ των οποίων και τους Προϊσταμένους των Τμημάτων του Υποκαταστήματος ΕΛΓΑ Ηρακλείου, στο οποίο υπηρετεί ο κ. Ζαχαρόπουλος Ιωσήφ.
Τέλος σας αναφέρουμε ότι ο κ. Ζαχαρόπουλος Ιωσήφ, δεν έχει τεθεί σε διαθεσιμότητα, όπως ανακριβώς αναφέρεται στην Ερώτηση, αλλά αντιθέτως ασκεί κανονικά τα καθήκοντα του πραγματογνώμονα και δη αυτά του Επόπτη στην γεωγραφική δικαιοδοσία του Υποκαταστήματος ΕΛΓΑ Ηρακλείου.
Ο Υπουργός
Γ. ΔΡΥΣ»
12. Στην με αριθμό 165/9-4-03 ερώτηση της Βουλευτού κ. Ζέτας Μακρή δόθηκε με το υπ΄ αριθμ. 247/14-5-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 165/9-04-2003 εγγράφου σας με το οποίο μας διαβιβάσατε ερώτηση της Βουλευτή κ. Ζ. Μακρή που κατατέθηκε στη Βουλή των Ελλήνων σας γνωρίζουμε τα ακόλουθα:
1. Η εταιρεία «ΚΑΡΘΑΙΑ Ν.Ε.» με την από 04-02-2003 αίτηση της, ζήτησε την έκτακτη δρομολόγηση του επιβατηγού-οχηματαγωγού «ΜΑΚΕΔΩΝ» έως 31-10-2003 στη γραμμή Βόλου/Αγ.Κων/νου - Σκιάθου - Σκοπέλου -Αλόννησου με μια προσέγγιση και στη νησίδα Τρικέρι. Παράλληλα, η εταιρεία «HELLAS FLYING DOLPHINS», με την από 21/02/2003 αίτηση της ζήτησε την έκτακτη δρομολόγηση του επιβατηγού-οχηματαγωγού «ΕΞ. ΑΔΩΝΙΣ» την περίοδο από 13-06 έως 07-092003 στην γραμμή Βόλου/Αγ.Κων/νου - Β. Σποράδων. Τα ανωτέρω θέματα εισήχθησαν προς εξέταση σε συνεδρίαση του Συμβουλίου Ακτοπλοϊκών Συγκοινωνιών (Σ.Α.Σ.) που διεξήχθη στις 17-04-2003. Το Σ.Α.Σ. ανέβαλε την εξέταση των θεμάτων, καθόσον το επιβατηγό-οχηματαγωγό «ΜΑΚΕΔΩΝ» δεν διέθετε Πιστοποιητικά Ασφαλείας εκτέλεσης πλόων.
2. Στις αλλεπάλληλες συσκέψεις που έγιναν με τους πλοιοκτήτες των δρομολογημένων πλοίων στις γραμμές Βόλου/Αγ.Κων/νου - Θεσ/νικης - Βόρειων Σποράδων, εκφράσθηκε έντονη αντίδραση για την έκτακτη δρομολόγηση επιβατηγών οχηματαγωγών πλοίων στις εν λόγω γραμμές ενώ ήδη διανύουμε την θερινή περίοδο. Μετά τον εφοδιασμό του επιβατηγού-οχηματαγωγού «ΜΑΚΕΔΩΝ» με Πιστοποιητικά Ασφαλείας, το θέμα της έκτακτης δρομολόγησης των πλοίων εισήχθηκε στο Σ.Α.Σ. το οποίο διεξήχθη την 08/05/2003. Κατά τη διάρκεια της συζήτησης ενώπιον του Συμβουλίου, συζητήθηκαν διεξοδικά τα αιτήματα των τοπικών φορέων και ο τρόπος ικανοποίησής τους, σε συνδυασμό με τις αντιρρήσεις των πλοιοκτητριών εταιριών που έχουν αποδοχή δήλωσης τακτικής δρομολόγησης στις γραμμές Βόλου και Αγ. Κων/νου. Το Συμβούλιο, λαμβάνοντας υπόψη όλα τα ανωτέρω, εξουσιοδότησε την αρμόδια Υπηρεσία του ΥΕΝ προκειμένου να διερευνήσει περαιτέρω τη δυνατότητα εξεύρεσης κοινά αποδεκτής λύσης και σε αντίθετη περίπτωση, τα αιτήματα για τις έκτακτες δρομολογήσεις των πλοίων θα επανασυζητηθούν στο επόμενο Σ.Α.Σ. το οποίο προγραμματίζεται μεταξύ 27 και 29-5-2003.
Ο Υπουργός
ΓΙΩΡΓΟΣ ΑΝΩΜΕΡΙΤΗΣ»
13. Στην με αριθμό 1016/21-4-03 ερώτηση του Βουλευτή κ. Αναστασίου Νεράντζη δόθηκε με το υπ΄ αριθμ. 237/12-5-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση της αριθ. πρωτ. 8205/03-04-2003 ερώτησης του Βουλευτή κ. Α. Νεράντζη που κατατέθηκε στη Βουλή των Ελλήνων και μας διαβιβάσθηκε με το ανωτέρω σχετικό, αναφορικά με τον ανισόπεδο κόμβο της Λεωφόρου Δημοκρατίας με την περιφερειακή Λεωφόρο Ανδρέα Παπανδρέου στο Πέραμα, σας γνωρίζουμε ότι η ανισόπεδη γέφυρα αν και κατασκευάστηκε από τον «Ο.Λ.Π. Α.Ε.», ευρίσκεται εκτός Ζώνης Λιμένα Πειραιά και ως εκ τούτου η σήμανση φωτοσήμανση καθώς και οι κυκλοφοριακές ρυθμίσεις στην περιοχή, εκφεύγουν των αρμοδιοτήτων του εν λόγω Οργανισμού.
Ο Υπουργός
ΓΙΩΡΓΟΣ ΑΝΩΜΕΡΙΤΗΣ»
14. Στην με αριθμό 8910/22-4-03 ερώτηση του Βουλευτή κ. Ευριπίδη Στυλιανίδη δόθηκε με το υπ? αριθμ. Φ78400/9085/03/13-5-03 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης που κατατέθηκε από το Βουλευτή κ. Ευριπίδη Στυλιανίδη και αφορά στη στεγαστική αποκατάσταση των παλιννοστούντων ομογενών από χώρες της τέως Σοβιετικής Ένωσης, θα θέλαμε να σας γνωρίσουμε τα ακόλουθα:
1. Ο ν. 2790/16.2.2000 (Φ.Ε.Κ. 24 Α), ((Αποκατάσταση των παλιννοστούντων ομογενών από την τέως Σοβιετική Ένωση και άλλες διατάξεις» προβλέπει την υλοποίηση σειράς δράσεων για την αντιμετώπιση των προβλημάτων των παλιννοστούντων ομογενών. Συγκεκριμένα πρόβλεπε: α) την στεγαστική τους αποκατάσταση, μέσα από την χορήγηση δανείων και επιδοτήσεων, την ατελή έκδοση οικοδομικών αδειών και την δωρεάν παροχή οικοπέδων (άρθρα 3, 5 & 7), β) την επαγγελματική τους αποκατάσταση και ειδικότερα την αγροτική τους αποκατάσταση (άρθρο 8), την απασχόληση τους στο δημόσιο τομέα (άρθρο 9) και την επαγγελματική τους κατάρτιση (άρθρο 10) και γ) την εκπαίδευσή τους και την υλοποίηση δράσεων για τον πολιτισμό, την καλλιτεχνική δημιουργία και την προβολή της, σε κεντρικό και περιφερειακό επίπεδο (άρθρο 11).
2. Σε εφαρμογή του ανωτέρω νομοθετικού πλαισίου και σύμφωνα με τις Κοινές Αποφάσεις των Υπουργών Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης και Αιγαίου, που έχουν εκδοθεί κατ' εξουσιοδότησή του, κωδικοποιήθηκε η ισχύουσα νομοθεσία σε ένα ενιαίο κείμενο και η στεγαστική αποκατάσταση των ομογενών συντελείται πλέον με τον ίδιο τρόπο και στις τέσσερις (Α, Β, Γ και Δ) ζώνες εγκατάστασης. Ειδικότερα και σύμφωνα με την ανωτέρω Κ.Υ.Α. 96629/22220/3.10.2003, Φ.Ε.Κ. 1287 Β, όπως αυτή τροποποιήθηκε με την Κ.Υ.Α. 96629/6295/5.5.03:
Το ύφος του στεγαστικού δανείου που χορηγείται στους ομογενείς για την κατασκευή πρώτης κατοικίας (ανέγερση ή αποπεράτωση ημιτελούς κατοικίας), τη βελτίωση υπάρχουσας κύριας και μοναδικής πρώτης κατοικίας (επισκευή ή / και επέκταση κατοικίας) και την αγορά πρώτης κατοικίας, από την ελεύθερη αγορά (αγορά ή συμπληρωματικά και βελτίωση, επισκευή και επέκταση της κατοικίας, που αποκτάται με το δάνειο), από 44.020,54 ? που ήταν παλαιότερα, ανέρχεται πλέον σε 60.000 ?.
Ο αριθμός των δανείων αυξήθηκε σε 35.000 και συγκεκριμένα σε 6.000 κατοικίες, στην Α Ζώνη εγκατάστασης, με επιδότηση επιτοκίου σε ποσοστό 100%, 4.000 κατοικίες, στη Β Ζώνη εγκατάστασης, με επιδότηση επιτοκίου σε ποσοστό 90%, 14.000 κατοικίες, στη Γ Ζώνη εγκατάστασης, με επιδότηση επιτοκίου σε ποσοστό 80% και 11.000 κατοικίες στη Δ Ζώνη εγκατάστασης, με επιδότηση επιτοκίου σε ποσοστό 60%.
Το ποσό της κρατικής αρωγής, που καταβάλλεται από το Πρόγραμμα Δημοσίων Επενδύσεων και αφορά στις Ζώνες εγκατάστασης Α και Β, αυξήθηκε από 30% σε 35% του συνολικού ύφους κάθε δανείου.
Δόθηκε η δυνατότητα, στην περίπτωση κατασκευής κατοικίας, ποσοστό έως 50% του χορηγούμενου δανείου, να μπορεί να διατεθεί για την αγορά οικοπέδου.
Αυξήθηκε η συνολική διάρκεια των δανείων από 15 σε 22 έτη.
3. Αναφορικά με το θέμα εγγραφής προσημείωσης υποθήκης από τις Τράπεζες και προς εξασφάλιση των χορηγούμενων δανείων σε οικόπεδα που ανήκαν στο Εθνικό Ίδρυμα Υποδοχής και Αποκατάστασης Αποδήμων και Παλιννοστούντων Ομογενών Ελλήνων (Ε.Ι.Υ.Α.Α.Π.Ο.Ε.) και παραχωρήθηκαν σε ομογενείς, το ΥΠ.ΕΣ.Δ.Δ.Α. εξετάζει την δυνατότητα τροποποίησης του ν. 3072/4.12.02 (Φ.Ε.Κ. 294 Α), «Επιθεώρηση αρχών της εξωτερικής υπηρεσίας, εκπαίδευση και αξιολόγηση των Υπαλλήλων του Υπουργείου Εξωτερικών και άλλες διατάξεις», σχετικά με την μετά τη διάλυση του Ιδρύματος συνέχιση του έργου του, από άλλο φορέα, προκειμένου να ρυθμιστεί, μεταξύ των άλλων και το παρόν ζήτημα.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ»
15. Στην με αριθμό 8968/24-4-03 ερώτηση του Βουλευτή κ. Ελευθερίου Παπανικολάου δόθηκε με το υπ? αριθμ. 20695/14-5-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης και σε ότι αφορά την αρμοδιότητά μας σας πληροφορούμε ότι με την αριθμ. 18209/23-4-2003 (ΦΕΚ 555/Β/8-5-20Ο3) Κοινή Υπουργική Απόφαση αναφορικά με τα κριτήρια κατανομής των πιστώσεων της ΣΑΤΑ έτους 2003, έχει εγκριθεί πίστωση ύψους 29.347.500,00 ? για την πολιτική προστασία των Ο.Τ.Α.
Μέρος των παραπάνω πιστώσεων θα διατεθεί στους ΟΤΑ για την χρηματοδότηση έργων αντιπυρικής προστασίας των δασών.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ»
16. Στην με αριθμό 8829/18-4-03 ερώτηση του Βουλευτή κ. Θεόφιλου Βασιλείου δόθηκε με το υπ? αριθμ. ΓΠ/40022/13-5-03 έγγραφο από την Υφυπουργό Υγείας και Πρόνοιας η ακόλουθη απάντηση:
« Απαντώντας στην με αριθμ. 8829/18-4-03 ερώτηση που κατατέθηκε στη Βουλή από το Βουλευτή κ. Θεόφιλο Βασιλείου με θέμα «εφαρμογή του σχεδίου δράσης για την αντιμετώπιση της εξάρτησης από ουσίες (ναρκωτικά κ.λ.π.»), σας πληροφορoύμε τα εξής υπηρεσίες:
Στο Νομό Αχαΐας λειτουργούν για την αντιμετώπιση της εξάρτησης από ναρκωτικές ουσίες οι εξής υπηρεσίες:
Από το 1998 λειτουργεί Δίκτυο Θεραπευτικών Υπηρεσιών, από τον Οργανισμό Κατά των Ναρκωτικών (ΟΚΑΝΑ), το οποίο περιλαμβάνει Συμβουλευτικό Σταθμό, τη Θεραπευτική Κοινότητα «Γέφυρα» («στεγνό» θεραπευτικό πρόγραμμα), Πρόγραμμα Κοινωνικής Δραστηριοποίησης και Πρόγραμμα Οικογένειας.
Ο ΟΚΑΝΑ σε συνεργασία με την Τοπική Αυτοδιοίκηση λειτουργεί Κέντρο Πρόληψης των Εξαρτησιογόνων Ουσιών. Το Κέντρο εφαρμόζει προγράμματα πρωτογενούς πρόληψης και απευθύνεται σε εκπαιδευτικούς, μαθητές, γονείς, φοιτητές κλπ.
Το Κέντρο Θεραπείας Εξαρτημένων Ατόμων (ΚΕΘΕΑ), από τα τέλη του 2002 και όπως προβλεπόταν και από το Εθνικό Σχέδιο Δράσης, ξεκίνησε τη λειτουργία του Ανοικτού Θεραπευτικού Προγράμματος Εφήβων στην Πάτρα. Σε πρώτη φάση ξεκίνησε η παροχή υπηρεσιών από το Συμβουλευτικό Σταθμό σε έφηβους χρήστες και τις οικογένειές τους. Μέσα στο 2003 θα στελεχωθεί η μονάδα από νέο προσωπικό ενώ προβλέπεται να ξεκινήσει τη λειτουργία της η θεραπευτική κοινότητα ημερήσιας φροντίδας για εφήβους.
Οι υπηρεσίες που θα αναπτυχθούν στο Νομό Αχαΐας, έτσι όπως προβλέπονται από το Εθνικό Σχέδιο Δράσης είναι οι εξής:
Ο ΟΚΑΝΑ προβλέπεται να λειτουργήσει μέσα στο 2003 μία Μονάδα Υποκατάστασης στην Πάτρα.
Το ΚΕΘΕΑ, ΤΟ έτος 2004, θα λειτουργήσει Συμβουλευτικό Σταθμό στις Φυλακές Αγίου Στεφάνου Αχαΐας.
Τέλος, εξακολουθεί να ισχύει ο προγραμματισμός του Υπουργείου Υγείας και Πρόνοιας για την κατασκευή ενός Κέντρου Αντιμετώπισης της Κρίσης των Χρηστών Ναρκωτικών και μιας Μονάδας Αντιμετώπισης του Αλκοολισμού στο Πανεπιστημιακό Νοσοκομείο του Ρίο Πατρών.
Η Υφυπουργός
Ε. ΤΣΟΥΡΗ»
17. Στην με αριθμό 8811/18-4-03 ερώτηση του Βουλευτή κ. Παναγιώτη Σκανδαλάκη δόθηκε με το υπ? αριθμ. 39946/ΙΗ/12-5-03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 8811/18-4-2003 την οποία κατέθεσε ο Βουλευτής κ. Παν. Σκανδαλάκης, σχετικά με την ίδρυση νέου Πανεπιστημιακού Τμήματος για τους Έλληνες της διασπoράς, σας γνωρίζουμε τα ακόλουθα:
Για το σχεδιασμό της ανάπτυξης της Ελληνικής ανώτατης εκπαίδευσης λειτουργεί εδώ και δυόμισι χρόνια στο Υπουργείο Εθνικής Παιδείας και. Θρησκευμάτων η Ομάδα Στρατηγικού και Χωροταξικού Σχεδιασμού της Ελληνικής ανώτατης εκπαίδευσης. Ήδη έχουν υποβληθεί τα δύο πρώτα πορίσματα της εν λόγω Ομάδας, το πρώτο το Σεπτέμβριο 2001 και το δεύτερο τον Μάιο 2002, τα οποία χαρακτηρίζονται από περιφερειακή αναπτυξιακή αντίληψη. Με βάση τα εν λόγω δύο πορίσματα, το Υπουργικό Συμβούλιο ενέκρινε και ανακοίνωσε τον Ιούνιο 2002 το Εθνικό Χωροταξικό Σχέδιο ανάπτυξης της Ελληνικής ανώτατης εκπαίδευσης, το οποίο ακριβώς διέπεται από τη φιλοσοφία της ισόρρoπης περιφερειακής ανάπτυξης της Ελληνικής ανώτατης εκπαίδευσης.
Στο μεταξύ, τον lούλιο 2002 ολοκληρώθηκε και η διαδικασία εκπόνησης και υποβολής των επιμέρους στρατηγικών και επιχειρησιακών. σχεδίων ανάπτυξης όλων των Ιδρυμάτων ανώτατης εκπαίδευσης της χώρας. Ήδη, η Ομάδα Στρατηγικού και Χωροταξικού Σχεδιασμού έχει αρχίσει την επεξεργασία των επιμέρους σχεδίων των Ιδρυμάτων, προκειμένου να προχωρήσει στη συνέχεια στην ολοκλήρωση του έργου της με την ετοιμασία και υποβολή της ολοκληρωμένης εισήγησής της για το Εθνικό Χωροταξικό Σχέδιο ανάπτυξης της Ελληνικής ανώτατης εκπαίδευσης με χρονικό ορίζοντα το έτους 2010. Η εν λόγω εισήγηση αναμένεται να υποβληθεί στο ΥΠΕΠΘ σύντομα. Το ΥΠΕΠΘ θα μελετήσει την εν λόγω εισήγηση, όπως επίσης και τα επιμέρους σχέδια των ιδρυμάτων, προκειμένου να καταλήξει στις τελικές αποφάσεις του.
Κατά συνέπεια, η ίδρυση ή μη ενός Τμήματος θα αποτελέσει αντικείμενο μελέτης από πλευράς ΥΠΕΠΘ μόνο εφόσον περιλαμβάνεται στην ανωτέρω εισήγηση και εφ? όσον έχει προταθεί από κάποιο Πανεπιστήμιο.
Ο Υπουργός
ΠΕΤΡΟΣ Δ. ΕΥΘΥΜΙΟΥ»
18. Στην με αριθμό 8855/21-4-03 ερώτηση του Βουλευτή κ. Ευγένιου Χαϊτίδη δόθηκε με το υπ? αριθμ. Β- 3358/16-5-03. έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. 8855/21-4-2003 που κατέθεσε στη Βουλή ο Βουλευτής κ. Ευγένιος Χαϊτίδης, σχετικά με προδιαγραφές έλεγχο, φόρτωση, μεταφορά φορτηγών οχημάτων και έλεγχοι νομιμότητας κυκλοφορίας αλλοδαπών οχημάτων, σας πληροφορούμε τα παρακάτω:
1. Γενικές διατάξεις για την φόρτωση αναφέρονται στο άρθρο 32 του ΚΟΚ. Ειδικότερες διατάξεις αναφέρονται στα εγχειρίδια εκπαίδευσης υποψηφίων οδηγών καθώς και στα εγχειρίδια πιστοποίησης οδηγών οχημάτων μεταφοράς επικινδύνων εμπορευμάτων.
2. Επίσης κατά τη διαδικασία χορήγησης της έγκρισης τύπου των καινούργιων οχημάτων όλων των κατηγοριών τηρούνται οι διατάξεις των οδηγιών της Ευρωπαϊκής Ένωσης και των λοιπών κανονιστικών εθνικών προδιαγραφών. Ειδικότερα για τα οχήματα που μεταφέρουν επικίνδυνα φορτία και ευπαθή προϊόντα εφαρμόζονται ειδικές διατάξεις που διασφαλίζουν και την καταλληλότητά τους και για την μεταφορά των συγκεκριμένων φορτίων.
3. Το θέμα των παρανόμως κυκλοφορούντων φορτηγών, αλλοδαπών και ελληνικών, και διενέργειας με αυτά εμπορευματικών μεταφορών κατά παράβαση των ισχυουσών διατάξεων αντιμετωπίζεται με τους ελέγχους που διενεργούνται σε όλη τη χώρα από το ΣΔΟΕ, Λιμενικές, Τελωνειακές, Αστυνομικές Αρχές και Νομαρχιακών Αυτοδιοικήσεων της χώρας καθώς και τα Μικτά Κλιμάκια Ελέγχου, όργανα που διαπιστώνουν παραβάσεις και επιβάλλουν ποινές σύμφωνα με τα προβλεπόμενα στις διατάξεις των ν. 2800/2000 και 2801/2000, και τις κατ? εξουσιοδότησή τους κανονιστικές αποφάσεις Γ5/52128/3729/12-9-20020 και Γ5/29480/2304/10-4-2001 αντίστοιχα.
Οι ανωτέρω κανονιστικές αποφάσεις προβλέπουν επίσης τη διαδικασία επιβολής και είσπραξης προστίμων κατά τη διαπίστωση παραβάσεων από τα ανωτέρω όργανα, τα οποία διαθέτουν και τα σχετικά στοιχεία για τον αριθμό των διενεργούμενων ελέγχων.
4. Σύμφωνα με την παράγραφο 3 του άρθρου 86 του ν. 2696/99 (Α΄ 57) που κύρωσε τον Κώδικα Οδικής Κυκλοφορίας «Εάν για οδικό όχημα ή ρυμουλκούμενο που κυκλοφορεί στη χώρα, δημιουργούνται αμφιβολίες για την ασφαλή και κανονική, γενικά, στις οδούς κυκλοφορία του, οι αστυνομικές αρχές, ως και οι υπό των αρμοδίων υπουργών ή νομαρχών εξουσιοδοτημένες υπηρεσίες μπορούν να διατάσουν τον έκτακτο τεχνικό έλεγχο αυτού». Με την Φ19/98407/3346/93 εγκύκλιο του Υφυπουργού Μεταφορών και Επικοινωνιών έχουν εξουσιοδοτηθεί και οι τελωνειακές αρχές εισόδου εξόδου της χώρας να διατάσουν τον παραπάνω έκτακτο τεχνικό έλεγχο οπότε κρίνουν σκόπιμο.
Στο πλαίσιο της ανάγκης για συστηματικότερο έλεγχο των εισερχομένων στη χώρα αυτοκινήτων αλλά και της ιδιαιτερότητας των Ελληνικών συνόρων έχει ήδη κατασκευαστεί και τεθεί σε λειτουργία ΚΤΕΟ στην περιοχή της Κακαβιάς. Επίσης προωθούνται σε πρώτη φάση, οι διαδικασίες για την κατασκευή ΚΤΕΟ στην Κρυσταλλοπηγή και στον Προμαχώνα.
Πέραν των παραπάνω επισημαίνουμε επίσης ότι οι κατά τόπους Νομαρχιακές Αυτοδιοικήσεις υποχρεούνται στη συγκρότηση και λειτουργία Μικτών Κλιμακίων Ελέγχου (Μ.Κ.Ε) σύμφωνα με τις διατάξεις της ΚΥΑ Γ5/29480/2304/2001 (Β΄614).Τα κλιμάκια αυτά είναι επιφορτισμένα και με τον έλεγχο της ασφάλειας της κυκλοφορίας και των εκπομπών καυσαερίων και των αλλοδαπών αυτοκινήτων που εισέρχονται στη χώρα μας.
Το χαρτί στο οποίο τυπώνονται οι άδειες οδήγησης έχει συγκεκριμένες τεχνικές προδιαγραφές, ώστε να είναι πρακτικό πολύ δύσκολη ως και αδύνατη η παραγωγή του από πρόσωπα τα οποία δρουν παράνομα.
Όσον αφορά στην εκτύπωση των αδειών οδήγησης, αυτή γίνεται μέσω on-line σύνδεσης με τον κεντρικό υπολογιστή του Υπ.Μ.Ε., έτσι ώστε να είναι ευχερής ο εντοπισμός πλαστής άδειας οδήγησης όταν ο χειριστής του τερματικού πληκτρολογήσει τον αριθμό της άδειας.
Τέλος, κατά τους τυχαίους ελέγχους που διενεργούνται από τα αστυνομικά όργανα, ελέγχονται και οι κατεχόμενες από τους οδηγούς άδειες οδήγησης. Αν υπάρχουν αμφιβολίες ως προς τη γνησιότητά τους, αυτή ελέγχεται σε συνεργασία με τη Δ/νση Οργάνωσης και Πληροφορικής του Υπ.Μ.Ε.
Ο Υπουργός
ΧΡΙΣΤΟΣ ΒΕΡΕΛΗΣ»
19. Στην με αριθμό 8772/17-4-03 ερώτηση του Βουλευτή κ. Γεωργίου Καρασμάνη δόθηκε με το υπ? αριθμ. 2921/ΕΥΣ 2663/16-5-03 έγγραφο από τον Υφυπουργό Οικονομίας η ακόλουθη απάντηση:
«Σχετικά με την ερώτηση με αρ. πρωτ. 8772/17-4-2003 , του βουλευτή κ. Γ. Καρασμάνη, σας γνωρίζουμε ότι για το επενδυτικό σχέδιο βελτίωσης της γεωργικής εκμετάλλευσης που αναφέρεται στο έγγραφό σας, έχει εκδοθεί Απόφαση Έγκρισης ΑΠ. 2184/20.02.03 σύμφωνα με την προβλεπόμενη διαδικασία (Αρ. 22, ΚΥΑ 451/2001), στη συνέχεια έγινε αποδεκτή από τον υποψήφιο επενδυτή με το υπ' αριθμ. 1012/06.03.03 έγγραφο Αποδοχής της Απόφασης Έγκρισης - Σύμβασης (Αρ. 23, ΚΥΑ 451/2001) και έχει συμπεριληφθεί στην από 18.02.02 Απόφαση Ένταξης Πράξης Α.Π. 803, του ΠΕΠ Κ. Μακεδονίας, στο Μέτρο 4.1 Επενδύσεις στις γεωργικές εκμεταλλεύσεις κύριας παραγωγικής κατεύθυνσης φυτικής παραγωγής.
Ο Υφυπουργός
ΧΡΗΣΤΟΣ Αστ. ΠΑΧΤΑΣ»
20. Στην με αριθμό 8870/21-4-03 ερώτηση του Βουλευτή κ. Γεωργίου Θωμά δόθηκε με το υπ? αριθμ. Τ/4537/15-5-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της παραπάνω ερώτησης που κατατέθηκε στη Βουλή από τον ως άνω Βουλευτή, σας γνωρίζουμε τα ακόλουθα:
Διευκρινίζεται ότι η αξιοποίηση των ιδιοτήτων του ιαματικού και του θαλάσσιου νερού για θεραπευτικούς, προληπτικούς ή και άλλους ευεργετικούς σκοπούς, σήμερα καλύπτεται ήδη από επενδύσεις ειδικής τουριστικής υποδομής όπως τα Κέντρα Θαλασσοθεραπείας και τα Κέντρα Υδροθεραπείας Ιαματικού Ύδατος (Κ.Υ.Ι.Υ). Οι δύο αυτές μορφές μπορούν να ιδρύονται αυτοτελώς ή και να συνυπάρχουν με ξενοδοχειακό τμήμα κάθε μία από αυτές ή και οι δύο μαζί, σύμφωνα με τις σχετικές τεχνικές προδιαγραφές που έχουν καθορισθεί αντίστοιχα με τις Κ.Υ.Α 2356/24.11.95 (ΦΕΚ 986 τ.Β΄) και Τ/4400/24.7.97 (ΦΕΚ 1067 τ.Β΄).
Σύμφωνα, μάλιστα, με τις διατάξεις του αναπτυξιακού νόμου 2601/98 για επενδύσεις Κέντρων Θαλασσοθεραπείας προβλέπεται επιχορήγηση 35%, επιδότηση τόκων και χρηματοδοτικής μίσθωσης 35%, ενώ για τα Κ.Υ.Ι.Υ. επιχορήγηση 40%, επιδότηση τόκων και χρηματοδοτικής μίσθωσης 40%.
Τα Κέντρα Ιαματικού Τουρισμού & Θερμαλισμού, όπως και οι προαναφερόμενες μορφές, αποτελούν εγκαταστάσεις ειδικής τουριστικής υποδομής (Ν. 2160/93) και για την ίδρυσή τους προβλέπονται οικονομικές ενισχύσεις βάσει του αναπτυξιακού νόμου 2601/98 (επιχορήγηση 35%, επιδότησης των τόκων του δανείου 35%, επιδότηση χρηματοδοτικής μίσθωσης 35%).
Με το σχέδιο νόμου που προωθείται (με επισπεύδον το Υπουργείο Ανάπτυξης) εκσυγχρονίζεται το νομοθετικό πλαίσιο που θα διέπει τη λειτουργία των Κέντρων Ιαματικού Τουρισμού & Θερμαλισμού και αίρεται η σύγχυση που δημιουργούσαν οι διάσπαρτες (σε διάφορα νομοθετήματα) διατάξεις περί Ιαματικών Πηγών. Αυτό θα έχει ως αποτέλεσμα την μείωση της γραφειοκρατίας σε όλα τα στάδια της διαδικασίας, δηλαδή από την αναγνώριση μέχρι και την αξιοποίηση των Ιαματικών Πηγών. 
Ο Υφυπουργός
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ»
21. Στην με αριθμό 8871/21-4-03 ερώτηση του Βουλευτή κ. Αριστόβουλου Σπηλιωτόπουλου δόθηκε με το υπ? αριθμ. 1065/7-5-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8871/21.04.2003 ερώτηση του Βουλευτή κ. ?ρη Σπηλιωτόπουλου, σας γνωρίζουμε τα εξής:
Οι εργασίες υλοποίησης του έργου «Ενοποίησης και Ανάδειξης των Αρχαιολογικών Χώρων του Μαραθώνα», το οποίο χρηματοδοτείται από το Πρόγραμμα «ΕΛΛΑΔΑ 2004», έχουν ήδη αρχίσει και προχωράνε με γοργό ρυθμό.
Οι σχετικές μελέτες των επιμέρους έργων έχουν ήδη τύχει της έγκρισης του Κεντρικού Αρχαιολογικού Συμβουλίου και οι σχετικές Υπουργικές Αποφάσεις είναι υπό έκδοση.
Στο πλαίσιο της ανάδειξης των αρχαιολογικών χώρων και των σημαντικότερων μνημείων του Μαραθώνα (Τύμβος Μαραθωνομάχων, Αρχαιολογικό Μουσείο Μαραθώνα, Αιγυπτιακό Ιερό και Βαλανείο Μπρεξίζας στη Νέα Μάκρη, Τρόπαιο στη Μεσοσπορίτισσα, νεκροταφείο των Πρωτοελλαδικών Χρόνων στο Τσέπι, Τύμβος Πλαταιέων και Τύμβοι των Μεσοελλαδικών Χρόνων στον Βρανά, Θολωτός Τάφος των Μυκηναϊκών Χρόνων στον Αρνό κ.ά), οι μελέτες των διαφόρων υποέργων προβλέπουν τη διαμόρφωση, ανάδειξη και ενοποίηση των χώρων που παρουσιάζουν ιστορικό και αρχαιολογικό ενδιαφέρον με τη δημιουργία δικτύων κίνησης οχημάτων και τουριστικών λεωφορείων καθώς και δικτύου ήπιας κυκλοφορίας πεζών και ποδηλατών, τα οποία θα ορίζονται από την εξής κατά σειρά διαδοχή χώρων: Τρόπαιο Μεσοσπορίτισσας -Τσέπι -Βρανάς -Αρνός -Μπρεξίζα -Παραλία Μαραθώνα και τέλος Ολυμπιακό Κωπηλατοδρόμιο. Στο πνεύμα αυτό δημιουργίας μίας προτεινομένης διαδρομής κίνησης στους αρχαιολογικούς χώρους και τα μνημεία του Μαραθώνα, προβλέπεται η εγκατάσταση ενός ενιαίου συστήματος σήμανσης και πληροφόρησης σε όλους τους σταθμούς -αρχαιολογικούς χώρους, η ανάπλαση κάποιων κοινοχρήστων χώρων των επισκεπτών, καθώς και η αποκατάσταση κατά το δυνατόν του φυσικού τοπίου της περιοχής με τη φύτευση καταλλήλων ειδών χλωρίδας, τη κατεδάφιση κάποιων εγκαταλελειμμένων εγκαταστάσεων καθώς και την περίφραξη των αρχαιολογικών χώρων. Επιπλέον, στο γενικότερο πλαίσιο της ανάδειξης των μνημείων του Μαραθώνα, προβλέπεται η ανάπλαση του Αρχαιολογικού Μουσείου του Μαραθώνα με τη προοπτική μελλοντικής επέκτασής του, καθώς και η αντικατάσταση του στεγάστρου προστασίας των Προϊστορικών Τύμβων στον Βρανά Μαραθώνος. Αντικατάσταση, τέλος, του στεγάστρου προστασίας προβλέπεται να γίνει και στο Πρωτοελλαδικό νεκροταφείο στο Τσέπι.
Ειδικότερα, όσον αφορά στον Τύμβο του Μαραθώνα, σας γνωρίζουμε ότι το μνημείο βρίσκεται μέσα σε ελεγχόμενο περιφραγμένο χώρο, ο οποίος και φυλάσσεται επαρκώς από φυλακτικό προσωπικό του Αρχαιολογικού Μουσείου Μαραθώνα. Οι εργασίες που έχουν εγκριθεί και πρόκειται να ξεκινήσουν εντός του θέρους με την εγκατάσταση ειδικών εργοταξίων και συνεργείων αποβλέπουν στη δημιoυργία ενός συστήματος διαμόρφωσης των προσπελάσεων και του περιβάλλοντος χώρου του Tύμβoυ. Ειδικότερα, προβλέπεται η αντικατάσταση της περίφραξης του αρχαιολογικού χώρου, η διαμόρφωση προσπελάσεων προς το μνημείο με τη δημιουργία διαφόρων επιπέδων για την ευκολότερη πορεία των επισκεπτών μέσα στο χώρο, η φύτευση του περιβάλλοντος χώρου του μνημείου, η εγκατάσταση χώρων υγιεινής και ειδικού χώρου εκδοτηρίου - φυλακίου για την εξυπηρέτηση των επισκεπτών καθώς η δημιουργία κατάλληλου χώρου στάθμευσης στην είσοδο του αρχαιολογικού χώρου. Επιπλέον, στις σχετικές μελέτες υπάρχει η πρόβλεψη για την εξυπηρέτηση ατόμων με ειδικές ανάγκες καθώς και ειδικών σταθμών ενημέρωσης των επισκεπτών με πληροφοριακό υλικό για τον χώρο.
Η ευθύνη της επίβλεψης και υλοποίησης τόσο των επιμέρους εργασιών σε κάθε χώρο, όσο και του συνολικού έργου ενοποίησης και ανάδειξης των αρχαιολογικών χώρων του Μαραθώνα, έχει αναληφθεί από ειδική Eπιστημoνική Επιτροπή.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
22. Στην με αριθμό 8877/21-4-03 ερώτηση της Βουλευτού κ. Ασημίνας Ξηροτύρη - Αικατερινάρη δόθηκε με το υπ? αριθμ. 40031/16-5-03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αριθμ. 8877/21-4-2003 ερώτηση που κατατέθηκε στη Βουλή από τη Βουλευτή κ. Ασημ. Ξηροτύρη - Αικατερινάρη σχετικά με την λειτουργία των Kέντρων Υγείας της Βόρειας Ελλάδας, σας πληροφορούμε τα εξής:
Σύμφωνα με το περιεχόμενο του Προγράμματος Αναβάθμισης Κτιριακών Υποδομών και Ενίσχυσης Ιατρικού Εξοπλισμού Νοσοκομείων και δομών Πρωτοβάθμιας Φροντίδας Υγείας, Περιόδου 2000 -2006, στο Α΄ και Β΄ Πε.Σ.Υ.Π Κεντρικής Μακεδονίας περιλαμβάνονται οι ακόλουθες δράσεις:
- Αναβάθμιση Κ.Υ. και Π.Ι. Α΄ Πε.Σ.Υ.Π Κεντρικής Μακεδονίας, προϋπολογισμού 1.027.146,00 ευρώ (Εθνικοί Πόροι 440.205,42 ευρώ - ΠΕΠ Κεντρικής Μακεδονίας Γ΄ ΚΠΣ 586.940,58 ευρώ).
- Αναβάθμιση Κέντρων Υγείας και Περιφερειακών Ιατρείων Β΄ Πε.Σ.Υ.Π Κεντρικής Μακεδονίας, προϋπολογισμού 1.467.351,40 ευρώ (Εθνικοί Πόροι 586.940,60 ευρώ -ΠΕΠ Κεντρικής Μακεδονίας Γ΄ ΚΠΣ 880.410,80 ευρώ).
Ήδη, στο ΠΕΠ Κεντρικής Μακεδονίας εντάχθηκαν με τη σύμφωνη γνώμη της αρμόδιας Υπηρεσίας του Υπουργείου μας, τα έργα:
- Προμήθεια Ιατροτεχνικού και ξενοδοχειακού εξοπλισμού για τις δομές της Πρωτοβάθμιας Υγείας του Α΄ Πε.Σ.Υ.Π Κεντρικής Μακεδονίας, προϋπολογισμού 1.073.617,00 ευρώ.
- Προμήθεια Ιατροτεχνικού και ξενοδοχειακού εξοπλισμού για τις δομές της Πρωτοβάθμιας Υγείας του Β΄ Πε.Σ.Υ.Π Κεντρικής Μακεδονίας, προϋπολογισμού 590.120,00 ευρώ.
Με έγγραφό μας έχουμε ζητήσει από τον ΟΑΕΔ την προκήρυξη 5.000 θέσεων για την υλοποίηση προγράμματος απόκτησης εργασιακής εμπειρίας ανέργων διάρκειας 18 μηνών.
Για τις Περιφέρειες της Μακεδονίας και Θράκης ειδικότερα, έχουν προβλεφθεί οι παρακάτω θέσεις όλων των κλάδων και των ειδικοτήτων νοσηλευτικού και παραϊατρικού προσωπικού:
.Κ.Υ. Σαμοθράκης 2
.Κ.Υ. Σουφλίου 1
.Κ.Υ. Ν. Μαδύτου 4
.Π.Ι. Φερών 2
.Κ.Υ. Σόχου 4
.Κ.Υ. Μηχανιώνας 1
.Κ.Υ. Θέρμης 1
.Κ.Υ. Ζαγκλιβερίου 2
.Κ.Υ. Λαγκαδά 1
.Κ.Υ. Κουφαλίων 1
.Κ.Υ. Πύργου 2
.Κ. Υ. Μουδανίων 8
.Κ. Υ. Κασσάνδρειας 6
.Κ.Υ. Αγ. Νικολάου 5
.Κ. Υ. Παλαιοχωρίου 5
.Κ.Υ. Πολύκαστρου 2
.Κ.Υ. Δροσάτου 4
.Κ.Υ. Αλεξάνδρειας 4
.Κ.Υ. Αριδαίας 2
.Κ.Υ. ?ρνισσας 3
.Κ.Υ. Δεσκάτης 6
.Κ.Υ. Σερβίων 2
.ΚΥ. Σιάτιστας 7
.Κ. Υ. Τσοτυλίου 6
.Κ.Υ. Αμυνταίου 7
.Κ.Υ. ?ργους Ορεστικού 10
.Γ.Ν. -Κ.Υ. Γουμένισσας 12
Επίσης με έγγραφό μας έχουμε ζητήσει από το ΑΣΕΠ την προκήρυξη 34 θέσεων όλων των κλάδων και ειδικοτήτων νοσηλευτικού και παραϊατρικού προσωπικού για όλα τα Κέντρα Υγείας της Μακεδονίας και της Θράκης.
Συνημμένα σας αποστέλλουμε έγγραφο του Β΄ Πε.Σ.Υ.Π Κεντρικής Μακεδονίας με περισσότερα στοιχεία για τη στελέχωση των Κέντρων Υγείας, αρμοδιότητάς του, με προσωπικό όλων των ειδικοτήτων, ασθενοφόρα, ιατροτεχνολογικό εξοπλισμό.
Ο Υφυπουργός
ΕΚΤ. ΝΑΣΙΩΚΑΣ»
Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
23. Στην με αριθμό 8884/21-4-03 ερώτηση του Βουλευτή κ. Πέτρου Μαντούβαλου δόθηκε με το υπ? αριθμ. 2013/15-5-03 έγγραφο από τον Υφυπουργό Πολιτισμού η ακόλουθη απάντηση:
«Σε απάντηση της από 21/4/03 ερώτησης του Βουλευτή κ. Π. Μαντούβαλου σας γνωρίζουμε ότι η Υπηρεσία μας δεν δύναται προς το παρόν να ενισχύσει οικονομικά τον Δήμο Πειραιά προκειμένου να προβεί σε έργα στο Θεμιστόκλειο στάδιο.
Ο Υφυπουργός
ΓΙΩΡΓΟΣ ΛΙΑΝΗΣ»
24. Στην με αριθμό 8888/21-4-03 ερώτηση του Βουλευτή κ. Πέτρου Μαντούβαλου δόθηκε με το υπ? αριθμ. 40564/ΙΗ/15-5-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 8888/21-4-2003 την οποία κατέθεσε ο Βουλευτής κ. Πέτρος Στ. Μαντούβαλος και αφορά στην Κυκλοφοριακή Αγωγή, σας γνωρίζoυμε τα ακόλουθα:
Το ΥΠ.Ε.Π.Θ. έχει εντάξει την Κυκλοφοριακή Αγωγή στη Σχολική Δραστηριότητα «Αγωγή Υγείας».
Ενότητες Κυκλοφοριακής Αγωγής στους μαθητές των Δημοτικών Σχολείων εμπεριέχονται σε μαθήματα όπως:
- «Eμείς και ο Κόσμος» της Δ? τάξης με σχετική ενότητα «προβλήματα και κίνδυνοι πους δρόμους»
- «Κοινωνική και Πολιτική Αγωγή» της Ε΄ τάξης στην ενότητα «Προβλήματα και κίνδυνoι στους δρόμους»
- «Κοινωνική και Πολιτική Αγωγή» της ΣΤ΄ τάξης στην ενότητα «Κανόνες Κυκλοφορίας και Τροχαία Ατυχήματα».
Επιπλέον οι μαθητές της Πρωτοβάθμιας και Δευτεροβάθμιας Εκπαίδευσης με την καθοδήγηση των εκπαιδευτικών, αλλά και του δικτύου των 58 Υπευθύνων Αγωγής Υγείας Πρωτοβάθμιας Εκπαίδευσης και των 58 Υπευθύνων Αγωγής Υγείας Δευτεροβάθμιας Εκπαίδευσης που βρίσκονται σε κάθε Διεύθυνση Εκπαίδευσης της χώρας, υλοποιούν προγράμματα Κυκλοφοριακής Αγωγής όπως και εν γένει Αγωγής Υγείας, μέσα και έξω από το σχολικό περιβάλλον. Αυτό έχει στόχο το σχολείο να συμβάλλει πραγματικά μέσα από τηv ενεργητική και βιωματική μάθηση στην αλλαγή στάσης και συμπεριφοράς των μαθητών, με σκοπό την ενίσχυση της υπευθυνότητας, της αυτοπεποίθησης της Προσωπικότητας και της ικανότητας του μαθητή για υιοθέτηση θετικών τρόπων και στάσης ζωής.
Σταχυολογώντας μερικά από τα θέματα που έχουν από 6ετίας εφαρμοστεί στα σχολεία, αναφέρουμε τα ακόλουθα:
- Οδική συμπεριφορά μαθητών-πεζών (βαδίζουμε πάντα στο πεζοδρόμιο, κανόνες διάβασης, φωτεινή σηματοδότηση)
- Κράνoς και ζώνη ασφαλείας
- Αρνητικές επιπτώσεις της χρήσης Αλκοόλ
- Παιδιά στο αυτοκίνητο
- Μαθητές ως οδηγοί μοτοποδηλάτων
- Μαθητές ως επιβάτες σχολικών λεωφορείων
- Εθελοντές Σχολικοί Τροχονόμοι
Το ΥΠ.Ε.Π.Θ. σε συνεργασία με το Υπουργείο Δημόσιας Τάξης, το Υπουργείο Μεταφορών και Επικοινωνιών και τους ΟΤΑ εφαρμόζει από τη σχολική χρονιά 1997-98 το θεσμό του Εθελοντή Σχολικού Τροχονόμου.
Στο πλαίσιο του 2ου Κοινοτικού Πλαισίου Στήριξης της ενέργειας 1.1. στ2 «Αγωγή Υγείας, στα σχολεία», αφενός έχουν επιμορφωθεί εκπαιδευτικοί, αφετέρου έχει παραχθεί εκπαιδευτικό υλικό στην Κυκλοφοριακή Αγωγή -Ατυχήματα για τα ηλικιακά επίπεδα 11-14 και 15-18 ετών, που έχει επιμεληθεί το Κέντρο Έρευνας και Πρόληψης Παιδικών Ατυχημάτων (ΚΕΠΠΑ), σε 240 βιντεοκασέτες, 5.000 βιβλία, 120 σειρές Χ 20 slides για 2 ηλικιακές ομάδες. Όλο αυτό το εκπαιδευτικό υλικό έχει εγκριθεί από το Παιδαγωγικό Ινστιτούτο. Επίσης υλοποιήθηκαν 220 προγράμματα «Κυκλοφοριακής Αγωγής», τα οποία χρηματοδοτήθηκαν με 200.000 δρχ. το καθένα, όπως και 3 πιλοτικά προγράμματα «Κυκλοφοριακής Αγωγής», τα οποία χρηματoδoτήθηκαν με 10.000.000 δρχ. το καθένα, τα oπoία υλoπoιήθηκαν με σύμπραξη Σχολείων και φορέων.
Η συστηματική εφαρμογή προγραμμάτων Αγωγής και Προαγωγής της Υγείας στο σχολείο, ενημερώνει και εκπαιδεύει μαθητές, αναπτύσσοντας τις δεξιότητές τους για την επιλογή υγιών βάσεων, την ιεράρχηση προτεραιοτήτων, τον προσδιορισμό στόχων, τη συμμετοχή, σε συγκεκριμένες δραστηριότητες και βελτιώνουν την ανθρώπινη επικοινωνία και τη σχέση με το περιβάλλoν. Ο μαθητικός πληθυσμός μαθαίνει να αναγνωρίζει τις συνέπειες καθημερινών αποφάσεων, πράξεων και συμπεριφορών, που υπονοεί να επιφέρουν ανεπιθύμητες αλλαγές στην ατομική και συλλογική υγεία.
Η ανάπτυξη προτύπων προγραμμάτων Αγωγής και Προαγωγής της Υγείας περιλαμβάνει συγκεκριμένες αρχές και πολλές αλληλοσυμπληρούμενες μεθόδους, οι οποίες χαρακτηρίζονται από την ενεργό συμμετοχή όλων των μαθητών.
Η ανάπτυξη των προγραμμάτων στα σχολεία είναι «σπυροειδής». Κυρίως χρησιμοποιείται η μέθοδος «project», αλλά και άλλες όπως η μέθοδος «peer education».
Με καθαρά εθνικούς πόρους, αναλόγως τη χρηματοδότηση, υλοποιούνται κάθε σχολικό έτος περίπου 1.400 προγράμματα Αγωγής Υγείας στην Πρωτοβάθμια Εκπαίδευση και 1.850 προγράμματα Αγωγής Υγείας στη Δευτεροβάθμια Εκπαίδευση, εκ των οποίων το 20% έχουν θέμα την Κυκλοφοριακή Αγωγή στα σχολεία.
Στο πλαίσιο του 3ου Πλαισίου Στήριξης υλoπoιούνται για το τρέχον σχoλικό έτος 2002-2003 στην Πρωτοβάθμια και Δευτεροβάθμια Εκπαίδευση 200 προγράμματα Αγωγής Υγείας σε σύνολο 600 προγραμμάτων για την τριετία 2002-2005.
Σε κάθε πρόγραμμα συμμετέχουν μέχρι 10 σχολικές μονάδες και κάθε πρόγραμμα χρηματοδοτείται με 8.804 ευρώ.
Ο Υφυπουργός
ΝΙΚ. ΓΚΕΣΟΥΛΗΣ»
25. Στην με αριθμό 8889/21.4.03 ερώτηση του Βουλευτή κ. Τάσου Μαντέλη δόθηκε με το υπ? αριθμ. 40045/16.5.03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 8889/21-4-03 ερώτηση που κατατέθηκε στη Βουλή από το Βουλευτή κ. Τ. Μαντέλη σχετικά με τον έλεγχο και την εποπτεία των ιδιωτικών παιδικών σταθμών, σας πληροφορούμε τα εξής:
Η πρoηγoύμενη ερώτηση του Βουλευτή απαντήθηκε με το αρ. πρωτ. ΓΠ 27996/2-4-03 έγγραφό μας (επισυνάπτεται), στο οποίο γίνεται αναφορά στο νομοθετικό πλαίσιο που διέπει την ίδρυση και λειτουργία Μονάδων Φροντίδας Προσχολικής Αγωγής και Διαπαιδαγώγησης (ιδιωτικών παιδικών και βρεφoνηπιακών σταθμών), προκειμένου να διασφαλίζεται η υγιεινή και ασφαλής παραμονή των παιδιών, καθώς και στον τρόπο ελέγχου και στις κυρώσεις που επιβάλλονται σε περίπτωση που παρουσιάζονται οι προϋποθέσεις με βάση τις οποίες έχει δοθεί η άδεια ίδρυσης και λειτουργίας των Μονάδων.
Τα ποινικά αδικήματα είναι αρμοδιότητα των δικαστηρίων και δεν μπορούν να αποτελούν αντικείμενο ελέγχου από τις Νομαρχιακές Αυτοδιοικήσεις και το Σώμα Επιθεωρητών Υπηρεσιών Υγείας και Πρόνοιας του Υπουργείου.
Κατόπιν των ανωτέρω θα πρέπει να κατονομαστεί ο ιδιωτικός βρεφoνηπιακός σταθμός προκειμένου να δώσουμε περισσότερες πληρoφορίες.
Ο Υφυπουργός
Δ. ΘΑΝΟΣ»
26. Στην με αριθμό 8858/21.4.03 ερώτηση του Βουλευτή κ. Ελευθερίου Παπαγεωργόπουλου δόθηκε με το υπ? αριθμ. 21080/14.5.03/16.5.03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης, σας πληροφορούμε τα εξής:
Στο ΠΕΠ της Στερεάς Ελλάδας 200-06, στο Μέτρο 3.1 και στα πλαίσια της αναβάθμισης των βασικών οδικών αξόνων περιφερειακής και διαπεριφερειακής σημασίας περιλαμβάνονται τα έργα:
α. «Χαλκίδα - Ψαχνά - Ιστιαία - Αιδηψός» συνολικού προϋπ/σμού 14.500.000,00 ΕΥΡΩ και
β. «Χαλκίδα - Λέπουρα - Κύμη» συνολικού προϋπ/σμού 14.500.000,00 ΕΥΡΩ
Τα παραπάνω έργα βρίσκονται στο στάδιο εκπόνησης των μελετών οι οποίες χρηματοδοτούνται από εθνικούς πόρους στα πλαίσια προετοιμασίας έργων για ένταξη στο Γ΄ Κ.Π.Σ.
Ωστόσο έχουν ήδη ενταχθεί στα πλαίσια του Μέτρου 3.1 και του Μέτρου 1.11 του ΠΕΠ της Στερεάς Ελλάδας 2000-06 χρηματοδοτούνται και εκτελούνται τα παρακάτω οδικά έργα στο Ν. Ευβοίας:
1. «Παράκαμψη Λουτρών Αιδηψού» προϋπ/σμού 11.683.882,38 ΕΥΡΩ
2. «Κάρυστος - Λέπουρα» «4.000.000,00»
3. «Ιστιαία - Βούτας» «2.292.002,93»
4. «Κόμβος Ερέτρια στην Ανατ. Είσοδο» «1.085.838,00»
5: «Οδός από διασταύρωση Ε.Ο Στενή
Στρόπωνες προς Μετόχι» «2.347.762,29»
Ο Υφυπουργός
Λ. ΠΑΠΑΔΗΜΑΣ»
27. Στην με αριθμό 8899/22.4.03 ερώτηση των Βουλευτών κυρίων Νικολάου Γκατζή και Δημητρίου Τσιόγκα δόθηκε με το υπ? αριθμ. 41391 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στην με αρ. 8899/22-4-2003 ερώτηση που κατατέθηκε στη Βουλή από τους Βουλευτές κυρίους Ν. Γκατζή και Τ. Τσιόγκα σχετικά με τη χρηματοδότηση του πρώην Κρατικού Παιδικού Σταθμού Αγριάς Ν. Μαγνησίας, σας πληροφορούμε τα ακόλουθα:
Με τις διατάξεις του άρθρου 12 του Ν. 2880/2001 (ΦΕΚ 9/Α/30-1-2001), οι Κρατικοί Παιδικοί και Βρεφονηπιακοί Σταθμοί που ιδρύθηκαν σύμφωνα με τις διατάξεις του από 2-11/1935 αναγκαστικού νόμου (ΦΕΚ 527 τΑ) μεταβιβάστηκαν αυτοδικαίως στους ΟΤΑ και λειτουργούν πλέον ως δημοτικά και κοινοτικά νομικά πρόσωπα δημοσίου δικαίου, του άρθρου203 του Προ Δ/τος 410/1995 (Δημοτικό Κοινοτικό Κώδικα).
Στην παρ. 6 του ιδίου άρθρου πρoβλέπεται ότι από τις πιστώσεις του άρθρου 25 του Ν. 1828/1989 του προϋπολογισμού του Υπουργείου Εσωτερικών, Δημόσιας Διοίκησης & Αποκέντρωσης καλύπτονται στο εξής και οι δαπάνες λειτουργίας και συντήρησης των Δημοτικών Παιδικών και Βρεφονηπιακών Σταθμών, καθώς και οι δαπάνες μισθοδοσίας του προσωπικού τους.
Με απόφαση του Υπουργού Εσωτερικών, Δημόσιας Διοίκησης & Αποκέντρωσης, που λαμβάνεται μετά από γνώμη της ΚΕΔΚΕ, οι ανωτέρω πιστώσεις κατανέμονται για την κατ' έτος υποχρεωτική επιχορήγηση των Δήμων και Κοινοτήτων, στην εποπτεία των οποίων υπήχθησαν οι πρώην Κρατικοί Παιδικοί και Βρεφονηπιακοί Σταθμοί.
Κατόπιν των ανωτέρω το θέμα της χρηματοδότησης των πρώην Κρατικών Παιδικών και Βρεφονηπιακών Σταθμών Νομού Μαγνησίας που μεταβιβάστηκαν στους οικείους ΟΤΑ αποτελεί πλέον αρμοδιότητα του Υπουργείου Εσωτερικών, Δημόσιας Διοίκησης και Αποκέντρωσης.
Ο Υφυπουργός
Δ. ΘΑΝΟΣ»
28. Στην με αριθμό 8900/22-4-03 ερώτηση των Βουλευτών κυρίων Νικολάου Γκατζή και Δημητρίου Τσιόγκα δόθηκε με το υπ? αριθμ. 90022/11197/2481/16.5.03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην 8900/22-4-03 ερώτηση της Βουλής η οποία κατατέθηκε στη Βουλή από τους Βουλευτές κυρίους Τάκη Τσιόγκα και Νίκο Γκατζή σχετικά με τα θιγόμενα σ' αυτή θέματα σας γνωρίζουμε τα ακόλουθα:
1) Με την υπ? αριθ.ΔΙΠΠ/Φ.ΕΓΚΡ.7/249/οικ. 16434/25-7-0 1 απόφαση της Επιτροπής του άρθρου 2 παρ. 1 της αρ.55/1998 ΠΥΣ, εγκρίθηκε η πλήρωση μέσω ΑΣΕΠ (520) θέσεων διοικητικών υπαλλήλων στο ΙΚΑ εκ των οποίων έχουν διατεθεί για την Νομαρχία Δωδεκανήσου είκοσι ένα (21) υπάλληλοι κλάδου ΠΕ και δέκα (10) κλάδου ΤΕ εκ των οποίων οι (6) υπάλληλοι κλάδου ΠΕ και οι (4) υπάλληλοι κλάδου ΤΕ έχουν ήδη τοποθετηθεί στο Υποκατάστημα ΙΚΑ Ρόδου.
Επίσης σας γνωρίζουμε ότι με το άριθμ. Φ.80424.1762/383/29-1-03 έγγραφό μας, ζητήσαμε από το Υπουργείο Εσωτερικών, Δημόσιας Διοίκησης και Αποκέντρωσης την έγκριση για πλήρωση τετρακοσίων εβδομήντα δύο (472) κενών οργανικών θέσεων διοικητικού προσωπικού κλάδου Πανεπιστημιακής εκπαίδευσης και είκοσι οκτώ (28) θέσεων Τεχνολογικής Εκπαίδευσης στο ΙΚΑ για όλη την Επικράτεια.
Σε περίπτωση έγκρισης των προσλήψεων αυτών η Διοίκηση του Ιδρύματος θα φροντίσει για την ενίσχυση των Μονάδων εκείνων, στις οποίες παρατηρείται έλλειψη διοικητικού προσωπικού.
2) Επίσης σας γνωρίζουμε ότι για την διοικητική υποστήριξη των Μονάδων Υγείας, σύμφωνα με την με αρ.πρωτ. Γ30/140/6-7-95 εγκύκλιο της Διοίκησης ΙΚΑ, πρέπει με ευθύνη και μέριμνα των προϊσταμένων των Μονάδων Ασφάλισης να διατίθεται εκάστοτε το απαραίτητο διοικητικό προσωπικό, το ποσοστό του οποίου σε σύγκριση με το υπηρετούν να ανέρχεται στο 10%.
2) Στη Νομαρχιακή Μονάδα Υγείας !ΚΑ Ρόδου προβλέπονται και υπηρετούν αντίστοιχα οι κάτωθι ειδικότητες γιατρών:
ΠΡΟΒΛΕΠΟΝΤΑΙ ΥΠΗΡΕΤΟΥΝ
Ακτινολόγοι 2 2
Αλλεργιολόγοι - 1
Γυναικολόγοι 2 2
Δερματολόγοι 1 2
Ενδοκρινολόγοι 1 -
Καρδιολόγοι 4 6
Μικροβιολόγοι 3 3
Νευρολόγοι 2 3
(Νευρολόγοι-Ψυχίατροι)
Οδοντίατροι 7 5
Ορθοδοντικοί 1 -
Ορθοπεδικοί 2 3
Ουρολόγοι 1 2
Οφθαλμίατροι 2 6
Παθολόγοι 12 12
Παιδίατροι 2 6
Πνευμονολόγοι 1 2
Ρευματολόγοι - 1
Χειρουργοί 2 1
Ω.Ρ.Λ. 2 3 

Εκ των ανωτέρω προκύπτει ότι οι προβλεπόμενες θέσεις, στις περισσότερες ειδικότητες ιατρών είναι υπέρ καλυμμένες.
Η Διοίκηση του Ιδρύματος καταβάλλει κάθε δυνατή προσπάθεια για την εύρυθμη λειτουργία όλων των Υπηρεσιών του με σκοπό την καλύτερη και ταχύτερη εξυπηρέτηση των ασφαλισμένων και συνταξιούχων του και μέσα στα πλαίσια των δυνατοτήτων της θα προσπαθήσει να επιλύσει τα προβλήματα που προκύπτουν από την έλλειψη γιατρού ενδοκρινολόγου, όσο το δυνατόν συντομότερα.
Όσον αφορά τις αμοιβές των γιατρών, σας πληροφορούμε ότι οι γιατροί του ΙΚΑ, μόνιμοι και συμβασιούχοι αμείβονται σύμφωνα με τις διατάξεις του ν. 2470/97, δεδομένου ότι οι συμβασιούχοι γιατροί έχουν εξομοιωθεί μισθολογικά με τους μονίμους γιατρούς, κατ' εφαρμογή των διατάξεων του Ν.2150!93.
3) Όσον αφορά το υγειονομικό προσωπικό στη παραπάνω Μονάδα προβλέπεται και υπηρετεί κατά ειδικότητα το εξής προσωπικό:
ΠΡΟΒΛΕΠΟΝΤΑΙ ΥΠΗΡΕΤΟΥΝ
ΠΕ Φαρμακοποιών 1+(2 στο Υποκ/μα) 1 στο Υποκ/μα
ΠΕ Χημικοί-Βιοχημικοί-
Βιολόγοι 2 -
ΤΕ Κοινωνικής Εργασίας 1 -
ΤΕ Επισκεπτριών Υγείας 4 1
ΤΕ Νοσηλ/κής-Μαιευτικής 12 6
ΔΕ Βοηθών Νοσοκόμων 8 3
ΔΕ Νοσ/μων- Τραυμ/φορέων 1 -
ΤΕ Οδοντοτεχνιτών 2 -
ΔΕ Οδοντοτεχνιτών 1 2
ΤΕ Ιατρικών Εργαστηρίων 5 2
ΔΕ Βοηθ.Ιατρ. & Βιολογ.Εργ. 3 1
ΔΕ Υπαλλήλων Φαρμακείου 1+(5 στο Υποκ/μα) 2
ΤΕ Φυσικοθεραπείας 3 -
ΤΕ Ραδιολογίας-Ακτινολογίας 2 1
ΔΕ Χειριστών Ιατρ.Συσκ. 2 1
Σημειώνουμε ότι η Διοίκηση του Ιδρύματος για την καλύτερη εξυπηρέτηση των ασφαλισμένων και συνταξιούχων της , γνωρίζοντας τις ελλείψεις που υπάρχουν, θα κάνει ό, τι είναι δυνατόν για να αποσπάσει προσωπικό από άλλες Μονάδες για την Ν.Μ.Υ. ΙΚΑ Ρόδου, μέχρις ότου δοθεί έγκριση για νέες προσλήψεις μέσω ΑΣΕΠ και καλυφθούν οι κενές οργανικές θέσεις της Μονάδας.
4) Το ΙΚΑ στην προσπάθειά του, να λύσει τα στεγαστικά προβλήματα του υποκαταστήματος Ρόδου, έχει συναποφασίσει με το Πε.ΣΥ Νοτίου Αιγαίου και την Νομαρχιακή Αυτοδιοίκηση Ρόδου, την μεταστέγαση των Υπηρεσιών του στην νέα Πτέρυγα Ε του παλαιού Νοσοκομείου Ρόδου. Η προσφερόμενη πτέρυγα έχει 3.470 τμ ανωδομή και 1045 τμ υπόγειο.
Η μεταστέγαση θα είναι οριστική και όχι προσωρινή.
Για το λόγο αυτό είναι απαραίτητο να γίνουν εκτεταμένες διαρρυθμίσεις στο κτίριο ώστε να εξυπηρετηθούν άρτια, οι λειτουργικές ανάγκες του ΙΚΑ.
Ήδη η μελέτη των διαρρυθμίσεων έχει ανατεθεί από την Νομαρχιακή Αυτοδιοίκηση Ρόδου, στην Δ.Ε.ΠΟ.Σ και επίκειται η υπογραφή προγραμματικής σύμβασης για την υλοποίηση του έργου, μεταξύ του Πε.ΣΥ ως ιδιοκτήτη του κτιρίου, του ΙΚΑ ως χρήστη του έργου και της Ν.Α.Ρ ως φορέα χρηματοδότησης επίβλεψης και παραλαβής της μελέτης.
Η χρηματοδότηση της κατασκευής θα γίνει από το ΙΚΑ.
5) Όσον αφορά στον εξοπλισμό της «υπηρεσίας πληροφοριών», σας γνωρίζουμε ότι δεν πρόκειται για υπηρεσία πληροφοριών, αλλά για τη Γραμματεία του νέου Συστήματος Διαχείρισης Ζήτησης Υπηρεσιών Υγείας που επίκειται να εφαρμοστεί στη Μονάδα της Ρόδου. Το Σύστημα αυτό εφαρμόζεται ήδη σε 95 Υπηρεσίες Υγείας του Ιδρύματος και σύμφωνα με αυτό, οι ασφαλισμένοι προγραμματίζουν με ευκολία πλέον τα ραντεβού τους με ένα απλό τηλεφώνημα στο 184, όπου μπορούν να κλείσουν ραντεβού με γιατρό της επιλογής τους ή με διαθέσιμο γιατρό της ίδιας ειδικότητας. Έτσι επιτυγχάνεται αποτελεσματικότερη εξυπηρέτηση των ασφαλισμένων και βελτιώνεται ουσιαστικά η οργάνωση και η λειτουργία των υπηρεσιών υγείας του Ιδρύματος. Για το λόγο αυτό η Διοίκηση επεκτείνει σταδιακά το νέο Σύστημα και στις υπόλοιπες Μονάδες.
Η Γραμματεία του νέου συστήματος Διαχείρισης Ζήτησης Υπηρεσιών Υγείας υποστηρίζεται από Εταιρεία με την οποία το Ίδρυμα έχει συνάψει, τηρώντας όλες τις νόμιμες διαδικασίες, σχετική σύμβαση και στελεχώνεται με το υπάρχον προσωπικό του ΙΚΑ, όπου όμως αυτό δεν επαρκεί στις Μονάδες, υποστηρίζεται από την Εταιρεία.
Ο Υπουργός
Δ. ΡΕΠΠΑΣ»
29. Στην με αριθμό 8903/22.4.03 ερώτηση του Βουλευτή κ. Κωνσταντίνου Τασούλα δόθηκε με το υπ? αριθμ. 41114/ΙΗ έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 8903/22-4-03 την οποία κατέθεσε ο Βουλευτής κ. Κων. Τασούλας και η οποία αναφέρεται στην εκλογή αιρετών εκπροσώπων στα Υπηρεσιακά Συμβούλια Α/θμιας και Β/θμιας Εκπαίδευσης, σας γνωρίζουμε τα ακόλουθα:
Η διαδικασία εκλογών για την ανάδειξη αιρετών εκπροσώπων των εκπαιδευτικών στα Υπηρεσιακά συμβούλια, προβλέπεται από τις διατάξεις του άρθρου 20 παρ. 2 περιπτ. β' του Π.Δ. 1/2003 (ΦΕΚ 1 τ. Α') και όχι από τη Φ.353.1/324/105657/Δ1/2002 (ΦΕΚ 134 τ. Β΄) Υπουργική απόφαση.
Σύμφωνα με τις διατάξεις αυτές, οι αποσπασμένοι τακτικοί εκπαιδευτικοί ασκούν το δικαίωμα του εκλέγεσθαι στην περιοχή της οργανικής τους θέσης.
Ο Υφυπουργός
Ν. ΓΚΕΣΟΥΛΗΣ»)
ΠΡΟΕΔΡΕΥΩΝ (Κωνσταντίνος Γείτονας): Έχω τη τιμή να ανακοινώσω στο Σώμα το δελτίο επικαίρων ερωτήσεων της Δευτέρας 9 Ιουνίου 2003.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (?ρθρο 130 παρ. 4. Καν. Βουλής).
1. Η με αριθμό 674/2-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τον Υπουργό Ανάπτυξης, σχετικώς με το Μακροχρόνιο Ενεργειακό Σχεδιασμό κλπ..
2. Η με αριθμό 695/3-6-2003 επίκαιρη ερώτηση του Βουλευτή της Νέας Δημοκρατίας κ. Χρήστου Ζώη προς τον Υπουργό Δικαιοσύνης, σχετικώς με τη σύσταση του Σώματος Εξωτερικών Φρουρών των σωφρονιστικών καταστημάτων κλπ.
3. Η με αριθμό 689/3-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τον Υπουργό Υγείας και Πρόνοιας, σχετικώς με την επίλυση λειτουργικών προβλημάτων του Γενικού Νοσοκομείου Κέρκυρας και των Κέντρων Υγείας του Νομού.
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου (?ρθρο 130 παρ. 4 Καν. Βουλής).
1. Η με αριθμό 676/2-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Θεόδωρου Τσουκάτου προς τον Υπουργό Γεωργίας, σχετικώς με τη διατήρηση του δασικού χαρακτήρα του κτήματος Συγγρού κλπ. 
2. Η με αριθμό 694/3-6-2003 επίκαιρη ερώτηση της Βουλευτού της Νέας Δημοκρατίας κ. Μαρίας Κόλλια-Τσαρουχά προς τον Υπουργό Υγείας και Πρόνοιας, σχετικώς με την καθυστέρηση καταβολής των απαιτούμενων πιστώσεων για τη λειτουργία των Παιδικών Κατασκηνώσεων Χρυσοπηγής Νομού Σερρών. 
3. Η με αριθμό 688/3-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Γεωργίου Χουρμουζιάδη προς τον υπουργό Εθνικής Παιδείας και Θρησκευμάτων, σχετικώς με την καταβολή των δεδουλευμένων στο έκτακτο εκπαιδευτικό προσωπικό των Τεχνολογικών Εκπαιδευτικών Ιδρυμάτων κλπ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 682/3-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Νικολάου Λεβογιάννη προς τον Υπουργό Οικονομίας και Οικονομικών, σχετικώς με το ιδιοκτησιακό καθεστώς που διέπει την περιοχή Καλντέρας της Σαντορίνης.
Η επίκαιρη ερώτηση του κ. Νικολάου Λεβογιάννη έχει ως εξής:
«Κατά τις διαδικασίες εφαρμογής του Κτηματολογίου στη Σαντορίνη που διεξάγονται το τελευταίο διάστημα, έχουν προκύψει σοβαρότατα προβλήματα σε βάρος εκατοντάδων πολιτών εξαιτίας της διεκδίκησης από το ελληνικό δημόσιο μεγάλων εκτάσεων στην ευρύτερη περιοχή της Καλντέρας. Η περιοχή που διεκδικεί το ελληνικό δημόσιο προσδιορίζεται με τα στοιχεία Α.Β.Κ. 451 που χαρακτηρίζεται ως δημόσιο κτήμα.
Εντός της περιοχής αυτής υπάρχουν πολλές δεκάδες ιδιοκτησίες (χωράφια, αμπέλια, οικόπεδα, ξενοδοχεία, κατοικίες) νόμιμα αποκτηθείσες από τις αρχές του εικοστού αιώνα και παλιότερα, που έχουν μεταβιβαστεί ή οικοδομηθεί με όλες τις νόμιμες διαδικασίες.
Όλα τα στοιχεία καταδεικνύουν ότι η μελέτη και η χάραξη των ορίων του δημοσίου κτήματος Α.Β.Κ. 451 έγιναν με μεγάλη προχειρότητα και χωρίς τα απαιτούμενα αποδεικτικά στοιχεία. Η εταιρία «Ελληνικό Κτηματολόγιο» καλεί σήμερα τους ιδιοκτήτες στην περιοχή αυτή να αποδείξουν εκείνοι το νόμιμο των ιδιοκτησιών τους, προσφεύγοντας στα δικαστήρια και υφιστάμενοι μεγάλες οικονομικές δαπάνες, τεράστια ταλαιπωρία, αγωνία και άγχος. Οι εκατοντάδες αυτοί πολίτες βρίσκονται σε απόγνωση γιατί καλούνται να αποδείξουν ότι «δεν είναι ελέφαντες».
Επιβάλλεται άμεσα να επανεξετάσει το αρμόδιο Υπουργείο συνολικά τη μελέτη και την οριοθέτηση του Α.Β.Κ. 451 δημοσίου κτήματος, χρησιμοποιώντας πραγματικά, αντικειμενικά και ιστορικά στοιχεία, έτσι ώστε με τη νέα οριοθέτησή του να αποκατασταθούν οι αδικίες που έχουν διαπραχθεί σε βάρος αυτών των πολιτών και να σταματήσει η ταλαιπωρία τους.
Ερωτάται ο κύριος Υπουργός αν προτίθεται να προχωρήσει άμεσα στην επανεξέταση και επαναχάραξη των ορίων του Α.Β.Κ. 451 δημοσίου κτήματος στη Σαντορίνη, με βάση τα πραγματικά και ουσιαστικά στοιχεία.»
Ο Υφυπουργός Οικονομικών κ. Φωτιάδης έχει το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, αγαπητοί συνάδελφοι?
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, με συγχωρείτε. Θα παρακαλέσω όλους τους συναδέλφους, επειδή σήμερα το πρόγραμμα είναι βεβαρυμένο και έχουμε στη συνέχεια τρεις επερωτήσεις, να τηρήσουν το χρόνο που προβλέπεται για τις ομιλίες τους.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, θα προσπαθήσουμε να είμαστε πιο σύντομοι.
Η Κτηματική Υπηρεσία Κυκλάδων κατέγραψε το 1998 τα κρεμνά της Kαλντέρας της Νήσου Θήρας σαν δημόσιο κτήμα με αριθμό 451, όπως αναφέρεται στην ερώτηση, από την Οία ως το Ακρωτήρι, μήκους τριάντα χιλιομέτρων περίπου και έκτασης πέντε χιλιάδων τριακοσίων ογδόντα στρεμμάτων. Η καταγραφή των κρεμνών έγινε σε πέντε πινακίδες τοπογραφικών διαγραμμάτων του ΥΠΕΧΩΔΕ της ειδικής χωροταξικής μελέτης της Θήρας από το 1995 με κλίμακα 1/10.000. Η Κτηματική Υπηρεσία Κυκλάδων υπέβαλε για λογαριασμό του ελληνικού δημοσίου στα πλαίσια των δηλώσεων του Εθνικού Κτηματολογίου δηλώσεις ιδιοκτησίας, βασιζόμενη στα ανωτέρω διαγράμματα.
Επειδή ως υπόβαθρο της καταγραφής έχουν χρησιμοποιηθεί χάρτες ΠΕΧΩΔΕ πολύ μικρής κλίμακας, δηλαδή 1/10.000, έχουν προκύψει ασάφειες στην καταγραφή, με αποτέλεσμα να υπάρχει μεγάλη αβεβαιότητα στην εφαρμογή του ορίου του δημοσίου κτήματος 451 και σε κάποιες περιπτώσεις ακόμα και αδυναμία εφαρμογής του συγκεκριμένου σχεδιαγράμματος.
Γι? αυτόν το λόγο, τόσο η εταιρεία «Κτηματολόγιο ΑΕ», όσο και η ομάδα μελέτης Μυκόνου-Θήρας αναφέρουν στα έγγραφά τους ότι κατά την απόδοση των πινακίδων αυτών στο κτηματολογικό διάγραμμα, τα φυσικά όρια που εμφανίζονταν σ? αυτές δεν ταυτίζονταν με τα φυσικά όρια, τους ισοϋψείς δρόμους κλπ που φαίνονται στον ορθοφωτοχάρτη και η δήλωση του δημοσίου εξακολουθεί να μην ανταποκρίνεται στην πραγματικότητα και στην περιγραφή σύμφωνα με το φύλλο καταγραφής. 
Στην περιοχή που συντάσσεται το Κτηματολόγιο μήκους δώδεκα χιλιομέτρων, με χρηματοδότηση της Νομαρχιακής Αυτοδιοίκησης Κυκλάδων, έγινε μία νέα αποτύπωση με κλίμακα 1/5.000 το Μάρτιο του 2002, στην οποία απεικονίζεται το «φρύδι» της Καλντέρας. Η Κτηματική Υπηρεσία απέστειλε την αποτύπωση αυτή στο Κτηματολόγιο και βάσει αυτής, δηλαδή της Νομαρχιακής Αυτοδιοίκησης την αποτύπωση, δηλώθηκε στους προσωρινούς κτηματολογικούς πίνακες το δημόσιο κτήμα και εμφανίστηκε στα κτηματολογικά διαγράμματα το όριο του δημοσίου κτήματος κατά τη δεύτερη ανάρτηση του Κτηματολογίου.
Επειδή, όμως και η νέα καταγραφή, αντί να λύσει τις ασάφειες, τις ενέτεινε, καθ? όσον το δημόσιο κτήμα δεν προσδιορίζεται από το «φρύδι» της Καλντέρας, αλλά από το όριο των κρημνών, ζητήθηκε μετά από σύσκεψη υπηρεσιακών παραγόντων υπό την προεδρία του Νομάρχη Κυκλάδων, πεντάμηνη παράταση στην εκδίκαση των ενστάσεων β΄ φάσης του Κτηματολογίου, ούτως ώστε στο διάστημα αυτό η Νομαρχιακή Αυτοδιοίκηση Κυκλάδων, σε συνεργασία με το Πανεπιστήμιο Αθηνών, με το τμήμα γεωλογίας και με το Πολυτεχνείο, να προχωρήσει μέσω προγραμματικής σύμβασης σε λεπτομερή αποτύπωση των κρημνών, ώστε να είναι ακριβής η απεικόνιση του δημοσίου κτήματος.
Το Κτηματολόγιο με έγγραφο γνωστοποίησε ότι η παράταση που ζητήθηκε δεν ήταν ούτε δυνατή ούτε σκόπιμη και ζητήθηκε να προβούμε σε άμεση και ακριβή επανοριοθέτηση του δημοσίου κτήματος και προσαρμογή σ? αυτό της δήλωσης του ελληνικού δημοσίου στα τοπογραφικά υπόβαθρα 1/5.000 της κτηματογράφησης, προκειμένου να καταστεί δυνατή η επεξεργασία της δήλωσης από το Εθνικό Κτηματολόγιο και να συνεχιστεί απρόσκοπτα η κτηματολογική διαδικασία.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Υπουργέ.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Δεν θα έχω δευτερολογία, κύριε Πρόεδρε.
Η μη δυνατότητα παράτασης κατά πέντε μήνες δημιουργεί πρόβλημα ?είναι αυτονόητο- καθόσον η σύσταση για άμεση και επακριβή οριοθέτηση του δημοσίου κτήματος στα τοπογραφικά υπόβαθρα του Κτηματολογίου δεν μπορεί να υλοποιηθεί και αυτό γιατί για τον καθορισμό του ορίου των κρημνών είναι απαραίτητη, μεταξύ άλλων χαρακτηριστικών, η γεωλογική σύσταση, πληροφορία η οποία δε δίδεται από τα ανωτέρω κτηματολογικά διαγράμματα.
Πολύ φοβάμαι ότι, εφόσον προχωρήσει έτσι, θα έχουμε τα ίδια προβλήματα και τις ίδιες ασάφειες που δημιούργησε η πρώτη διαδικασία. 
Κατόπιν όλων αυτών και μετά από συμφωνία με την εταιρεία «Κτηματολόγιο ΑΕ», οι υπηρεσίες του Υπουργείου θα απεικονίσουν κατά τον καλύτερο δυνατό τρόπο το όριο του δημοσίου κτήματος στο 1/10.000 στα κτηματολογικά διαγράμματα και θα υποβάλουν την τελική δήλωση. 
Ακολούθως, όμως, θα πρέπει να προχωρήσουμε και να ολοκληρώσουμε την ακριβέστερη καταγραφή των κρημνών, προκειμένου -με χρηματοδότηση της Νομαρχιακής Αυτοδιοίκησης Κυκλάδων- να υπάρχει συσχετισμός του ορίου τόσο από το όριο κρημνών και για να έχουμε την πραγματική κατάσταση η οποία θα αξιολογηθεί από την Κτηματική Υπηρεσία του Υπουργείου.
Ακολούθως βέβαια θα δοθούν αρμοδίως σχετικές οδηγίες στην Κτηματική Υπηρεσία Κυκλάδων όσον αφορά την οριστική επαναχάραξη και καταγραφή των ορίων του δημοσίου κτήματος στη Σαντορίνη.
ΠΡΟΕΔΡΕΥΩΝ (Κωνσταντίνος Γείτονας): Ο κ. Λεβογιάννης έχει το λόγο.
ΝΙΚΟΛΑΟΣ ΛΕΒΟΓΙΑΝΝΗΣ: Επειδή, κύριε Υπουργέ, αναφέρεστε στην Κτηματική Υπηρεσία Κυκλάδων, οφείλω να σας πω ότι θα πρέπει να τη βάλετε μέσα σε εισαγωγικά. Στην πραγματικότητα δεν υπάρχει. Πρέπει δε να σημειώσω ότι η μικρή, αλλά πολύ σημαντική, περιουσία που έχει το δημόσιο -και μεγάλης αξίας- σε διάφορα νησιά, χάνεται και καταπατείται ακριβώς γιατί δεν είναι σε θέση η Κτηματική Υπηρεσία του δημοσίου ούτε βέβαια και οι κατά τόπους Δημόσιες Οικονομικές Υπηρεσίες να την προστατεύσουν.
Το πρόβλημα, έτσι όπως το σχολιάζετε, πράγματι είναι πάρα πολύ σοβαρό. Νομίζω ότι είναι φανερό πως οι αρμόδιες υπηρεσίες που σας ενημέρωσαν παραδέχονται ότι έγινε πρόχειρα η οριοθέτηση αυτού του κτήματος. 
Βέβαια δεν είναι μόνο τα κρεμνά της Καλντέρας που πρέπει να προστατευθούν και που δεν ανήκουν σε κανέναν και που είναι αριστουργήματα της φύσης. Και δεν είναι δυνατόν μέσα στα όρια του δημοσίου αυτού κτήματος να περιλαμβάνονται και ολόκληρα χωριά. Και αν αυτή τη στιγμή υπάρχει μία πολύ μεγάλη αναστάτωση για τα δέκα, δώδεκα μόνο χιλιόμετρα αυτής της έκτασης, που αυτή τη στιγμή είναι στις διαδικασίες του Κτηματολογίου, αντιλαμβάνεστε τι θα γίνει για τα υπόλοιπα είκοσι περίπου του μήκους της Καλντέρας. Χαράζεται δηλαδή μία γραμμή αυθαίρετη ως όρια κάποιου δημοσίου κτήματος πολύ πέρα από την Καλντέρα. Περιλαμβάνει μέσα ακόμη και χωριά. 
Και καλούνται βέβαια τώρα οι κάτοικοι, οι οποίοι με νόμιμες διαδικασίες αγόρασαν, πήραν άδειες από την Πολεοδομία, υποτίθεται ότι έγιναν οι απαιτούμενες αυτοψίες και έλεγχοι των τίτλων ιδιοκτησίας και έκτισαν σπίτια, ξενοδοχεία εδώ και πάρα πολλά χρόνια, να αποδείξουν αν αυτές οι ιδιοκτησίες είναι δικές τους. Και βέβαια αυτό γίνεται σύμφωνα με το νόμο, όταν έχεις απέναντί σου το δημόσιο να σου λέει ότι αυτό είναι δημόσια περιουσία.
Πρέπει, όμως, κύριε Υπουργέ, πράγματι να γίνει επανεξέταση της οριοθέτησης αυτού του δημοσίου κτήματος όσο γίνεται πιο γρήγορα. Διότι ταλαιπωρούνται ανυποψίαστοι πολίτες, πολλοί από τους οποίους μάλιστα δεν γνωρίζουν καν ότι υπάρχει πρόβλημα, γιατί δεν είναι στη Σαντορίνη, γιατί είναι ακόμη και ξένοι που βρίσκονται στο εξωτερικό και πάρα πολλά άλλα που, όσο διευρύνεται αυτή η υπόθεση, τόσο εντονότερα θα παρουσιάζονται. Και εν πάση περιπτώσει, δεν φταίνε οι πολίτες. Το κράτος που έχει τον πρώτο λόγο θα πρέπει πράγματι να το λύσει.
Θα ήθελα να σας παρακαλέσω, λοιπόν, να προχωρήσει αυτή η διαδικασία επανεξέτασης και επαναοριοθέτησης του δημοσίου κτήματος όσο γίνεται πιο γρήγορα ώστε να πάψει να υπάρχει η αναταραχή, η οποία είναι πάρα πολύ σοβαρή και η αγωνία των πολιτών.
Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, έχετε χρησιμοποιήσει το χρόνο της δευτερολογίας. Μπορείτε, όμως, αν θέλετε να προσθέσετε κάτι.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Θα πω μόνο, κύριε Πρόεδρε, ότι μετά τις ενέργειες τις οποίες προηγούμενα ανέφερα, το Υπουργείο Οικονομικών θα εκτιμήσει τα προβλήματα τα οποία θα αναδειχθούν και μόλις ολοκληρωθεί αυτή η διαδικασία θα πάρει όλα τα μέτρα και θα προβεί σε όλες τις ενέργειες στα πλαίσια προστασίας των συμφερόντων, τόσο του ελληνικού δημοσίου, όσο και των ιδιωτών.
ΠΡΟΕΔΡΕΥΩΝ (Κωνσταντίνος Γείτονας): Η δεύτερη, με αριθμό 692/3.6.2003 επίκαιρη ερώτηση του Βουλευτή της Νέας Δημοκρατίας κ. Θεόφιλου Βασιλείου προς τον Υπουργό Πολιτισμού, σχετικώς με τον καθορισμό της Πάτρας ως πολιτιστικής πρωτεύουσας της Ευρώπης για το έτος 2006 κλπ., διαγράφεται λόγω κωλύματος του ερωτώμενου Υπουργού.
Επίσης, κυρίες και κύριοι συνάδελφοι, ζητώ την έγκρισή σας ώστε η τρίτη επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. ?γγελου Τζέκη να συζητηθεί στο τέλος, επειδή απευθύνεται στον Υπουργό Εργασίας και Κοινωνικών Ασφαλίσεων ο οποίος θα έρθει αργότερα για τις επερωτήσεις.
Εγκρίνει η Βουλή;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Θα συζητηθεί τώρα η τέταρτη επίκαιρη ερώτηση πρώτου κύκλου με αριθμό 686/3-6-2003 της Βουλευτού του Συνασπισμού της Αριστεράς των Κινημάτων και της Οικολογίας κ. Μαρίας Δαμανάκη προς τον Υπουργό Γεωργίας, σχετικώς με τη θέση της χώρας μας για άρση των επιφυλάξεων στην καλλιέργεια γενετικά τροποποιημένων οργανισμών.
Η επίκαιρη ερώτηση της κ.Μαρίας Δαμανάκη έχει ως εξής:
«Στο άτυπο συμβούλιο Υπουργών Γεωργίας που ολοκληρώθηκε χθες στην Κέρκυρα, επιβεβαιώθηκε η πρόθεση των περισσοτέρων ευρωπαίων υπουργών να προωθήσουν την άρση των επιφυλάξεων σχετικά με την καλλιέργεια γενετικά τροποποιημένων οργανισμών (moratorium). Σύμφωνα μάλιστα με τον Επίτροπο για θέματα υγείας και καταναλωτών, τον Ιούλιο που θα γίνει η δεύτερη ανάγνωση στο Ευρωκοινοβούλιο των κανονισμών για την επισήμανση και την ανιχνευσιμότητα των γενετικά τροποποιημένων τροφίμων και ζωοτροφών, θα ανοίξει ο δρόμος για την άρση του μορατόριουμ και την επανέναρξη της διαδικασίας έγκρισης γενετικά τροποποιημένων οργανισμών.
Δεδομένου ότι το μέχρι τώρα μορατόριουμ έχει καθιερωθεί με πρωτοβουλία της χώρας μας και δεν υπάρχουν ακόμη ασφαλή συμπεράσματα από τους ειδικούς επιστήμονες για τις επιπτώσεις τους στην υγεία των πολιτών, ερωτάται ο κ. Υπουργός: Ποια ακριβώς είναι η θέση της χώρας μας σήμερα; Τι θα πράξει στο πλαίσιο της Ευρωπαϊκής Ένωσης;»
Θα απαντήσει ο Υπουργός Γεωργίας κ. Δρυς. 
Έχετε το λόγο, κύριε Υπουργέ.
ΓΕΩΡΓΙΟΣ ΔΡΥΣ ( Υπουργός Γεωργίας): Κυρία συνάδελφε, σας ευχαριστώ γι? αυτήν την ερώτηση. Θέλω αρχικώς να σας ενημερώσω, ότι στο άτυπο Συμβούλιο Υπουργών Γεωργίας που εγένετο στην Κέρκυρα δεν συζητήσαμε για τους γενετικά τροποποιημένους οργανισμούς. Το μοναδικό θέμα που συζητήσαμε ήταν η ποιότητα στην Ευρωπαϊκή Γεωργία. Θα σας στείλω το κείμενο της εισήγησής μου.
Το μορατόριουμ, κύριοι συνάδελφοι, τέθηκε σε ισχύ, γιατί ορισμένα κράτη-μέλη μεταξύ των οποίων και η Ελλάδα είχαν διατυπώσει επιφυλάξεις σχετικά με την επάρκεια του ισχύοντος θεσμικού πλαισίου της Ευρωπαϊκής Ένωσης, σύμφωνα με τις οδηγίες 90/219 και 90/220 για τους γενετικά τροποποιημένους οργανισμούς. Η χώρα μας πρωτοστατεί στην Ευρωπαϊκή Ένωση για την καθιέρωση ενός αυστηρού και επιστημονικά τεκμηριωμένου καθεστώτος για την προστασία του περιβάλλοντος και βεβαίως της υγείας των καταναλωτών.
Σας ενημερώνω ότι αυτήν την περίοδο βρίσκονται σε εξέλιξη, στα διάφορα όργανα, τόσο του Ευρωπαϊκού Κοινοβουλίου όσο και του συμβουλίου τρία σχέδια Κανονισμών και ένα σχέδιο Οδηγίας. Το πρώτο είναι το σχέδιο Κανονισμού για τα γενετικά τροποποιημένα τρόφιμα και τις ζωοτροφές, το οποίο ήδη μετά την επιτευχθείσα πολιτική συμφωνία στο Συμβούλιο Υπουργών Γεωργίας του Νοεμβρίου του 2002 θα αναγνωσθεί για δεύτερη φορά τον Ιούλιο στο Ευρωπαϊκό Κοινοβούλιο. Με τον Κανονισμό αυτό διασφαλίζεται το δικαίωμα του καταναλωτή να επιλέγει ο ίδιος μεταξύ συμβατικού προϊόντος και προϊόντος το οποίο προήλθε από γενετικά τροποποιημένους οργανισμούς. Το δεύτερο σχέδιο Κανονισμού αφορά στη λεγόμενη σήμανση και στην ανιχνευσιμότητα των Γενετικά Τροποποιημένων Οργανισμών. Το τρίτο είναι σχέδιο Κανονισμού για τη διασυνοριακή διακίνηση των Γενετικά Τροποποιημένων Οργανισμών. Τέλος, το τέταρτο είναι σχέδιο Οδηγίας για τις ανοχές των συμβατικών σπόρων σε Γενετικά Τροποποιημένους Οργανισμούς.
Είναι ευνόητο, κύριοι συνάδελφοι, ότι για το θέμα της άρσης του μορατόριουμ το Υπουργείο Γεωργίας πρέπει να περιμένει τις εξελίξεις και την ολοκλήρωση του προαναφερθέντος θεσμικού πλαισίου. Εξάλλου, όπως γνωρίζετε, το θέμα δεν είναι αποκλειστικής αρμοδιότητος του Υπουργείου Γεωργίας. Είναι και του Υπουργείου ΠΕΧΩΔΕ με το οποίο βρισκόμαστε σε συνεχή διάλογο και συντονισμό των ενεργειών. 
Πρόσφατα, στο συμβούλιο του Μαΐου μας απασχόλησε ιδιαίτερα και το θέμα της συνύπαρξης των διαφόρων μορφών Γεωργίας, δηλαδή της βιολογικής Γεωργίας, της συμβατικής Γεωργίας και της βιοτεχνολογικής Γεωργίας. Αναμένεται να προταθούν από την Ευρωπαϊκή Επιτροπή κατευθυντήριες αρχές που θα ορίζουν τους όρους και τις προϋποθέσεις για τη συνύπαρξη των τριών αυτών μορφών Γεωργίας. Παρά τη θέση του Συμβουλίου Υπουργών Γεωργίας, η Ευρωπαϊκή Επιτροπή δεν ήτο έτοιμη να εισηγηθεί στο Συμβούλιο Υπουργών Γεωργίας, κατά την τελευταία συνεδρίασή μας του Μαΐου, στις Βρυξέλες.
Κυρίες και κύριοι συνάδελφοι, οι Ευρωπαίοι πολίτες αλλά και διεθνώς όλοι οι καταναλωτές έχουν θεμιτές προσδοκίες για ασφαλή και υγιεινά τρόφιμα τα οποία πρέπει η Γεωργία μας να τα εξασφαλίσει. Απαιτούν όμως και το δικαίωμα για την ενημέρωσή τους. Από την άλλη πλευρά, οι Ευρωπαίοι γεωργοί πρέπει να έχουν τη δυνατότητα να επιλέξουν τη γεωργική πρακτική που αυτοί επιθυμούν. Στόχος μας είναι να δημιουργηθεί στην Ευρωπαϊκή Ένωση ένα αυστηρό θεσμικό πλαίσιο που θα διασφαλίζει στην ευρωπαϊκή αγορά, την ασφάλεια των καταναλωτών, την προστασία του περιβάλλοντος και την διάθεση ασφαλών και υγιεινών τροφίμων. 
Σας ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει η κ. Δαμανάκη.
ΜΑΡΙΑ ΔΑΜΑΝΑΚΗ: Κύριε Πρόεδρε, λυπούμαι, αλλά θα πω ότι από την απάντηση του κυρίου Υπουργού, η οποία υπήρξε σαφής, φαίνεται ότι η Ευρώπη χάνει τη μάχη των μεταλλαγμένων. Ήταν μια εξέλιξη που λίγο πολύ την περιμέναμε, διότι οι πιέσεις από τις Ηνωμένες Πολιτείες της Αμερικής και τα μεγάλα οικονομικά συμφέροντα ήταν αφόρητες. Ήταν πιέσεις για άρση του μορατόριουμ και την προσπάθεια να συνδυαστούν, όπως λέγεται, οι καλλιέργειες των Γενετικά Τροποποιημένων Οργανισμών με τις υπόλοιπες.
Κύριε Πρόεδρε, πρόκειται για πολύ μεγάλο θέμα. Είναι φανερό αυτό. Είναι φανερό επίσης ότι η Ευρώπη μέχρι τώρα και με πρωταγωνιστικό ρόλο της χώρας μας είχε παίξει ένα πολύ σημαντικό ρόλο, είχε αντισταθεί στην καλλιέργεια των μεταλλαγμένων και στις πιέσεις των μεγάλων εταιρειών. Είναι φανερό όμως ότι οι πιέσεις κλιμακώνονται. Ξέρω ότι οι Ηνωμένες Πολιτείες μόλις τον περασμένο μήνα κατέθεσαν αγωγή στον Παγκόσμιο Οργανισμό Εμπορίου εναντίον της Ευρώπης, προκειμένου να την πιέσουν να ανοίξει τα σύνορά της στα μεταλλαγμένα προϊόντα.
Παρ? όλα αυτά, κύριε Πρόεδρε, εγώ θέλω να πω κι έχει μία αξία ότι οι πολίτες της Ευρώπης αντιστέκονται. Και είδα πρόσφατα μία έρευνα της «EUROSTAT» που λέγει ότι το 70% των πολιτών της Ευρωπαϊκής Ένωσης δεν θα κατανάλωνε μεταλλαγμένα προϊόντα.
Τώρα από την απάντηση του κυρίου Υπουργού προκύπτει ότι τον Ιούλιο, όπως λέω και στην ερώτησή μου, μετά τη δεύτερη ανάγνωση του Κανονισμού από το Ευρωκοινοβούλιο, θα γίνει προσπάθεια από την Ευρώπη να συνδυάσει τις καλλιέργειες των γενετικά τροποποιημένων οργανισμών με τις υπόλοιπες. 
Κύριε Πρόεδρε, πρέπει να πούμε ότι υπάρχουν πολλές βάσιμες ανησυχίες πως αυτά δεν θα γίνουν. Η «Greenpeace» και άλλες οικολογικές οργανώσεις έχουν πολύ τεκμηριωμένα στοιχεία, τα οποία δυστυχώς δεν μου επιτρέπει ο χρόνος να αναφέρω. Είναι βέβαιο όμως, κύριε Πρόεδρε, πως είναι αδύνατον να ελεγχθεί στην πράξη και η ανιχνευσιμότητα, διότι δεν υπάρχουν αντίστοιχες τράπεζες δεδομένων και η δυνατότητα επηρεασμού, επιμόλυνσης όπως λέμε, των μη μεταλλαγμένων καλλιεργειών, όπως επίσης και άλλα ζητήματα τα οποία έχουν σχέση με την αντικειμενική ευθύνη και άλλα σχετικά. 
Για να ολοκληρώσω, κύριε Πρόεδρε -καταλαβαίνω ότι δεν έχουμε χρόνο για να αναφερθούμε αναλυτικά- εγώ θα έλεγα το εξής. Η Ελλάδα αυτή τη στιγμή έχει την Προεδρία. Είναι τυχερός ο κύριος Υπουργός που δεν θα συζητηθεί επί της Ελληνικής Προεδρίας και για το θέμα θα υπάρξει απόφαση αργότερα. Μετά όμως από τη λήξη της Ελληνικής Προεδρίας η Ελλάδα και δικαιούται και υποχρεούται να πάρει σαφή θέση. Και η πρότασή μου είναι ότι έστω και τότε η Ελλάδα πρέπει να επιμείνει μαζί με τις άλλες χώρες στο μορατόριουμ μαζί με τη Γαλλία, το Βέλγιο και τις χώρες που αντιστέκονται και να μην ενδώσει στις προσπάθειες που γίνονται με τον έναν ή τον άλλο τρόπο για να εισαχθούν τα μεταλλαγμένα στην Ευρώπη.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κύριος Υπουργός Γεωργίας.
ΓΕΩΡΓΙΟΣ ΔΡΥΣ (Υπουργός Γεωργίας): Κύριε Πρόεδρε, θέλω να σας διαβεβαιώσω ότι σέβομαι απολύτως τις ευαισθησίες της κ. Δαμανάκη και τις απόψεις τις οποίες ανέφερε, σχετικά με την εξέλιξη της κυκλοφορίας και της διάδοσης των Γενετικώς Τροποποιημένων Οργανισμών σε ολόκληρο τον κόσμο και στην Ευρωπαϊκή Ένωση.
Θέλω όμως, κυρία Δαμανάκη, να συμφωνήσουμε ότι στην Ευρωπαϊκή Ένωση υπάρχουν οι αυστηρότερες οδηγίες όσον αφορά την εμπορία των Γενετικώς Τροποποιημένων Οργανισμών. Και απ΄ όλα τα Κράτη-Μέλη, η Ελλάδα έχει την αυστηρότερη Νομοθεσία. Γι? αυτό, λοιπόν, σας διαβεβαιώ ότι μαζί με άλλα κράτη ?αρκεί βεβαίως να υπάρχουν, θα προσπαθήσουμε να διαμορφώσουμε κοινή θέση. Μόνο του ένα κράτος ? μέλος δεν μπορεί να μπλοκάρει τη λήψη απόφασης, αφού βέτο δεν υπάρχει. Κυρία Δαμανάκη θα προσπαθήσουμε να διατηρήσουμε τη σταθερή θέση την οποία έχουμε για να υπάρχουν στην Ευρωπαϊκή αγορά υγιεινά τρόφιμα, που ανταποκρίνονται στις απαιτήσεις των καταναλωτών και βεβαίως, θα παρέχουν επαρκή πληροφόρηση στον Ευρωπαίο καταναλωτή για το τι προϊόν αγοράζει. 
ΠΡΟΕΔΡΕΥΩΝ (Κωνσταντίνος Γείτονας): Είστε συνεπώς, ενάντια, στις μεταλλάξεις?
ΓΕΩΡΓΙΟΣ ΔΡΥΣ ( Υπουργός Γεωργίας): Κάθε μορφής. 
ΠΡΟΕΔΡΕΥΩΝ (Κωνσταντίνος Γείτονας): Κάθε μορφής. Αυτό ακριβώς λέω. Κινδυνεύουμε από κάθε μορφής μεταλλαγμένα.
ΜΑΡΙΑ ΔΑΜΑΝΑΚΗ: Φοβούμαι ότι χάνουμε τη μάχη, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Κυρία Δαμανάκη, ας είμαστε αισιόδοξοι. Να αντισταθούμε. Δώσατε ένα μήνυμα και ο Υπουργός αντιστοίχως ανταποκρίθηκε. Βέβαια δεν είμαστε μόνοι μας στον κόσμο.
Επίκαιρες ερωτήσεις δευτέρου κύκλου:
Πρώτη είναι η με αριθμό 684/3-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευτυχίου Δαμιανάκη προς τον Υπουργό Οικονομίας και Οικονομικών, σχετικώς με τη δημιουργία μνημειακού συγκροτήματος για τη Μάχη της Κρήτης, κλπ..
Η ερώτηση του κ. Ευτυχίου Δαμιανάκη έχει ως εξής:
«Επί σειρά ετών πάγιο αίτημα των απανταχού Κρητών ήταν ?και εξακολουθεί να είναι- η δημιουργία ενός μνημειακού συγκροτήματος για τη Μάχη της Κρήτης, προς τιμήν όλων εκείνων των ανθρώπων που, αψηφώντας τα πάντα, πρόσφεραν ακόμη και τη ζωή τους στον αγώνα για την ελευθερία και την εθνική ανεξαρτησία.
Είναι γνωστό ότι ο Πρωθυπουργός κ. Κώστας Σημίτης είχε εξαγγείλει τη δημιουργία του μνημείου κατά την τελευταία επίσκεψή του στα Χανιά, όμως έκτοτε το θέμα δεν έχει προχωρήσει ουσιαστικά, δεδομένου ότι το Υπουργείο Οικονομίας και Οικονομικών έχει ζητήσει από τη Νομαρχιακή Αυτοδιοίκηση Χανίων να εξεύρει τους απαιτούμενους πόρους, ώστε να συγχρηματοδοτήσει κατά το ήμισυ το έργο ως φορέας υλοποίησής του.
Αυτή σε γενικές γραμμές ήταν και η απάντηση που μου δώσατε στην υπ? αριθμού 5733/6-2-2003 ερώτησή μου στη Βουλή, με την οποία σας έθετα την ιστορική υποχρέωση της ελληνικής πολιτείας για την κατασκευή του μνημείου της «Μάχης της Κρήτης». Ωστόσο είμαι υποχρεωμένος να επανέλθω, επισημαίνοντας ότι από τη στιγμή που η Νομαρχιακή Αυτοδιοίκηση Χανίων έχει επανειλημμένως εκφράσει εγγράφως την αδυναμία της να εξεύρει τους απαιτούμενους πόρους, θα πρέπει το Υπουργείο Οικονομίας και Οικονομικών να προχωρήσει, ως έχει υποχρέωση, χωρίς όρους και προϋποθέσεις, χρηματοδοτώντας το εξαιρετικά σημαντικό αυτό έργο.
Σύσσωμος ο ελληνισμός εορτάζει αυτές τις ημέρες την εξηκοστή δεύτερη επέτειο από τη θρυλική Μάχη της Κρήτης. Σε μία χρονική στιγμή επίκαιρη όσο ποτέ, που ζωντανεύουν μνήμες από το ένδοξο παρελθόν της χώρας μας, 
Ερωτάσθε, κύριε Υπουργέ:
Εάν είστε διατεθειμένος να εγγράψετε άμεσα το μουσειακό συγκρότημα του μνημείου της «Μάχης της Κρήτης» στο Πρόγραμμα Δημοσίων Επενδύσεων, σύμφωνα με τη σχετική μελέτη και το τεχνικό δελτίο που έχουν εκδοθεί και σε συνεργασία με τη Νομαρχιακή Αυτοδιοίκηση Χανίων να λάβετε όλες τις απαραίτητες και γενναίες αποφάσεις χρηματοδότησης, ώστε να αρχίσουν άμεσα τα έργα υλοποίησης.»
Κύριε Υπουργέ, επειδή, όπως είπε και ο συνάδελφος γιορτάζεται παντού αυτές τις μέρες στην Ελλάδα η εξηκοστή δεύτερη επέτειος από τη Μάχη της Κρήτης κι εγώ ως Βουλευτής της Β΄ Αθηνών έχω παρακολουθήσει τουλάχιστον δεκαπέντε εκδηλώσεις, συμπολιτών Κρητών της Β΄ Αθήνας σας μεταφέρω ότι είναι αίτημα όλων των Κρητών αυτό. Προσθέτω και τη δική μου φωνή στο δίκαιο αίτημα. 
Σας ακούμε, κύριε Υπουργέ.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Ευχαριστώ, κύριε Πρόεδρε.
Αγαπητέ συνάδελφε, είναι γνωστό ότι έχει αναληφθεί η υποχρέωση της ελληνικής πολιτείας, τιμώντας τους αγώνες και την αυτοθυσία του Κρητικού λαού, να συνδράμει στις προσπάθειες των τοπικών φορέων με σκοπό την ανέγερση του μνημείου, αλλά και τη δημιουργία ενός εκθεσιακού χώρου για την ιστορική Μάχη της Κρήτης. Συγκεκριμένα έχει αναληφθεί η δέσμευση για ποσό ύψους 600 εκατομμυρίων δραχμών, 1.760 ευρώ, που σύμφωνα με τις εκτιμήσεις της Νομαρχιακής Αυτοδιοίκησης θα κάλυπτε το ήμισυ του συνολικού κόστους του έργου αυτού.
Γνωρίζετε επίσης, αγαπητέ συνάδελφε, ότι προϋπήρξε αντίστοιχη συμφωνία με τη Νομαρχιακή Αυτοδιοίκηση σε ειδική συνάντηση που έγινε στα γραφεία της νομαρχίας παρουσία όλων των φορέων του Νομού Χανίων. Νομίζω ότι και η κοινοβουλευτική εκπροσώπηση ήταν εκεί. 
Σχετικά με τον επιμερισμό του κόστους του έργου: Είναι σαφές ότι η ελληνική πολιτεία από κοινού με την Τοπική Αυτοδιοίκηση και τους φορείς θα χρηματοδοτήσουν αυτό το σημαντικό έργο. Θέλω να τονίσω και να επισημάνω για μια ακόμη φορά και σε σας, αγαπητέ κύριε Δαμιανάκη, ότι η Κυβέρνηση θα τηρήσει στο ακέραιο τις δεσμεύσεις που έχει αναλάβει για τη χρηματοδότηση των 600 εκατομμυρίων δραχμών. 
Φορέας υλοποίησης του έργου ορίστηκε η Νομαρχιακή Αυτοδιοίκηση Χανίων. Θεωρούμε ότι αυτή αποτελεί και το φορέα χρηματοδότησης του υπόλοιπου 50%. Πρέπει όμως να επισημάνω εδώ ότι δυστυχώς μέχρι σήμερα δεν έχει γίνει καμία προσπάθεια από πλευράς Νομαρχιακής Αυτοδιοίκησης για την υλοποίηση της δικής της δέσμευσης. Υπάρχουν μόνο γενικές εξαγγελίες, δεν υπάρχει συγκεκριμένη πρόοδος και καμία απολύτως δέσμευση για τη συγχρηματοδότηση του έργου, όπως συμφωνήθηκε. Το είχα επισημάνει με επιστολή μου προς τη Νομαρχιακή Αυτοδιοίκηση Χανίων, υπάρχει και σχετική επιστολή προς τον κύριο Νομάρχη Χανίων από το Γενικό Γραμματέα της Περιφέρειας Κρήτης, ζητώντας του να αποστείλει τη σχετική μελέτη και το τεχνικό δελτίο, στο οποίο να αναδεικνύεται με σαφήνεια και το χρηματοδοτικό σχήμα με τη συμμετοχή βεβαίως και της Νομαρχιακής Αυτοδιοίκησης. 
Σε κάθε περίπτωση θέλω να επισημάνω, κλείνοντας την απάντησή μου, αγαπητέ συνάδελφε, ότι το Υπουργείο Οικονομίας και Οικονομικών είναι σε θέση να προχωρήσει άμεσα στην εγγραφή του έργου στο Πρόγραμμα Δημοσίων Επενδύσεων τηρώντας στο ακέραιο τις δεσμεύσεις που έχει αναλάβει με την προσδοκία βεβαίως ότι ανάλογη στάση θα τηρηθεί και εκ μέρους της Νομαρχιακής Αυτοδιοίκησης.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Δαμιανάκης έχει το λόγο.
ΕΥΤΥΧΙΟΣ ΔΑΜΙΑΝΑΚΗΣ: Ευχαριστώ πολύ, κύριε Πρόεδρε, και ευχαριστώ και εσάς, κύριε Υπουργέ, για την απάντησή σας.
Η Μάχη της Κρήτης ?νομίζω ότι δεν το αμφισβητεί κανείς- έχει καταγραφεί ως ένα γεγονός παγκόσμιας σημασίας που επηρέασε μάλιστα καίρια και την τύχη του Β΄ Παγκοσμίου Πολέμου. Οι Κρητικοί τότε πολέμησαν ασφαλώς υπερασπιζόμενοι τη ζωή τους και τον τόπο τους. Κυρίως όμως όλοι όσοι συμμετείχαν στην Αντίσταση είμαι βέβαιος ότι υπεραμύνθηκαν διαχρονικών και παγκόσμιων αξιών, όπως είναι το χρέος υπεράσπισης της πατρίδας, τα ιδανικά της ελευθερίας, ο σεβασμός της ανθρώπινης αξιοπρέπειας και κυρίως η καθολική αντίσταση στο κάθε τι παράνομο και άδικο. 
Νομίζω, κύριε Υπουργέ, ότι με την απάντησή σας στην ουσία καταγράψατε το ιστορικό του θέματος μέχρι σήμερα -εγώ διαβεβαιώ ότι είναι έτσι και θέλω να είμαι απόλυτος σ΄ αυτό- ότι ο Πρωθυπουργός της χώρας δεσμεύτηκε κατά την επίσκεψή του στα Χανιά για συνδρομή στην κατασκευή του μουσειακού συγκροτήματος με τα 600 εκατομμύρια δραχμές. Την υπόσχεσή σας αυτή βεβαίως και δεν την αθετήσατε ποτέ, πάντα όμως έμπαινε το θέμα της εξεύρεσης των ιδίων πόρων. 
Θέλω να σας διαβεβαιώσω, κύριε Υπουργέ, και να το ξέρετε αυτό, ότι δεν είναι δυνατόν σήμερα η Νομαρχιακή Αυτοδιοίκηση, που ξέρουμε τα προβλήματα, να βάλει εξαρχής αυτά τα χρήματα, να συμμετέχει με το 50% του προϋπολογισμού. Γι? αυτό θα ήθελα να σας παρακαλέσω, επικαλούμενος την ευαισθησία σας αλλά και με την μέχρι τώρα πραγματικά ουσιαστική συνδρομή σας σ? αυτό το θέμα να πω τα εξής:
Ζητώ, όπως νομίζω αναφέρατε και εσείς, να δεσμευθείτε για την άμεση ένταξη του έργου, αφού διαβλέπω ότι δεν θα το χρηματοδοτήσετε στο σύνολό του, να ενταχθεί στο πρόγραμμα δημοσίων επενδύσεων ούτως ώστε το έργο να δημοπρατηθεί άμεσα. Και νομίζω ότι στη συνέχεια με το που θα φανεί το αποτέλεσμα, θα υπάρξει συνευθύνη και κινητικότητα από όλους τους φορείς. Όλοι θα κινητοποιηθούν με την ολοκλήρωση του έργου αυτού που είναι χρέος και υπόθεση όλων μας απέναντι στους νεκρούς μας και τους ελάχιστους επιζώντες της ημεδαπής, Κρήτες, των Παγκρητών παγκοσμίως. Ακόμα και της Βουλής των Ελλήνων, γιατί άκουσα με ευχαρίστηση τον κύριο Αντιπρόεδρο της Βουλής να συναινεί, ούτως ώστε να ολοκληρωθεί αυτό το σημαντικό έργο. Και θα ήθελα μία απάντησή σας γι? αυτή σας την δέσμευση. Σας ευχαριστώ, κύριε Υπουργέ.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υφυπουργός έχει το λόγο.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Ευχαριστώ, κύριε Πρόεδρε.
Απαντώντας στον αγαπητό συνάδελφο κ. Δαμιανάκη να πω το απλό, ότι σαφώς μπορούμε να προχωρήσουμε αμέσως στην εγγραφή του προγράμματος δημοσίων επενδύσεων του ποσού με το οποίο δεσμευθήκαμε ως Κυβέρνηση, έτσι ώστε να συνδράμουμε στη δημιουργία του μουσείου και του εκθεσιακού χώρου. Αυτό μπορούμε να το κάνουμε αμέσως. Θέλω να υπενθυμίσω απλά ότι αυτή είναι η συμφωνία που έχει γίνει και ελπίζω πράγματι όπως το είπατε εσείς αυτό να αποτελέσει και τον καταλύτη για την εύρεση των λοιπών πόρων γιατί η συμφωνία είναι αυτή. Θα συγχρηματοδοτήσουμε το Μνημείο της Κρήτης, πολιτεία, κοινωνία και φορείς τοπικοί, όπως έγινε η συμφωνία πριν από λίγα χρόνια στο γραφείο του κυρίου Νομάρχη στη νομαρχία Χανίων.
Με χαρά, λοιπόν, θα απαντήσω θετικά στο αίτημά σας, αγαπητέ συνάδελφε. Πρέπει, λοιπόν, να το εντάξουμε αμέσως στο πρόγραμμα δημοσίων επενδύσεων, να ξεκινήσει το έργο και αμέσως μετά να δούμε τη συνέχιση της πορείας. Και η πολιτεία δεν είναι αρνητική στο να συνδράμει με κάτι περισσότερο. Το θέμα είναι όμως ότι όταν γίνεται κάποια συμφωνία, πρέπει να τηρούνται εκατέρωθεν οι όροι αυτής της συμφωνίας. Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Είστε ικανοποιημένος από την απάντηση του κυρίου Υπουργού, βλέπω, κύριε Δαμιανάκη. 
ΕΥΤΥΧΙΟΣ ΔΑΜΙΑΝΑΚΗΣ: Ναι, ευχαριστώ πολύ, κύριε Υπουργέ.
ΠΡΟΕΔΡΕΥΩΝ (Κωνσταντίνος Γείτονας): Θα συζητηθεί τώρα η δεύτερη με αριθμό 693/3-6-2003 επίκαιρη ερώτηση του Βουλευτή της Νέας Δημοκρατίας κ. Αντωνίου Μπέζα προς τους Υπουργούς Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, σχετικώς με την καθυστέρηση ένταξης της δεύτερης φάσης των αρδευτικών έργων Μαργαριτίου Θεσπρωτίας, στο Γ΄ Κοινοτικό Πλαίσιο Στήριξης.
Η επίκαιρη ερώτηση του κ. Αντωνίου Μπέζα έχει ως εξής:
«Η αξιοποίηση του κάμπου του Μαργαριτίου αποτελεί τη μοναδική προοπτική για την ανάπτυξη της ευρύτερης περιοχής του Δήμου Μαργαριτίου και ένα από τα μεγαλύτερα έργα αγροτικής υποδομής στη Θεσπρωτία.
Η Α΄ φάση του έργου ήταν ενταγμένη στο ΙΙ ΠΕΠ Ηπείρου και ολοκληρώθηκε με συνολική δαπάνη ύψους περίπου 2 δισεκατομμυρίων δραχμών. Παρά την ολοκλήρωση όμως της Α΄ φάσης, δεν έχουν ακόμη κατασκευαστεί βασικά μέρη του έργου απαραίτητα για τη λειτουργία του.
Γι΄ αυτές τις υπολειπόμενες εργασίες έχει συνταχθεί προ ετών μελέτη δημοπράτησης της Β΄ φάσης, με ενδεικτικό προϋπολογισμό σε επικαιροποιημένες τιμές ύψους περίπου 3 δισεκατομμύρια δραχμές, καθώς και το αντίστοιχο τεχνικό δελτίο.
Επειδή βρισκόμαστε ήδη στον τέταρτο χρόνο υλοποίησης του Γ΄ Κοινοτιικού Πλαισίου Στήριξης και η διαδικασία αξιολόγησης για την ένταξη της Β΄ φάσης στο ΙΙΙ ΠΕΠ Ηπείρου δεν έχει ακόμη ολοκληρωθεί.
Επειδή η Περιφέρεια Ηπείρου αρνείται να δώσει σαφή και ξεκάθαρη απάντηση σχετικά με την ένταξη ή μη του έργου στο πρόγραμμα και εμπαίζει τους αγρότες και τους φορείς της περιοχής, μετατοπίζοντας τις ευθύνες για την ένταξη στα αρμόδια Υπουργεία, τα οποία με τη σειρά τους παραπέμπουν το ζήτημα και πάλι στην Περιφέρεια Ηπείρου.
Επειδή η καθυστέρηση αυτή πιθανόν να οδηγήσει στη μη ένταξη της Β΄ φάσης στο Γ΄ Κοινοτικό Πλαίσιο Στήριξης, οπότε καθίσταται άχρηστο και το μέχρι σήμερα εκτελεσθέν έργο (Α΄ φάση).
Ερωτώνται οι κύριοι Υπουργοί είναι στις προθέσεις της Κυβέρνησης η ένταξη στο ΙΙΙ ΠΕΠ Ηπείρου της Β΄ φάσης Αρδευτικού Μαργαριτίου και η ολοκλήρωση αυτού του μεγάλου αρδευτικού έργου και αν ναι, σε ποιους λόγους οφείλεται η πολύχρονη καθυστέρηση που παρατηρείται;»
Ορίστε, κύριε Υπουργέ, έχετε το λόγο.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Ευχαριστώ, κύριε Πρόεδρε.
Απαντώντας στον κύριο συνάδελφο, θα ήθελα να πω με δύο λόγια τα εξής σε σχέση με το αρδευτικό έργο: Θέλω να τονίσω κατ? αρχήν ότι δεν υπάρχει ούτε κάποια άρνηση ούτε κάποιος εμπαιγμός από την πλευρά της διαχειριστικής αρχής. Όλοι οι φορείς, τόσο το Υπουργείο Γεωργίας, όσο και το Υπουργείο Οικονομίας και Οικονομικών, που γνωμοδοτούν και γι? αυτό το έργο, έχουν εκφραστεί θετικά. Επίσης, έχει εκφραστεί θετικά και το περιφερειακό συμβούλιο και η ίδια η περιφέρεια. 
?ρα, το θέμα της ένταξης του έργου, όσον αφορά την πολιτική του προσέγγιση, είναι θετικό, δηλαδή η απάντηση είναι θετική, εάν οι υποθέσεις όλων μας είναι να ενταχθεί το έργο. 
Όμως, αγαπητέ συνάδελφε, πρέπει να γνωρίζουμε και τις προϋποθέσεις κάτω από τις οποίες θα πρέπει το έργο αυτό να ενταχθεί. Όπως γνωρίζετε και όπως έχετε αναφέρει και στην ερώτησή σας, το έργο αυτό έχει ήδη συνχρηματοδοτηθεί κατά ένα μέρος και από το Β΄ Κοινοτικό Πλαίσιο Στήριξης. Προϋπόθεση λοιπόν για να συγχρηματοδοτηθεί και από το Γ΄ Κοινοτικό Πλαίσιο Στήριξης είναι η διακριτότητα του φυσικού αντικειμένου μεταξύ Β΄ και Γ΄ Κοινοτικού Πλαισίου Στήριξης. Πρέπει να είναι σαφές τι χρηματοδοτήσαμε στο Β΄ Κοινοτικό Πλαίσιο Στήριξης και τι πρέπει να χρηματοδοτήσουμε στο Γ΄ Κοινοτικό Πλαίσιο Στήριξης για να μην υπάρχει επικάλυψη δαπανών. Νομίζω ότι καταλαβαίνετε τους λόγους στους οποίους αναφέρομαι.
Αυτό δεν έχει γίνει ακόμα δυστυχώς από το φορέα. Δεν έχουμε ακόμα τη διακριτότητα των δαπανών του φυσικού αντικειμένου και του οικονομικού αντικειμένου μεταξύ Β΄ και Γ΄ Κοινοτικού Πλαισίου Στήριξης. 
Επιπρόσθετα, επειδή το έργο έχει ξεκινήσει από το Β΄ Κοινοτικό Πλαίσιο Στήριξης και δεν έχει ολοκληρωθεί, δεν έχουμε άλλη επιλογή. ?Η θα το χρηματοδοτήσουμε από το Γ΄ Κοινοτικό Πλαίσιο Στήριξης ή θα πρέπει να το ολοκληρώσουμε από εθνικούς πόρους. Καταλαβαίνετε ότι είναι κρίμα να έχουμε διαθέσιμους πόρους από το Περιφερειακό Πρόγραμμα της Ηπείρου και να το χρηματοδοτήσουμε από εθνικούς πόρους. ?ρα, υπάρχει ένας πρόσθετος λόγος για να το χρηματοδοτήσουμε και να το ολοκληρώσουμε.
Όμως, χρειάζεται και κάτι άλλο. Πρέπει να δούμε και τη συμβατότητα με τους κοινοτικού κανονισμούς και τις κατευθυντήριες οδηγίες. Δεν μπορούμε να χρηματοδοτήσουμε δηλαδή αρδευτικά δίκτυα που επιβαρύνουν ακόμα περισσότερο την περιοχή. Υπάρχουν κανονισμοί και κατευθυντήριες γραμμές για τα έργα. Πρέπει τα αρδευτικά έργα να αποβλέπουν στην αξιοποίηση των επιφανειακών δικτύων και να μην προχωρούμε σε νέες γεωτρήσεις για την άντληση υπόγειων νερών και την άρδευση. 
Ταυτόχρονα, στην πρόταση που θα καταθέσουμε, που αφορούν στη βελτίωση των υπαρχόντων αρδευτικών συστημάτων, πρέπει να αναδεικνύεται η μείωση της απόδοσης. 
?ρα, υπάρχουν δύο-τρία σημεία που αφορούν στη διακριτότητα του φυσικού αντικειμένου του Β΄ και του Γ΄ Κοινοτικού Πλαισίου Στήριξης, στη συμβατότητα με τις κατευθυντήριες οδηγίες της Ευρωπαϊκής Ένωσης και στο θέμα της επιλεξιμότητας των εργασιών που θα είναι σύμφωνες με τις κατευθυντήριες αυτές γραμμές. 
Εφόσον λοιπόν ο φορέας υλοποίησης ολοκληρώσει το περιεχόμενο του τεχνικού δελτίου όπως έχει ζητηθεί από τις αρμόδιες υπηρεσίες, δεν υπάρχει κανένας απολύτως λόγος να μη χρηματοδοτήσουμε το έργο. Οι πόροι είναι διασφαλισμένοι. Υπάρχουν κανόνες τους οποίους πρέπει να τηρήσουμε όλους για να μην έχουμε στη συνέχεια απεντάξεις και όλα αυτά για τα οποία κατά καιρούς κατηγορούμαστε ως φορείς υλοποίησης της χώρας μας. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Μπέζας έχει το λόγο.
ΑΝΤΩΝΙΟΣ ΜΠΕΖΑΣ: Κύριε Πρόεδρε, εγώ θέλω να ξεκαθαρίσω προς τον κύριο Υφυπουργό από την αρχή πως δε βρίσκομαι εδώ σήμερα για να έρθω σε αντιπαράθεση μαζί του. Θα δικαιούμουν να το κάνω αυτό μια και η απάντηση που μου δώσατε δεν είναι σαφής, αλλά ήρθα πολύ απλά για να σας πω ότι το έργο αυτό θα πρέπει να ολοκληρωθεί και η δεύτερη φάση του θα πρέπει να ενταχθεί στο Γ΄ Περιφερειακό Υπηρεσιακό Πρόγραμμα της Ηπείρου. 
Αυτό πρέπει να γίνει για μια σειρά από λόγους. Θα σας μιλήσω με όρους πολιτικούς και όχι τεχνοκρατικούς.
Ο πρώτος λόγος είναι γιατί πρόκειται για το μεγαλύτερο έργο αγροτικής υποδομής σε ένα νομό που εξακολουθεί, παρά τα συγκριτικά του πλεονεκτήματα, να είναι ο φτωχότερος νομός στην Ήπειρο.
Ο δεύτερος λόγος είναι ότι αποτελεί τη μοναδική προοπτική ανάπτυξης για την περιοχή του Δήμου Μαργαριτίου, όπου υπάρχουν εθνικοί λόγοι για τους οποίους αυτή η περιοχή θα πρέπει να ενισχυθεί.
Ο τρίτος λόγος είναι γιατί ο προϋπολογισμός του είναι τέτοιου μεγέθους που δεν θα μπορέσουμε να υλοποιήσουμε ποτέ το έργο μέσα από εθνικούς πόρους. Επιπλέον, δεν ευθύνονται οι πολίτες, όταν εξακολουθούμε στη χώρα μας να δημοπρατούμε έργα χωρίς ολοκληρωμένες μελέτες, με αποτέλεσμα να προκύπτει εκ των υστέρων η ανάγκη για πρόσθετες εργασίες. 
Ο τέταρτος λόγος είναι γιατί επανειλημμένως έχετε δεσμευτεί για την ολοκλήρωση του έργου και έχετε πει προς κάθε κατεύθυνση ?έχω μαζί μου έγγραφα του Υπουργείου Γεωργίας- ότι δεν υπάρχει πρόβλημα συμβατότητας και επιλεξιμότητας του έργου. 
Ο τελευταίος λόγος είναι γιατί εσείς ο ίδιος πριν από λίγες ημέρες παραδεχτήκατε την απογοητευτική πορεία του Περιφερειακού Προγράμματος της Ηπείρου και επομένως έχετε ανάγκη για εντάξεις έργων, έχετε ανάγκη από ώριμα έργα. Το συγκεκριμένο έργο είναι ένα έργο ώριμο, γιατί έχει εδώ και χρόνια έτοιμη τη μελέτη δημοπράτησής του.
?κουσα στην τοποθέτησή σας για διακριτότητα, για συμβατότητα και νομίζω ότι αφήνετε επικίνδυνες υπόνοιες. Επιπλέον, έχω την εντύπωση ότι μεταφέρετε τελικά την ευθύνη στην Περιφέρεια Ηπείρου. Βέβαια, γνωρίζουμε με βάση το νόμο για τη διαχείριση του Γ΄ Κοινοτικού Πλαισίου Στήριξης ότι, την τελική ευθύνη για την επιλογή ή την απόρριψη ένταξης ενός έργου την έχει η διαχειριστική αρχή του περιφερειακού προγράμματος. Όμως εδώ πρόκειται για μία πολιτική απόφαση. Γι? αυτό ανέφερα πριν τους λόγους για τους οποίους πρέπει να ενταχθεί το έργο. Την ευθύνη αυτής της απόφασης πρέπει να την πάρετε εσείς και όχι η Περιφέρεια Ηπείρου. 
Θέλω λοιπόν στη δευτερολογία σας, κύριε Υπουργέ, μια ξεκάθαρη απάντηση: Θα ενταχθεί ναι ή όχι το έργο στο Γ΄ Επιχειρησιακό Πρόγραμμα της Ηπείρου; Επιπλέον, θέλω να δεσμευτείτε με σαφήνεια ότι και μετά την ένταξη του έργου δεν θα υπάρχει πρόβλημα στην εκτέλεσή του, δεν θα υπάρχει πρόβλημα απένταξής του στο μέλλον.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Υπουργός.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Νομίζω, αγαπητέ συνάδελφε, ότι σε αυτή την Αίθουσα μπορούμε να μιλήσουμε με ειλικρίνεια γιατί οι στόχοι είναι κοινοί, είναι η ανάπτυξη της περιοχής μας, είναι η ανάπτυξη των περιφερειών μας, είναι η ανάπτυξη της χώρας μας.
Θέλω λοιπόν να τονίσω ότι πολιτικά συμφωνούμε με αυτά που έχουμε πει. Το θέμα όμως είναι ?και πρέπει να το κατανοήσουμε όλοι αυτό, όλοι οι φορείς υλοποίησης, αλλά και εμείς σε αυτήν την Αίθουσα- ότι το Γ΄ Κοινοτικό Πλαίσιο Στήριξης δεν υλοποιείται με πολιτικούς όρους και πολιτικές συμφωνίες. Υπάρχουν κανονισμοί που πρέπει να τηρούνται από όλα τα κράτη-μέλη και από την Ελλάδα και από όλους τους φορείς υλοποίησης, άρα και από τους φορείς υλοποίησης της Περιφέρειας Ηπείρου.
Σε ό,τι αφορά την πολιτική βούληση, πώς απαντούμε; Έχουμε διασφαλίσει τους πόρους. Στο Περιφερειακό Πρόγραμμα Ηπείρου υπάρχουν διασφαλισμένοι πόροι για το συγκεκριμένο αρδευτικό έργο. Όμως, οφείλουμε να τηρούμε τους κανονισμούς, αν δεν θέλουμε να φτάσουμε σε αυτό που είπατε εσείς προηγουμένως, να μην απενταχθεί αύριο, μην έχουμε δυστοκίες αύριο. ?ρα πρέπει να διασφαλίσουμε αυτές τις προϋποθέσεις και αυτούς τους όρους, πόσο μάλλον όταν πρόκειται για ένα έργο με μεγάλο προϋπολογισμό, ένα έργο που έχει συγχρηματοδοτηθεί από το Β΄ Κοινοτικό Πλαίσιο Στήριξης και πρέπει να είναι ολοκληρωμένο για να αποδοθεί στην κοινωνία. Γιατί αν δεν ολοκληρώσουμε αυτό που δεσμευτήκαμε να υλοποιήσουμε, θα χαθούν και οι πόροι του Β? Κοινοτικού Πλαισίου Στήριξης. Έχουμε όλοι μία ευθύνη γι? αυτό. ?ρα πρέπει να τηρηθούν οι προβλεπόμενες διαδικασίες και νομιμότητας και κανονικότητας και η συμβατότητα με τους κοινοτικούς κανονισμούς και τις κατευθυντήριες οδηγίες. 
?ρα λοιπόν πρέπει να το κατανοήσουμε αυτό. Δεν μπορούν έργα ανώριμα να εντάσσονται. Δεν μπορούν έργα τα οποία δεν είναι συμβατά με τις κατευθυντήριες οδηγίες της Ευρωπαϊκής Ένωσης να εντάσσονται, γιατί αυτές οι κατευθυντήριες οδηγίες εμπεριέχονται στο επιχειρησιακό πρόγραμμα της Ηπείρου. Όταν αποφασίσαμε το ποιο είναι το επιχειρησιακό πρόγραμμα της Ηπείρου, αυτά όλα είχαν αναδειχθεί. 
Συγκεκριμένα, τα έργα δικτύων διανομής του νερού πρέπει να περιορίζονται στη βελτίωση υπαρχόντων αρδευτικών συστημάτων για βελτίωση της διαχείρισης και μείωσης των απωλειών. Δεν θα επεκτείνονται σε δίκτυο, σε ξερικές εκτάσεις παρά μόνο για ειδικές εξαιρέσεις που πρέπει να αιτιολογούνται.
ΑΝΤΩΝΙΟΣ ΜΠΕΖΑΣ: Το Υπουργείο Γεωργίας λέει άλλα πράγματα, κύριε Υπουργέ.
ΧΡΗΣΤΟΣ ΠΑΧΤΑΣ (Υφυπουργός Οικονομίας): Τα έργα θα αποβλέπουν στην αξιοποίηση επιφανειακών νερών. Αποκλείεται λοιπόν η ανόρυξη γεωτρήσεων για την άντληση υπόγειων νερών για άρδευση και βεβαίως στις περιπτώσεις που τα έργα αφορούν σαφώς στη βελτίωση υπαρχόντων αρδευτικών συστημάτων με μείωση των απωλειών νερού, αυτή η μείωση πρέπει να είναι μετρήσιμη. Αυτοί είναι οι κανόνες.
ΑΝΤΩΝΙΟΣ ΜΠΕΖΑΣ: Όταν ξεκινήσατε το έργο δεν γνωρίζατε τους κανόνες;
ΧΡΗΣΤΟΣ ΠΑΧΤΑΣ (Υφυπουργός Οικονομίας): Αυτό πρέπει και εσείς, όχι απλά να το κάνετε κτήμα δικό σας, αλλά να το μεταφέρετε στην περιοχή σας, αν θέλουμε να έχουμε έργο που μπορεί να ενταχθεί, να χρηματοδοτηθεί και να υλοποιηθεί από τα διαρθρωτικά ταμεία της Ευρωπαϊκής Ένωσης. Εάν δεν το κατανοήσουμε αυτό, θα ανταλλάσσουμε πολιτικές ?αν θέλετε- απόψεις μεταξύ μας αλλά δεν θα λύνουμε το πρόβλημα. 
Πρέπει να συνειδητοποιήσουμε όλοι λοιπόν ότι υπάρχουν κανόνες τους οποίους πρέπει να τηρήσουμε. Εμείς λοιπόν είμαστε στη διάθεσή σας και βοηθούμε ακριβώς προς αυτήν την κατεύθυνση, αρκεί οι φορείς υλοποίησης να τηρούν και αυτοί τους κανονισμούς του προγράμματος.
ΑΝΤΩΝΙΟΣ ΜΠΕΖΑΣ: Δύο δισεκατομμύρια, αναφέρουμε στην Α΄ Φάση θα μείνουν στο χώμα; 
ΠΡΟΕΔΡΕΥΩΝ (Κωνσταντίνος Γείτονας): Τρίτη είναι η με αριθμό 690/3-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικολάου Γκατζή προς τον Υπουργό Εμπορικής Ναυτιλίας, σχετικώς με την ακτοπλοϊκή σύνδεση στις Βόρειες Σποράδες κλπ..
Η επίκαιρη ερώτηση του κ. Νικολάου Γκατζή έχει ως εξής: 
«Σε δυναμικές κινητοποιήσεις βρίσκονται οι κάτοικοι, οι φορείς και η Τοπική Αυτοδιοίκηση του συμπλέγματος των Βορείων Σποράδων ύστερα από την εγκληματική αδιαφορία των αρμοδίων και ιδιαίτερα του Υπουργείου Εμπορικής Ναυτιλίας (ΥΕΝ) να δώσει λύση στο μεγάλο πρόβλημα της απομόνωσης των νησιών ακτοπλοϊκώς. Οι συνέπειες είναι τεράστιες για τις μικρές κοινωνίες των νησιών μας, αφού ο κύριος οικονομικός παράγοντας ?που είναι ο τουρισμός- πλήττεται λόγω έλλειψης μεταφορικών-ακτοπλοϊκών μέσων. 
Οι δεσμεύσεις του ΥΕΝ πέρυσι, που υπήρχε το ίδιο πρόβλημα, ενώπιον των Δημάρχων Σκοπέλου, Σκιάθου και Αλοννήσου και εκπροσώπων φορέων των νησιών, αλλά και σε συνέντευξη του κ. Υπουργού στο τοπικό κανάλι (TRT), ήταν ότι θα λυθεί οριστικά το πρόβλημα με την δρομολόγηση συμβατικών πλοίων, όχι μόνο για τη θερινή περίοδο, αλλά και το χειμώνα από ?γιο Κωνσταντίνο, Βόλο και Θεσσαλονίκη προς και από τα νησιά των Βορείων Σποράδων. 
Ωστόσο, παρ? όλο που βρισκόμαστε ήδη στη θερινή περίοδο και πολλές κρατήσεις δωματίων έχουν ακυρωθεί λόγω έλλειψης ακτοπλοϊκών γραμμών προς τις Βόρειες Σποράδες, ουσιαστικά υπάρχει ένα συμβατικό πλοίο και οι κάτοικοι εξ αυτού του γεγονότος βρίσκονται στο χείλος της οικονομικής και κοινωνικής εξαθλίωσης. 
Ερωτάται ο κ. Υπουργός: ποια μέτρα θα πάρει η Κυβέρνηση και πότε, ώστε να υπάρξει άμεσα ?χωρίς κενά- απρόσκοπτη, τακτική και επαρκής για τις ανάγκες και τις απαιτήσεις της τουριστικής περιόδου ακτοπλοϊκή επικοινωνία με συμβατικά πλοία, προκειμένου να αρθεί το «εμπάργκο» στην οικονομική και κοινωνική ζωή των κατοίκων των Βορείων Σποράδων;» 
Θα απαντήσει ο Υπουργός Εμπορικής Ναυτιλίας, κ. Ανωμερίτης. 
Κύριε Υπουργέ, έχετε το λόγο. 
ΓΕΩΡΓΙΟΣ ΑΝΩΜΕΡΙΤΗΣ (Υπουργός Εμπορικής Ναυτιλίας): Ευχαριστώ, κύριε Πρόεδρε. 
Διαβάζοντας την επίκαιρη ερώτηση του κυρίου συναδέλφου, θα έλεγα ότι αναφέρεται σε ένα πραγματικό πρόβλημα το οποίο μάλιστα έχουμε συζητήσει και μαζί, αλλά και με άλλους φορείς, αλλά και άλλους Βουλευτές την Τετάρτη το μεσημέρι στο Υπουργείο Εμπορικής Ναυτιλίας, αλλά ως συνήθως ακολουθούνται οι ακραίες εκφράσεις οι οποίες δεν έχουν καμία σχέση με την πραγματικότητα. 
Ο κύριος συνάδελφος, αναφέρει στην ερώτησή του ότι αυτή η περιοχή έχει οδηγηθεί σε απομόνωση. Ποια απομόνωση, κύριε συνάδελφε; Υπάρχουν συγκεκριμένα δρομολόγια που εκτελούνται και που αυτή τη στιγμή, στην καλοκαιρινή περίοδο, τα δρομολόγια συνολικά από Βόλο και ?γιο Κωνσταντίνο και μεταξύ των νησιών είναι διακόσια τριάντα έξι την εβδομάδα. 
Αν θέλετε, θα σας τα πω και αναλυτικά. Από το Βόλο προς τη Σκιάθο υπάρχουν σαράντα τέσσερα δρομολόγια την εβδομάδα, από το Βόλο στη Σκόπελο σαράντα τέσσερα, από το Βόλο στην Αλόννησο είκοσι οκτώ και από το Βόλο στη Γλώσσα τριάντα πέντε. Από τον ?γιο Κωνσταντίνο στη Σκιάθο υπάρχουν τριάντα δύο δρομολόγια, από τον ?γιο Κωνσταντίνο στη Σκόπελο τριάντα δύο και από τον ?γιο Κωνσταντίνο στην Αλόννησο δέκα οκτώ και από τη Θεσσαλονίκη τρία. Αυτή είναι η απομόνωση; 
Δεύτερον, μιλάτε για εγκληματική αδιαφορία των υπηρεσιών του Υπουργείου Εμπορικής Ναυτιλίας. Μα, τέσσερις φορές έχει συνέλθει το Συμβούλιο Ακτοπλοϊκών Συγκοινωνιών το οποίο είναι ένα όργανο στο οποίο δεν συμμετέχω εγώ. Συμμετέχουν οι φορείς, η Τοπική Αυτοδιοίκηση α΄ και β΄ βαθμού και οι εταιρείες και έχουμε ψάξει να βρούμε τη λύση. 
Εγώ θα συμφωνούσα μαζί σας σ? αυτό ακριβώς που σας είπα και προχθές. Δηλαδή, στο γεγονός ότι υπάρχει πρόβλημα τους δύο καλοκαιρινούς μήνες, διότι τους υπόλοιπους μήνες η πληρότητα καλύπτει το 35% των θέσεων. Το καλοκαίρι, λοιπόν, υπάρχει πρόβλημα και η αναζήτησή μας είναι να βρούμε ένα έκτακτο δρομολόγιο. 
Όσον αφορά για το ποιο είναι το πρόβλημα στη συγκεκριμένη περιοχή, έχουμε συμφωνήσει γι? αυτό την Τετάρτη. Είναι ένα συμβατικό ακόμα πλοίο το οποίο θα πρέπει να μπει σ? αυτές τις περιοχές. Μάλιστα, ανέλαβα την υποχρέωση να συζητήσω με δύο-τρεις εφοπλιστικές εταιρείες οι οποίες μπορούν να διαθέτουν πλοία αυτού του μεγέθους γι? αυτή την περιοχή, προκειμένου να δώσουμε έκτακτη δρομολόγηση παρά την αντίρρηση όλων των άλλων ναυτιλιακών εταιρειών που βλέπουν κάποιους να δουλεύουν μόνο το καλοκαίρι και να παίρνουν το ψωμί αυτών που δουλεύουν σ? αυτές τις γραμμές όλο το χειμώνα. 
Επομένως, συγχωρείστε με, αλλά θεωρώ ότι βάσει των δρομολογίων που σας ανέφερα, δεν υπάρχει απομόνωση. Εβδομαδιαίως, υπάρχουν δικόσια τριάντα έξι δρομολόγια από ?γιο Κωνσταντίνο και Βόλο και μεταξύ των νησιών, διότι εμείς στο Υπουργείο Εμπορικής Ναυτιλίας τα μετράμε διαφορετικά. Τα μετράμε ως αφιξο-αναχωρήσεις, γιατί δεν πηγαίνεις μόνο στον προορισμό σου, αλλά γυρίζεις κιόλας. Αυτές οι αφιξο-αναχωρήσεις είναι τετρακόσιες εβδομήντα δύο την εβδομάδα. 
Αυτό δεν συνιστά απομόνωση! Θέστε το πρόβλημα στη σωστή του βάση και όπως είπα και σε πρωτοβουλίες τοπικών παραγόντων, εγώ θα υπογράψω αμέσως. 
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Γκατζής. 
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, είναι η δεύτερη φορά που ο κύριος Υπουργός παρουσιάζει αυτά τα στοιχεία -τα παρουσίασε και στην προχθεσινή σύσκεψη- τα οποία οι φορείς αμφισβήτησαν. Του είπαν ότι τα δρομολόγια είναι περσινά και ότι δεν είναι έτσι ακριβώς. Μιλάμε για ταχύπλοα και όχι για συμβατικά πλοία. Υπάρχει ένα συμβατικό πλοίο, κύριε Πρόεδρε, το οποίο δεν χωράει πολλά φορτηγά. Χωράει μόνο ένα-δύο. 
Επίσης, δεν μπορούν να προμηθεύσουν τα νησιά με εμπορεύματα και επομένως δεν καλύπτουν τις απαιτήσεις της αγοράς. Οι ταξιδιώτες δεν μπορούν να πάνε στα νησιά για παραθέριση και ακυρώνονται οι κρατήσεις δωματίων και ξενοδοχείων. Με την υπάρχουσα κατάσταση, ο κύριος Υπουργός λέει ότι έχει επαφή! 
Μα, κύριε Υπουργέ, με συγχωρείτε. Θα πάρετε, όμως, και έναν άλλο χαρακτηρισμό, ότι είστε τελείως ασυνεπής στις υποσχέσεις σας. Δώσατε πέρυσι συνέντευξη, γιατί και τότε παρουσιάστηκε το ίδιο πρόβλημα. Είπατε ότι θα το λύσετε με δύο συμβατικά πλοία, ότι το χειμώνα θα συνεχίζουν να υπάρχουν δύο συμβατικά. Ερχόμαστε στη θερινή περίοδο. Δεν υπάρχει παρά ένα μόνο πλοίο και αυτό δεν παίρνει νταλίκα μέσα. Πώς να το κάνουμε; Και μου λέτε τώρα ότι το νησί έχει επικοινωνία; Δεν είναι απομονωμένο από εμπορεύματα, από αυτοκίνητα, με τα οποία πρέπει να πάνε οι άνθρωποι εκεί να παραθερίσουν; Τα μαγαζιά κοντεύουν όλα να χρεοκοπήσουν! 
Κύριε Πρόεδρε, το νησί έχει, επίσης, μεγάλη ανεργία, γιατί με την αντιαγροτική πολιτική παράτησαν οι αγρότες την αγροτική καλλιέργεια και έπεσαν στον τουρισμό. Τώρα έρχεται ο κύριος Υπουργός να μας πει ότι έχει πλήρη κάλυψη αναγκών ακτοπλοϊκώς, όταν έχει ένα μόνο συμβατικό πλοίο και αυτό δεν παίρνει τα φορτηγά;
Κύριε Υπουργέ, χθες στη σύσκεψη είπατε ότι θα κάνετε παράκληση στους εφοπλιστές. Όμως, αυτά δεν λύνονται με παρακλήσεις! Θέλει πολιτική πυγμή και πολιτική απόφαση και απ? ό,τι φαίνεται δεν είστε διατεθειμένος να το λύσετε, όταν ήρθατε εδώ να μου αραδιάσετε αυτά τα οποία τα αμφισβήτησαν προχθές οι δήμαρχοι και σας είπαν: «Τι είναι αυτά που μας λέτε; Τα περσινά δρομολόγια όλο το καλοκαίρι μας τα παρουσιάσατε τώρα για ένα μήνα;»
Εν πάση περιπτώσει. Το θέμα είναι να δώσετε συμβατικό πλοίο και αυτό να μην γίνει μόνο προσωρινά και, όπως είπατε εδώ, να το λύσετε με έκτακτα δρομολόγια. Τα νησιά δεν έχουν ανάγκη μόνο έκτακτα δρομολόγια. Θέλουν μόνιμη συγκοινωνία ακτοπλοϊκή, χειμώνα καλοκαίρι, ώστε να λυθεί άμεσα το πρόβλημα τώρα, που είναι στην κόψη της τουριστικής περιόδου. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Υπουργός έχει το λόγο. 
ΓΕΩΡΓΙΟΣ ΑΝΩΜΕΡΙΤΗΣ (Υπουργός Εμπορικής Ναυτιλίας): Κύριε συνάδελφε, εγώ ήμουν σαφής. Συμφωνήσαμε όλοι οι δήμαρχοι, όλοι οι φορείς, οι Βουλευτές και ο Υφυπουργός ότι το πρόβλημα εστιάζεται σε ένα ?για το καλοκαίρι μόνο- ακόμη συμβατικό πλοίο. Μόνο σε αυτό συμφωνήσαμε. 
ΝΙΚΟΛΑΟΣ ΓΚΑΤΖΗΣ: Τα προβλήματα τα έχω εδώ, κύριε Υπουργέ!
ΓΕΩΡΓΙΟΣ ΑΝΩΜΕΡΙΤΗΣ (Υπουργός Εμπορικής Ναυτιλίας): Κύριε Γκατζή, μη με διακόπτετε! Σε αυτό συμφωνήσαμε όλοι. 
ΝΙΚΟΛΑΟΣ ΓΚΑΤΖΗΣ: Δεν συμφωνήσαμε. Ούτε οι φορείς συμφώνησαν!
ΓΕΩΡΓΙΟΣ ΑΝΩΜΕΡΙΤΗΣ (Υπουργός Εμπορικής Ναυτιλίας): Εγώ δέχομαι ότι χρειάζεται ένα ακόμη συμβατικό πλοίο για το καλοκαίρι και γι? αυτό κάνω την προσπάθεια. Όμως, δεν μπορείτε να μηδενίζετε ένα έργο ενός Υπουργείου, το οποίο διαχειρίζεται εξακόσιες πενήντα χιλιάδες δρομολόγια ετησίως, εκατόν πέντε εκατομμύρια επιβάτες και τριάντα εκατομμύρια οχήματα. Αυτά είναι το 2002 στην Ελλάδα. Αυτά τα μεγάλα μεγέθη ανήκουν στην Ελλάδα! Τα διαχειρίζεται ένα Υπουργείο και κοιτά να τα διαχειρίζεται με τον μικρότερο τρόπο, ανεξαρτήτως των ακραίων αποφάσεων που παίρνονται. 
Για μας η περιφερειακή ανάπτυξη και η κοινωνική συνοχή των νησιών είναι ακρογωνιαίος λίθος των πολιτικών μας. Να σας θυμίσω το εξής φαινόμενο που παρατηρείται: Έχουμε πολλά ταχύπλοα. Τρία είναι αυτά που μεταφέρουν φορτηγά και αυτοκίνητα. Δεν είναι ένα, αλλά τρία. Θέλουμε και ένα τέταρτο και θα το αποκτήσουμε. 
ΝΙΚΟΛΑΟΣ ΓΚΑΤΖΗΣ: Ένα είναι αυτό που μεταφέρει φορτηγά και μάλιστα όχι πολύ μεγάλο.
ΓΕΩΡΓΙΟΣ ΑΝΩΜΕΡΙΤΗΣ (Υπουργός Εμπορικής Ναυτιλίας): Θέλω, λοιπόν, να σας πω και να σας θυμίσω ότι προς αυτήν την κατεύθυνση καθιερώσαμε και εκπτώσεις μέχρι 50% προς όλους. Καθιερώσαμε εκπτώσεις και στα ταχύπλοα για πρώτη φορά στην ιστορία της Ελλάδας γι? αυτούς που έχουν τις ανάγκες και ειδικά για την Αλόννησο, που είναι το τελευταίο νησί στο δρομολόγιο. Επειδή είναι νησί κάτω των τριών χιλιάδων κατοίκων, οι μόνιμοι κάτοικοί του έχουν έκπτωση 50% επί των εισιτηρίων. Αυτά όλα είναι ένα θετικό πακέτο και δεν πρέπει να το παραγνωρίζουμε. Επομένως, δεν είναι νησιά σε απομόνωση. 
Καιρός είναι να πανηγυρίζουμε για κάποια πράγματα. Το σημερινό μεγάλο γεγονός είναι ότι η Ελλάδα έχει τις πιο καθαρές θάλασσες απ? όλη την Ευρώπη. Αυτό το περνάμε στα ψιλά. Αυτά πρέπει να προβάλουμε, για να αναπτύξουμε τα νησιά μας. 
Ευχαριστώ. 
ΠΡΟΕΔΡΕΥΩΝ (Κωνσταντίνος Γείτονας): Θα συζητήσουμε τώρα την τέταρτη με αριθμό 685/3-6-2003 επίκαιρη ερώτηση της Βουλευτού του Συνασπισμού της Αριστεράς των Κινημάτων και της Οικολογίας κ. Ιωάννας Στεργίου προς τον Υπουργό Δημόσιας Τάξης, σχετικώς με την επέμβαση της Αστυνομίας στη συγκέντρωση των κατοίκων των περιοχών Καπανδριτίου και Πολυδενδρίου, οι οποίοι αντιδρούν για τους νέους χώρους υγειονομικής ταφής των απορριμμάτων κλπ.
Η επίκαιρη ερώτηση της συναδέλφου κ. Ιωάννας Στεργίου συνοπτικά έχει ως εξής: 
«Με πρωτοφανή αγριότητα απάντησαν οι δυνάμεις καταστολής στην ειρηνική κινητοποίηση-συναυλία των κατοίκων του Καπανδριτίου, του Πολυδενδρίου και της γύρω περιοχής, οι οποίοι αντιδρούν στην απόφαση της Κυβέρνησης για χωροθέτηση ΧΥΤΑ στην περιοχή τους.
Οι αστυνομικές δυνάμεις δεν σεβάστηκαν ούτε τα παιδιά ούτε τους ηλικιωμένους, πάνω στους οποίους έκαναν χρήση χημικών και βέβαια από την αγριότητά τους δεν γλίτωσαν ούτε οι καλλιτέχνες, αφού χημικά έπεσαν ακόμη και πάνω στην εξέδρα.
Στην ειρηνική αυτή συναυλία η οποία διοργανώθηκε, λίγο έλειψε να θρηνήσουμε θύματα, αφού η αναιτιολόγητη γενικευμένη επίθεση των αστυνομικών δυνάμεων, εκτός των άλλων που προαναφέραμε, απωθούσε τους διαδηλωτές προς το βουνό και δεν τους άφηνε καμία διέξοδο.
Τέλος, σαν «κερασάκι στην τούρτα» ήρθε και η σύλληψη διαδηλωτών μεταξύ των οποίων ήταν και εκλεγμένα μέλη της Τοπικής Αυτοδιοίκησης.
Με βάση τα παραπάνω, ερωτάται ο κύριος Υπουργός:
Με τέτοια μέτρα αστυνομοκρατίας, συλλήψεων, ρίψης δακρυγόνων η Κυβέρνηση θα πείσει τους κατοίκους της Αττικής ότι η χωροθέτηση των ΧΥΤΑ στην περιοχή τους, με τον τρόπο που την προωθεί το Υπουργείο, είναι η πιο ενδεδειγμένη λύση για το μεγάλο πρόβλημα των σκουπιδιών της Αττικής;»
Θα απαντήσει ο Υφυπουργός Δημόσιας Τάξης κ. Τσερτικίδης.
Ορίστε, κύριε Υπουργέ, έχετε το λόγο.
ΠΑΝΤΕΛΗΣ ΤΣΕΡΤΙΚΙΔΗΣ (Υφυπουργός Δημόσιας Τάξης): Ευχαριστώ, κύριε Πρόεδρε.
Όταν γίνονται απεργίες, συγκεντρώσεις, πορείες και κινητοποιήσεις, η Ελληνική Αστυνομία είναι υποχρεωμένη να παίρνει όλα τα απαραίτητα μέτρα για την τήρηση της τάξης, την πρόληψη επεισοδίων και την πάταξη κάθε παράνομης δραστηριότητας. Επίσης, με συντονισμένα μέτρα, καταβάλλει προσπάθειες για τη διευκόλυνση και προστασία των εκδηλώσεων που πραγματοποιούν οι πολίτες. Η Αστυνομία δεν έχει τη δυνατότητα να επιλέγει τον τόπο και το χρόνο που θα εφαρμόζει τη νομοθεσία. Η εφαρμογή των νόμων είναι υποχρέωσή της και δεν ανήκει στη διακριτική της ευχέρεια.
Στα πλαίσια αυτά, η Αστυνομία πήρε όλα τα απαραίτητα μέτρα για την πρόληψη επεισοδίων και παράνομων ενεργειών κατά τη διάρκεια των κινητοποιήσεων του Πολυδενδρίου, Καπανδριτίου και των άλλων περιοχών της βορειοανατολικής Αττικής, οι οποίοι είναι αντίθετοι στη χωροθέτηση στην περιοχή αυτή χώρου υγειονομικής ταφής απορριμμάτων.
Τα μέτρα που πήρε η Αστυνομία κατά τη διάρκεια των εκδηλώσεων είχαν σκοπό την εξασφάλιση της ειρηνικής πραγματοποίησης των εκδηλώσεων και της μουσικής συναυλίας των κατοίκων της περιοχής, αλλά και την αποτροπή απόπειρας κατάληψης της Εθνικής Οδού, για να μη διακοπεί η κυκλοφορία στο συγκεκριμένο σημείο και να μη γίνουν επεισόδια.
Πρέπει εδώ να επισημάνω ότι το δικαίωμα διαμαρτυρίας των πολιτών είναι σεβαστό στις δημοκρατικές κοινωνίες, όταν όμως δεν παραβιάζονται κατάφωρα τα δικαιώματα των άλλων και δεν προκαλείται το κοινωνικό σύνολο με πράξεις βίας και αυθαιρεσίας. Μπορούν ελεύθερα οι πολίτες να διαδηλώνουν, αλλά παράλληλα οφείλουν σεβασμό και προς τα δικαιώματα των άλλων πολιτών.
Εκείνη τη μέρα, την περασμένη Κυριακή που έγινε αυτή η εκδήλωση, τελείως ξαφνικά, κατά τη διάρκεια της συναυλίας και χωρίς καμία προειδοποίηση, περίπου διακόσιοι κάτοικοι της περιοχής έφυγαν από το χώρο και, αφού παραβίασαν τη συρμάτινη περίφραξη της Εθνικής Οδού, μπήκαν στο οδόστρωμα και κατέλαβαν αρχικά το ένα ρεύμα και στη συνέχεια και το άλλο ρεύμα κυκλοφορίας, με αποτέλεσμα να διακοπεί η κυκλοφορία τη συγκεκριμένη στιγμή. Παράλληλα, τα άτομα αυτά εκσφενδόνισαν κατά των αστυνομικών ξύλα, πέτρες, μπουκάλια και άλλα αντικείμενα.
Οι αστυνομικές αρχές, για να αντιμετωπίσουν την κατάσταση, να αποτρέψουν το κλείσιμο της Εθνικής Οδού και να αποκαταστήσουν την τάξη, παρενέβησαν άμεσα, με ψυχραιμία και αποτελεσματικότητα. Με τη χρήση των κατά το δυνατό ηπιότερων μέσων και τη χρήση ?πράγματι, όπως αναφέρετε- δακρυγόνων ουσιών, σε σύντομο χρονικό διάστημα απομάκρυναν τους πολίτες που κατέλαβαν το οδόστρωμα και αποκαταστάθηκε η κυκλοφορία μετά από περίπου είκοσι-εικοσιπέντε λεπτά.
ΠΡΟΕΔΡΕΥΩΝ (Κωνσταντίνος Γείτονας): Η κ. Στεργίου έχει το λόγο.
ΙΩΑΝΝΑ ΣΤΕΡΓΙΟΥ: Δυστυχώς ή ευτυχώς ήμουν κι εγώ εκεί στη συναυλία και ήμουν και στη συγκέντρωση και στα επεισόδια ?όπως και ο κ. Μπούρας εδώ- και μπορώ να σας τα πω και από πρώτο χέρι.
Η συναυλία γινόταν στον παράδρομο της Εθνικής Οδού, δεν ενοχλούσε κανένα και είχαν συγκεντρωθεί περίπου χίλια πεντακόσια, ίσως και περισσότερα, άτομα. Ήταν γυναίκες και παιδάκια, ήταν έγκυοι γυναίκες, ήταν ηλικιωμένοι άνθρωποι, νέοι, μικρά παιδιά. Όλοι αυτοί παρακολουθούσαν τη συναυλία.
Κάποια στιγμή όχι διακόσια άτομα, που λέτε, αλλά είκοσι-τριάντα άτομα ξέφυγαν απ? αυτή τη συναυλία, που γινόταν ήδη επί δύο ώρες περίπου και μπήκαν στο οδόστρωμα. Σημειωτέον όμως ότι τα αυτοκίνητα ήταν ήδη σταματημένα, για να δουν τη συναυλία και είχε ήδη δημιουργηθεί ένα πρόβλημα.
Και το ζήτημα, κύριε Υπουργέ, είναι ακριβώς εδώ: την προηγούμενη φορά, τη Μεγάλη Πέμπτη, όταν έγινε κάτι παρόμοιο, είχε την ψυχραιμία η Αστυνομία να μιλήσει με τους διοργανωτές και να αποσυρθούν τα άτομα αυτά που είχαν μπει στο οδόστρωμα, να μη γίνει τίποτα και ούτε να ρίξουν χημικά.
Εκείνη τη φορά, την προηγούμενη δηλαδή Κυριακή, είχε εντολή ο επικεφαλής με κάθε μέσο, με κάθε τρόπο να δείξει πυγμή, να δείξει σώνει και καλά ότι πρέπει να περάσει αυτή η απόφαση και ότι δεν πρέπει να αντιδρούν οι κάτοικοι. Το θεωρούμε πολιτική απόφαση αυτό και δεν είναι ότι ήταν θέμα της Αστυνομίας, γιατί την ίδια ώρα όλα τα ραδιόφωνα και όλες οι τηλεοράσεις έλεγαν ότι οι οπαδοί του ΠΑΣ Γιάννενα είχαν καταλάβει το οδόστρωμα στα Γιάννενα και εκεί δεν χτυπήσατε με ΜΑΤ ?δεν λέω ότι δεν κάνατε καλά, καλά κάνατε και δεν τους χτυπήσατε τους ανθρώπους- αλλά στο Πολυδένδρι που οι άνθρωποι αγωνίζονται και διαμαρτύρονται για τη ζωή τους, εκεί σας πείραξε. Τα ξύλα και τα μπουκάλια, όπως λέτε, έπεσαν αφού έγινε η χρήση δακρυγόνων και αφού εξαγριώθηκε ο κόσμος. Αμέσως με το που έγινε η κατάληψη από είκοσι, τριάντα άτομα, άρχισαν να πέφτουν τα χημικά στον κόσμου που δεν συμμετείχε, που δεν ήταν πάνω στο οδόστρωμα, που ήταν στον παράδρομο, που ήταν στα γύρω βουναλάκια. Και ο τραγουδιστής τι τους έφταιγε; Υπάρχει ευθύνη, κύριε Υπουργέ, και πρέπει να τη ζητήσετε από τον επικεφαλής της ομάδας που ήταν εκεί, γιατί δεν μπορεί να συμπεριφέρεται έτσι με αυτόν τον τρόπο. Θα μπορούσε αυτά τα είκοσι, τριάντα άτομα να τα περιορίσει, να τα συλλάβει, δεν ξέρω τι να τα κάνει, αλλά όχι γενικευμένη χρήση χημικών σε ανθρώπους οι οποίοι δεν είχαν καμία διάθεση ούτε επεισόδια να δημιουργήσουν ούτε οτιδήποτε άλλο. Νομίζω ότι έχετε ευθύνη και σαν Αστυνομία, αλλά ιδιαίτερα και ο επικεφαλής και πρέπει να κληθεί να δώσει λόγο γι? αυτήν την υπόθεση.
ΠΡΟΕΔΡΕΥΩΝ (Κωνσταντίνος Γείτονας): Ο Υφυπουργός έχει το λόγο.
ΠΑΝΤΕΛΗΣ ΤΣΕΡΤΙΚΙΔΗΣ (Υφυπουργός Δημόσιας Τάξης): Ευχαριστώ, κύριε Πρόεδρε.
Είναι προς τιμήν της συναδέλφου η οποία παραδέχθηκε ότι όντως ρίχτηκαν μπουκάλια, πέτρες και ξύλα κατά των αστυνομικών. Και επίσης είναι αλήθεια, όπως αναφέρει στην ερώτησή της η κυρία συνάδελφος, ότι κατά τη διάρκεια των κινητοποιήσεων συνελήφθησαν οκτώ κάτοικοι που αντιδρούσαν, μεταξύ αυτών βεβαίως και ο Πρόεδρος και ο Αντιπρόεδρος της Κοινότητας Πολυδενδρίου. Αυτοί προσήχθησαν στο Αστυνομικό Τμήμα Κηφισίας, σχηματίστηκε σε βάρος τους δικογραφία και την επομένη παραπέμφθηκαν στη δικαιοσύνη. 
Θέλω να σας πω όμως, κυρία συνάδελφε, ότι κατά τη διάρκεια των κινητοποιήσεων τραυματίστηκαν και τρεις αστυνομικοί και προκλήθηκαν φθορές σε αστυνομικό υλικό. 
Θέλω να τονίσω και να επαναλάβω ότι οι ενέργειες της Αστυνομίας έγιναν στα πλαίσια της νομιμότητας με υπευθυνότητα και αποφασιστικότητα. Οι αστυνομικοί σε καμία περίπτωση δεν θα παρενέβαιναν αν δεν γινόταν η κατάληψη του οδοστρώματος της εθνικής οδού Αθηνών-Θεσσαλονίκης.
Τελειώνοντας θέλω να πω ότι αναφέρετε στην ερώτησή σας «με πρωτοφανή αγριότητα απάντησαν οι δυνάμεις καταστολής», «αδικαιολόγητη γενικευμένη επίθεση των αστυνομικών δυνάμεων», «μέτρα αστυνομοκρατίας», «ειρηνική συναυλία». Μα, είναι δυνατόν να ήταν ειρηνικοί όταν κατέλαβαν το οδόστρωμα; Κυρίως όμως δεν ανταποκρίνονται στην πραγματικότητα οι υπαινιγμοί ότι η Κυβέρνηση επιθυμεί να χρησιμοποιήσει την Αστυνομία στην προσπάθειά της για την επίλυση του σοβαρού προβλήματος της χωροθέτησης των χώρων υγειονομικής ταφής απορριμμάτων στην περιοχή της Αττικής. Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Η τρίτη με αριθμό 691/3-6-2003 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδος κ. ?γγελου Τζέκη προς τον Υπουργό Εργασίας και Κοινωνικών Ασφαλίσεων, σχετικώς με το κλείσιμο του εργοστασίου της ΕΛΛΕΝΙΤ Α.Ε. στη Θεσσαλονίκη, την προστασία των εργαζομένων κλπ., δεν θα συζητηθεί λόγω κωλύματος του κυρίου Υπουργού και διαγράφεται. 
Επίσης, η πέμπτη με αριθμό 696/3-6-2003 επίκαιρη ερώτηση δευτέρου κύκλου του Ανεξάρτητου Βουλευτή κ. Αλέξανδρου Χρυσανθακόπουλου προς την Υπουργό Περιβάλλοντος, Χωροταξίας και Δημοσίων Έργων, σχετικώς με τα προβλήματα στις απαλλοτριώσεις κατά την εφαρμογή των πολεοδομικών ρυθμίσεων, δεν θα συζητηθεί λόγω κωλύματος της κυρίας Υπουργού και διαγράφεται. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων. 
Πριν εισέλθουμε στη συζήτηση των επερωτήσεων θα ήθελα να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Περιβάλλοντος, Χωροταξίας και Δημοσίων Έργων: «Μητρώο Μελετητών, ανάθεση και εκπόνηση μελετών και παροχή συναφών υπηρεσιών».

ΠΡΟΕΔΡΕΥΩΝ (Κωνσταντίνος Γείτονας) Κύριοι συνάδελφοι, εισερχόμαστε στη ημερήσια διάταξη των 
ΕΠΕΡΩΤΗΣΕΩΝ
Κυρίες και κύριοι συνάδελφοι, σύμφωνα με απόφαση της Διάσκεψης των Προέδρων θα συζητηθούν μαζί οι ακόλουθες επερωτήσεις, επειδή αναφέρονται στο ίδιο θέμα.
Η υπ? αριθμόν 66 της 22.5.2003 επερώτηση των Βουλευτών του Κομμουνιστικού Κόμματος Ελλάδας, κυρίων Νικολάου Γκατζή, Λιάνας Κανέλλη, Ορέστη Κολοζωφ, Παναγιώτη Κοσιώνη, Σταύρου Σκοπελίτη, Αντωνίου Σκυλλάκου, Σπύρου Στριφτάρη, ?γγελου Τζέκη, Δημητρίου Τσιόγκα και Γεωργίου Χουρμουζιάδη, η υπ? αριθμόν 61 της 19.5.2003 επερώτηση Βουλευτών της Νέας Δημοκρατίας κυρίων Γεράσιμου Γιακουμάτου, Παναγιώτη Αδρακτά, Ελευθερίου Παπαγεωργόπουλου, Αθανασίου Μπούρα, Ελευθερίου Παπανικολάου, Νικολάου Αγγελόπουλου, Σπυρίδωνος Σπύρου, Νικολάου Λέγκα, Γεωργίου Καρασμάνη και Νικήτα Κακλαμάνη, και η υπ? αριθμόν 69 της 23.5.2003 επερώτηση των Βουλευτών του Συνασπισμού της Αριστεράς, των Κινημάτων και της Οικολογίας, κυρίων Ιωάννας Στεργίου, Παναγιώτη Λαφαζάνη, Ασημίνας Ξηροτύρη-Αικατερινάρη, Μαρίας Δαμανάκη, Φώτη Κουβέλη και Νικολάου Κωνσταντόπουλου, προς τον Υπουργό Εργασίας και Κοινωνικών Ασφαλίσεων, σχετικώς με την κυβερνητική πολιτική που εφαρμόζεται στα εργασιακά ζητήματα. 
Η συζήτηση των επερωτήσεων θα διεξαχθεί με τη σειρά που έχουν στην ημερήσια διάταξη. Πρώτα θα μιλήσουν οι πέντε επερωτώντες Βουλευτές του Κομμουνιστικού Κόμματος Ελλάδας, στη συνέχεια οι πέντε επερωτώντες Βουλευτές της Νέας Δημοκρατίας και τέλος οι πέντε επερωτώντες Βουλευτές του Συνασπισμού της Αριστεράς των Κινημάτων και της Οικολογίας.
Ο πρώτος επερωτών από κάθε κόμμα θα λάβει το λόγο για δεκαπέντε λεπτά και οι υπόλοιποι τέσσερις, από κάθε κόμμα, για πέντε λεπτά ο καθένας. Στη συνέχεια θα μιλήσει είκοσι πέντε λεπτά ο Υπουργός και οι Κοινοβουλευτικοί Εκπρόσωποι: Του Κομμουνιστικού Κόμματος Ελλάδας δεκαπέντε λεπτά, της Νέας Δημοκρατίας δεκαπέντε λεπτά, του Συνασπισμού της Αριστεράς, των Κινημάτων και της Οικολογίας δεκαπέντε λεπτά και του ΠΑΣΟΚ οκτώ λεπτά. Θα ακολουθήσουν με την ίδια σειρά οι δευτερολογίες. Σας υπενθυμίζω το άρθρο 135, παράγραφος 4 και 7 του Κανονισμού της Βουλής.
Από τη Νέα Δημοκρατία ως Κοινοβουλευτικός Εκπρόσωπος ορίζεται ο Βουλευτής Α΄ Αθηνών κ. Νικήτας Κακλαμάνης.
Συμφωνεί το Σώμα; 
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το Σώμα συμφώνησε ομοφώνως. 
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Φαντάζομαι θα έχουμε και παραπάνω χρόνο, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, είναι σαφή αυτά που είπα, και πηγάζουν από τον Κανονισμό.
Θα ξεκινήσουμε τη συζήτηση με τις ομιλίες των Βουλευτών του Κομμουνιστικού Κόμματος Ελλάδας. Πρώτος επερωτών είναι ο κ. Τσιόγκας .
Κύριε Τσιόγκα, έχετε το λόγο.
ΔΗΜΗΤΡΙΟΣ ΤΣΙΟΓΚΑΣ: Κυρίες και κύριοι, η Κυβέρνηση αλλά και οι απολογητές του συστήματος το τελευταίο διάστημα κάνετε μεγάλη προσπάθεια να παρουσιάσετε την ανεργία σαν ένα προσωρινό φαινόμενο από το οποίο θα απαλλαγεί το καπιταλιστικό σύστημα. 
Καθημερινά δίνετε υποσχέσεις στους εργαζόμενους ότι στο μέλλον θα υπάρξουν συνθήκες πλήρους απασχόλησης. Ταυτόχρονα δίνετε υποσχέσεις για χιλιάδες νέες θέσεις εργασίας, ακόμα και με μερική απασχόληση, στον ιδιωτικό και στο δημόσιο τομέα. 
Η ζωή όμως σας διαψεύδει συνεχώς, γιατί το σύστημα που εσείς υπηρετείτε δεν μπορεί να απαλλαγεί από την ανεργία γιατί το ίδιο την αναπαράγει. Οι καπιταλιστές κυνηγώντας όλο και μεγαλύτερα κέρδη αυξάνουν την παραγωγικότητα, μεγαλώνουν την εκμετάλλευση των εργαζομένων για να επικρατήσουν στην αγορά, τσεπώνοντας καθημερινά μεγαλύτερα κέρδη από τον κλεμμένο ιδρώτα των εργαζομένων. 
Η επίθεση που δέχονται σήμερα οι εργαζόμενοι δεν είναι ούτε πρόσκαιρη ούτε αποσπασματική. Γενικεύτηκε ιδιαίτερα μετά τη Συνθήκη του Μάαστριχ, τη «Λευκή Βίβλο», την οποία ψήφισαν εδώ στη Βουλή των Ελλήνων και το ΠΑΣΟΚ και η Νέα Δημοκρατία και ο Συνασπισμός. Οι κατευθύνσεις της Συνθήκης του Μάαστριχτ δίνουν ελευθερία στους καπιταλιστές για ελεύθερη διακίνηση κεφαλαίων, υπηρεσιών, εμπορευμάτων και εργατικού δυναμικού. 
Και επειδή το κεφάλαιο δεν έχει πατρίδα αλλά πηγαίνει όπου βγάζει περισσότερα κέρδη, η Κυβέρνηση φροντίζει να ψηφίζει νόμους για την ενίσχυση του κεφαλαίου. Ο ν. 2601/98 τους δίνει νέα προνόμια, επιδοτεί τους βιομηχάνους με ζεστό χρήμα να επενδύσουν σε γειτονικές χώρες, κλείνοντας εδώ τις επιχειρήσεις ή μειώνοντας το προσωπικό, στο όνομα της οικονομικής διείσδυσης στα Βαλκάνια για να μπορούν να εκμεταλλεύονται και την εργατική τάξη αυτών των χωρών και γιατί είναι φθηνότερο το εργατικό κόστος και γιατί η Κυβέρνηση τους δίνει ζεστό χρήμα.
Έτσι, λοιπόν, σήμερα οι εργαζόμενοι ζουν το ομαδικό κλείσιμο επιχειρήσεων, τη μετανάστευση σε τρίτες χώρες, τις ομαδικές απολύσεις και την ανεργία να αυξάνεται καθημερινά. Σήμερα έχουμε μόνο την Κυβέρνηση να υποστηρίζει ότι μειώνεται η ανεργία, μια ανεργία η οποία επίσημα γυρίζει στο 10%, ενώ στην πραγματικότητα είναι πολύ μεγαλύτερη.
Η κατάσταση είναι δραματική ακριβώς γιατί πολλοί άνεργοι δεν απογράφονται στον ΟΑΕΔ είτε γιατί δεν επιδοτούνται είτε γιατί είναι μακροχρόνια άνεργοι είτε γιατί στον ΟΑΕΔ δεν είδαν καμιά προκοπή. 
Δεν πάνε να απογραφούν ενώ ακόμη και όσοι περνάνε από τα διάφορα σεμινάρια κατάρτισης είναι υποχρεωμένοι να παραδίδουν την κάρτα ανεργίας στον ΟΑΕΔ για να μην προσμετρώνται στους ανέργους. Ενώ στο εργατικό δυναμικό προσμετρώνται και οι αυτοαπασχολούμενοι μαζί με την οικογένειά τους, οι εποχιακοί απασχολούμενοι, ακριβώς για να φαίνονται μικρότερα τα ποσοστά ανεργίας με την αύξηση του εργατικού δυναμικού.
Η ανεργία είναι μια καθημερινή πραγματικότητα που ζουν εκατοντάδες χιλιάδες εργαζόμενοι και όλα δείχνουν ότι θα πάρει μεγαλύτερες διαστάσεις. Το δικαίωμα στη δουλειά είναι θεμελιώδες δικαίωμα του ανθρώπου και το σύστημα το οποίο εσείς στηρίζετε, του το αρνείσθε. Η ανεργία είναι μια πραγματικότητα και μια απειλή για τους εργαζόμενους. Είναι φανερό ότι για να δημιουργηθούν νέες θέσεις εργασίας πρέπει να γίνουν επενδύσεις κεφαλαίων σε νέες επιχειρήσεις ή επεκτάσεις παλιών επιχειρήσεων. Όμως, αυτό δεν γίνεται ή γίνεται ελάχιστα. Οι βιομήχανοι και οι πολυεθνικές δεν επενδύουν. Τι είναι αυτό που τους αποθαρρύνει; Μήπως οι αυξήσεις που δίνουν στους εργάτες είναι μεγάλες; Μήπως το κόστος εργασίας είναι μεγάλο;
Πρέπει να πούμε ότι οι αυξήσεις στους μισθούς των εργαζομένων κινούνται από 2,5% έως 3,5% το χρόνο. Στην καλύτερη περίπτωση να φθάσει καμιά κλαδική σύμβαση στο 5%. Μήπως τα κέρδη τους είναι λίγα; Τα επίσημα καθαρά κέρδη των βιομηχάνων στην τετραετία 1997-2000 αυξήθηκαν κατά 825,8 δισεκατομμύρια δραχμές. Κάντε σύγκριση για να δείτε τη διαφορά.
Ορισμένοι κλάδοι της βιομηχανίας αύξησαν τα κέρδη τους από 1500% μέχρι 3825%. Οι τραπεζίτες αύξησαν τα κέρδη τους την τετραετία 1997-2000 κατά 356% και φθάνουν τα 4 τρισεκατομμύρια δραχμές ενώ το κατώτερο βασικό μεροκάματο της Γενικής Εθνικής Συλλογικής Σύμβασης Εργασίας σήμερα είναι στα 23,23 ευρώ μεικτά, το Ταμείο Ανεργίας στα 11,32 ευρώ. Η Κυβέρνηση όμως συνεχίζει να προκαλεί τους εργαζόμενους και τους ανέργους αφού όπως τόνισε ο Πρωθυπουργός στην προχθεσινή του ομιλία στη Βουλή δώσατε όλη την αύξηση της παραγωγικότητας σε ποσοστό 3% ενώ στην Ευρωπαϊκή Ένωση όπως είπε ο κύριος Πρωθυπουργός έδωσαν το 50% της αύξησης της παραγωγικότητας. Δεν είπε όμως τα παραπάνω τρελά ποσοστά των κερδών της πλουτοκρατίας. Αυτά τα απέκρυψε γιατί πάνε σε άλλες τσέπες.
Μίλησε ο Πρωθυπουργός και για την ενίσχυση του κοινωνικού κράτους όταν η Κυβέρνηση διαλύει καθημερινά το κοινωνικό κράτος. Πρόσφατες είναι οι εκβιαστικές δηλώσεις του κ. Γκαργκάνα, ο οποίος είναι διορισμένος από την Κυβέρνηση στην Τράπεζα της Ελλάδος για μείωση των μισθών εάν θέλουμε λέει να μειωθεί η ανεργία.
Επίσης ο κύριος Πρωθυπουργός δήλωσε εδώ πριν από δύο μέρες σ? αυτήν την Αίθουσα ότι δεν θα επιτρέψει τις απολύσεις όταν κάθε μέρα έχουμε δεκάδες εκατοντάδες απολύσεις στη χώρα μας. Είπε ότι μειώθηκε η ανεργία όταν κάθε μέρα έχουμε λουκέτα επιχειρήσεων. Είπε ότι δεν θα μειωθεί το εργατικό κόστος όταν ένας στους τέσσερις είναι ανασφάλιστος. Όταν εφαρμόζετε τα τοπικά σύμφωνα απασχόλησης στην ουσία καταργείτε τις συλλογικές συμβάσεις εργασίας, συμπιέζετε προς τα κάτω τα μεροκάματα. Καταργείτε με τα τοπικά σύμφωνα απασχόλησης ακόμη και το οκτάωρο. Όταν ένας στους δύο εργαζόμενους δεν αμείβεται με ό,τι προβλέπει η Συλλογική Σύμβαση Εργασίας το κλείσιμο των επιχειρήσεων, οι απολύσεις, η ανεργία πάνε πακέτο με τα αντεργατικά μέτρα της Κυβέρνησης η οποία ψηφίζει νόμους που ανατρέπουν τις εργασιακές σχέσεις. Η δική σας Κυβέρνηση κατάργησε το οκτάωρο και το επτάωρο τη μεγαλύτερη κατάκτηση της εργατικής τάξης. Εσείς, η δική σας Κυβέρνηση αύξησε το όριο ηλικίας συνταξιοδότησης, αύξησε το όριο των απολύσεων. Απαλλάξατε τους εργοδότες κατά 20% στο ένσημο για όσους εργαζόμενους έχουν μισθό κάτω από 200.000 δραχμές.
Εσείς νομιμοποιήσατε τη μερική απασχόληση, τα ωρομίσθια, τα δίωρα, τα τρίωρα, τα τετράωρα, τις συμβάσεις ορισμένου χρόνου, τις συμβάσεις έργου, στις οποίες οι εργαζόμενοι δεν δικαιούνται ούτε άδεια ούτε επίδομα άδειας ούτε δώρο Χριστουγέννων και Πάσχα ούτε αποζημίωση.
Νομιμοποιήσατε την απασχόληση με δελτία παροχής υπηρεσιών. Καθιερώσατε εργασιακές σχέσεις, όπως οι σχολικοί φύλακες χωρίς ένσημο, όπως οι καθαρίστριες των σχολείων με πενήντα χιλιάδες δραχμές το μήνα. 
Εσείς νομιμοποιήσατε τα δουλεμπορικά γραφεία ευρέσεως εργασίας και την ενοικίαση των εργαζομένων. Εσείς εφαρμόζετε και τα προγράμματα stage, με τα οποία δίνετε στους εργοδότες τζάμπα εργάτες, τζάμπα υπαλλήλους, γιατί αυτοί οι εργαζόμενοι αμείβονται από τον ΟΑΕΔ, δηλαδή από τις κρατήσεις των εργαζομένων. 
Εσείς φτιάξατε νόμο να νοικιάζετε τους εργαζόμενους. Αλήθεια, καταλαβαίνετε πού οδηγείτε την εργατική τάξη εσείς που ακόμη και προχθές σ? αυτό το Βήμα χύνατε κροκοδείλια δάκρυα για την εργατική τάξη; Την ίδια ώρα επιδοτείτε τους βιομήχανους μέσω του ΟΑΕΔ με λεφτά των εργαζομένων, για να έχουν τζάμπα εργάτες με τα περίφημα προγράμματα επιδότησης των εργοδοτών, δηλαδή αυτό που λέτε εσείς «ενεργητική απασχόληση». Και βέβαια επιδοτείτε τους εργοδότες ακόμη και για μερική απασχόληση, ενώ ακόμη και με τα δικά σας στοιχεία μία στις τρεις επιχειρήσεις φοροδιαφεύγουν με πρώτους και καλύτερους τους «καρχαρίες», τους οποίους ταΐζετε με την περιουσία του ελληνικού λαού, τη δημόσια περιουσία.
Αυτές τις δεσμεύσεις αναλάβατε ως Κυβέρνηση για να ενταχθεί η χώρα στην ΟΝΕ και το μέλλον θα είναι ακόμη χειρότερο, είτε στην κυβέρνηση είναι το ΠΑΣΟΚ είτε στην κυβέρνηση είναι η Νέα Δημοκρατία. Αυτές οι δεσμεύσεις θα φέρουν νέα δεινά στην εργατική τάξη. Η ανεργία θα αυξηθεί, η λιτότητα θα μονιμοποιηθεί, γιατί εσείς θέλετε να προχωρήσετε κι άλλο, θέλετε να μπήξετε ακόμη πιο βαθιά το μαχαίρι στην πλάτη της εργατικής τάξης. Όμως το πρόβλημα της ανεργίας δεν πρόκειται να το λύσετε ούτε εσείς ούτε η Νέα Δημοκρατία, όπως δεν πρόκειται να βελτιώσετε και το ασφαλιστικό σύστημα το οποίο, με τους νόμους που ψηφίσατε αλλά και τις αποφάσεις που έχετε για υλοποίηση από την Εαρινή Σύνοδο Κορυφής στις Βρυξέλλες και το Ναύπλιο, είναι για να οδηγείτε τους εργαζόμενους κατευθείαν στον τάφο. Εξάλλου εσείς ο ίδιος είπατε ότι προωθείτε την ενεργό γήρανση, δηλαδή «σκάστε και δουλέψτε μέχρι να πεθάνετε», αφού αυξάνετε τα όρια ηλικίας συνταξιοδότησης στα εβδομήντα χρόνια. Ήδη σε αρκετές χώρες της Ευρώπης, στη Γαλλία, στη Γερμανία, στην Αυστρία και αλλού προχωράνε στην υλοποίηση αυτών των μέτρων και συναντούν την κατακραυγή των εργαζομένων, ενώ όσοι δουλεύουν με μερική απασχόληση δεν πρόκειται να πάρουν ποτέ σύνταξη.
Αλήθεια, θέλετε να δοκιμάσετε να ζήσετε εσείς με μεροκάματο 23 ευρώ την ημέρα μικτά; Θέλετε να δοκιμάσετε να ζείτε εσείς με επίδομα ανεργίας 11 ευρώ την ημέρα; Δοκιμάστε να ζήσετε με ωρομίσθιο, με δίωρα, με τρίωρα, με τετράωρα, ή αν θέλετε και με δύο μεροκάματα την εβδομάδα. Δοκιμάστε να στείλετε τα δικά σας παιδιά στα προγράμματα stage ανασφάλιστα. Δοκιμάστε, αν θέλετε, να δείτε πώς ζουν οι εργαζόμενοι σήμερα που τους έχετε κάνει τη ζωή λάστιχο.
Αυτή είναι η ισχυρή Ελλάδα που φτιάχνετε, αυτό είναι το μέλλον που ετοιμάζετε για τη νεολαία. Ξέρετε εσείς τι σημαίνει να είσαι άνεργος και μάλιστα μακροχρόνια; Να θέλεις να δουλέψεις δημιουργικά, να θέλεις να προσφέρεις στην κοινωνία ό,τι γνώσεις έχεις και να βρίσκεις παντού πόρτες κλειστές;
Ο καπιταλισμός, το σύστημα δηλαδή που εσείς στηρίζετε, είναι αυτός που καταστρέφει τα θύματα της εκμετάλλευσης, που καταστρέφει τον ίδιο τον άνθρωπο και η λύση σε όλα αυτά τα προβλήματα που αντιμετωπίζουν η εργατική τάξη και οι άνεργοι είναι ακριβώς η αλλαγή κι η ανατροπή αυτού του συστήματος. Σήμερα προέχει η αλλαγή του συσχετισμού των δυνάμεων και σε συνδικαλιστικό επίπεδο αλλά ιδιαίτερα και σε πολιτικό επίπεδο. Και το ΠΑΣΟΚ και η Νέα Δημοκρατία που εναλλάσσονται στην εξουσία δεν μπορούν να λύσουν το πρόβλημα της ανεργίας που βασανίζει πάνω από πεντακόσιες χιλιάδες ανθρώπους, ενώ στο όνομα της αντιμετώπισης της ανεργίας η Κυβέρνηση προωθεί και άλλες χειρότερες ανατροπές στα εργασιακά και ασφαλιστικά δικαιώματα. Η προστασία των ανέργων είναι ανύπαρκτη και γιατί το επίδομα ανεργίας είναι μόνο 11,32 ευρώ την ημέρα, αλλά και γιατί στην καλύτερη περίπτωση φθάνει τον ένα χρόνο διάρκεια, ενώ υπάρχουν πάρα πολλοί άνεργοι που παίρνουν ταμείο ανεργίας και δύο και τρεις και έξι μήνες, ενώ οι νέοι άνεργοι δεν δικαιούνται απολύτως κανένα επίδομα ανεργίας.
Η διάλυση του ΟΑΕΔ, στην οποία προχώρησε η Κυβέρνηση, έγινε για να χρησιμοποιηθεί ακόμα περισσότερο ο ΟΑΕΔ σαν μηχανισμός στήριξης της αντεργατικής πολιτικής και να βοηθήσει στην παραπέρα ανατροπή των εργασιακών σχέσεων, στην κατάργηση των εργατικών δικαιωμάτων, στη γενίκευση της μερικής απασχόλησης.
Αλήθεια, πού πήγαν τα δισεκατομμύρια που δώσατε από τον ΟΑΕΔ στους εργοδότες ως επιδότηση για προσλήψεις ανέργων; Γιατί δεν λύθηκε το πρόβλημα της ανεργίας; Η επιδότηση των εργοδοτών την περίοδο 1990-1998 ξεπέρασε τα 118 δισεκατομμύρια δραχμές. Από το 1998 είναι πολύ περισσότερα αυτά που δώσατε στους εργοδότες και η ανεργία συνεχίζει να στριφογυρίζει στο 10%. Πουθενά δεν στέριωσαν νέες θέσεις εργασίας, από αυτές που εσείς επιδοτείτε ακόμα και με 175.000 δραχμές το μήνα για την πρόσληψη κάθε άνεργου.
Οι προσλήψεις γίνονται με απαράδεκτους μισθολογικούς όρους, αφού υπάρχουν εργαζόμενοι που δουλεύουν μόνο για το ένσημο και την επιδότηση την τσεπώνει ο βιομήχανος. Δόθηκαν δισεκατομμύρια στους βιομήχανους στο όνομα της ενεργητικής πολιτικής και οι άνεργοι οδηγήθηκαν στην εξαθλίωση. Τα τοπικά σύμφωνα απασχόλησης χρησιμοποιήθηκαν για να υπονομευθούν οι κλαδικές συλλογικές συμβάσεις εργασίας, να καταργηθούν δικαιώματα ακόμα και αυτό το οκτάωρο. Ακόμα και σήμερα βρίσκονται σε εξέλιξη δικές σας πρωτοβουλίες απασχόλησης, οι οποίες προωθούνται ακόμα και σε δήμους σε πολλές περιοχές της χώρας με τα ίδια απαράδεκτα εργασιακά καθεστώτα. 
Η πραγματικότητα είναι οδυνηρή για τους εργαζόμενους. Από τη μια αυξάνονται τα κέρδη των βιομηχάνων, των εφοπλιστών, των τραπεζιτών και από την άλλη το 22% του ελληνικού λαού ζει κάτω από το όριο φτώχειας. Το εκμεταλλευτικό σύστημα που ζούμε με την εξουσία και τα μέσα παραγωγής στα χέρια της αστικής τάξης δεν μπορεί να λύσει το πρόβλημα της ανεργίας. 
Η ανεργία είναι προϊόν του ίδιου του συστήματος και των πολιτικών που το διαχειρίζονται. Χρησιμοποιείται από τους βιομήχανους και τους πολιτικούς εκπροσώπους ως μέσο πίεσης για την αφαίρεση κατακτήσεων, για την ένταση της εκμετάλλευσης, τη χειροτέρευση των αμοιβών και των συνθηκών εργασίας, τη χειραγώγηση των συνειδήσεων, την αναχαίτιση των αγώνων. Το κυνήγι του κέρδους και οι πολιτικές που στηρίζουν το κεφάλαιο σπρώχνουν στο κλείσιμο και στη μετανάστευση των επιχειρήσεων στο εξωτερικό με αποτέλεσμα τη γενίκευση των απολύσεων. 
Ταυτόχρονα, προχωρά η διαδικασία συγκεντροποίησης του κεφαλαίου, οξύνεται ο καπιταλιστικός ανταγωνισμός και φουντώνουν οι απολύσεις, οι οποίες μπορούν να εξαπλωθούν ακόμα περισσότερο το επόμενο διάστημα. Εδώ και χρόνια ζούμε το βίαιο ξεκλήρισμα της φτωχομεσαίας αγροτιάς. Μικρομεσαίες επιχειρήσεις χρεοκοπούν και κλείνουν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, να ολοκληρώσετε.
ΔΗΜΗΤΡΙΟΣ ΤΣΙΟΓΚΑΣ: Οι δηλώσεις του προέδρου των βιομηχάνων ότι η ανεργία θα φθάσει στο 18% είναι προειδοποιητική βολή, για να εξασφαλίσουν πιο φθηνή εργατική δύναμη, να μειωθούν ακόμα περισσότερο και οι μισθοί, όπως δήλωσε ο διορισμένος από την Κυβέρνηση διοικητής της Τράπεζας της Ελλάδας, ενώ οι βιομήχανοι θέλουν και άλλα προνόμια, πιο φθηνή εργατική δύναμη και ελευθερία απολύσεων.
Ταυτόχρονα, εσείς που είστε στην ηγεσία του Υπουργείου Εργασίας προσπαθείτε να παραπλανήσετε την εργατική τάξη και πουλάτε ελπίδα για την επίλυση του προβλήματος της ανεργίας.
ΠΡΟΕΔΡΕΥΩΝ (Κωνσταντίνος Γείτονας): Τελειώνετε. Τα υπόλοιπα θα τα αναπτύξετε στη δευτερολογία σας.
Η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας, κ. Παπαρήγα έχει το λόγο.
ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Κύριε Υπουργέ, ξεκινώ από την εξής αφετηρία, ότι όλα τα κόμματα σήμερα, όλοι οι κοινωνικοί φορείς θέλουν να αντιμετωπισθεί το πρόβλημα της ανεργίας, άλλοι ριζικά, άλλοι ?εν πάση περιπτώσει- να μετριαστεί.
Το ζήτημα δεν είναι τι πρόθεση έχει ο καθένας ή από ποια αφετηρία στέκεται στο ζήτημα. Το ζήτημα είναι ποια πολιτική αντιμετωπίζει ριζικά το πρόβλημα της ανεργίας. Αυτό για μας είναι το πρόβλημα. Και μέχρι τώρα όλες οι συνταγές που χρησιμοποιήθηκαν ως μέτρα καταπολέμησης της ανεργίας, όχι μόνο στην Ελλάδα αλλά και σε όλη την Ευρώπη, αποδείχθηκαν πυροτεχνήματα.
Βεβαίως θέσεις εργασίας δημιουργούνται. Δεν μπορεί η μηχανή να σταματήσει. Αλλά η τάση είναι φανερή, θα έλεγα νομοτελειακή. Διαμορφώνεται πλεόνασμα εργατικής δύναμης. Το καινούργιο που έχουμε σ? αυτές τις συνθήκες είναι ότι χάρη στις αλλαγές που γίνονται στην παραγωγική διαδικασία, στην οργάνωση της εργασίας και ιδιαίτερα χάρη στην πρόοδο της επιστήμης και της τεχνικής είναι δυνατόν σήμερα να μοιράζεται η ανεργία. Δηλαδή, να διαμορφωθεί μία ευκίνητη εργασιακή δύναμη, η οποία μπορεί να εναλλάσσεται. Κάτι που δεν μπορούσε να γίνει πριν δεκαπέντε, είκοσι, τριάντα και σαράντα χρόνια, όταν το επίπεδο ανάπτυξης των παραγωγικών δυνάμεων, της επιστήμης και της τεχνικής δεν ήταν τέτοιο που να το επέτρεπε. Η αναγκαιότητα τότε να υπάρχει ένα σταθερό εργατικό δυναμικό με κατακτημένο επτάωρο και οκτάωρο δημιουργούσε μόνιμους ανέργους. 
Σήμερα το μόνο που μπορεί να γίνει με βάση τις πολιτικές της Ευρωπαϊκής Ένωσης, τη δική σας, αλλά και τις πολιτικές γενικά που ξεκινάνε σαν ένα το κρατούμενο για την υπεράσπιση της σημερινής κοινωνίας, είναι αυτές οι πολιτικές να μετακινούν το πρόβλημα. Δηλαδή, να έχουμε ολιγόμηνη απασχόληση ανέργων, εναλλαγή, λίγους μήνες στη δουλειά και λίγους μήνες στην ανεργία. Και αυτή η πολιτική, επίσης, έχει τα όριά της. Και θα μπαίνουν εμπόδια σε σχέση με την ειδίκευση, σε σχέση με τη συνέχεια.
Έχω υπόψη μου ορισμένες μελέτες που έγιναν στην Ισπανία ?και δεν νομίζω μόνο στην Ισπανία- που απέδειξαν ότι οι ελαστικές εργασιακές σχέσεις βολεύουν, διότι και χειραγωγείται το εργατικό δυναμικό και αμείβεται λιγότερο, αλλά από την άλλη μεριά μπαίνει εμπόδιο στην ανάπτυξη της παραγωγικότητας της εργασίας. Όσο κι αν, εν πάση περιπτώσει, η μηχανή αντικαθιστά ένα μέρος της ζωντανής εργασίας, όσο κι αν τυποποιείται η εργασία, δεν καταργείται η σημασία του ανθρώπινου, του προσωπικού παράγοντα, η σημασία του ανθρώπινου μυαλού και γενικά η ετοιμότητά του και η ικανότητά του να αποδίδει καλύτερα στη δουλειά του. 
Επομένως, και αυτά τα μέτρα που εφαρμόζονται από την Ευρωπαϊκή Ένωση και από εσάς μπορεί, δεν ξέρω πέντε, δέκα, δεκαπέντε χρόνια, όχι να λύσουν το πρόβλημα, να το κουκουλώσουν, αλλά μετά από δεκαπέντε, είκοσι χρόνια μάλλον το πλεόνασμα της εργατικής δύναμης θα μείνει σταθερό και μάλλον θα χρειαστεί ?και το λέω με βάση τις μελέτες που γίνονται- να ξαναγυρίσουν στη χρησιμοποίηση παλιών συστημάτων. Δηλαδή να υπάρχει ένα ποσοστό σταθερό στη δουλειά και ένα λιγότερο ευκίνητο. Βέβαια με όρους δραματικούς. Αυτό κρατήστε το. Δεν ξέρω αν έχει σημασία για το σήμερα αλλά, εν πάση περιπτώσει, όταν μιλάμε εδώ, πρέπει να μιλάμε για την αποτελεσματικότητα και τη μακροβιότητα πολιτικών πέρα από τα ιδεολογικά και πολιτικά ζητήματα, τα οποία οπωσδήποτε έχουν μεγάλη σημασία και στη Βουλή και έξω από τη Βουλή. 
Θέλω να κάνω το απλό ερώτημα. Αυτό που λέτε ότι θα γίνουν θέσεις εργασίας, πώς θα γίνει; Με βάση την πολιτική οικονομία την οποία εσείς υποστηρίζετε, πώς θα γίνει; Διότι ανεργία υπήρχε πάντα στα πλαίσια του καπιταλιστικού συστήματος, γιατί αυτό το σύστημα, εν πάση περιπτώσει, το γνωρίζουμε καλά. Υπήρχε πάντα. Βεβαίως έχει διακυμάνσεις. Υπήρχαν περίοδοι που αυτή έπεφτε. Αλλά δεν ήταν ανεργία όταν ένα μεγάλο μέρος του γυναικείου, παραδείγματος χάρη, εργατικού δυναμικού ήταν αναπασχόλητο; Και με τη λογική με τα συνβοηθούντα μέλη κλπ., στην ουσία υπήρχαν άνεργοι που ήταν στις μικρές επιχειρήσεις όπου βοηθούσε ο άνδρας τη γυναίκα ή η γυναίκα τον άνδρα. Και αυτό ήταν μία συγκαλυμμένη ανεργία. Ή, αν θέλετε, ο μεγάλος αριθμός, η μακροβιότητα ?που τώρα έχει φύγει- μικρομεσαίων επιχειρήσεων στην Ελλάδα ιδιαίτερα με αυτοαπασχολούμενους, ήταν ένα στοιχείο που δείχνει συγκαλυμμένη ανεργία. Διότι όταν δεν βρίσκει δουλειά στη βιομηχανία, στο εμπόριο κλπ., θα ανοίξει ένα μαγαζάκι, θα κάνει έναν πάγκο. Όλο αυτό, το παραεμπόριο που λέγεται, δεν είναι συγκαλυμμένη ανεργία; 
Ακόμα και στη μεταπολεμική Ελλάδα που υπήρχε μία εκτατική ανάπτυξη, αν δεν είχαμε ένα εκατομμύριο μετανάστες, θα ήταν ένα εκατομμύριο άνεργοι μέσα στην Ελλάδα. Επομένως το πρόβλημα είναι οπωσδήποτε σύμφυτο με το σύστημα. Και μη νομίζετε ότι μπορείτε να βρείτε κάποιους τρόπους μαγικούς να το αντιμετωπίσετε. Τρόπους για να κοροϊδέψετε μπορεί να βρείτε. Τρόπους για να δημιουργήσετε ψευδαισθήσεις στους εργαζόμενους μπορεί να βρείτε.
Θα πω συγκεκριμένα. Η ανάπτυξη, εδώ και πάρα πολλά χρόνια και στην Ελλάδα τα τελευταία χρόνια, είναι εντατική ανάπτυξη. Εντατική ανάπτυξη σημαίνει λιγότερη εργατική δύναμη. Εντατική ανάπτυξη με διατήρηση της αντίληψης και της πρακτικής για τον εργάσιμο χρόνο. Εντατική ανάπτυξη όχι καθολική σε όλους τους τομείς αλλά εντατική ανάπτυξη εκεί που συμφέρει περισσότερο.
Πρέπει να λάβουμε υπόψη μας ότι ακόμα και σοσιαλισμό να είχαμε σήμερα στην Ελλάδα ?όχι τον ΠΑΣΟΚικό- η απορρόφηση του εργατικού δυναμικού δεν θα μπορούσε να γίνει με τον ίδιο τρόπο που έγινε στις σοσιαλιστικές χώρες μετά την Οκτωβριανή Επανάσταση ή μετά το Β΄ Παγκόσμιο Πόλεμο, γιατί δεν θα χρησιμοποιήσεις τόση χειρωνακτική δουλειά. Όμως, θα είχες εντατική και εκτατική ανάπτυξη μαζί, θα είχες κοινωνική αντίληψη αξιοποίησης και όχι φορτώματος σε ένα μέρος των εργαζομένων των όποιων προβλημάτων και αργών διαδικασιών συνεπάγεται μία πραγματική ανάπτυξη.
Ας μιλήσουμε, όμως, σε σχέση με τα δικά μας δεδομένα. Η ανάπτυξη που συντελείται σήμερα είναι εντατική, αλλά θέλει λιγότερα εργατικά χέρια. Αυτό δεν είναι θέμα παιδείας. Εδώ είναι αριθμός θέσεων εργασίας προς αριθμό πληθυσμού και, μάλιστα, ενός πληθυσμού που γερνάει στην Ελλάδα. Σκεφθείτε αν δεν είχαμε και την υπογεννητικότητα τι θα γινόταν. Όχι ότι είμαστε υπέρ της υπογεννητικότητας, για να αντιμετωπιστεί το πρόβλημα της ανεργίας.
Το δεύτερο ζήτημα είναι το εξής: Σε προηγούμενες φάσεις, ιδιαίτερα μετά το Β΄ Παγκόσμιο Πόλεμο, για διάφορους λόγους ?δεν είναι της ώρας να το αναπτύξω- υπήρχε άμεση επιχειρηματική δραστηριότητα του κράτους και, μάλιστα, διεύρυνση και διόγκωσή της. Επομένως υπήρχε δυνατότητα στο κράτος να απορροφά ένα μέρος των ανέργων στις κρατικές, δημόσιες επιχειρήσεις. Βέβαια, από εκεί και πέρα διαμορφώθηκαν και οι άλλες σχετικές πελατειακές σχέσεις, αλλά υπήρχε πραγματική ανάγκη και δυνατότητα να το κάνει.
Σήμερα, τα πράγματα δεν είναι έτσι. Σήμερα, δεν μπορεί μία κυβέρνηση να πει «ξέρεις, για λόγους φιλανθρωπίας» -ας πούμε όχι για λόγους ρουσφετολογίας-«μπορώ να εξασφαλίσω θέσεις εργασίας». Δεν μπορεί να το κάνει. Εδώ και ο δημόσιος τομέας μπαίνει υπό άλλο καθεστώς.
Το τρίτο θέμα είναι το εξής: Υπήρχαν, για παράδειγμα, οι μεταπολεμικές καταστροφές στην Ευρώπη και το Σχέδιο Μάρσαλ που για διάφορους λόγους ήρθε εδώ και υπήρχαν κατασκευές, ανοικοδόμηση. Επομένως υπήρχαν περίοδοι που η ανεργία «χαλάρωνε», έπεφτε, όπως συμβαίνει και εδώ με τις κατασκευές, με τα ολυμπιακά έργα. Ο κλάδος των οικοδόμων, για παράδειγμα, είχε απασχόληση. Τα τελευταία χρόνια δεν είχαμε ανέργους οικοδόμους, όπως είχαμε πριν. 
Το θέμα, όμως, είναι για πόσο διάστημα. Οι κατασκευές έχουν όρια. Δεν μπορεί, για παράδειγμα, η «ατμομηχανή» μίας οικονομίας να είναι οι κατασκευές ούτε τα γκαρσόνια να είναι του τουρισμού, γιατί και η ροή των τουριστών, όπως έχει τώρα «παγκοσμιοποιηθεί» -όπως λέγεται- η ζωή, δεν πάει με βάση το ότι η Ελλάδα έχει ωραίο ήλιο, αλλά καθορίζεται από την τσέπη των Ευρωπαίων και των άλλων και από τους tour operators, αναλόγως με το πού κατευθύνονται τα μεγάλα συμφέροντα του τουρισμού για πολιτικούς και άλλους λόγους.
Στέκομαι σ? αυτά, για να πω το εξής: Δεν μας έχετε πείσει ούτε με τα κριτήρια της δικής σας πολιτικής, χωρίς να αλλάξετε δηλαδή την πολιτική σας, αλλά μ? αυτά τα κριτήρια πολιτικής που έχετε, ότι μπορείτε να μειώσετε την ανεργία. Τυπικά, στατιστικά, μπορείτε να το κάνετε, αλλά μιλάμε για την πραγματικότητα.
Εμείς ως κόμμα, έχουμε καταθέσει μία πρόταση, με την οποία διαφωνείτε. Σωστά διαφωνείτε, γιατί, αν συμφωνούσατε μαζί μας, τότε θα έρχονταν τα πάνω-κάτω. Όμως, η πρότασή μας τουλάχιστον, η οποία βεβαίως είναι δύσκολη, σύνθετη και αποτελεί μία βασανιστική, αγωνιστική διαδικασία ?δεν είναι απλώς μία διανοητική διαδικασία- έχει μία λογική και μία εσωτερική συνοχή, δεν είναι παράλογη. Δεν λέμε δηλαδή ότι εμείς θα ψηφίζουμε το Μάαστριχτ, θα ακολουθούμε την ΟΝΕ και θα λύσουμε και την ανεργία. 
Εμείς βάζουμε ζήτημα αλλαγής οργάνωσης ολόκληρης της κοινωνίας. Ταυτόχρονα, όμως, δεν καθόμαστε με σταυρωμένα τα χέρια, γιατί οπωσδήποτε σαν κόμμα σήμερα δουλεύουμε και η αλλαγή του συστήματος οργάνωσης της κοινωνίας δεν είναι θέμα θέλησης του ΚΚΕ, αλλά της πλειοψηφίας του λαού. Όμως ξεκινάμε από την εξής λογική: Δεν ερχόμαστε μαζί σας να πούμε «ενισχύστε τους βιομήχανους και τους άλλους εφοπλιστές για να δημιουργηθούν θέσεις εργασίας», γιατί αυτό ?πέρα από το ότι είμαστε εκ φύσεως αντίθετοι με το μεγάλο κεφάλαιο- είναι επιστημονικά παράλογο και αναποτελεσματικό. Αφήστε το ιδεολογικό στοιχείο. Όσο ενισχύονται τόσο θα συσσωρεύεται το κεφάλαιο και συσσώρευση κεφαλαίου σημαίνει και συσσώρευση δυνατοτήτων για λιγότερη χρησιμοποίηση της εργατικής δύναμης στα πλαίσια του συστήματος που ζούμε.
Θεωρούμε, λοιπόν, ότι η πρότασή σας, πέρα από το ότι είναι ιδεολογικά και πολιτικά αντίθετη με εμάς, δεν έχει αντικειμενική βάση. Το ίδιο, βεβαίως, ισχύει και για την πρόταση της Νέας Δημοκρατίας και για τα κόμματα εκείνα, τα οποία στηρίζουν τη λογική, ας πούμε, να έχουμε έναν πιο ανθρώπινο καπιταλισμό ή να έχουμε ένα σοσιαλισμό με καπιταλιστικές βάσεις.
Εμείς λοιπόν δίνουμε βάρος στην άμυνα.
Προηγουμένως άκουσα για φύλακες σχολείων. Δηλαδή το καπιταλιστικό σύστημα που έχετε δεν μπορεί να λύσει ούτε αυτό το ζήτημα; Το λέω, γιατί οι θέσεις φύλαξης σχολείων είναι σημαντικές. Αντί να τρέχουμε στον αστυνόμο της γειτονιάς και στους άλλους χαφιέδικους μηχανισμούς, γιατί να μην είναι κατοχυρωμένα τα σχολεία, όχι με μηχανισμούς απ? έξω, αλλά με μηχανισμούς ενταγμένους μέσα στο σύνολο της κοινότητας των σχολείων. 
Υπάρχουν τέτοια ζητήματα που και μέσα στις συνθήκες αυτού του συστήματος μπορούν να λυθούν, αλλά δεν τα λύνετε, γιατί θέλετε να χτυπήσετε το κατοχυρωμένο δικαίωμα της μόνιμης εργασίας. Αυτό τους «παίρνει μπάλα» όλους και γενικεύεται το πρόβλημα, έτσι που φαίνεται παράλογο ?ας το πούμε έτσι- να μειώνονται οι θέσεις εργασίας ή να υπάρχει μερική απασχόληση σε τομείς που θα μπορούσε να υπάρχει σταθερή και μόνιμη. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Εμείς, λοιπόν, αμυνόμαστε και η άμυνα -όταν η ριζική αλλαγή στις μέρες αυτές δεν είναι άμεσα, πρακτικά εφαρμόσιμη- έχει σημασία, αλλά ταυτόχρονα διεκδικούμε σε έναν τομέα που κατά τη γνώμη μας μπορεί το κίνημα να επιδράσει, κοινωνικά μέτρα προστασίας των ανέργων, της ζωής τους, της υγείας τους, της οικογένειάς τους. 
Μακάρι να φθάσει η στιγμή που τα κοινωνικά μέτρα προστασίας των ανέργων να χρειαστεί να εκλείψουν. Γιατί δεν είναι το δημιουργικό στοιχείο αυτό. 
Αλλά στις σημερινές συνθήκες ?και εμείς ως Κομμουνιστικό Κόμμα Ελλάδας δεν έχουμε άλλη λύση- πέρα από το να δουλεύουμε για να δημιουργηθούν προϋποθέσεις ριζικότερων αλλαγών, είμαστε υποχρεωμένοι επιθετικά να διεκδικούμε μέτρα προστασίας των ανέργων και ταυτόχρονα να διεκδικούμε προσλήψεις σε τομείς, που, εν πάση περιπτώσει, μπορεί το κράτος να παρέμβει. Αυτό πρέπει να γίνει σ? αυτόν το μισοϊδιωτικοποιημένο τομέα της υγείας και της παιδείας, γιατί και αυτοί έχουν αποχαιρετήσει ορισμένα θετικότερα στοιχεία, όχι πλήρως, που είχαν στο παρελθόν. 
Ξαναλέω για άλλη μια φορά, κύριε Υπουργέ ότι πραγματικά θα ήθελα να μου πείτε, πού στηρίζετε αυτήν την αισιοδοξία σας ότι θα δημιουργηθούν θέσεις εργασίας, παίρνοντας υπόψη τις πραγματικές τάσεις της κοινωνίας. 
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, πολύ .
Ο κ. Τζέκης έχει το λόγο. 
ΑΓΓΕΛΟΣ ΤΖΕΚΗΣ: Πιστεύω ότι όλοι γνωρίζουμε το μέγεθος των προβλημάτων που αντιμετωπίζουν οι εργαζόμενοι. Βέβαια σε γενικές γραμμές περιέγραψε την κατάσταση ο εισηγητής μας.
Τα στοιχεία μπορώ να πω ότι είναι αποκαλυπτικά για το μέγεθος. Όσο και αν προσπαθεί η Κυβέρνηση, αλλά και άλλοι, με τα στοιχεία που παρουσιάζουν να αποδείξουν ότι δεν ζούμε στην Ελλάδα, έχουμε διαμορφωμένη γνώμη για το τι γίνεται. 
Έτσι, λοιπόν, θα αναφερθώ σε συγκεκριμένες περιοχές, τις οποίες γνωρίζουμε πολύ καλά, στη Θεσσαλονίκη, στη Μακεδονία γενικότερα, αλλά και στη Θράκη. Αυτήν την ώρα που συζητάμε εδώ είναι στο δρόμο οι τετρακόσιοι εργαζόμενοι της «ΑΓΝΟ», μιας συνεταιριστικής οργάνωσης η οποία έχει ήδη μεταβιβαστεί σε ιδιώτη, σε ένα δηλαδή επαρχιακό τυροκομείο, και βέβαια όχι με κεφάλαια δικά του αλλά μετά από δανεισμό από την ΑΤΕ. Δηλαδή θα δανείσει η ΑΤΕ στον Κολιό για να απορροφήσει την «ΑΓΝΟ», με διακόσιους άμεσα απολυμένους. 
Στο δρόμο είναι και οι εργάτες της «BALKAN», γιατί ο ιδιοκτήτης της «BALKAN» θεωρεί καλύτερο να σταματήσει την παραγωγή νοβοπάν και να τη μετεγκαταστήσει στη Ρουμανία. Τα ίδια συμβαίνουν στην ποτοποιία «Κονέος» στους αδελφούς Γεωργιάδη. Τα ίδια συμβαίνουν και στην «ΕΛΛΕΝΙΤ», σε πολλά εργοστάσια και σε πολλές βιοτεχνίες. ?ρα, λοιπόν, το ζήτημα γενικεύεται. Και είναι γενικό, γιατί όπως ανέλυσε και ο εισηγητής και η Γενική Γραμματέας του κόμματος, είναι συνυφασμένη αυτή η παραγωγική διαδικασία με το σύστημα στο οποίο ζούμε. 
Η Κυβέρνηση αλλά και άλλα κόμματα λένε ότι μπορεί να κλείνουν εργοστάσια, αλλά σε εκείνη την περιοχή αναπτύσσονται και άλλους είδους επιχειρήσεις. 
Θέλετε να σας πω τι είδους επιχειρήσεις αναπτύσσονται; Η Θεσσαλονίκη έχει νατοϊκό στρατηγείο και είναι έδρα του Οργανισμού Ανάπτυξης των Βαλκανίων και άλλων τέτοιων οργανισμών.
Παρατηρούμε ότι είναι στους στόχους της Κυβέρνησης η αλλαγή. Μιλάμε για ένα νομό, που ξέρετε ότι συνδυάζει τον πρωτογενή και το δευτερογενή τομέα, δηλαδή τη μεταποίηση, αλλά και το εμπόριο και τον τουρισμό. Η επιλογή, που έχει γίνει και από την Κυβέρνηση, είναι ακριβώς η παροχή υπηρεσιών. 
Επίσης βρίσκονται στις στοές οι πεντακόσιοι εργαζόμενοι της «TVX». Είναι και αυτή μία ιδιωτικοποίηση που κάνατε εδώ πριν από μερικά χρόνια, με τη σύμφωνη γνώμη και των άλλων πολιτικών κομμάτων, και ξεπουλήσατε τον ορυκτό πλούτο της περιοχής, δηλαδή τριακόσιες είκοσι χιλιάδες στρέμματα βουνού, αντί 11,5 δισεκατομμυρίων δραχμών, για αξιοποίηση, όπως λέτε, της περιοχής και εξόρυξη του χρυσού.
Αυτήν την ώρα, όμως, η «ΚΙΝUS», αυτή η πολυεθνική εταιρεία έκλεισε τα ορυχεία, γιατί δεν την συμφέρουν, και πετάει στο δρόμο τους πεντακόσιους μεταλλωρύχους. 
Επίσης πιστεύουμε ότι στην κεντρική Μακεδονία υπάρχει σοβαρό πρόβλημα. Στη Βέροια και στη Νάουσα, την οποία επεσκέφθη κλιμάκιο με επικεφαλής τη Γενική Γραμματέα του κόμματος, τι εντοπίζουμε; Εκτός από την Κοινή Αγροτική Πολιτική που μειώνει το αγροτικό εισόδημα, ήρθαν ο παγετός, οι βροχές και το χαλάζι. Κατέστρεψαν την πρώτη ύλη και αυτό έχει άμεση σχέση με τη μεταποίηση, τα κονσερβάδικα. Έτσι, έχουμε δύο χιλιάδες μόνιμους εργάτες και δεκατέσσερις εποχικούς χωρίς δουλειά. 
Κύριε Πρόεδρε, θα πάρω λίγο χρόνο από τη δευτερολογία μου.
ΠΡΟΕΔΡΕΥΩΝ (Παναγιώτης Σγουρίδης): Μπορείτε να πάρετε χρόνο, αλλά, όπως καταλαβαίνετε, η συνεδρίαση θα τραβήξει σε μάκρος. Όταν θα μιλήσει ο Υπουργός, θα έχουν ξεχαστεί αυτά που έχετε πει.
ΑΓΓΕΛΟΣ ΤΖΕΚΗΣ: Καταλαβαίνετε, λοιπόν, ότι ολόκληρες περιοχές μαστίζονται και από την ανεργία, όχι μόνο των εργατών και των αγροτών αλλά και των άλλων κοινωνικών λαϊκών στρωμάτων που περιμένουν από τον πρωτογενή και το δευτερογενή τομέα.
Θέλετε να πάμε στη Θράκη και στην ανατολική Μακεδονία, εκεί που δώσαμε και παράταση για τα ιδιαίτερα κίνητρα που υπάρχουν στην περιοχή; Τι παρατηρούμε εκεί; Παρατηρούμε ότι αυτοί, οι οποίοι στήνουν τα εργοστάσια, παίρνουν τις επιδοτήσεις εδώ στη χώρα μας. Μετά από λίγο καιρό παίρνουν τα εργοστάσια και τα πηγαίνουν στις διπλανές χώρες, όχι για να βοηθήσουν στην ανάπτυξη εκείνων των περιοχών αλλά για να ξεζουμίσουν και τους εργάτες αυτών των χωρών. Δεν γίνεται, δηλαδή, για αμοιβαίο όφελος.
Σε αυτό το σημείο πρέπει να πω ότι έχουν ευθύνες και η Κυβέρνηση και τα άλλα κόμματα, η Νέα Δημοκρατία και ο Συνασπισμός. Ψήφισαν το ελληνικό σχέδιο για την οικονομική ανασυγκρότηση των Βαλκανίων και μάλιστα με έναν τρόπο προπαγάνδας, που έδινε την εντύπωση ότι θα υπάρχει αμοιβαίο όφελος και της χώρας μας και εκείνων των χωρών. 
Τι παρουσιάζεται, όμως, τώρα; Τώρα όλοι καταδικάζουν τους επιχειρηματίες, που παίρνουν τα κεφάλαια και πηγαίνουν εκεί. Όμως, εδώ μέσα, σε αυτήν τη Βουλή, ψηφίσατε και οι τρεις εν συνεργασία αυτό το ελληνικό σχέδιο, δηλαδή να δοθούν 180 δισεκατομμύρια δήθεν για τις μικρομεσαίες επιχειρήσεις, αλλά είναι γνωστό ποιοι τα παίρνουν.
Θέλω να πω ότι αυτά, τα οποία λέγονται και σε εκείνη την περιοχή, αλλά και σε όλες τις περιοχές, ότι πρέπει να γίνουν οι επιχειρήσεις πιο ανταγωνιστικές και πιο παραγωγικές, ένα στόχο έχουν: Μέσα από τον ανταγωνισμό, να γίνει αυτό που εμείς λέμε ότι το μεγάλο ψάρι θα φάει το μικρό. Αυτό είναι ένα γεγονός.
Ο εκσυγχρονισμός, που θα γίνει στην παραγωγική βάση, είναι επόμενο βήμα. Όποια επιχείρηση δεν μπορεί να ακολουθήσει, εκείνη η επιχείρηση θα κλείνει και οι εργάτες θα βρίσκονται στο δρόμο. 
Κύριε Υπουργέ, αυτό γίνεται στις συγκεκριμένες περιοχές. Παρ? όλα αυτά, βλέπουμε την Κυβέρνηση να έρχεται εδώ και διά στόματος του κυρίου Πρωθυπουργού να μας παρουσιάζει μία ειδυλλιακή εικόνα ότι δεν συμβαίνει τίποτε. Βέβαια εμείς ζούμε μία άλλη πραγματικότητα. 
Ας μην επικαλείται ο κύριος Πρωθυπουργός ότι θέλουν να τον ανατρέψουν επιχειρηματικά συμφέροντα. Δεν ζούμε στη Βενεζουέλα, ούτε ο κ. Σημίτης είναι ο Τσάβες. Είναι ο κ. Σημίτης, ο οποίος σε συνεργασία με το κεφάλαιο παίρνει τα συγκεκριμένα μέτρα.
Εμείς, ως Κομμουνιστικό Κόμμα Ελλάδας, έχουμε καταθέσει συγκεκριμένα μέτρα, όχι μόνο για οριστική πολιτική πρόταση, αλλά μέτρα άμεσα που μπορούν να παρθούν, αν υπάρχει πολιτική βούληση. Μπορεί ο άνεργος να επιδοτηθεί στο 80% του βασικού μισθού καθ? όλη τη διάρκεια της ανεργίας. Μπορεί να υπολογισθεί ο χρόνος της ανεργίας ως συντάξιμος. 
Η επιδότηση των νέου ανέργου πρέπει να γίνεται χωρίς καμία προϋπόθεση, γιατί υπάρχουν νέοι που θέλουν να μπουν στην παραγωγική διαδικασία και δεν βρίσκουν δουλειά.
Να επεκταθεί η υπαλληλική αποζημίωση του ν.2112 για όλους τους εργατοτεχνίτες, να υπάρχει δηλαδή ισοτιμία. Να συνταξιοδοτείται η γυναίκα στα πενήντα και ο άνδρας στα πενήντα πέντε, και μιλάμε για τους ανέργους. Να παγώσουν όλα τα δάνεια, ή τα στεγαστικά, καταναλωτικά, γιατί υπάρχει ο εξής κίνδυνος: Ψηφίσαμε με την τιτλοποίηση των απαιτήσεων των τραπεζών και μπορεί τώρα μία τράπεζα να δώσει αυτά τα δάνεια σε έναν τρίτο και αυτός ο τρίτος να πάει να τα εισπράξει ξεπουλώντας όλη την περιουσία αυτών των εργατών. Υπάρχουν τέτοια παραδείγματα. Να δοθεί η μηνιαία κρατική επιδότηση σε όλες τις οικογένειες που σπουδάζουν τα παιδιά τους. Θα σταματήσουν να σπουδάζουν τα παιδιά των ανέργων; Να επιχορηγείται το ενοίκιο και βέβαια να έχουμε δωρεάν κρατικούς βρεφονηπιακούς και παιδικούς σταθμούς για τα παιδιά.
Επειδή γίνεται πολλή συζήτηση για τις άνεργες γυναίκες, για τους νέους και για τα άτομα με ειδικές ανάγκες, κύριε Πρόεδρε, πρέπει να παρθούν άμεσα μέτρα γι? αυτούς.
Πιστεύουμε δηλαδή ότι αυτή η κατεύθυνση μπορεί να αμβλύνει τις συνέπειες της ανεργίας και γενικότερα της πολιτικής που ακολουθεί η Κυβέρνηση, αλλά θα πρέπει να συνειδητοποιήσουν οι εργάτες, οι άνεργοι και οι εργαζόμενοι και τα λαϊκά στρώματα ότι αυτά πρέπει να ανατραπούν.
ΠΡΟΕΔΡΕΥΩΝ (Παναγιώτης Σγουρίδης): Κύριε Τζέκη, πήρατε και όλον το χρόνο της δευτερολογίας σας. Δεν θα έχετε δικαίωμα δευτερολογίας πλέον.
Ο Αντιπρόεδρος κ. Κοσιώνης έχει το λόγο.
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Ευχαριστώ, κύριε Πρόεδρε.
Κύριοι συνάδελφοι, εμένα μου έχει τύχει πολλές φορές, όταν είναι να μιλήσω μέσα στην Ολομέλεια της Βουλής, να κρατάω κάποιες σημειώσεις, να ετοιμάζω τη δομή της ομιλίας μου και την τελευταία στιγμή ή λίγο πιο πριν να έρχεται κάτι και να αλλάζει αυτό που ήθελα να πω. Αναφέρομαι τώρα στην αναφορά του κυρίου Πρωθυπουργού στην Πάτρα, την οποία έκανε δύο φορές, μία φορά στην Κεντρική Επιτροπή του κόμματός του και μία στην προχθεσινή συζήτηση, φέρνοντας σαν παράδειγμα για το πώς ήταν η Πάτρα και πώς είναι σήμερα.
Δεν ξέρω αν οι σύμβουλοι του κυρίου Πρωθυπουργού είναι εκείνοι που συχνάζουν στο λεγόμενο ιστορικό κέντρο της Πάτρας, για το οποίο έχουν δαπανηθεί δισεκατομμύρια για έργα βιτρίνας και για εξυπηρέτηση ολίγων και δεν θα έχει άποψη, κατά πάσα πιθανότητα ή έχει άποψη και δεν τη λέει, για τις φτωχογειτονιές της Πάτρας, όπου δεν έχει μπει ούτε μία πέτρα, κύριε Υπουργέ, για την ανοικοδόμηση της περιοχής. Και η φτώχεια εκεί πλησιάζει τα όρια της εξαθλίωσης, καθώς και η ανεργία. 
Έχουν καταγραφεί επτά χιλιάδες διακόσιες νέες θέσεις μετά τον Ιανουάριο του 2003. Αυτήν τη στιγμή υπάρχουν πάνω από δεκαπέντε χιλιάδες άνεργοι. Μέσα σε δέκα χρόνια έχουν κλείσει είκοσι έξι επιχειρήσεις, εκ των οποίων οι είκοσι ένα είναι κυρίως στον κλάδο ένδυσης, υπόδησης, που σημαίνει κλωστοϋφαντουργία, βιομηχανία που έχει τα δεδομένα να πάει πάρα πολύ καλά, γιατί έχει το βαμβάκι το οποίο έχει καταξιωθεί, έχει έμπειρο προσωπικό και μπορεί να παραχθεί ύφασμα καλής ποιότητας, όπως ήταν και πιο πριν. Αυτά έκλεισαν. Και όλες αυτές οι είκοσι έξι επιχειρήσεις είχαν πάνω από εκατό εργαζόμενους.
Είπε ο κύριος Υπουργός ότι πτωχεύσεις γινόντουσαν και σε περιόδους ευημερίας. Ας μας πει ο κύριος Υπουργός αν ξέρει έναν από τους πτωχεύσαντες, ο οποίος να είναι φτωχός. Δεν μιλάμε τώρα για μικρομεσαίες επιχειρησούλες των τριών και τεσσάρων ατόμων. Λέμε για τους άλλους.
Θα σας πω ένα χαρακτηριστικό παράδειγμα, το οποίο πρέπει και να θυμόσαστε. Όταν δόθηκαν τα πρώτα ΜΟΠ το 1985-1986, δόθηκαν 2,5 δισεκατομμύρια δραχμές ?πολλά λεφτά εκείνη την περίοδο- στο Νομό Αχαΐας. Ξέρετε πού πήγαν τα μισά; Σε έναν από τους πτωχεύσαντες, που πέταξε στο δρόμο τριακόσιους εργαζόμενους, πριν από ένα- ενάμιση χρόνο. Και τώρα προσπαθούν να το συγκαλύψουν. Δεν έχουμε τίποτα με τον άνθρωπο, τη δουλειά του κάνει. Αφού βρίσκει και τα παίρνει, καλά κάνει. Δεν είναι ο μοναδικός βέβαια.
Εκείνη την περίοδο, αν θυμόσαστε καλά, έγινε και ο ΟΑΕ. Έγινε φοβερή πολιτική προπαγάνδα για τον Οργανισμό Ανασυγκρότησης Επιχειρήσεων. Ποια από τις επιχειρήσεις ανασυγκροτήθηκε; Να σας πω δύο χαρακτηριστικά παραδείγματα της Πάτρας. 
«Πειραϊκή Πατραϊκή». Μπήκε στον ΟΑΕ, χαρίστηκαν όλα αυτά που χρώσταγε ο Κατσάμπας και ο έτερος εκ των συμβαλλομένων και την ίδια εποχή, κύριε Υπουργέ, έκαναν κλωστοϋφαντουργία στο Μόναχο. Εξαγωγή κεφαλαίων. Λίγο μετά ψηφίστηκε και η Συνθήκη του Μάαστριχτ. Δεν έγινε εκείνη την εποχή, έγινε λίγο αργότερα.
Δεύτερο χαρακτηριστικό παράδειγμα. Χαρτοποιία Λαδόπουλου. Ένας δικός σας άνθρωπος, πάρα πολύ καλός και με όραμα για την Πάτρα, αγόρασε τότε που ήταν υπεύθυνος, μέσα στα πλαίσια του ΟΑΕ, μία μηχανή χαρτοποιίας 4 δισεκατομμυρίων δραχμών, η οποία έμεινε στα κουτιά.
Ξέρετε τι έγινε όλη η επιχείρηση «Λαδόπουλος» μαζί με το οικοδομικό τετράγωνο, τις εγκαταστάσεις, τις μηχανές; Αγοράστηκε από την αναπτυξιακή επιχείρηση της Πάτρας, του δήμου, με σύμφωνη γνώμη των δύο παρατάξεων των δύο κομμάτων που λέγονται κόμματα της εξουσίας, όλων των Βουλευτών, με 1,6 δισεκατομμύρια δραχμές με σύμφωνη γνώμη του Υπουργού Ανάπτυξης. Ξέρετε πόσο πουλήθηκε η μηχανή των τεσσάρων δισεκατομμυρίων; Πουλήθηκε για 350 εκατομμύρια και μιλάμε για ανάπτυξη και για τον τρόπο με τον οποίο θα αλλάξει η Πάτρα. 
Επιπλέον, μην ξεχνάμε ότι, σύμφωνα με έρευνα της Ευρωπαϊκής Ένωσης, η νοτιοδυτική Ελλάδα, που ήταν τρίτη ή τέταρτη από πλευράς οικονομικής ανάπτυξης, είναι μία από τις φτωχότερες της Ευρωπαϊκής Ένωσης. Τι μας λέει ο κύριος Υπουργός και το λέει και η Κυβέρνηση και το λένε και οι παράγοντες και οι Βουλευτές; Βέβαια, οι Βουλευτές στην περιοχή μας δεν τα λένε έτσι τα πράγματα.
Εκείνη την περίοδο με τον ΟΑΕ, ενώ ήταν έτοιμη να λειτουργήσει η «Πειραϊκή Πατραϊκή» με 2,5 δισεκατομμύρια, με χίλιους οκτακόσιους εργαζόμενους, τελικά δαπανήθηκαν 50 δισεκατομμύρια από τον κρατικό προϋπολογισμό για να κλείσει η «Πειραϊκή Πατραϊκή» και δεν είναι η μοναδική. Σας είπα πιο μπροστά για είκοσι έξι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Όλα αυτά, αν τα κοιτάξει κανείς, έγιναν στα πλαίσια μιας γενικότερης πολιτικής, που είναι αυτό που καταγράφει η συνθήκη του Μάαστριχτ. Θυμάμαι ότι εκείνη την περίοδο που το συζητάγαμε εδώ, μερικούς τους είχε πιάσει ντελίριο με τη Συνθήκη του Μάαστριχτ, εκτός από το δικό σας κόμμα, κύριε Υπουργέ, που βρισκόταν τότε στην αντιπολίτευση, το οποίο πήρε τη συνθήκη και την έκανε «σκόνη», όπως και ο τότε πρόεδρός του. Εκατό «όχι», για να πουν στο τέλος το μεγάλο «ναι». Ακολουθείτε βέβαια μία πολιτική με διαγραφή όλων των λέξεων. Ανατριχιάζετε αν ακούσετε τη λέξη «καπιταλισμός» και τις λέξεις που έχουν καθιερωθεί εδώ και εκατονταετίες, όπως «εργασία», «οκτάωρο», «απασχόληση». Αυτό ήταν μέσα στα πλαίσια της συνθήκης αυτής.
Αυτό δεν τολμάει βέβαια να το πει κανείς. Κάποια στιγμή «χτύπησε» η μεγάλη και απότομη ανεργία την Πάτρα και έφτασε σε τρομερά ύψη σε σχέση με τον ενεργό πληθυσμό της χώρας. Αυτό ήταν πανελλαδικό φαινόμενο τότε και υπήρχε και σε άλλες περιοχές. Αυτό έγινε το 1992-1993, όπου έκλεισαν επιχειρήσεις. Οι τράπεζες, όμως, οι οποίες εκείνη την περίοδο είχαν κέρδη μέχρι 405% -παρεμπιπτόντως το λέμε αυτό- επειδή δεν κρύβονται, έβγαλαν ορισμένους λογαριασμούς, όχι ονομαστικούς. Το 1995, λοιπόν, οι καταθέσεις πατρινών ήταν 230 δισεκατομμύρια. Το 1997 έγιναν 500 δισεκατομμύρια. Στις αρχές του 2002, όπως λένε οι πληροφορίες μου, που δεν με έχουν διαψεύσει ποτέ, οι καταθέσεις έχουν ξεπεράσει το ένα τρισεκατομμύριο. Ποιοι είναι αυτοί; Πόσοι είναι; 
Κύριε Υπουργέ, το λέω αυτό γιατί αντιλαμβάνεστε ότι η μεγάλη συγκέντρωση πλούτου δημιουργείται εκεί όπου υπάρχει η μεγαλύτερη εξαθλίωση. Αυτό για σας θα έπρεπε να είναι ένας κοινωνικός, πολιτικός και ιδεολογικός δείκτης. Καταλαβαίνετε πάρα πολύ καλά. Φυσικά δεν θέλετε να αλλάξετε κατεύθυνση για το λόγο που είπε και η Γενική Γραμματέας του κόμματός μας.
Σας ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Κύριε Κοσιώνη, έχετε ένα λεπτό για δευτερολογία.
Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε.
Κύριοι Βουλευτές, όπως ειπώθηκε από τον εισηγητή μας και από τη Γενική Γραμματέα μας, η ανεργία δεν είναι συγκυριακό φαινόμενο. Υπήρχε, υπάρχει και θα υπάρχει. Μάλιστα, θα υπάρχει αυξανόμενη, όσο δεν θα ανατραπεί το συγκεκριμένο κοινωνικοοικονομικό σύστημα και όσο αυτό θα κυριαρχεί. Πάρτε οποιαδήποτε καπιταλιστική χώρα, ακόμη και την πιο ανεπτυγμένη. Θα δείτε ότι όχι απλώς δεν μπόρεσε να αντιμετωπίσει το πρόβλημα, αλλά ούτε μπόρεσε να το τιθασεύσει και να λιγοστέψει την ανεργία, όσα μέτρα και αν έχουν ληφθεί. Απεναντίας τα ποσοστά μεγαλώνουν. 
Δείτε τι συμβαίνει στην Ελλάδα. Μη μας λένε εδώ ποια είναι τα επίσημα στοιχεία, όπως βγήκε προχθές ο κύριος Πρωθυπουργός και μίλησε για 9,9%. Αυτά είναι τα επίσημα στοιχεία ?αν δεν είναι κι αυτά παραποιημένα- τα οποία δίνουν οι υπηρεσίες του ΟΑΕ.
Στη Θεσσαλία, κύριε Υπουργέ, που όπως ξέρετε είναι τρίτη σε ανεργία περιοχή, το ποσοστό παρουσιάζεται ότι είναι 10,3%, ενώ το Εργατικό Κέντρο στην Καρδίτσα λέει ότι έχει 35%, στα Τρίκαλα το Εργατικό Κέντρο λέει ότι έχει 24%, στο Βόλο το Συνδικαλιστικό Κίνημα λέει ότι έχει 24%-25%, στη Λάρισα είναι γύρω στο 22% κλπ. Πώς βγαίνει αυτό το 10,3% ή αυτό το 9% δεν μπορώ να καταλάβω. Ίσως είμαστε πολύ πίσω εκσυγχρονιστικά.
Θέλουμε δεν θέλουμε η ανεργία είναι ο εφιάλτης των εργαζομένων η οποία ακολουθεί σαν ίσκιος το καπιταλιστικό σύστημα και έχει εισβάλει σε χιλιάδες νοικοκυριά και θα εισβάλλει ακόμη σε περισσότερα. Αυτό ακριβώς θέλουμε να τονίσουμε στους εργαζόμενους ότι η ανεργία δεν είναι πρόβλημα μόνο των ανέργων αλλά είναι και όσων εργάζονται. Και θα πρέπει να προστεθούν μέσα στις βάρδιες του αγώνα αν θέλουν πραγματικά να κερδίσουν την εργασία τους, αν θέλουν να παραμείνουν στις δουλειές τους.
Κύριοι Βουλευτές, είναι γνωστό το πρόβλημα και χρόνιο. Ορισμένοι φυσικά σήμερα παρουσιάστηκαν και το ανακάλυψαν λες και είδαν πρώτη φορά την πυρίτιδα. Και αυτό λόγω των τελευταίων απολύσεων. Θα μπορούσε όμως να μας πει κανένας ότι αμφισβητεί την πολιτική την οποία λέμε και την εξήγηση την οποία δίνουμε στην ανεργία; Όλοι συμφωνείτε ότι το κυνήγι του μεγέθους του κέρδους των μεγάλων επιχειρηματιών και γενικά των επιχειρηματιών προσπαθεί να εξαντλήσει κάθε περιθώριο και από την εργασία και από το μισθό και από τα επιδόματα των εργαζομένων.
Με τις ιδιωτικοποιήσεις χιλιάδες είναι στους δρόμους. Και ο πρώτος που απολύει με τις ιδιωτικοποιήσεις είναι η Κυβέρνηση. Και πρόσφατα οι διακόσιοι εργαζόμενοι από το Χρηματιστήριο Αθηνών με την ιδιωτικοποίηση που έγινε βρέθηκαν στο δρόμο. Δεν θα αναφέρω τις τελευταίες απολύσεις που είπε ο εισηγητής μας ούτε θα αναφέρω το Βόλο με τις μεγάλες επιχειρήσεις που έχουν κλείσει και ο κόσμος ακόμη δεν μπορεί να πάρει ούτε τις αποζημιώσεις του, ενώ οι επιχειρηματίες είναι πάμπλουτοι και διακρίνονται μεταξύ των πρώτων εις ολόκληρη την Ελλάδα.
Επίσης δεν θα πω για την αδιαφορία της Κυβέρνησης προκειμένου να πάρουν οι εργαζόμενοι τις αποζημιώσεις τους.
Απέναντι σε αυτήν την πραγματικότητα τι κάνουμε εμείς; Υπάρχουν φωνές που λένε «Ε, καπιταλισμός μεν, αλλά και λίγο κοινωνική πολιτική». Γίνεται; Δεν γίνεται. Καθημερινά αυξάνονται οι απολύσεις. 
Έρχεται, λοιπόν, το ΠΑΣΟΚ και λέει πως θα λύσει το πρόβλημα με τα προγράμματα επανακατάρτισης, με τα οποία όμως δεν μπορεί να βρει μόνιμη δουλειά κανένας απ? αυτούς που καταρτίζονται. Έχουμε στο Βόλο τα παραδείγματα. Όταν ρωτάμε τις υπηρεσίες να μας πουν μία θέση εργασίας που έχει καλυφθεί απ? αυτά τα προγράμματα, δεν παίρνουμε καμία απάντηση. Τα χρήματα των εργαζομένων πηγαίνουν στις επιχειρήσεις.
Σας έκανε, κύριε Υπουργέ, ένας από τους εισηγητές μας αυτές τις προτάσεις. Δεν είναι προτάσεις οι οποίες πρέπει να έρθει το σοσιαλιστικό σύστημα στη χώρα για να πραγματοποιηθούν. Είναι προτάσεις που πατούν και στο σήμερα. Χρειάζεται πολιτική βούληση. Χρειάζεται λίγο κοινωνική ευαισθησία. Χρειάζεται να δούμε το κοινωνικό δράμα που υπάρχει σήμερα στην εργατική τάξη και γενικά σε όλους τους εργαζόμενους. 
Δεν πιστεύουμε ότι μπορείτε να τα κάνετε όλα. Όπως είπαμε όμως θα αμβλύνουν την όλη κατάσταση. Δεν μπορείτε από τα χρήματα που δίνετε στους επιχειρηματίες να τα δώσετε στο δήμο και να πάρει προσωπικό, γιατί οι επιχειρηματίες κάνουν εικονικές προσλήψεις και εικονικές απολύσεις κρατώντας το ίδιο προσωπικό; Και ξέρετε ότι αυτό έχει αποδειχθεί σε περιοχές και σε εργοστάσια. 
Δεν μπορείτε, λοιπόν, αυτά να τα δώσετε στους δήμους για να μπορέσουν να ενισχύσουν την απασχόληση στις περιοχές; Δεν μπορείτε να ενισχύσετε τα επιδόματα των ανέργων; Δεν μπορείτε να ενισχύσετε την πολιτική της απασχόλησης όχι μέσω των βιομηχάνων με τα λεφτά του ΟΑΕΔ αλλά μέσω της Τοπικής Αυτοδιοίκησης και των άλλων οργανισμών.
Κύριε Πρόεδρε, δόθηκαν, όπως ανέφερε ο εισηγητής μας, 180 δισεκατομμύρια μέσα σε τέσσερα, πέντε χρόνια στους βιομηχάνους για να παίξουν αυτό το παιχνίδι της απασχόλησης. Κανένας απ? αυτούς δεν έχει προσλάβει προσωπικό.
Πέρα απ? αυτό, επειδή η Κυβέρνηση δεν μπορεί να λύσει, γιατί καμιά καπιταλιστική κυβέρνηση δεν μπορεί να λύσει αυτό το πρόβλημα της ανεργίας, εμείς καλούμε τους εργαζόμενους να ανατρέψουν αυτήν την πολιτική και όσα κόμματα τη στηρίζουν ή τους αποπροσανατολίζουν. 
Θέλουμε μ? αυτήν την τοποθέτησή μας, κύριε Πρόεδρε, να πούμε ότι η ανεργία --τη οποία είναι σύμφυτη με τον καπιταλισμό τον οποίον εξυπηρετεί η Κυβέρνηση μάλιστα με νεοφιλελεύθερη πολιτική, που στηρίζεται και από τη Νέα Δημοκρατία και όλους τους ευρωλάτρες- για να αντιμετωπιστεί οριστικά πρέπει να ανατρέψουμε αυτές τις πολιτικές δυνάμεις που την συντηρούν και την αναπαράγουν. Πρέπει να δουν οι εργαζόμενοι ποιος είναι με ποιον. Επιτέλους πρέπει να βγάλουν το συμπέρασμα ποιος μπορεί να λύσει το πρόβλημα της ανεργίας. Φυσικά δεν λύνεται σήμερα ή αύριο. Αυτή δε η διαδικασία θα χρειαστεί χρόνια και γι? αυτό πρέπει να παλεύουμε καθημερινά, όχι απλώς να κατακτήσουμε και να στεριώσουμε αυτά τα οποία καθημερινά και κατ? έτος αφαιρεί από τους εργαζόμενους, αλλά να αμυνθούμε και να ζητήσουμε ακόμα περισσότερα δίνοντας παράλληλα και την πολιτική μάχη για την ανατροπή αυτής της πολιτικής, γεγονός που θα τους λύσει για πάντα το πρόβλημα. Αυτό το μήνυμα θέλουμε να περάσουμε στους εργαζόμενους. Και για να γίνει αυτό, η αλλαγή των πολιτικών συσχετισμών είναι ο μοναδικός τρόπος. Ακόμα εμείς λέμε ότι η λύση μπορεί να δοθεί με το μεγάλο κοινωνικό λαϊκό μέτωπο, όπου καλούμε αγρότες, επαγγελματίες, επιστήμονες, νεολαία, γυναίκες ανέργους, εργαζόμενους, γενικά όλο τον ελληνικό λαό που βλάπτεται και υποφέρει απ? αυτήν την πολιτική να συμπτυχθούν σ? αυτό το μεγάλο λαϊκό, κοινωνικό, δημοκρατικό και αντιιμπεριαλιστικό μέτωπο για να μπορέσουν να δούν άσπρες μέρες τουλάχιστον, αν όχι εμείς τα παιδιά μας. 
ΠΡΟΕΔΡΕΥΩΝ (Παναγιώτης Σγουρίδης): Καλύψατε και εσείς, κύριε συνάδελφε, τη δευτερολογία σας.
Ο κ Γιακουμάτος έχει το λόγο.
ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Πρόεδρε, κυρία και κύριοι συνάδελφοι, πριν μπω στην επερώτησή μας για την αγορά εργασίας και για τη μεγάλη ανεργία, θα ήθελα να καταθέσω στα Πρακτικά της Βουλής -επισημαίνοντας παράλληλα και στον Υπουργό Εργασίας και Κοινωνικών Ασφαλίσεων τον κ. Ρέππα ως πρώτο θεσμικό σύμβουλο του Πρωθυπουργού να τον ξαναενημερώσει και, εν πάση περιπτώσει, να μην κάνει και πάλι το πολιτικό ατόπημα και τη σπέκουλα, όπως έκανε και στην προ ημερησίας διατάξεως συζήτηση για την οικονομία όπου κατήγγειλε τη Νέα Δημοκρατία ότι δεν έχει πρόγραμμα για το ασφαλιστικό- το πρόγραμμα της Νέας Δημοκρατίας για το ασφαλιστικό το οποίο καταθέσαμε το Σεπτέμβρη του 2001 στην ημερίδα της ΓΣΕΕ, το οποίο μάλιστα αναφερόταν στην κοινωνική ασφάλιση στην Ελλάδα του 21ου αιώνα. Μιλάμε για 21ο αιώνα. Δεν μιλάμε για 11ο αιώνα π.Χ. για να το έχετε ξεχάσει. Το καταθέτω για άλλη μια φορά στα Πρακτικά, κύριε Υπουργέ. Και, εν πάση περιπτώσει, σταματήστε αυτήν τη μονότονη καραμέλα ότι η Νεα Δημοκρατία δεν έχει προτάσεις και πρόγραμμα. Μάλιστα όταν αυτό λέγεται διά στόματος του κυρίου Πρωθυπουργού, είναι βαρύ πολιτικό ατόπημα. Μπορείτε να κρίνετε ότι το πρόγραμμα είναι καλό ή κακό, να μη λέτε όμως ότι δεν έχουμε πρόγραμμα ή ότι δεν έχουμε καταθέσει προτάσεις. 
(Στο σημείο αυτό ο Βουλευτής κ. Γεράσιμος Γιακουμάτος καταθέτει για τα Πρακτικά το προαναφερθέν πρόγραμμα της Νέας Δημοκρατίας για την κοινωνική ασφάλιση, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κύριοι συνάδελφοι, κανείς μας δεν έχει το δικαίωμα να επιτρέπει στην οποιαδήποτε κυβέρνηση την πολυτέλεια να διαφημίζει μια ανύπαρκτη πολιτική στον τομέα της ανεργίας, ένα αποτυχημένο πείραμα στον τομέα της απασχόλησης και μια ανάλγητη κοινωνική προστασία μόνο και μόνο για να δρέψει προεκλογικές δάφνες και ωφέλειες. Ειδικά η Κυβέρνηση του ΠΑΣΟΚ, του κ. Σημίτη δεν έχει τηρήσει σε τίποτα και πουθενά τις προεκλογικές της δεσμεύσεις.
Αλήθεια ο Πρωθυπουργός κ. Σημίτης δεν έταξε τριακόσιες χιλιάδες θέσεις εργασίας στις εκλογές του 2000, τριακόσιες χιλιάδες ευκαιρίες απασχόλησης; Δεν είπατε στον ελληνικό λαό και για τις τριακόσιες χιλιάδες θέσεις κατάρτισης; Κοντά δηλαδή στο ένα εκατομμύριο. Δεν είναι μόνο αυτή η προεκλογική σας εξαγγελία που δεν τηρήθηκε. Θα θυμίζω συνέχεια στην Αίθουσα αυτή ότι ο Πρωθυπουργός της χώρας στις 6 Απριλίου έταξε στον ελληνικό λαό, σ? αυτά τα περήφανα γηρατειά, τις 152.000 δραχμές σύνταξη, δηλαδή 450 ευρώ και ακόμα τίποτα απ? αυτά δεν δώσατε.
Ποια είναι η πραγματικότητα σήμερα; Πού είναι οι εξακόσιες χιλιάδες θέσεις εργασίας; Και πρόσφατη έρευνα που δημοσιεύτηκε σε όλες τις εφημερίδες ανέδειξε, κύριε Υπουργέ, ότι το 53% των συνταξιούχων μας, αυτά τα περιβόητα, τα περίφημα «γηρατειά», παίρνουν κάτω από 400 ευρώ σύνταξη. Επιτέλους, κοροϊδεύετε, περιπαίζετε, παραπλανείτε τα περήφανα γηρατειά; Αλλά όχι μόνο αυτούς, και όλο το εκλογικό Σώμα. Και το κάνετε για ένα λόγο και μόνο, για να υφαρπάξετε την ψήφο, γιατί έτσι μόνο μπορείτε να γαντζωθείτε στην εξουσία και για να αποδείξετε για άλλη μια φορά την ανυποληψία σας, την ανικανότητα και την ανεπάρκειά σας. Να είστε όμως σίγουρος, κύριε Υπουργέ, ότι όλα αυτά τα ψεύδη και οι υποσχέσεις, προεκλογικές δεσμεύσεις μόνο για τις εκλογές και μετά ποιείτε τη νήσσα. Να είστε σίγουροι ότι θα εισπράξετε, όποτε και όταν γίνουν οι εκλογές ?μακάρι να τις κάνετε και αύριο- το αντίτιμο της κοροϊδίας προς τους Έλληνες πολίτες, εκείνες οι ψευδείς υποσχέσεις του 2000 αλλά και όσα ετοιμάζεστε να πράξετε, να ξαναεξαγγείλετε, να ξαναμοιράσετε, να ξανακοροϊδέψετε, να ξαναδώσετε πάλι επιταγές χωρίς αντίκρισμα. Ο λαός ξέρει καλά. Σας γνώρισε, σας έμαθε, σας ένιωσε στο πετσί του. Ξέρει καλά ποιοι τον χρησιμοποιούν, ποιοι τον κοροϊδεύουν και ποιοι θα πρέπει να πληρώσουν ανάλογα με αυτά που κάνουν. Και να είσθε σίγουροι ότι σε αυτές τις εκλογές, όποτε και όταν τις κάνετε, θα εισπράξετε το βαρύ φόρο του ψέματος και της αναξιοπιστίας σας. 
Ποια είναι η αλήθεια, κύριε Υπουργέ; Τα τελευταία χρόνια δεν καταφέρατε ούτε να προσφέρετε αλλά ούτε και να δημιουργήσετε θέσεις εργασίας. Το μόνο που καταφέρατε και πετύχατε είναι να κατατάξετε τη χώρα μας πρώτη στους δείκτες της ανεργίας και τελευταία στους δείκτες απασχόλησης στην Ευρωπαϊκή Ένωση.
Και έρχεσθε σήμερα και διαφημίζετε και λέτε για δήθεν μείωση της ανεργίας. Συγχρόνως όμως έχετε και ταυτόχρονη μείωση της απασχόλησης. Έτσι, κύριε Υπουργέ, έχουμε τον πρώτο μύθο. Τι λέει και ποια είναι η πραγματικότητα; Καταθέτω στη Βουλή, κύριε Πρόεδρε, έναν πίνακα που λέει για τα χρόνια 1998-2002, το εργατικό δυναμικό από τέσσερα εκατομμύρια τετρακόσιες σαράντα έξι χιλιάδες οκτακόσιους σαράντα ένα ήταν το 2002 έκλεισε με τέσσερα εκατομμύρια διακόσιες εξήντα επτά χιλιάδες διακόσιους είκοσι δύο εργαζόμενους. Δηλαδή σ? αυτήν την πενταετία μειώσατε το εργατικό δυναμικό κατά εκατόν εβδομήντα εννέα χιλιάδες εξακόσιους δεκαεννέα εργαζόμενους. Μειώσατε και τους απασχολούμενους από τον πίνακα από τους τρία εκατομμύρια εννιακόσιες πενήντα δύο χιλιάδες πεντακόσιους δεκατρείς στους τρία εκατομμύρια οκτακόσιες τριάντα δύο χιλιάδες εννιακόσιους ενενήντα πέντε, δηλαδή κατά εκατόν δεκαεννέα χιλιάδες πεντακόσιους δεκαοκτώ απασχολούμενους. 
(Στο σημείο αυτό ο Βουλευτής κ. Γεράσιμος Γιακουμάτος καταθέτει για τα Πρακτικά το σχετικό πίνακα, ο οποίος έχει ως εξής:

(Ο σχετικός πίνακας υπάρχει στο τεύχος των Πρακτικών της Βουλής)


ΓΕΡΑΣΙΜΟΣ ΓΙΑΚΟΥΜΑΤΟΣ: Και σας ερωτώ, κύριε Υπουργέ, πώς γίνεται ταυτόχρονα να έχουμε μείωση της ανεργίας, όταν έχουμε ταυτόχρονη μείωση της απασχόλησης και του εργατικού δυναμικού. Είναι παγκόσμια πρωτοτυπία να μειώνονται όλα τα μεγέθη. Αυτό θα μπορούσε κάποιος να το ερμηνεύσει με έναν μόνο τρόπο: Αν δεχθούμε ότι σημαντικός αριθμός συμπολιτών μας απογοητευμένος από την χωρίς αποτέλεσμα αναζήτηση εργασίας, έπαψε να ασχολείται με το θέμα, τα παράτησε, δηλαδή κατέστη οικονομικά μη ενεργός. Αυτό είναι και γι? αυτό αξίζετε συγχαρητήρια, πως μειώνοντας την ανεργία, όταν περιθωριοποιείται και τα παρατάνε, αυτοί ψάχνουν για δουλειά.
Ο δεύτερος μύθος, κύριε Υπουργέ, που προσπαθείτε να πλασάρετε στην ελληνική κοινωνία, ποια είναι η πραγματικότητα με τα στοιχεία του ΟΑΕΔ. Έχουμε λιγότερες προσλήψεις και περισσότερες απολύσεις και μείωση του ρυθμού δημιουργίας νέων θέσεων εργασίας κατά 22% κατέγραψε ο ΟΑΕΔ στην ελληνική αγορά εργασίας στο πρώτο τρίμηνο του 2003. Δηλαδή τι δημιουργήθηκαν; Δημιουργήθηκαν είκοσι δύο χιλιάδες πεντακόσιες τριάντα πέντε λιγότερες θέσεις εργασίας. 
Είναι τα στοιχεία και ο πίνακας από τον ΟΑΕΔ, τον οποίο καταθέτω, κύριε Υπουργέ, όπου αναφέρεται ότι έγιναν διακόσιες χιλιάδες εξακόσιες εξήντα πέντε αναγγελίες προσλήψεων έναντι διακοσίων δεκαέξι χιλιάδων τριακοσίων περίπου του αντίστοιχου τριμήνου του 2002 και αναγγέλθηκαν εκατόν δεκαοκτώ χιλιάδες απολύσεις από τις εκατόν έντεκα χιλιάδες που ήταν πέρσι. Αυτή η εξέλιξη έχει ως καθαρό αποτέλεσμα ότι έχουμε το πρώτο τρίμηνο του 2003 περισσότερες απολύσεις. 
(Στο σημείο αυτό ο Βουλευτής κ. Γ. Γιακουμάτος καταθέτει για τα Πρακτικά τον προαναφερθέντα πίνακα, ο οποίος έχει ως εξής:

(Ο σχετικός πίνακας υπάρχει στο τεύχος των Πρακτικών της Βουλής)

ΓΕΡΑΣΙΜΟΣ ΓΙΑΚΟΥΜΑΤΟΣ: Κύριε Υπουργέ, έχετε πλάσει και τρίτο μύθο. Τα επίσημα στοιχεία από το πρωτοδικείο για τα λουκέτα στις επιχειρήσεις λέτε πως δεν είναι ανησυχητικά -έτσι λέτε- γιατί από την αρχή του 2003 έχουν κάνει αίτηση για πτώχευση περισσότερες επιχειρήσεις απ? όσες είχαν κάνει καθ? όλη τη διάρκεια του 2002. Δηλαδή ο Υπουργός Οικονομίας είχε περίσσεια θράσους -αλλά και ο ίδιος ο Πρωθυπουργός της χώρας- να έλθει στην προ ημερησίας διατάξεως συζήτηση για τα οικονομικά και να μας πει ότι τέσσερις επιχειρήσεις ανοίγουν και τρεις κλείνουν. Ο κύριος Πρωθυπουργός είπε ότι τρεις ανοίγουν και δύο κλείνουν. Αυτή είναι η δική σας λογική.
Όμως δεν μας λέτε παρακάτω, είναι εικονικά, είναι αναληθή αυτά τα στοιχεία; Γιατί ο ΟΑΕΔ σας διαψεύδει. Ο ΟΑΕΔ λέει ότι το ισοζύγιο προσλήψεων και απολύσεων είναι αρνητικό. Δηλαδή έχουμε μεγαλύτερη μείωση θέσεων εργασίας. Και το ερώτημα είναι απλό: Όταν κλείνει η «PALCO» και είναι πεντακόσιοι εργαζόμενοι στο δρόμο, όταν μπαίνει λουκέτο στα μεταλλεία Χαλκιδικής με πεντακόσιους εργαζόμενους, όταν κλείνει η «ΥΒΟΝΝΗ» με διακόσιους εργαζόμενους, εσείς θα μας πείτε ότι οι επιχειρήσεις που ανοίγουν είναι περισσότερες απ? αυτές που κλείνουν; Δηλαδή, όταν έχεις μία επιχείρηση με δύο εργαζόμενους είναι το ίδιο με μία επιχείρηση που κλείνει με πεντακόσιους εργαζόμενους; Τι λογική είναι αυτή; 
Και δεν φτάνει αυτό, ήρθε και για σας, κύριε Ρέππα, η σκληρή εμπειρία της αποδοκιμασίας και στη Μυτιλήνη και στα γραφεία του ΙΚΑ όπου αποδοκιμαστήκατε και γιουχαϊστήκατε. Σας το λέω για το καλό σας. Ειλικρινά φοβάμαι πολύ ότι με αυτήν τη λογική που πάτε και με τους μύθους που πλάθετε καθημερινά, θα έχετε άσχημη πορεία μέχρι τις εκλογές προσωπικά, κύριε Ρέππα, αν δεν πείτε την αλήθεια και αν δεν συνομολογήσετε το μεγάλο δράμα που υπάρχει. 
Βέβαια σ? αυτήν την ιστορία και στους μύθους έχετε πολλούς συμμάχους. Έρχεται ο κ. Πολυζωγόπουλος, ο Πρόεδρος της ΓΣΕΕ ?άκουσον, άκουσον- και βλέπει πίσω από το ντόμινο των πτωχεύσεων εξυπηρέτηση πολιτικών σκοπιμοτήτων. Και ο Πρωθυπουργός της χώρας, τα ίδια λέει, ότι για όλα φταίνε όλοι οι άλλοι εκτός από εμάς. Δεν βλέπετε τη δική σας ανικανότητα; Δεν βλέπετε την ανεπάρκειά σας; Δεν βλέπετε ότι δεν μπορείτε πραγματικά να κυβερνήσετε και να έχετε μία πολιτική στην αγορά εργασίας; 
Αυτή είναι η πραγματικότητα. Η πραγματικότητα είναι ότι το κοινωνικό κράτος, που εσείς δημιουργείτε, αδυνατεί να προστατεύσει τους πολίτες αυτής της χώρας. Η φτώχεια, η περιθωριοποίηση, ο κοινωνικός αποκλεισμός και η υποβάθμιση της ποιότητας ζωής αποτελούν τη μεγαλύτερη απειλή για την κοινωνική συνοχή στην πατρίδα μας και γι? αυτό θα είστε υπεύθυνοι. 
Αυτοί είναι μερικοί από τους μύθους που σας ανέφερα, κύριε Υπουργέ.
Ποια είναι η αλήθεια όμως; Η αλήθεια είναι μία: Οδηγήσατε τους Έλληνες και τις Ελληνίδες σε ακραίες καταστάσεις, λόγω της ανεργίας και της φτώχειας που αντιμετωπίζουν. Τρανή απόδειξη, κύριε Υπουργέ, είναι η απόπειρα αυτοκτονίας του Θεοδόση Βαρούκα στην Καβάλα. Ο κ. Βαρούκας δεν είναι το πρώτο, αλλά δεν είναι και το τελευταίο θύμα της ανεργίας και της πολιτικής σας. Όλο και περισσότεροι άνθρωποι καθημερινά, νέοι επιστήμονες, γυναίκες, οδηγούνται στην κατάσταση του Βαρούκα και βιώνουν καθημερινά απάνθρωπες οικονομικές και κοινωνικές συνθήκες. Εσείς τα έχετε διαμορφώσει αυτά. Δικό σας κατασκεύασμα Φραγκενστάιν είναι. Πώς θα βγουν από το αδιέξοδο; Προσπαθούν, πολεμάνε, αλλά εσείς τους οδηγείτε με μαθηματική ακρίβεια στον Γολγοθά. Οδηγείτε πάνω από πεντακόσιες χιλιάδες συμπολίτες μας, περίπου το 10% του ενεργού πληθυσμού στην αυτοκτονία. Αυτή είναι μία αλήθεια. 
Η δεύτερη αλήθεια, κύριε Υπουργέ, είναι ότι το 2000 οι οικονομικοί μετανάστες στην Ευρώπη αποτελούσαν το 3,5% του συνολικού πληθυσμού της. 
Στην Ελλάδα το 2002 το ποσοστό των οικονομικών μεταναστών φτάνει το 10%. Και επιτέλους μετά από δέκα χρόνια που εδώ μονότονα το τονίζουμε, έρχεται ο Πρωθυπουργός, τον φώτισε ο Θεός στην ?για Πετρούπολη, να δεχθεί ο ίδιος ότι πράγματι η συμμετοχή των αλλοδαπών είναι το 10% και πάνω και υπάρχει πρόβλημα. 
Η απάντηση, όμως, είναι απλή. Είναι ένα πρόβλημα δέκα ετών. Έχετε εθνική μεταναστευτική πολιτική; Υπάρχει ευρωπαϊκή μεταναστευτική πολιτική που εσείς να ασκείτε πίεση να εκτελεστεί; Όχι. Με αποτέλεσμα να οργιάζει η μαύρη εργασία, να ενθαρρύνεται καθημερινά η παραοικονομική δραστηριότητα και πολλοί να προσφεύγουν στο φτηνό και ευέλικτο εργατικό δυναμικό της μαύρης αγοράς προκειμένου να περιορίσουν το κόστος λειτουργίας τους και να επιβιώσουν. Παράδειγμα είναι η αμοιβή των μεταναστών, η οποία είναι κατά 40% μικρότερη από αυτή των Ελλήνων. Δηλαδή και οι φουκαράδες οι οικονομικοί μετανάστες ζημιώνονται και ταλαιπωρούνται και ο ελληνικός λαός πληρώνει.
Και μία τρίτη αλήθεια, κύριε Υπουργέ, είναι ότι δεν έχετε μέτρα ικανά να δημιουργήσουν σταθερές και μόνιμες θέσεις εργασίας, καθώς και έλλειψη επενδυτικής στρατηγικής από την Κυβέρνηση, κάποια μάλιστα που να αυξήσει την επιχειρηματικότητα στην Ελλάδα, αλλά και να προσελκύσετε ξένες επενδύσεις. Αυτές οι μη επενδύσεις στην Ελλάδα φέρνουν στην επιφάνεια το πείραμα της «PALCO».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Κύριε Υπουργέ, σας καταθέτω τον πίνακα από τον οποίο φαίνεται ότι η Ελλάδα στις είκοσι πέντε χώρες της Ευρωπαϊκής Ένωσης, της διευρυμένης, είναι εικοστή πρώτη. Τον καταθέτω στα Πρακτικά της Βουλής για να δείτε τις επενδύσεις. Η Ελλάδα 1,06 και 72 η Αγγλία. Αυτή είναι η διαφορά μας. Για ποιες επενδύσεις μιλάτε; 
(Στο σημείο αυτό ο Βουλευτής κ. Γεράσιμος Γιακουμάτος καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και βέβαια, είναι και μία τέταρτη αλήθεια πολύ επικίνδυνη, κύριε Υπουργέ. Κρύβετε την ανεργία. Και η κρυφή ανεργία είναι η μεγαλύτερη πληγή που τρώει το σαράκι του ελληνικού λαού. Κρύβετε την ανεργία με τρικ, με αλχημείες και με σεμινάρια. Και θα εξηγηθώ. Επιστρατεύετε ακόμα γι? αυτά τα τρικ, για να αλλοιώσετε και να μας πάτε στο 9,9%, στο 10,1%, λες και είμαστε ράφτες να πάρουμε τη μεζούρα ?δεν βλέπετε το ποσοτικό μόνο, αλλά είναι και ποιοτικό το πρόβλημα της ανεργίας- και την Εθνική Στατιστική Υπηρεσία, ώστε να εμφανίσετε μειωμένο το ποσοστό της ανεργίας στη χώρα μας. Μάλιστα η EUROSTAT έχει εκφράσει επανειλημμένα τη δυσφορία της στην Ελληνική Στατιστική Υπηρεσία -δεν θα πάω παρακάτω, ότι έχει εγκλιθεί πολλές φορές- γιατί δίνει ανακριβή στοιχεία.
Να σας πω, λοιπόν, πως κάνετε τα τρικ. Στην πενταετία 1997 ? 2001, κύριε Υπουργέ, έλαβαν μέρος στα προγράμματα κατάρτισης, στα STAGE, εκατόν ενενήντα εννέα χιλιάδες άνεργοι. Επιδοτούμενα προγράμματα θέσεων εκατόν ενενήντα τριών. Οι καταρτιζόμενοι άνεργοι, αφού κατά τη διάρκεια της κατάρτισης δεν αναζητούν εργασία, δεν μπαίνουν στον κατάλογο των ανέργων και έτσι εμφανίζεται μείωση της ανεργίας. Έτσι εξηγείται και η τοποθέτηση του κ. Σημίτη στη Βουλή, με αυτά τα προγράμματα. Ενώ λέγατε ότι την τετραετία 2000 ? 2004 θα έχουμε τριακόσιες χιλιάδες θέσεις εργασίας και τριακόσιες χιλιάδες ευκαιρίες απασχόλησης, τώρα λέτε -αφού μεσολαβήσουν οι εκλογές- πως το 2007 θα είναι κάτω από 7,5%. Πού; Με τα προγράμματα εκπαίδευσης και κατάρτισης;
Και ένα δεύτερο τρικ που κάνετε για την ανεργία που καταγράφεται, είναι το μεγάλο τμήμα των μακροχρονίων ανέργων, κύριε Υπουργέ. Ένας που μένει για πάνω από δύο, τρία χρόνια δεν εγγράφεται στις λίστες του ΟΑΕΔ, αφού μετά από ένα χρόνο σταματάει η επιδότησή του. Την κατηγορία αυτών των ανέργων δεν τη βάζετε σε κανέναν δείκτη και αποτελεί την κρυφή ανεργία, η οποία δεν καταγράφεται. Το 1991 υπήρχαν εκατόν τριάντα εννέα χιλιάδες μακροχρόνια άνεργοι, ποσοστό 46% επί του συνόλου των ανέργων, ενώ το 1999 ήταν τριακόσιες πέντε χιλιάδες. Και το 2001, διακόσιες σαράντα μία χιλιάδες μακροχρόνια άνεργοι, δηλαδή το 53% επί του συνόλου των ανέργων.
Κυρίες και κύριοι συνάδελφοι, είναι δυνατόν με αυτά τα τρικ να λέμε ότι ελαττώθηκε η ανεργία; Είναι δυνατόν να παίρνουμε τα προγράμματα STAGE; Είναι δυνατόν να μεσολαβεί και να μας αβαντάρει η Εθνική Στατιστική Υπηρεσία; Για να παρουσιάζουμε τι; Να κοροϊδεύσει ποιος ποιον; Τους εξακόσιους χιλιάδες ανέργους στη χώρα μας; Την κάθε οικογένεια που βιώνει καθημερινά την ανεργία που την οδηγεί στον αποκλεισμό, στην περιθωριοποίηση, στην αυτοκτονία; 
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Γιακουμάτο.
ΓΕΡΑΣΙΜΟΣ ΓΙΑΚΟΥΜΑΤΟΣ: Κυρίες και κύριοι συνάδελφοι, τελειώνοντας, σε μία φιλελεύθερη κοινωνία αλληλεγγύης η απασχόληση για εμάς είναι πρώτη προτεραιότητα και θα έλεγα, εθνική προτεραιότητα.
Η Νέα Δημοκρατία με αίσθημα ευθύνης και κοινωνικής ευαισθησίας δηλώνει ξεκάθαρα ότι πρωταρχικός της στόχος αμέσως μόλις γίνει κυβέρνηση θα είναι η καταπολέμηση της ανεργίας θέτοντας ως άξονα δράσης για την απασχόληση το τρίπτυχο εκπαίδευση-ανταγωνισμός-ανάπτυξη.
ΠΡΟΕΔΡΕΥΩΝ (Παναγιώτης Σγουρίδης): Κύριε Γιακουμάτε, σας παρακαλώ, ολοκληρώστε.
ΓΕΡΑΣΙΜΟΣ ΓΙΑΚΟΥΜΑΤΟΣ: Τέλειωσα, κύριε Πρόεδρε. Σας ευχαριστώ πάρα πολύ.
Κύριε Υπουργέ, μην αρχίσετε πάλι να μας λέτε για προγράμματα και για θέσεις. Μην ξανακάνετε το ατόπημα του ασφαλιστικού. Και για την απασχόληση έχουμε θέσεις, αλλά σήμερα ήρθαμε εδώ για να σας ελέγξουμε. Σήμερα ήρθαμε εδώ να σας πούμε να σταματήσετε τους μύθους, γιατί η πραγματικότητα είναι σκληρή και θα σας προσγειώσει στην κάλπη όποτε και όταν γίνουν εκλογές.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Καλώς.
Ο κ. Αδρακτάς έχει το λόγο.
ΠΑΝΑΓΙΩΤΗΣ ΑΔΡΑΚΤΑΣ: Κύριε Πρόεδρε, κυρίες και κύριοι συνάδελφοι, η απασχόληση στην εργασιακή της μορφή, η ένταξη δηλαδή του οικονομικού ενεργά ανθρώπινου δυναμικού στην παραγωγική διαδικασία εξελίχθηκε για τη χώρα μας στο μεγαλύτερο από τα κοινωνικά προβλήματα που αντιμετωπίζει.
Γνωρίζουμε όλοι πλέον με βάση τα επίσημα εθνικά και ευρωπαϊκά στοιχεία ότι η ανταγωνιστικότητα της ελληνικής οικονομίας στη διάρκεια των επτά ετών ακολουθεί μία συνεχή δραματική πτωτική τάση. Με βάση και τους εκατόν δεκαεννέα δείκτες που έχει αποδεχθεί η Ευρωπαϊκή Ένωση ως μέτρο αξιολόγησης της ανταγωνιστικότητας των οικονομιών για όλες τις χώρες-μέλη η ελληνική οικονομία κατατάσσεται στην δέκατη όγδοη θέση. Κατατάσσεται δηλαδή τελευταία από όλα τα κράτη-μέλη της Ευρωπαϊκής Ένωσης. Και σαν να μην έφτανε αυτό υπολείπεται πέραν των δεκαπέντε και άλλων τριών υπό ένταξη χωρών: της Κύπρου, της Σλοβενίας και της Τσεχίας.
Η δημόσια διατυπωμένη διάγνωση των πλέον αρμοδίων οργάνων, ευρωπαϊκών και εθνικών, είναι ότι η ελληνική οικονομία τείνει να αξιολογηθεί ως κλινικά νεκρή. Διαθέτει ελάχιστο πλέον χρόνο και ακόμα πιο ασφυκτικά περιθώρια προκειμένου να αναταχθεί από την κωματώδη κατάσταση, στην οποίαν έχει περιέλθει εξαιτίας της ασκούμενης οικονομικής και πολιτικής των κυβερνήσεων Σημίτη.
Από το 1981 οι ευρωπαϊκοί πόροι, τα Κοινοτικά Πλαίσια Στήριξης που προορίζονταν για την αναδιάρθρωση της αγροτικής οικονομίας, για τον εκσυγχρονισμό της βιομηχανίας και της βιοτεχνίας, για τον εκσυγχρονισμό της Δημόσιας Διοίκησης, για την κατασκευή πλήρους δικτύου υποδομών στην περιφέρεια, για την εκπαίδευση των αγροτών και την αναβάθμιση της παιδείας, δεν έφτασαν, δυστυχώς, ποτέ στον προορισμό τους. Οι κυβερνήσεις σας, κύριε Υπουργέ, διαμοίρασαν τους πόρους αυτούς στους διαπλεκόμενους νεοεπιχειρηματίες, τους εθνικούς προμηθευτές και κατασκευαστές. Τα καρπώθηκαν επίσης στελέχη της κομματικής νομενκλατούρας στους κάθε είδους οργανισμούς που κατά εκατοντάδες δημιουργήσατε για να τους τακτοποιήσετε όλους, όπως αποδεικνύεται από τον καταιγισμό των αποκαλύψεων.
Οι εθνικοί πόροι, όμως, οι βαριές φορολογίες και το χρήμα που παρήγαγε και αποταμίευσε ο ελληνικός λαός το υπεξαίρεσε και αυτό από το μεγάλο κόλπο του χρηματιστηρίου. Αυτή η βρώμικη υπόθεση, στην οποίαν εμπλέκονται και στελέχη σας, κρατικοί τραπεζίτες, διοικητές κρατικών οργανισμών και ασφαλιστικών ταμείων. Σας θυμίζω ότι αφαιμάξατε 35 τρισεκατομμύρια που, αντί να επενδυθούν και να συμβάλουν στην ανάπτυξη, πήγαν στις τσέπες γνωστών αετονύχηδων και πρωτοκλασάτων στελεχών του κινήματος, τα οποία αποκαλυπτόμενα δίνουν χωρίς αιδώ την απάντηση «ναι, τα πήραμε από το χρηματιστήριο, αλλά τα πήραμε νομίμως». Να τους χαίρεστε.
Αυτά είναι με δύο λόγια τα αίτια της σημερινής οικονομικής καχεξίας. Αυτή είναι η αιτία του παγώματος της απασχόλησης. Το αποτέλεσμα όμως των έργων σας είναι ακόμα πιο τραγικό από τα αίτια που το προκάλεσαν. Γιατί αυτό το αποτέλεσμα καταστρέφει ανθρώπους και συντρίβει ανθρώπινες ψυχές, προκαλεί απελπισία, κύριε Υπουργέ, στα νιάτα του τόπου μας. Το αποτέλεσμα την πολιτικής σας, κύριε Υπουργέ, είναι ένας στους τρεις Έλληνες να έχει μείνει άνεργος ή υποαπασχολούμενος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου και τη δευτερολογία μου, κύριε Πρόεδρε.
Το αποτέλεσμα της πολιτικής σας είναι οι δύο στους τρεις νέους πτυχιούχους να είναι άνεργοι, η μία στις δύο γυναίκες να είναι άνεργη και οι υπόλοιποι υποαπασχολούμενοι. Δημιουργήσατε στρατιές ανέργων και σε αυτές εντάσσονται κάθε μέρα χιλιάδες νέοι. Απολυόμενοι από τις επιχειρήσεις που βάζουν λουκέτα, παίρνουν τους δρόμους απελπισμένοι. Το αποτέλεσμα της ανάλγητης αντιλαϊκής πολιτικής σας, είναι οι τιμημένοι μεταλλωρύχοι της Χαλκιδικής να κλείνονται στα ορυχεία αποφασισμένοι μέχρι και να πεθάνουν.
Κυρίες και κύριοι συνάδελφοι, εάν το θέμα της απασχόλησης και της ανεργίας έχει λάβει δραματικές διαστάσεις σε ολόκληρη τη χώρα, για τις αγροτικές περιοχές, όπως ο Νομός Ηλείας, το πρόβλημα προκαλεί συνθήκες κοινωνικής έκρηξης. Αυτό σημαίνει ότι στις χιλιάδες των ανέργων εργατών και υπαλλήλων, γυναικών και επιστημόνων, προστίθενται και οι χιλιάδες αγρότες που ξεκληρίζει η αγροτική σας πολιτική. Προστίθενται ακόμη κατεστραμμένοι επαγγελματίες και βιοτέχνες. Ο Νομός Ηλείας, όλοι οι αγροτικοί νομοί, μεταβάλλονται πια σε έρημους τόπους. 
Αλλά για να μη νομίζετε ότι υπερβάλλω, κύριε Υπουργέ, κλείνω την ομιλία μου με την παράθεση των συγκεκριμένων επίσημων στοιχείων για την ανεργία στην Ηλεία, τους κατοίκους της οποίας έχω την τιμή να εκπροσωπώ. Το 1981, όταν το κίνημά σας ήρθε στην εξουσία, η ανεργία στο Νομό Ηλείας ήταν 3,35%. Τον ίδιο χρόνο ο δείκτης της ανεργίας για το σύνολο της χώρας ήταν 4,38%, δηλαδή ο αγροτικός νομός μας είχε κατά 20% λιγότερους ανέργους από τον εθνικό μέσο όρο. Το 1991 η ανεργία στην Ηλεία ήταν και πάλι μικρότερη από το σύνολο της χώρας, που ήταν 8,9%.
Ακούστε τώρα το τραγικό σήμερα, που δημιουργήσατε από την πολιτική σας. Στο Νομό Ηλείας οι επισήμως καταγεγραμμένοι ως άνεργοι ξεπερνούν το 25%, όταν για το σύνολο της χώρας το ποσοστό που εσείς δίνετε με «χημικές» βεβαίως διεργασίες, είναι 10,4%.
Κύριε Υπουργέ, τα στοιχεία που παραθέτω, είναι τίτλοι ντροπής για την πολιτική σας και αιτίες οργής για τον ελληνικό λαό και για τους κατοίκους του Νομού Ηλείας.
Αλλά θα σας πω και κάτι ακόμα. Η αλήθεια για το νομό μου είναι πως οι άνεργοι συμπατριώτες μου είναι ένας στους δύο. Οι άνεργοι είναι το 50% του ενεργού πληθυσμού. Δεν εμφανίζουν, όμως, οι υπηρεσίες σας το ποσοστό αυτό, γιατί θεωρούν εργαζόμενους τους ελάχιστα απασχολούμενους αγρότες του νομού μας.
Και θέλω να σας θυμίσω, κύριε Υπουργέ, ότι το 1981 η Ηλεία ήταν δέκατη στην ανάπτυξη. Σήμερα βρίσκεται στην τεσσαρακοστή ένατη θέση. Αναρωτηθήκατε γιατί; Τρία εργοστάσια είχε η Ηλεία και εκείνα έκλεισαν. Το ένα στο Επιτάλειο έχει παραμείνει να εκπέμπει με τις εγκαταστάσεις κλαφέν που έχει αφήσει η ΔΕΗ.
Τι κάνετε, κύριε Υπουργέ, για τις όμορφες παραλίες; Ποια ήταν η παρέμβασή σας για την ανάπτυξή τους; Αφήσατε να λειτουργεί η υψηλή παραγωγικότητα στο Νομό Ηλείας και στις ζώνες οικιστικού ελέγχου που έχουν καταστρέψει όλες αυτές τις δαντελωτές παραλίες; 
Τι κάνατε για τον Καϊάφα; Μετά από είκοσι χρόνια ήρθε ο Υπουργός σας να μας κάνει μια έκθεση ιδεών ανάπτυξης. Τέσσερα ολόκληρα χρόνια κάνατε να δώσετε στου Λίντζη εκείνη τη μεγάλη επένδυση. Τι κάνατε για το Κουνουπέλι; Τι κάνατε για το Φράγμα του Πηνειού; Τα αφήσατε και ερήμωσαν. Έτσι δεν μπορεί να προχωρήσει η ανάπτυξη και δεν μπορεί να δημιουργήσει θέσεις εργασίας.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαγεωργόπουλος έχει το λόγο.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ευχαριστώ, κύριε Πρόεδρε.
Δεν έχουν περάσει δύο εβδομάδες από την κατάθεση των συζητουμένων επερωτήσεων και τα πράγματα έχουν γίνει δυστυχώς σε αυτό το μικρό διάστημα πολύ χειρότερα. Τα τελευταία γεγονότα επιβαρύνουν ένα ήδη βεβαρημένο κλίμα. Υπάρχουν βαριά σύννεφα στον ορίζοντα και κανείς, όσο κακή πίστη και εάν θέλει να επιστρατεύσει, όση μυωπία και να θέλει να επικαλεστεί, δεν είναι δυνατόν να μην τα βλέπει.
Στο Στρατώνι της Χαλκιδικής άνθρωποι απελπισμένοι έχουν φθάσει στα όρια. Η απελπισία τους οδηγεί στα άκρα. Δεν είναι δυνατόν να ανεχόμαστε στην κοινωνία μας ανθρώπους με προβλήματα αναπνευστικά και άλλα. Γιατί οι μεταλλωρύχοι των στοών δεν είναι χωρίς τα ελαττώματα που τους έδωσε αυτή η πολύ δύσκολη και επικίνδυνη δουλειά. Δεν είναι δυνατόν να είναι σε απεργία πείνας διακόσια μέτρα κάτω από τη γη και εμείς να φιλολογούμε. 
Η Κλωστοϋφαντουργία στην Πάτρα έκλεισε. Η «ΒΑLΚΑΝ ΕXPORT» ετοιμάζεται να μετακομίσει, όπως και άλλες επιχειρήσεις. Το κακό είναι ότι οι εξελίξεις στον τομέα απασχόλησης βρίσκονται σε πορεία αντιστρόφως ανάλογη με την πορεία, τις προδιαγραφές και τις προοπτικές που χαράχθηκαν από τον ίδιο τον Πρωθυπουργό στην προχθεσινή συζήτηση στη Βουλή. 
Ο κύριος Πρωθυπουργός δεν ξέρω που βασίζεται και αν πατάει σε αυτόν τον τόπο, αν βρίσκεται μέσα στη σημερινή μας πραγματικότητα όταν προέβλεψε ανεργία 6% το 2006. Βέβαια δεν θα είναι αυτός Πρωθυπουργός τότε, αυτό είναι σίγουρο, όπως και να έχουν τα πράγματα, αλλά τουλάχιστον πρέπει να είμαστε σοβαροί σε τέτοια μείζονα ζητήματα που αφορούν πάνω από όλα την κοινωνία μας Θα πρέπει να είμαστε ιδιαίτερα σοβαροί και ευαίσθητοι. Νομίζω ότι θα έπρεπε να αποφευχθούν τέτοιου είδους μύθοι και θρύλοι, γιατί μόνο ως τέτοιοι θα μπορούσαν να χαρακτηριστούν.
Παράλληλα ο Πρωθυπουργός προσπάθησε να εξωραΐσει, όπως συνήθως κάνει αυτός και ο Υπουργός του ο εισαγωγέας στα ελληνικά δημόσια οικονομικά της δημιουργικής λογιστικής, την κακή εικόνα της ελληνικής οικονομίας. Και όλα αυτά την ώρα που η κάκιστη εικόνα της ελληνικής οικονομίας είναι πραγματικότητα. Και μη μας πείτε ότι βλάπτουμε, άλλοι βλάπτουν. Εμείς βλέπουμε τα αποτελέσματα των χρεοκοπημένων πολιτικών σας και των αποτυχημένων επιλογών σας. 
Η κακή εικόνα της οικονομίας, η απαξίωση των παραγωγικών κλάδων, η πλήρης απαξίωση και παρακμή των μικρομεσαίων επιχειρήσεων, η πλημμυρίδα των πτωχεύσεων -οκτώ πτωχεύσεις ημερησίως το πρώτο πεντάμηνο σύμφωνα με τα στοιχεία που παρουσίασε η Κυβέρνηση- προοιωνίζουν τα πολύ χειρότερα, δυστυχώς, στο μέτωπο της ανεργίας. Και μάλιστα επικρέμαται η απειλή της τήξης του παγόβουνου του αγροτικού τομέα, ο οποίος θα εισφέρει σε αστυφιλία, σε πληθυσμό ανέργων, ο οποίος θα λάβει εκρηκτικές κοινωνικές διαστάσεις. Και όμως την υπόθεση της προοπτικής της δραστικής συρρίκνωσης του αγροτικού πληθυσμού η Κυβέρνηση την αντιμετωπίζει μοιραία και απαθής, χωρίς να έχει κάνει την παραμικρή προετοιμασία ούτε καν πρόβλεψη. Δεν βλέπει καν τα χειρότερα. 
Δεν θα χρησιμοποιήσω αριθμούς στη σημερινή σύντομη αναφορά σε αυτά τα πράγματα. Καταφέρατε και τους αριθμούς, κύριε Υπουργέ, να τους «κάψετε». Η Ευρωπαϊκή Ένωση τους θεωρεί αναξιόπιστους. Οι Βρυξέλλες, η EUROSTAT έχουν μόνιμα στα στοιχεία της ελληνικής ανεργίας ένα αστερίσκο που σημαίνει «να μη λαμβάνεται υπόψη». Θα αναφερθώ στην πραγματική ανεργία την οποία ζούμε καθημερινά και κανείς δεν μπορεί να πει ότι δεν την αντιλαμβάνεται στον κοινωνικό μας περίγυρο, στην κοινωνική μας ζωή, στην κάθε πολιτική μας δράση ή παρουσία. 
Γεγονός είναι ότι η πραγματική ανεργία έχει αυξηθεί μολονότι έχετε χρησιμοποιήσει όλα αυτά τα λογιστικά, πλασματικά στοιχεία με τα σεμινάρια με τα part time, με τις συμβάσεις αυτές του βραχέως χρόνου. Τις πιστώνετε σαν θέσεις εργασίας, ενώ δεν είναι. Και πάλι δεν μπορούν να κρύψουν το πρόβλημα, διότι η ανεργία μετράται μόνο σε αστικές περιοχές. Σε ημιαστικές και αγροτικές περιοχές όπου κάθονται κάτω από πλατάνια και χαζεύουν και η ανεργία είναι απόλυτη στο 100% -όπως ο κ. Αδρακτάς ανέφερε πριν από λίγο- εκεί δεν μετριέται η ανεργία. Είναι πολύ μεγαλύτεροι οι αριθμοί, είναι ανατριχιαστικοί και ας μην κάνουμε προβλέψεις. Σίγουρα οι επίσημοι αριθμοί μόνο πολλαπλασιαστικά μπορούν να ανταποκρίνονται στην πραγματικότητα. 
Έτσι, λοιπόν, και ποσοτικά και ποιοτικά η μακροχρόνια ανεργία, η ανεργία των νέων, των πτυχιούχων, των γυναικών, έχει πάρει εκρηκτικές διαστάσεις, όμως η Κυβέρνηση τα αντιμετωπίζει απαθής. 
Η Κυβέρνηση δεν θέλει να αντιμετωπίσει σοβαρά. Το πρόβλημα είναι επείγον, είναι άμεσο, αλλά η Κυβέρνηση, αντί να προβεί στη σύναψη μιας ευρύτερης συμφωνίας για τη χάραξη μακρόπνοης στρατηγικής μετά από έναν έντιμο και ειλικρινή διάλογο με όλες τις πολιτικές δυνάμεις του τόπου και με την εκπροσώπηση των παραγωγικών τάξεων, αρκείται σε κυνήγι φαντασμάτων, στον προσφιλή καταγγελτικό λόγο και καταλήγει, πάντα μετά από διατύπωση φανταστικών σεναρίων ότι κάποιοι την επιβουλεύονται και θέλουν να της κάνουν κακό, σε εκδήλωση ?φαντάζομαι θα ακολουθήσει μετά από λίγο- ευαρεσκειών και αυταρεσκειών προς εαυτή για την πολύ επιτυχημένη πολιτική της. Μια πολιτική που έχει όλους τους ΄Ελληνες στους δρόμους ή να πένονται ή να διαμαρτύρονται και η Κυβέρνηση στη νιρβάνα της εκφράζει τις ευαρέσκειές της. 
΄Ετσι, λοιπόν, δεδομένου χωρίς να βλέπουμε τα πράγματα όπως έχουν, τα λέμε με το όνομά τους, με μερεμέτια, με αυταπάτες, με ρητορείες, δεν αντιμετωπίζεται η ανεργία. Όσο η Κυβέρνηση θα είναι δέσμια του δογματισμού, των κομματικών δουλειών και των προνομιακών σχέσεων με τα νέα τζάκια της οικονομίας, το πρόβλημα θα διογκώνεται. Χρειάζονται να ληφθούν θετικές δράσεις, αποτελεσματικά μέτρα, πολιτικές που απουσιάζουν. 
Η Νέα Δημοκρατία έχει πρόταση και έχει θέσεις. Δυστυχώς η Κυβέρνηση στη φιλαρέσκειά της ποτέ δεν την άκουσε. ΄Εχει ένα δογματισμό επειδή κάποτε κατ? όνομα ήταν σοσιαλιστικό κόμμα, είναι κατ? ανάγκη κοντά στην κοινωνία. ΄Εχετε αποκοπεί από καιρό, δεν την ακούτε, δεν έχετε σχέση, δεν έχετε επαφή πλέον. 
Χρειάζονται δράσεις και η Νέα Δημοκρατία κινείται, όσον αφορά την πρότασή της στο τετράπτυχο ανταγωνισμός-ανάπτυξη-απασχόληση-εκπαίδευση. Τα εθνικά σχέδια δράσης θα πρέπει να είναι αποτελεσματικά, όχι σαν αυτά που σας απέρριπταν πριν λίγα χρόνια στις Βρυξέλλες και τώρα, μετά πολλών σημειώσεων κρίνεσθε κάθε φορά μετεξεταστέοι και με χίλια δύο μπαλώματα τα περνάτε για να μη φέρουν στο κάτω-κάτω και κανένα αποτέλεσμα γιατί καταλήγουν κάποιους να κάνουν πλουσιότερους και λογιστικά να πιστώνουν κάποιους αριθμούς και σίγουρα να μη φέρνουν αποτέλεσμα. 
Χρειάζονται μεσομακροπρόθεσμα εθνικά σχέδια δράσης ενσωματωμένα σε μια συνολική στρατηγική που δεν θα αφορά μόνο τον τομέα απασχόλησης, αλλά θα αφορά ευρύτερα την κυβερνητική πολιτική γιατί είναι ζήτημα εκ των ουκ άνευ. Ένα ζήτημα που αφορά μέτρο ευαισθησίας και μέτρο πολιτικής. Η επιτυχής αντιμετώπιση της ανεργίας είναι ένα ζήτημα που η Κυβέρνηση παταγωδώς μέχρι σήμερα έχει αποτύχει.
ΠΡΟΕΔΡΕΥΩΝ (Παναγιώτης Σγουρίδης): Καλύψατε και εσείς τη δευτερολογία σας.
Ο κ. Μπούρας έχει το λόγο.
ΑΘΑΝΑΣΙΟΣ ΜΠΟΥΡΑΣ: Πραγματικό Βατερλό της απασχόλησης αποτέλεσαν οι πολιτικές δράσεις τις τελευταίας δεκαετίας με αποτέλεσμα ο δείκτης της ανεργίας να καλύπτει ασφυκτικά το σύνολο σχεδόν των τομέων της οικονομικής και επαγγελματικής δραστηριότητας.
Η τελευταία έκθεση-μελέτη του Παρατηρητηρίου απασχόλησης του ΟΑΕΔ περιγράφει με τα πλέον μελανά χρώματα, κύριε Υπουργέ, τα δρώμενα στην αγορά εργασίας, επισημαίνοντας χαρακτηριστικά ότι η εφαρμογή ιδίων μέτρων πολιτικής απασχόλησης όπως σήμερα ισχύει, είναι επιζήμια για την ελληνική οικονομία και κοινωνία. 
Από τις διαπιστώσεις αυτές προκύπτει αβίαστα ότι οι κυβερνητικές δράσεις στην αγορά εργασίας είναι επιδερμικές. Και ουσιαστικά και πρακτικά αδυνατούν να κάνουν πραγματικότητα το στόχο της εξατομικευμένης παρέμβασης, στόχο που καλούνται να διαδραματίσουν τα ΚΠΑ, Κέντρα Προώθησης Απασχόλησης, τα οποία παραμένουν χωρίς διοίκηση, αποτυγχάνουν να τοποθετούν ανέργους σε εργασία, αδυνατούν να προωθήσουν ακόμη και τα επιδοτούμενα προγράμματα απασχόλησης, με αποτέλεσμα η απορροφητικότητά τους να μην ξεπερνά το 50% για το 2003. Στην ουσία τα ΚΠΑ από ένα εργαλείο έχουν γίνει πλέον μια εσωτερική υπόθεση του ΟΑΕΔ.
Η μόνη δουλειά που διεκπεραιώνουν είναι να διαβιβάζουν αιτήσεις ανέργων στα ιδιωτικά ΚΕΚ. Δεν είναι αυτός ο ρόλος τους, διότι όσον αφορά τα ατομικά σχέδια δράσης που η Κυβέρνησή σας διατυμπάνιζε ότι θα συντάσσονται για κάθε άνεργο -ατομικά δελτία ανεργίας- δεν γίνεται ούτε λόγος. Κάνατε και αυτό το θέμα ένα επικοινωνιακό τρικ! 
Όσον αφορά τις θυγατρικές του ΟΑΕΔ, η μία καταργήθηκε. Συγκεκριμένα η θυγατρική Α.Ε. του ΟΑΕΔ που αφορούσε το ανθρώπινο δυναμικό. Η «Κατάρτιση Α.Ε». παραπαίει σήμερα, καθώς μόλις προ ολίγων ημερών ξεκίνησε προγράμματα κατάρτισης ανέργων με τρομερές ελλείψεις στην οργάνωση. Ενώ το ΥΠΕΘΟ έδωσε στον ΟΑΕΔ τα χρήματα για την επιδότηση του μισθολογικού κόστους στις επιχειρήσεις που εδρεύουν στις παραμεθόριες περιοχές, αυτό έγινε μετά από δική μας ερώτηση, των Βουλευτών της Νέας Δημοκρατίας. 
Σύμφωνα με το Παρατηρητήριο Απασχόλησης του ΟΑΕΔ, κύριε Υπουργέ, στη χώρα μας εξίσου αρνητικά είναι και τα στοιχεία που αφορούν το χάρτη της οικονομικής δραστηριότητας κατά κλάδο. Έτσι, παραδείγματος χάρη, οι απασχολούμενοι στη γεωργία το διάστημα 1992-2002 μειώθηκαν κατά εκατόν ογδόντα δύο χιλιάδες οκτακόσια σαράντα δύο άτομα, ενώ καταγράφεται μεγάλη υποχώρηση και στους εργαζομένους στη βιομηχανία κατά εκατόν εξήντα χιλιάδες τριακόσια δεκαεννέα άτομα. Μαζί, όμως, με τους συγκεκριμένους τομείς «σβήνουν» και οι μικρές οικογενειακές επιχειρήσεις με τους αυτοαπασχολούμενους, οι οποίοι στο ίδιο υπό έρευνα διάστημα 1992-2002 μειώθηκαν κατά ογδόντα δύο χιλιάδες διακόσια τέσσερα άτομα. 
Αυτό το πανόραμα των αποκαλυπτικών στοιχείων ουσιαστικά έρχεται να σφραγίσει για άλλη μια φορά την καθολική αποτυχία ?σας το έχω πει, γιατί έτυχε να είμαι εισηγητής στο τελευταίο νομοσχέδιο- των δύο τελευταίων εργασιακών νομοθετημάτων για την αγορά εργασίας και την απασχόληση. 
Απόδειξη του λανθασμένου σχεδιασμού είναι η αποτυχία των δράσων-μέτρων του Γ΄ Κοινοτικού Πλαισίου Στήριξης στον τομέα της απασχόλησης. Το πρόγραμμα κατάρτισης ανέργων σε θεματικά πεδία, όπως παραδείγματος χάρη του αθλητισμού και του πολιτισμού, δεν έχουν προκηρυχθεί ακόμα και είναι αναγκαία και προγραμματισμένα ενόψει των Ολυμπιακών Αγώνων. Πιθανόν, να προκηρυχθούν μετά τους Ολυμπιακούς Αγώνες. Προκηρύσσεται σε δεύτερη φάση η συνεχιζόμενη κατάρτιση ανέργων, χωρίς να έχει γίνει και να έχει ληφθεί υπόψη η αξιολόγηση της πρώτης φάσης. 
Τελικά, κύριε Υπουργέ, τα τελευταία δέκα χρόνια ?πρέπει να το πούμε- δαπανήθηκαν αρκετές εκατοντάδες δισεκατομμύρια από τα κοινοτικά προγράμματα στον άξονα του ανθρώπινου δυναμικού και πραγματικά σήμερα δεν έχουμε κανένα αποτέλεσμα. 
Χαρακτηριστικά αναφέρεται ότι κανένας δεν γνωρίζει ?και αν το γνωρίζετε να μας το πείτε- εάν κάποιος από τους χιλιάδες υποτιθέμενους ανέργους που παρακολούθησαν σεμινάρια επαγγελματικής κατάρτισης, έχει απασχοληθεί στην πραγματικότητα σε κάποια εργασία. 
Το Υπουργείο Εργασίας, όπως και οι συναρμόδιες υπηρεσίες, όχι μόνο αδυνατούν, αλλά ούτε καν υπάρχουν οι ανάλογοι μηχανισμοί ελέγχου και παρακολούθησης των ανέργων που συμμετέχουν σε προγράμματα κατάρτισης. Συνακόλουθο με αυτό που λέω είναι και η απόδοση εκ μέρους της πολιτείας του ορισμού του ανέργου. 
Ειδικότερα κάθε πραγματικά άνεργος, κάθε εικονικά άνεργος, κάθε εργαζόμενος μπορεί να εγγραφεί στον ΟΑΕΔ και να του αποδοθεί η κάρτα ανεργίας ως ανέργου και να παρακολουθήσει διάφορα προγράμματα κατάρτισης ανά την Ελλάδα είτε πραγματικά είτε εικονικά. 
Είναι παράλογο να μην υπάρχει στη σημερινή εποχή ο απαραίτητος κρατικός μηχανισμός παρακολούθησης ανέργων και πάνω απ? όλα ο ορθός διοικητικός προσδιορισμός της λέξης άνεργος. Είναι παράλογο και απαράδεκτο επίσης τόσοι πόροι να χορηγούνται για δράσεις που δεν δίνουν λύσεις σε μακροχρόνια προβλήματα παρά συντηρούν το υφιστάμενο νοσηρό κλίμα. 
Επειδή ο χρόνος τελειώνει θέλω να επισημάνω ότι ένα πρόγραμμα, κοινοτική πρωτοβουλία το IQUAL το οποίο στοχεύει στην πειραματική εφαρμογή και διάδοση νέων τρόπων καταπολέμησης των διακρίσεων και ανισοτήτων στην αγορά εργασίας, ένα πειραματικό δηλαδή εργαλείο για την ανάπτυξη νέων πολιτικών για την απασχόληση και την ενσωμάτωση στην αγορά εργασίας ευάλωτων κοινωνικά ομάδων. Με ενδιαφέρει εμένα προσωπικά για την περιοχή στην οποία πολιτεύομαι την περιοχή της Αττικής, η οποία δεν ενδιαφέρει την Κυβέρνηση, κύριε Υπουργέ. 
ΠΡΟΕΔΡΕΥΩΝ (Παναγιώτης Σγουρίδης): Κύριε Μπούρα, καλύψατε και τη δευτερολογία σας. 
ΑΘΑΝΑΣΙΟΣ ΜΠΟΥΡΑΣ: Τελειώνω, κύριε Πρόεδρε. 
Και αντί να λύσει τα τεράστια προβλήματα του περιβάλλοντος, της ανεργίας, της ανάπτυξης το μόνο το οποίο στέλνει σε αυτές τις πολύπαθες περιοχές είναι ό,τι περισσεύει από παντού. Και τελευταία χθες δημιουργεί τους χώρους υγειονομικής δήθεν ταφής, δηλαδή χωματερές για να υποβαθμίσει ακόμη περισσότερο το περιβάλλον και να αυξήσει περισσότερο την ανεργία σ? αυτές τις περιοχές. 
ΠΡΟΕΔΡΕΥΩΝ (Παναγιώτης Σγουρίδης): Θα τα πούμε από βδομάδα, κύριε Μπούρα. 
Ορίστε, κύριε Παπανικολάου έχετε το λόγο. 
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, καθημερινώς πνιγόμαστε και ασφυκτιούμε μέσα σε μια αποπνικτική ατμόσφαιρα κοινωνικής αποσύνθεσης σαν αποτέλεσμα της σήψης και της παρακμής που βασιλεύει στη σύγχρονη πολιτική μας ζωή. Το τραγικότερο είναι ότι η νεολαία μας που δεν έχει στον ήλιο μοίρα, ενηλικιώνεται όλη αυτήν την αποπνικτική δυσοσμία και περιθωριοποιείται χωρίς ελπίδα και προοπτική, αφού η ανεργία εξελίσσεται σε μάστιγα με δείκτες ντροπής. 
Την ίδια στιγμή ο κ. Σημίτης και το περιβάλλον του ?αναφέρομαι στις μετριότητες του λαϊκισμού της προπαγάνδας, τους υποκλινόμενους φαρισαίους και φορείς της παρακμής που ο ίδιος θεωρεί καλύτερους παίκτες- συνεχίζει το κυνήγι μαγισσών και τις απίστευτες γελοιότητες περί συνωμοσίας επιχειρηματικών συμφερόντων με τη Νέα Δημοκρατία για να ανατρέψουν την Κυβέρνηση. 
Αρνούνται να πουν την αλήθεια στο λαό και να αναλάβουν τις ευθύνες τους ως οι μόνοι υπεύθυνοι που οι επιχειρήσεις κλείνουν η μία μετά την άλλη εν είδει ντόμινο και τα λουκέτα στις επιχειρήσεις παίρνουν τη μορφή της λερναίας ύδρας και εκατοντάδες εργαζόμενοι πετιούνται στο δρόμο. 
Ρεκόρ απολύσεων καταγράφει το πρώτο τρίμηνο του 2003. Η κατάσταση έχει γίνει εφιαλτική και το κύμα πτωχεύσεων σαρώνει την αγορά. Η κυβερνητική πρόκληση είναι πρωτοφανής. Φταίνε όλοι οι άλλοι εκτός από αυτούς. Η κυβέρνηση των σχολιαστών συνιστά ψυχραιμία και διατυπώνει την εκτίμηση ότι πρόκειται για φαινόμενο. Έτσι μας θυμίζουν προγενέστερες προσπάθειές τους που προσπαθούσαν να δικαιολογήσουν ανεπάρκειες και ανεύθυνες πολιτικές τους με τα γνωστά ακραία καιρικά φαινόμενα. Αυτά ακούνε οι άνεργοι και οι απολυόμενοι, κουνάνε το κεφάλι τους και επισημαίνουν όμως την ανικανότητα της Κυβερνήσεως Σημίτη στις δημοσκοπήσεις. Δεν παραμυθιάζονται πια οι πολίτες με ψέματα και παλαιοκομματικές υποσχέσεις κενές περιεχομένου. 
Πρέπει να αντιληφθείτε, κύριοι της Κυβερνήσεως, ότι ένα τμήμα της κοινωνίας μας και μάλιστα οι νέοι υποφέρουν οικονομικά απομονώνονται κοινωνικά και κινδυνεύουν ψυχολογικά. Εδώ είναι το μεγάλο έγκλημα που διαπράττεται. Πού να υπάρξει όμως ευαισθησία και ανάληψη ευθυνών από τους «τσάμπα μάγκες» που μας κυβερνούν όλα αυτά τα χρόνια; Οι εκφράσεις αυτές είναι του Πρωθυπουργού κ. Σημίτη. 
Ο εμπαιγμός με την ανεργία δεν έχει όρια. Έφθασε στο σημείο ο ίδιος ο Πρωθυπουργός να επαίρεται για όσα δεν κατάφερε να επιτύχει για την ανεργία, παρά τις δεσμεύσεις του. ΄Ετσι άλλα έλεγε προεκλογικώς, άλλα πέτυχε μετεκλογικώς και άλλα ισχυρίζεται τώρα. Είναι ο αρρωστημένος πλαστικός λόγος όπως χαρακτήριζε ο Αισχύλος το ψέμα και τα λόγια χωρίς αντίκρισμα. 
Είναι ανάγκη να θυμηθούμε τι έλεγε ο κ. Σημίτης μέσα σ? αυτήν την Αίθουσα στις 22 Απριλίου 2000: Οδηγός στη δράση μας είναι η δέσμευσή μας για τριακόσιες χιλιάδες νέες θέσεις εργασίας, τριακόσιες χιλιάδες θέσεις αμειβόμενης κατάρτισης και τριακόσιες χιλιάδες θέσεις επανακατάρτισης μέχρι το τέλος της τετραετίας. 
Ήδη βρισκόμαστε στο τέλος της τετραετίας και ο εκσυγχρονιστής κ. Σημίτης κομπορρημονεί για τη δημιουργία μερικών δεκάδων χιλιάδων θέσεων εργασίας, παρ? ότι υπάρχει χάος μέγα από το στόχο που είχε θέσει κατά τις προγραμματικές του δηλώσεις στη Βουλή. 
Εάν ήταν ειλικρινής και επιτυχημένη η κυβερνητική πολιτική στο θέμα της απασχολήσεως, έπρεπε η ανεργία σήμερα να είναι κάτω από το 5%. Δυστυχώς, όμως, είναι διπλάσια. Οι συγκρίσεις που προσπαθεί να κάνει με τα άλλα κράτη-μέλη της Ευρωπαϊκής Ενώσεως είναι ατυχείς. Σύμφωνα με τα στοιχεία της EUROSTAT του Μαρτίου του 2003, δυστυχώς, παραμένουμε πρωταθλητές της φτώχειας και της ανεργίας. 
Πρόσφατη έρευνα της Ε.Σ.Υ.Ε., που δεν φημίζεται για την αξιοπιστία της ?ιδιαίτερα στα θέματα της ανεργίας- τονίζει εμφατικά την πολυετή αναμονή των πτυχιούχων στην προσπάθεια ευρέσεως εργασίας. Τέσσερα χρόνια πρέπει να περιμένει ένας νέος πτυχιούχος για να βρει δουλειά μετά την περάτωση των σπουδών του. Αναμφισβήτητα η έρευνα αυτή αναδεικνύει τον πυρήνα του κρισίμου προβλήματος της ενσωματώσεως των νέων μας στην αγορά εργασίας. Έτσι, για άλλη μια φορά αναδεικνυόμαστε πρωταθλητές στην ανεργία των νέων στην Ευρωπαϊκή Ένωση με 26%. 
Στην περιφέρεια οι διαπιστώσεις είναι τραγικές. Κι αν μάλιστα προσθέσουμε την απειλούμενη έκρηξη της ανεργίας στους αγρότες μας, λόγω της αντιαγροτικής πολιτικής της Κυβερνήσεως, υπολογίζεται ότι την επόμενη δεκαετία θα ξεπερνούν το ένα εκατομμύριο οι άνεργοι στην πατρίδα μας, με δυσμενέστατες συνέπειες για την κοινωνική μας συνοχή. 
Στο Νομό Μεσσηνίας επικρατεί φτώχεια, κρίση και εγκατάλειψη. Σύμφωνα με τα στοιχεία της Νομαρχιακής Αυτοδιοικήσεως και του Εργατικού Κέντρου η ανεργία ξεπερνά το 22%. Τα τελευταία χρόνια η αποβιομηχάνιση και η επενδυτική άπνοια έπληξε καίρια και τον Νομό μας, με σημαντικές επιπτώσεις στην οικονομική, κοινωνική και αναπτυξιακή του πορεία. Δεκάδες μικρομεσαίες επιχειρήσεις έβαλαν λουκέτο και τέσσερις χιλιάδες συμπατριωτών μου βρέθηκαν στο δρόμο με την Κυβέρνηση Σημίτη, χωρίς καμιά παρέμβαση, να παρακολουθεί απαθώς το «φαινόμενο». Μόνο η καπνοβιομηχανία «ΚΑΡΕΛΙΑ» έμεινε, γιατί οι ιδιοκτήτες της θέλησαν να βοηθήσουν τη Μεσσηνία και της έχουν προσδώσει το χαρακτήρα «πατριωτικής βιομηχανίας». 
Αναρωτιόμαστε τι είδους κυβέρνηση είναι η εκσυγχρονιστική Κυβέρνηση Σημίτη, που άλλοτε τα δύσκολα τα χαρακτηρίζει ως «φαινόμενα» και άλλοτε λυπάται και αναζητά υπευθύνους στην Αντιπολίτευση και καταφεύγει σε σχολιασμούς και διαπιστώσεις. Σίγουρα ο κ. Σημίτης και η παρέα του δίνουν την εντύπωση ότι από τώρα εξασκούνται στο ρόλο που θα τους δώσει ο ελληνικός λαός σε λίγο. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει η κ. Στεργίου, εισηγήτρια του Συνασπισμού της Αριστεράς, των Κινημάτων και της Οικολογίας. 
ΙΩΑΝΝΑ ΣΤΕΡΓΙΟΥ: Κύριοι συνάδελφοι, κατ? αρχάς πιστεύω ότι σήμερα θα έπρεπε να είναι εδώ τουλάχιστον και ο Υπουργός Οικονομίας, γιατί δεν νομίζω ότι μπορούμε να συζητούμε θέματα ανεργίας χωρίς να υπάρχουν οι αρμόδιοι Υπουργοί. Δεν νομίζω ότι είναι αρμοδιότητας του Υπουργείου Εργασίας μόνο η συζητούμενη επερώτηση. 
Αγαπητοί συνάδελφοι, στις τελευταίες βουλευτικές εκλογές το ΠΑΣΟΚ υποσχέθηκε ότι αυτή η τετραετία θα ήταν μια τετραετία του κοινωνικού κράτους και της αντεπίθεσης στην ανεργία. Μεγαλεπήβολες κουβέντες, σχέδια, υπόσχεση για τριακόσιες χιλιάδες νέες θέσεις εργασίας. Υποσχέσεις και μόνο υποσχέσεις! 
Αυτό που βλέπουμε στη συνέχεια και τρία χρόνια μετά είναι ότι το μόνο που κατάφερε να κάνει η Κυβέρνηση αυτή ήταν να κατεδαφίσει ακόμη και τα ελάχιστα, ισχνά δικαιώματα και τις ελάχιστες, ισχνές υπάρχουσες κοινωνικές δομές, με αποτέλεσμα αυτή η τετραετία να είναι όχι τετραετία αύξησης, αλλά μείωσης της απασχόλησης και αύξησης των απολύσεων. 
Αποτέλεσμα όλων αυτών, βέβαια, ήταν όσα βγήκαν τελευταία στη δημοσιότητα. Δεν είναι άλλωστε άγνωστα. Απλώς οξύνθηκαν με τις τελευταίες απολύσεις. Τα στοιχεία δείχνουν ότι χίλιες διακόσιες επιχειρήσεις έχουν μετεγκατασταθεί στις βαλκανικές όμορες χώρες μας στη δεκαετία 1993-2003, έχουν χαθεί περίπου σαράντα χιλιάδες θέσεις εργασίας από τις οποίες το 85% είναι θέσεις που ανήκαν σε γυναίκες, κυρίως από τον κλάδο του ιματισμού. 
Στη γεωργία και στην αλιεία χάθηκαν αντίστοιχα εκατόν εβδομήντα χιλιάδες θέσεις. Πώς γίνεται να υπάρχει ανεργία, να υπάρχουν απολύσεις, να υπάρχουν μετεγκαταστάσεις επιχειρήσεων, να κλείνουν επιχειρήσεις και από την άλλη μεριά η Κυβέρνηση, διά στόματος του κ. Τζιόλα, να λέει ότι τα τελευταία έξι χρόνια έχουν δημιουργηθεί εβδομήντα μία χιλιάδες καινούργιες επιχειρήσεις, δεν καταλαβαίνω. Ο κ. Σημίτης μάλιστα μας είπε για εκατόν δώδεκα χιλιάδες νέες επιχειρήσεις και είπε ότι δύο κλείνουν και τρεις ανοίγουν.
Εδώ όμως θα πρέπει να μας πείτε μερικά στοιχεία. Αυτές οι επιχειρήσεις που ανοίγουν σε ποιους κλάδους δραστηριοποιούνται και με πόσους εργαζόμενους; Γιατί εδώ εσείς παίρνετε τις ενάρξεις που γίνονται στην εφορία ανεξαρτήτως επαγγέλματος. Μπορεί να είναι εργάτες καθαριότητας και να έχουν δελτίο παροχής υπηρεσιών, μπορεί να είναι το περίπτερο, μπορεί να είναι ο καστανάς της γειτονιάς.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Όχι. 
ΙΩΑΝΝΑ ΣΤΕΡΓΙΟΥ: Δώστε μας στοιχεία. Το «όχι» από μόνο του δεν λέει τίποτα. Δώστε μας στοιχεία και πείτε μας ότι είναι τόσες οι επιχειρήσεις που δραστηριοποιούνται σε αυτούς τους κλάδους, έχουν τόσους εργαζόμενους κλπ., για να μπορέσουμε να κρίνουμε και εμείς εάν πράγματι υπάρχει αύξηση των επιχειρήσεων και δεν ισχύουν τα στοιχεία που εμείς επικαλούμαστε.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Πιστεύουμε, λοιπόν, ότι οι βασικοί άξονες που η Κυβέρνηση ακολούθησε, η πολιτική απασχόλησης η οποία εφαρμόστηκε, ήταν η έξαρση της γενικευμένης εφαρμογής των ελαστικών και υποβαθμισμένων μορφών απασχόλησης. Είχαμε την είσοδο της μερικής απασχόλησης, της προσωρινής απασχόλησης, των συμβάσεων έργου, της ενοικίασης εργαζομένων, με αποτέλεσμα να μη δημιουργούνται νέες θέσεις εργασίας, αντίθετα να μοιράζονται αυτές οι θέσεις εργασίας και ουσιαστικά να δημιουργούμε περισσότερα προβλήματα, που δεν μειώνουν την ανεργία. Η υποαπασχόληση δημιουργεί περισσότερους φτωχούς εργαζόμενους, γιατί ούτε εργαζόμενοι είναι ούτε μη εργαζόμενοι. Έχουμε, λοιπόν, μία νέα γενιά, τους απασχολούμενους και ασφαλιζόμενους με μισή δουλειά, με μισό μισθό, μισή σύνταξη και τελικά μισή ζωή.
Στη συνέχεια έχουμε ένα άλλο μέτρο, επαναστατικό κατά την Κυβέρνηση, την ίδρυση των ιδιωτικών γραφείων συμβούλων εργασίας. Δεν μας έφτανε, λοιπόν, η ανεργία, βάλαμε και μεσάζοντες κάποιους, οι οποίοι θα διαχειρίζονται αυτήν την εργασία και θα πουλάνε σαν εμπόρευμα τους εργαζόμενους.
Έχουμε πλήρη αποτυχία της πολιτικής του ΟΑΕΔ. Η επιδότηση και η πριμοδότηση που δίνονται στις ιδιωτικές επιχειρήσεις δεν βοηθούν τη μείωση της ανεργίας. Αντίθετα κατασπαταλώνται χρήματα, τα οποία δεν πηγαίνουν για το σκοπό που έχει εγκριθεί, ιδιαίτερα όσον αφορά τα δύο πρώτα Κοινοτικά Πλαίσια Στήριξης. Επιδοτούνται προσωρινά επιχειρήσεις, χάνονται μετά οι θέσεις εργασίας και ουσιαστικά μένουν ανενεργά αυτά τα προγράμματα.
Στην Εύβοια, για παράδειγμα, την περίοδο 2000-2002 δαπανήθηκαν 11 δισεκατομμύρια για προώθηση της απασχόλησης, δημιουργήθηκαν 2.300 θέσεις εργασίας, από τις οποίες όμως, με τη λήξη του προγράμματος, σήμερα δεν υπάρχει ούτε μία. Αυτό όμως δεν βοηθάει γενικότερα την αύξηση της απασχόλησης.
Τα προγράμματα STAGE που κάνατε, για λόγους που γνωρίζετε καλύτερα από μας, εφαρμόστηκαν για την κάλυψη κάποιων οργανικών θέσεων στα νομικά πρόσωπα δημοσίου δικαίου και στις δημόσιες υπηρεσίες και ουσιαστικά δεν έλυσαν το πρόβλημα.
Θεωρούμε, λοιπόν, ότι η μέχρι τώρα πολιτική που ακολουθήθηκε δεν βοήθησε στο να αυξηθεί η απασχόληση. Και βέβαια, δεν πρόκειται να γίνει τίποτε απ? όλα, εάν δεν αλλάξουν ορισμένα ουσιαστικά πράγματα που έχουν να κάνουν κυρίως με τη δημιουργία νέων θέσεων εργασίας.
Πιστεύουμε ότι αυτή η σωρεία των απολύσεων που ήλθε να προστεθεί τις τελευταίες μέρες στη χώρα μας είναι αποτέλεσμα μιας πολιτικής, η οποία οδηγεί στην αποβιομηχάνιση της χώρας, οδηγεί στο να μην υπάρχει πρωτογενής και δευτερογενής βιομηχανία και τελικά έχουμε καταντήσει μία χώρα υπηρεσιών. Δεν υπάρχουν τα στοιχεία εκείνα, τα οποία θα μας δώσουν τη δυνατότητα να υπάρξουν μακροπρόθεσμα σχέδια.
Πέρα από αυτό βέβαια, στις επιχειρήσεις που κλείνουν οι εργαζόμενοι είναι τα άψυχα αντικείμενα, τα οποία βρίσκονται χωρίς προστασία, χωρίς καμία εγγύηση στο δρόμο, χωρίς να υπάρχει μέλλον για το τι θα γίνει παραπέρα.
Πιστεύουμε ότι αυτά δεν είναι αποτέλεσμα μόνο της συγκεκριμένης πολιτικής της Κυβέρνησης, είναι αποτέλεσμα της πολιτικής που ακολουθείται γενικότερα, είναι της πολιτικής της Βαρκελώνης, είναι της πολιτικής της Ευρωπαϊκής Ένωσης της νεοφιλελεύθερης παγκοσμιοποιημένης πολιτικής που ακολουθείτε και εσείς, χωρίς να αντιστέκεστε, χωρίς να βάζετε φρένο, χωρίς να αξιοποιείτε τις δυνατότητες που υπάρχουν και μέσα στα πλαίσια της Ευρωπαϊκής Ένωσης για προστασία των εγχωρίων κλάδων παραγωγής και ανάπτυξης κλαδικής βιομηχανίας, όπως είναι ο ιματισμός, η αγροτική βιομηχανία, η αγροτική οικονομία με την οποία δεν ασχολείται κανείς, απ? ότι φαίνεται, και ιδιαίτερα μετά τις καταστροφές που έπαθαν με τις πρόσφατες πλημμύρες και παγετούς και αυτοί βρίσκονται σε πάρα πολύ δύσκολη θέση και όλη αυτή η αγροτική βιομηχανία είναι στο έλεος των απολύσεων και της καταστροφής.
Το μόνο που κατάφερε να κάνει η Κυβέρνηση είναι να οδηγήσει μία σειρά επιχειρήσεις να φύγουν από τη χώρα, μια σειρά εργαζόμενους να βρεθούν στο δρόμο όπως είπα. Το μόνο που μπορούμε να πούμε σήμερα ότι έχει κάποια αύξηση είναι η οικοδομή. Και εδώ βέβαια οργιάζει η μαύρη αγορά, οργιάζει η εκμετάλλευση των οικονομικών μεταναστών, που και αυτό είναι ένα μεγάλο πρόβλημα και μεγάλη απώλεια εσόδων για το κράτος και φυσικά και αυτό δεν βοηθάει στην αύξηση της απασχόλησης.
Δεν υπάρχει πολιτική για τον τουρισμό, δεν έχετε σχέδια για τον τουρισμό, δεν έχετε σχέδια σαν Κυβέρνηση για την εξαγωγική πολιτική της χώρας. Το γεγονός ότι μία σειρά από πολυεθνικές εταιρείες ήρθαν στη χώρα μας, δεν βοήθησε καθόλου στο να αυξήσουν τις εξαγωγές, που εν πάση περιπτώσει με το δίκτυο που έχουν αυτές οι πολυεθνικές εταιρείες θα μπορούσε τουλάχιστον να υπάρχει κάποια αύξηση της εξαγωγής. 
Η χώρα μας, λοιπόν, δεν μπορεί να είναι ούτε χώρα υπηρεσιών ούτε χώρα εισαγωγής προϊόντων, ιδιαίτερα σε κλάδους που έχουμε δυνατότητα εμείς, μόνοι μας, καθετοποιημένα να παράγουμε προϊόντα. Μπαίνει το ζήτημα του σχεδιασμού της βιομηχανικής πολιτικής, των κλαδικών πολιτικών, της έρευνας, της βελτίωσης της ποιότητας και της προώθησης προϊόντων σε κρίσιμους τομείς.
Για το ρόλο των μικρών και μικρομεσαίων επιχειρήσεων:
Δεν είναι μόνο οι πολυεθνικές επιχειρήσεις, οι οποίες σε πολλές περιπτώσεις, έχουν παίξει και αρνητικό ρόλο. Υπήρξαν εταιρείες οι οποίες ήρθαν στην Ελλάδα, αγόρασαν κάποιες άλλες και μετά τις οδήγησαν στο κλείσιμο. Αυτή η πρόσφατη στη Χαλκιδική, αγοράστηκε και τώρα την κλείνει. Κάποιες άλλες έχουν ακολουθήσει την ίδια πορεία.
Πιστεύουμε, ότι πρέπει να δοθούν κίνητρα στους μικρομεσαίους επιχειρηματίες, στις μικρομεσαίες επιχειρήσεις, να αξιοποιηθούν οι δυνατότητες στο πλαίσιο της Ευρωπαϊκής Ένωσης, να ληφθούν υπόψη οι ιδιαιτερότητες των μικρών και μεσαίων επιχειρήσεων, να βοηθηθούν, να δοθούν οικονομικά κίνητρα και να αυξηθεί η απασχόληση σ? αυτές τις επιχειρήσεις. Μπορούν να συμβάλουν αποφασιστικά στην οικονομική ανάπτυξη, στην παραγωγή, στην απασχόληση, στην αποκέντρωση και στην κοινωνική συνοχή κάθε χώρας. Χωρίς μικρομεσαίες επιχειρήσεις δεν μπορεί να υπάρξει ούτε απασχόληση ούτε εξαγωγές ούτε ανάπτυξη. Μόνο στις περιοχές Αθήνας και Θεσσαλονίκης λειτουργούν περίπου εβδομήντα χιλιάδες μικρές και μεσαίες επιχειρήσεις. Πιστεύουμε ότι η στήριξή τους θα πρέπει να είναι ένα βασικό ζήτημα που θα βοηθήσει με διάφορους τρόπους να αυξήσει την απασχόληση, αλλά και γενικότερα την ανάπτυξη της οικονομίας.
Όσον αφορά τα μέτρα αύξησης της απασχόλησης:
Τι πιστεύουμε εμείς: Πιστεύουμε ότι θα πρέπει να ληφθούν δραστικά μέτρα για τη μείωση της ανεργίας και να γίνουν ριζοσπαστικές πολιτικές, αντίθετες του νεοφιλελευθερισμού.
Στην κατεύθυνση αυτή προτείνουμε: 
Μείωση του χρόνου εργασίας, χωρίς μείωση των αποδοχών και εφαρμογή του τριανταπενταώρου ωραρίου. 
Ανάπτυξη ενός τρίτου τομέα της οικονομίας, ο οποίος θα λειτουργεί με κριτήριο τις ανάγκες και την οικονομική βιωσιμότητα και όχι τη μεγιστοποίηση των κερδών.
Τη διαμόρφωση και χρηματοδότηση ολοκληρωμένων προγραμμάτων τοπικής και περιφερειακής ανάπτυξης με πεδίον εφαρμογής κατά πρώτο λόγο τις ορεινές, τις νησιωτικές, τις υποβαθμισμένες οικονομικά και περιβαλλοντολογικά περιοχές της χώρας.
Θεωρούμε ότι χρειάζεται μία νέα δομή και ένα νέο σύστημα κατάρτισης των εργαζομένων, το οποίο να συνδέεται οργανικά με τις πραγματικές ανάγκες της αγοράς εργασίας. Εδώ είναι απαραίτητο να αναβαθμιστεί ο ρόλος του ΟΑΕΔ και να παίξει έτσι πραγματικά το ρόλο του. 
Πιστεύουμε ότι χρειάζεται η εφαρμογή μίας κοινωνικής πολιτικής και η ανάπτυξη του δικτύου κοινωνικών υποδομών, που θα διευρύνει τις δυνατότητες απασχόλησης των γυναικών, με πλήρεις όρους ισοτιμίας με τους άνδρες, η νομιμοποίηση και η πλήρης κοινωνική ένταξη των οικονομικών μεταναστών, όπως και η διασφάλιση των εργασιακών και ασφαλιστικών τους δικαιωμάτων. Επίσης χρειάζεται η ενίσχυση του συστήματος προστασίας των ανέργων και ιδιαίτερα των ανέργων μακράς διάρκειας. 
Εδώ προτείνουμε ?και νομίζω ότι αυτό είναι αίτημα του συνδικαλιστικού κινήματος, το γνωρίζετε βέβαια- την αύξηση των επιδομάτων ανεργίας στο 80%. Από εκεί και πέρα να ληφθούν μέτρα για τους μακροχρόνια ανέργους, ιδιαίτερα αυτούς που είναι κοντά στο όριο σύνταξης και βρίσκονται σήμερα απολυμένοι. Τέλος, προτείνουμε την εξομοίωση των αποζημιώσεων των εργατο-τεχνιτών με τους υπαλλήλους. 
Είναι αναχρονιστικό αυτός ο νόμος, ο 212/20, να ισχύσει στις σημερινές συνθήκες, όταν πραγματικά εδώ θα πρέπει να πάρουμε μέτρα προστασίας των εργαζομένων, ιδιαίτερα σε αυτές τις μαζικές απολύσεις, όταν αυτοί οι άνθρωποι πετιούνται στο δρόμο -μετά από είκοσι και είκοσι πέντε χρόνια- και παίρνουν εκατόν πενήντα ημερομίσθια αποζημίωση.
Νομίζουμε ότι αυτό πρέπει να το δείτε πάρα πολύ σοβαρά. Εμείς το είχαμε προτείνει σε τροπολογία κάποιου νομοσχεδίου και θα επανέλθουμε σε αυτό το ζήτημα. Πιστεύουμε πάντως ότι θα πρέπει να ληφθούν πραγματικά μέτρα, να σταματήσετε αυτό το όργιο της μεταφοράς επιχειρήσεων σε άλλες χώρες.
Εδώ θα πρέπει να λάβετε συγκεκριμένα μέτρα, μέτρα, τα οποία θα βάζουν όρους εξαρχής πώς αν θα φύγουν οι επιχειρήσεις θα έχουν μεγαλύτερη φορολόγηση, αν θα φύγουν οι επιχειρήσεις θα έχουν μεγαλύτερες αποζημιώσεις οι εργαζόμενοι. Θα πρέπει να βρεθεί ο τρόπος να μείνουν αυτές οι επιχειρήσεις στη χώρα μας. Δεν μπορούν και οι ελληνικές επιχειρήσεις να φεύγουν και να δημιουργούν εγκαταστάσεις σε άλλες χώρες, ιδιαίτερα της Βαλκανικής. 
Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Η Ελλάδα των Βαλκανικών Πολέμων 1912-1913», είκοσι έξι μαθητές και έξι συνοδοί δάσκαλοι από το 1ο Δημοτικό Σχολείο Μουζακίου Καρδίτσας, καθώς επίσης ένδεκα μαθητές και δέκα συνοδοί από το Δημοτικό Σχολείο Μαυροματίου και Μαγουλίτσας Καρδίτσας.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο κ. Λαφαζάνης, Κοινοβουλευτικός Εκπρόσωπος του Συνασπισμού της Αριστεράς, των Κινημάτων και της Οικολογίας. 
ΠΑΝΑΓΙΩΤΗΣ ΛΑΦΑΖΑΝΗΣ: Ευχαριστώ, κύριε Πρόεδρε. 
ΠΡΟΕΔΡΕΥΩΝ (Κωνσταντίνος Βρεττός): Ωραίο όνομα!
ΠΑΝΑΓΙΩΤΗΣ ΛΑΦΑΖΑΝΗΣ: Θαυμάσιο!
Τι να πω για τον κύριο Υπουργό; Δυστυχώς, κύριε Υπουργέ, το Υπουργείο σας κάθε μέρα μετατρέπεται από Υπουργείο Εργασίας σε Υπουργείο ανεργίας και εξάρθρωσης των εργασιακών σχέσεων. Φυσικά αυτή η πορεία δεν έχει ξεκινήσει μόνο με εσάς. Και οι προηγούμενοι στο Υπουργείο σας αυτή τη δουλειά έκαναν, αλλά το χαρακτηριστικό με εσάς είναι ότι, όσο η πραγματικότητα γύρω σας βοά, αντί να προσεγγίσετε έστω στοιχειωδώς αυτήν την πραγματικότητα, να ξανασκεφθείτε συνολικά την πολιτική που ακολουθείτε, επιμένετε σ? ένα δρόμο που είναι όλο και περισσότερο ολισθηρός. 
Τι γίνεται, κύριε Υπουργέ, στο χώρο της εργασίας; Αυτή η εφιαλτική κατάσταση που υπάρχει στο χώρο των εργαζομένων δεν υπήρχε ποτέ στην Ελλάδα, από τη Μεταπολίτευση τουλάχιστον, για να μην πάω ακόμα μακρύτερα. Η ανεργία κλιμακώνεται αυτήν τη στιγμή. Αφήστε τις στατιστικές αλχημείες. Κάντε μία βόλτα στον κόσμο να δείτε τι γίνεται. Κάθε ελληνική οικογένεια έχει σχεδόν και έναν άνεργο σήμερα.
Η ανεργία κλιμακώνεται. Κλιμακώνεται επίσης η μαύρη εργασία, η οποία επεκτείνεται. Έχετε σηκώσει τα χέρια ψηλά και δεν κάνετε τίποτα. Μάλλον την καλλιεργείτε από ό,τι φαίνεται. Η μαύρη αυτή εργασία δεν καλύπτεται πλέον ούτε από την εργατική νομοθεσία ούτε από καμία συνδικαλιστική κάλυψη.
Συρρικνώνετε σταθερά την εργατική νομοθεσία, τις εγγυήσεις που προσέφερε μέχρι τώρα η εργατική νομοθεσία και είχαν κατακτηθεί με αγώνες και αίμα. Και αυτή η εργατική νομοθεσία, διαρκώς συρρικνούμενη, δεν εφαρμόζεται. Σήμερα δεν υπάρχει, κύριε Υπουργέ, νόμος που να εφαρμόζεται σε όλους τους εργασιακούς χώρους. Όλοι καταπατούνται και οι δικές σας υπηρεσίες είναι απλώς παρατηρητές ή και όπου παρεμβαίνουν υπάρχουν κάποια πρόστιμα που είναι ασήμαντα και δεν ενοχλούν καμία επιχείρηση. Έχει διαμορφωθεί στην Ελλάδα ένα άναρχο, εφιαλτικό εργασιακό τοπίο. Ο άνεργος, ο εργαζόμενος στη «μαύρη δουλειά» υποτίθεται ότι έχει κάποιες εγγυήσεις, αλλά είναι ανύπαρκτες. Ένας νόμος ισχύει σήμερα: ο νόμος του κεφαλαιοκράτη, ο νόμος του καπιταλιστή και το απόλυτο διευθυντικό δικαίωμα, μ? ένα Υπουργείο Εργασίας να μη θέλει να κάνει απολύτως τίποτα για να επηρεάσει τα πράγματα. Εκθέσεις ιδεών, λόγια, ενώ η πραγματικότητα γύρω μας είναι όλο και εφιαλτικότερη. 
Ποια είναι τα δεδομένα; Στην Ελλάδα σήμερα τι γίνεται; Μας λέτε ότι ανοίγουν επιχειρήσεις. Τι λέτε, κύριε Υπουργέ; Τι ισοζύγια είναι αυτά που κάνετε; Από πού τα βγάλατε αυτά τα ισοζύγια; Σήμερα η Ελλάδα ολόκληρη έχει μετατραπεί σ? ένα πεδίο απέραντων απολύσεων. Κάθε μέρα έξω από το Υπουργείο σας μαζεύονται οι απολυόμενοι. Χθες το μεσημέρι έξω από το Υπουργείο σας ήταν τρεις κατηγορίες απολυμένων: οι μουσικοί από το Δήμο της Αθήνας, οι εργαζόμενοι της «SCHIESSER PALCO» και οι εργαζόμενοι της «ΑΓΝΟ». Τι θα γίνει με αυτήν την κατάσταση; Εσείς παρατηρείτε τα πράγματα ως θεατής: «Τι να κάνουμε; Αγορά είναι». Μα, γι? αυτό σας κατηγορούμε, διότι έχετε εναποθέσει όλη την πολιτική σας στις αγορές, στα οικονομικά συμφέροντα. Αυτές οδηγούν την κούρσα κι εσείς ακολουθείτε, αδυνατώντας να πράξετε το οτιδήποτε, προκειμένου να διαμορφώσετε κάποιες στοιχειώδεις εργασιακές εγγυήσεις. 
Τι κάνετε με τις εξαγορές που γίνονται; Ο «ΠΑΠΑΣΤΡΑΤΟΣ» εξαγοράζεται. Σας βάλαμε το θέμα και προσωπικά. Τι θα γίνει αύριο; Θα υπάρχει «ΠΑΠΑΣΤΡΑΤΟΣ»; Τι θεσμικό πλαίσιο έχετε, προκειμένου να διασφαλίζετε στοιχειώδη πράγματα για την χώρα με τις εξαγορές;
Τι γίνεται με τις επιδοτήσεις σας; Σας έχουμε πει αναρίθμητα παραδείγματα στον κοινοβουλευτικό έλεγχο. Δίνετε επιδοτήσεις, για να γίνουν επενδύσεις και να αυξηθεί η απασχόληση. Υπάρχουν κάποιες ρήτρες στην αρχική επιδότηση και για τις επενδύσεις και για την απασχόληση και το αποτέλεσμα; Τσεπώνονται τα χρήματα των επιδοτήσεων και η επιχείρηση, η οποία ήδη λειτουργούσε ως παραγωγική, αντί να επεκταθεί τι κάνει; Μετατρέπεται σε εμπορική και διώχνει τους εργαζόμενους. Θέλετε παραδείγματα; Δείτε τι έγινε στην «NIVEA». Σας το έχουμε πει επανειλημμένα. Δεν είναι το μόνο παράδειγμα, αλλά είναι χαρακτηριστικότατο. Πήρε την επιδότηση για να μετατραπεί σε εμπορική επιχείρηση και να διώξει τους εργαζόμενους. Ποιος ελέγχει αυτές τις επιδοτήσεις που δίνετε; 
Επίσης, το δημόσιο είναι αυτό που δίνει το παράδειγμα σε αυτήν την εφιαλτική κατάσταση. Θα σας ξαναπώ το παράδειγμα του Κεντρικού Αποθετηρίου Αξιών. Ομαδικές απολύσεις κάνει το δημόσιο εκεί από τον περασμένο Μάρτη. Έχουν ξεπεράσει τους εβδομήντα οι ομαδικώς απολυόμενοι και αύριο με την ιδιωτικοποίηση θα βρεθούν στο δρόμο άλλοι διακόσιοι σαράντα. Τι κάνετε;
Εσείς πάλι, ως δημόσιο, δίνετε το παράδειγμα της «μαύρης εργασίας». Πάρτε τους σχολικούς φύλακες. Στα προγράμματα STAGE για ένα ορισμένο διάστημα. Δουλεύουν πάνω από τρία χρόνια οι άνθρωποι και είναι ανασφάλιστοι. Σαράντα και πενήντα χρόνων άνθρωποι είναι ανασφάλιστοι. ?μα αρρωστήσουν δηλαδή δεν θα έχουν να πάνε στο νοσοκομείο αυτοί και τα παιδιά τους. Ποιος δίνει το παράδειγμα, λοιπόν, της «μαύρης εργασίας»;
Αυτήν τη στιγμή χρειάζεται να συγκροτηθεί μια εναλλακτική πολιτική απέναντι σ? αυτήν που ακολουθείτε, αν θέλουμε να στηρίξουμε την απασχόληση. Μια εναλλακτική πολιτική, η οποία θα τονώσει τις δημόσιες επενδύσεις, θα ενισχύσει την εργασιακή νομοθεσία και θα την εφαρμόσει στην πράξη με αυστηρότατες ποινές, μια πολιτική η οποία επίσης θα τείνει στη μείωση του χρόνου εργασίας, ειδικά σε επιχειρήσεις εντάσεως κεφαλαίου ?που μπορεί να ξεκινήσει και έχει ήδη εφαρμοστεί σε πολλές ευρωπαϊκές χώρες-, μια πολιτική, η οποία θα στηρίξει τη μικρομεσαία επιχείρηση σήμερα, θα στηρίξει τον αγροτικό κόσμο, που είναι οι κύριες πηγές που προωθούν την ανεργία.
Δηλαδή, με δυο λόγια πρέπει να επανεξετάσετε όλο το πλαίσιο που ακολουθείτε. Όμως, πολύ φοβάμαι ότι δεν μπορείτε να το κάνετε. Πολύ φοβάμαι ότι οι επιλογές σας στο επόμενο διάστημα θα είναι ακόμα χειρότερες. Τα πάντα στην αγορά στο μεγάλο κεφάλαιο! Αυτή είναι η προτεραιότητα και έτσι θα δημιουργηθεί απασχόληση!
Και μέσα σε αυτήν τη λογική βεβαίως υπακούει και η πρόσφατη πώληση που έγινε ?δώρο, στην ουσία- των ΕΛΠΕ στον κ. Λάτση. Ξέρετε τι εργατική νομοθεσία εφαρμόζει ο κ. Λάτσης στην EUROBANK; Τη γνωρίζετε; Αυτά θα γίνουν και στα ΕΛΠΕ. Θα έχουμε απολύσεις και εκεί, νέες απολύσεις, γιατί δεν υπάρχει καμία δέσμευση για τις θέσεις απασχόλησης. Δραματική αλλαγή των εργασιακών δικαιωμάτων και των εργασιακών σχέσεων και ξαναστήσιμο του συνδικαλισμού σε εργοδοτική βάση, αυτό που ήδη έχει γίνει καθεστώς στις τράπεζες και οδηγεί εκεί που οδηγεί!
Η πολιτική σας έχει αποτύχει. Τα νεοφιλελεύθερα δόγματα, τα οποία ακολουθείτε -συναινετικά βεβαίως με τη Νέα Δημοκρατία- έχουν αποτύχει. Όμως, πολύ φοβάμαι ότι δεν έχετε πλέον τη θέληση να αλλάξετε κατεύθυνση. Πολύ φοβάμαι, όπως σας είπα, ότι θα πάτε ακόμα χειρότερα στο επόμενο διάστημα.
ΠΡΟΕΔΡΕΥΩΝ (Κωνσταντίνος Βρεττός): Η κ. Ξηροτύρη έχει το λόγο.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Ευχαριστώ, κύριε Πρόεδρε.
Θα μιλήσω περισσότερο για την ένταση των προβλημάτων που παρατηρείται στην περιφέρεια και ιδιαίτερα στις ευπαθείς ομάδες του πληθυσμού που είναι οι νέοι και οι γυναίκες.
Στο Νομό Θεσσαλονίκης και στην περιφέρεια Κεντρικής Μακεδονίας την τελευταία δεκαετία συνεχώς τα στοιχεία και τα δημοσιεύματα του Τύπου, οι αναλύσεις κ.λπ. δείχνουν ότι το πρόβλημα της ανεργίας και της απασχόλησης διατηρεί στοιχεία έντασης. Εκτός, όμως, από τους αριθμούς η επαφή η δική μας, αλλά νομίζω και των άλλων συναδέλφων για τα ίδια τα προβλήματα, με τους ίδιους τους εργαζόμενους και τα προβλήματα των εργασιακών σχέσεων και την ανασφάλεια που έχουν με τους απασχολήσιμους, με τους άνεργους είναι οδυνηρή.
Προσπαθούμε εδώ με τον κοινοβουλευτικό έλεγχο, με τις προτάσεις μας ?πολλές προτάσεις νόμου έχει καταθέσει το κόμμα μου, ο Συνασπισμός, γι? αυτό το θέμα- να εξευρεθούν κάποιες λύσεις. Όμως, διαπιστώνουμε ότι η Κυβέρνηση βλέπει όλη αυτήν τη δυσμενή κατάσταση ως θεατής. Για την περιοχή της Θεσσαλονίκης και της κεντρικής Μακεδονίας θα έλεγα ότι αδυνατεί να υλοποιήσει ένα βιώσιμο μοντέλο ανάπτυξης. 
Υπάρχουν θέματα που συνδέονται με τα δομικά προβλήματα του διαμορφουμένου μοντέλου ανάπτυξης, όπως είναι η άνιση διανομή του παραγόμενου πλούτου, η χρόνια υποαπασχόληση ικανού για εργασία πληθυσμού, η χαμηλή ανταγωνιστικότητα παρά το χαμηλό κέρδος εργασίας συνδέονται με τα ειδικότερα αίτια, με την ανυπαρξία βιομηχανικής πολιτικής.
Ιδιαίτερα για την περιοχή μου στους κρίσιμους κλάδους της ένδυσης παρατηρείται η συρρίκνωση των μικρομεσαίων επιχειρήσεων, ο αναποτελεσματικός σχεδιασμός των δράσεων για την απασχόληση από τα προγράμματα του Α΄, του Β΄ και σήμερα και του Γ΄ Κοινοτικού Πλαισίου Στήριξης, οι μεγάλες καθυστερήσεις, η ανεπαρκής λειτουργία του ΟΑΕΔ. 
Έτσι αντί να διαμορφώνονται συνθήκες ανάκαμψης ?παρ? ότι πια βρισκόμαστε στα μέσα και του Γ΄ Κοινοτικού Πλαισίου Στήριξης- έχουμε οδηγηθεί στις μαζικές πτωχεύσεις των επιχειρήσεων, με αποτέλεσμα οι απολύσεις των εργαζομένων να παίρνουν τη μορφή χιονοστιβάδας.
Βέβαια, όταν πια πήραν αυτήν τη μορφή και για το λεκανοπέδιο της Αττικής, εδώ έχουμε μια όξυνση της έντασης του δικομματισμού για τη δημιουργία εντυπώσεων, ενώ και τα δυο μεγάλα κόμματα δεν στέκονται στα προβλήματα και στην πολιτική τους που πρέπει να την αλλάξουν για να αντιμετωπίσουν τα θέματα της απασχόλησης.
Ο ιματισμός ξενιτεύεται εδώ και δεκαπέντε χρόνια από τη βόρεια Ελλάδα στις διάφορες γειτονικές χώρες. Ένα σωρό επιχειρήσεις. Να τις απαριθμήσω εδώ δεν μου φτάνει ο χρόνος. Πάνω από πενήντα επιχειρήσεις στη προηγούμενη δεκαετία έχουν μετακομίσει με αποτέλεσμα τριάντα χιλιάδες εργαζόμενοι να χάσουν τη δουλειά τους. Οι περισσότεροι στις επιχειρήσεις κλωστοϋφαντουργίας και ενδύματος και η συντριπτική πλειοψηφία είναι γυναίκες με δυσκολία πλέον ?το καταλαβαίνετε- για επανένταξη δηλαδή κάτω από αυτές τις δύσκολες συνθήκες να ξαναβρούν πάλι τη δουλειά τους. Χαρακτηριστική ήταν η φυγή της «GOOD YEAR» από τη Θεσσαλονίκη στην Τουρκία που απέλυσε τριακόσιους πενήντα εργαζομένους. Παραμένει ακόμα το πρόβλημα, κύριε Υπουργέ, της ρύθμισης του συνταξιοδοτικού τους προβλήματος, όπως και των εργαζομένων της «ΕΛΕΝΙΤ».
Τα προβλήματα αποεπένδυσης στη Θεσσαλονίκη και την ευρύτερη περιοχή συνεχίζονται. Δεν γνωρίζουμε σήμερα κατά πόσο θα μειωθεί ο αριθμός των εργαζομένων στην «ΑΓΝΟ Α.Ε.» μετά την πώλησή της στην «ΚΟΛΙΟΣ Α.Ε.», γιατί και η ΑΤΕ και η εταιρεία αυτή κρατούν κλειστά τα χαρτιά τους. Η διοίκηση της «ΒALΚΑΝ EXPORT» ανακοίνωσε επίσημα ότι θα διακόψει οριστικά τη λειτουργία της μονάδας νοβοπάν στα τέλη Ιουνίου. Και αυτή θα πάρει άλλο προορισμό σε άλλη χώρα φθηνού εργασιακού κόστους. Ενδεχόμενο φαίνεται το κλείσιμο των μαρμάρων Καβάλας, ενώ η «ΧΩΝΕΟΣ ΦΛΩΡΙΝΑ» μείωσε τους εργαζόμενους από διακόσιους πενήντα σε εκατόν είκοσι. Προχθές έληξε οριστικά και έγινε οριστική η πτώχευση της TVX Χαλκιδικής. Δεν έχουμε ακόμα τίποτα για το τι θα κάνουμε με αυτούς τους εργαζόμενους. Επιμένετε και θεωρείτε ως επιτυχία ότι μειώθηκε το ποσοστό της ανεργίας σε 9,9%.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό, κύριε Πρόεδρε.
Δεν είναι όμως στοιχείο επιτυχίας της εθνικής οικονομίας μας. Γιατί η χώρα μας σε σύνολο παραμένει δεύτερη στον κατάλογο των κρατών-μελών της Ευρωπαϊκής Ένωσης, ενώ αυτή η μείωση είναι καθαρά συγκυριακή και επηρεάζει μόνο το λεκανοπέδιο της Αττικής. Σύμφωνα με τα στοιχεία η μείωση αυτή συμβαίνει κατά 72% στο λεκανοπέδιο Αττικής και μόλις κατά το υπόλοιπο ποσοστό αλλού, δηλαδή περίπου δέκα χιλιάδες νέες θέσεις εργασίας δημιουργήθηκαν στην υπόλοιπη Ελλάδα. Στην περιοχή της Θεσσαλονίκης και την ευρύτερη περιοχή το ποσοστό ανεργίας παραμένει. Αν πάρουμε δε τις μετρήσεις του τελευταίου πλέον τριμήνου του 2003 ?γιατί οι προηγούμενες αφορούν το τέλος του 2002- τα πράγματα για την περιφέρεια, για τη Θεσσαλονίκη γίνονται ακόμα δυσμενέστερα. Ενώ αν πάρουμε τις μετρήσεις των κερδών ιδίων των επιχειρήσεων, των κεφαλαίων των επιχειρήσεων που δίνουν τα επίσημα στοιχεία και της Κομισιόν, αλλά και τα στοιχεία τα δικά μας, φαίνεται ότι οι επιχειρήσεις αυτές έχουν αποκομίσει μεγαλύτερα κέρδη σε ποσοστά σε σχέση με τα άλλα κράτη-μέλη και έχουν τα μεγαλύτερα αποθεματικά κεφάλαια απ? ό,τι οι επιχειρήσεις των άλλων κρατών-μελών. Παρ? όλο ότι βρισκόμαστε στην καρδιά του Γ΄ Κοινοτικού Πλαισίου Στήριξης, τον περασμένο μήνα παρατηρήθηκε μείωση στην πρόθεση να δημιουργήσουν νέες θέσεις εργασίας, παρά τα περιβόητα προγράμματα του Γ΄ Κοινοτικού Πλαισίου Στήριξης, μείωση κατά 10% σε σχέση με τον περασμένο χρόνο. Δηλαδή, τελικά ?αυτό βγαίνει και από στοιχεία του ΟΑΕΔ- καμία διάθεση δεν δείχνουν οι επιχειρήσεις, παρ? όλα τα μεγάλα κέρδη που αποκόμισαν και παρ? όλα τα προγράμματα, να δημιουργήσουν νέες θέσεις εργασίας.
Αν πούμε δε για τις συνθήκες εργασίας εδώ πραγματικά η πλήρης, η σταθερή και αξιοπρεπής εργασία έχει τεθεί υπό διωγμόν. Τελικά, τι θα γίνει; Πρέπει οπωσδήποτε να ληφθούν άμεσα μέτρα. Δεν μπορεί η Κυβέρνηση να παραμένει θεατής και να αφήνεται η οικονομία της χώρας, η περιφερειακή και ισόρροπη ανάπτυξή της στην κυριαρχία των αγορών και του ανταγωνισμού και τελικά η κοινωνία να εγκαταλείπεται και ιδιαίτερα οι εργαζόμενοι να μένουν έκθετοι στον ανταγωνισμό αυτό.
ΠΡΟΕΔΡΕΥΩΝ (Κωνσταντίνος Βρεττός): Ο κ. Κουβέλης έχει το λόγο για έξι λεπτά. 
Ορίστε, κύριε Κουβέλη, έχετε το λόγο.
ΦΩΤΗΣ ΚΟΥΒΕΛΗΣ: Ευχαριστώ, κύριε Πρόεδρε.
Κύριε Υπουργέ, είμαι βέβαιος ότι παρακολουθείτε αυτό που καταγράφεται στην κοινή γνώμη και αποτυπώνεται και σε επίσημες έρευνες, ότι το κεντρικό ενδιαφέρον, η πρώτη προσοχή όλων των Ελλήνων πολιτών αναφέρεται στην ανεργία. Κρατήστε τους αριθμούς για να τους αναδεικνύετε όπως εσείς θέλετε, αλλά από την άλλη μεριά, ακούστε και την αγωνία των ανθρώπων οι οποίοι βιώνουν αυτήν την ανεργία.
Βεβαίως δεν μιλώ και για τη μεγάλη στρατιά των ανέργων επιστημόνων, η οποία πολλαπλασιάζεται, διότι θα θέλαμε πάρα πολύ χρόνο, για να αναφερθούμε διεξοδικά σ? αυτό το δραματικό ζήτημα, το οποίο έρχεται και τούτο να προστεθεί στο συνολικότερο πρόβλημα της ανεργίας.
Είμαι βέβαιος, επίσης, ότι δεν σας διαφεύγει ότι από επίσημες καταγραφές προκύπτει ότι δύο εκατομμύρια και πλέον συμπολίτες μας έχουν μετατοπιστεί κάτω από τα όρια της βιωσιμότητας ?και αυτά δεν είναι δικά μου στοιχεία, αλλά της EUROSTAT- και ζουν σε καθεστώς φτώχειας.
Κύριε Υπουργέ, ακούσατε λίγο πριν να διεκτραγωδείται αυτή η κατάσταση της ανεργίας. Θα ήθελα, όμως, να σας επισημάνω και ελπίζω να το γνωρίζετε-και το γνωρίζετε- ότι και αυτοί που εργάζονται και είναι υπό απόλυση, εργάζονται μέσα σε ένα καθεστώς αποσαθρωμένων εργασιακών σχέσεων. Δεν υπάρχει στοιχειώδες «δίχτυ προστασίας» των εργαζομένων. Γνωρίζετε ότι ένας μεγάλος αριθμός εργαζομένων, ενώ ουσιαστικά εργάζεται υπό καθεστώς εργασίας αορίστου διαρκείας, εμφανίζεται να εργάζεται με τη μορφή των συμβάσεων έργου; Τι σημαίνει αυτό; Αυτό σημαίνει απώλεια δικαιωμάτων. Σημαίνει ότι ανά πάσα στιγμή και ώρα και χωρίς κανένα δικαίωμα ο εργαζόμενος μπορεί να βρεθεί στο δρόμο, χωρίς τη στοιχειώδη αποζημίωση που προβλέπει ο νόμος για εκείνον που απολύεται.
Από την άλλη μεριά, υπάρχουν οι συνθήκες εργασίας που δεν μπορούν να ελεγχθούν από τις επιθεωρήσεις εργασίας και τούτο, όχι γιατί δεν έχουν οι επιθεωρητές εργασίας την πρόθεση να ελέγξουν το καθεστώς, κάτω από το οποίο εργάζονται οι συμπολίτες μας, αλλά γιατί δεν έχουν υποδομή και διότι δεν είναι εξοπλισμένοι με κυρωτικές διαδικασίες, γιατί αυτά που προβλέπει η υπάρχουσα νομοθεσία ως κυρωτική δυνατότητα στην επιθεώρηση εργασίας, πιστέψτε με, είναι αμελητέα.
Αν κάνετε μία βόλτα στα εργοστάσια, θα διαπιστώσετε, για παράδειγμα, ότι οι εργαζόμενοι το ρεπό τους το παίρνουν ημέρα καθημερινή, εργάσιμη ημέρα, ενώ εργάζονται Σαββατοκύριακο και δεν παίρνουν τις κατά το νόμο προβλεπόμενες προσαυξήσεις για εργασία σε αργίες και εξαιρέσιμες ημέρες.
Σας βεβαιώνω ότι λέω πράγματα τα οποία συμβαίνουν σε πάρα πολύ μεγάλη κλίμακα. Αυτά σας τα έχουμε επισημάνει πάρα πολλές φορές. Σας έχουμε επισημάνει την ανάγκη οι επιθεωρήσεις εργασίας να αποκτήσουν την αναγκαία υποδομή, έτσι ώστε να μπορούν ακόμα και αυτό το καθεστώς προστασίας του εργαζόμενου, το οποίο βρίσκεται σε εξέλιξη αποσάθρωσης, να το επιτηρούν και να έχουν κυρωτική αρμοδιότητα, προκειμένου να προστατεύσουν τον εργαζόμενο συμπολίτη μας.
Κύριε Υπουργέ, θα θυμάστε ότι πάλι απ? αυτές τις θέσεις εγώ και οι άλλοι συνάδελφοί μου του Συνασπισμού, σας είχαμε ζητήσει να μας πείτε τι θα κάνετε με το τριανταπεντάωρο στην πενθήμερη εβδομάδα εργασίας, χωρίς μείωση των αποδοχών. Όταν φέραμε τη σχετική πρόταση νόμου, ακούσαμε από την Κυβέρνηση ότι το θέμα είναι συνθετότερο και ότι μελετάτε να φέρετε τη δική σας πρόταση.
Έκτοτε, έχει περάσει μεγάλο χρονικό διάστημα και τα πράγματα παραμένουν ως έχουν. Εμείς εξακολουθούμε να προβάλλουμε τη δική μας πρόταση για το τριανταπεντάωρο και σεις εξακολουθείτε να βρίσκεστε οχυρωμένοι στη σιωπή σας και, προφανώς, περιμένετε ?δεν ξέρω ποια στιγμή- να μας πείτε τι θα κάνετε.
Τίποτα δεν θα μας πείτε. Θα πορευτείτε στην ίδια πορεία που πορεύεστε χρόνια ολόκληρα.
Επίσης σας καταθέσαμε πρόταση για την αντιμετώπιση των ανέργων μακράς διαρκείας και μας είπατε ότι αναγνωρίζετε ότι έχει θετικά στοιχεία, αλλά θα τη μελετήσετε προκειμένου να φέρετε τη δική σας πρόταση. Τίποτα όμως, κύριε Πρόεδρε, δεν έχει γίνει απ? όλα αυτά και τούτο σημαίνει ότι η Κυβέρνηση πορεύεται σ? αυτό το δρόμο του εφησυχασμού και της βεβαιότητας ότι όλα τα πράττει ορθώς.
Κύριε Υπουργέ, πρόσφατα ο Συνασπισμός της Αριστεράς, των Κινημάτων και της Οικολογίας κατέθεσε και απηύθυνε προς την Κυβέρνηση μια πρόταση, αναφορικά με την αποζημίωση των απολυομένων εργατοτεχνιτών. Ζητήσαμε με την πρόταση αυτή να εξομοιωθεί η αποζημίωση των απολυομένων εργατοτεχνιτών με εκείνη των υπαλλήλων, όχι γιατί πιστεύουμε ότι με την αποζημίωση αντιμετωπίζεται το πρόβλημα της ανεργίας, όχι γιατί θεωρούμε ότι η αποζημίωση αποτελεί βάλσαμο στην πληγή του ανέργου, αλλά γιατί εν πάση περιπτώσει είναι ένα ελάχιστο στοιχείο, ένα ελάχιστο μέγεθος που μπορεί πρόσκαιρα να ανακουφίσει εκείνον ο οποίος πήρε την καταγγελία της εργασιακής σύμβασης. Σιωπή επ? αυτού. 
Σας καλώ απ? αυτό το Βήμα, αυτήν τη συγκεκριμένη πρόταση του Συνασπισμού να τη μελετήσετε και έγκαιρα να έρθετε να μας πείτε πώς την αντιμετωπίζετε.
Τέλος στο πλαίσιο του ενός λεπτού ακόμη, κύριε Πρόεδρε, ήθελα να θέσω ένα ζήτημα. Συμφωνούν πάρα πολλοί ότι η μικρομεσαία επιχείρηση μπορεί να απορροφήσει ένα μέρος από το μεγάλο, το συγκλονιστικό μέγεθος της ανεργίας, αλλά μέχρι στιγμής βλέπουμε ότι η Κυβέρνηση περιφρονεί τη μικρομεσαία επιχείρηση, δεν αξιοποιεί το Γ΄ Κοινοτικό Πλαίσιο Στήριξης και μάλιστα με διαδικασίες γρήγορες και άμεσες και έτσι η μικρομεσαία επιχείρηση αντιμετωπίζεται ως ο παρίας των δικών σας επιλογών. Βεβαίως οι μικρομεσαίες επιχειρήσεις, χωρίς καμία προστατευτική διαδικασία από τη μεριά της Κυβέρνησης καταρρέουν. Αν πάτε στο Πρωτοδικείο Αθηνών επί παραδείγματι ή αν επικοινωνήσετε με τον αρμόδιο Υπουργό θα πληροφορηθείτε ότι κάθε μέρα έχουμε πολλαπλασιασμό των αιτήσεων ή των δηλώσεων πτωχεύσεως. Αν αυτό δεν σας ταρακουνάει, αν αυτό δεν σας συγκλονίζει, τότε τι άλλο μπορεί να σκεφτεί κανείς για να σας πει, προκειμένου να ενεργοποιηθείτε, να κινητοποιηθείτε, να πάρετε μέτρα για την αντιμετώπιση της ανεργίας.
ΠΡΟΕΔΡΕΥΩΝ (Κωνσταντίνος Βρεττός): Ο Υπουργός Εργασίας και Κοινωνικών Ασφαλίσεων κ. Δημήτριος Ρέππας έχει το λόγο.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Κύριε Πρόεδρε, κυρίες και κύριοι συνάδελφοι, άκουσα επί περίπου τρεις ώρες με μεγάλη προσοχή τους συναδέλφους που πήραν το λόγο. Ακούστηκαν πολλές διαπιστώσεις, αρκετά χρήσιμες απόψεις, αλλά σχεδόν καμία πρόταση.
Συμφωνούμε ως ένα βαθμό για το ότι πολλά είναι τα προβλήματα που αντιμετωπίζει η ελληνική κοινωνία, μεταξύ των άλλων και στον τομέα της εργασίας. Διαφωνούμε απολύτως όμως ως προς τη διαπίστωσή σας ότι η συνολική κατάσταση στην οικονομία και γενικότερα στη χώρα, δεν είναι τίποτε άλλο παρά ένα πρόβλημα. Πιστεύω ότι η συνολική κατάσταση στη χώρα και συγκεκριμένα στην οικονομία είναι πολύ καλύτερη σε σχέση με οποιαδήποτε στιγμή στο παρελθόν. Πιστεύω ότι έχουμε τις προϋποθέσεις και τις δυνατότητες να την κάνουμε ακόμη καλύτερη και προς την κατεύθυνση αυτή, αξίζει να δουλέψουμε όλοι μαζί με περισσότερη ευθύνη.
Πρέπει να πω ότι η διαφορά ανάμεσα στην Κυβέρνηση και την Αντιπολίτευση, μεταξύ των άλλων είναι και αυτή: Εμείς από την πλευρά μας, αγαπητοί συνάδελφοι, δεν έχουμε την πολυτέλεια να εμφανιζόμαστε ενώπιον του ελληνικού λαού ως ιεροκήρυκες, οι οποίοι μπορούν να επιχειρηματολογούν μέσα από την ανάπτυξη ευχολογίων.
Έχουμε την υποχρέωση μέσα στα πολύ συγκεκριμένα πλαίσια, είτε είναι δημοσιονομικά είτε είναι τα πλαίσια που ορίζονται από τις περιστάσεις και τις συγκυρίες, να πάρουμε κρίσιμες αποφάσεις, για να δώσουμε συγκεκριμένη απάντηση σε κάθε πρόβλημα και μάλιστα σε προβλήματα, που είναι σύνθετα και αφορούν περισσότερους από έναν τομέα.
Θέλω ευθύς εξαρχής, πριν μπω στο κύριο μέρος της ομιλίας μου, να επισημάνω την άνεση, που εσείς έχετε και στις τρεις πτέρυγες της Βουλής, μέσα από αντιφάσεις και ατεκμηρίωτους ισχυρισμούς να αναπτύξετε απόψεις, οι οποίες υπονομεύουν και ανατρέπουν τις απόψεις που θα αναπτύσσατε ?είμαι βέβαιος, γιατί έχει γίνει αυτό- αν συζητούσαμε το ίδιο ακριβώς θέμα, αλλά σε μία άλλη στιγμή και προσεγγίζοντάς το από διαφορετική άποψη.
Εξηγούμαι πιο συγκεκριμένα: Υπάρχει το πρόβλημα της TVX. Μένω σε αυτήν την πρώτη διαπίστωση και θα επανέλθω στη συνέχεια στις περιπτώσεις των επιχειρήσεων που αντιμετωπίζουν πρόβλημα. Όταν συζητούμε για θέματα, που αφορούν την εργασία ή την απασχόληση, απομονώνουμε αυτά τα θέματα και μας διαφεύγει η τοποθέτηση, που κάναμε εμείς ή κάποιοι από εμάς, σε μία άλλη στιγμή, όταν συζητούσαμε το θέμα από μία άλλη σκοπιά, όσον αφορά, φέρ? ειπείν, την προστασία του περιβάλλοντος.
Είναι διακόσιοι άνθρωποι στις στοές. Συμμερίζομαι απόλυτα την αγωνία και την ανησυχία τους. Κατανοώ τον πόνο τους. Πολλές χιλιάδες άλλων πολιτών έξω έχουν μία άλλη άποψη για άλλους λόγους και δεν θέλουν να λειτουργεί αυτή η επιχείρηση σε εκείνη την περιοχή.
ΑΓΓΕΛΟΣ ΤΖΕΚΗΣ: Δεν υπάρχει κανείς.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Σας παρακαλώ να μην με διακόπτετε. Θα πάρετε το λόγο μετά.
ΑΓΓΕΛΟΣ ΤΖΕΚΗΣ: Πέστε μας ένα φορέα για τα μεταλλεία.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Μπορείτε να μου πείτε ποιοι είναι αυτοί που δεν επιτρέπουν την ανάπτυξη ανάλογων δραστηριοτήτων, φέρ? ειπείν, στο Νομό Ροδόπης; Αφού με διακόψατε, σας προκαλώ.
ΑΓΓΕΛΟΣ ΤΖΕΚΗΣ: Είναι σύσσωμα τα νομαρχιακά συμβούλια όλης της περιοχής. 
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Είναι εναντίον;
ΑΓΓΕΛΟΣ ΤΖΕΚΗΣ: Είναι εναντίον της εξόρυξης χρυσού.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Στη Ροδόπη; Πείτε μου για τη Ροδόπη.
ΑΓΓΕΛΟΣ ΤΖΕΚΗΣ: Ακριβώς.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): ?ρα, λοιπόν, βλέπετε ότι, όταν συζητούμε ένα πρόβλημα από μία σκοπιά και προτάσσουμε το αγαθό της υπεράσπισης του περιβάλλοντος, αδιαφορούμε για το αν θα αυξηθεί η απασχόληση ή αν θα δημιουργηθούν θέσεις εργασίας. Μονομαχούμε ως περιβαντολλόγοι.
Αν συζητούμε το ίδιο θέμα από τη σκοπιά των θέσεων εργασίας, απομονώνουμε τον παράγοντα «περιβάλλον» και αγωνιζόμαστε για τα δικαιώματα των εργαζομένων ή των ανέργων.
ΠΑΝΑΓΙΩΤΗΣ ΛΑΦΑΖΑΝΗΣ: Λόγω του περιβάλλοντος, το κάνετε εσείς;
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Σας παρακαλώ πολύ!
Γιατί σας ενοχλεί αυτό που λέω και με διακόπτετε; Εγώ σας άκουσα με μεγάλη προσοχή, όχι για να δείξω απλά ότι σας τιμώ, αλλά γιατί ήλπιζα ότι θα είχα τη δυνατότητα να αντλήσω από όσα είπατε κάτι, το οποίο είναι αξιοποιήσιμο. Βλέπω, όμως, ότι, μόλις ξεκίνησα την ομιλία μου, με διακόψατε. Λυπούμαι για αυτό.
ΠΑΝΑΓΙΩΤΗΣ ΛΑΦΑΖΑΝΗΣ: Μας δώσατε λόγο.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Έχουμε το θέμα του ΧΥΤΑ, γιατί ακούστηκε και αυτό. Αν πρέπει να αντιμετωπίσουμε τα υγειονομικά και τα άλλα προβλήματα, που προκαλούνται από την ανεξέλεγκτη λειτουργία χωματερών, υπερθεματίζουμε για μία οργανωμένη και συστηματική πολιτική που θα αντιμετωπίσει και θα δώσει τη λύση στο πρόβλημα.
Όταν, λοιπόν, έρχεται η ώρα να προταθεί η λύση και δεν ακούγεται αντίλογος, αρνούμεθα να πάρουμε θέση. Απλώς, εναντιωνόμαστε σε κάθε προσπάθεια να δοθεί λύση. Επαναλαμβάνω ότι αυτή είναι η διαφορά ανάμεσα στην Κυβέρνηση και την Αντιπολίτευση.
Θα γίνω πιο συγκεκριμένος, αφού με προκαλείτε. Η κ. Παπαρήγα -επειδή το Κομμουνιστικό Κόμμα ήταν αυτό που είχε πρώτο το λόγο- μίλησε για το ότι παλαιότερα στην Ελλάδα είχαμε ένα μεγάλο πρόβλημα μετανάστευσης. Ένα εκατομμύριο μετανάστες έφυγαν από την Ελλάδα. Φαντάζεστε, λέει, αν δεν έφευγαν, πόσο μεγαλύτερη θα ήταν τότε η ανεργία που παρουσιαζόταν ως χαμηλότερη από την πραγματική.
Οποία αντίφαση! Τώρα, που έχουμε ένα εκατομμύριο μετανάστες στην Ελλάδα και αντί να εξάγουμε, εισάγουμε ανθρώπινο εργατικό δυναμικό, μπορώ και εγώ να ισχυριστώ, κατά την ίδια λογική, ότι, αν δεν τους είχαμε, θα είχαμε καλύτερο ποσοστό ανεργίας; Αυτή είναι η λογική; 
Δεύτερη αντίφαση. Ποιος ιδιώνυμος διεθνισμός είναι αυτός, που σας οδηγεί στο να λέτε, πως δεν είναι δυνατόν εμείς οι ίδιοι να δίνουμε τη δυνατότητα στις ελληνικές επιχειρήσεις να μεταναστεύουν στα γειτονικά βαλκανικά κράτη, για να «εκμεταλλεύονται» το ανθρώπινο δυναμικό ως φθηνό εργατικό δυναμικό; Γιατί είχαν άλλη καλύτερη δυνατότητα οι άνθρωποι εκεί να εργαστούν και την απέρριψαν, επιλέγοντας να ενταχθούν και να δουλέψουν σε ελληνικές επιχειρήσεις;
Ποιο ήταν το μέλλον τους δηλαδή, το οποίο διαγραφόταν καλύτερο από το να ενταχθούν σε μία τέτοια ελληνική επιχείρηση; Θα έπρεπε με περισσότερες λεπτομέρειες να δούμε αυτό το θέμα. Αυτό το ολίσθημα το κάνατε κι εσείς από την πλευρά του Συνασπισμού.
ΔΗΜΗΤΡΙΟΣ ΤΣΙΟΓΚΑΣ: Ως διεθνιστής το καταθέτετε αυτό.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Σας παρακαλώ, τόσο πολύ ενοχλείστε; Να αντικρούσετε αυτά που λέω όταν πάρετε το λόγο και θα σας ακούσω με πολύ μεγάλη προσοχή, σας διαβεβαιώ.
Τρίτον η κ. Παπαρήγα είπε για τους οικοδόμους. Αυτήν την περίοδο έχουμε κατασκευές στην Ελλάδα και δεν έχουμε, λέει, ανεργία οικοδόμων. Το λέει αυτό η Ομοσπονδία Οικοδόμων; Δε γνωρίζετε ότι το 50% των εποχικώς ανέργων είναι οικοδόμοι, ξενοδοχοϋπάλληλοι και αναπληρωτές εκπαιδευτικοί; Έτσι παρουσιάζεται. 
Η Νέα Δημοκρατία μας είπε ότι έχει πρόγραμμα για το ασφαλιστικό και ότι είναι υπέρ του διαλόγου για να αντιμετωπίσουμε και να λύσουμε προβλήματα. Τότε, γιατί δεν παρέμεινε στη Βουλή, για να συζητήσουμε το θέμα, όταν πήραμε τη σχετική νομοθετική πρωτοβουλία; Είχε τότε μία πρώτης τάξεως ευκαιρία να αναδείξει τις θέσεις της και το πρόγραμμά της. Γιατί φυγομάχησε; Για να αποφύγει να αναδείξει το πρόγραμμά της ή ακριβώς για να αντιμετωπίσει έτσι την έλλειψη προγράμματος στο συγκεκριμένο τομέα; Αφού είναι υπέρ του διαλόγου, γιατί δε συμμετείχε στις συζητήσεις για το συγκεκριμένο θέμα, όταν εκλήθη; Διαφωνεί με την πρότασή μας. Και πού διαφωνεί; Θέλει αύξηση ή μείωση ορίων ηλικίας; Θέλει αύξηση ή μείωση ποσοστών αναπλήρωσης; Είναι «κινούμενη άμμος», «ανεμόμυλος» αυτή η προσέγγιση της Νέας Δημοκρατίας στο συγκεκριμένο θέμα και σε άλλα θέματα. 
?κουσα επίσης από συνάδελφο της Νέας Δημοκρατίας να καυτηριάζει το ότι υπάρχουν διάφορες μορφές εργασίας στην Ελλάδα όπως η μερική εργασία ?part time το ονόμασε- όπως είναι οι συμβασιούχοι, όπως είναι οι εργαζόμενοι μέσω των συμβάσεων προσωρινής απασχόλησης. Δηλαδή η Νέα Δημοκρατία θέλει ένα μοναδικό τύπο απασχόλησης, την πλήρη απασχόληση; Φαντάζομαι ότι αν διατυπώσει ποτέ πρόγραμμα για την εργασία, θα εισηγηθεί κάτι ανάλογο, γιατί τα Πρακτικά της σημερινής συζήτησης θα είναι πολύ διδακτικά για τα θέματα που συζητούμε.
Ακόμη άκουσα από την πλευρά του Συνασπισμού την άποψη, ότι οι μικρομεσαίες επιχειρήσεις στην Ελλάδα είναι αυτές οι οποίες δημιουργούν απασχόληση σε μεγάλο βαθμό και είναι σωστή διαπίστωση. Από την άλλη, όμως, ο Συνασπισμός επιμένει για την εισαγωγή του τριανταπενταώρου, πράγμα που εγκαταλείπεται ακόμα και στη Γαλλία, όπου η ανεργία αυξήθηκε, παρά την εφαρμογή των τριάντα πέντε ωρών εβδομαδιαίας εργασίας.
Στην Ελλάδα, όμως, το θέμα είναι πάρα πολύ σημαντικό για έναν πολύ απλό λόγο, γιατί το τριανταπεντάωρο θα «πνίξει» κυρίως τις μικρομεσαίες επιχειρήσεις. Στην Ελλάδα πάνω από το 90% των επιχειρήσεων απασχολούν πολύ μικρό αριθμό εργαζομένων.
ΠΑΝΑΓΙΩΤΗΣ ΛΑΦΑΖΑΝΗΣ: Δεν ακούσατε?
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Σας παρακαλώ, τα έχω ακούσει πολύ καλά και έχω απαντήσει με στοιχεία. Θα επανέλθω με στοιχεία και σ? αυτό το θέμα. Μη σας ενοχλεί αυτό που λέω. Μπορεί να διαφωνείτε και είναι δικαίωμά σας. Όμως, δεν είναι δικαίωμά σας να με διακόπτετε.
ΠΑΝΑΓΙΩΤΗΣ ΛΑΦΑΖΑΝΗΣ:?
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Με συγχωρείτε, κύριε Λαφαζάνη. Σε πολλούς κλάδους, δε διαχωρίζεις ένα τμήμα ως τμήμα, έντασης εργασίας ή έντασης κεφαλαίου. Θα επανέλθω σ? αυτό, για να δείτε ότι η πρόταση αφορά το 28% των απασχολούμενων.
Έπειτα είναι σε εξέλιξη η συζήτηση μεταξύ των κοινωνικών εταίρων για την καθιέρωση του χρόνου εργασίας τριάντα εννέα ωρών εβδομαδιαίως. Ας γίνει αυτό το βήμα. Έχω πει κατ? επανάληψη ότι ο νους μας, μας επιβάλλει να κάνουμε μία δεύτερη σκέψη, ενώ με την πρώτη κιόλας η ψυχή μας είναι κοντά σε μία τέτοια ρύθμιση, αλλά αυτό δεν είναι κάτι που είναι προς το συμφέρον της ελληνικής οικονομίας, ούτε θα βοηθήσει την απασχόληση. Αυτό, θα το αποδείξω αμέσως μετά, με τα στοιχεία και τα αριθμητικά δεδομένα που ισχύουν, για τη διάρθρωση της ελληνικής οικονομίας.
?κουσα και κάτι άλλο. Το είπε ο κ. Λαφαζάνης που με διακόπτει. Είπε ότι εμείς ευνοούμε τη «μαύρη» εργασία. Τότε, γιατί εμείς πρωτοστατούμε στο πλαίσιο της Ευρωπαϊκής Ένωσης να περιληφθεί ως κατευθυντήρια γραμμή στη νέα γενιά κατευθυντήριων γραμμών, ακριβώς η καταπολέμηση της αδήλωτης εργασίας; Έχουμε κάθε λόγο και επιδιώκουμε μέσα από τη μηχανοργάνωση των ασφαλιστικών οργανισμών -του ΙΚΑ κυρίως- μέσα από την εντατικοποίηση της δουλειάς του Σώματος Επιθεωρητών Εργασίας, να περιορίσουμε τη «μαύρη» εργασία γιατί είναι προς το συμφέρον όλων και της οικονομίας και των επιχειρήσεων και των εργαζομένων, που βλέπουν δίπλα τους κάποιον να προσφέρεται ως φθηνό εργατικό δυναμικό και να ανταγωνίζεται τη δική τους προσδοκία να βελτιώσουν την εργασιακή και μισθολογική τους κατάσταση. 
Γιατί να το ευνοούμε εμείς αυτό, αγαπητέ συνάδελφε; Αν περιορίσουμε τη «μαύρη» εργασία, δεν θα έχουμε αύξηση του ποσοστού απασχόλησης και μείωση του ποσοστού ανεργίας; 
Η μαύρη εργασία ουσιαστικά είναι λανθάνουσα εργασία. Αν δεν έχουμε μαύρη εργασία, θα έχουμε καλύτερο ποσοστό ανεργίας. Θα έχουμε καλύτερη επίδοση. Δεν το θέλουμε αυτό;
Αυτές είναι οι αντιφάσεις, οι οποίες καλό είναι να επισημαίνονται, γιατί δεν νομίζω ότι μπορούμε να οδηγηθούμε στην εξαγωγή χρήσιμων συμπερασμάτων με ευκαιριακές ή αποσπασματικές προσεγγίσεις. 
Εγώ δεν έχω να σας πω κάτι για το Κουνουπέλι ή για τον Καϊάφα κλπ. Θα σας πω όμως ότι αν όλοι όσοι συνάδελφοι παίρνουν το λόγο, ισχυρίζονται ότι στο νομός τους η ανεργία είναι στο 25% ή 30%, τότε πρέπει σε εξίσου αρκετούς ή πολλούς νομούς η ανεργία να είναι στο 0%, για να έχουμε το μέσο όρο σε εθνικό επίπεδο. Και ο μέσος όρος είναι ο μέσος όρος που δίνει η EUROSTAT. Δεν μπορεί τη EURO STAT να την επικαλείσθε, όταν αναφέρεται στα στοιχεία για το ποσοστό των πολιτών, που διαβιούν κάτω από το όριο της φτώχειας, που είναι στοιχεία τα οποία αντλεί από την Εθνική Στατιστική Υπηρεσία. 
Κυρίες και κύριοι συνάδελφοι, πράγματι τα κοινωνικά θέματα βρίσκονται στην πρώτη γραμμή ενδιαφέροντός μας. Τα κοινωνικά θέματα δεν προσφέρονται, όμως, ως πεδίο εκμετάλλευσης αγωνίας ή της ανησυχίας των συμπολιτών μας. Ίσα-ίσα αποτελούν ένα ερέθισμα, να ενεργοποιήσουμε ακόμα πιο αποτελεσματικά τα αντανακλαστικά μας και να δώσουμε λύσεις σε πραγματικά προβλήματα.
Η στατιστική ?και να σημειώσω ότι είμαστε φίλοι της στατιστικής και όχι δούλοι της- είναι μια σειρά δεικτών που αφορούν ανθρώπους. Μιλάμε με δείκτες, μιλάμε με αριθμούς, αλλά μιλάμε για ανθρώπους. Έτσι γίνεται σε όλον τον κόσμο, προκειμένου να μετρήσουμε την πρόοδο, που κάνουμε σε σχέση με το παρελθόν, να διαγράψουμε στόχους για το μέλλον, αλλά και να δούμε, συγκρινόμενοι με τους άλλους, αν βελτιώσαμε ή όχι την επίδοσή μας σε σχέση με τη δική τους.
Επαναλαμβάνω και πάλι ότι, σχεδόν σε όλους τους δείκτες η Ελλάδα έχει βελτιώσει την επίδοσή της σε σχέση με το πρόσφατο παρελθόν. Και σε μια περίοδο κρίσιμη για την Ευρωπαϊκή Ένωση και για όλον τον κόσμο η Ελλάδα, είναι μία από τις λίγες χώρες στην Ευρωπαϊκή Ένωση που βελτιώνει τις επιδόσεις της, όταν άλλες αναπτυγμένες οικονομικά χώρες, γίγαντες της Ευρώπης και του κόσμου, βλέπουν τις επιδόσεις τους να γίνονται δυσμενέστερες και στον τομέα της ανεργίας και στον τομέα της ανάπτυξης. Όλα αυτά είναι αλληλένδετα. Γιατί δεν θέλουμε να δούμε αυτήν την πρόοδο; Γιατί πιστεύουμε ότι η αναφορά σε κάποιες περιπτώσεις που είναι προβληματική αυτή η κατάσταση, πρέπει να επικαλύψει το σύνολο αυτού που γίνεται ή πρόκειται να γίνει στην Ελλάδα;
Είναι ψέματα ότι πετύχαμε σε συγκεκριμένο χρόνο να διανύσουμε τη μεγαλύτερη οικονομική και κοινωνική απόσταση από όλες τις χώρες της Ευρωπαϊκής Ένωσης; Μπήκαμε στην ΟΝΕ και κατορθώσαμε να αξιοποιήσουμε από τις οικονομικές επιδόσεις που είχαμε σημαντικά ποσά για άσκηση κοινωνικής πολιτικής. Οι κοινωνικές δαπάνες στην Ελλάδα την τελευταία πενταετία 1996-2001 ?στοιχεία της EUROSTAT- αυξήθηκαν κατά 42,6%, όταν στην Ευρωπαϊκή Ένωση αυξήθηκαν 8,7% κατά μέσο όρο. Είναι τεράστιο το άνοιγμα. Ό,τι και αν ισχυριστείτε, είναι τόσο μεγάλη η διαφορά, που δεν μπορεί παρά να αναγνωρίσει κανείς την πρόοδο που έκανε η Ελλάδα στον τομέα αυτόν. Και ταυτόχρονα δαπανήσαμε σημαντικά ποσά για εξοπλισμούς. Ποια άλλη χώρα διέθεσε τόσο σημαντικά ποσά ως ποσοστό του ετήσιου ΑΕΠ για εξοπλισμούς;
Κύριοι συνάδελφοι, έχω πει κι άλλη φορά ότι η Ελλάδα που ήταν μια βαλκανική χώρα στην Ευρώπη, έγινε μια ευρωπαϊκή χώρα στα Βαλκάνια, με προβλήματα πολλά, όπως και άλλες χώρες στην Ευρώπη, χωρίς όμως η επισήμανση υπαρκτών προβλημάτων να σημαίνει είτε χρεοκοπία ?σε άλλες περιπτώσεις συμβαίνει αυτό- είτε καταστροφική πορεία. Πολύ περισσότερο για μια χώρα σαν την Ελλάδα, που βρίσκεται σε μια φάση ανάπτυξης ύστερης σε σχέση με άλλες χώρες της Ευρωπαϊκής Ένωσης.
Ποια άλλη χώρα της Ευρωπαϊκής ?Ενωσης έχει τόσο εκτεταμένο πρωτογενή τομέα; Ποια άλλη χώρα της Ευρωπαϊκής ?Ενωσης έχει αυτό το ποσοστό των οικονομικών μεταναστών;
Μας κατηγόρησε κάποιος συνάδελφος κιόλας, ότι σε άλλες χώρες, το ποσοστό των μεταναστών φθάνει το 3,5% του συνόλου του πληθυσμού στην Ευρωπαϊκή Ένωση, ενώ στην Ελλάδα φθάνει το 10%. Αυτό, δεν κάνει πιο σημαντική την προσπάθεια και τα αποτελέσματα που έχουμε πετύχει εδώ στην Ελλάδα, όταν κατορθώνουμε να ενσωματώνουμε και να εντάσσουμε στην αγορά εργασίας και στην κοινωνία μας, ένα τόσο μεγάλο ποσοστό οικονομικών μεταναστών; Και όταν ακολουθούμε, και επιδιώκουμε αν θέλετε με φάση υστέρησης σ? αυτό, την επιδίωξη των γυναικών να ενταχθούν στην αγορά εργασίας; Διότι αλλάζουν τα στερεότυπα στην Ελλάδα σε σχέση με ό,τι συνέβη σε άλλες μεγάλες χώρες της Ευρωπαϊκής Ένωσης. Τώρα έχουμε έναν κοινωνικό εξοπλισμό, παιδικούς σταθμούς, βρεφονηπιακούς σταθμούς, κέντρα δημιουργικής απασχόλησης παιδιών, κέντρα ημερήσιας φροντίδας ηλικιωμένων και άλλες τέτοιες υπηρεσίες και δράσεις, που δίνουν τη δυνατότητα σε μια γυναίκα να επιτύχει την συμφιλίωση της επαγγελματικής με τη οικογενειακή ζωή.
Από κει και πέρα, όταν εμείς λοιπόν, όπως είπα, έχουμε να αντιμετωπίσουμε προβλήματα τα οποία άλλες χώρες αντιμετώπισαν σε προηγούμενη κοινωνική και ιστορική φάση, αυτό πρέπει να οδηγεί στο συμπέρασμα ότι έχουμε καλύτερο αποτέλεσμα στην προσπάθεια που κάνουμε κάτω από δυσμενέστερους όρους.
Η εκροή από τον πρωτογενή τομέα, για την οποία γίνεται λόγος -και υπάρχει πράγματι, αλλά αυτό συμβαίνει σε όλην την Ευρώπη- δεν πιέζει το δευτερογενή και τριτογενή τομέα ανεβάζοντας το ποσοστό ανεργίας; Η αποχώρηση συμβοηθούντων μελών όταν πια συνταξιοδοτούνται, όπως οι ηλικιωμένοι αγρότες και αποσύρονται από την καλλιέργεια, από την παραγωγή και η γυναίκα ως συμβοηθούν μέλος, δεν κατεβάζει το ποσοστό απασχόλησης, όταν δεν υποκαθίστανται από άλλα μέλη της οικογένειας (διάδοχα μέλη), αλλά από ξένους, οι οποίοι σε μεγάλο βαθμό εργάζονται με τρόπο αδήλωτο και ανασφάλιστο; Αυτή λοιπόν η πίεση στο δευτερογενή και τριτογενή τομέα δημιουργεί, αν θέλετε, συνθήκες πραγματικά οιονεί κρίσης. Και όμως η Ελλάδα κατόρθωσε από το 12%, που εκινείτο το ποσοστό ανεργίας στις εκλογές του 2000, να παρουσιάσει σήμερα ένα ποσοστό ανεργίας που κινείται στο 9,9%. Είμαστε κάτω από το 10%. Ασφαλώς πολύ ψηλό. Εγώ πιστεύω, όμως, ότι αυτό το οποίο προέχει, είναι να διατηρήσουμε υψηλούς ρυθμούς ανάπτυξης στο ετήσιο ΑΕΠ. Είμαστε από τους πρώτους στην Ευρώπη. Όλες οι προϋποθέσεις υπάρχουν προκειμένου και τα επόμενα χρόνια αυτή η επίδοσή μας να συνεχιστεί το ίδιο ικανοποιητική. Το 2003 είναι η όγδοη χρονιά που η ελληνική οικονομία αναπτύσσεται με πιο γρήγορους ρυθμούς από το μέσο όρο της Ευρωπαϊκής Ένωσης. Τα δε δύο τελευταία χρόνια η ελληνική οικονομία ήταν μια από τις δύο πιο γρήγορα αναπτυσσόμενες χώρες της Ευρωπαϊκής Ένωσης. Μόνο έτσι μπορεί να δημιουργηθεί η βασική προϋπόθεση για να έχουμε αύξηση της απασχόλησης.
Πολλοί λένε ότι έχουμε το κοινοτικό πλαίσιο στήριξης και αυτό βοηθάει. Απάντησε προχθές ο Πρωθυπουργός εδώ ότι από κοινοτικούς πόρους χρηματοδοτείται μόνο το 1/3 των δημοσίων επενδύσεων.
Έχουμε τα μέσα, λοιπόν, και τα επόμενα χρόνια. Με τις προϋποθέσεις που δημιουργήσαμε θα μπορούμε να χρηματοδοτούμε και έργα και υποδομές και επενδύσεις και δράσεις, ώστε να επιδιώξουμε να πετύχουμε μείωση της ανεργίας και αύξηση της απασχόλησης.
Τα στοιχεία της Στατιστικής Υπηρεσίας μαρτυρούν ότι το τελευταίο τρίμηνο του 2002 ?είναι τα τελευταία διαθέσιμα στοιχεία- έχουμε αύξηση της απασχόλησης κατά 2,7%. Σε ετήσια βάση αύξηση απασχόλησης κατά 1%. Και μαρτυρούν και κάτι ακόμη, ότι όσον αφορά τη λεγόμενη ευελιξία στην αγορά εργασίας, είμαστε οι τελευταίοι, με την έννοια ότι είμαστε η πιο προστατευτική για τους εργαζόμενους χώρα σε επιπεδο θεσμικού πλαισίου. Μερική απασχόληση 4%, Ευρωπαϊκή ?Ενωση κατά μέσο όρο 18%.
Δεύτερον το 17% των ερωτωμένων ανέργων απαντά ότι αρνήθηκε πρόταση για εργασία που του έγινε. Πώς εξηγείται αυτό, σταθερά το 17% με 18% των ανέργων που ερωτώνται να αρνούνται την πρόταση για εργασία που τους έγινε; 
Επίσης, μια και μιλάτε για διασφάλιση των εργαζομένων. Εν παρενθέσει δε σας προκαλώ να μας πείτε έστω μια ρύθμιση που έγινε στην εργατική νομοθεσία επί των ημερών μου και ήταν επί το δυσμενέστερο, σε βάρος των εργαζομένων όσον αφορά τα δικαιώματά τους. Σας προκαλώ να μου πείτε μια. Γιατί εγώ μπορώ να σας αναφέρω πολλές, οι οποίες έγιναν στο πλαισιο νομοθετικών πρωτοβουλιών που αναλάβαμε και ευνοούν τους εργαζομένους. Υπάρχουν πολλές.
Τώρα μια και μιλάτε για την προστασία της εργασίας, στην Ελλάδα το 18% των εργαζομένων παραμένει στην ίδια επιχείρηση για παραπάνω από τριάντα χρόνια. Το αντίστοιχο ποσό στην Ευρωπαϊκή Ένωση είναι 5% με 6%. Ποιος έχει μεγαλύτερη ασφάλεια, λοιπόν, στην εργασία;
Όσον αφορά την απασχόληση και τα ποσοστά τα οποία αναφέρεστε, η απασχόληση στην Ελλάδα πράγματι υπολείπεται του αντίστοιχου ποσοστού του κοινοτικού μέσου όρου. Όμως, στην Ελλάδα έχουμε πλήρη απασχόληση. Αν δηλαδή συγκρίνουμε το ισοδύναμο της πλήρους απασχόλησης, θα δείτε ότι είμαστε στον κοινοτικό μέσο όρο. Αν αντί να μετρήσουμε δηλαδή απασχολούμενους πολίτες, μετρήσουμε διαθέσιμες ώρες για απασχόληση, θα δείτε ότι είμαστε στον κοινοτικό μέσο όρο, την ώρα που μας κατηγορείτε ότι είμαστε τελευταίοι. Θέλετε, λοιπόν, να θρυμματίσουμε το οκτάωρο σε δύο τετράωρα, ώστε αντί για ένα να έχουμε δύο απασχολουμένους; Αυτή είναι η πρόταση της Νέας Δημοκρατίας ίσως; 
ΑΓΓΕΛΟΣ ΤΖΕΚΗΣ: Αυτό κάνετε εσείς!
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Σας παρακαλώ! 
Αν θέλετε να πάμε, λοιπόν, μόνο σε έναν τύπο εργασίας, σε οκτάωρο, δεν θα μας εγκαλείτε ότι έχουμε χαμηλό ποσοστό απασχόλησης σε σχέση με την Ευρωπαϊκή Ένωση. Και σας λέω ότι το ποσοστό απασχόλησης μετριέται για το ηλικιακό φάσμα δεκαπέντε-εξήντα πέντε ετών. Στις ηλικίες, είκοσι τέσσερα-εξήντα πέντε, είμαστε πάνω από το 70%. Υπολειπόμεθα δραματικά από το μέσο κοινοτικό όρο, στις ηλικίες δεκαπέντε-είκοσι τέσσερα.
Κι? αυτό διότι, απλά, οι μαθητές και οι σπουδαστές, στο πλαίσιο του εκπαιδευτικού βίου τους -αυτή είναι αρχή της ελληνικής οικογένειας- αποφεύγουν να εργάζονται. Και γιατί αυτό να είναι κακό; Εμείς, θα διαμορφώσουμε την κοινωνία που θέλουμε. Αυτό είναι το ελληνικό μοντέλο, παραδοσιακά. Το θέμα είναι, οι οικογένειες να έχουν στήριξη, για να μπορούν να στηρίξουν εν συνεχεία τα παιδιά τους, ώστε να είναι απερίσπαστα στα εκπαιδευτικά τους καθήκοντα. 
Υπάρχει νομοθετική πρωτοβουλία που σύντομα θα αναληφθεί όσον αφορά αυτές τις κοινωνικές δομές. Πιστεύω ότι η στελέχωση των αντίστοιχων θέσεων θα βοηθήσει πάρα πολλούς, κυρίως γυναίκες και νέους ηλικίας έως τριάντα ετών να ενταχθούν στην αγορά εργασίας και να αποκτήσουν έτσι μία πρώτη εμπειρία. Για μας, αυτοί οι τύποι απασχόλησης, είναι τύποι απασχόλησης που πρέπει να αποτελούν τον προθάλαμο, για την πλήρη ένταξη στην αγορά εργασίας. 
ΠΡΟΕΔΡΕΥΩΝ (Κωνσταντίνος Βρεττός): Κύριε Υπουργέ, πόσο χρόνο θέλετε ακόμη;
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Θέλω ένα τέταρτο οπωσδήποτε, κύριε Πρόεδρε. Αλλά να ξέρω και πόσος χρόνος απομένει για τη δευτερολογία μου. Νομίζω ότι οι συνάδελφοι δεν θα μου στερήσουν αυτό το δικαίωμα.
ΠΡΟΕΔΡΕΥΩΝ (Κωνσταντίνος Βρεττός): Είναι τρεις οι επερωτήσεις ?
ΝΙΚΗΤΑΣ ΚΑΚΛΑΜΑΝΗΣ: Θέλουμε να ξέρουμε πόσο χρόνο δικαιούται ο κύριος Υπουργός. 
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Εγώ, κύριε Κακλαμάνη, θέλω να ολοκληρωθεί η συζήτηση, δίνοντας το δικαίωμα σε όλους να μιλήσουν με άνεση χρόνου. Δέχομαι και εσείς να μιλήσετε όσο θέλετε. Δεν έχω τέτοιο πρόβλημα. Να μιλήσουμε, όμως.
ΠΡΟΕΔΡΕΥΩΝ (Κωνσταντίνος Βρεττός): Να μη φτάσουμε και ως στις πέντε η ώρα, κύριε Υπουργέ. Να συντομεύσετε λίγο. 
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Επειδή έγινε λόγος για τα στοιχεία του ΟΑΕΔ πρέπει να σας πω ότι δεν είναι αρκετά ενημερωμένος ο συνάδελφος που τα κατέθεσε, γιατί κατέθεσε στοιχεία του Α΄ τριμήνου του 2003. Εγώ διαθέτω στοιχείου του Α΄ τετραμήνου του 2003 που δείχνουν ότι το ισοζύγιο είναι απολύτως θετικό. Τα στοιχεία αυτά είναι στη διάθεσή σας και με τον καλύτερο τρόπο μαρτυρούν ότι έχουμε αναγγελίες προσλήψεων που υπερβαίνουν κατά εβδομήντα μία χιλιάδες εξακόσιες ογδόντα πέντε θέσεις τις απολύσεις και τις καταγγελίες ή οικειοθελείς αποχωρήσεις. 
Καταθέτω τα σχετικά στοιχεία για τα Πρακτικά.
(Στο σημείο αυτό ο Υπουργός Εργασίας και Κοινωνικών Ασφαλίσεων κ. Δημήτριος Ρέππας καταθέτει για τα Πρακτικά τα προαναφερθέντα στοιχεία, τα οποία έχουν ως εξής:

(Τα σχετικά στοιχεία υπάρχουν στο τεύχος των Πρακτικών της Βουλής)

ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Τα στοιχεία αυτά για την απασχόληση δεν τα λέει μόνο ο ΟΑΕΔ ή η ΕΣΥΕ, που υποτίθεται ότι χειραγωγούνται από κάποιες κρατικές υπηρεσίες. Τα λέει και η EUROSTAT, τα λέει και η Τράπεζα της Ελλάδος, τα λένε οι διεθνείς οργανισμοί που αναφέρονται στην ανταγωνιστικότητα την οποία εσείς αμφισβητείτε. Και καταθέσατε μάλιστα με την επερώτησή σας ένα κείμενο το οποίο θα μου επιτρέψετε να πω δεν έχει καμία σχέση με την αλήθεια. Αν θέλετε δε, να αναφερθώ σε αυτό το θέμα της ανταγωνιστικότητας της ελληνικής οικονομίας μπορώ να χρησιμοποιήσω κάλλιστα τα στοιχεία του IMD, του μεγάλου αυτού διεθνούς οργανισμού, για το management και την ανάπτυξη, που μαζί με το forum του Νταβός, είναι τα δύο πιο έγκυρα, όσον αφορά τα στοιχεία της ανταγωνιστικότητας και της κατάταξης των διαφόρων χωρών σε έναν πίνακα.
Σας λέω λοιπόν ότι αυτό που εσείς ισχυρίζεστε, ότι η Ελλάδα υποχώρησε ως προς τη θέση της σε επίπεδο ανταγωνιστικότητας δεν έχει σχέση με την επίδοσή της, η οποία βελτιώνεται, αλλά με το ότι στον πίνακα εντάσσονται πλέον ως αυτόνομες μεγάλες περιοχές των αναπτυγμένων χωρών, όπως είναι η Γαλλία, η Γερμανία και η Ιταλία, και καταλαμβάνουν μια από τις πρώτες θέσεις. Μετρώνται δηλαδή χωριστά. Ο διεθνής οργανισμός επέλεξε αυτόν τον τρόπο να μετρήσει. Η Ελλάδα στο δείκτη ανταγωνιστικότητας από τις τριάντα μία χιλιάδες επτακόσιες σαράντα τρεις μονάδες έχει πάει στις τριάντα τέσσερις χιλιάδες εκατόν εβδομήντα τέσσερις μονάδες. Όσον αφορά τις μακροοικονομικές επιδόσεις, από τις είκοσι εννέα χιλιάδες πεντακόσιες δέκα έξι μονάδες πήγε στις τριάντα μία χιλιάδες διακόσιες είκοσι τρεις μονάδες. Όσον αφορά την αποδοτικότητα των κυβερνητικών επιλογών, από τις εννέα χιλιάδες τετρακόσιες ογδόντα επτά μονάδες πήγε στις δέκα επτά χιλιάδες πεντακόσιες ογδόντα έξι μονάδες. Όσον αφορά τις επιχειρηματικές επενδύσεις, από είκοσι τρεις χιλιάδες επτακόσιες δέκα πέντε μονάδες πήγε στις τριάντα τέσσερις χιλιάδες εξακόσιες τριάντα δύο μονάδες. Θέλετε να χρησιμοποιήσουμε αυτά τα στοιχεία, για να σας πείσουμε ότι τα πράγματα δεν είναι έτσι, όσον αφορά την ανταγωνιστικότητα και τις προοπτικές της ελληνικής οικονομίας;
Κυρίες και κύριοι συνάδελφοι, έγινε πολύς λόγος για τις πτωχεύσεις. Κάθε περίπτωση, όμως, πρέπει να εξετάζεται διαφορετικά. Είναι άλλη περίπτωση η επιχείρηση εκείνη που είναι εντάσεως εργασίας και το κόστος είναι υπερβολικό για έναν επιχειρηματία, ώστε να μην είναι βιώσιμη η επιχείρηση. Και εδώ στην Ελλάδα κάποιοι ζητούν για τις επιχειρήσεις τους ?και εσείς φαντάζομαι για δουλειές στο σπίτι σας- αυτόν ο οποίος προσφέρεται με το χαμηλότερο εργατικό κόστος να κάνει μια συγκεκριμένη δουλειά, με αποτέλεσμα αυτές οι επιχειρήσεις να μην είναι βιώσιμες.
Είναι άλλη περίπτωση η μεταβίβαση επιχειρήσεων ?και αναφέρθηκαν παραδείγματα- όπου πραγματικά υπάρχουν όλες οι προϋποθέσεις να συνεχίσει την πορεία της μια επιχείρηση και όχι μόνο να λειτουργεί, αλλά να αναπτύσσεται και να δημιουργεί νέες θέσεις απασχόλησης και είναι άλλη η περίπτωση των επιχειρήσεων που μέσα από μια διαδικασία πτώχευσης συνήθως, οδηγούνται σε άλλη ιδιοκτησία. 
Έχουμε για παράδειγμα την περίπτωση της PALCO για την οποία γίνεται τόση συζήτηση. Η κλωστοϋφαντουργία στην Ελλάδα πλήττεται. Δεν μπορεί να είναι ανταγωνιστική η κλωστοϋφαντουργία στην Ελλάδα, όταν σε μικρή απόσταση από τα σύνορά μας με το 1/10 του εργατικού κόστους μπορεί να λειτουργήσει η ίδια μονάδα. Καμία χώρα στην Ευρώπη δεν μπορεί να είναι ανταγωνιστική στον τομέα αυτό. Η συγκεκριμένη μητρική επιχείρηση που είχε υπό τον έλεγχό της την ελληνική επιχείρηση διαθέτει ακόμα ένα εργοστάσιο στην Τσεχία και μας ενημέρωσε ότι και αυτό προτίθεται να το κλείσει.
Μια άλλη περίπτωση είναι η ΠΑΠΑΣΤΡΑΤΟΣ. Η καπνοβιομηχανία είναι τελείως άλλη περίπτωση. Απόδειξη αυτού είναι ότι σε όλες τις χώρες της Ευρωπαϊκής Ένωσης λειτουργούν καπνοβιομηχανίες, γιατί το εργατικό κόστος επιβαρύνει μόνο κατά 6% το τελικό προϊόν. Η Ολλανδία δεν παράγει καπνά και είναι η πρώτη χώρα στον τομέα παραγωγής σιγαρέτων. Η Ελλάδα δεν έχει κανένα πρόβλημα να αντιμετωπίσει στον τομέα αυτό.
Είναι άλλη η περίπτωση των επιχειρήσεων στο λιανικό εμπόριο που δοκιμάζουν κρίση, γιατί δεν αντέχουν στον ανταγωνισμό ή γιατί οι επιχειρηματίες δεν έδειξαν την απαραίτητη προνοητικότητα και ευελιξία, με αποτέλεσμα να οδηγηθούν σε πτώχευση. Μα ο τζίρος στο λιανικό εμπόριο αυξήθηκε το τρίτο τρίμηνο κατά 10% σε σχέση με το προηγούμενο και αυξάνονται οι θέσεις απασχόλησης. Όταν κάποια επιχείρηση οδηγείται σε πτώχευση ή αντιμετωπίζει κρίση και κάποιοι χάνουν τη θέση εργασίας τους, κάποιες άλλες επιχειρήσεις προσλαμβάνουν τους ίδιους ή άλλους και εκεί αυξάνονται οι θέσεις εργασίας. Το μερίδιο που χάνει κάποιος στην Ελλάδα το παίρνει κάποιος άλλος. Το λιανικό εμπόριο στην Ελλάδα δεν δοκιμάζεται.
ΑΓΓΕΛΟΣ ΤΖΕΚΗΣ: Συγκεντρώνεται.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Αυτό είναι ένα άλλο θέμα. Χάνονται οι θέσεις εργασίας όμως; 
ΠΑΝΑΓΙΩΤΗΣ ΛΑΦΑΖΑΝΗΣ: Συνέχεια.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Κύριε Λαφαζάνη, δεν περίμενα από εσάς να πείτε ότι το κράτος απολύει αναφερόμενος στο Κεντρικό Αποθετήριο Αξιών, όταν γνωρίζετε πως αυτή η θυγατρική του Χρηματιστηρίου Αθηνών δεν είναι δημόσια επιχείρηση. Πρέπει να σας πω, γιατί δεν το ξέρετε, ότι το δημόσιο έχει μόνο 10%.
ΠΑΝΑΓΙΩΤΗΣ ΛΑΦΑΖΑΝΗΣ: Τι λέτε τώρα; Το 35% έχει.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Πρέπει να σας πω ότι η χρηματιστηριακή ένωση έχει πολύ μεγαλύτερο ποσοστό από αυτό που έχει το δημόσιο στο Κεντρικό Αποθετήριο Αξιών. Είναι έτσι τα στοιχεία. Ζητήστε να τα καταθέσουν.
Επειδή γίνεται λόγος για τις πτωχεύσεις, έχουμε πράγματι περισσότερες από εκατό χιλιάδες επιχειρήσεις που ξεκίνησαν να λειτουργούν σε σχέση μ? αυτές που διέκοψαν τη λειτουργία τους.
Τα στοιχεία είναι και αυτά στη διάθεσή σας. Και τα στοιχεία αυτά προέρχονται ?θα μου επιτρέψετε να πω- από τις πιο επίσημες πηγές. 
Παραδείγματος χάρη πάρτε ?γιατί αυτό πρέπει να δείτε- τις αιτήσεις που κατατίθενται στα πρωτοδικεία και τις αποφάσεις των πρωτοδικείων σε όλην τη χώρα -ο πίνακας είναι στη διάθεσή σας- για να διαπιστώσετε ότι κάθε άλλο παρά ισχύει αυτό το οποίο ισχυρίζεστε.
Κυρίες και κύριοι συνάδελφοι, γίνεται λόγος για τις τριακόσιες συν τριακόσιες συν τριακόσιες χιλιάδες θέσεις απασχόλησης, κατάρτισης, επανακατάρτισης. Πρέπει να σας πω ότι θα είμαστε απολύτως συνεπείς σε αυτήν την εξαγγελία. Κάνουμε τεράστια προσπάθεια. Θα είμαστε απολύτως συνεπείς. Οι θέσεις αυτές βεβαίως δεν αναφέρονται στις θέσεις που δημιουργεί η αγορά. Αναφέρονται στις ευκαιρίες που θα δημιουργήσουμε εμείς μέσα από διάφορα προγράμματα ώστε να δώσουμε τη δυνατότητα να ενταχθούν στην αγορά εργασίας οι συμπολίτες μας. Μέσα από τα προγράμματα, όμως, που δεν είναι μόνο το επιχειρησιακό, απασχόλησης και κατάρτισης το δικό μας, αλλά είναι και τα προγράμματα που χρηματοδοτούνται από το FEOGA και το Ευρωπαϊκό Ταμείο Περιφερειακής Ανάπτυξης. 
Τα στοιχεία που έχουμε από το Ευρωπαϊκό Κοινωνικό Ταμείο, στο οποίο ανήκει και το δικό μας Υπουργείο και το επιχειρησιακό πρόγραμμα του Υπουργείου μας, δείχνουν ότι είμαστε πολύ κοντά στο στόχο μας, είμαστε απολύτως επίκαιροι. 
Θα επανέλθω στη δευτερολογία μου για να μην σας κουράζω με στοιχεία, γιατί θέλω να μπω σ? ένα άλλο θέμα πολύ σημαντικό.
(Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ)
Όσον αφορά την κατάρτιση και την επανακατάρτιση, σας λέω ότι θα υπερκαλύψουμε τους στόχους των τριακοσίων χιλιάδων και στις δύο περιπτώσεις. Ίσως πάμε και σε διπλάσιο αριθμό. Οι μελέτες έχουν αποδείξει ότι όποιοι παρακολούθησαν προγράμματα κατάρτισης, είναι κατά 35% τουλάχιστον πιο ικανοί, πιο ελκυστικοί για να κερδίσουν μία θέση στην αγορά εργασίας. Όλα αυτά τα στοιχεία υπάρχουν.
Μας κατηγόρησαν για τον ΟΑΕΔ. Μα, ο ΟΑΕΔ δεν είναι αυτός ο οποίος μέσα από την τρίτη θυγατρική εταιρεία, την πληροφορική ερευνητική, παράγει αυτά τα στοιχεία τα οποία χρησιμοποιείτε; Λειτουργούν οι εταιρείες του ΟΑΕΔ. Λειτουργεί ο ΟΑΕΔ. 
Πρόσφατα έγινε η συνάντηση με την Ευρωπαϊκή Ένωση, την Επιτροπή Παρακολούθησης και πρέπει να σας πω ότι οι δεσμεύσεις που έχουμε αναλάβει τηρούνται απολύτως. Με τα νέα συστήματα, τα οποία εγκαθιδρύουμε, από το τέλος Σεπτεμβρίου θα έχουμε τη δυνατότητα να παρακολουθούμε τον κάθε άνεργο όχι μόνο στο πλαίσιο της λεγόμενης εξατομικευμένης παρέμβασης, αλλά και τη μετέπειτα πορεία του μέχρι την ένταξή του στην αγορά εργασίας.
Όσον αφορά τώρα τη φτώχεια και τον κοινωνικό αποκλεισμό, πρέπει να σας πω ότι η στατιστική αδικεί τη χώρα μας στην περίπτωση αυτή. Γιατί την αδικεί; Τα στοιχεία της EUROSTAT λένε ότι στην Ελλάδα το ποσοστό των πολιτών που ζουν κάτω από το όριο της φτώχειας είναι 22%. Και ελεγχόμεθα -και πράγματι η επίδοσή μας δεν είναι ικανοποιητική- για το ότι μετά την άσκηση παρεμβατικών πολιτικών, το ποσοστό αυτό βελτιώνεται μόλις κατά 1% και πάμε στο 21%, ενώ σε άλλες χώρες η βελτίωση είναι σημαντική και έτσι έχουμε ένα μέσο όρο γύρω στο 17% στην Ευρωπαϊκή Ένωση.
Κατ? αρχάς πρέπει να σας πω ότι σύμφωνα με τα στοιχεία της EUROSTAT, τα οποία αναφέρονται σε χρήση του 1998 ?δεν είναι πιο πρόσφατα- και με τις κοινωνικές δαπάνες που κάναμε τα τελευταία χρόνια και τις στοχευμένες πολιτικές, ΕΚΑΣ και λοιπά, η επίδοσή μας έχει βελτιωθεί σημαντικά. Θα φανεί αυτό. Και θα αποτυπωθεί και στη στατιστική της EUROSTAT όταν έρθει η ώρα. 
Πρέπει να σας πω, όμως, ότι σύμφωνα πάντα με την EUROSTAT ο μέσος όρος της Ευρωπαϊκής Ένωσης, όσον αφορά τους πολίτες που ζουν κάτω από το όριο της φτώχειας, είναι 24%. Πάνω από το 22% της Ελλάδας. Για ορισμένες δε, χώρες, όπως είναι για παράδειγμα η Μεγάλη Βρετανία, το ποσοστό αυτό ξέρετε που φθάνει; Στο 30%. Δηλαδή μέσα από την άσκηση της γενικής κυβερνητικής πολιτικής το ποσοστό φτώχειας στη Μεγάλη Βρετανία είναι 30%, στην Ευρωπαϊκή Ένωση 24% μέσος όρος και στην Ελλάδα 22%. Απλά μετά την άσκηση παρεμβατικών πολιτικών δεν βελτιώνουμε εμείς ικανοποιητικά την επίδοσή μας.
Στις μετρήσεις, όμως, αυτές δεν λαμβάνονται υπόψη παράγοντες που είναι σημαντικοί για εμάς. Πάνω από όλα η ιδιοκατοίκηση. Η κατοχή ιδιόκτητης στέγης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Και το πρόβλημα το έχουμε, κύριοι συνάδελφοι, στους ηλικιωμένους, στους άνω των εξήντα πέντε ετών.
Μα, γιατί γελάτε; Υπάρχει πιο ασφαλής τρόπος για να αντιμετωπίσει κάποιος τον κίνδυνο της φτώχειας από το να έχει δικό του σπίτι; Αυτός που έχει δικό του σπίτι δεν έχει κατά 20% τουλάχιστον αυξημένη αγοραστική δύναμη;
ΠΑΝΑΓΙΩΤΗΣ ΛΑΦΑΖΑΝΗΣ: Το ενοίκιο το πληρώνει σε στεγαστικό δάνειο.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Σας παρακαλώ!
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Υπουργέ, να συνεννοηθούμε για το χρόνο, διότι έχετε πάρει?
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Κυρία Πρόεδρε, ένα-δυο λεπτά ακόμα και θα κλείσω.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Εντάξει, κύριε Υπουργέ.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Το πρόβλημα, λοιπόν, το έχουμε στις ηλικίες άνω των εξήντα πέντε.
Φανταστείτε τι θα γινόταν εάν ακούγαμε τις προτάσεις της Νέας Δημοκρατίας στο πλαίσιο της ασφαλιστικής μεταρρύθμισης. Έχουμε παλιούς συνταξιούχους του Ο.Γ.Α. με την προνοιακή σύνταξη και οι ηλικιωμένοι άνω των εξήντα πέντε ετών στην Ελλάδα έχουν σε ποσοστό 91% ιδιόκτητη στέγη, ενώ οι κάτω των εξήντα πέντε ετών έχουν σε ποσοστό 67% ιδιόκτητη στέγη. Οι φτωχοί στην Ελλάδα, εάν θέλετε να χρησιμοποιήσω αυτήν τη λέξη, έχουν σε ποσοστό 73% δικό τους σπίτι, ενώ στην Ευρωπαϊκή Ένωση η αντίστοιχη ομάδα του πληθυσμού που έχει δικό της σπίτι αποτελεί ένα πολύ μικρό ποσοστό. Αυτή είναι η αλήθεια. 
Θα μου πείτε, δεν υπάρχουν προβλήματα, δεν υπάρχουν συμπολίτες μας που δοκιμάζονται από την κρίση; Ασφαλώς και υπάρχουν, αλλά σταθήκαμε κοντά τους σε όλες τις περιπτώσεις. Συζητήσαμε μαζί τους και συζητάμε κατ? επανάληψη, όπως το γνωρίζετε πολλοί από εσάς. Πήραμε και θα πάρουμε μέτρα. Εμείς καλούμε όλους να αναλάβουν την κοινωνική ευθύνη που έχουν.
Δεν πρόκειται να εγκρίνουμε απολύσεις οι οποίες δεν δικαιολογούνται. Κάνουμε την τελευταία στιγμή προσπάθεια η οποία, εάν δεν τελεσφορήσει, είμαστε έτοιμοι να πάρουμε υποστηρικτικά μέτρα για τους εργαζόμενους, για να τους ανακουφίσουμε και να τους βοηθήσουμε να επανενταχθούν στην αγορά εργασίας. 
Συζητήσαμε προχθές στην Ευρωπαϊκή Ένωση, στο πλαίσιο του Συμβουλίου μας, τη νέα στρατηγική για την απασχόληση και την υιοθέτηση των νέων κατευθυντηρίων γραμμών. Με την κατάρτιση του Εθνικού Σχεδίου Δράσης, το οποίο ξεκινά, πιστεύω ότι θα βελτιώσουμε ακόμη περισσότερο την επίδοσή μας. Πρέπει να σας πω ότι και στην Επιτροπή Απασχόλησης και στην Επιτροπή Κοινωνικής Προστασίας, που θεσπίσαμε με τον ν. 3144/03, θα έχουμε τη δυνατότητα να συζητήσουμε όλα αυτά τα θέματα όλοι μαζί, γιατί πρέπει να είμαστε όλοι μαζί. Κανείς δεν περισσεύει σ? αυτήν την προσπάθεια.
Πιστεύω ότι αυτή η χώρα μπορεί να ζήσει και μπορεί να προοδεύσει και χωρίς εσάς και χωρίς εμάς. Δεν μπορεί να προοδεύσει χωρίς ευθύνη, χωρίς ισχυρή βούληση, χωρίς ευαισθησία. Νομίζω ότι σ? αυτούς τους τομείς έχουμε την υποχρέωση να γίνουμε όλοι καλύτεροι.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος κ. Σκυλλάκος.
ΑΝΤΩΝΗΣ ΣΚΥΛΛΑΚΟΣ: Κύρια Πρόεδρε, εμείς επιμένουμε ότι το πρόβλημα της ανεργίας είναι πολύ μεγάλο και ότι η πορεία όλων των δικαιωμάτων των εργαζομένων είτε είναι εργασιακά είτε είναι ασφαλιστικά είτε είναι μισθολογικά είτε είναι βιοτικού επιπέδου πηγαίνουν από το κακό στο χειρότερο. 
Το μεγάλο πρόβλημα της ανεργίας ή τα άλλα προβλήματα λίγο πολύ τα αναγνωρίζουν και επιχειρηματολόγησαν γι? αυτά όλα τα κόμματα της Αντιπολίτευσης. Η Κυβέρνηση αναγνωρίζει ότι υπάρχουν τέτοια προβλήματα, απλώς λέει ότι είναι πολύ μικρότερα και κάνει και μία σύγκριση με άλλες ευρωπαϊκές χώρες.
Τα λέω αυτά, για να βάλω ένα κεντρικό πολιτικό ζήτημα. Μπορούν να αντιμετωπιστούν αυτά τα προβλήματα με τις πολιτικές που εφαρμόζονται από την Κυβέρνηση, με την πολιτική που υποστηρίζει η Νέα Δημοκρατία, ακόμα και με τη λογική του Συνασπισμού; Μπορούν να αντιμετωπιστούν τα ζητήματα και της ανεργίας και αντί να αφαιρούνται κοινωνικά δικαιώματα να προστίθενται κοινωνικά δικαιώματα; 
Κάποια κόμματα ?ιδιαίτερα το ΠΑΣΟΚ και η Νέα Δημοκρατία- λένε ότι για να αντιμετωπισθούν τα προβλήματα της απασχόλησης και της απόκτησης περισσότερων δικαιωμάτων για τους εργαζόμενους, για να υπάρξει μεγαλύτερη ευημερία σε μια κοινωνία, χρειάζεται να έχουμε ανάπτυξη. Σε αυτό συμφωνούμε. 
Το ζήτημα είναι και στη χώρα μας και γενικότερα ότι η ανάπτυξη περιορίζεται στο σημείο που θέλουν οι επιχειρηματίες, οι οποίοι δεν θα κάνουν επενδύσεις, εάν δεν έχουν το απαραίτητο ποσοστό κέρδους. Αυτό είναι το πρόβλημα στην Ελλάδα. Για να έχουν το απαραίτητο ποσοστό κέρδους πρέπει να είναι πολύ χαμηλά τα μεροκάματα ή να φέρουν τέτοιες τεχνολογίες που με λιγότερη εργατική δύναμη, επειδή θα είναι εξειδικευμένο το προσωπικό, θα μπορέσουν τα να φέρουν βόλτα.
Τι γίνεται στην πράξη; Στην πράξη συμβαίνει το εξής στη χώρα μας: Όποιοι κλάδοι ή όποιες επιχειρήσεις χρειάζονται πολλά εργατικά χέρια και είναι «εργασιοβόρες» βρίσκουν φθηνότερα μεροκάματα σε διπλανές χώρες ή αυτές οι επιχειρήσεις που κάνουν τις παραγγελίες βρίσκουν φθηνότερα από την Κορέα, από την Ταϊβάν κλπ. και έχουμε είτε κλείσιμο των επιχειρήσεων γιατί θα αυξηθεί η παραγωγή στον τρίτο κόσμο είτε μεταφορά των επιχειρήσεων εκεί. Αυτά, για επιχειρήσεις οι οποίες χρειάζονται πολλά εργατικά χέρια. Τι απαντάτε εσείς σε αυτό; Δεν έχετε καμία απάντηση, γι? αυτό σηκώνετε τα χέρια ψηλά και το ΠΑΣΟΚ και η Νέα Δημοκρατία.
Στο άλλο ζήτημα για τις επιχειρήσεις που έχουν υψηλή τεχνολογία και είναι πολύ σύγχρονες. Έρχονται πολλές ή ρίχνουν πολλοί στην Ελλάδα χρήματα για τέτοιου είδους επιχειρήσεις ή πηγαίνουν στα μητροπολιτικά κέντρα του καπιταλισμού, αν θέλετε, που έχουν και εξειδικευμένο προσωπικό και υποδομές καλύτερες; Μπορούμε να κάνουμε και εμείς κάποια εξειδίκευση στο προσωπικό και κάποιες υποδομές. Εκεί είναι σε μεγαλύτερο βαθμό. Μάλιστα και από εκεί φεύγουν προς τον τρίτο κόσμο επιχειρήσεις και επενδύσεις, διότι εξειδικεύονται. Και στις Ινδίες υπάρχουν επιστήμονες που εξειδικεύονται και έχουν εξειδικευμένο προσωπικό και σε χώρες γύρω από την Ιαπωνία ή γίνεται ακόμα και εισαγωγή εξειδικευμένου προσωπικού στη Γερμανία, στη Γαλλία.
?ρα, λοιπόν, τι μπορούμε να ελπίζουμε σαν χώρα; Όπου χρειάζονται εργατικά χέρια, πάνε σε γειτονικές χώρες ή κλείνουν οι επιχειρήσεις. Δεν έρχονται επιχειρήσεις υψηλής τεχνολογίας, άρα θα ζούμε με την ανεργία και θα χειροτερεύει η κατάσταση πιθανότατα τα επόμενα χρόνια. Αυτός είναι κανόνας του καπιταλισμού, ότι θα έρθει ο επιχειρηματίας που θα κερδίσει. Εκτός αν μας πείτε ότι θα χαθούν όσα δικαιώματα κατέκτησε και η εργατική τάξη στη χώρα μας σαν τμήμα της ευρωπα?κής τάξης, θα πάμε πίσω πενήντα χρόνια, εκατό χρόνια και θα είμαστε σαν χώρα του τρίτου κόσμου με εκατό και με πεντακόσιες δραχμές μεροκάματο, όπως δουλεύουν στην Ταϊβάν. Αλλιώς δεν έρχονται επενδύσεις.
Γι? αυτό, λοιπόν, αν ξεκινήσουμε από αυτό, είναι διαφορετική η δική μας απάντηση, η εναλλακτική πρόταση από τη δική σας. Εμείς μιλάμε για άλλο κοινωνικό σύστημα, άλλο τρόπο οργάνωσης της κοινωνίας. Εσείς λέτε ότι αυτά δεν γίνονται. Ούτε να τα προσπαθήσουμε, να τα ξεχάσουμε. Το ΠΑΣΟΚ κάποτε τα έλεγε με θολό τρόπο, αλλά τώρα επικαλείται αυτά που επικαλείται και η Νέα Δημοκρατία και ότι είμαστε υποχρεωμένοι να κινηθούμε στη λογική της παγκοσμιοποίησης, στη λογική της ΟΝΕ. Αυτά απαντάτε.
Είναι, λοιπόν, εξ? αρχής κάθε προσπάθεια αποτυχημένη. Οι οικονομολόγοι τα γνωρίζουν αυτά, οι κυβερνήσεις τα γνωρίζουν αυτά τα πράγματα. Όταν υπόσχονται ότι θα αντιμετωπιστούν με καινούριες θέσεις εργασίας, όταν λένε ότι θα δώσουν καλύτερους μισθούς, λένε ψέματα. Αναγκάζεστε να λέτε κάθε φορά ότι αυξάνεται το εργατικό εισόδημα, να λέτε ψέματα ή να μας παρουσιάζετε στοιχεία ότι αυξήθηκαν οι κοινωνικές παροχές. Και τι κάνετε; Είπατε για 44%. Βάζετε μέσα και αυτά που ξοδεύει και το κάθε άτομο. Όχι τα έξοδα του κρατικού προϋπολογισμού, αλλά βάζετε και αυτά που παρέχει ο άλλος για να μην πεθάνει στην ψάθα. Θα πάει στο ιδιωτικό νοσοκομείο, θα πληρώσει φροντιστήρια. Και αυτά τα βάζετε μέσα. 
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Κάνετε λάθος.
ΑΝΤΩΝΗΣ ΣΚΥΛΛΑΚΟΣ: Πώς κάνουμε λάθος; Αφού κάθε φορά στον ετήσιο κρατικό προϋπολογισμό έχουμε ή στασιμότητα ή μείωση των κοινωνικών παροχών από τον προϋπολογισμό. Και όλα αυτά τα τεχνάσματα είναι και για να δείξετε ότι κάτι κάνετε αλλά και για να κρύψετε το βασικό πρόβλημα που είναι σύνθετο και με την ΟΝΕ και με το κοινωνικό σύστημα που ζούμε.
Έρχομαι, λοιπόν, τώρα στο τι γίνεται με την Ευρωπαϊκή Ένωση, γιατί εσείς -και το ΠΑΣΟΚ και η Νέα Δημοκρατία- κινείστε στη λογική της Ευρωπαϊκής Ένωσης. Ανταγωνιστικότητα: Τι σημαίνει ανταγωνιστικότητα; Είναι η απάντηση που δίνουν τα δύο μεγαλύτερα κόμματα -και δυστυχώς και ο Συνασπισμός κινείται εν μέρει με αυτήν τη λογική- ότι με την ανταγωνιστικότητα θα κάνουμε επενδύσεις, θα μεγαλώσει η πίτα, θα αντιμετωπιστούν και τα προβλήματα.
Ας δούμε τώρα τι σημαίνει ανταγωνιστικότητα. Ανταγωνιστικότητα σημαίνει περισσότερα κίνητρα στους επιχειρηματίες, ξεπούλημα της δημόσιας περιουσίας, ενθάρρυνση με κίνητρα στις εξαγορές και στις συγχωνεύσεις. Δείτε την ΕΛΠΕ με την ΠΕΤΡΟΛΑ ή και προηγούμενες συγχωνεύσεις. Παντού έχουμε μείωση των εργαζομένων. Παντού έχουμε την ανεργία. Δίνονται κίνητρα, αυξάνεται ο εκσυγχρονισμός των επιχειρήσεων, μειώνεται το εργατικό δυναμικό.
Για να μην πω για εκείνα τα κίνητρα που τα βάζουν στην τσέπη και δεν τα επενδύουν, όπως έγινε με την ανακατανομή του πλούτου στο χρηματιστήριο.
Έχουμε τη δεύτερη κίνηση κεφαλαίου. Όμως, όσο απελευθερώνεται η αγορά και στην Ελλάδα και στην Ευρώπη, είναι προνομιακός χώρος ώστε το μεγάλο ψάρι να φάει το μικρό και γι? αυτό καταστρέφονται οι μικρομεσαίοι. Δεν σας φτάνει αυτό, αλλά και στην Ελλάδα και σε άλλες χώρες, έρχεται το ένα νομοσχέδιο μετά το άλλο, για να βοηθήσουν τον ισχυρότερο σε μια σειρά κλάδων. Θα σας φέρω ένα παράδειγμα. Συζητάμε το νομοσχέδιο για τις μελέτες. Είναι νομοσχέδιο για να συγκεντρωθεί η δουλειά ώστε να καταστραφούν τα μικρά γραφεία και η ύλη να πάει στα μεγάλα γραφεία. Το ίδιο έγινε πριν από καιρό και για τις τεχνικές εταιρείες. Το ίδιο κάνατε και με τα ταξί που κάνατε τις ανώνυμες εταιρείες.
Η Ευρωπαϊκή Ένωση μιλάει για πλήρη απελευθέρωση. ?Ετσι ευνοείται ο ισχυρός στον ανταγωνισμό και καλύπτει το μικρότερο, αλλά δε φτάνει αυτό παίρνετε και συγκεκριμένα μέτρα και κίνητρα ώστε να γίνουν οι επιχειρήσεις κλίμακας, μεγάλες, οι οποίες θα φάνε τους μικρομεσαίους, θα τους εξοντώσουν.
Η πολιτική είναι η ίδια ανάμεσα στους απολογητές της Ευρωπαϊκής Ένωσης. Όλα αυτά είναι λογικές που τα βρίσκουμε στα κείμενα της Ευρωπαϊκής Ένωσης και στις πρακτικές των κυβερνήσεων, είτε είναι σοσιαλδημοκρατικές είτε φιλελεύθερες, δεξιές, να το πω έτσι, με την τρέχουσα ορολογία. Γι? αυτό παρουσιάζεται το φαινόμενο ανατροπής των εργασιακών δικαιωμάτων σε όλες τις χώρες ανεξάρτητα αν είναι σοσιαλδημοκρατικές ή κεντροαριστερές ή δεξιές κυβερνήσεις.
Σήμερα ο Σρέντερ βρίσκεται μπροστά σε κατακραυγή και στο εσωτερικό του κόμματος και σε απεργιακό κίνημα γιατί πάει να περικόψει τα επιδόματα, πάει να αυξήσει τη συμμετοχή για τα φάρματα, τα ίδια που κάνατε και εσείς και που θα κάνετε αν κερδίσετε τις εκλογές. Δεν μπορείτε να κάνετε τώρα, να πειράξετε το ασφαλιστικό, το αφήνετε για μετά τις εκλογές. Νέος γύρος για το ασφαλιστικό. Αν έρθει η Νέα Δημοκρατία μας προειδοποιεί ότι δεν είναι επαρκές αυτό το ασφαλιστικό θα προχωρήσει σε άλλο. 
Εγώ θα σας διαβάσω από τη Σύνοδο Κορυφής που προήδρευε ο κ. Σημίτης και που η συζήτηση έγινε στη βάση ενός κειμένου που ετοίμασε η Κομισιόν. Θα διαβάσω τι λέει σε κάποιες παραγράφους: Θα προωθήσουν οι χώρες-μέλη την παράταση του επαγγελματικού βίου ιδίως με τη διαμόρφωση εργασιών συνθηκών, που θα ευνοούν τη συγκράτηση θέσεων καταργώντας τα κίνητρα για πρόωρη συνταξιοδότηση κλπ. Συγκεκριμένα οι πολιτικές θα προβλέπουν στην αύξηση ως το 2010 κατά πέντε έτη σε επίπεδο Ευρωπαϊκής Ένωσης της πραγματικής μέσης ηλικίας εξόδου. Αυτό το ψήφισε ο κ. Σημίτης και το ψήφισε μαζί με δεξιούς αρχηγούς. Και οι δεξιοί και οι σοσιαλδημοκράτες και οι κεντροαριστεροί έφτιαξαν αυτό το κείμενο της Κομισιόν. Αν μπείτε στο internet μπορείτε να το πάρετε. Παρακάτω λέει: Διατηρώντας παράλληλα επαρκές επίπεδο κοινωνικής προστασίας τα κράτη-μέλη θα επανεξετάσουν ιδιαιτέρως τα ποσοστά αντικατάστασης και τη διάρκεια των παροχών. Έχουμε επανεξέταση της διάρκειας των παροχών. Ένα χρόνο άνεργος να το κάνουμε δέκα μήνες και δεν ξέρω ποια άλλα επιδόματα και ποσοστά αντικατάστασης. Να αναθεωρηθεί εκ βάθρων όλη η κοινωνική πολιτική και μας μιλάτε για κοινωνικό κράτος και το ένα κόμμα και το άλλο. 
Υπάρχει ένα ζήτημα αν στα πλαίσια της λογικής του κεφαλαίου αυτού του συστήματος που ζούμε μπορούν να βελτιώσουν την κατάσταση σημαντικά, ώστε να πάρουν μια ανάσα οι εργαζόμενοι. Εδώ έχουμε δύο στοιχεία. Το ένα είναι η κατηγορία εκείνων που δεν καταλαβαίνουν και πιστεύουν ότι μπορεί να αλλάξει και να εξανθρωπιστεί αυτό το σύστημα, ενώ η πίεση του κεφαλαίου για περισσότερο κέρδος εμποδίζει όλο και περισσότερο και χρειάζονται τεράστια κινήματα, που δεν υπάρχουν και σε ευρωπαϊκό και σε παγκόσμιο επίπεδο για να πάρουν κάτι, αλλά η πίεση του ποσοστού κέρδους που αυξάνεται συνεχώς θα τα παίρνει πίσω αυτά τα πράγματα.
Είτε είναι ουτοπία, λοιπόν, να πούμε ότι θα λυθεί το ζήτημα της ανεργίας και δεν θα περιοριστούν τα κοινωνικά δικαιώματα των εργαζομένων είτε είναι υποκρισία. Ξέρω πολύ καλά τι γίνεται και άλλα λένε στα λόγια και άλλα γίνονται στην πράξη.
Για να εξηγήσω τι θέλω να πω μ? αυτό θα αναφερθώ στο Συνασπισμό, ο οποίος έχει ψηφίσει την ΟΝΕ, έχει ψηφίσει το Μάαστριχτ και πολλές φορές βασιλικότεροι του βασιλέως υποστηρίζουν την οικονομική και πολιτική ενοποίηση στην Ευρώπη. Όταν η Ευρωπαϊκή Ένωση έχει αυτήν την κατεύθυνση, δεν μπορείς να υποβάλεις αιτήματα, εκτός αν αντιστραφεί αυτή η κατεύθυνση, εκτός αν γίνει επανάσταση σε όλη την Ευρώπη και έρθουν άλλες κυβερνήσεις. Προς τα πού απευθύνονται αυτά τα αιτήματα δεν μπορώ να καταλάβω. Οι προτάσεις και τα αιτήματα έρχονται σε αντίθεση με την κεντρική κατεύθυνση.
Το άλλο που θέλω να πω είναι ότι πολλά απ? αυτά είναι απραγματοποίητα. Στην επερώτηση που κάνει ο Συνασπισμός λέει να γίνονται εξαγορές ή συγχωνεύσεις ή επενδύσεις ?το έχω ακούσει παλαιότερα- με την εξασφάλιση θέσεων εργασίας. Και έρχεται η Κυβέρνηση ή η Νέα Δημοκρατία και δικαιολογημένα λέει «εάν εγώ βάλω ότι για να γίνει μια επένδυση ή μία συγχώνευση πρέπει να διατηρηθούν όλες οι θέσεις εργασίας, δεν το αγοράζει ο άλλος το εργοστάσιο, δεν κάνει τη συγχώνευση, δεν έρχεται να επενδύσει στην Ελλάδα», γιατί αυτός είναι ο νόμος του κέρδους, ο νόμος του καπιταλισμού.
Για να γίνουν αυτά που λέτε ή για να έχουμε ένα σωστό τριανταπεντάωρο?
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
θα πάρω και από τη δευτερολογία μου, κύριε Πρόεδρε, όπως πήραν και οι άλλοι.
?ή για να έχουν αποτέλεσμα μια σειρά από τις προτάσεις, χρειάζεται άλλου είδους εξουσία. Αν ήταν εξουσία ένα φάσμα δυνάμεων μεταξύ των οποίων και το Κομμουνιστικό Κόμμα και πηγαίναμε σε άλλη λογική, ναι θα έλεγα στις ξένες επιχειρήσεις «θέλετε να έρθετε; Θα ωφεληθείτε εσείς, θα ωφεληθούμε κι εμείς. Και για να έρθετε θέλω τόσες θέσεις εργασίας». Είναι άλλο πράγμα αυτό και άλλο στις σημερινές συνθήκες να βάζεις ουτοπικά αιτήματα, τα οποία γι? αυτούς που καταλαβαίνουν δεν είναι καθαρά ουτοπικά, είναι υποκριτικά. Αν δεν καταλαβαίνεις, είσαι λάθος.
Υπάρχει, λοιπόν, ριζικά διαφορετική αντίληψη για μια σειρά ζητήματα για την κεντρική κατεύθυνση. Σε σύντομο χρόνο θα απαντήσω σε επιμέρους ζητήματα που τέθηκαν από τη συζήτηση.
Πρώτα-πρώτα, τα επιχειρήματά σας τουλάχιστο όσον αφορά εμάς και πολλά απ? αυτά που είπατε και για τις άλλες δυνάμεις δεν ανταποκρίνονται στην πραγματικότητα, δεν είναι σωστά. Εμείς ποτέ δεν βάλαμε ούτε το κίνημα στη Χαλκιδική έβαλε ζήτημα να κλείσουν τα μεταλλεία. Απλώς δεν ήθελαν να γίνει η εκμετάλλευση του χρυσού. Και είναι άλλο τα μεταλλεία και άλλο ο χρυσός και βρίσκονται μάλιστα σε διαφορετικό γεωγραφικό χώρο. Έτσι είναι ή δεν τα ξέρετε ή τα ξέρετε και δεν θέλετε?
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Κάνετε λάθος.
ΑΝΤΩΝΗΣ ΣΚΥΛΛΑΚΟΣ: Πώς κάνουμε λάθος; Ο κ. Τζέκης έχει πάει δέκα φορές εκεί και έχει συμπαρασταθεί. Είμαστε μέσα στα πράγματα.
Δεύτερο θέμα: Ποτέ εμείς δεν είπαμε ότι δεν υπάρχει ανεργία και στους οικοδόμους, απλώς είναι μικρότερη απ? ό,τι ήταν περασμένα χρόνια, επειδή γίνονται και τα μεγάλα έργα, που όμως κάποια στιγμή θα τελειώσουν. Αυτό το ζήτημα βάζουμε εμείς. Μόλις τελειώσει και αυτή η ένταση της οικοδομικής δραστηριότητας σε σχέση με το παρελθόν, τι θα γίνει; Θα αυξηθεί ακόμη περισσότερο η ανεργία.
Και δεν είναι κυρίως το ζήτημα της εκμετάλλευσης από ελληνικές επιχειρήσεις ξένων εργατών στη Βουλγαρία ή στην Αλβανία. Και αυτό είναι παρεμπίπτον ζήτημα. Το κύριο ζήτημα είναι ότι τις επιδοτείτε. Έχουμε σειρά νομοσχεδίων. Φέρατε τροπολογία ή όχι για τις επιχειρήσεις που θα είναι κοντά στα ελληνικά σύνορα; Εκτός Ελλάδας επιδότηση. Ήταν η πρώτη τροπολογία.
Φέρατε δεύτερο νομοσχέδιο για τις επενδύσεις Ελλήνων στο εξωτερικό και επιδοτείτε Βαλκανικές χώρες. Και μιλάτε για επενδύσεις όχι μόνο στα Βαλκάνια, αλλά και εκτός.
Τρίτον για την ανασυγκρότηση των Βαλκανίων, το τελευταίο νομοσχέδιο ψηφίστηκε και από τα τρία κόμματα, και από το Συνασπισμό. Έχω τα πρακτικά, μπορώ να τα καταθέσω. Και λένε όλοι να επιδοτούνται οι επιχειρήσεις. Τι θα κερδίσει ο Έλληνας εργαζόμενος από το να βγάλει περισσότερα χρήματα ο άλφα ή ο βήτα στα Βαλκάνια; Εκεί είναι το κεντρικό ζήτημα. 
Είπατε ότι έρχεται σε αντίφαση η μαύρη εργασία με την αδήλωτη. Μπορεί να είναι και δηλωμένη εργασία, αλλά στην πράξη να λειτουργεί κατά τρόπο μαύρο αυτή η εργασία. Να είναι δηλαδή γραμμένος και να μη του κολλάει όλα τα ένσημα, να μη του δίνει ολόκληρο το μεροκάματο και έτσι να παραβιάζεται συστηματικά το ωράριο, να του κλέβουν τις υπερωρίες. Αυτά γίνονται στην πράξη. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Έχετε υπερβεί και το μισό χρόνο της δευτερολογία σας. 
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Ας δείξουμε μία ανοχή. 
ΑΝΤΩΝΗΣ ΣΚΥΛΛΑΚΟΣ: Θα περιοριστώ. 
Η σύγκριση που κάνει η Κυβέρνηση, των ποσοστών ανεργίας ή των άλλων ζητημάτων με τις άλλες ευρωπαϊκές χώρες, δεν μας βρίσκει σύμφωνους. Το ιδανικό σας είναι η μερική απασχόληση στην Ολλανδία που φθάνει το 36%;
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Πάνω από 40%.
ΑΝΤΩΝΗΣ ΣΚΥΛΛΑΚΟΣ: Έχω ακούσει άλλον Υπουργό που έλεγε ότι εκεί πρέπει να φθάσουμε. Δηλαδή ότι χειρότερο γίνεται σε άλλες καπιταλιστικές χώρες πρέπει να γίνεται και σε μας; Αυτός είναι ο στόχος μας; Εμείς απορρίπτουμε αυτήν τη λογική. Τα υπόλοιπα στη δευτερολογία. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριοι συνάδελφοι, τη συνεδρίασή μας παρακολουθούν από τα άνω δυτικά θεωρεία αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Η Ελλάδα των Βαλκανικών Πολέμων 1912-1913» είκοσι τέσσερις μαθητές και είκοσι συνοδοί από το Δημοτικό Σχολείο Πασχαλίτσας Καρδίτσας.
Η Βουλή τους καλωσορίζει. 
(Χειροκροτήματα από όλες τις πτέρυγες της Βουλής)
Ο Κοινοβουλευτικός Εκπρόσωπος της Νέας Δημοκρατίας κ. Νικήτας Κακλαμάνης έχει το λόγο. 
ΝΙΚΗΤΑΣ ΚΑΚΛΑΜΑΝΗΣ: Κυρία Πρόεδρε, κύριοι συνάδελφοι, είναι περίπου 1,2 μήνες που στο Μέγαρο Μαξίμου οι τεχνοκράτες του κυρίου Σημίτη έχουν φτιάξει για το λεγόμενο κοινωνικό κράτος ή για τα παραγωγικά Υπουργεία μία κασέτα. Την έχουν πάρει οι Υπουργοί, την έχουν αποστηθίσει και έρχονται εδώ και μας την λένε συνέχεια. Τα ίδια πράγματα σε μερικούς μήνες. Τα είδαμε αυτά και τα ακούσαμε και πριν λίγες μέρες όπου είδαμε έναν Πρωθυπουργό που ήταν σαν να βρισκόταν σε άλλη χώρα. Σήμερα τουλάχιστον ο κ. Ρέππας ήταν πιο ειλικρινής, είπε ότι και πέντε πράγματα δεν πάνε καλά. Ο κύριος Πρωθυπουργός είπε ότι όλα πάνε ρολόι, δεν υπάρχει κανένα πρόβλημα και αυτοί «οι σχιζοφρενείς» Έλληνες πολίτες δεν το έχουν αντιληφθεί και ως τελείως αχάριστοι αναθεματίζουν την κυβέρνησή τους. 
Τα ίδια μας είπε σήμερα και ο κ. Ρέππας. Και πριν πάω στα επιμέρους, επειδή είναι και επίκαιρο, να πω δύο τρία θέματα. Είχατε δεσμευθεί, κύριε Υπουργέ, σε μια άλλη επερώτησή μας που αφορούσε τις εργατικές κατοικίες και το Ολυμπιακό χωριό και είχαμε επικαλεστεί συνέντευξη από τον Οικονομικό Ταχυδρόμο του Γενικού Γραμματέα του Υπουργείου σας, ο οποίος έλεγε ότι περίπου το 75% εργαζομένων ξένων είναι ανασφάλιστοι, ότι μέσα σ? ένα μήνα από τότε θα είχατε κάνει έρευνα μέσω του Υπουργείου σας και θα μας είχατε φέρει τα στοιχεία. Δείτε τα πρακτικά. Παρακαλώ πολύ, κάνατε την έρευνα; Αν την έχετε κάνει, πείτε μας αναλυτικά τι βγάλατε, πόσοι ξένοι δουλεύουν, πόσοι νόμιμα σύμφωνα με τις προϋποθέσεις που είπε ο κ. Σκυλλάκος δηλαδή την καταβολή εισφορών και πόσοι από αυτούς δεν είναι έτσι. Ποιο είναι το αποτέλεσμα της έρευνας; Πείτε το μας. 
Δεύτερον εγώ εκεί που θα συμφωνήσω μαζί σας είναι ότι πράγματι σε ορισμένες περιπτώσεις υπάρχει πρόβλημα στην ίδια την κοινωνία, όπως αυτό που ζήσαμε και χθες και σήμερα ?μάλλον το ζούμε γιατί ανεδύθη- με το θέμα των ορυχείων. 
Και εγώ, κύριε Υπουργέ, θα σας περιγράψω -γιατί είναι επίσης επίκαιρη- μία άλλη εμπειρία που έζησα σαν Ευρωβουλευτής, μετέχοντας στην υποεπιτροπή της Επιτροπής Περιβάλλοντος και με πρόεδρο συνάδελφο «πράσινη» Ευρωβουλευτίνα της Ιρλανδίας. Από το κόμμα σας μετείχε ο κ. Παπακυριαζής, και αν θυμάμαι καλά, από το Συνασπισμό ο κ. Αλαβάνος. Ήμασταν έξι και κάναμε έρευνα για τις καταγγελίες σωματείων για την κατάσταση στο Θριάσιο εξαιτίας της ΠΕΤΡΟΛΑ. 
Πείτε μας, λοιπόν, κύριε Υπουργέ, δεδομένου ότι είναι επίκαιρο, πότε έληγε η προθεσμία που είχε δώσει το Ευρωπαϊκό Κοινοβούλιο και η Ευρωπαϊκή Επιτροπή προκειμένου να προσαρμοστεί στις αναγκαίες βελτιώσεις που έπρεπε να κάνει η ΠΕΤΡΟΛΑ, εάν έληξε αυτή η προθεσμία και πόσα χρήματα απαιτούντο για να γίνουν αυτές οι βελτιώσεις. 
Εάν το ξέρετε αυτό, θα πρέπει επίσης να μας πείτε εάν τα χρήματα που απαιτούντο για τις βελτιώσεις ήταν περίπου διπλάσια από αυτά που υποτίθεται ότι έδωσε η ΠΕΤΡΟΛΑ για να μπει μέσα στην ΕΛΤΕ, για να μάθει τώρα ο ελληνικός λαός εάν ήταν επ? ωφελεία του ή εάν η σύμβαση ήταν χαρισματική. 
Ξεκινάω τώρα από την αρχή. Χθες, προχθές ο κύριος Πρωθυπουργός είπε «Τι να σας κάνω τώρα εγώ; Δεν υπάρχουν κοινά κριτήρια για τον καθορισμό της φτώχειας». Ο κύριος Πρωθυπουργός δεν ήταν παρών στη Σύνοδο Κορυφής του Λάακεν; Νομίζω ότι ήταν. Δεν ήταν παρών στη συνεδρίαση; Δεν ψήφισε ομόφωνα με τους ομολόγους του τα κριτήρια για τη φτώχεια, τα λεγόμενα «κριτήρια Λάακεν», όπου εκεί πράγματι -έχετε δίκιο σ? αυτό- δεν συμπεριλήφθηκε το κριτήριο της ιδιοκατοίκησης; Ωστόσο, υπάρχουν κοινά κριτήρια και με αυτά τα κοινά κριτήρια προέκυψαν αυτά τα πράγματα. 
Σήμερα μας είπατε μεν -γιατί δεν μπορούσατε να το κρύψετε- ότι προ και μετά παροχών είναι μόλις 1%, όταν ο μέσος όρος ?αυτό δεν το είπατε- στην Ευρωπαϊκή Ένωση προ και μετά παροχών πέφτει κατά 9,5%. Δεν παίρνω ως παράδειγμα το ακραίο παράδειγμα της Σουηδίας, όπου πέφτει κατά 17%. Παίρνω ως παράδειγμα το μέσο όρο. Γιατί, λοιπόν, εκεί πέφτει κατά 9,5% και εδώ κατά 1%; Αυτό σημαίνει δύο πράγματα. Ή αυτά που λέτε ότι δίνετε δεν τα δίνετε ή τα δίνετε και δεν φτάνουν ποτέ στους δικαιούχους. Και εδώ προκύπτει ένα άλλο θέμα διαφάνειας και διαφθοράς για το οποίο οφείλετε να μας δώσετε απάντηση. Διαφορετικά, εάν αληθεύει αυτό που είπατε ότι δίνετε 45% αύξηση και πέφτει μόνο κατά 1%, καταλαβαίνετε ότι υπάρχει θέμα. Εσάς δεν σας έχει απασχολήσει αυτό το γεγονός; 
Είπατε ότι ανοίγουν περισσότερες επιχειρήσεις σε σχέση με αυτές που κλείνουν. Θα σας παρακαλέσω να καταθέσετε και αυτόν τον κατάλογο, τον οποίο επικαλεσθήκατε αλλά παραλείψατε να καταθέσετε, προκειμένου να απαντήσετε συγκεκριμένα στο ερώτημα που σας έθεσε η συνάδελφος του Συνασπισμού, ποιες είναι αυτές οι επιχειρήσεις και πόσους εργαζόμενους απασχολούν. Αλλά εγώ να στέρξω για την οικονομία της συζήτησης να δεχθώ αυτό που είπατε. 
Μπορείτε να μας πείτε, παραδείγματος χάρη από αυτές τις περισσότερες επιχειρήσεις που ανοίγουν, πόσες από τις γυναίκες της PALCO ηλικίας σαράντα, πενήντα και πενήντα πέντε ετών θα προσλάβουν; Διότι εκεί είναι το θέμα, κύριε Υπουργέ! Εγώ δεν θέλω να είμαι κακόπιστος και να αμφισβητήσω ότι ανοίγουν επιχειρήσεις και μάλιστα περισσότερες από αυτές που κλείνουν. Όμως, δεν με έχετε πείσει. 
Είναι διαφορετικό όμως, κύριε Υπουργέ, να προσλάβουν ανέργους νέας ηλικίας ?οφείλω να ομολογήσω ότι και αυτό αποτελεί μέγα θέμα- και διαφορετικό να προσλάβουν απολυμένους αυτής της ηλικίας που είναι οι καταδικασμένοι μακροχρόνια άνεργοι της μέσης ηλικίας. 
Μπορείτε, λοιπόν, να μας πείτε με στοιχεία πόσες από αυτές τις επιχειρήσεις που ανοίγουν θα προσλάβουν απολυμένους ηλικίας 40, 50 και 55 ετών; Εάν τα έχετε, σας παρακαλώ να τα καταθέσετε, για να δούμε ποια θα είναι η μοίρα αυτών των ανθρώπων και τι τους περιμένει. 
Σας άκουσα δε μετά μεγάλης εκπλήξεως να λέτε «και τώρα τι θέλετε να κάνουμε;». Η εριοβιομηχανία στη χώρα μας δεν είναι ανταγωνιστική, γιατί όταν στις γειτονικές μας χώρες φτιάχνουν χαλιά με το 1/10 του κόστους παραγωγής, είναι αναμενόμενο να κλείσουν οι δικές μας βιομηχανίες. Φυσικά, δεν πρόκειται για το 1/10. Είναι σαφώς φθηνότερα. Έχετε δίκιο σ? αυτό. 
Μήπως γνωρίζετε τι προϋπόθεση έθεσε, παραδείγματος χάρη, η Πορτογαλία προκειμένου να πει «ναι» στην τελωνειακή ένταξη της Τουρκίας στην Ευρωπαϊκή Ένωση, διαφορετικά απειλούσε με βέτο; 
Επειδή έχει εριοβιομηχανία είπε ή θα μου δώσετε αντισταθμιστικά οφέλη ή επειδή θεωρώ ότι θα υποστεί βλάβη η εριοβιομηχανία μου δεν λέω ποτέ «ναι» στην τελωνειακή ένωση με την Τουρκία. Η Ελλάδα το είπε; Κυβέρνηση δική σας ήταν. Αλλά τότε ζούσαμε κάτω από το πνεύμα των καρσιλαμάδων και των τσιφτετελιών και κάτω από τη συναισθηματική φόρτιση των σεισμών και δεν λέγαμε ποτέ «όχι» σε ό,τι αίτημα υπέβαλε τότε η Τουρκία. Βρείτε μου λοιπόν σε πια συνεδρίαση και σε ποια πρακτικά του Ευρωπαϊκού Κοινοβουλίου της Ευρωπαϊκής Επιτροπής και του Ευρωπαϊκού Συμβουλίου ζητήσατε αντισταθμιστικά οφέλη π.χ. λέω για την Τουρκία κάτι που έπρεπε και τώρα να είχατε κάνει στο βαθμό που υπάρχουν ανταγωνιστικά προϊόντα με τις χώρες της διεύρυνσης. Δεν λέω όχι στη διεύρυνση αλλά λέω ότι θα έπρεπε να σας είχε απασχολήσει και να το είχατε βάλει. Ούτε αυτό το πράγμα δεν είπατε ποτέ. 
Υπάρχουν οι μικρομεσαίες επιχειρήσεις. Ένα από τα κυριότερα αιτήματα τα οποία σας έχουν βάλει είναι πρώτον ότι πολλές απ? αυτές τις μικρομεσαίες επιχειρήσεις στην ουσία είναι και οικογενειακές επιχειρήσεις. Δεν έχουν οι άνθρωποι την τεχνογνωσία ακόμη και να υποβάλουν ?παίρνω την καλύτερη των περιπτώσεων- μία πρόταση προγράμματος για χρηματοδότηση. Γιατί δεν είναι ότι πάντα φταίει το κράτος και εγώ θα συμφωνήσω σ? αυτό. Πείτε ότι την υποβάλουν. Σας έχει απασχολήσει η ιστορία της γραφειοκρατίας; Μπορείτε σήμερα να μας πείτε από τη στιγμή που μια μικρομεσαία επιχείρηση των είκοσι, τριάντα ατόμων υποβάλει μια πρόταση για επιδότηση, για επιχορήγηση, για βοήθεια από τα χρήματα της Ευρωπαϊκής Ένωσης από την ημέρα που την υποβάλει μέχρι την ημέρα που θα πάρει τα λεφτά, ποιος είναι ο μέσος όρος; 
Όπως επίσης, εγώ δε θέλω να είμαι τελείως αρνητικός ότι στο ΙΚΑ καταβάλλεται αυτή τη στιγμή μια προσπάθεια σε ό,τι αφορά την υλικοτεχνική υποδομή πραγματικά εκσυγχρονισμού. Βεβαίως, όταν θα τελειώσει, θα προκύψει ένα άλλο ερώτημα που το είπε στην επίσημη επίσκεψη που είχαμε κάνει εκεί ο ίδιος ο διοικητής του ΙΚΑ ποιος θα λειτουργήσει αυτή την εγκατάσταση όταν το 75% των σημερινών υπαλλήλων του ΙΚΑ ξέρετε ποιου επιπέδου εκπαίδευσης είναι. Όχι εξειδίκευσης, επιπέδου εκπαίδευσης. Και παρεμπιπτόντως αυτές οι χίλιες προσλήψεις πτυχιούχων ΑΕΙ που έχει ζητήσει το ΙΚΑ πού βρίσκονται, κύριε Υπουργέ; Έχουν προχωρήσει; Όχι αν τέλειωσε η προκήρυξη αλλά λέμε πότε θα πάνε στο ΙΚΑ. Αυτό σας ερωτώ αν μπορείτε να μου πείτε. 
Μια που λέω και για ΙΚΑ είναι λίγο άσχετο αλλά επειδή σ? αυτά ξέρω ότι είστε λίγο ευαίσθητος να πείτε στον κύριο διοικητή του ΙΚΑ και στην κ. Χατζηανδρέου όταν με χρήματα καταρχήν του ελληνικού δημοσίου διότι 50 εκατομμύρια τα έδωσε το ΙΚΑ στήνουν φιέστες και ημερίδες σε ξενοδοχεία όπως την Παρασκευή για την πορεία του φαρμάκου, οφείλουν να καλούν και εκπροσώπους των ελληνικών κομμάτων. Διότι τα 50 εκατομμύρια που έδωσε το ΙΚΑ δεν ήταν από την τσέπη του κ. Νεκτάριου. Βεβαίως, τα 50 δεν έφθασαν. Η φιέστα κόστισε περισσότερα και ήταν από την τσέπη φαρμακευτικών εταιρειών. Θα ήθελα να μου πείτε σήμερα από ποιες και πόσα έδωσε η κάθε μία. Αλλά εν πάση περιπτώσει, αφού έδωσε και 50 εκατομμύρια στο ΙΚΑ στοιχειώδης σεβασμός στη Βουλή και στα πολιτικά κόμματα λέει να καλούν και από έναν εκπρόσωπο των πολιτικών κομμάτων. Πήγατε εσείς δικαίως, είστε ο αρμόδιος Υπουργός, ο κ. Νασιώκας δικαίως, συναρμόδιος Υπουργός. Τον κ. Κοσμίδη με ποια ιδιότητα τον καλέσατε να μιλήσει για το φάρμακο; Επειδή είναι ο γενικός δερβέναγας της ιστορίας του φαρμάκου και της λίστας. Αλλά δε θεωρήσατε σκόπιμο να καλέσετε τους εκπροσώπους των κομμάτων των αρμοδίων τομέων. Όχι εσείς διότι είμαι σίγουρος ότι δεν ήταν υπόψη σας αλλά ο κύριος διοικητής του ΙΚΑ και η κυρία υποδιοικήτρια.
Βεβαίως, μας εγκαλέσατε κιόλας για το ότι όλοι λειτουργούν ανεύθυνα. Εγώ, βέβαια, μιλώ για το κόμμα μου. Οι συνάδελφοι των άλλων κομμάτων ας υπερασπιστούν τα δικά τους ως Αντιπολίτευση. Μα, ξεχάσατε πώς λειτουργούσατε εσείς ως Αντιπολίτευση; Υπάρχει σύγκριση του πώς λειτουργούσατε εσείς ως Αντιπολίτευση και του πώς λειτουργούν σήμερα τα κόμματα της Αντιπολίτευσης; Δεν υπάρχει ποιοτική σύγκριση καμία απολύτως! Απορώ γιατί επικαλεστήκατε αυτό το πράγμα.
Βεβαίως ?για να επανέλθω στο θέμα της μαύρης εργασίας- θα επισημάνω το εξής: Μιλήσατε για το 10%. Μα, ποιον κοροϊδεύετε; Επικαλεστήκατε πόσο τοις εκατό είναι έξω. Μα, έξω είναι κράτη τα οποία έχουν δημοκρατικούς κανόνες που τηρούνται. Εδώ, βάλαμε το 10% μέσα, χωρίς να είμαστε σε θέση να τους απορροφήσουμε οικονομικά -τουλάχιστον νόμιμα και σωστά με τις προϋποθέσεις που έθεσε ο κ. Σκυλλάκος- ή να τους ενσωματώσουμε. Το κάναμε συνειδητά τόσα χρόνια. 
Σας υπενθυμίζω ότι πριν φύγει ο κ. Παπαντωνίου από Υπουργός Εθνικής Οικονομίας του είχε ξεφύγει και είπε ότι ήταν «λοκομοτίβα» πτώσεως του πληθωρισμού. Γιατί τότε θέλατε να πιάσετε εικονικά τα κριτήρια, για να μας εντάξετε στην περίφημη ΝΕ; Διότι περί ΝΕ πρόκειται και όχι περί ΟΝΕ. Δεν υπάρχει σε κανένα κράτος στην Ευρώπη Οικονομική και Νομισματική Ένωση! Νομισματική ένωση έχουμε μόνο. Πού είδατε την Οικονομική Ένωση; Βέβαια, αυτό δεν αφορά μόνο την Ελλάδα. Είναι η άποψή μου γενικότερα. Είναι μια πλήρης κοροϊδία για όλους. Περί ΝΕ πρόκειται, δηλαδή περί Νομισματικής Ένωσης και όχι περί ΟΝΕ. Τότε, όμως, ζούσαμε στο δίλημμα «ψηφίστε μας, για να σας βάλουμε στην ΟΝΕ». Σας βόλευε η μαύρη εργασία, για να πιάσετε εικονικά τους δείκτες και να πείτε ότι κάνατε πραγματική σύγκλιση, ενώ δεν είχατε κάνει πραγματική σύγκλιση. Σήμερα πλέον το παραδέχεται και ο κ. Χριστοδουλάκης.
Εν πάση περιπτώσει, με όλα όσα μας είπατε, κύριε Υπουργέ, σε μας, την κακή Αντιπολίτευση -συμπεριλαμβανομένων και των συναδέλφων των άλλων κομμάτων- για ανευθυνότητα απαντήσατε σε εμάς; Ή μήπως απαντήσατε στους συναδέλφους σας Βουλευτές του ΠΑΣΟΚ, που είτε στο ραδιόφωνο είτε στην τηλεόραση είτε στις εφημερίδες, αλλά και μέσα στα κομματικά σας όργανα ?όχι σε σας προσωπικά- σηκώνονται και κραυγάζουν λέγοντας: «Αλλάξτε τακτική στον κοινωνικό τομέα γιατί χανόμαστε, σύντροφοι! Δεν χάνουμε απλώς τις εκλογές ?αυτό είναι δεδομένο- αλλά πανωλεθρία θα πάθουμε στις εκλογές!». Σε αυτούς απαντήσατε; Γιατί αν απαντήσατε σε αυτούς, εντάξει. Πείτε το, όμως. Μη λέτε ότι απαντήσατε στην κακή Αντιπολίτευση, που στο κάτω-κάτω ο ρόλος της είναι να λέει και μία κουβέντα παραπάνω. Συνάδελφοί σας κραυγάζουν. 
Ακόμα και Υπουργοί που μετέχουν στην Κυβέρνηση τώρα -εν ενεργεία Υπουργοί- έλεγαν αυτά μέχρι πριν από ένα μήνα, όπως παραδείγματος χάρη ο κ. Τσοχατζόπουλος σε συνέντευξή του σε μεγάλη κυριακάτικη εφημερίδα. Δεν ξέρω αν εννοούσε εσάς ή τον κ. Στεφανή ή τον κ. Χριστοδουλάκη. Μιλώ για παραγωγικά και κοινωνικά Υπουργεία, γι? αυτό αναφέρομαι σ? αυτά τα ονόματα. Πάντως αυτά έλεγε και ο κ. Τσοχατζόπουλος. Ξεδιαλύνετε, λοιπόν, πρώτα και δώστε απαντήσεις στους συντρόφους σας που λένε αυτά και χειρότερα απ? ό,τι σας είπαμε εμείς σήμερα και αφήστε την Αντιπολίτευση, εν πάση περιπτώσει, στο ρόλο της, για τον οποίο ούτως ή άλλως σε λίγους μήνες το αργότερο θα κριθεί από τον ελληνικό λαό. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Ακριβάκης.
ΑΛΕΞΑΝΔΡΟΣ ΑΚΡΙΒΑΚΗΣ: Κυρία Πρόεδρε, νομίζω ότι είναι η πρώτη φορά που συζητούνται τρεις επερωτήσεις τριών διαφορετικών κομμάτων ταυτόχρονα με ένα θέμα κεντρικό βεβαίως την ανεργία. Δεν ξέρω αν ήταν ευτυχής αυτή η απόφαση, να συζητηθούν μαζί και οι τρεις αυτές επερωτήσεις. Διότι ναι μεν υπάρχει κοινό κεντρικό θέμα, η ανεργία, αλλά και τα τρία κόμματα της Αντιπολίτευσης ξεκινούν από διαφορετικές προθέσεις, εκτιμήσεις και καταλήγουν σε διαφορετικά συμπεράσματα. 
Γι? αυτό είδαμε παραδείγματος χάρη το ΚΚΕ να υποστηρίζει ότι η Νέα Δημοκρατία και το ΠΑΣΟΚ στο θέμα αυτό τα ίδια πρεσβεύουν και ότι χρειάζεται άλλη λύση. ?ρα, θα έλεγα ότι αυτή η «συμμαχία» ενιαίας της Αντιπολίτευσης εναντίον της Κυβέρνησης δεν είναι συμμαχία.
ΝΙΚΗΤΑΣ ΚΑΚΛΑΜΑΝΗΣ: Δεν το αποφάσισαν τα κόμματα. Η Διάσκεψη των Προέδρων το αποφάσισε.
ΑΛΕΞΑΝΔΡΟΣ ΑΚΡΙΒΑΚΗΣ: Ναι, αυτό είπα. Δεν είπα ότι το αποφάσισαν τα κόμματα. Η Διάσκεψη των Προέδρων το αποφάσισε. Θεωρώ όμως ότι δεν ήταν ευτυχής αυτή η απόφαση.
Κυρία Πρόεδρε, βεβαίως εμείς θα εκφράσουμε τη λύπη μας για το ότι υπάρχουν απολυμένοι, που έχασαν τη δουλειά τους τις τελευταίες μέρες. Και κανένας, πιστεύω, σ? αυτή την Αίθουσα δε θα υποστήριζε ότι είναι υπέρ της ανεργίας ή ότι είναι κατά των δικαιωμάτων των εργαζομένων. Αυτά σίγουρα, όλοι αν ρωτηθούμε, θα τα εξορκίσουμε.
Το θέμα μας όμως δεν είναι αυτό. Ακόμη και η Κυβέρνηση δεν είπε ότι έλυσε το πρόβλημα της ανεργίας. Υπάρχει ανεργία. Θα έλεγα απλώς ότι η Κυβέρνηση είναι ελαφρά ικανοποιημένη με την ελαφρά μείωση της ανεργίας. Και αυτό είναι κάτι, μία πρόοδος, όταν ξέρουμε ότι η ανεργία παντού στον κόσμο αυξάνεται και μάλιστα με γρήγορους ρυθμούς.
Τώρα, θα πρέπει να δώσω ορισμένες απαντήσεις. Η ανάλυση που έκανε η κ. Παπαρήγα το πρωί σε πολλά σημεία της με βρίσκει σύμφωνο. Είπε η κ. Παπαρήγα ότι υπάρχει εντατική ανάπτυξη στην Ελλάδα. Συμφωνούμε. Είπε όμως ότι δεν είναι ανάλογη η ανάγκη σε εργατικά χέρια. Και σε αυτό συμφωνούμε. Το ότι μας αναγνωρίζει η κ. Παπαρήγα ότι τα τελευταία χρόνια υπάρχει εντατική ανάπτυξη είναι υπέρ της Κυβέρνησης. Το ότι τα εργατικά χέρια είναι λιγότερα, αυτό δεν είναι αποτέλεσμα της εντατικής ανάπτυξης, είναι αποτέλεσμα της τεχνολογίας, που ξέρουμε πόσο επηρεάζει τον αριθμό των εργατών. Επίσης, είπε η κ. Παπαρήγα ότι δεν υπάρχουν μαγικές λύσεις. Και πράγματι δεν υπάρχουν: είναι πολύ, πολύ δύσκολο το πρόβλημα.
Και κατέληξε, όπως κατέληξαν και άλλοι αγορητές του Κομμουνιστικού Κόμματος, ότι η λύση κατά την άποψή τους είναι η αλλαγή του κοινωνικού και πολιτικού συστήματος. Και μάλιστα ο κ. Γκατζής κάλεσε και τον ελληνικό λαό να διώξει τα δύο μεγάλα κόμματα. Καταλαβαίνουμε τι εννοεί το Κομμουνιστικό Κόμμα Ελλάδας. Εντάξει. Δε θέλω να το σχολιάσω.
Μέσα όμως στο σύστημα στο οποίο ζούμε, αυτό που προβλέπεται από το Σύνταγμα, που είναι θεσμοθετημένο, μία πρόταση για την αντιμετώπιση του προβλήματος της ανεργίας δεν άκουσα από το Κομμουνιστικό Κόμμα Ελλάδας.
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ ) 
ΔΗΜΗΤΡΙΟΣ ΤΣΙΟΓΚΑΣ: Πώς δεν ακούσατε;
ΑΛΕΞΑΝΔΡΟΣ ΑΚΡΙΒΑΚΗΣ: Καμία δεν άκουσα. Η πρότασή σας ήταν να αλλάξει το κοινωνικό και το πολιτικό σύστημα. Καμία άλλη πρόταση συγκεκριμένη.
ΔΗΜΗΤΡΙΟΣ ΤΣΙΟΓΚΑΣ: Θα την πούμε τώρα. Ή μάλλον, θα την ξαναπούμε τώρα.
ΑΛΕΞΑΝΔΡΟΣ ΑΚΡΙΒΑΚΗΣ: Βεβαίως, θα την ακούσω με χαρά. Και η Κυβέρνηση επίσης, σας βεβαιώ.
Έρχομαι τώρα στη Νέα Δημοκρατία. ?κουσα τον έγκριτο ομιλητή ?και αυτό το λέω μετά παρρησίας- κ. Κακλαμάνη στην ομιλία του να ομιλεί περί πολλών θεμάτων και να μην αναφέρεται ιδιαιτέρως στην ανεργία και πολύ περισσότερο σε καμία πρόταση για την αντιμετώπιση της ανεργίας. ?κουσα τον κ. Κακλαμάνη, μίλησε επί δεκαπέντε λεπτά και ρωτούσε για τους ξένους που εργάζονται στο Ολυμπιακό Χωριό, αν είναι ασφαλισμένοι, μίλησε για την «ΠΕΤΡΟΛΑ» και τα «ΕΛΠΕ»?
ΝΙΚΗΤΑΣ ΚΑΚΛΑΜΑΝΗΣ: Δεν έχουν σχέση αυτά με την ανεργία;
ΑΛΕΞΑΝΔΡΟΣ ΑΚΡΙΒΑΚΗΣ: Παρακαλώ, κύριε Κακλαμάνη. 
Αν έχουν λήξει κάποιοι όροι που έχουν τεθεί στην «ΠΕΤΡΟΛΑ», δεν το ξέρω το θέμα. Για τα κριτήρια της φτώχειας, για τις μικρομεσαίες επιχειρήσεις, για την εκδήλωση του ΙΚΑ, για τα φάρμακο που δεν κλήθηκαν τα κόμματα -και βεβαίως έπρεπε να κληθούν τα κόμματα, συμφωνώ απόλυτα με τον κ. Κακλαμάνη- πού είναι οι προτάσεις σας; 
ΝΙΚΗΤΑΣ ΚΑΚΛΑΜΑΝΗΣ: Τις είπε ο εισηγητής μας. 
ΑΛΕΞΑΝΔΡΟΣ ΑΚΡΙΒΑΚΗΣ: Αύριο φιλοδοξείτε να γίνετε κυβέρνηση. Θα αντιμετωπίσετε και σεις το πρόβλημα αυτό της ανεργίας. Πώς θα το αντιμετωπίσετε; Μήπως κρατάτε τα χαρτιά σας κλειστά και δε μας το λέτε για να μη σας αντιγράψουμε και λύσουμε εμείς το πρόβλημα της ανεργίας; Πείτε μου μια πρόταση. «Κάντε αυτό, κύριε Υπουργέ» ή «Δεν κάνατε αυτό, κύριε Υπουργέ, σας καταγγέλλω γιατί για την ανεργία παραλείψατε να κάνετε εκείνο, εκείνο, εκείνο». Αυτό είναι το αντικείμενο της συζήτησης σήμερα. 
ΝΙΚΗΤΑΣ ΚΑΚΛΑΜΑΝΗΣ: Ακούσατε τον εισηγητή μας; 
ΑΛΕΞΑΝΔΡΟΣ ΑΚΡΙΒΑΚΗΣ: Εγώ άκουσα εσάς. Εσείς εκπροσωπείτε τη Νέα Δημοκρατία, εσείς είσθε Κοινοβουλευτικός Εκπρόσωπος της Νέας Δημοκρατίας και εγώ είμαι υποχρεωμένος ?και αυτός είναι ο θεσμικός μου ρόλος- να απαντήσω σε σας. Τι να απαντήσω, λοιπόν, επί του θέματος της ανεργίας; Τίποτε δεν είπατε, καμία πρόταση δεν κάνατε σαν Νέα Δημοκρατία και πραγματικά αναρωτιέμαι: Αν υποθέσουμε ότι παρακολουθούσε ο ελληνικός λαός τη συζήτηση σήμερα, θα έλεγε: «Τι θα κάνει η Νέα Δημοκρατία για την ανεργία; Δεν είπε τίποτα». Και πράγματι δεν είπατε τίποτα, αξιότιμοι κύριοι συνάδελφοι. 
Ο κοινοβουλευτικός έλεγχος ?θα κάνω μία γενική σκέψη- και οι επερωτήσεις και οι απλές ερωτήσεις ακόμα, αποσκοπούν όχι μόνο στο να ελεγχθεί η Κυβέρνηση, αλλά να βοηθηθεί η Κυβέρνηση, πολλές φορές, διά προτάσεων από πλευράς Αντιπολίτευσης να αντιμετωπίσει κάποια θέματα. Σεις περιορισθήκατε μόνο σε κάποιες αναφορές περί άλλων θεμάτων ?σωστές αν θέλετε, για την πρόσκληση του ΙΚΑ κλπ.- αλλά για το θέμα που συζητάμε σήμερα δε λέχθηκε τίποτα. 
Ο κύριος Υπουργός έκανε μία εκτενή ανάλυση. Αισιόδοξος ?τον χαρακτήρισε, αν δεν κάνω λάθος, ο κ. Σκυλλάκος για τις τριακόσιες χιλιάδες θέσεις εργασίας- αλλά είπε κάποιες απόψεις. Είπε τι έκανε, τι κάνει και τι θα κάνει η Κυβέρνηση. Επ? αυτών έπρεπε να απαντήσετε και να τοποθετηθείτε και να πείτε «αυτά που είπατε, κύριε Υπουργέ, δεν είναι έτσι ή αυτά που λέτε ότι θα κάνετε είναι ανέφικτα και δεν πρόκειται να γίνουν». 
ΝΙΚΗΤΑΣ ΚΑΚΛΑΜΑΝΗΣ: Επ? αυτών απαντήσαμε.
ΑΛΕΞΑΝΔΡΟΣ ΑΚΡΙΒΑΚΗΣ: Μα, δεν απαντήσατε, κύριε Κακλαμάνη. Δε μας είπατε τίποτε γι? αυτά τα πράγματα. 
Γι? αυτό, πιστεύω, ότι η συζήτηση ?έγινε σε υψηλό επίπεδο- σε ένα βαθμό, ήταν αποπροσανατολισμένη από το κεντρικό θέμα που ήταν σήμερα η ανεργία. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσιόγκας έχει το λόγο. 
ΔΗΜΗΤΡΙΟΣ ΤΣΙΟΓΚΑΣ: Ευχαριστώ, κύριε Πρόεδρε.
Η ουσία των μέτρων που αποφασίζονται στις Βρυξέλλες και σεις υλοποιείτε εδώ στη χώρα μας, έχουν ως στόχο την ένταση της εκμετάλλευσης των εργαζομένων, την αύξηση του απλήρωτου χρόνου εργασίας και την αύξηση των κερδών του κεφαλαίου. Βεβαίως στην επιχείρηση παραπλάνησης της εργατικής τάξης πρωτοστατεί η πλειοψηφία της ΓΣΕΕ, οι παρατάξεις δηλαδή της ΠΑΣΚΕ, της ΔΑΚΕ και της αυτόνομης παρέμβασης, οι οποίες λένε ότι οι ανάγκες της παραγωγής επιβάλλουν τη μερική απασχόληση, τη διευθέτηση του χρόνου εργασίας που θέλει η εργοδοσία. Αποδέχτηκαν με πλειοψηφία στη ΓΣΕΕ τη μερική απασχόληση. Με αυτό όμως κρύβουν την αύξηση των κερδών, ακυρώνουν τις ανάγκες των εργαζομένων για σταθερή εργασία με πλήρη δικαιώματα. Γι? αυτό η πλειοψηφία της ΓΣΕΕ αποδέχεται και τη μερική απασχόληση σε ένα ποσοστό, όπως λέει, 15%, δηλαδή αποδέχονται τους όρους που βάζουν οι βιομήχανοι, νομιμοποιούν το δουλεμπόριο, κάνουν λάστιχο τον εργάσιμο χρόνο, χειροτερεύουν τη ζωή των εργαζομένων. 
Ετοιμάζεστε να ψηφίσετε, απ? ό,τι λέτε, και τη μερική απασχόληση στο δημόσιο και στους ΟΤΑ. 
Φυσικά αυτή την περίοδο που εξαγγέλλετε τέτοια μέτρα, το κάνετε για την πολιτική εκμετάλλευση εν όψει των βουλευτικών εκλογών, αλλά και για να καταργήσετε τη μόνιμη εργασία, να μειώσετε μισθούς και συντάξεις. 
Έχετε τους σχολικούς φύλακες. Σας ρωτάμε: Ως πότε θα τους κοροϊδεύετε; Εδώ και τρία χρόνια δουλεύουν χωρίς ένσημα, χωρίς ασφάλεια. Μέχρι και χθες, που επισκεφτήκαμε τον κ. Σκανδαλίδη, είδαμε ότι το θέμα δεν έχει λήξει και από ό,τι φαίνεται θέλετε να τους πάτε δεμένους χειροπόδαρα στις εκλογές. 
Η προσωρινή απασχόληση, η δουλειά με το κομμάτι, οι συμβάσεις μίας μέρας, η εποχιακή απασχόληση, όλα αυτά αυξάνονται με πιο γρήγορους ρυθμούς. Ο δανεισμός εργαζομένων, οι εργολαβίες με νοικιασμένο προσωπικό εξαπλώνονται μαζί με τα δελτία παροχής υπηρεσιών. Για όλα αυτά εσείς έχετε νομιμοποιήσει τα δουλεμπορικά γραφεία ευρέσεως εργασίας.
Θα αναφέρουμε και τη διαφορά που είχε η Νέα Δημοκρατία, όταν πρόσφατα τα συζητούσαμε αυτά. Η διαφορά ήταν η εξής: Αν θα έχουν βιτρίνα κάποια τέτοια δουλεμπορικά γραφεία στα βόρεια προάστια, τα οποία λειτουργούν μέσα σε σπίτια, λες και το πρόβλημα είναι αν ο δουλέμπορος θα δουλεύει σε γραφείο με βιτρίνα ή αν θα δουλεύει στο σπίτι. Με το ν. 2956/2000 καθιερώσατε και τις εταιρίες προσωρινής απασχόλησης, που προσλαμβάνουν, νοικιάζουν για προσωρινές εργασίες.
Προχωρείτε σταδιακά στην κατάργηση της κυριακάτικης αργίας. Πρόσφατα περάσατε σε νόμο για την εργασία των εργαζομένων στα πλυντήρια, λιπαντήρια κλπ τις Κυριακές. Όποτε βρίσκετε ευκαιρία, πάτε σιγά-σιγά και καταργείτε την κυριακάτικη αργία. 
Την ανατροπή των εργασιακών σχέσεων, που ξεκίνησε από τη Νέα Δημοκρατία με το ν. 1892/1990, εσείς τη συνεχίζετε με τους νόμους 2639/98 και 2874/2000, που καθιέρωσαν τη μερική απασχόληση, τη διευθέτηση του ετήσιου χρόνου εργασίας κατά εκατόν τριάντα οκτώ ώρες, τις οποίες θα τις κάνει ό,τι θέλει ο εργοδότης. Δηλαδή σήμερα δουλεύουν δεκατέσσερις ώρες ή όλο το μήνα ή όλη την εβδομάδα κλπ και όταν δεν έχει εργασία θα τους λέει «καθήστε» χωρίς καμία προσαύξηση.
Αυξήσατε το ποσοστό των απολύσεων. Οι απολύσεις, λοιπόν, μαζί με τις λεγόμενες «οικειοθελείς» απολύσεις, που ξέρετε πολύ καλά πώς γίνονται και κάτω από ποιους εκβιασμούς ?τουλάχιστον στην πλειοψηφία τους, για να μην αποκλείσουμε και το γεγονός ότι κάποιοι εργαζόμενοι το κάνουν- είναι επτακόσιες πενήντα τέσσερις χιλιάδες οκτακόσιες ενενήντα μία το 1999, οκτακόσιες εβδομήντα έξι χιλιάδες το 2000 και εννιακόσιες ογδόντα τρεις το 2001. 
Μπροστά σ? αυτή την κατάσταση, λοιπόν, η Κυβέρνηση -και εν όψει των εκλογών, γιατί βρισκόμαστε σε παρατεταμένη προεκλογική περίοδο- πουλάει ελπίδα ακόμα και στους ανέργους, δηλαδή ακόμα και σε αυτούς που απολύθηκαν το τελευταίο διάστημα από τη «Σίσερ Πάλκο», τα σούπερ-μάρκετ «Αντωνόπουλοι», τον «Ιππόκαμπο», τον «Μίτσα», τον «Τσιτόπουλο» στη Λάρισα και σε μία σειρά άλλων επιχειρήσεων, όπως στα ορυχεία στην Χαλκιδική. Στην πλειοψηφία τους αυτές οι επιχειρήσεις είναι στον κλάδο του ιματισμού. Η Κυβέρνηση δίνει ή ράβει, αν θέλετε, τα ρούχα του Ελληνικού Στρατού στην Καισάρεια της Τουρκίας. 
Βεβαίως, δεν αρκεί να εκφράζει τη λύπη του ο Κοινοβουλευτικός Εκπρόσωπος του κυβερνώντος κόμματος. Δεν αρκεί να εκφράζετε τη λύπη σας, όταν εσείς οι ίδιοι ψηφίζετε νόμους που είναι σε βάρος των εργαζομένων. Συνεπώς μπροστά σ? αυτή την κατάσταση, το πρόβλημα δεν πρόκειται να λυθεί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο κουβέντες ακόμη, κύριε Πρόεδρε.
Εμείς κάναμε τις προτάσεις μας ολοκληρωμένα και για την αντιμετώπιση του προβλήματος των ανέργων που πετιούνται στο δρόμο, αλλά θέλουμε να πούμε και δύο κουβέντες γι? αυτό το περίφημο τριανταπεντάωρο για το οποίο ο κύριος Υπουργός είπε ότι ούτε στη Γαλλία πέτυχε. Και δεν πέτυχε, ακριβώς γιατί δεν εφαρμόζεται με τον τρόπο τον οποίο το πρότειναν εκεί πέρα τα ταξικά συνδικάτα. Εφαρμόζεται ?και θα κλείσω με αυτό, κύριε Πρόεδρε- με έναν τρόπο που προτείνεται κι εδώ στην Ελλάδα -κι αν θέλετε προτείνεται και από το Συνασπισμό- με ένα σταδιακό τρόπο, πρώτα στις τράπεζες ή στις επιχειρήσεις εντάσεως κεφαλαίου και μάλιστα με επιχορήγηση των εργοδοτών, για να το εφαρμόσουν. Οι εργοδότες όμως δεν πρόκειται να εφαρμόσουν τριανταπεντάωρο, να κατεβάσουν δηλαδή τις ώρες εργασίας, αν δεν έχουν εντατικοποίηση, αν δεν έχουν απλήρωτη εργασία, απλήρωτες υπερωρίες και φυσικά αν δεν κερδίζουν περισσότερα.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Η Ελλάδα των Βαλκανικών Πολέμων 1912-1913», είκοσι πέντε μαθητές και πέντε συνοδοί-δάσκαλοι από το 2ο Δημοτικό Σχολείο Ληξουρίου Κεφαλλονιάς. 
Η Βουλή τούς καλωσορίζει. 
Για να ενημερωθούν, λέω ότι έχουμε σήμερα κοινοβουλευτικό έλεγχο και βρίσκονται στην Αίθουσα οι Βουλευτές που ερωτούν και ο Υπουργός ο οποίος απαντά.
(Χειροκροτήματα από όλες τις πτέρυγες της Βουλής)
Ο κ. Παπανικολάου έχει το λόγο. Έχετε τρία λεπτά για να δευτερολογήσετε.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, σύσσωμη η Αντιπολίτευση σήμερα μέσα σ? αυτή την Αίθουσα, με αίσθημα ευθύνης και με τεκμηριωμένες θέσεις, περιέγραψε την κατάσταση που υπάρχει στη χώρα μας με το σοβαρό θέμα της ανεργίας. Δυστυχώς όμως ο κύριος Υπουργός, πάλι κατά την παγία τακτική της Κυβερνήσεως «όλοι οι άλλοι φταίνε εκτός από εμάς» εγκάλεσε την Αντιπολίτευση και μας απεκάλεσε «ιεροκήρυκες» κι ότι μεταφέρουμε ευχολόγια. Οπωσδήποτε είμαστε ιεροκήρυκες μέσα σ? αυτόν εδώ το ναό της δημοκρατίας κι έχουμε χρέος να μεταφέρουμε τα μηνύματα, την απογοήτευση, αλλά και τις τραγικές στιγμές που περνά ο Έλληνας πολίτης. Υπάρχει όμως η εξής ειδοποιός διαφορά: Εμείς δεν ξηλώνουμε πεζοδρόμια, εμείς δεν καίμε νομαρχίες, όπως κάποτε έκανε η Συμπολίτευση, αλλά με αίσθημα ευθύνης ?επαναλαμβάνω- σύσσωμη η Αντιπολίτευση έδωσε το μήνυμα εκείνο ενός υψηλού επιπέδου συζητήσεως που έγινε σ? αυτή την Αίθουσα.
Βέβαια και ο Κοινοβουλευτικός Εκπρόσωπος, ο κ. Ακριβάκης, ήταν άδικος στην κριτική του απέναντι στην Αντιπολίτευση, όμως παρεδέχθη ο ίδιος ότι ήταν απών. Ως εκ τούτου, η κριτική του ήταν άδικη κι εκτός πραγματικότητας. 
Ο κ. Ρέππας προσπάθησε σήμερα με το λόγο του να δώσει την εντύπωση ότι «απέδρα εκ του κόσμου τούτου πάσα οδύνη, λύπη και στεναγμός». Πλέει όλη η Ελλάδα σε πελάγη ευτυχίας! Όλοι σήμερα είναι ευτυχείς!
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Τι είναι αυτά που λέτε, κύριε συνάδελφε;
ΠΡΟΕΔΡΕΥΩΝ (Παναγιώτης Σγουρίδης): Χτυπάει το έδρανο ο Υπουργός.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Γιατί το χτυπάει;
ΠΡΟΕΔΡΕΥΩΝ (Παναγιώτης Σγουρίδης): «Χτύπα ξύλο» που λέμε, γι? αυτό που είπατε: «απέδρα πάσα οδύνη και θλίψη και στεναγμός». Είναι επιμνημόσυνος λόγος της Εκκλησίας.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Με αυτά που είπε, κύριε Πρόεδρε, εννοούσε ότι είναι ευτυχής σήμερα η Ελλάδα. Δυστυχώς όμως η πραγματικότητα είναι διαφορετική, όπως τη μετέφερε η Αντιπολίτευση. Γιατί προσπάθησε να δώσει ορισμένα νούμερα, ότι ο κοινωνισμός είναι θετικότατος εκ μέρους της Κυβερνήσεως και πακτωλός χρημάτων ρέει. 
Θα ήθελα να τον ενημερώσω, δίνοντας μερικά νούμερα, για το τι συμβαίνει στον ευαίσθητο χώρο της υγείας και πού πάνε τα χρήματα αυτά. Διότι έχουμε μιλήσει επανειλημμένως σ? αυτή την Αίθουσα για πίθο Δαναΐδων. 
Το 1998 διεγράφησαν χρέη νοσοκομείων ύψους 80 δισεκατομμυρίων. Το 2001 διεγράφησαν χρέη ύψους 170 δισεκατομμυρίων. Πέρυσι διαγράψαμε χρέη ύψους 355 δισεκατομμυρίων. Φέτος τα χρέη ξεπερνούν τα 440 δισεκατομμύρια. Πού έχουν πάει αυτά τα χρήματα; Είναι ή δεν είναι έλλειμμα χρηστής διοικήσεως; Ας μας απαντήσει ο κύριος Υπουργός και να δώσει κάποια εξήγηση, για να ξέρουμε τελικώς όλοι μέσα σε αυτή την Αίθουσα τι γίνεται.
Είναι τέτοια η μορφή που υπάρχει σήμερα στην αγορά που βλέπουμε ότι σαρώνεται με τα λουκέτα, είναι τέτοια η απογοήτευση του κόσμου που δεν μπορεί να αλλοιωθεί με ψεύτικα νούμερα που δίνει η Κυβέρνηση. Διότι ο κ. Σημίτης σ? αυτή την Αίθουσα τον Απρίλιο μέσα στις προγραμματικές δηλώσεις είχε μιλήσει για εννιακόσιες χιλιάδες. Ο κ. Ρέππας αισιοδοξεί ότι θα πραγματοποιηθούν αυτά τα νούμερα. Ο κ. Τζιόλας πριν από λίγο καιρό μέσα σ? αυτή την Αίθουσα είχε μιλήσει για εβδομήντα δύο χιλιάδες θέσεις εργασίας. Προχθές ο κ. Σημίτης μας είπε για εκατόν δώδεκα χιλιάδες θέσεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Σγουρίδης): Καλώς. Πάντως, τα νούμερα υπάρχουν στον ΟΑΕΔ.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Ποιος να πιστέψει ποιον, κύριε Πρόεδρε; Όταν μέσα σ? αυτή την Αίθουσα που πρέπει να υπάρχουν τεκμηριωμένες θέσεις και να λάμπει η αλήθεια ενημερώνεται το Σώμα με τέτοιες διαφορές δεκάδων χιλιάδων από τους αρμοδίους κυβερνητικούς παράγοντες, πολύ φοβάμαι ότι δεν μπορούμε να έχουμε εκείνη τη συζήτηση που πρέπει, για να ενημερώνεται σωστά ο ελληνικός λαός και να βρεθούν οι λύσεις που είναι τόσο αναγκαίες για τον ευαίσθητο αυτό χώρο της ανεργίας.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Στεργίου. Έχετε οκτώ λεπτά για να δευτερολογήσετε.
ΙΩΑΝΝΑ ΣΤΕΡΓΙΟΥ: Κατ? αρχάς θα ήθελα να πω ορισμένα πράγματα, όσον αφορά τα όσα ειπώθηκαν για τα ζητήματα της εξουσίας. 
Μας είπε ο κ. Σκυλλάκος ότι για αυτά που λέμε εμείς πρέπει να έχουμε την εξουσία, για να τα εφαρμόσουμε. Σαφώς, η εξουσία πρέπει να είναι στους εργαζόμενους, για να εφαρμοστούν αυτές οι προτάσεις που κάνουμε ?κατά την άποψη του κ. Σκυλλάκου. Όμως, το γεγονός ότι συμμετέχουμε ή συμφωνούμε να είμαστε στην Ευρωπαϊκή Ένωση, δε σημαίνει ότι ταυτιζόμαστε με την πολιτική των χωρών της Ευρωπαϊκής Ένωσης. 
Εμείς, τουλάχιστον σαν κόμμα, σαν Συνασπισμός, παλεύουμε μαζί με τα κινήματα της Ευρώπης και με τους εργαζόμενους, για να καλυτερεύσουμε τις συνθήκες εργασίας και να λιγοστέψουμε τα αποτελέσματα της νεοφιλελεύθερης καπιταλιστικής παγκοσμιοποίησης, η οποία δεν πλήττει μόνο τους Έλληνες εργαζόμενους. 
Το θέμα των απολύσεων, το θέμα του χτυπήματος των κοινωνικών δικαιωμάτων δεν είναι πρωτότυπο για την Ελλάδα. Ήδη στη Γερμανία γίνεται προσπάθεια να μειωθεί από δεκαοκτώ μήνες σε δώδεκα μήνες το επίδομα ανεργίας. Το ίδιο συμβαίνει στην Αυστρία και στη Γαλλία, όπου πάνε να γίνουν δραστικές αλλαγές στο συνταξιοδοτικό σύστημα.
Επομένως, η δική μας η θέση είναι ότι μαζί με τους λαούς, μαζί με τους εργαζόμενους όλων των χωρών της Ευρώπης παλεύουμε για την καλυτέρευση των συνθηκών της εργασίας, την καλυτέρευση της οικονομίας, την καλυτέρευση των δικαιωμάτων των εργαζομένων.
Όσον αφορά αυτά που είπε ο κύριος Υπουργός, καταρχήν πιστεύω ότι εμείς ήμασταν οι μόνοι που κάναμε προτάσεις και στις οποίες δεν απαντήσατε. Κάναμε προτάσεις και για τα θέματα των ανέργων. Προτείναμε το επίδομα ανεργίας να ανέρχεται στο 80% του μισθού. Προτείνουμε να εξομοιωθούν οι αποζημιώσεις των εργατών μ? αυτές των υπαλλήλων. Αυτό δεν έχει κόστος. Γιατί δεν το κάνετε; Πραγματικά έχουμε περιέργεια. Είναι ένα ζήτημα στο οποίο δεν απαντάτε και το περνάτε χωρίς καν να το συζητήσετε.
Ως προς τα νούμερα που μας αναφέρατε, δε διαφωνώ με αυτά. Τα νούμερα βγαίνουν με κάποιο σύστημα, είναι στατιστικά στοιχεία. Δεν μπορούμε να τα αμφισβητήσουμε. Και βέβαια το ζήτημα δεν είναι τα νούμερα. Είναι η πραγματικότητα, είναι αυτό που συμβαίνει έξω σήμερα, είναι αυτός ο κόσμος που απολύεται, είναι αυτός ο κόσμος που μένει χωρίς δουλειά, είναι αυτός ο κόσμος που υποφέρει. Και πραγματικά αυτόν δεν μπορούμε να πούμε ότι δεν τον βλέπουμε.
Όταν, λοιπόν, λέμε ότι έχουμε 9,9% ανεργία, στην περιοχή της Αθήνας τα στοιχεία λένε ότι έχουμε αύξηση της απασχόλησης κατά τριάντα επτά χιλιάδες τριακόσιους εργαζόμενους. Για να βγει μέσος όρος 9,9%, αυτό σημαίνει ότι σε κάποιες άλλες περιοχές είναι πολύ μεγάλο το ποσοστό της μείωσης.
Υπάρχουν, δηλαδή, ολόκληρες περιοχές ιδιαίτερα στη Θεσσαλονίκη και αλλού ?δεν έχω αυτή τη στιγμή στοιχεία να αντιπαραθέσω- που για να βγει ο μέσος όρος περίπου στο 10% πάει να πει ότι εκεί πραγματικά υπάρχει πάρα πολύ σοβαρό πρόβλημα. Δεν ξέρω αν το Υπουργείο Ανάπτυξης έχει τέτοιες πολιτικές, τέτοιες κατευθύνσεις, ώστε σε αυτούς τους χώρους ?δηλαδή σε περιφερειακό και κυρίως σε κλαδικό επίπεδο- να γνωρίζουμε τι μέτρα παίρνει, τι προτείνει και αν έχει προοπτική αύξησης της απασχόλησης σε συγκεκριμένους κλάδους με μέτρα τα οποία πρέπει να λάβει. 
Εμείς κατηγορηθήκαμε ότι είπαμε να δώσουμε επιδοτήσεις σε βιομήχανους. Δεν είπαμε κάτι τέτοιο βέβαια. Η θέση η δική μας είναι οι άνθρωποι να είναι πάνω από τα κέρδη, αλλά όταν θα φθάσουμε σε κάποιο άλλο επίπεδο της οικονομίας.
Θα πρέπει λοιπόν, να υπάρξουν πολιτικές απασχόλησης σε κλάδους οι οποίοι σήμερα πλήττονται. Δεν είναι θέμα ανταγωνιστικότητας, αλλά πρέπει να προστατέψουμε αυτούς τους κλάδους. Η Ευρωπαϊκή Ένωση έχει μηχανισμούς τέτοιους που μπορούμε να τους προστατέψουμε, αρκεί να κάνουμε χρήση αυτών των δικαιωμάτων που μας δίνει η Ευρωπαϊκή Ένωση και να μην υποχωρούμε σε κάθε πίεση που ασκεί επάνω μας το καπιταλιστικό κεφάλαιο. Κάθε φορά που κάτι μπαίνει, εμείς κάνουμε πίσω.
Ένα άλλο ζήτημα που θα ήθελα να θίξω είναι ότι, πέρα από τις μικρομεσαίες επιχειρήσεις που είπαμε ότι πρέπει να ενισχυθούν, υπάρχουν οι δημοτικές, υπάρχουν οι συνεταιριστικές, καθώς επίσης και οι επιχειρήσεις εποχιακής δραστηριότητας που ανάλογα βέβαια με κάθε περιοχή θα πρέπει να τις δείτε. Τέτοιο σχέδιο ανάπτυξης δε μας είπατε αν υπάρχει. Δε μας είπατε αν, δηλαδή, σαν Κυβέρνηση έχετε τέτοιο σχέδιο που πραγματικά μακροπρόθεσμα θα λύσει το πρόβλημα της απασχόλησης. Το θέμα δεν είναι να μας αναφέρετε μόνο τα νούμερα, ότι δηλαδή υπάρχουν τόσοι άνεργοι ή ότι τόσοι απολύθηκαν και τόσοι προσλήφθηκαν.
Όσον αφορά το λιανικό εμπόριο, δεν ξέρω πώς στα νούμερα βγάζετε εσείς ότι υπάρχει αύξηση του λιανικού εμπορίου. Εδώ υπάρχει μείωση της αγοραστικής ικανότητας των εργαζομένων, του λαού. Επομένως, πώς είναι δυνατόν να υπάρχει αύξηση του λιανικού εμπορίου; Εφόσον οι εργαζόμενοι έχουν χαμηλές αποδοχές, πώς είναι δυνατόν να πιστεύετε ότι αυτό μακροπρόθεσμα οδηγεί σε ανάπτυξη της αγοράς; Αυτό είναι ένας κύκλος, ότι η αύξηση των εισοδημάτων οδηγεί και σε αύξηση της κατανάλωσης για να πούμε, εν πάση περιπτώσει, ότι υπάρχει και αύξηση της παραγωγής.
Θέλω να πω κάτι και για τον ΟΑΕΔ. Το ζήτημα δεν είναι αν ο ΟΑΕΔ γίνει μηχανογραφημένος και μπορεί να ελέγχει την πορεία του εργαζομένου. Το ζήτημα είναι αν ο ΟΑΕΔ μπορεί να κάνει προγράμματα απασχόλησης. Αυτό είναι το σημαντικότερο. Επειδή το ζω και εγώ σε πολύ μεγάλο βαθμό, θέλω να πω ότι παλιά όταν γινόταν η επιδότηση της ανεργίας ήταν πολύ πιο εύκολο να προσλαμβάνει κάποια επιχείρηση έναν εργαζόμενο. Τώρα όταν έχει ανάγκη μία επιχείρηση να κάνει εποχιακά μία πρόσληψη, κάνει αίτηση και περιμένει μετά από κάποιους μήνες να της εγκρίνει αν τηρεί τα κριτήρια για να προσλάβει κάποιους εργαζόμενους. Αυτό είναι ένα στοιχείο το οποίο δε βοηθάει να λύσει κάποιος το πρόβλημα της εποχιακής απασχόλησης, που και αυτό νομίζουμε ότι συντελεί ως ένα βαθμό στη μείωση της ανεργίας. 
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Κύριε Πρόεδρε, κυρία και κύριοι συνάδελφοι, πρέπει να πω ότι η συζήτηση σήμερα θα μπορούσε πραγματικά να ήταν χρήσιμη, αν με βάση το περιεχόμενο της επερώτησης που κατέθεσε το κάθε κόμμα, εστιάζαμε το ενδιαφέρον μας και το επικεντρώναμε στη συζήτηση των θεμάτων που αφορούν και τους πολίτες, που κρίνουν τα θέματα της επικαιρότητας με έναν τρόπο επιστημονικό, αποφεύγοντας να περιπλανηθούμε γενικώς σε ό,τι συμβαίνει σ? αυτή τη χώρα και στον κόσμο, με έναν τέτοιο τρόπο ο οποίος δεν είναι αποδοτικός. Τουλάχιστον, στο πλαίσιο της σημερινής συζήτησης, θα έπρεπε κάπως αλλιώς να προσεγγίσουμε το θέμα.
Κατηγορηθήκαμε ότι χρησιμοποιούμε μία ?κατά κάποιον τρόπο- «κασέτα», επαναλαμβάνοντας πράγματα, τα οποία είναι γνωστά. Μα, απολύτως γνωστά και προβλεπόμενα είναι αυτά τα οποία η Αντιπολίτευση και η Νέα Δημοκρατία αναμασά. Είδαμε εδώ αναφορά σε πράγματα, τα οποία κατ? επανάληψη, κατά τετριμμένο τρόπο, έχει επικαλεστεί η Αξιωματική Αντιπολίτευση και τα άλλα κόμματα της Αντιπολίτευσης. Λογικό, φυσικό και αναμενόμενο είναι και εμείς να δίνουμε για τα ίδια ερωτήματα τις ίδιες απαντήσεις. Δεν είναι δυνατόν να πούμε κάτι διαφορετικό. Όταν ερωτώμεθα ακριβώς για το ίδιο θέμα, θα δώσουμε την ίδια απάντηση.
Όμως, θα ήθελα απλώς να επισημάνω ότι κάποιοι συνάδελφοι «ό,τι θυμούνται, χαίρονται» -κατά το κοινώς λεγόμενο- και αντί να πάρουν θέση επί των συγκεκριμένων θεμάτων που συζητούμε ?κλήθηκαν άλλωστε γι? αυτό- είτε το έσκασαν από την Αίθουσα, παρ? ότι έχουν την ευθύνη του εισηγητή και ήρθαν εδώ κοπτόμενοι να υπερασπιστούν μία πολιτική για τα προβλήματα του κόσμου, είτε δε διατύπωσαν μία συγκεκριμένη άποψη με μία πρόταση. Η ευθύνη από την οποία διακατέχεται η Αντιπολίτευση, όπως είπε ο συνάδελφος που μίλησε εκ μέρους της Νέας Δημοκρατίας, δεν οδηγεί πουθενά αλλού, παρά μόνο στην υποχρέωσή της να διατυπώσει μία συγκεκριμένη πρόταση.
Όσον αφορά στο ασφαλιστικό, έκανα κάποια συγκεκριμένα ερωτήματα. Πήρα κάποια απάντηση, για το ποια είναι η θέση της Νέας Δημοκρατίας;
ΝΙΚΗΤΑΣ ΚΑΚΛΑΜΑΝΗΣ: Γραπτώς!
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Δεύτερον, ακούσαμε για χίλια δυο άλλα θέματα, για την τελωνειακή σύνδεση της Ευρωπαϊκής Ένωσης-Τουρκίας, για την «ΠΕΤΡΟΛΑ», για το συνέδριο, για το φάρμακο. 
Παρεμπιπτόντως, θα ήθελα να πω ότι δε συνηθίζεται στις εκδηλώσεις που γίνονται στα πλαίσια μίας Προεδρίας να καλούνται εκπρόσωποι άλλων κομμάτων. Σε καμία εκδήλωση δεν γίνεται αυτό.
ΝΙΚΗΤΑΣ ΚΑΚΛΑΜΑΝΗΣ: Εσείς γιατί μας καλέσατε;
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Σας παρακαλώ. Στις εκδηλώσεις που κάνουμε δεν μπορούμε να σας καλέσουμε.
ΝΙΚΗΤΑΣ ΚΑΚΛΑΜΑΝΗΣ: Εσείς ως Υπουργός μας καλέσατε, ο κ. Νεκτάριος, όμως, όχι.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Από εκεί και πέρα, υπάρχει το μεγάλο θέμα της αγοράς εργασίας. Θέλω, κύριε Κακλαμάνη, αφού πάλι θα πάρετε το λόγο, να μας πείτε πολύ συγκεκριμένα ποια είναι η πολιτική σας για την αγορά εργασίας και την αύξηση της απασχόλησης.
Γίνεται πολύς λόγος για την ευελιξία. Μπορείτε να μας πείτε ποιες είναι οι προσεγγίσεις που κάνετε, όσον αφορά στην ευελιξία των επιχειρήσεων σε σχέση με την ασφάλεια που πρέπει να νιώθουν οι εργαζόμενοι, για να είναι προστατευμένοι, βεβαίως, να ασκούν τα δικαιώματά τους και να είναι και δημιουργικοί στην απασχόλησή τους;
Έχετε κάτι να μας πείτε για το καθεστώς απολύσεων, για το όριο των απολύσεων, για την αποζημίωση σε σχέση με τις απολύσεις; Έχετε κάτι να μας πείτε για τους τύπους απασχόλησης, εάν ευνοείτε περαιτέρω ευελιξία, αύξηση δηλαδή των τύπων απασχόλησης που δεν έχουν σχέση με το συμβατικό τρόπο εργασίας;
Σε όλα αυτά τα θέματα, η Νέα Δημοκρατία τηρεί αιδήμονα σιωπή. Εγώ γνωρίζω γιατί το κάνει και δεν απορώ. Το κάνει, γιατί δε θέλει να παρουσιάσει το πραγματικό της πρόσωπο στον ελληνικό λαό. Ποιο είναι, όμως, το αίσθημα ευθύνης, το οποίο τη διακρίνει, όταν για τόσο σημαντικά θέματα, μας λέει για όλα τα άλλα εκτός απ? αυτό που είναι κυρίως υποχρεωμένη να πει; Αυτό είναι κάτι, το οποίο θέλω να το επισημάνω.
Από εκεί και πέρα, και από την πλευρά του Κομμουνιστικού Κόμματος, αλλά και από την πλευρά του Συνασπισμού, άκουσα ένα κήρυγμα για το ότι κανένας, μα κανένας, δεν μπορεί να δεχθεί μία πολιτική, η οποία οδηγεί στη μετανάστευση επιχειρήσεων από την Ελλάδα στο εξωτερικό. Ασφαλώς κανείς δεν μπορεί να το δεχθεί αυτό. Μα, ποιος άλλος τρόπος υπάρχει, αγαπητοί συνάδελφοι, πέρα από το να επιλέξουμε πλέον επενδύσεις σε δραστηριότητες υψηλής προστιθέμενης αξίας, προκειμένου έτσι να είμαστε εξίσου ανταγωνιστικοί στο νέο οικονομικό περιβάλλον, στη νέα εποχή, στην οικονομία της γνώσης;
Κάποτε, η Ελλάδα ήταν η χώρα του φτηνού εργατικού δυναμικού, προσέλκυσε επενδύσεις συγκεκριμένου τύπου αλλά δεν έχει πλέον αυτό το πλεονέκτημα. Αλλού θα αναζητήσουμε τα πλεονεκτήματά μας. Η μακροοικονομική σταθερότητα, η πολιτική σταθερότητα, ένα νέο περιβάλλον στη χώρα είναι πλεονεκτήματα που δεν τα είχαμε στο παρελθόν. ?λλες χώρες έχουν αυτά τα πλεονεκτήματα που κάποτε είχαμε εμείς. Εμείς αποκτούμε πλεονεκτήματα που έχουν πλέον οι αναπτυγμένες χώρες της Ευρώπης.
Η Ελλάδα άλλαξε κατηγορία. Αυτές οι γειτονικές χώρες, που σήμερα παρουσιάζονται ανταγωνιστικές επειδή διαθέτουν φτηνό εργατικό δυναμικό, μετά από κάποια χρόνια, όταν ενταχθούν στην Ευρωπαϊκή Ένωση και πετύχουν ένα επίπεδο ανάπτυξης παρόμοιο με το δικό μας, θα χάσουν αυτές τις δραστηριότητες. 
Εδώ πράγματι υπάρχει ένα θέμα. Μίλησα για ιδιότυπο διεθνισμό. Οι άνθρωποι αυτοί στις γειτονικές χώρες ?περίπου σαράντα χιλιάδες μόνο στη Βουλγαρία βρήκαν δουλειά σε ελληνικές επιχειρήσεις, σύμφωνα με διαθέσιμα στοιχεία- θα ήταν άνεργοι. Δεν επέλεξαν να δουλεύουν σ? αυτές τις επιχειρήσεις, επειδή είχαν κάτι καλύτερο να κάνουν. Δεν είχαν κάτι άλλο να κάνουν. 
Η Ευρωπαϊκή Ένωση εδώ και καιρό ?γιατί έγινε λόγος για το σύμφωνο σταθερότητος- πήρε μια θέση. Η Ευρωπαϊκή Ένωση αντιμετωπίζει μεταξύ των άλλων ορισμένα μεγάλα προβλήματα, τα οποία είναι καινούργια προβλήματα, της τελευταίας δεκαετίας. Το ένα είναι η εντεινόμενη δημογραφική κάμψη. Είναι μεγάλο θέμα και απορώ πώς διατυπώνετε πρόταση να προχωρήσουμε σε συνταξιοδότηση σε ηλικίες πενήντα για τις γυναίκες, πενήντα πέντε ετών για τους άνδρες, όταν γνωρίζουμε ότι ο άνθρωπος ζει περισσότερο. Το προσδόκιμο επιβίωσης έχει μεγαλώσει κατά δέκα χρόνια μέσα στην τελευταία πεντηκονταετία. 
Ποιος θα αναλάβει αυτό το κόστος; Γιατί βεβαίως είπε και η κ. Στεργίου ?την άκουσα με πολλή προσοχή- «κάνουμε πρόταση να αυξηθεί στα 80% το ένα, στο 100% το άλλο». Τι σημαίνει αυτό; Και εγώ μπορώ να κάνω πρόταση να προσληφθούν όλοι οι πολίτες που είναι σε εργάσιμη ηλικία στο δημόσιο ως υπάλληλοι. Είναι πρόταση αυτή;
ΠΡΟΕΔΡΕΥΩΝ (Παναγιώτης Σγουρίδης): Ή να συνταξιοδοτούνται στα σαράντα. 
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Εμείς αυτά πρέπει να τα δούμε όλα. Πρέπει να προσέξουμε να αντιμετωπίσουμε και το έλλειμμα και τον υψηλό ρυθμό ανάπτυξης να περιφρουρήσουμε και την ανταγωνιστικότητα της οικονομίας μας και την αύξηση της απασχόλησης. Αν απομονώσετε ένα μέγεθος κάνοντας δήθεν προτάσεις, αντιλαμβάνεστε ότι αυτό δεν έχει καμία, μα καμία αξία. Το ένα πρόβλημα είναι αυτό. 
Το άλλο πρόβλημα που αντιμετώπισε η Ευρωπαϊκή Ένωση είναι το πρόβλημα της διαχείρισης του ανθρώπινου δυναμικού από τις μεταναστευτικές εισροές. Πολύ μεγάλο θέμα. Και είπε συνειδητά η Ευρωπαϊκή Ένωση «εγώ θα χρηματοδοτήσω δραστηριότητες σ? αυτές τις χώρες για να συγκρατήσουν τον πληθυσμό τους, προκειμένου να μην έχω κύμα μεταναστών στις χώρες της Ευρωπαϊκής Ένωσης».
Αυτά τα χρήματα που λέτε ότι η Ελλάδα θα δώσει μέσα σ? ένα χρονικό διάστημα στις γειτονικές χώρες πράγματι θα τα δώσει. Είναι 180 δισεκατομμύρια δραχμές. Αυτό βέβαια αποδεικνύει την οικονομική δυνατότητα που έχουμε, που δεν την είχαμε στο παρελθόν. Χώρες με τις οποίες λίγα χρόνια πριν συγκρινόμασταν, τις έχουμε αφήσει πίσω. Είμαστε σημείο αναφοράς τους. Και όπως κάποιες άλλες χώρες ?γιατί έγινε λόγος από την κ. Παπαρήγα για το σχέδιο Μάρσαλ- χρηματοδοτούσαν την ανάπτυξη για την Ελλάδα, η Ελλάδα τώρα, χρηματοδοτεί χώρες με τις οποίες συγκρινόταν λίγα χρόνια πριν. Αυτή είναι η αλλαγή κατηγορίας, για την οποία μίλησα. 
Αυτή είναι η αλήθεια. Σε ένα παγκοσμιοποιημένο περιβάλλον αλλάζουν τα πάντα και οι συνθήκες εργασίας και η λειτουργία της αγοράς εργασίας με την τηλεματική τηλεργασία, με την κινητικότητα στην αγορά εργασίας. Δε γνωρίζετε σήμερα ότι οι νέοι επιστήμονες επιδιώκουν τη συνεχή βελτίωση των προσόντων τους και επιδιώκουν να αλλάζουν εργασία από επιχείρηση σε επιχείρηση για να βελτιώσουν το μισθολογικό επίπεδό τους;
ΠΡΟΕΔΡΕΥΩΝ (Παναγιώτης Σγουρίδης): Μη θυσιάζετε τα τρία λεπτά της τριτολογίας που έχετε για να κλείσετε.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Κλείνω, λέγοντας μόνο τούτο. 
Από τις χώρες της Ανατολικής Ευρώπης που εντάσσονται στην Ευρωπαϊκή Ένωση με έχει εντυπωσιάσει μεταξύ των άλλων το εξής: Είναι οι χώρες που επιζητούν τη λιγότερη προστασία στην αγορά εργασίας και τη μεγαλύτερη ευελιξία. 
Συζητούμε για την προσωρινή απασχόληση, για την οποία γίνεται θέμα και κλείνω μ? αυτή την παρατήρηση, κύριοι συνάδελφοι. Εμείς έχουμε μηδενικό χρόνο, μηδέν ημέρες δηλαδή, προκειμένου ο εργαζόμενος μέσω πρακτορείου να αποκτήσει την ίδια αμοιβή και τα ίδια δικαιώματα με τον εργαζόμενο στη χρήστρια εταιρεία. Δεν έγινε δυνατό να προχωρήσουμε στην έκδοση οδηγίας. Αντιδρούν πολλές χώρες. Η Μεγάλη Βρετανία ζητάει τουλάχιστον δωδεκάμηνη περίοδο, ως περίοδο εξαίρεσης, από την απόκτηση αυτού του δικαιώματος της ίσης αμοιβής. 
?λλες χώρες της Ανατολικής Ευρώπης ξέρετε τι μας είπαν; Θέλουμε πολύ πάνω από δώδεκα μήνες. Ποια είναι η αγωγή, ποια ήταν η παιδεία των ανθρώπων σ? αυτές τις χώρες τόσα χρόνια; Γιατί βέβαια η λύση στο πρόβλημα της απασχόλησης δεν είναι να γίνουν όλες αυτές οι επιχειρήσεις, από την «PALCO» μέχρι οποιαδήποτε άλλη, κρατικές επιχειρήσεις. Γιατί ακούστηκε και αυτό. 
Κλείνω, λοιπόν, κυρίες και κύριοι συνάδελφοι, καταθέτοντας τον πίνακα ?τον ζήτησε ο κ. Κακλαμάνης- για τις πτωχεύσεις των επιχειρήσεων, τη διακοπή λειτουργίας επιχειρήσεων και την έναρξη λειτουργίας των επιχειρήσεων. Είναι στη διάθεσή σας και θα επανέλθω στην τριτολογία μου σε αυτά τα θέματα.
(Στο σημείο αυτό ο Υπουργός Εργασίας και Κοινωνικών Ασφαλίσεων κ. Ρέππας καταθέτει για τα Πρακτικά τον προαναφερθέντα πίνακα, ο οποίος έχει ως εξής:

(Ο σχετικός πίνακας υπάρχει στο τεύχος των Πρακτικών της Βουλής)

ΠΡΟΕΔΡΕΥΩΝ (Παναγιώτης Σγουρίδης): Θα έχετε τα τρία λεπτά για να κλείσετε τη μακρά αυτή συζήτηση των επερωτήσεων.
Έχω την τιμή να ανακοινώσω στο Σώμα ότι οι Υπουργοί Γεωργίας, Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, Υγείας και Πρόνοιας και Δικαιοσύνης κατέθεσαν σχέδιο νόμου: «Ζώα συντροφιάς, αδέσποτα ζώα συντροφιάς και άλλες διατάξεις». 
Παραπέμπεται στην αρμόδια Διαρκή Επιτροπή.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Ο τίτλος είναι ποιητικός.
ΠΡΟΕΔΡΕΥΩΝ (Παναγιώτης Σγουρίδης): Ο τίτλος, όντως, είναι πολύ ποιητικός.
Κύριε Σκυλλάκο, έχετε το λόγο για οκτώ λεπτά, προκειμένου να κλείσετε τη δική σας παρέμβαση.
ΑΝΤΩΝΗΣ ΣΚΥΛΛΑΚΟΣ: Όταν η κ. Παπαρήγα ή το κόμμα μας λένε ότι γίνεται εντατική ανάπτυξη, δεν εννοούμε ότι οι προσπάθειες είναι πολλές. Είναι ζήτημα εντάσεως της εργασίας, δηλαδή ότι δε χρειάζονται πολλά εργατικά χέρια, αλλά νέες τεχνολογίες.
ΠΡΟΕΔΡΕΥΩΝ (Παναγιώτης Σγουρίδης): Λέμε εντάσεως κεφαλαίου και εντάσεως εργασίας. 
ΑΝΤΩΝΗΣ ΣΚΥΛΛΑΚΟΣ: Λέμε ότι γίνεται εντατική και όχι εκτατική ανάπτυξη. Το αντίθετο είναι το εκτατική. Αυτό το λέω, για να μην υπάρχει παρεξήγηση.
Το δεύτερο, που λέτε, είναι ότι δεν έχουμε προτάσεις. Εμείς δεν έχουμε πράγματι προτάσεις, που να κινούνται στη λογική της ανταγωνιστικότητας, όπως την κατανοούν τα άλλα κόμματα, στη λογική της ΟΝΕ ή της ΕΝΕ, γιατί πρόκειται για Νομισματική Ένωση. Τέτοιες προτάσεις δεν έχουμε.
Οι δικές μας προτάσεις ξεκινούν από το ότι, όταν λέμε άλλο σύστημα, λέμε ότι τα βασικά μέσα παραγωγής θα είναι κοινωνικοποιημένα, οπότε θα δοθεί η δυνατότητα να έχουν όλοι οι εργαζόμενοι σταθερή εργασία, καλούς μισθούς, καλή σύνταξη και να υπάρχει δημόσια δωρεάν παιδεία και υγεία. Αυτή είναι η λογική μας. 
Υπάρχουν προγράμματα και υπάρχει ιστορική πείρα για το πώς εφαρμόστηκαν σε ορισμένες χώρες. Ορισμένες, μάλιστα, χώρες παραμένουν ακόμα και σήμερα σύμβολο για τις γειτονικές τους χώρες. Γι? αυτό το λόγο οι ΗΠΑ θέλουν να τις αφανίσουν από γης. Μιλώ για την Κούβα. Βλέπετε, όταν πηγαίνει ο Φιντέλ Κάστρο στη Λατινική Αμερική, τι γίνεται και από το λαό και από τους αξιωματούχους, διότι εκεί πέτυχαν πολλά πράγματα, τα οποία δεν μπορούσαν με τα άλλα συστήματα να τα πετύχουν. Αυτή είναι μια ολόκληρη ιστορία, για την οποία χρειάζεται μια άλλη συζήτηση.
Ταυτόχρονα μ? αυτό το στόχο και μ? αυτά τα ριζοσπαστικά προγράμματα, για τα οποία μιλάω, εμείς υποστηρίζουμε, όχι μόνο ως κόμμα, αλλά και γενικότερα στο χώρο των κινημάτων, να υπάρχουν αιτήματα διεκδίκησης ανακούφισης των ανέργων, βελτίωσης των εργασιακών σχέσεων και όχι να αφαιρούνται δικαιώματα, αλλά να προστίθενται δικαιώματα και μισθός.
Πού είναι η διαφορά μας; Εμείς λέμε ότι τα επιμέρους αιτήματα για τους ανέργους, για καλύτερους μισθούς, για διαρκή εργασία, δεν μπορούν να γίνουν μέσα από την ΟΝΕ και την Ευρωπαϊκή Ένωση. Όποιος χειροκροτεί την ΟΝΕ, όποιος λέει ότι αυτός είναι ο δρόμος, όποιος μιλάει για παραπέρα ενοποίηση, δηλαδή στην πράξη καπιταλιστική ενοποίηση της Ευρωπαϊκής Ένωσης, πέφτει σε αντίφαση, γιατί το ένα αποκλείει το άλλο και για την ικανοποίηση των επιμέρους αιτημάτων. Δεν είναι ότι δεν μπορούν να ικανοποιηθούν κάποια αιτήματα. Αν δημιουργηθούν γερά κινήματα, θα ικανοποιηθούν και κάποια απ? αυτά, αλλά θα γίνει προσπάθεια στο μέλλον να τα ξαναπάρουν πίσω οι κυβερνήσεις και το κεφάλαιο.
Τελειώνω με το εξής: Υπάρχουν κόμματα που κινούνται σ? αυτή τη λογική. Μάλιστα, οι οδηγίες είναι συγκεκριμένες και τον Ιούνιο, που θα γίνει η καινούργια Σύνοδος Κορυφής, ο κ. Σημίτης ως Πρόεδρος θα υπογράψει τα εξειδικευμένα συμπεράσματα σε σχέση με την απασχόληση. Αυτό προβλέπεται και στα κείμενα, που έχουμε διαβάσει στην Εαρινή Σύνοδο. Τώρα θα γίνει πιο συγκεκριμένη επεξεργασία, για να έχουμε ένα κείμενο αναλυτικό.
Θα κινείσθε, λοιπόν, σ? αυτά τα κείμενα. Θα είναι κείμενα για περαιτέρω ανατροπή των εργασιακών και των κοινωνικών δικαιωμάτων είτε θα είναι κυβέρνηση ΠΑΣΟΚ είτε θα είναι κυβέρνηση της Νέας Δημοκρατίας. Γι? αυτό δεχθήκατε και την αντιασφαλιστική και αντεργατική νομοθεσία που ψηφίστηκε επί Νέας Δημοκρατίας. Μάλιστα, εσείς τη συνεχίσατε, την επεκτείνατε και τη βαθύνατε. 
Θα αναγκάζεσθε είτε εσείς είτε το άλλο κόμμα να χρησιμοποιείτε νούμερα, για να γίνεται κούφια αντιπαράθεση για το αν είναι έτσι ή αλλιώς τα νούμερα. Θα χρησιμοποιείτε επιχειρήματα τα οποία δε στέκουν, όχι μόνο σύμφωνα με τη δική μας αντίληψη, αλλά καμιά φορά και με βάση την οικονομία και τους δικούς σας οικονομολόγους. 
Χρησιμοποιείτε τέτοια τεχνάσματα, για να καλύψετε όλα αυτά. Θα φτάσουμε σε αυτό που μας είπατε, ότι άλλες χώρες της Ευρώπης σε ορισμένους δείκτες είναι πιο προχωρημένες απ? ό,τι είμαστε εμείς. Εμείς λέμε ότι είναι αρνητικά πιο προχωρημένες και δεν ξέρω και τι λέτε εσείς.
Όμως, πολλοί δείκτες δεν μπορούν να αμφισβητηθούν, ιδιαίτερα αυτός που δείχνει ότι το βιοτικό επίπεδο στην Ελλάδα είναι χαμηλότερο από τις άλλες χώρες. Αυτό δεν μπορεί να αμφισβητηθεί. Η δική μας άποψη είναι ότι δε γίνεται σύγκλιση, δεν πάμε προς κοινωνική συνοχή ανάμεσα στις χώρες αλλά γίνεται απομάκρυνση. Τα λαϊκά στρώματα φτωχαίνουν στην Ευρώπη αλλά, αν πάρουμε το μέσο όρο, έχουμε απομάκρυνση, έχουμε όλο και μεγαλύτερη απόσταση.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κακλαμάνης έχει το λόγο για οκτώ λεπτά.
ΝΙΚΗΤΑΣ ΚΑΚΛΑΜΑΝΗΣ: Κύριε Υπουργέ, νομίζω ότι καταρχήν επιβεβαιώθηκαν οι φόβοι της συναδέλφου του Συνασπισμού όταν σας ζήτησε τα στοιχεία για το ποιες επιχειρήσεις κλείνουν, πόσες κλείνουν και πόσες ανοίγουν. Αριθμητικά εγώ δεν αμφισβητώ τίποτε απ? αυτό που γράφεται στο χαρτί, για να μη χάνουμε και χρόνο.
Όμως, εδώ δε μας λέτε ποιες είναι αυτές που ανοίγουν. Αυτό θέλουμε να δούμε. Σας αναφέρω ένα παράδειγμα από τον επαγγελματικό μου χώρο αλλά και το δικό σας, που είναι συναφείς. Δύο γιατροί ανοίγουν ένα διαγνωστικό κέντρο. Συμπεριλαμβάνεται αυτό στην καινούργια επιχείρηση.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Συμπεριλαμβάνεται και όσον αφορά την έναρξη λειτουργίας και όσον αφορά τη διακοπή λειτουργίας. Αν είναι θετικό στη μία περίπτωση, θα είναι αρνητικό στην άλλη.
ΝΙΚΗΤΑΣ ΚΑΚΛΑΜΑΝΗΣ: Βεβαίως, αλλά δεν είναι εκεί το πρόβλημα και το ξέρετε. Παραδείγματος χάρη, ενώ συνεχώς μας λέτε ποιες είναι οι προτάσεις μας, ακούστε. Ο ρόλος της Αντιπολίτευσης είναι να ελέγχει κατά κύριο λόγο την Κυβέρνηση και η Κυβέρνηση να απαντά και δευτερευόντως να κάνει προτάσεις. Σας ρώτησα κάτι πολύ συγκεκριμένο, για το οποίο είχατε δεσμευθεί μέσα σ? αυτή την Αίθουσα και δε μου δώσατε απάντηση ούτε τότε ούτε τώρα. Κάνατε τον έλεγχο στο Ολυμπιακό Χωριό, να μας πείτε τελικά ποιο είναι το σύνολο των εργαζομένων, πόσοι απ? αυτούς είναι Έλληνες, πόσοι είναι αλλοδαποί και πόσοι δουλεύουν νόμιμα; Αυτό δεν έχει να κάνει με το θέμα που συζητάμε, γιατί είπατε ότι σας είπαμε και άλλα πράγματα; Δε μου απαντήσατε. Δεν πρέπει να έχετε αυτό το στοιχείο. Παρακαλώ πολύ, δεν είναι ανάγκη να έχουμε εδώ ούτε επερώτηση ούτε ερώτηση. Όταν γυρίσετε στο Υπουργείο, την ερχόμενη εβδομάδα, στείλτε ένα σημείωμα, τουλάχιστον στα μέλη της Επιτροπής Κοινωνικών Υποθέσεων, για να μας δώσετε μία απάντηση πάνω σ? αυτό το θέμα, για να δούμε τελικώς τι γίνεται.
Ταυτόχρονα, θα θέλαμε, αν υπάρχει ?εμένα με ενδιαφέρει και από κοινωνιολογικής και όχι μόνο κομματικής ή πολιτικής πλευράς- να ξέρουμε αναλυτικά κατά κατηγορίες τι είναι αυτές οι καινούργιες επιχειρήσεις που άνοιξαν, για να δούμε ακριβώς και τι σημαίνει αυτό για ουσιαστικές θέσεις εργασίας. Βεβαίως, μπορεί να υπάρχουν ιατρεία που έκλεισαν και άλλα που άνοιξαν αλλά ξέρετε ότι δεν είναι αυτό το χαρακτηριστικό παράδειγμα.
Δεύτερον, επειδή είπατε ότι δεν σας απαντήσαμε σε ορισμένα θέματα, δεν έχετε ακούσει εδώ μέσα τον κ. Καραμανλή, παραδείγματος χάρη, σε προ ημερησίας διατάξεως συζητήσεις αλλά και κατά τον προϋπολογισμό, που μιλάει για την προσέλκυση κινήτρων ξένων επενδύσεων στην Ελλάδα; Το Κομμουνιστικό Κόμμα έχει τη δική του άποψη, που δεν ταυτίζεται με τη δική μας, αυτό είναι γνωστό. Από κει και πέρα, δεν έχετε ακούσει που σας έχουμε πει επανειλημμένως ότι π.χ. ένα κίνητρο θα είναι ένα σταθερό φορολογικό σύστημα τουλάχιστον πενταετίας, με προοπτική δεκαετίας; Αυτό είναι κίνητρο όχι μόνο για να έλθουν ξένα κεφάλαια αλλά και για Έλληνες επενδυτές μέσα στη χώρα τους. Γνωρίζετε ότι τα τελευταία χρόνια είχαμε δεκαέξι νέα φορολογικά νομοσχέδια και ογδόντα επτά νέους φόρους; Πώς θέλετε να κάνετε προσέλκυση; 
Δεν έχετε ακούσει τον κ. Καραμανλή να σας λέει εδώ ως κίνητρο, προκειμένου να γίνουν επενδύσεις, άρα θέσεις εργασίας, ανάπτυξη κ.λπ., ότι πρέπει στις επιχειρήσεις, νομίμως και όχι μέσω φοροδιαφυγής, να μειωθεί η φορολογία ως κίνητρο; Ο φίλος μου κ. Σκυλλάκος θα διαφωνήσει αλλά τι να κάνουμε, αυτή είναι η άποψή μας. 
Δε γνωρίζετε π.χ. ότι στην Ελλάδα οι επιχειρήσεις φορολογούνταν μέχρι πρότινος, ίσως ακόμη και τώρα, με 35%, ενώ στην Πορτογαλία με 25% και στην Ιρλανδία με 12,5%; Βέβαια, είπατε ως Κυβέρνηση ότι δε θέλετε να γίνουμε Ιρλανδία. Εμείς σαφέστατα έχουμε άλλη άποψη. 
Δε σας έχουμε προτείνει, όσο είναι ακόμα καιρός, γιατί μετά από δύο-τρία χρόνια ξέρετε ότι δε θα μπορούμε να το κάνουμε, ακόμη κι αν θέλουμε, να κάνουμε το «κόλπο» που έχει κάνει η Αγγλία, που έχει κάνει το Λουξεμβούργο, που έχει κάνει η Πορτογαλία σε ένα νησάκι, στη Μαδέρα, ως ζώνη ελεύθερου εμπορίου, προκειμένου να προσελκυσθούν επενδύσεις και βεβαίως όχι με μείωση των δικαιωμάτων των εργαζομένων στις όποιες θέσεις εργασίας, ούτε με μείωση των μισθών που εισηγήθηκε ο διοικητής της Τράπεζας της Ελλάδος, ο κ. Γκαργκάνας; Βεβαίως, εσείς ?και μπράβο σας- βγήκατε και τον «αδειάσατε».
Αλλά μένει ένα θέμα αυτή τη στιγμή. Ο Πρωθυπουργός κάλυψε εσάς απ? ό,τι άκουσα στην κεντρική επιτροπή. Πώς μένει ο κ. Γκαργκάνας στη θέση του; Διότι όταν υπάρχει διχογνωμία μεταξύ του διοικητικού του πρώτου χρηματοπιστωτικού οργανισμού όπως είναι η Τράπεζα της Ελλάδος και της Κυβέρνησης που τον διόρισε ?αν υπάρχει- τότε δεν μπορεί να μένει και ο αρμόδιος Υπουργός στη θέση του ?Χριστοδουλάκης- Ρέππας- και ο κ. Γκαργκάνας στη δική του. Κάποιοι θα έπρεπε να έχουν παραιτηθεί ή από τη μια πλευρά ή από την άλλη για να δούμε και το θέμα της διγλωσσίας. 
Θα ήθελα να σας ρωτήσω και κάτι άλλο. Είναι γνωστό ότι δυστυχώς το Ευρωπαϊκό Κοινοτικό Ταμείο δε χρηματοδοτεί πλέον πρόωρες συντάξεις, γιατί η άποψη της Ευρώπης είναι εναντίον της πρόωρης συνταξιοδότησης. Παρεμπιπτόντως, επειδή πολλά μας λέτε αν σας είχαμε κάνει και προτάσεις, αν δεν κάνω λάθος σεις ως Προεδρεύων δεν εξαγγείλατε την προαιρετική και με κίνητρα περαιτέρω παραμονή συνεργασία πέραν του εξηκοστού πέμπτου έτους; Είναι στη σελίδα 22, πρόταση 9 της Νέας Δημοκρατίας. Προφανώς δεν έχετε διαβάσει καλά το βιβλιαράκι. Και αυτό το λέω επειδή ρωτήσατε αν έχουμε κάνει προτάσεις. 
Το κοινωνικό όμως ταμείο, κύριε Υπουργέ, μπορεί να χρηματοδοτήσει εκτός από δράσεις πρόληψης της ανεργίας τη διευκόλυνση της επανένταξης στην αγορά εργασίας και αντιπαροχής συμβουλών. Και θα πρέπει να αναγνωρίσετε και ως Κυβέρνηση συνέργια με δράσεις που θα χρηματοδοτηθούν είτε από εθνικούς πόρους είτε από το Γεωργικό και Περιφερειακό Ταμείο. Ξέρω ότι δεν είναι η καλύτερη οικονομική συγκυρία, παρά τα όσα λέτε εσείς. ΄Αρα, δεν κάνω μαξιμαλιστική πρόταση. Για παράδειγμα αν το είχα διαβάσει καλά στις εφημερίδες η κ. Βάσω Παπανδρέου είχε προτείνει πρόσληψη μέρους αυτού του είδους των απολυμένων και κάτω από προϋποθέσεις που να ανταποκρίνονται στις ανάγκες των ΟΤΑ, κατά προτεραιότητα από τους ΟΤΑ. Δε θα έλυνε το πρόβλημα του συνόλου των απολυμένων. Θα το απάλυνε όμως κάπως. 
Έχετε σκεφθεί για παράδειγμα να παρέμβετε στις τράπεζες και να εγγυηθείτε για τα στεγαστικά που έχουν πάρει αυτοί οι άνθρωποι που απολύονται και που εκτός από το ότι δε θα έχουν χρήματα για να φάνε, δε θα έχουν να πληρώσουν και τη δόση στην τράπεζα για το σπίτι που έχουν πάρει, για χάρη του οποίου εσείς υπερηφανευτήκατε για την ιδιοκατοίκηση; Γιατί ιδιοκατοίκηση οι περισσότεροι μπορούν να έχουν αλλά είναι μέσω στεγαστικών δανείων τα οποία πολλές φορές δεν έχουν να τα ξεπληρώσουν.
Να, λοιπόν μια άλλη πρόταση που σας κάνουμε. Σε τρία λεπτά σας έκανα πέντε προτάσεις. Τις σκεφθήκατε εσείς. Αν τις έχετε σκεφθεί πείτε μας πού έχετε καταλήξει. Και αν δεν τις έχετε σκεφθεί πείτε μας γιατί δεν τις σκεφθήκατε.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Κύριοι συνάδελφοι, πρέπει να πω ότι η συζήτηση σήμερα παρά την προσπάθεια που έκανα τουλάχιστον εγώ, δε με έκανε σοφότερο με βάση τα όσα τα διάφορα κόμματα υποστηρίζουν ή διατείνονται ότι προτείνουν, για να αντιμετωπίσουμε και να επιλύσουμε προβλήματα.
Κατέβαλα προσπάθεια καθ? ότι παρέμεινα καθ? όλη τη διάρκεια της συζήτησης και σας άκουσα. Δεν έγινα σοφότερος.
Ο κ. Κακλαμάνης είπε ορισμένες γενικές ιδέες μιας αναπτυξιακής πολιτικής. Παρεμπιπτόντως αναφέρω ότι η Κυβέρνηση καταρτίζει με το αρμόδιο Υπουργείο ένα νέο αναπτυξιακό νόμο που θα αντιμετωπίζει διάφορα προβλήματα, θα επικαιροποιεί την πολιτική μας?.
ΝΙΚΗΤΑΣ ΚΑΚΛΑΜΑΝΗΣ: Επομένως, δεν είναι γενικές ?.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Και από την άλλη δεν έκανε καμιά αναφορά στην εργασιακή πολιτική, θέμα το οποίο αφορά εμάς. Καμιά πρόταση δεν κάνατε. 
Ο κ. Γκαργκάνας έχει θεσμική ανεξαρτησία. Γνωρίζετε πολύ καλά ότι άλλος είναι ο ρόλος του. Από κει και πέρα είναι δυνατό να με επιβεβαιώνετε με τόσο εύκολο τρόπο όταν λέω ότι η Ελλάδα άλλαξε κατηγορία; Βεβαίως έχουν σπίτι οι Έλληνες, κάποιοι έχοντας πάρει δάνειο και πληρώνοντας κάποιο επιτόκιο το οποίο δεν είναι 30% όπως επί των ημερών της Νέας Δημοκρατίας, αλλά είναι 6% για να μπορούν έτσι να έχουν όλοι σπίτι.
Γι? αυτό ακριβώς λέω ότι η Ελλάδα άλλαξε κατηγορία. Γι? αυτό σας λέω ότι η φορά των προσπαθειών κάθε χώρας δείχνει ότι η Ελλάδα σε σχέση με άλλες χώρες της Ευρώπης έχει βελτιώσει την επίδοσή της.
Δε θα αλλάξουμε τη γεωγραφία. Δεν μπορούμε να γίνουμε Ιρλανδία, γιατί δε μιλούν οι Έλληνες την αγγλική γλώσσα, γιατί είμαστε μία μικρή αγορά. Πρέπει αλλού να αναζητήσουμε τα πλεονεκτήματά μας. Αυτό εννοούμε. Και δε θέλουμε μία απορυθμισμένη αγορά εργασίας όπως συμβαίνει εκεί, όπου για την προσωρινή απασχόληση πρέπει να σας πω ότι δεν προβλέπεται κανένας κανόνας, ενώ εμείς έχουμε το πιο προωθημένο θεσμικό πλαίσιο. 
ΝΙΚΗΤΑΣ ΚΑΚΛΑΜΑΝΗΣ: Για τη φορολογία σάς είπα εγώ.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Από εκεί και πέρα τα θέματα της φορολογικής πολιτικής τα γνωρίζετε. Οι επιχειρήσεις έχουν τη δυνατότητα να κερδίζουν και από το ποσοστό στο οποίο φορολογούνται όταν αυξάνουν την απασχόληση. Το 35% μπορεί να πάει στο 32%. Ισχύει αυτό.
Νομίζω όμως ότι αυτό το οποίο πάνω απ? όλα έχει μεγάλη σημασία ?και κάνατε μία εύστοχη παρατήρηση- είναι τούτο. Το κοινωνικό ταμείο χρηματοδοτεί δράσεις ενεργού πολιτικής απασχόλησης. Εδώ πρέπει να σας πω ότι μέχρι τώρα δεν έχουμε εντάξει τις λεγόμενες νομαρχιακές και δημοτικές επιχειρήσεις. Δεν το επέτρεπε η Κομισιόν. Έχουμε μία αλληλογραφία με την Κομισιόν και έχουμε ζητήσει την ένταξη ?είναι κάτι το οποίο είπατε και εσείς νομίζω, κυρία Στεργίου, ή αν θέλετε και σαν ενημέρωση το παραθέτω- σε αυτά τα προγράμματα των δημοτικών και νομαρχιακών επιχειρήσεων, γιατί οι νομάρχες και οι δήμαρχοι είναι έτοιμοι να αξιοποιήσουν τέτοια μέτρα ενεργητικής πολιτικής για την απασχόληση. Πιστεύω ότι τους επόμενους μήνες πολύ σύντομα θα έχουμε μία θετική εξέλιξη στο θέμα αυτό να ενταχθούν σε αυτά τα προγράμματα.
Όσον αφορά τώρα τα άλλα θέματα τα οποία τέθηκαν για τα συνταξιοδοτικά, γιατί δε μείνατε στη Βουλή, κύριε Κακλαμάνη, να τα πείτε αυτά. 
ΝΙΚΗΤΑΣ ΚΑΚΛΑΜΑΝΗΣ: Δεν χρειαζόταν για να μη σας στενοχωρήσουμε.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Περιλάβαμε πράγματι στο νόμο ρύθμιση που πράγματι κάποιος στον ιδιωτικό τομέα εφόσον το επιθυμεί μπορεί να παραμείνει πέραν του εξηκοστού πέμπτου έτους της ηλικίας του. Και η ενεργός γήρανση για την οποία γίνεται λόγος και την οποία ειρωνεύονται κάποιοι, πρέπει να σας πω ότι είναι ο ασφαλέστερος τρόπος για να μην περιθωριοποιηθεί ένα άτομο. Με δική του επιλογή πέραν από το εξηκοστό πέμπτο έτος αν μπορεί να παραμείνει, επειδή είναι ικανός, επειδή έχει διάθεση στην εργασία, κέρδος είναι και για τον εαυτό του η παραμονή. Εάν δε θέλει, βεβαίως, θα ασκήσει πλήρως τα συνταξιοδοτικά δικαιώματά του.
ΠΡΟΕΔΡΕΥΩΝ (Παναγιώτης Σγουρίδης): Μακραίνει τη ζωή του. Εξαρτάται όμως από το τι δουλειά κάνει. Χειρωνακτική δουλειά όμως δεν μπορεί να κάνει.
ΔΗΜΗΤΡΙΟΣ ΡΕΠΠΑΣ (Υπουργός Εργασίας και Κοινωνικών Ασφαλίσεων): Από εκεί και πέρα νομίζω ότι η σύγκλιση είναι δεδομένη, το μαρτυρούν όλα τα στοιχεία, αναγνωρίζεται διεθνώς και η Κυβέρνηση και ιδιαιτέρως ο Πρωθυπουργός έχει αναγνωρίσει και εδώ -και κακώς ισχυριστήκατε ότι κάθε άλλο παρά κάτι τέτοιο έγινε- ότι υπάρχουν ασφαλώς προβλήματα. Αλλά διατείνομαι και επιχειρηματολογώ ότι η κατάσταση σήμερα είναι πολύ καλύτερη από ό,τι ήταν στο παρελθόν, απώτερο και πρόσφατο. Και βεβαίως, η προσπάθειά μας θα συνεχιστεί. 
Στη Σύνοδο της Θεσσαλονίκης θα ληφθούν σημαντικές αποφάσεις αφού εμείς υιοθετήσαμε στο προχθεσινό συμβούλιό μας νέες κατευθυντήριες γραμμές όσον αφορά τη νέα στρατηγική της απασχόλησης στην Ευρώπη. Πρέπει να σας πω ότι είναι ένα σημαντικό συμβούλιο και εξ αυτού του λόγου, γιατί πέραν των άλλων θεμάτων για τους μετανάστες, για την πολιτική στα Βαλκάνια, θα ασχοληθεί και με αυτό το θέμα, τη λεγόμενη στρατηγική της Λισαβόνας, που είναι μία στρατηγική την οποία υιοθέτησε ένας προοδευτικός συσχετισμός δυνάμεων στην Ευρώπη το 2000, όπου προσπαθούμε να συζεύξουμε την πλήρη απασχόληση, τις περισσότερες δηλαδή θέσεις απασχόλησης με την ποιότητα και παραγωγικότητα στην εργασία, δηλαδή τις καλύτερες θέσεις απασχόλησης σε μία αγορά εργασίας που προάγει την κοινωνική ένταξη και την κοινωνική συνοχή.
Ασφαλώς πρέπει να προσπαθήσουμε πολύ περισσότερο, πρώτα από όλα εμείς. Νομίζω ότι έχουμε δείξει ότι προσπαθούμε, δεν πετυχαίνουμε πάντα τους στόχους μας. Έχουμε χρόνο μπροστά μας. Ο ελληνικός λαός πιστεύω ότι μας δείχνει αυτή την εμπιστοσύνη που πρέπει, για να δουλέψουμε και να πετύχουμε ακόμη καλύτερα αποτελέσματα. Σε τελευταία ανάλυση, κλείνω έτσι, εδώ ισχύει για το θέμα που συζητούμε και στη συγκυρία που βρισκόμαστε και για να αποδώσει και το πνεύμα της συζήτησης ισχύει ο στίχος και μας αφορά όλους, όλους χωρίς εξαίρεση, «λιγότερα συνθήματα και πιο πολύ δουλειά», κύριε Πρόεδρε. 
ΝΙΚΗΤΑΣ ΚΑΚΛΑΜΑΝΗΣ: Έχετε όμως κουραστεί!
ΠΡΟΕΔΡΕΥΩΝ (Παναγιώτης Σγουρίδης): Με το ποιητικό κλείσιμο του Υπουργού, κηρύσσεται περαιωμένη η συζήτηση επί των τριών επερωτήσεων της Νέας Δημοκρατίας, του Συνασπισμού και του Κομμουνιστικού Κόμματος Ελλάδας προς τον Υπουργό Εργασίας και Κοινωνικών Ασφαλίσεων για θέματα εργασίας, ανεργίας και κλεισίματος επιχειρήσεων. 
Στο σημείο αυτό, κύριοι συνάδελφοι, δέχεσθε να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 16.30΄, λύεται η συνεδρίαση για την Δευτέρα 9 Ιουνίου 2003 και ώρα 18.00΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) συζήτηση της υπ? αριθμό ν. 52/19.3.2003 επερώτησης Βουλευτών της Νέας Δημοκρατίας προς τους Υπουργούς Οικονομίας και Οικονομικών, Δημόσιας Διοίκησης και Αποκέντρωσης, σχετικώς με την απογραφή πληθυσμού της 18ης Μαρτίου 2001. 

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ 6/6/03 ΣΕΛ.279


