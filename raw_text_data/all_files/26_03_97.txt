Σελίδα 5007 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΡΒ'

Τετάρτη 26 Μαρτίου 1997

Αθήνα σήμερα, στις 26 Μαρτίου 1997, ημέρα Τετάρτη και ώρα 18.00', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Α' Αντιπροέδρου κ. ΠΑΝΑΓΙΩΤΗ Ν. ΚΡΗΤΙΚΟΥ

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή Χανίων κ. Ιωσήφ Μιχελογιάννη τ' ακόλουθα:

Α' ΥΠΟΥΡΓΙΚΗ ΑΠΟΦΑΣΗ

Ανακοινώνεται ότι με την υπ' αριθμ. 2011744/1775/0025/ 24.2.97 απόφαση του Υπουργού Οικονομικών αυξάνεται το ανώτατο όριο έκδοσης εγγυητικών επιστολών από την Εθνική Τράπεζα.

Β' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη αξιοποίησης του αιωνόβιου δάσους με καστανιές στη Μικρόπολη Δράμας.

2) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας το οποίο αναφέρεται στην ανάγκη δημιουργίας περιφερειακής αγοράς γεωργικών προϊόντων στη Θήβα.

3) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία Κάτοικοι της οδού Μάνας περιοχής Βίγλας - Αγίου Αθανασίου Αιτωλ/νίας ζητούν την ένταξη της οδού στο πρόγραμμα που εκπονείται για την επέκταση του αποχετευτικού συστήματος.

4) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία οι Ομοσπονδίες ΠΟΣΕ - ΙΚΑ, ΠΟΠΟΚΠ, ΠΟΥΓΥ - ΙΚΑ διαμαρτύρονται για την κατάργηση της αυτοτέλειας της Γενικής Γραμματείας Κοινωνικών Ασφαλίσεων.

5) Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε δημοσίευμα εφημερίδας το οποίο αναφέρεται στην ανάγκη υδροδότησης της περιοχής Πόρτο Μπούφαλο της Κοινότητας Αργυρό Καρυστίας Εύβοιας.

6) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η Τοπική Επιτροπή Μυτιλήνης του Πανελληνίου Συλλόγου Συνταξιούχων ΟΤΕ ζητεί την κατάργηση αντιεργατικών διατάξεων των Νόμων 1902/90 και 2084/92.

7) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία ο Σύλλογος των εν Αθήναις Κυπαρισσίων "Η ΑΡΚΑΔΙΑ" διαμαρτύρεται για την εκποίηση του Παραδοσιακού Μεγάρου της Αγροτικής Τράπεζας Κυπαρισσίας Μεσσηνίας.

8) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη αξιοποίησης του Φαραγγιού Δημοσάρι Εύβοιας.

9) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία Εκπρόσωποι των Βιομηχανιών και Βιοτεχνών του Νομού Εύβοιας ζητούν την κατασκευή έργων υποδομής για την ανάπτυξη της Εύβοιας.

10) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Βελεστίνου Μαγνησίας ζητεί την έκδοση σειράς αναμνηστικών γραμματοσήμων με την μορφή του Ρήγα Βελεστινλή στα πλαίσια των προγραμματιζόμενων εκδηλώσεων για την συμπλήρωση 200 χρόνων από τον θάνατο του 'Ηρωα.

11) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία το Εργατοϋπαλληλικό Κέντρο Θήβας ζητεί τη διάσωση της Εταιρείας ΕΛΒΙΕΜΕΚ και τη διασφάλιση των θέσεων εργασίας των εργαζομένων.

12) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κομματική Οργάνωση ΠΑΣΟΚ Δασκάλων και Νηπιαγωγών Νομού Ηρακλείου ζητεί να δοθεί η δυνατότητα υποβολής συμπληρωματικών αιτήσεων για τις θέσεις προϊσταμένων Γραφείων και Δ/νσεων Α/θμιας και Β/θμιας Εκπ/σης.

13) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Αθλητικός Ποδοσφαιρικός 'Ομιλος Κανάρης Νενητων Δήμου Ιωνίας Χίου ζητεί να του καταβληθεί έκτακτη οικονομική ενίσχυση που έχει εγκριθεί από την Γενική Γραμματεία Αθλητισμού.

14) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία το Επιμελητήριο Μαγνησίας ζητεί οι ρυθμίσεις για την καταβολή ασφαλιστικών εισφορών 

Σελίδα 5008 

προς το Ταμείο Ασφαλίσεως Εμπόρων από ασφαλισμένους του Νομού Αττικής που υπέστησαν ζημιές από πρόσφατες πλημμύρες να ισχύσουν και για τις επιχειρήσεις του Νομού Μαγνησίας.

15) Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ο Αλιευτικός Σύλλογος Περιφέρειας Κύμης ζητεί τη δημιουργία αποθήκευσης αποταμίευσης και του ξανθού πετρελαίου τράνζιτ στην Κύμη Εύβοιας.

16) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Κρυονερίου Ηλείας ζητεί την ολοκλήρωση τμήματος του δρόμου Κρυονερίου - Λάσδικα επαρχιακής οδού Καρούτες - Λάλα Ηλείας.

17) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η Κοινότητα Κρυονερίου Ηλείας ζητεί την ολοκλήρωση τμήματος του δρόμου Κρυονερίου - Λάσδικα της επαρχιακής οδού Καρούτες - Λάλα Ηλείας.

18) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία Δήμοι Νομού Θεσ/νίκης διαμαρτύρονται για την καθυστέρηση εκτέλεσης του προγράμματος Σχολικής Στέγης του Νομού Θεσ/νίκης.

19) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Δήμος Αγίου Νικολάου Λασιθίου ζητεί τη μόνιμη στέγαση της Ανωτέρας Σχολής Τουριστικών Επαγγελμάτων.

20) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία το Τμήμα Ανατολικής Κρήτης του Τεχνικού Επιμελητηρίου της Ελλάδος ζητεί την επίλυση του προβλήματος της αυθαίρετης δόμησης στην ευρύτερη περιοχή της πόλεως Ηρακλείου.

21) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία το Οικονομικό Επιμελητήριο Ανατολικής Κρήτης υποβάλλει προτάσεις σχετικά με τη νομοθετική ρύθμιση της άσκησης του επαγγέλματος του Λογιστή Φοροτεχνικού.

22) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Ιδιοκτητών Φροντιστηρίων Ξένων Γλωσσών του Νομού Λαρίσης ζητεί την αναγνώριση των πιστοποιητικών γλωσσομάθειας PALSO.

23) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία τα Επιμελητήρια Βοιωτίας, Εύβοιας, Καρδίτσας ζητούν την ανάθεση του έργου Εφαρμογής και Διαχείρισης Προγραμμάτων για τις ΜΜΕ στον ενδιάμεσο φορέα των 8 Επιμελητηρίων Θεσσαλίας και Στερεάς Ελλάδας.

24) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Αγροτικός Σύλλογος Λουτρού Ελασσόνας ζητεί τη χορήγηση αδειών και ποσόστωσης στους νέους αγρότες Ελασσόνας Λάρισας.

25) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Κοκκινοπηλού του Νομού Λάρισας ζητεί την ηλεκτροδότηση των ποιμνιοστασίων της περιοχής της.

26) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Επιτροπή Επιλαχόντων Διαγωνισμού Σχολής Δικαστών 96-97 ζητεί να εισαχθούν οι επιλαχόντες στην Εθνική Σχολή Δικαστών.

27) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία το Εργατοϋπαλληλικό Κέντρο Θεσ/νίκης Τμήμα ΓΣΕΕ ζητεί οικονομική ενίσχυση για τη συνέχιση των αθλητικών δραστηριοτήτων του.

28) Ο Βουλευτής Θεσ/νίκης κ. ΧΑΡΑΛΑΜΠΟΣ ΤΣΙΑΚΑΣ κατέθεσε αναφορά με την οποία το Εργατοϋπαλληλικό Κέντρο Θεσ/νίκης Τμήμα ΓΣΕΕ ζητεί οικονομική ενίσχυση για τη συνέχιση των αθλητικών δραστηριοτήτων του.

29) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο η Κεντρική 'Ενωση Αμπελουργών και Οινοποιών επισημαίνει τα προβλήματα που αντιμετωπίζει ο κλάδος.

30) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία ο Σύλλογος Ιδιοκτητών Ακινήτων Βορειοανατολικής Αττικής ενίσταται στις "Παρατηρήσεις - προτάσεις επί του σχεδίου Νόμου περί της Δασικής Ιδιοκτησίας και επιλύσεως του ιδιοκτησιακού προβλήματος" στη Βορειοανατολική Αττική.

31) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία η ΠΑΕ Αναγέννηση Καρδίτσας ζητεί την κρατική αρωγή για τη δημιουργία προϋποθέσεων ώστε ο Νομός Καρδίτσας να αποτελεί πόλο έλξης των σημαντικών αθλητικών γεγονότων.

32) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία το Εργατοϋπαλληλικό Κέντρο Γιαννιτσών ζητεί την έγκριση ανέγερσης και 3ου ορόφου στο κτίριο της Εργατικής Εστίας Γιαννιτσών.

33) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Ευοσμιτών "Η 'Ασπρη Πέτρα" διαμαρτύρεται για την κατάληψη των ιδιοκτησιών των μελών του στην εντός σχεδίου πόλεως περιοχή του Δήμου Ευόσμου του Νομού Θεσ/νίκης από σκηνίτες τσιγγάνους.

34) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύνδεσμος Οικοδομικών Επιχειρήσεων Βορείου Ελλάδος διαμαρτύρεται για την υποχρέωση καταβολής παράνομων εισφορών στο ΙΚΑ από τους εργατοτεχνίτες οικοδόμους.

35) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία το Σωματείο Εργαζομένων στον Οργανισμό Υδρεύσεως Θεσ/νίκης ζητεί την υπογραφή του ΠΔ Οργανώσεων των Υπηρεσιών του ΟΥΘ.

36) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ αναφορά με την οποία ο Δήμος Συκεών του Νομού Θεσ/νίκης ζητεί την άμεση υλοποίηση του προγράμματος Σχολικής Στέγης της ΝΑ Θεσ/νίκης.

37) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας που αναφέρεται στα παρασκήνια των διαγωνισμών προμήθειας υγειονομικού υλικού στο Γενικό Νοσοκομείο Δράμας.

38) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο το Αστυνομικό Τμήμα Νευροκοπίου Δράμας ζητεί να ληφθούν μέτρα για την αναβάθμιση των υπηρεσιών του.

39) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Εμπορικός Σύλλογος Δράμας ζητεί νέες φορολογικές ρυθμίσεις του κλάδου του.

40) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία το Εθνικό Αθλητικό Κέντρο Χίου ζητεί 

Σελίδα 5009 

οικονομική ενίσχυση για τη συνέχιση της λειτουργίας του.

41) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Πτυχιούχων Εφαρμοσμένης Λογιστικής Επιστήμης Τριτοβάθμιας Τεχνολογικής Εκπαίδευσης ζητεί να μην καταργηθεί το δικαίωμα που έχουν οι πτυχιούχοι Λογιστικής των ΤΕΙ να γίνονται υπεύθυνοι λογιστηρίων και να υπογράφουν ισολογισμούς.

42) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Πανελλήνιος Σύνδεσμος Ιδρυτών Ελληνικών Ιδιωτικών Σχολείων ζητεί να αποσυρθεί η τροπολογία που ορίζει το ανώτατο ποσοστό αύξησης των διδάκτρων για τα ιδιωτικά εκπαιδευτήρια, τα φροντιστήρια και τα ΙΕΚ.

43) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια Ομοσπονδία Εστιατορικών Συναφών Επαγγελμάτων ζητεί τη μείωση του Δημοτικού Φόρου από 5% σε 2% για τα μέλη της.

44) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Πανελλήνιος Σύλλογος Αδιορίστων Καθηγητών Πληροφορικής καταγγέλλει μεθοδεύσεις καταστρατήγησης της επετηρίδας πληροφορικής.

45) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Π.Α.Ε. - Α.Ε. Λάρισας ζητεί τη ρύθμιση οικονομικών χρεών της προς το Δημόσιο.

46) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η ΠΟΣΕ-ΙΚΑ ΠΟΠΟΚΠ ΠΟΥΓΥ-ΙΚΑ ζητεί να μην καταργηθεί η αυτοτέλεια της Γενικής Γραμματείας Κοινωνικών Ασφαλίσεων.

47) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε δημοσίευμα εφημερίδας το οποίο αναφέρεται σε προσλήψεις κατά παρέκκλιση του Νόμου Πεπονή σε Οργανισμούς του Δημόσιου Τομέα.

48) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Δασικό Συνδικαλιστικό Κίνημα ζητεί την άμεση λήψη μέτρων για την ανάπτυξη και προστασία των δασών της Χώρας.

49 )Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία το Δασικό Συνδικαλιστικό Κίνημα ζητεί την άμεση λήψη μέτρων για την ανάπτυξη και προστασία των δασών της Χώρας.

50) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται να μην επιβληθεί αγγελιόσημο στον ημερήσιο επαρχιακό Τύπο.

51) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο περιέχεται χάρτης των Βαλκανίων που δημοσιεύτηκε στο ΤΙΜΕ στις 17.3.97 και τα Σκόπια αναφέρονται ως "Μακεδονία".

52) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε δημοσίευμα εφημερίδας στο οποίο ζητείται η μείωση των επιτοκίων για τη Δ.Ε.Υ.Α. Καλαμάτας Μεσσηνίας.

53) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας στο οποίο ζητείται η απαγόρευση της αλιείας με μηχανότρατες στον Κόλπο Μεσαράς Κρήτης.

54) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε δημοσίευμα εφημερίδας το οποίο αναφέρεται στην ανάγκη άμεσης κατασκευής αρδευτικού συστήματος στην περιοχή της Κοινότητας Μαλεβιζίου Ηρακλείου.

55) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Αερολιμενάρχης του Κρατικού Αερολιμένα Ηρακλείου "Ν.Καζαντζάκης" ζητεί την άμεση στελέχωση του Γραφείου Πληροφοριών του ΕΟΤ στον Αερολιμένα, έτσι ώστε να λειτουργεί σε 24ωρη βάση.

56) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Πρύτανις του Πανεπιστημίου Κρήτης υποβάλλει προτάσεις για το νομοσχέδιο που αφορά στην εκλογή μελών ΔΕΠ.

57) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δήμος Καστελλίου Ηρακλείου ζητεί την αποκατάσταση των ζημιών που προκάλεσαν οι πλημμύρες του Μαρτίου 1997 στην περιοχή του.

58) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Σύνδεσμος Ξενοδοχοϋπαλλήλων Νομού Ηρακλείου ζητεί να υπάρξει επιστροφή εισφορών προς όλους τους εργαζομένους του Κλάδου του.

59) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία οι Εργαζόμενοι στους Κρατικούς Παιδικούς Σταθμούς Νομού Ηρακλείου ζητούν οι Κρατικοί Παιδικοί Σταθμοί να παραμείνουν στην εποπτεία του Υπουργείου Υγείας και Πρόνοιας.

60) Ο Βουλευτής Λακωνίας κ. ΠΑΝΑΓΙΩΤΗΣ ΣΚΑΝΔΑΛΑΚΗΣ κατέθεσε αναφορά με την οποία ο κ. Π. Δρίβας, κάτοικος Ρηχέας Λακωνίας ζητεί πληροφορίες για το ποιές είναι οι προϋποθέσεις για να λάβει η σύζυγός του πρόωρη σύνταξη.

61) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο 'Επαρχος Μήλου ζητεί την άμεση στελέχωση με ιατρικό προσωπικό του Κέντρου Υγείας Μήλου και του Περιφερειακού Ιατρείου Κιμώλου.

62) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Τοπική 'Ενωση Δήμων και Κοινοτήτων Νομού Κυκλάδων ζητεί την επίσπευση των διαδικασιών για τη δημοπράτηση των αναπτυξιακών έργων του Νομού Κυκλάδων που είναι ενταγμένα στο Β' Κοινοτικό Πλαίσιο Στήριξης.

63) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βελεστίνου Μαγνησίας ζητεί την έκδοση σειράς αναμνηστικών γραμματοσήμων με τη μορφή του Ρήγα Βελεστινλή και αναμνηστικής σφραγίδας, με τη συμπλήρωση 200 χρόνων (24.6.1998) από το θάνατό του.

64) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Αγριάς Μαγνησίας ζητεί να μη μετατραπεί η τηλεφωνική της σύνδεση από αστική σε υπεραστική.

65) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία το Εργατοϋπαλληλικό Κέντρο Βόλου Μαγνησίας ζητεί την καταβολή των υπολοίπων δεδουλευμένων έως τις 31.3.96 στους άνεργους της Βαμβακουργίας Βόλου.

66) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία το Εργατοϋπαλληλικό Κέντρο Βόλου Μαγνησίας ζητεί να δοθεί άμεσα σε όλους τους άνεργους της Βαμβακουργίας Βόλου οικονομική ενίσχυση.

67) Η Βουλευτής Μαγνησίας κυρία ΡΟΔΟΥΛΑ ΖΗΣΗ 

Σελίδα 5010 

κατέθεσε αναφορά με την οποία το Τμήμα Μαγνησίας του Τεχνικού Επιμελητηρίου Ελλάδος ζητεί το Τεχνολογικό Πάρκο Θεσσαλίας να δημιουργηθεί στη βιομηχανική περιοχή Βόλου Μαγνησίας.

68) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Νεοχωρίου Μαγνησίας ζητεί οικονομική ενίσχυση για την κατασκευή έργων ύδρευσης στην περιοχή της.

69) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Εκπολιτιστικός Τουριστικός και Αγροτικός Σύλλογος Νησίδος Τρικερίου Μαγνησίας ζητεί οικονομική ενίσχυση για την κάλυψη πολιτιστικών του εκδηλώσεων.

Γ' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2113/29-1-1997 ερώτηση με το υπ'αριθμ. 12/13-3-1997 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 2113/29-1-1997 που κατέθεσε ο Βουλευτής κ. Σπύρος ΣΠΥΡΟΥ και μας διαβιβάσθηκε με το Φ900 α/1365/18-2-1997 έγγραφο του Υπουργείου Εθνικής 'Αμυνας σας γνωρίζουμε τα εξής:

Η λαθρομετανάστευση στην Κέρκυρα και το συνακόλουθο αυτής φαινόμενο βίας και εγκληματικότητας, αντιμετωπίζονται αποτελεσματικά από την Αστυνομική Διεύθυνση Κερκύρας, σε συνεργασία με τις Υπηρεσίες των Υπουργείων Εθνικής 'Αμυνας και Εμπορικής Ναυτιλίας και άλλους φορείς του νησιού. 

Για το σκοπό αυτό, έχουμε ενισχύσει σημαντικά την επιχειρησιακή ικανότητα της ανωτέρω Αστυνομικής Διεύθυνσης με επιπλέον προσωπικό (48 άτομα), από άλλες Διευθύνσεις της χώρας, καθώς και με τα απαραίτητα μέσα και εφόδια. 

Στα πλαίσια της ευαίσθητης αυτής πολιτικής μας για το θέμα αυτό, τα μέτρα αστυνόμευσης στο νησί τα τελευταία γεγονότα στην Αλβανία έχουν ενισχυθεί με την διάθεση ενός ελικοπτέρου του Σώματος, καθώς και με την διενέργεια συνεχών περιπολιών και ελέγχων του προσωπικού μας, το οποίο βρίσκεται σε διαρκή ετοιμότητα για την πάταξη του αναφερόμενου σε αυτή φαινομένου, την πρόληψη και καταστολή της εγκληματικότητας και την εμπέδωση του κλίματος ασφαλείας στους πολίτες.-

Ο Υπουργός

ΓΕΩΡΓΙΟΣ ΡΩΜΑΙΟΣ"

2. Στην με αριθμό 2234/6-2-1997, 2469/18-2-1997 ερωτήσεων δόθηκε με το υπ'αριθμ. 11919/13-3-1997 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση των ερωτήσεων 2234/6-7-1997, 2469/18-2-1997 των Βουλευτών Χ. Βυζοβίτη, Γ. Καρασμάνη σας πληροφορούμε τα εξής:

1. Η συγκεκριμένη τάφρος κατασκευάστηκε πριν από 40 περίπου χρόνια με σκοπό την προστασία των οικισμών των Κοινοτήτων Αψάλου - Ξιφιανής - Αλώρου από τα όμβρια νερά.

Στην τάφρο αυτή και στα τμήματα κυρίως που διέρχονται μέσα από τους οικισμούς τα τελευταία χρόνια έγιναν τα εξής έργα:

α) "Αντιπλημμυρικά Αψάλου" προϋπολογισμού δαπάνης 20.000.000 δρχ. κατά το έτος 1992.

β) "Αντιπλημμυρικό Αψάλου - Ξιφιανής - Αλώρου" προϋπολογισμού δαπάνης 15.000.000 δρχ. κατά το έτος 1993.

γ) "Επείγοντα αντιπλημμυρικά και Ε/Β έργα Ν. Πέλλας ('Αψαλος)" προυπολογισμού δαπάνης 5.000.000 δρχ. και "Επείγοντα αντιπλημμυρικά και Ε/Β έργα Ν. Πέλλας (Ξιφιανή)" προϋπολογισμού δαπάνης 5.000.000 δρχ. κατά το έτος 1996.

2. Μετά από αυτοψία τεχνικών της Νομ. Αυτ/σης Πέλλας και των Προέδρων και Κοινοτήτων Ξιφιανής και Αλώρου διαπιστώθηκε η αναγκαιότητα εκτέλεσης του έργου καθαρισμού της κοίτης του χειμάρρου Αψάλου - Ξιφιανής - Αλώρου σε μήκος 7 χλμ. περίπου, που σύμφωνα με πρόσφατη εκτίμηση της Δ.Τ.Υ. της Ν.Α. Πέλλας είναι προϋπολογισμού δαπάνης 150.000.000 δρχ. 

Η Ν. Αυτοδιοίκηση Πέλλας θα αντιμετωπίσει το αίτημα για χρηματοδότηση μέσα από τον προγραμματισμό για το 1997 στο βαθμό που οι οικονομικές δυνατότητες της το επιτρέπουν, δεδομένου ότι το πρόβλημα αντιπλημμυρικής προστασίας πολλών περιοχών είναι οξύ.

Ο Υφυπουργός

ΛΑΜΠ. ΠΑΠΔΗΜΑΣ"

3. Στην με αριθμό 2272/7-2-1997 ερώτηση δόθηκε με το υπ'αριθμ. 1379/13-3-1997 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση αριθμ. 2272/7.2.1997 που κατέθεσε στην Βουλή ο Βουλευτής κος Π. Ψωμιάδης σχετικά με υπογραφή του σχεδίου Π.Δ./τος "Περί οργανώσεως των Υπηρεσιών του Οργανισμού 'Υδρευσης Θεσσαλονίκης" σας πληροφορούμε ότι το εν λόγω σχέδιο από πλευράς συναρμοδιότητας του Υπ. Οικονομικών εξετάζεται στο πλαίσιο της μέγιστης δυνατής συνεργασίας και αμοιβαίας εξυπηρέτησης του Ο.Υ.Θ. με τον Ο.Α.Θ., δεδομένου και της σημαντικής ετήσιας οικονομικής επιβάρυνσης πλεον του ενός (1) δισ. δρχ. που προκαλεί λόγω της προτεινόμενης δημιουργίας 260 νέων θέσεων. 

Ο Υφυπουργός

Ν. ΧΡΙΣΤΟΔΟΥΛΑΚΗΣ"

4. Στην με αριθμό 2299/10-2-1997 ερώτηση δόθηκε με το υπ'αριθμ. 701/13-3-1997 έγγραφο από τον Υπουργό Υγείας η ακόλουθη απάντηση:

"Απαντώντας στην αριθ. 2299/10-2-1997 ερώτηση που κατέθεσε στη Βουλή των Ελλήνων ο Βουλευτής κ. Νικ. Γκελεστάθης, σχετικά με τα ποσά το σκοπό και τους φορείς οι οποίοι επιχορηγήθησαν από τις πιστώσεις της Πρόνοιας και του Ειδικού Κρατικού Λαχείου στο Ν. Φωκίδος, από 1ης Ιανουαρίου 1994 μέχρι σήμερα, σας πληροφορουμε τα ακόλουθα:

I. -

1) Κοιν/τα Λευκαδίου Για διαμόρφωση 1.000.000-

Λιδορίκι περιβάλλοντος χώρου

του Ι.Ν.Αγ. Κων/νου.

2) Κ.Π.Σ. 'Αμφισσας Εξοπλισμός και δια-

ρύθμιση του εσωτ. χώρου

του βρεφ. τμήμα-

τος του ΚΠΣ 'Αμφισσας. 5.000.000.-

3) Κοιν/τα Μοναστηρακίου Εξοπλ. Αγρ. Ιατρείου 500.000.-

4) Κοιν/τα Πενταγιών Επισκ. "" 500.000.-

5) Κοιν/τα Μαραθιά 'Εργα κοιν. υποδ. 1.000.000.- 

6) Κοιν/τα Πολυδρόσου Εξοπλισ. Α. Ι. 1.000.000.-

7) Σύλλογος Εθελοντών Για διοργάνωση 

Αιμοδ. ΙτέαςΑμφυκτιωνίας. 2.500.000.-

8) Εστία Αγ. Νικολάου 

ΓαλαξείδιΓια εξοπλισμό. 5.000.000.-

9) Κοιν/τα Περιβολίου

Λωρίδας Για έργα υποδομής 

προστασίας της δημοσ. 

υγείας. 2.000.000.-

10) Κοιν/τα Μαυρολιθάρι Για έργα κοινων. 

υποδομών. 2.000.000.-

11) Κοιν/τα Καστέλια α) για αποπερ.

Ι.Ν. Αγ. Νεκταρίου 1.000.000.-

β) για έργα κοιν.

υποδ. 1.000.000.-

12) Κοιν/τα Καστριώτισ-

σας Τ.Κ. 330 63 Για έργα κοιν. υποδ. 1.500.000.-

13) Ιερά Μονή Αγίων Για τη Δημιουργία

Αυγουστίνου Ιππώνος Βυζαντινού και

και Σεραφείμ του Λαογραφικού Μου-

Σαρώφ - Τρίκορφο σείου. 2.000.000.-

Σελίδα 5011 

Δωρίδος - Τ.Κ. 330 56 

ΕΥΠΑΛΙΟ

14) Κοιν/τα Ζοριανού Για επισκευές

Τ.Κ. 330 61 Αγρ. Ιατρείου. 1.000.000.-

15) ΚΑΠΗ Δήμου 'Αμφισ- Για λειτουργικές 

σας - Μαχαίρα 4 ανάγκες.

Τ.Κ. 331 00 1.000.000.-

16) ΚΠΣ ΕΥΠΑΛΙΟΥ ΦΩΚΙΔΑΣ Για διαμόρφωση Εξω-

Τ.Κ. 330 56 ΕΥΠΑΛΙΟ τερικού χώρου του 

Ιδρύματος. 1.000.000.-

17) ΚΠΣ Πολυδρόσου Για επισκευή 

Τ.Κ. 330 51 στέγης. ` 4.000.000.-

18) Κοιν/τα Μαναγούλης Για έργα Κοινων.

Τ.Κ. 330 56 Υποδομών 800.000.-

19) Ιερά Μητρόπολις Για επισκευές - συν-

Φωκίδα Ιερός Ναός τήρηση του Ι. Ναού

"Ο Ευαγγελισμός της 

Θεοτόκου"

Τ.Κ. 331 00 1.000.000.-

20) Δήμος Ιτέας Για επισκευές - συν-

Ι.Ν. Μεταμόρφωσης τήρηση του Ι. Ναού 

Σωτήρος - Τ.Κ. 332 00 1.000.000.-

21) Ι. Ναός Αγ. Νεκταρίου Για την αποπεράτωση 

Καστελλίων Παρνασσί- του Ι. Ναού.

δος - Τ.Κ. 330 53 1.000.000.-

22) Κοινότητα Λευκοδιτίου Για έργα Κοιν. 

Τ.Κ. 330 53 υποδομών 1.000.000.-

23) Κοιν/τα Ποτιδανίας Συντήρηση Αγροτικού 

Τ.Κ. 330 60 Ιατρείου. 1.000.000.-

24) Κοιν/τα Πεντάπολης Λειτουργικά 'Εξοδα 

Τ.Κ. 330 53 Κοινοτικού Ιατρείου. 500.000.-

25) Κοινότητα Συκέας Αντικατάσταση Δικτύου 

Τ.Κ. 330 53ύδρευσης. 1.000.000.-

26) Κοιν/τα Οινοχωρίου Επισκευή Αγροτικού 

Τ.Κ. 330 57 Ιατρείου. 500.000.-

27) Κοιν/τα Καλοσποπής Επισκευή Αγοτικού 

Ιατρείου. 500.000.-

28) Κοιν/τα Ζοριανού Επισκευή Αγροτικού 

Τ.Κ. 330 61 Ιατρείου. 500.000.-

29) Κοιν/τα Λευκαδιτίου Έργα Κοινωνικών 

Τ.Κ. 330 53 Υποδομών. 500.000.-

30) Κοιν/τα Μαλαματών Συντήρηση Αγροτικού 

Τ.Κ. 330 56 Ιατρείου. 500.000.-

31) Κοιν/τα Καρούτων 'Εργα Κοινωνικών 

Τ.Κ. 330 53 Υποδομών. 500.000.-

32) Κοιν/τα Διακοπίου 'Εργα Κοινωνικών 

Δωρίδος - Τ.Κ. 330 53 Υποδομών. 500.000.-

II.-

1) Επιχορήγηση του Θ.Χ.Π. Τρίγκειου - Μπάλλειου - Γραμματικ/λείου Ιτέας, με ποσό 5.000.000 δρχ., για τις λειτουργικές του ανάγκες.-

2) Επιχορήγηση Νομ/κής Αυτ/σης Φωκίδας, ποσού 17.000.000 δρχ.- για κάλυψη αύξησης 20% των Προνοιακών Επιδομάτων.-

Ο Υπουργός

Κ. ΓΕΙΤΟΝΑΣ"

5. Στην με αριθμό 2413/13-2-97 ερώτηση δόθηκε με το υπ' αριθμ. 1352/7-3-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης που κατατέθηκε στη Βουλή των Ελλήνων από το Βουλευτή κ. Λ. Τζανή, σας γνωρίζουμε ότι εξετάζοντας θετικά τις εκδηλώσεις που θα γίνουν το 1998 για τον εορτασμό των 200 χρόνων από το θάνατο του ΡΗΓΑ ΦΕΡΑΙΟΥ, στο Νομό, το ποσό με το οποίο θα συμμετάσχει ο ΕΟΤ εξαρτάται από την οικονομική δυνατότητα του προϋπολογισμού του για το συγκεκριμένο έτος και βέβαια αφού δεχθεί αιτήματα από τους φορείς του νομού τα οποία και θα αξιολογήσει προκειμένου να προβεί στην οικονομική τους ενίσχυση για τη συγκεκριμένη εκδήλωση.

Η Υπουργός

ΒΑΣΩ ΠΑΠΑΝΔΡΕΟΥ"

6. Στην με αριθμό 2419/14-2-97 ερώτηση δόθηκε με το υπ' αριθμ. 6499/6-3-97 έγγραφο από τον Υπουργό Υγείας η ακόλουθη απάντηση:

"Απαντώντας στην ερώτηση 2419/14-2-97 του Βουλευτή κ. Π. Τατούλη, σας γνωρίζουμε τα εξής:

Η Υπηρεσία μας δεν είχε ενημερωθεί από το Γενικό Παναρκαδικό Νοσοκομείο Τρίπολης για τη μη αποδοχή διορισμού του γιατρού κ. Νάσση.

Μετά από έλεγχό μας, διαπιστώθηκε το παραπάνω γεγονός και έχουμε προχωρήσει στο διορισμό του γιατρού κ. Μαζαράκη Ανδρέα, που βρίσκεται στο στάδιο δημοσίευσης στην Εφημερίδα της Κυβερνήσεως.

Ο Υπουργός

Κ. ΓΕΙΤΟΝΑΣ"

7. Στην με αριθμό 2426/14-2-97 ερώτηση δόθηκε με το υπ' αριθμ. 204/3-3-97 έγγραφο από τον Υφυπουργό Οικονομικών η ακόλουθη απάντηση:

"Απαντούμε στην ερώτηση 2426/14-2-97 που κατέθεσε στη Βουλή ο Βουλευτής κ. Φώτης Κουβέλης και σας πληροφορούμε ότι το θέμα της αύξησης των επιδομάτων ανικανότητας που καταβάλλονται στους δικαιούχους συνταξιούχους του Δημοσίου θα εξετασθεί συνολικά κατά την εφαρμογή των νέων μισθολογίων και την επέκτασή τους και στους συνταξιούχους.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

8. Στην με αριθμό 2435/17-2-97 ερώτηση δόθηκε με το υπ' αριθμ. 11918/13-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2435/17-2-97 των Βουλευτών κ.κ. Σ. Παναγιώτου και Μ. Μπόσκου, σας πληροφορούμε τα εξής, βάσει του (β) σχετικού εγγράφου του Νομαρχ. Διαμερίσματος Ξάνθης.

Στις 20-10-94 κατετέθη από τον Κουστάρ Τζεμαλή κάτοικο Εχίνου ο φάκελλος για την έκδοση Οικοδομικής 'Αδειας στην Κοινότητα Εχίνου.

Στις 6-7-95 εξεδόθη η Να 151/95 Οικοδομική 'Αδεια στο όνομα του αιτούντος.

Δύο κάτοικοι του Εχίνου (Μουσουλμάνοι):

α) Ο Κουράκ Χουσείν του Χασάν και β)ο Κουράκ Μεχμέτ του Αχμέτ προσέφυγαν ο μεν (α) στο Μονομελές Πρωτοδικείο Ξάνθης και ο (β) στο Ειρηνοδικείο Ξάνθης για τη διαδικασία ασφαλιστικών μέτρων διότι το οικόπεδο επί του οποίου θα ανεγείρετο η οικοδομή δεν ήτο ιδιοκτησία του Κουστάρ Τζεμαλή στο όνομα του οποίου εκδόθηκε η Οικοδομική 'Αδεια αλλά ιδιοκτησία της Βακούφικης Επιτροπής αιτούμενης την ανάκληση της Οικοδομικής 'Αδειας.

Το Ειρηνοδικείο Ξάνθης με την αριθμ. 236/9-10-95 απόφαση και το Πρωτοδικείο Ξάνθης με την αριθμ. 8/12-1-96 απόφασή τους απορρίπτουν τις αιτήσεις των (α) και (β) ενδιαφερομένων.

Η υπηρεσία Πολεοδομίας Ξάνθης δεν εξέδοσε διαταγή διακοπής εργασιών.

Συνεστήθη στον Κουστάρ Τζεμαλή να συμπληρωθεί ο φάκελος της οικοδομικής άδειας ώστε να εμφανίζεται ο Βακουφικός χαρακτήρας του οικοπέδου και η εκπροσώπησή του από την Βακουφική Επιτροπή.

Ο Υφυπουργός

Λ. ΠΑΠΑΔΗΜΑΣ"

9. Στην με αριθμό 2436/17-2-97 ερώτηση δόθηκε με το υπ' αριθμ. 4140/6-3-97 έγγραφο από την Υπουργό Ανάπτυξης η ακόλουθη απάντηση:

Σελίδα 5012 

"Απαντώντας στην ερώτηση 2436/17-2-97 που κατατέθηκε στη Βουλή των Ελλήνων από τους Βουλευτές κ.κ. Μ. Κωστόπουλο και Στ. Παναγιώτου σχετικά με τις αμοιβές και την απασχόληση των εργαζομένων στη ΔΕΗ με τετράωρη απασχόληση, σας γνωρίζουμε τα εξής:

1. Στη ΔΕΗ απασχολούνται σήμερα 87 νοσηλευτές (Υ2), 37 υγειονομικοί τεχνολόγοι (Υ3), 4 φαρμακοποιοί (Τ2/ΣΤ) και 24 κοινωνικοί λειτουργοί (ΔΟ3), ήτοι συνολικά 152 μισθωτοί τετράωρης απασχόλησης, οι οποίοι προσφέρουν τις υπηρεσίες τους, οι μεν υγειονομικοί στα ιατρεία της Διεύθυνσης Ασφάλισης Προσωπικού ΔΕΗ (ΔΑΠ) στην Αττική και στα ιατρεία της περιφέρειας (Θεσ/νίκη - Πτολεμαϊδα - Μεγαλόπολη κ.λπ.) οι δε κοινωνικοί λειτουργοί στις κατά τόπους μονάδες της ΔΑΠ του κέντρου και της περιφέρειας.

2. Σημειώνεται ότι οι υπηρεσιακές ανάγκες σε υγειονομικό προσωπικό των ως άνω μονάδων οι οποίες όπως είναι ευνόητο διαφέρουν από μονάδα σε μονάδα (ιατρεία, εργαστήρια, 24ωρες βάρδιες Σταθμών Παραγωγής κ.λπ.) καλύπτονται από τακτικό προσωπικό πλήρους απασχόλησης και συμπληρώνονται από το προαναφερόμενο προσωπικό τετραώρου απασχόλησης.

3. Επισημαίνεται επίσης ότι οι παραπάνω μισθωτοί είχαν προσληφθεί κατά την περίοδο 1990-1993 με συμβάσεις ορισμένου χρόνου μερικής απασχόλησης, οι οποίες μετετράπησαν σε συμβάσεις αορίστου χρόνου μερικής απασχόλησης με την 295/93 απόφαση Δ.Σ/ΔΕΗ και ως εκ τούτου η Επιχείρηση δεν έχει νομική υποχρέωση μετατροπής των συμβάσεών τους σε συμβάσεις πλήρους απασχόλησης.

4. Με τα παραπάνω δεδομένα τυχόν μετατροπή της εργασιακής τους σχέσης σε πλήρους απασχόλησης θα αντιμετωπιστεί κατά περίπτωση στα πλαίσια των πραγματικών αναγκών.

5. Τέλος σας γνωρίζουμε ότι το ύψος των αμοιβών του υπόψη προσωπικού καθορίστηκε με τις υπ' αριθμ. 108/91 και 255/91 αποφάσεις Δ.Σ. οι οποίες και ισχύουν μέχρι σήμερα. Οι αμοιβές αυτές προσδιορίστηκαν σε δραχμική βάση και έχουν παραμείνει αμετάβλητες μέχρι σήμερα, ενόψει της εκκρεμότητας των απολυμένων με τις διατάξεις του άρθρου 28Α Ν. 2190/94.

Μετά την πρόσφατη απόφαση του Δ.Σ/ΔΕΗ (14/18.2.97) με την οποία εγκρίθηκε λόγω συμβιβασμού, η επάνοδος στην Επιχείρηση των εκτάκτων μισθωτών που είχαν απολυθεί με βάση το ως άνω άρθρο, το θέμα της αναπροσαρμογής των εν λόγω αμοιβών θα επανεξετασθεί.

Η Υπουργός

ΒΑΣΩ ΠΑΠΑΝΔΡΕΟΥ"

10. Στην με αριθμό 2440/17-2-97 ερώτηση δόθηκε με το υπ' αριθμ. 1026/13-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 2440/17.2.97, που κατέθεσε ο Βουλευτής κ. Π. Σκανδαλάκης αναφορικά με το παραπάνω θέμα, σας πληροφορούμε ότι η απόσυρση του πορτοκαλιού αυτή καθαυτή (χωματερή) καθώς και η κοινωνική απόσυρση (δωρεάν διανομή) διέπεται από κανόνες και προϋποθέσεις, όπως αυτές προβλέπονται μέσα από τους ισχύοντες σχετικούς Κοινοτικούς Κανονισμούς. Ως εκ τούτου η λήψη κάθε εθνικού μέτρου προς την κατεύθυνση της υπέρβασης της αναγκαίας προϋπόθεσης του απαραίτητου ποσοστού εμπορίας, είναι ασυμβίβαστη προς το ισχύον Κοινοτικό Δίκαιο.

Το ίδιο ισχύει και για κάθε εθνικό μέτρο που αφορά την τόνωση της εσωτερικής ζήτησης και των εξαγωγών με το σκεπτικό ότι η λήψη τέτοιων μέτρων δημιουργεί αθέμιτο ανταγωνισμό προς το ομοειδές προϊόν που παράγεται στις χώρες - μέλη της Ευρωπαϊκής 'Ενωσης.

Στο Νομό Λακωνίας έως τις 19.2.97 σε σύνολο αναμενώμενης παραγωγής 80.000 ΤΝ ομφαλοφόρου πορτοκαλιού και 26.000 ΤΝ κοινού, είχαν ήδη απορροφηθεί από τη μεταποίηση περίπου 34.000 ΤΝ εκ των οποίων 26.500 ΤΝ ομφαλοφόρο και 7.500 ΤΝ κοινό πορτοκάλι. Παρά τους πράγματι κατά το μήνα Δεκέμβριο αργούς ρυθμούς απορρόφησης στη συνέχεια η χυμοποίηση εξελίσσεται ομαλά και η μονάδα μεταποίησης ΑΣΕΕ "Λακωνία" εκτιμά ότι θα χυμοποιήσει περίπου 60.000 ΤΝ πορτοκάλια ποσότητα κατά 15.000 ΤΝ μεγαλύτερη της προηγούμενης περιόδου. 'Εως τις 19.2.97 παρέμειναν αδιάθετα στο νομό 17.000 ΤΝ κοινά πορτοκάλια τα οποία θα απορροφηθούν σταδιακά στη χυμοποίηση και περίπου 20.000 ΤΝ ομφαλοφόρα μέρος των οποίων επίσης θα χυμοποιηθεί.

Οι συνεταιρισμοί Ασωπού και Παπαδιάνικων όπως μας πληροφόρησε η Βιομηχανία "Λακωνία" έχουν υπογράψει συμβάσεις μεταποίησης για 600 ΤΝ πορτοκάλια.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

11. Στην με αριθμό 2442/17-2-97 ερώτηση δόθηκε με το υπ' αριθμ. 1027/13-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2442/17.2.97 που κατέθεσε ο Βουλευτής κ. Π. Σκανδαλάκης παρακαλούμε να τον πληροφορήσετε τα εξής:

Από την αναμενόμενη φετεινή παραγωγή 4.000 τόννων γκρέϊπ φρουτ του Ν. Λακωνίας και μέχρι 16.2.97 έχουν διατεθεί οι παρακάτω ποσότητες:

Εξαγωγές100 τόννοι

Μεταποίηση0 τόννοι

Εσωτερική κατανάλωση800 τόννοι

Φθορές και αυτοκατανάλωση 300 τόννοι

Ως εκ τούτου η ηρτημένη εμπορεύσιμος παραγωγή είναι περίπου 2.800 τόννοι οι οποίοι αναμένεται να διατεθούν ομαλά καθ' όλη τη διάρκεια του έτους τόσο στην εξαγωγή όσο και στην εσωτερική κατανάλωση.

'Οσον αφορά τη στήριξη της παραγωγής του προϊόντος σε Εθνικό επίπεδο καθώς και τη λήψη Εθνικών μέτρων για την εσωτερική ζήτηση και τις εξαγωγές σας γνωρίζουμε ότι το προϊόν ήταν (Καν. ΕΟΚ 1035/72) και είναι (Καν. Ε.Ε. 2200/96) στην Κοινή Οργάνωση της Αγοράς και όλα τα ανωτέρω αντίκεινται προς το ισχύον Κοινοτικό Δίκαιο.

Σχετικά με την εφαρμογή της Κοινωνικής απόσυρσης, αυτή δεν προβλέπεται στη νέα Κ.Ο.Α. (ΚΑΝ. Ε.Ε. 2200/96) νωπών οπωροκηπευτικών, καθ' ότι το προϊόν δεν είναι στο καθεστώς τιμών και παρεμβάσεων. Πλην όμως το προϊόν και για ποσότητα 6.000 τόννων προς χυμοποίηση, θα τύχει αναλόγων ενισχυτικών μέτρων, όπως ισχύει για τα λοιπά εσπεριδοειδή.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

12. Στην με αριθμό 2446/17-2-97 ερώτηση δόθηκε με το υπ' αριθμ. 11908/13-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2446/17-2-97 που κατατέθηκε στη Βουλή των Ελλήνων από τους Βουλευτές κ.κ. Ν. Γκατζή και Α. Κανταρτζή αναφέρεται στο πιο πάνω θέμα και σ' ό,τι αφορά την αρμοδιότητά μας, σας πληροφορούμε ότι Δημοτικό Σχολείο Αλοννήσου είναι 6θέσιο και λειτουργεί με 7 τμήματα λόγω της ιδιαιτερότητας που έχει ως ευρισκόμενο σε νησιωτική περιοχή.

Επίσης τα προβλήματα επισκευών, θα αντιμετωπισθούν από τις πιστώσεις Ο.Σ.Κ. του τρέχοντος έτους 1997.

Ο Υφυπουργός

Λ. ΠΑΠΑΔΗΜΑΣ"

13. Στην με αριθμό 2448/17-2-97 ερώτηση δόθηκε με το υπ' αριθμ. 10927/13-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2448/17-2-97 των Βουλευτών κ.κ. Στ. Παναγιώτου και Μαρ. Μπόσκου και σύμφωνα με σχετικά έγγραφα της Νομαρχιακής Αυτοδιοίκησης Δράμας - Καβάλας - Ξάνθης Νομαρχιακού Διαμερίσματος Ξάνθης και της Περ-

Σελίδα 5013 

ιφερειακής Διοίκησης Ξάνθης:

α) Στο έργο κατασκευής γηπέδου Εχίνου δεν είχαν ανάμιξη η Νομαρχία Ξάνθης και η Κοινότητα Εχίνου.

β) Το υπόψη έργο χαρακτηρίστηκε ως στρατιωτικό, μετά από προσωπική παρέμβαση του τότε Υπουργού Εθνικής 'Αμυνας και εκτελέστηκε από το Δ' Σώμα Στρατού.

Από τα ανωτέρω προκύπτει ότι το θέμα που θίγεται στην υπόψη ερώτηση είναι αρμοδιότητας του Υπουργείου Εθνικής 'Αμυνας, προς το οποίο και κοινοποιείται η ερώτηση σε φωτοαντίγραφο.

Ο Υφυπουργός

ΛΑΜΠ. ΠΑΠΑΔΗΜΑΣ"

14. Στην με αριθμό 2448/17-2-97 ερώτηση δόθηκε με το υπ' αριθμ. 229/13-3-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2448/17-2-97 σχετικά με το θέμα του Γηπέδου Εχίνου Ν. Ξάνθης και τα προβλήματα που δημιουργεί επειδή είναι κατασκευασμένο στην κοίτη του χειμάρρου, σας γνωρίζουμε τα εξής:

Η Γ.Γ.Α. δεν έχει αρμοδιότητα και δεν μπορεί να επέμβει στο θέμα της απομάκρυνσης του προαναφερόμενου Κοινοτικού γηπέδου ποδοσφαίρου που βρίσκεται στην κοίτη του χειμάρρου και σε περίπτωση νεροποντής προκαλεί πλημμύρες.

Το θέμα πρέπει να λυθεί τοπικά και σε συνεννόηση Κοινότητας και Νομαρχίας και στη συνέχεια εφ' όσον εξευρεθεί κατάλληλος χώρος η Γ.Γ.Α. θα εξετάσει τη δυνατότητα συγχρηματοδότησης του έργου εφ' όσον της ζητηθεί.

Ο Υφυπουργός

ΑΝΔΡΕΑΣ ΦΟΥΡΑΣ"

15. Στην με αριθμό 2449/17-2-97 ερώτηση δόθηκε με το υπ' αριθμ. 216/12-3-97 έγγραφο από τον Υφυπουργό Εθνικής Παιδείας η ακόλουθη απάντηση:

"Απαντώντας στην ερώτηση με αριθμό 2449/17-2-1997 που κατέθεσε ο Βουλευτής κ. Αγγ. Μπρατάκος, σας πληροφορούμε τα ακόλουθα:

Το Υπουργείο Παιδείας θα προωθήσει στη Βουλή, σύντομα σχέδιο νόμου για την Ειδική Αγωγή, με το οποίο αλλάζει η φιλοσοφική βάση της, λύνονται πολλά θέματα και δρομολογούνται σύγχρονες μέθοδοι αντιμετώπισης των προβλημάτων των παιδιών με ειδικές ανάγκες.

Με αυτό το νομοθέτημα προβλέπεται:

α) η ίδρυση Συμβουλίου Ειδικής Αγωγής

β) η ίδρυση Τμήματος Ειδικής Αγωγής στο Παιδαγωγικό Ινστιτούτο

γ) η αύξηση των θέσεων Σχολικών Συμβούλων Ειδικής Αγωγής

δ) η δημιουργία κέντρων διάγνωσης, αξιολόγησης και συμβουλευτικής υποστήριξης (ΚΔΑΥ) όλου του μαθητικού δυναμικού.

ε) η σύσταση νέων θέσεων ειδικού και βοηθητικού προσωπικού και η αύξηση των υπαρχουσών.

Ως προς τα ειδικότερα θέματα της ερώτησης σας γνωρίζουμε τα ακόλουθα:

Το Υπουργείο Παιδείας για να μη σπαταλούνται χρήματα για μίσθωση ιδιωτικών λεωφορείων, αλλά και για να δώσει μία λύση που έχει σχέση όχι μόνο με την οικονομική αντίληψη αλλά σχέση με την ασφαλέστερη και αξιοπρεπέστερη μετακίνηση των μαθητών με κινητικά προβλήματα, εξασφάλισε ειδικά αυτοκίνητα με τις πλέον σύγχρονες προδιαγραφές. Νομοθετική ρύθμιση για τις θέσεις οδηγών και συνοδηγών στο αναφερόμενο νομοσχέδιο θα δώσει μία μόνιμη λύση του προβλήματος μεταφοράς των παιδιών αυτών.

Για την προσωρινή κάλυψη των αναγκών του Ειδικού Γυμνασίου - Λυκείου Ηλιούπολης διατέθηκαν πρόσφατα από το Υπουργείο Παιδείας δύο (2) οδηγοί, ενώ άλλοι δύο (2) οδηγοί έχουν διατεθεί στο όμοιο σχολείο του Δήμου Ιλίου (Ν. Λιοσίων).

Επίσης σας πληροφορούμε ότι με την αριθμ. 100/96 Απόφαση της Επιτροπής του άρθρου 2 παρ. 2 της αριθμ. 236/94 Π.Υ.Σ. εγκρίθηκε η πρόσληψη με σύμβαση εργασίας ιδιωτικού δικαίου ορισμένου χρόνου (8 μηνών) πέντε (5) οδηγών και πέντε (5) συνοδηγών για τις ανάγκες των Ειδικών Σχολείων Ηλιούπολης και Ιλίου (Νέων Λιοσίων) και θα επακολουθήσει η προβλεπόμενη διαδικσία για την πρόσληψή τους.

Πρέπει ακόμη να σημειώσουμε ότι το Υπουργείο Παιδείας με έγγραφό του προς το Γενικό Λογιστήριο του Κράτους στις 20-12-1996 ζήτησε τη μεταφορά πίστωσης δεκαπέντε εκατομμυρίων (15.000.000) δραχμών στην Περιφερειακή Διοίκηση Δυτικής Αττικής για την επιχορήγηση του Ειδικού Λυκείου Ηλιούπολης, Ειδικού Λυκείου Ιλίου (Ν. Λιοσίων) και του Κέντρου Εκπαίδευσης και Αποκατάστασης Τυφλών Καλλιθέας.

Από το ΥΠΕΠΘ καταρτίζονται προσχέδια προεδρικών διαταγμάτων που αναφέρονται στην οργάνωση και τη λειτουργία των σχολικών μονάδων Ειδικής Αγωγής.

Το θέμα των κατασκηνώσεων είναι ένα ιδιαίτερα λεπτό πρόβλημα το οποίο απασχολεί το Υπουργείο Παιδείας. Θα πρέπει όμως να αναφέρουμε ότι η πραγματοποίηση μιας τέτοιας κατασκήνωσης (θεσμός που για πρώτη φορά αντιμετωπίζεται από το ΥΠΕΠΘ) συνεπάγεται άρση όλων των δυσχερειών και τη μελέτη όλων των προϋποθέσεων για μια ασφαλή, εποικοδομητική, ψυχαγωγική και εκπαιδευτική αντιμετώπιση των παιδιών στον κατασκηνωτικό χώρο.

Ως προς το θέμα του κτιρίου και της μεταστέγασης του 1ου Παιδικού Σταθμού, που στεγάζεται στο κτίριο του ανωτέρω σχολείου ο Οργανισμός Σχολικών Κτιρίων (Ο.Σ.Κ.) με σχετικό έγγραφό του μας πληροφόρησε τα ακόλουθα:

1. Στην 1879 συνεδρίαση της 11-5-1994 με την υπ'αριθμ. 350 απόφασή του το Δ.Σ. του Ο.Σ.Κ. ενέκρινε την αγορά οικοπεδικής έκτασης εμβαδού 4.138 μ2 μετά των επικειμένων κτιρίων έναντι ποσού 241.215.179 δρχ. Οι κτιριακές εγκαταστάσεις στεγάζουν το Ειδικό Γυμνάσιο - Λύκειο και Παιδικό Σταθμό.

2. Στη συνέχεια ακολούθησε από τον Ο.Σ.Κ. η σύσταση εργολαβίας για την ανέγερση Κλειστού Γυμναστηρίου στον αύλειο χώρο και επισκευών στα υπάρχοντα κτίρια. Ολοκληρώθηκε η κατασκευή του κλειστού Γυμναστηρίου και από τις επισκευές εκτελέστηκε περίπου το 85%. Σημειώνεται πως ο τελευταίος συγκριτικός πίνακας (2ος) ανέρχεται στο ποσό των 140.000.000 δρχ.

3. Η μη αποπεράτωση των επισκευών οφείλεται αποκλειστικά στη δυσχέρεια μεταστέγασης του συστεγαζόμενου παιδικού σταθμού.

Επισημαίνεται ότι ο Ο.Σ.Κ. δεν προχώρησε στην άσκηση ένδικων μέσων προς απομάκρυνση του παιδικού σταθμού εκτιμώντας την κοινωνική διάσταση του συγκεκριμένου θέματος.

4. Προς οριστική διευθέτηση της καταστάσεως που διαμορφώθηκε και δεδομένου ότι η Κτηματική Εταιρεία του Δημοσίου τον Μάρτιο του 1996 προχώρησε στην παραχώρηση χρήσης του Β.Κ. 1972 δημοσίου γειτονικού ακινήτου για την ανέγερση Νηπιαγωγείου, ο Ο.Σ.Κ. ήδη δημοπράτησε (Νοέμβριος 1996) την τοποθέτηση 2θ Ν/Γ προς μεταστέγαση του Παιδικού Σταθμού.

Είναι εύλογο πως σύντομα θα αρχίσει υλοποιούμενο το Ν/Γ που φυσιολογικά θα έχει μικρή διάρκεια περαίωσης λόγω του τρόπου κατασκευής που επελέγη (βαρειά προκατασκευή) το οποίο και θα επιλύσει το στεγαστικό πρόβλημα. 

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

16. Στην με αριθμό 2450/17-2-97 ερώτηση δόθηκε με το υπ' αριθμ. 1028/13-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2450/17.2.97, που κατέθεσε ο Βουλευτής κ. Στ. Δήμας αναφορικά με το παραπάνω θέμα, σας πληροφορούμε ότι σύμφωνα με την ΚΟΑ Μεταπ/νων Οπωρ/κών η τιμή της σταφίδας διαμορφώνεται 

Σελίδα 5014 

ελεύθερα αλλά υφίσταται καθεστώς στήριξης του προϊόντος με:

α. Στρεμματική ενίσχυση που αναλογικά είναι αρκετά υψηλή πολλαπλάσια της τιμής παραγωγού.

β. Αποθεματοποίηση κατά τους δύο τελευταίους μήνες της περιόδου εμπορίας (Ιούλιος-Αύγουστος) με τιμές ελαφρώς κατώτερες από τις τιμές παραγωγού (σουλτανίνας).

γ. Ελάχιστη τιμή εισαγωγής με τιμές που καλύπτουν τις τιμές του κοινοτικού προϊόντος (σουλτανίνας).

Στην Κορινθιακή σταφίδα που κατά την φετεινή περίοδο είχαμε μια μεγάλη παραγωγή η διακύμανση της παραγωγής έχει ως συνέπεια μεγάλη διακύμανση της τιμής η οποία όμως δεν είναι κατώτερη της τιμής της σουλτανίνας.

Οποιαδήποτε κρατική παρέμβαση στη διαμόρφωση των τιμών των σταφίδων δεν επιτρέπεται από τους Κοινοτικούς κανονισμούς. Για την ομαλή απορρόφηση του προϊόντος κατά τη φετινή περίοδο ο ΑΣΟ εμπορεύεται σημαντικές ποσότητες για λογαριασμό των παραγωγών.

Πρόσθετα μέτρα δεν μπορούν να ληφθούν. Η ποσότητα Κορινθιακής σταφίδας που εξάγεται κάθε χρόνο εξαρτάται από τις τιμές, κυμαίνεται από 28-35 χιλ. τον. και δεν είναι σχεδόν δεδομένη αφού η χώρα μας είναι σχεδόν η μόνη εξαγωγική χώρα του προϊόντος αυτού παγκοσμίως.

Σύμφωνα με τα στοιχεία του ΑΣΟ μέχρι το τέλος Ιανουαρίου είχαν εξαχθεί 14.640 τον. κορινθιακής σταφίδας έναντι 15.600 τον. της αντίστοιχης περσινής περιόδου. Η κατά 960 τον. μείωση της ποσότητας αυτής μπορεί να αποδοθεί στην αστάθεια της αγοράς που επεκράτησε κατά την έναρξη κυρίως της φετινής περιόδου. Εφόσον υπάρξουν ποσότητες που δεν θα διατεθούν μέχρι το τέλος της περιόδου μπορούν να οδηγηθούν στην αποθεματοποίηση.

Σχετικά με το Πρόγραμμα "βελτίωσης της σταφίδας" συνολικής Κοινοτικής συμμετοχής 4,5 δις περίπου, αυτό εγκρίθηκε ήδη πριν από λίγες μέρες και ως και τούτου απομένει να υλοποιηθεί από τους φορείς του.

Ο Υπουργός

ΣΤΕΦ. ΤΖΟΥΜΑΚΑΣ"

17. Στην με αριθμό 2452/17-2-97 ερώτηση δόθηκε με το υπ' αριθμ. 1029/14-3-97 έγγραφο από τον Υπουργό Γεωργίας η ακόλουθη απάντηση:

"Απάντηση στην ερώτηση με αριθμ. 2452/17.2.97, που κατέθεσε η Βουλευτής Ελ. Ανουσάκη αναφορικά με το παραπάνω θέμα, σας πληροφορούμε ότι: Οι πράξεις που προκαλούν βασανισμό, πόνο ή αγωνία στα ζώα, απαγορεύονται στη χώρα μας και οι προβαίνοντες σε παρόμοιες πράξεις τιμωρούνται με τις διατάξεις του Ν. 1197/81 (240,α) "Περί προστασίας των ζώων" και του Ν. 2017/92 (31, Α') "Κύρωση της Ευρωπαϊκής Σύμβασης για την προστασία των ζώων συντροφίας". 

Η αρμόδια Δ/νση Κτηνιατρικής της Νομαρχιακής Αυτοδιοίκησης Ημαθίας, δεν είχε λάβει ουδεμία καταγγελία για την διεξαγωγή κυνομαχιών στην περιοχή δικαιοδοσίας της. Εξάλλου, οι αρμόδιες Δ/νσεις Κτηνιατρικής των Νομαρχιακών Αυτοδιοικήσεων διενεργούν ελέγχους για την πιστή τήρηση της νομοθεσίας "περί προστασίας των ζώων". Με εγκυκλίους του Υπουργείου έχουν λάβει εντολές για την εντατικοποίηση των προσπαθειών τους για την διενέργεια σχολαστικών ελέγχων σε συνεργασία με τις Αστυνομικές Αρχές της περιοχής τους, για την αυστηρή εφαρμογή των παραπάνω διατάξεων, καταγγέλοντας αυτεπάγγελτα τους παραβάτες των αποτρόπαιων αυτών πράξεων, ώστε τα φαινόμενα αυτά σε συνδυασμό με τις λοιπές προσπάθειες που γίνονται προς την κατεύθυνση αυτή (ενήμερωση αστικού και αγροτικού πληθυσμού) να εξαλειφθούν.

Ο Υπουργός

ΣΤΕΦ. ΤΖΟΥΜΑΚΑΣ"

18. Στην με αριθμό 2453/17-2-97 ερώτηση δόθηκε με το υπ' αριθμ. 1029/14-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2453/17.2.97, που κατέθεσε η Βουλευτής κ. Ελ. Ανουσάκη αναφορικά με το παραπάνω θέμα σας πληροφορούμε ότι:

Σχετικά με τις καταγγελίες που αναφέρονται στην περιοχή της Χαλκίδας για κακομεταχείριση αδέσποτων σκυλιών όπως μας βεβαίωσε η αρμόδια Δ/νση Κτηνιατρικής της Νομαρχιακής Αυτοδιοίκησης Εύβοιας στην περιοχή δικαιοδοσίας της δεν έγινε αποδέκτης καταγγελιών για παρόμοια περιστατικά.

Η Δ/νση Κτηνιατρικής Χαλκίδας ενημερώνει στα πλαίσια των αρμοδιοτήτων της τους πολίτες τον Δήμο και τις Κοινότητες για τα θέματα της καλής μεταχείρισης των ζώων και τις υποχρεώσεις τους για την ίδρυση κυνοκομείων.

Επίσης η παραπάνω Κτηνιατρική Υπηρεσία διατηρεί άριστες σχέσεις με το νεοϊδρυθέν φιλοζωϊκό σωματείο και τους ιδιώτες Κτηνιάτρους της περιοχής, οι οποίοι από κοινού συνεργάζονται αρμονικά για την επίλυση θεμάτων που άπτονται της αντιμετώπισης των αδέσποτων ζώων.

'Οσον αφορά τις καταγγελίες για το Δήμο Σύρου, όπως μας πληροφόρησε η αρμόδια Δ/νση Κτηνιατρικής Σύρου, ουδεμία κακοποίηση ή εξόντωση αδέσποτων σκύλων έλαβε χώρα, σύμφωνα με τα αποτελέσματα επιτόπιας έρευνας που διενήργησε η εν λόγω Υπηρεσία.

Αντίθετα ο Δήμος Σύρου, θέλοντας να αντιμετωπίσει το πρόβλημα των αδέσποτων, ξεκίνησε προσπάθεια για την περισυλλογή τους, χρησιμοποιώντας ειδικές εγκαταστάσεις για το σκοπό αυτό, σε οικόπεδο που αγόρασε πρόσφατα ο Δήμος.

Σύμφωνα με το Π.Δ. 289/92, τα αδέσποτα σκυλιά παραμένουν στα καταφύγια για ένα σύντομο χρονικό διάστημα μέχρι να υιοθετηθούν από κάποιο φιλόζωο.

Επίσης η περισυλλογή αδέσποτων σκύλων και η συγκρότηση συνεργείων περισυλλογής αυτών από τους Δήμους και τις Κοινότητες είναι απολύτως σύννομες και υπαγορεύονται και από τον Ν. 2017/92 "Κύρωση της Ευρωπαϊκής Συμβάσεως για την προστασία των ζώων συντροφιάς".

Σχετικά με την εξαφάνιση αδέσποτων ζώων στον αρχαιολογικό χώρο του Θησείου η αρμόδια Κτηνιατρική Αθηνών, μετά από επιτόπια έρευνα που διενήργησε και με την σοβαρή έλλειψη στοιχείων δεν ήταν δυνατόν να διαπιστώσει εάν έλαβαν χώρα παρόμοια γεγονότα.

Γι' αυτό θα πρέπει οι πράξεις κακομεταχείρισης ζώων, που καταδικάζονται απερίφραστα από τις Κτηνιατρικές Υπηρεσίες του Υπουργείου να καταγγέλονται άμεσα και τεκμηριωμένα απευθείας στις αρμόδιες αρχές (Κτηνιατρικές, Αστυνομικές) της περιοχής που επισημάνθηκαν, διότι η παρατηρούμενη αναδρομική και αόριστη αναφορά σε τέτοιου είδους πράξεις δεν βοηθάει στην ουσία του θέματος και πόσω μάλλον τις παραπάνω αρχές στην εξιγχνίαση των εν λόγω πράξεων και την αυτεπάγγελτη καταγγελία των παραβατών των σχετικών "περί προστασίας των ζώων" διατάξεων.

Ο Υπουργός

ΣΤ. ΤΖΟΥΜΑΚΑΣ"

19. Στην με αριθμό 2454/97 ερώτηση δόθηκε με το υπ' αριθμ. 1248/13-3-97 έγγραφο από τον Υπουργό Αιγαίου η ακόλουθη απάντηση:

"Σε απάντηση στην Ερώτηση 2454/97 του Βουλευτή κ. Αθ. Βαρίνου, σχετικά με την χρηματοδότηση έργων στην Κοινότητα Λιθίου Χίου, σας γνωρίζουμε:

Η ολοκλήρωση των έργων που αναφέρονται στην Ερώτηση του κ. Βουλευτή αποτελούν αρμοδιότητα της Τοπικής και Νομαρχιακής Αυτοδιοίκησης. Το Υπουργείο Αιγαίου, στα πλαίσια του συντονιστικού του έργου και του πενιχρού προϋπολογισμού του, χρηματοδοτεί δράσεις και έργα σε τοπικό επίπεδο και ενισχύει την Τοπική Αυτοδιοίκηση για την κάλυψη κυρίως εκτάκτων αναγκών.

Σύμφωνα με την Περιφέρεια Β. Αιγαίου, το έργο "Ανάπλαση και Εξωραϊσμός Παραλίας Λιθίου" εντάχθηκε στο ΠΕΠ Β. Αιγαίου με τελική απορρόφηση 40 εκατ. δραχμών. 'Οπως μας ενημέρωσε η ΤΥΔΚ Ν. Χίου, το έργο έχει ολοκληρωθεί χωρίς

Σελίδα 5015 

να έχει ζητηθεί οποιαδήποτε αναμόρφωση του κόστους του έργου. Η ολοκλήρωση, λοιπόν, του έργου εμπίπτει στην αρμοδιότητα της Περιφέρειας Β. Αιγαίου σε συνενόηση με την Κοινότητα Λιθίου.

Επιπλέον το Υπουργείο Αιγαίου χρηματοδότησε την Κοινότητα Λιθίου Χίου με το ποσό του ενός εκατομμυρίου δραχμών από το Πρόγραμμα Δημοσίων Επενδύσεων για την "αξιοποίηση του υδάτινου δυναμικού" και με ένα εκατομμύριο δραχμές για την "κάλυψη κοινοτικών αναγκών" που στις 31.12.1996 τροποποιήθηκε για την "επισκευή του αγροτικού ιατρείου της Κοινότητας". Η Κοινότητα Λιθίου όμως δεν προέβει μέχρι σήμερα σε αποδοχή του δεύτερου ποσού με απόφαση του Κοινοτικού Συμβουλίου, όπως ορίζεται από το νόμο, με αποτέλεσμα να μην εκταμιευτεί από το Υπουργείο μας το παραπάνω ποσό.

Η Υπουργός

ΕΛΙΣΑΒΕΤ ΠΑΠΑΖΩΗ"

20. Στην με αριθμό 2454/17-2-97 ερώτηση δόθηκε με το υπ' αριθμ. 11909/13-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της Ερώτησης 2454/17-2-97 που κατατέθηκε στη Βουλή των Ελλήνων από το Βουλευτή κ. Α. Βαρίνο και αναφέρεται στο πιο πάνω θέμα, σας πληροφορούμε ότι στα πλαίσια του ΠΕΠ Βορείου Αιγαίου, πρόγραμμα 1 υποπρόγραμμα 1 "Τουριστικές Υποδομές" εντάχθηκε και υλοποιήθηκε το έργο "Ανάπλαση και Εξωραϊσμός παραλίας Λιθίου".

Το έργο προέβλεπε, σύμφωνα με το Τεχνικό του δελτίο, που συντάχθηκε από την ΤΥΔΚ Ν. Χίου, την κατασκευή διακοσμητικού δαπέδου και στηθαίου στην παραλία του Λιθίου, προϋπολογισμού 31.670.000 με τελική απορρόφηση 40.000.000. 

Το έργο ολοκληρώθηκε χωρίς να συζητηθεί οποιαδήποτε αναμόρφωση κόστους.

Επίσης σχετικά με την οικονομική ενίσχυση της Κοινότητας Λιθίου προς το παρόν δεν μπορεί να ικανοποιηθεί το αίτημα γιατί οι πιστώσεις που έχει στη διάθεσή του το Υπουργείο είναι περιορισμένες.

Τέλος τα λοιπά αιτήματα θα εξετασθούν από τη Ν.Α. στα πλαίσια των χρηματοοικονομικών δυνατοτήτων της και ύστερα από ιεράρχηση όλων των αναγκών των ΟΤΑ του Νομού.

Ο Υφυπουργός

Λ. ΠΑΠΑΔΗΜΑΣ"

21. Στην με αριθμό 2462/18.2.97 ερώτηση δόθηκε με το υπ' αριθμ. 158/13.3.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθ.2462/18.2.97 ερώτηση των Βουλευτών κ.κ. Λεωνίδα Αυδή και Ορέστη Κολοζώφ:

Επισυνάπτω σημείωμα της αρμόδιας Διεύθυνσης Προϊστορικών και Κλασσικών Αρχαιοτήτων από το οποίο προκύπτουν οι ενέργειες στις οποίες έχει προβεί το ΥΠ.ΠΟ. για να προστατευθούν οι αρχαιολογικοί χώροι κάτω από τους οποίους θα διανηχθεί η σήραγγα της γραμμής 3 του ΜΕΤΡΟ.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

22. Στην με αριθμό 2462/18.2.97 ερώτηση δόθηκε με το υπ' αριθμ. 267/13.3.97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2462/18.2.97 που κατέθεσαν στη Βουλή οι Βουλευτές κ.κ. Λέων Αυδής και Ορέστης Κολοζώφ παρακαλούμε να πληροφορήσετε τους κ.κ. Βουλευτές, σύμφωνα με τα στοιχεία της ΑΤΤΙΚΟ ΜΕΤΡΟ Α.Ε. τα εξής:

To ΥΠΕΧΩΔΕ και η Εταιρεία ΑΤΤΙΚΟ ΜΕΤΡΟ που διαχειρίζεται το έργο της κατασκευής του ΜΕΤΡΟ της Αθήνας, αντιμετώπισαν και αντιμετωπίζουν με ιδιαίτερη ευαισθησία τα θέματα που έχουν σχέση με την πολιτιστική κληρονομιά και την ιστορία της πόλης.

Υπενθυμίζουμε ότι στο έργο της κατασκευής του ΜΕΤΡΟ της Αθήνας γίνεται η μεγαλύτερη αρχαιολογική έρευνα που έχει γίνει ποτέ στην πόλη και αναπτύσσεται σε έκταση 70.000 τ.μ. περίπου. Για την έρευνα αυτή έχουν δαπανηθεί από το έργο του ΜΕΤΡΟ μέχρι σήμερα 10 δισ. δρχ. περίπου, έχουν ανακαινιστεί 2 κτίρια του ΥΠΠΟ, δύο άλλα κτίρια ετοιμάζονται καθώς και μεγάλες αποθήκες για τη στέγαση των ευρημάτων των ανασκαφών.

Ειδικότερα όσον αφορά στον αρχαιολογικό χώρο του Κεραμεικού, η εγκεκριμένη αρχική χάραξη για τη διέλευση της σήραγγας δεν δημιούργησε κανένα πρόβλημα για τα υπερκείμενα μνημεία. Παρά ταύτα το ΥΠΕΧΩΔΕ έδωσε οδηγίες για τη μεγαλύτερη δυνατή παράκαμψη του χώρου και βύθιση της σήραγγας. Με τον τρόπο αυτό το μήκος της διέλευσης περιορίστηκε από τα 230 μ. στα 145 μ. το υπερκείμενο της σήραγγας από 10 μ. έγινε 17 μ. (το μικρότερο) και η ποιότητα των εδαφών καλύτερη.

Προκειμένου να εξαληφθεί κάθε είδους επιφύλαξη, θα διανοιχθεί διερευνητική σήραγγα με την οποία θα διαπιστωθεί και θα αποκατασταθεί τυχόν τοπική ασυνέχεια της γεωλογικής μορφολογίας.

Επί πλέον εκπονήθηκε ειδική μελέτη η οποία εξέτασε τις επιπτώσεις των κραδασμών που θα παράγονται από τους διερχόμενους συρμούς. Από τη μελέτη αυτή συνάγεται ότι τα όρια των κραδασμών θα είναι πολύ χαμηλά και δεν θα δημιουργήσουν κανένα κίνδυνο για το χώρο και την μνημιακή φύση.

'Οσον αφορά στη σημερινή κοίτη του Ηριδανού, η πιλοτική και η κύρια σήραγγα είναι σε αρκετή απόσταση και δεν πρόκειται να την επηρεάσουν δεδομένου και του γεγονότος ότι τα υποκείμενα γεωλογικά στρώματα είναι αδιαπέρατα.

Η σήραγγα του τμήματος Σύνταγμα-Μοναστηράκι της γραμμής 3 (Πεντάγωνο-Κεραμεικός) διέρχεται κατά μήκος της Ερμού και κάτω από την Καπνικαρέα, σε βάθος 19 μέτρων. 'Εχουν γίνει όλες οι σχετικές έρευνες και μελέτες από τις οποίες αποδυκνείεται ότι δεν υφίσταται ουδείς κίνδυνος για το μνημείο. Είναι βέβαια προφανές ότι θα ληφθούν παράλληλα όλα τα αναγκαία προληπτικά μέτρα κατά την διάρκεια των εργασιών.

Τέλος η επέκταση της γραμμής 3 προς Αιγάλεω που θα διέρχεται από την Ιερά Οδό έχει συμφωνηθεί με την Αρχαιολογική Υπηρεσία να διανοιγεί με την παραδοσιακή μέθοδο υπόγειας διάνοιξης. Η ίδια μέθοδος θα εφαρμοστεί και για την κατασκευή των σταθμών.

Ο Υπουργός

Κ.ΛΑΛΙΩΤΗΣ"

23. Στην με αριθμό 2468/18.2.97 ερώτηση δόθηκε με το υπ' αριθμ. 1041/14.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2468/18.2.97, που κατέθεσε ο Βουλευτής κ. Γ.Β. Γαρουφαλιάς αναφορικά με το παραπάνω θέμα, σας πληροφορούμε ότι όλα τα ζωοκομικά προιόντα και συνεπώς και τα γαλακτομικά τα οποία παράγονται στα κράτη μέλη της Ε.Ε. και διακινούνται στη χώρα μας ελέγχονται κατά τη διακίνησή τους για την καλή υγειονομική τους κατάσταση και τις απαιτούμενες ενδείξεις στη συκευασία τους από τις αρμόδιες Κτηνιατρικές Υπηρεσίες σύμφωνα με την υπάρχουσα Κοινοτική και Εθνική Νομοθεσία.

Επιπλέον τα υπόψη προϊόντα προέλευσης τρίτων χωρών ελέγχονται επίσης υποχρεωτικώς και στους Συνοριακούς Σταθμούς Ελέγχου κατά την εισαγωγή τους.

Τα κατά τους ελέγχους κρινόμενα ακατάλληλα προϊόντα καταστρέφονται ή απωθούνται κατά περίπτωση.

Σε ό,τι αφορά ιδιαίτερα τα γαλακτομικά προϊόντα η αρμοδια Υπηρεσία του ΥΠΓΕ με εγκυκλίους που εξέδωσε έχει 

Σελίδα 5016 

δώσει αυστηρές εντολές, για εντατικοποίηση των ελέγχων κατά την εισαγωγή και διακίνηση στη χώρα μας, όσα εισάγονται από το εξωτερικό, με σκοπό την προστασία της εγχώριας παραγωγής από τον αθέμιτο ανταγωνισμό και την προάσπιση της Δημόσιας Υγείας, εφαρμόζοντας την ισχύουσα κτηνιατρική νομοθεσία του Κώδικα Τροφίμων και Ποτών, τις Αγορονομικές Διατάξεις.

Επίσης το Υπ. Γεωργίας συνεργάζεται με το Υπ. Εμπορίου για την παρακολούθηση των τιμών πώλησης του γάλακτος, στον καταναλωτή για τυχόν αισχροκέρδεια.

Η διακίνηση του γάλακτος από άλλες χώρες, προς τη χώρα μας γίνεται:

α. Για μεν το γάλα που προέρχεται από άλλα ΚΜ της Ε.Ε. ελεύθερα. 

β. Για δε το γάλα που προέρχεται από τρίτες χώρες υπό ορισμένες προϋποθέσεις όπως αυτές έχουν ορισθεί με κοινοτική νομοθεσία σε επίπεδο Ε.Ε.

'Οσο για την αύξηση της Εθνικής Ποσόστωσης του αγελαδινού γάλακτος το Υπ. Γεωργίας έχει υποβάλλει προς τα αρμόδια όργανα της Ε.Ε., επίσημο αίτημα για αύξηση κατά 125 χιλ. τόννους.

Ο Υπουργός

ΣΤΕΦ. ΤΖΟΥΜΑΚΑΣ"

24. Στην με αριθμό 2477/18.2.97 ερώτηση δόθηκε με το υπ' αριθμ. 1042/14.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2477/18.2.97 που κατέθεσε ο Βουλευτής κ. Σπ. Δανέλλης, σας πληροφορούμε τα εξής:

Είναι γεγονός ότι λόγω των δυσμενών καιρικών συνθηκών (βαρύς χειμώνας) πυο επικρατούσαν στην Ευρώπη οι προοπτικές για διάθεση των κηπευτικών στις αγορές της Δυτικής Ευρώπης, ήταν πολύ καλές.

Εξ αιτίας όμως των απεργιακών κινητοποιήσεων δεν αξιοποιήθηκαν στο βαθμό που θα έπρεπε.

Παράλληλα εξ αιτίας των δυσχερειών που αντιμετώπισαν οι φορείς της εξαγωγής για την εξαγωγή των κηπευτικών, αυξήθηκαν οι προσφερόμενες ποσότητες στην εγχώρια αγορά και είχαμε σοβαρή πτώση των τιμών διάθεσης στα χέρια παραγωγού.

Επειδή όμως οι απεργιακές κινητοποιήσεις συνέπεσαν με το ξεκίνημα της καλλιεργητικής περιόδου, για τις περισσότερες καλλιέργειες, εκτιμάται ότι η επίπτωση στη διαμόρφωση του τελικού γεωργικού εισοδήματος των παραγωγών, δεν θα είναι σοβαρή.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

25. Στην με αριθμό 2479/18.2.97 ερώτηση δόθηκε με το υπ' αριθμ. 225/12.3.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2479/18.2.97 που κατέθεσε ο Βουλευτής κ. Παν. Κουρουμπλής σας πληροφορούμε τα ακόλουθα:

Το Υπουργείο Παιδείας θα προωθήσει στη Βουλή, σύντομα σχέδιο νόμου για την Ειδική Αγωγή, με το οποίο θα αλλάζει η φιλοσοφική βάση της, λύνονται πολλά θέματα και δρομολογούνται σύγχρονες μέθοδοι αντιμετώπισης των προβλημάτων των παιδιών με ειδικές ανάγκες.

Με αυτό το νομοθέτημα προβλέπεται:

α) η ίδρυση Συμβουλίου Ειδικής Αγωγής

β) η ίδρυση Τμήματος Ειδικής Αγωγής στο Παιδαγωγικό Ινστιτούτο

γ) η αύξηση των θέσεων Σχολικών Συμβούλων Ειδικής Αγωγής

δ) η δημιουργία κέντρων διάγνωσης, αξιολόγησης και συμβουλευτικής υποστήριξης (ΚΔΑΥ) όλου του μαθητικού δυναμικού.

ε) η σύσταση νέων θέσεων ειδικού και βοηθητικού προσωπικού και η αύξηση των υπαρχουσών.

Ως προς τα ειδικότερα θέματα της ερώτησάς σας γνωρίζουμε τα ακόλουθα:

To Υπουργείο Παιδείας για να μη σπαταλούνται χρήματα για μίσθωση ιδιωτικών λεωφορείων, αλλά και για να δώσει μία λύση που έχει σχέση όχι μόνο με την οικονομική αντίληψη αλλά σχέση με την ασφαλέστερη και αξιοπρεπέστερη μετακίνηση των μαθητών με κινητικά προβλήματα εξασφάλισε ειδικά αυτοκίνητα με τις πλέον σύγχρονες προδιαγραφές. Νομοθετική ρύθμιση για τις θέσεις οδηγών και συνοδηγών στο αναφερόμενο νομοσχέδιο θα δώσει μία μόνιμη λύση του προβλήματος μεταφοράς των παιδιών αυτών.

Για την προσωρινή κάλυψη των αναγκών του Ειδικού Γυμνασίου Λυκείου Ηλιούπολης διατέθηκαν πρόσφατα από το Υπουργείο Παιδείας δύο (2) οδηγοί, ενώ άλλοι δύο (2) οδηγοί έχουν διατεθεί στο όμοιο σχολείο του Δήμου Ιλίου (Ν.Λιοσίων).

Επίσης σας πληροφορούμε ότι με την αριθμ. 100/96 Απόφαση της Επιτροπής του άρθρου 2 παρ.2 της αριθμ.236/94 Π.Υ.Σ. εγκρίθηκε η πρόσληψη με σύμβαση εργασίας ιδιωτικού δικαίου ορισμένου χρόνου (8μηνών) πέντε (5) οδηγών και πέντε (5) συνοδηγών για τις ανάγκες των Ειδικών Σχολείων Ηλιούπολης και Ιλίου (Νέων Λιοσίων) και θα επακολουθήσει η προβλεπόμενη διαδικασία για την πρόσληψή τους. 

Πρέπει ακόμη να σημειώσουμε ότι το Υπουργείο Παιδείας με έγγραφό του προς το Γενικό Λογιστήριο του Κράτους στις 20-12-1996 ζήτησε τη μεταφορά πίστωσις δεκαπέντε εκατομμυρίων (15.000.000) δραχμών στην Περιφερειακή Διοίκηση Δυτικής Αττικής για την επιχορήγηση του Ειδικού Λυκείου Ηλιούπολης, Ειδικού Λυκείου Ιλίου (Νέων Λιοσίων) και του Κέντρου Εκπαιδεύσεως και Αποκατάστασης Τυφλών Καλλιθέας.

Από το ΥΠΕΠΘ καταρτίζονται προσχέδια προεδρικών διαταγμάτων που αναφέρονται στην οργάνωση και τη λειτουργία των σχολικών μονάδων Ειδικής Αγωγής.

Το θέμα των κατασκηνώσεων είναι ένα ιδιαίτερο λεπτό πρόβλημα το οποίο απασχολεί το Υπουργείο Παιδείας. Θα πρέπει όμως να αναφέρουμε ότι η πραγματοποίηση μιας τέτοιας κατασκήνωσης (θεσμός που για πρώτη φορά αντιμετωπίζεται από το ΥΠ.Ε.Π.Θ.) συνεπάγεται την άρση όλων των δυσχερειών και την μελέτη όλων των προϋποθέσεων για μια ασφαλή, εποικοδομητική, ψυχαγωγική και εκπαιδευτική αντιμετώπιση των παιδιών στον κατασκηνωτικό χώρο.

Ως προς το θέμα του κτιρίου και της μεταστέγασης του 1ου Παιδικού Σταθμού, που στεγάζεται στο κτίριο του ανωτέρω σχολείου ο Οργανισμός Σχολικών Κτιρίων (Ο.Σ.Κ.) με σχετικό έγγραφο του μας πληροφόρησε τα ακόλουθα:

1. Στην 1879 συνεδρίαση της 11.5.1994 με την υπ'αριθμ.350 απόφασή του το Δ.Σ. του Ο.Σ.Κ. ενέκρινε την αγορά οικοπεδικής έκτασης εμβαδού 4.138 μ2 μετά των επικειμένων κτιρίων έναντι ποσού 241.215.179 δρχ. Οι κτιριακές εγκαταστάσεις στεγάζουν το Ειδικό Γυμνάσιο-Λύκειο και Παιδικό Σταθμό.

2. Στη συνέχεια ακολούθησε από τον Ο.Σ.Κ. η σύσταση εγολαβίας για την ανέγερση Κλειστού Γυμναστηρίου στον αύλειο χώρο και επισκευών στα υπάρχοντα κτίρια. Ολοκληρώθηκε η κατασκευή του κλειστού Γυμναστηρίου και από τις επισκευές εκτελέστηκε περίπου το 85%. Σημειώνεται πως ο τελευταίος συγκριτικός πίνακας (2ος) ανέρχεται στο ποσό των 140.000.000 δρχ.

3. Η μη αποπεράτωση των επισκευών οφείλεται αποκλειστικά στη δυσχέρεια μεαστέγασης του συστεγαζόμενου παιδικού σταθμού.

Επισημαίνεται ότι ο Ο.Σ.Κ., δεν προχώρησε στην άσκηση ένδικων μέσων προς απομάκρυνση του παιδικού σταθμού εκτιμώντας την κοινωνική διάσταση του συγκεκριμένου θέματος.

4. Προς οριστική διευθέτηση της καταστάσεως που διαμορφώθηκε και δεδομένου ότι η Κτηματική Εταιρεία του Δημοσίου τον Μάρτιο του 1996 προχώρησε στην παραχώρηση χρήσης του Β.Κ. 1972 δημοσίου γειτονικού ακινήτου για την ανέγερση Νηπιαγωγείου, ο Ο.Σ.Κ. ήδη δημοπράτησε (Νοέμβριος 1996) την τοποθέτηση 2θ Ν/Γ προς μεταστέγαση του Παιδικού

Σελίδα 5017 

Σταθμού.

Είναι εύλογο πως σύντομα θα αρχίσει υλοποιούμενο το Ν/Γ που φυσιολογικά θα έχει μικρή διάρκεια περαίωσης λόγω του τρόπου κατασκευής που επελέγη (βαρειά προκατασκευή) το οποίο και θα επιλύσει το στεγαστικό πρόβλημα.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

26. Στην με αιρθμό 2480/18-2-1997 ερώτηση δόθηκε με το υπ' αριθμ. 334/13-3-1997 έγγραφο από την Υφυπουργό Ανάπτυξης η ακόλουθη απάντηση:

"Aναφερόμενοι στη με αριθ. 2480/18-2-1997 ερώτηση που κατατέθηκε στη Βουλή των Ελλήνων από τον Βουλευτή κ. Γεώργιο Γαρουφαλιά, σχετικά με τη διαμόρφωση των τιμών του αγελαδινού γάλακτος, τις αθρόες εισαγωγές του είδους και την στήριξη του εισοδήματος των ελλήνων αγελαδοτρόφων, σας γνωρίζουμε στα πλαίσια των αρμοδιοτήτων μας τα εξής:

Οι τιμές πώλησης στο σύνολο σχεδόν των τροφίμων και ποτών, μεταξύ των οποίων και του γάλακτος, με βάση τις διαταξεις της 16/1992 Α.Κ. διαμορφώνονται ελεύθερα, ανάλογα με τις κρατούσες συνθήκες στην αγορά (προσφορά - ζήτηση) και τους κανόνες του υγιούς ανταγωνισμού. 'Αλλωστε ο έλεγχος με καθορισμό τιμών διατίμησης ή ποσοστών μικτού κέρδους για τους διακινητές, όπως έχει καταδειχθεί, αποτελεί ανασταλτικό παράγοντα της ομαλής λειτουργίας της αγοράς.

Με την απελευθέρωση όμως αυτή, δεν σημαίνει ότι υφίσταται ελεύθερο πεδίο διαστρέβλωσης των κανόνων του ανταγωνισμού ιδιαίτερα από επιχειρήσεις μεγάλης οικονομικής επιφάνειας. Για τον λόγο αυτό ισχύει ο νόμος 703/1977, όπως τροποποιήθηκε με τον νόμο 2296/1995 "Περί ελέγχου μονοπωλίων, ολιγοπωλίων και προστασίας του ελεύθερου ανταγωνισμού", που έχει σαν στόχο την ισόρροπη αντιμετώπιση των προβληματων των επιχειρήσεων και των συμφερόντων των καταναλωτών.

Με τις διατάξεις του παραπάνω νόμου θεσπίζονται κανόνες για την ομαλή λειτουργία της αγοράς και επιβάλλονται αυστηρές διοικητικές κυρώσεις, στις επιχειρήσεις που μέσω μη θεμιτών ενεργειών του καταστρατηγούν το πνεύμα της ελεύθερης αγοράς. 

Στα πλαίσια του νόμου αυτού, ήδη η Επιτροπή Ανταγωνσιμού διενεργεί σχετική έρευνα στη διακίνηση και εμπορία του αγελαδινού γάλακτος και στις περιπτώσεις τεκμηρίωσης παραβάσεων θα επιβληθούν οι προβλεπόμενες κυρώσεις. 

Για τα λοιπά θέματα, αρμόδιο να απαντήσει είναι το Υπουργείο Γεωργίας στο οποίο κοινοποιείται το έγγραφό μας μη συνημμένη την σχετική ερώτηση.-

Ο Υφυπουργός

ΜΙΧ. ΧΡΥΧΟΧΟΪΔΗΣ"

27. Στην με αριθμό 2482/18-2-1997 ερώτηση δόθηκε με το υπ'αριθμ. 227/12-3-1997 έγγραφο από τον Υπουργό Εθν. Οικονομίας η ακόλουθη απάντηση:

"Απαντώντας στην ερώτηση 2482/18-2-1997 των Βουλευτών κ.κ. Μήτσου Κωστόπουλου, Σταύρου Παναγιώτου και Νίκου Γκατζή, σας γνωρίζουμε ότι η πώληση της Τράπεζας Κρήτης εντός του 1997 αποτελεί Κυβερνητικό στόχο υψηλής προτεραιότητας.

Οι όροι με τους οποίους θα διεξαχθεί ο επαναληπτικός διαγωνισμός θα καθορισθούν με βάση τον ισχύοντα νόμο.

Σε κάθε περίπτωση τα συμφέροντα του Δημοσίου θα διασφαλιστούν με την επίτευξη όσο το δυνατόν υψηλότερου τιμήματος, καθώς και με την προσεκτική αξιολόγηση της καταλληλότητας των υποψηφίων αγοραστών, ώστε να αποφευχθούν μελλοντικά προβλήματα και να υπάρχουν εχέγγυα για χρηστή, αποτελεσματική και με διαφανείς διαδικασίες διαχείριση της Τράπεζας.

Δεν αποκλείεται η συμμετοχή, υπό ορισμένες προϋποθέσεις, ως αγοραστών και φορέων του ευρύτερου δημόσιου τομέα, αλλά δεν επιδιώκεται ως αυτοσκοπός η παραμονή της Τράπεζας στο δημόσιο τομέα.

Ο Υπουργός

Γ. ΠΑΠΑΝΤΩΝΙΟΥ"

28. Στην με αριθμό 2483/18-2-1997 ερώτηση δόθηκε με το υπ' αριθμ. 11903/13-3-19976 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2483/18-2-1997 που κατατέθηκε στη Βουλή των Ελλήνων από το Βουλευτή κ. Λ. Παπαγεωργόπουλο και αναφέρεται στο πιο πάνω θέμα, σας πληροφούμε ότι τα ΠΕΠ δεν χρηματοδοτούν έργα Δημ. Σχολείων, αφού η Ε.Ε. θεωρεί τη δαπάνη αυτή μη επιλέξιμη ενέργεια. 

Η Ν. Α. Ευβοίας καταβάλλει προσπάθειες για τη χρηματοδότηση του έργου από Εθνικούς πόρους.-

Ο Υφυπουργός

Λ. ΠΑΠΑΔΗΜΑΣ"

29. Στην με αριθμό 2484/18-2-1997 ερώτηση δόθηκε με το υπ'αριθμ. 336/13-3-1997 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 2484/18-2-1997 ερώτηση που κατατέθηκε στη Βουλή των Ελλήνων από τον βουλευτή κ. Ιωάννη Λαμπρόπουλο, σχετικά με την διακίνηση του ελαιολάδου και την διαμόρφωση των τιμών πωλήσεως του, σας γνωρίζουμε τα ακόλουθα:

Οι τιμές του ελαιολάδου διαμορφώνονται ελεύθερα σε όλα τα στάδια εμπορίας του, με βάση την προσφορά-ζήτηση και τους κανόνες του υγιούς ανταγωνισμού. 'Αλλωστε ο έλεγχος με καθορισμό τιμών διατίμησης ή ποσοστών μικτού κέρδους για τους διακινητές όπως έχει καταδειχθεί, αποτελεί ανασταλτικό παράγοντα της ομαλής λειτουργίας της αγοράς.

H πτωτική τάση στις τιμες του είδους, σε επίπεδο παραγωγού αλλά και για τον καταναλωτή, οφείλεται στην αυξημένη παραγωγή του, τόσο στη χώρα μας όσο και τις άλλες σημαντικές ελαιοπαραγωγικές χώρες (Ισπανία και Ιταλία).

Για την στήριξη των ελαιοπαραγωγών και την προστασία των καταναλωτών η διακίνηση του ελαιολάδου διέπεται από την σχετική νομοθεσία με διατάξεις που αναφέρονται στη δήλωση των αποθεμάτων, στην απαγόρευση διάθεσης από πλανόδιους διακινητές, στην αναγραφή επί των τιμολογίων απαραιτήτων στοιχείων (όπως την τιμή, το βαθμό οξύτητας, τον τόπο προέλευσης και παραγωγής), την τοποθέτηση πινακίδας στο χώρο διάθεσης του είδους στην οποία ανα αναγράφονται τα προαναφερθέντα στοιχεία και τέλος στην πάταξη της νοθείας.

Ο έλεγχος για την σωστή εφαρμογή των εν λόγω διατάξεων, ανήκει στα καθημερινά καθήκοντα των Αρμοδίων Αγορανομικών Υπηρεσιών, στις περιπτώσεις δε τεκμηρίωσης παραβάσεων, οι παραβάτες παραπέμπονται με βάση πιο κείμενες διατάξεις, για την επιβολή των νομίμων κυρώσεων. 

Ο Υφυπουργός

ΜΙΧ. ΧΡΥΣΟΧΟΪΔΗΣ"

30. Στην με αριθμό 2484/18-2-1997 ερώτηση δόθηκε με το υπ'αριθμ. 1043/14-3-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2484/18.2.1997 που κατέθεσε ο Βουλευτής κ. Ι. Λαμπρόπουλος, για τα θέματα της αρμοδιότητάς μας, σας πληροφούμε τα εξής:

Οι τιμές του ελαιολάδου διαμορφώνονται στην αγορά ελεύθερα ανάλογα με την προσφορά και τη ζήτηση του προϊόντος. 

Την παρούσα περίοδο η τιμή στην οποία πωλούν οι παραγωγοί το εξαιρετικό παρθένο ελαιόλαδο ανέρχεται σε 900 δρχ./kg περίπου και εάν συνυπολογισθεί και το ύψος της

Σελίδα 5018 

ενίσχυσης στην παραγωγή ελαιολάδου που ανέρχεται σε περίπου 480 δρχ/kg, καθίσταται φανερό ότι το εισόδημα των ελαιοπαραγωγών διατηρείται σε ικανοποιητικό επίπεδο.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

31. Στην με αριθμό 2490/19-2-1997 ερώτηση δόθηκε με το υπ'αριθμ. 1046/13-3-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2490/19.2.1997 που κατέθεσε στη Βουλή ο Βουλευτής κ. Ε. Πολύζος παρακαλούμε να τον πληροφορήσετε τα εξής:

Οι προτάσεις της Ευρ. Επιτροπής για την αναθεώρηση της ΚΟΑ στον τομέα του καπνού έχουν ήδη γνωστοποιηθεί στα Κ-Μ και ευρίσκονται σε στάδιο συζήτησης στο συμβούλιο Υπουργών Γεωργίας. Υπάρχει προς τον παρόν η γενική πολιτική πρόταση της Επιτροπής, χωρίς να υπάρχουν Κοινοτικοί Κανονισμοί.

Θα πρέπει να τονισθεί ότι είναι θετικό, ότι με τις εν λόγω προτάσεις δεν καταργείται η στήριξη του προϊόντος από την Κοινότητα, καθ'όσον η πριμοδότηση θα συνεχιστεί να δίδεται απ'ευθείας στους καπνοπαραγωγούς.

Η σύνδεση πρίμ-ποιότητα κρίνεται κατ'αρχήν θετικό μέτρο. Η χώρα μας δεν συμφωνεί με την προτεινόμενη διασύνδεση της ενίσχυσης με την εμπορική τιμή του προϊόντος.

Εάν παρά την αντίθεσή μας υιοθετηθεί το μέτρο των μεταβλητών πριμοδοτήσεων, τότε το εύρος αυτής της μεταβλητής πριμοδότησης προτείνουμε να είναι το χαμηλότερο δυνατό ποσοστό, πρόταση την οποίαν υποστήριζαν και τα υπόλοιπα καπνοπαραγωγά μέλη της Κοινότητας.

'Οσον αφορά το μέτρο της εξαγορά των ποσοστώσεων κατ'αρχήν είμαστε απολύτως αντίθετοι.

Σε περίπτωση όμως που θα εφαρμοστεί, ζητάμε την δυνατότητα εφαρμογής του μέτρου μετά από απόφαση του Κ-Μ, στις περιοχές και για τις ποικιλίες εκείνες που κρίνει ότι μπορεί να εφαρμοσθεί, χωρίς να προκαλέσεις προβλήματα.

Τέλος η εξαγορά της ποσόστωσης, όσων εγκαταλείπουν την παραγωγή, να μην συνδυάζεται με μείωση στο 100% των ποσοστώσεων, που εντάσσονται στο μέτρο, αλλά σημαντικό ποσοστό αυτού να μπορεί να χρησιμοποιηθεί για νέους παραγωγούς.

Δεν υπάρχει δυνατότητα αυξήσεων της πριμοδότησης ούτε στις ευγενείς ποικιλίες καπνού (ΚΑΤΕΡΙΝΗ - ΜΠΑΣΜΑΣ) παρά το αίτημα της χώρας μας για αύξηση των ποσοστώσεων και των πριμοδοτήσεων των ζητουμένων από την αγορά Ελληνικών ποικιλιών ή την ιδιαίτερη ενίσχυση της κατηγορίας "Παστάλι" της ποικιλίας Μπασμάς.

Στα πλαίσια των νεών προτάσεων για την αναθεώρηση της ΚΟΑ θα υπάρξει δυνατότητα μεταφοράς ποσοστώσεων από ομάδα ποικιλιών σε άλλη ομάδα ποικιλιών, καθώς και από ομάδα παραγωγών και μεταφορά από παραγωγό σε παραγωγό εντός της ίδιας ομάδας.

Πιστεύουμε ότι δεν αποτελεί μεγάλό βάρος η παρακράτηση από 1% στο 2% για την χρηματοδότηση του ταμείου έρευνας και ενημέρωσης και χρησιμοποίησης μέρους αυτών των πόρων για ενημέρωση και εκπαίδευση των παραγωγών.

Το ισχύον Κοινοτικό καθεστώς δεν εμποδίζει την παρουσία, κατά την παράδοση των καπνών στα ΑΚΑ εκπροσώπου της ομάδας καπνοπαραγωγών. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

32. Στην με αριθμό 2498/19-2-1997 ερώτηση δόθηκε με το υπ' αριθμ. 1050/13-3-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2498/19.2.1997 που κατέθεσε ο Βουλευτςη κ. Μ. Καρχιμάκης αναφορικά με το παραπάνω θέμα σας πληροφορούμε ότι:

από το πρόγραμμα Δημοσίων Επενδύσεων στα πλαίσια του νέου Κ.Π.Σ. το έτος 1997 θα διατεθούν στο Νομό Λασιθίου Κρήτης οι παρακάτω πιστώσεις:

Εθνικό Σκέλος 150 εκατ. δρχ.

Περιφερειακό Σκέλος 50 " "

Καν. 2158/1998 25 " "

ΣΥΝΟΛΑ 225 εκατ. δρχ. 

Ο Υπουργός

ΣΤΕΦ. ΤΖΟΥΜΑΚΑΣ"

33. Στην με αριθμό, 2500/19-2-1997 ερώτηση δόθηκε με το υπ' αριθμ. 969/12-3-1997 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2500/19.2.1997 που κατέθεσε στη Βουλή των Ελλήνων η Βουλευτής κ. Φάνη Πάλλη-Πετραλιά, σχετικα με τους Παιδικούς Σταθμούς που μεταβιβάζονται στην Τοπική Αυτοδιοίκηση, σας πληροφορούμε τα ακόλουθα:

α) Για την εξασφάλιση μιας ενιαίας πολιτικής αναφορικά με τους Σταθμούς που μεταβιβάζονται στην Τοπική Αυτ/ση με το ν. 2218/1994 (άρθρο 42), προβλέπεται η σύνταξη πρότυπου Κανονισμού λειτουργίας.

Για το λόγο αυτό έχει συγκροτηθεί επιτροπή από συναρμόδιους φορείς (Υπουργείο Εσωτερικών, Δημόσιας Διοίκησης & Αποκέντρωσης, Υπουργείο Υγείας & Πρόνοιας, ΚΕΔΚΕ & Εκπροσώπους Συλλόγων Νηπιαγωγών) που εξετάζει το θέμα αυτό.

β) Στις διατξεις του πρότυπου Κανονισμού θα προβλεθεί η διατήρηση της δυνατότητας ελέγχου τόσο στα εφαρμοζόμενα προγράμαμτα όσο και στην ποιότητα των Υπηρεσιών που παρέχει η Τοπική Αυτ/ση στα Παιδιά. 

γ) Η υπηρεσιακή κατάσταση του υπηρετούντος προσωπικού στουςς ΚΠΣ-ΚΒΣ εξετάζεται και θα ρυθμισθεί κατά τον καλύτερο τρόπο στα νέα δεδομένα που θα προκύψουν από τη μεταβίβαση των παιδικών σταθμών στους ΟΤΑ.

δ) Σε περίπτωση που αποφασισθεί να καταβάλλονται τροφεία για τη φιλοξενία των νηπίων στους Παιδικούς Σταθμούς αυτά θα αναφέρονται στον Κανονισμό και θα κυμαίνονται σε λογικά πλαίσια ανάλογα και με το οικογενειακό εισόδημα.

Το Υπουργείο Εσωτερικών-Δημόσιας Διοίκησης και Αποκέντρωσης το οποίο είναι συναποδέκτης της παραπάνω ερώτησης παρακαλείται να απαντήσει σε θέματα της αρμοδιότητάς του.-

Ο Υφυπουργός

Θ. ΚΟΤΣΩΝΗΣ"

34. Στην με αριθμό 2506/19-2-97 ερώτηση δόθηκε με το υπ' αριθμ. 1051/14-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2506/19.2.97 που κατέθεσε στη Βουλή ο Βουλευτής κ. Σ. Τσιτουρίδης παρακαλούμε να τον πληροφορήσετε τα εξής:

Οι πράξεις που προκαλούν βασανισμό, πόνο ή αγωνία στα ζώα, απαγορεύονται στη Χώρα μας και οι προβαίνοντες σε παρόμοιες πράξεις τιμωρούνται με τις διατάξεις του Ν. 1197/81 (240 Α') "Περί προστασίας των ζώων" και του Ν. 2017/92 (31 Α') "Κύρωση της Ευρωπαϊκής Σύμβασης για την προστασία των ζώων συντροφιάς".

Η αρμόδια Δ/νση Κτηνιατρικής Βέροιας, δεν είχε λάβει ουδεμία καταγγελία για τη διεξαγωγή των αποτρόπαιων αυτών πράξεων στην περιοχή δικαιοδοσίας της.

Παρ' όλα αυτά όλες οι αρμόδιες Δ/νσεις Κτηνιατρικής της Χώρας, σε Νομαρχιακό επίπεδο διενεργούν ελέγχους για την πιστή τήρηση της Νομοθεσίας "περί προστασίας των ζώων".

Με εγκυκλίους μας έχουν λάβει εντολές για την εντατικοποίηση των ελέγχων αυτών, σε συνεργασία με τις Αστυνομικές Αρχές της περιοχής τους, καθώς και για την αυστηρή εφαρμογή των παραπάνω διατάξεων, καταγγέλοντας αυτεπάγγελτα τους παραβάτες των βάρβαρων αυτών πράξεων, ώστε σε συνδυασμό με τις λοιπές προσπάθειες που γίνονται προς την κατεύθυνση αυτή (ενημέρωση αστικού και αγροτικού 

Σελίδα 5019 

πληθυσμού), τα φαινόμενα αυτά να εξαλειφθούν.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

35. Στην με αριθμό 2507/19-2-97 ερώτηση δόθηκε με το υπ' αριθμ. 228/12-3-97 έγγραφο από τον Υπουργό Παιδείας η ακόλουθη απάντηση:

"Απαντώντας στην Ερώτηση με αριθμό 2507/19-2-97, σχετικά με την ίδρυση αγροτικού Ινστιτούτου Επαγγελματικής Κατάρτισης στο Ν. Ηλείας, που κατέθεσε ο Βουλευτής κ. Δ. Γεωργακόπουλος σας γνωρίζουμε τα ακόλουθα:

Ο Ο.Ε.Ε.Κ. είχε δηλώσει με το δελτίο τύπο της 12/12/96 ότι ποσό 2 δισ. δρχ. προερχόμενο από τον (απο)πληθωριστή έτους 1995 θα διετίθετο για την ίδρυση και λειτουργία δεκαπέντε (15) νέων Ι.Ε.Κ. κατά τα έτη 1997 και 1998. τα ως άνω, υπό ίδρυση, Ι.Ε.Κ. προεβλέπετο να είναι επιπέδου 1, δηλαδή να αποσκοπούν σε κατάρτιση αποφοίτων Γυμνασίου.

Τα Ι.Ε.Κ., τα οποία πρόκειται να ιδρυθούν, σύμφωνα με το Τεχνικό δελτίο που έχει υποβληθεί είναι:

19971998

ΛΗΜΝΟΥ ΗΠΕΙΡΟΥ

1ο ΣΤΕΡΕΑΣ ΕΛΛΑΔΑΣ (Θήβα) ΠΕΛΟΠΟΝΝΗΣΟΥ

ΔΙΔΥΜΟΤΕΙΧΟΥ ΑΤΤΙΚΗΣ

ΖΑΚΥΝΘΟΥ ΚΡΗΤΗΣ

ΘΕΣΣΑΛΟΝΙΚΗΣ ΘΕΣΣΑΛΙΑΣ

ΑΤΤΙΚΗΣ (Νέα Ιωνία)

ΠΤΟΛΕΜΑΙΔΑΣ

ΚΙΑΤΟΥ Ιδρύθηκε

ΦΙΛΙΤΡΩΝ Ιδρύθηκε

2ο ΣΤΕΡΕΑΣ ΕΛΛΑΔΑΣ

(Μακρακώμη) Ιδρύθηκε

'Οπως εμφαίνεται στον παραπάνω πίνακα έχουν, ήδη, ιδρυθεί τρία Ι.Ε.Κ. τα οποία και έχουν τη δυνατότητα να αποκτήσουν προσανατολισμό αγροτικών ειδικοτήτων. Επίσης, σημειώνεται ότι έχουν δρομολογηθεί και ήδη πορεύονται ικανοποιητικά οι διαδικασίες για την ίδρυση των Ι.Ε.Κ. Λήμνου, Διδυμοτείχου, Νέας Ιωνίας και Θήβας, για τα οποία επισημαίνεται ότι έχουν ληφθεί οι σχετικές αποφάσεις για την ίδρυσή τους από το Δ.Σ. του Ο.Ε.Ε.Κ. κατά τη διάρκεια του έτους 1996 ενώ η έναρξη λειτουργίας τους αναμένεται από τον Οκτώβριο 1997.Τέλος, σημειώνεται ότι θα εξετασθεί -δεδομένου ότι παρέχεται χρονικά η ευχέρεια- η δυνατότητα για την ίδρυση και λειτουργία Ι.Ε.Κ. και στις υπόλοιπες περιοχές, που εκτέθηκαν πιο πάνω. Στο πλαίσιο αυτό θα εξετασθεί και το ενδεχόμενο λειτουργίας Ι.Ε.Κ., της κατηγορίας αυτής στην περιοχή του Ν. Ηλείας.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

36. Στην με αριθμό 25/5/20-2-97 ερώτηση δόθηκε με το υπ' αριθμ. 1419/14-3-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της Ερώτησης 2515/20-2-97 που κατατέθηκε στη Βουλή των Ελλήνων από τους Βουλευτές κ. Ε. Αποστόλου και κα Α. Λουλέ αναφορικά με την τύχη των Ξενοδοχείων ιδιοκτησίας ΕΟΤ, που βρίσκονται στο Νομό Αργολίδας, σαςν γνωρίζουμε ότι:

1. Το ΞΕΝΙΑ ΕΠΙΔΑΥΡΟΥ, που λειτουργεί με αυτεπιστασία ΕΟΤ, έχει ενταχθεί στο Β' Κοινοτικό Πλαίσιο Στήριξης, για τη βελτίωση και επέκταση των τουριστικών εγκαταστάσεων της περιοχής (ανακαίνιση ξενώνων W.C.-κοινού, πάρκινγκ κ.λπ.).

2. Για τα ΞΕΝΙΑ ΠΑΛΛΑΣ ΑΚΡΟΝΑΥΠΛΙΑΣ

ΞΕΝΙΑ Α' ΚΑΤΗΓ. ΑΚΡΟΝΑΥΠΛΙΑΣ

ΞΕΝΙΑ ΑΜΦΙΤΡΥΩΝ

τα οποία τα τελευταία χρόνια παρουσιάζουν αρνητικά αποτελέσματα, εξετάζεται η καλύτερη δυνατή αξιοποίησή τους και με την προσφυγή στην ιδιωτική πρωτοβουλία.

Η Υπουργός

ΒΑΣΩ ΠΑΠΑΝΔΡΕΟΥ"

37. Στην με αριθμό 2521/20-2-97 ερώτηση δόθηκε με το υπ' αριθμ. 234/13-3-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2521/20-2-97 σχετικά με το θέμα της συνέχισης των εργασιών για την ολοκλήρωση της κατασκευής του Κλειστού Γυμναστηρίου του ΠΑΟΚ σας γνωρίζουμε τα εξής:

Μετά την γνωμοδότηση της ολομέλειας του Νομ. Συμβουλίου του Κράτους βάσει της οποίας ξεπεράστηκε το πρόβλημα της αύξησης των θέσεων από 6.000 σε 8.000, δόθηκε εντολή στον ανάδοχο να προβεί στην σύνταξη νέας μελέτης και ήδη ο ανάδοχος υπέβαλε προμελέτη η οποία εγκρίθηκε από την Υπηρεσία μας και έγινε και ο οικονομικός διακανονισμός.

Στη συνέχεια ο ανάδοχος ζήτησε παράταση προθεσμίας του έργου κατά 34 μήνες για την ολοκλήρωσή του γεγονότος που έρχεται σε αντίθεση με την παραπάνω γνωμοδότηση του Νομ. Συμβουλίου του Κράτους.

'Ηδη διατυπώθηκε νέο ερώτημα στο Νομ. Συμβούλιο του Κράτους και αναμένεται άμεσα η σχετική γνωμοδότηση προκειμένου να ληφθεί και η τελική απόφαση.

Το έργο έχει ενταχθεί στο Π.Δ.Ε. και ήδη η Υπηρεσία μας προκειμένου να εξασφαλίσει τον απαιτούμενο περιβάλλοντα χώρο έχει προχωρήσει στην απαλλοτρίωση των παρακείμενων ακινήτων και έχει εκταμιεύσει το ποσό των 675.000.000 εκ. δρχ.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

38. Στην με αριθμό 2529/20-2-97 ερώτηση δόθηκε με το υπ' αριθμ. 11904/13-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2529/20-2-97 που κατατέθηκε στη Βουλή των Ελλήνων από τους Βουλευτές κ.κ. Στ. Παναγιώτου - Μ. Μπόσκου και αναφέρεται στο πιο πάνω θέμα, σας πληροφορούμε τα εξής:

1. Η περιοχή στην οποία αναφέρεται το ερώτημα βρίσκεται στο βόρειο τμήμα του Νομού Ξάνθης και καταλαμβάνει τις νότιες και δυτικές πλαγιές της οροσειράς της Ροδόπης.

Ο χώρος αυτός κατοικείται από έναν πληθυσμό 30.367 Ελλήνων πολιτών, από τους οποίους 26.422 είναι Πομάκοι μουσουλμάνοι και 3.945 Χριστιανοί.

2. Οι κοινότητες της περιοχής αποτελούν τα οικιστικά κέντρα ενός συνόλου από 90 μικρούς οικισμούς που είναι διάσπαρτοι σε ορεινά και ιδιαίτερα δύσβατα εδάφη, γεγονός που καθιστά σχετικά δυσχερή και δαπανηρή την πλήρη ανάπτυξη υποδομών και λειτουργών.

Επίσης κάποιοι από τους μικρότερους οικισμούς είναι σήμερα ακατοίκητοι ή κατοικούνται μόνο περιστασιακά (από βοσκούς). Παρ' όλα αυτά όλη η περιοχή καλύπτεται από καθημερινή υπεραστική συγκοινωνία -εκτός απ' τους οικισμούς Ισαία και Πίλημα (δύο φορές την βδομάδα).

3. Ο Ο.Τ.Ε. έχει δημιουργήσει άριστες συνθήκες τηλεπικοινωνιακής υποδομής σε όλη την ορεινή περιοχή με ψηφιασκή τεχνολογία.

4. Στην ορεινή περιοχή λειτουργούν τέσσερα (4) Γυμνάσια (Σμίνθης, Γλαύκης, Εχίνου, Θερμών) και ένα Λύκειο (Γλαύκης). Η μεταφορά των μαθητών γίνεται με έξοδα του Δημοσίου. Ο αριθμός των μαθητών των Γυμνασίων και του Λυκείου είναι μικρός όχι γιατί "η Πολιεία δεν δίνει ίσες ευκαιρίες" αλλά γιατί αποτελεί επιλογή των οικογενειών του να μην στέλνουν τα παιδιά στα σχολεία. Από τα 1673 παιδιά πομακικής καταγωγής που φοιτούν στα δημοτικά σχολεία της ορεινής περιοχής Ξάνθης, στα Γυμνάσια της ίδιας περιοχής φοιτούν 220 μαθητές και στο Λύκειο 35. Ενώ κάθε χρόνο τελειώνουν το Δημοτικό σχολείο γύρω στους 400-500 μαθητές συνεχίζουν στα Γυμνάσια περίπου 80-100. Πάντως στα Γυμνάσια Σμίνθης και Γλαύκης κάθε χρόνο αυξάνονται οι μαθητές ενώ στο Εχίνο και στις Θέρμες οι κάτοικοι είναι ακόμη δύσπιστοι για τις προθέσεις της Πολιτείας.

Σελίδα 5020 

5. Είναι γεγονός ωστόσο ότι η περιοχή αυτή παρουσιάζει σε ένα βαθμό αναπτυξιακή καθυστέρηση, συγκριτικά με τον μέσο όρο του νομού.

Η Πολιτεία έχει προχωρήσει στον σχεδιασμό και στην υλοποίηση ενός ολοκληρωμένου προγράμματος που θα συμβάλλει στην άρση των αναπτυξιακών αδιεξόδων και κοινωνικών αποκλεισμών για όλη την περιοχή της οροσειράς της Ροδόπης.

'Ηδη βρίσκεται σε εξέλιξη ένα σύνολο, έργων και παρεμβάσεων για την ορεινή περιοχή του Ν. Ξάνθης, με προϋπολογισμό που ανέρχεται σε 5,2 δισ. δρχ.

Οι βασικοί άξονες της στρατηγικής των παρεμβάσεων είναι:

α) Ολοκλήρωση υποδομής οδικών δικτύων

β) Αστικές παρεμβάσεις/αναπλάσεις για ποιότητα ζωής και το περιβάλλον

γ) Αξιοποίηση/ανάδειξη περιοχών φυσικού κάλλους

δ) Ανάπτυξη ενδογενούς δυναμικού

Οι παρεμβάσεις εντάσσονται στα πλαίσια τόσο του ΠΕΠ Ανατολικής Μακεδονίας-Θράκης όσο και στα πλαίσια του ολοκληρωμένου συμπληρωματικού προγράμματος έργων - παρεμβάσεων - δράσεων του ΥΠΕΧΩΔΕ για την Περιφέρεια Ανατολικής Μακεδονίας - Θράκης. Επίσης μετά τις καταστροφικές πλημμύρες που έπληξαν τον Νομό Ξάνθης τον Δεκέμβριο του 1996, η Γενική Γραμματεία της Περιφέρειας εκπόνησε ένα πρόγραμμα αποκατάστασης των ζημιών από την θεομηνία, που ήδη έχει υλοποιηθεί σε ποσοστό 70%.

Στους πίνακες που ακολουθούν εμφανίζονται αναλυτικά οι παρεμβάσεις οι προϋπολογισμοί των έργων.

Ο Υφυπουργός

Λ. ΠΑΠΑΔΗΜΑΣ"

39. Στην με αριθμό 2529/20-2-97 ερώτηση δόθηκε με το υπ' αριθμ. 4920/13-3-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 2529/20.2.97 που κατατέθηκε στη Βουλή των Ελλήνων από τους Βουλευτές, κ.κ. Στ. Παναγιώτου και Μαρία Μπόσκου σας γνωρίζουμε τα κάτωθι:

Στα πλαίσια του Προγράμματος Εξηλεκτρισμού Υπαίθρου που εκτελούσε με δαπάνες της η ΔΕΗ, έχουν ηλεκτροδοτηθεί οι οικισμοί της Κοινότητας Θερμών, Θέρμαι (1968), 'Ανω Θέρμαι (1968), Ιαματικαί Πηγαί (1968), Κίδαρις (1985), Μέδουσα (1968) και Μέσαι Θέρμαι (1968).

Από τους υπόλοιπους δύο οικισμούς της Κοινότητας Θερμών, οι οποίοι επίσης περιλαμβάνονται στο υπόψη Πρόγραμμα, ο οικισμός Διάσπαρτον προβλέπεται να ηλεκτροδοτηθεί μέσα στο τρέχον έτος, ενώ η ηλεκτροδότηση του οικισμού Κοττάνη δεν κατέστη μέχρι σήμερα δυνατόν να προωθηθεί, επειδή δεν υφίσταται κατάλληλος δρόμος προσπέλασης, που είναι απαραίτητη προϋπόθεση τόσο για τη μελέτη και κατασκευή του έργου όσο και για την εκμετάλλευση και συντήρηση του δικτύου.

Η Υπουργός

ΒΑΣΩ ΠΑΠΑΝΔΡΕΟΥ"

40. Στην με αριθμό 2531/20-2-97 ερώτηση δόθηκε με το υπ' αριθμ. 1420/14-3-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της 2531/20-1-97 Ερώτησης που κατατέθηκε στη Βουλή των Ελλήνων από τον Βουλευτή κ. Γ. Ορφανό, σας γνωρίζουμε τα ακόλουθα:

Σε ότι αφορά τα ετήσια ποσά που δαπανώνται για την τουριστική προβολή της χώρας μας στο εξωτερικό, θα πρέπει να αναφερθεί ότι υπόκεινται και αυτά στην γενική δημοσιονομική αυστηρότητα που ισχύει και για τους άλλους τομείς δημοσίων δαπανών. Εν τούτοις σημαντικό ρόλο δεν παίζει μόνο το ύψος του κονδυλίου, αλλά κυρίως ο τρόπος αξιοποίησής του και υπό αυτή την έννοια γίνεται σοβαρή προσπάθεια για βέλτιστη αξιοποίησή του μέσα στις υφιστάμενες δημοσιονομικές δυνατότητες.

Μέσα σ' αυτά τα πλαίσια ο ΕΟΤ, έχει αναπτύξει και έχει υλοποιήσει με μεγάλη επιτυχία, το πρόγραμμα προβολής και προώθησης του ελληνικού τουριστικού προϊόντος με τη συμμετοχή του σε διεθνείς εκθέσεις.

Επισημαίνεται η επιτυχής Διεθνής 'Εκθεση "PHILOXENIA" της Θεσσαλονίκης, όπου η παρουσία του ΕΟΤ ήταν ιδιαίτερα σημαντική.

Παράλληλα ο ΕΟΤ, συμμετέχει στις μεγαλύτερες διεθνής τουριστικές εκθέσεις, όπως της Μόσχας, της Μαδρίτης, του Μιλάνου, του Λονδίνου, του Βερολίνου κ.λπ.

Σε συνεργασία και με τους ιδιωτικούς φορείς, ώστε η προβολή και προώθηση του ελληνικού τουρισμού να είναι η καλύτερη δυνατή.

Η έναρξη τη φετινής διαφημιστικής εκστρατείας, σημειώσε κάποια μικρή καθυστέρηση σε σχέση με τον προγραμματισμό της και αυτό οφείλεται στην καθυστέρηση της έγκρισης των κονδυλίων από το ΥΠΕΘΟ. Πλην όμως, η φετινή διαφημιστική εκστρατεία ξεκίνησε πολύ πιο νωρίς από αυτή του 1996.

Στις δύο μεγάλες αγορές της Αγγλίας και της Γερμανίας, η διαφημιστική εκστρατεία άρχισε στις 20-2-1997 και είχε βέβαια σαν αποτέλεσμα η χώρα μας να διαφημιστεί σε μία πολύ καλή περίοδο, σε σχέση με τους ανταγωνιστές μας.

Σε κάθε περίπτωση η τάση που διαφαίνεται το 1997 για τον ελληνικό τουρισμό είναι σαφέστατα ανοδική (και τούτο τεκμηριώνεται με στοιχεία), αντίθετα από την εκτίμηση που διατυπώνεται από τον ερωτώντα Βουλευτή.

Η Υπουργός

ΒΑΣΩ ΠΑΠΑΝΔΡΕΟΥ"

41. Στην με αριθμό 2533/21.2.97 ερώτηση δόθηκε με το υπ' αριθμ. 1073/13.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2533/21.2.97 που κατέθεσε ο Βουλευτής κ. Μ. Καρχιμάκης παρακαλούμε να τον πληροφορήσετε τα εξής:

Δικαιούχοι δωρεάν διανομής Ελαιολάδου - Σχέδιο 1996 στο Νομό Λασιθίου είναι:

-ΙΔΡΥΜΑΤΑ (20 LT/ανά άτομο)

αρ. ατόμων

Γηροκομείο Ιεράς Μονής Αγ. Γεωργίου Σεληναρίου:

30x201t=600lt

Θεραπευτήριο Χρονίων Παθήσεων Ν.Λασιθίου:

100x201t=10001t

Παιδότοπος Νεάπολης Κρήτης: 50x201t=10001t

Φιλανθρωπικός Σύλλογος Κρήτης: 40x201t=80001t

ΜΗΤΡΟΠΟΛΕΙΣ

ΙΜ ΠΕΤΡΑΣ: 48000lt

ΙΜ Σητείας και Ιεραπύτνης:8000lt

ΠΟΛΥΤΕΚΝΟΙ (Ανά οικογένεια μέχρι και 4 παιδιά 101t, 5,6,7 παιδιά 151t, 8 παιδιά 201t)

ΣΠ Αγ. Νικολ. :336χ101t=33601t, 148x151t=2220lt,

12x201t=240lt

ΣΠ Ιεράπετρας :319x101t=3190lt, 100x151t=1500lt,

11x201t=2201t

ΣΠ Σητείας :240x101t=2400lt, 74x151t=11101t, 9x201t=1801t

'Οσον αφορά την κατανομή του βοείου κρέατος παρέμβασης.

Σχέδιο 96 στα άπορα άτομα της Χώρας μας σας γνωρίζουμε ότι σύμφωνα με την αριθμ.199719/29.11.96 Υπουργική Απόφαση κατανομής στο Νομό Λασιθίου, έχουν κατανεμηθεί στους παρακάτω φορείς 6.600 kgr κρέας (30kgr κρέας / άτομο)

α) Γηροκομείο Ι.Μ.Αγ.Γεωργίου Σεληναρίου (30) 900 kgr

β) Θεραπευτήριο Χρονίων Παθήσεων Ν.Λασιθίου (100) 3000kgr

γ) Παιδότοπος Νεάπολης Κρήτης (50) 1500kgr

δ) Φιλανθρωπικός Σύλλογος Σητείας (40) 1200kgr

Επίσης δεν έχει ξεκινήσει η διαδικασία διανομής φέτας στους απόρους της χώρας, διότι δεν έχει υπογραφεί η σύμβαση μεταξύ του ανάδοχου φορέα και του Δημοσίου. Μόλις υπογραφεί η σύμβαση θα σνταχθεί και ο κατάλογος αποδεκτων.

Ο Υπουργός

Σελίδα 5021 

ΣΤΕΦΑΝΟΣ ΤΖΟΥΜΑΚΑΣ"

42. Στην με αριθμό 2534/21.2.97 ερώτηση δόθηκε με το υπ' αριθμ. 337/13.3.97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 2534/21.2.97 ερώτηση που κατατέθηκε στη Βουλή των Ελλήνων από τους Βουλευτές κ.κ. Δημ.Κωστόπουλο και Σταύρο Παναγιώτου, σχετικά με το θέμα "προσφορών" ή "δώρων" που εξασφαλίζουν στους αναγνώστες-αγοραστές εφημερίδες και περιοδικά, σας πληροφορούμε ότι δεν υφίσταται ειδική νομοθεσία η οποία να απαγορεύει τις προσφορές διαφόρων ειδών με κουπόνια εφημερίδων και περιοδικών.

Ειδικά για το θέμα του αθέμιτου ανταγωνισμού που θίγεται στην ερώτηση, σημειώνεται ότι σύμφωνα με τις διατάξεις του νόμου 146/14, αρμόδια είναι τα Δικαστήρια προς τα οποία μπορούν να προσφεύγουν οι θιγόμενοι επαγγελματίες κατά άλλων, οι οποίοι κατά την εμπορία ειδών εφαρμ'ζουν αθέμιτες μεθόδους, όπως πωλήσεις σε τιμές κάτω του κόστους κ.λπ.

Ανεξάρτητα από τα προαναφερθέντα δεν παραλείπεται να σημειωθεί ότι, στο Υπουργείο μας έχει συγκροτηθεί Επιτροπή της οποίας έργο είναι η αναμόρφωση της αγορανομικής νομοθεσίας της νομοθεσίας περί αθέμιτου ανταγωνισμού και της προστασίας καταναλωτή και έρευνας αγοράς-ανταγωνισμού, από την οποία θα εξετασθούν και οι περιπτώσεις που θίγονται στη εν λόγω ερώτηση.

Ο Υφυπουργός

ΜΙΧ. ΧΡΥΣΟΧΟΪΔΗΣ"

43. Στην με αριθμό 2540/21.2.97 ερώτηση δόθηκε με το υπ' αριθμ. 499/12.3.97 έγγραφο από τον Υφυπουργό Εθν.Οικονομίας η ακόλουθη απάντηση:

"Σε απάντηση της ερώτησης 2540/21.2.97 του Βουλευτή σας γνωρίζουμε τα εξής:

1) επί της παραγράφου 2α:

Στο Επιχειρησιακό Πρόγραμμα "Σιδηρόδρομοι" στα πλαίσια του ΚΠΣ 1994-99 είχε αρχικά ενταχθεί ποσό 10,5 δισ. δρχ. για το έργο της σύνδεσης του λιμένα Καβάλα, με το υπάρχον σιδηροδρομικό δίκτυο στην περιοχή Τοξοτών Ξάνθης.

Στα πιο πάνω πλαίσια, εκπονούνται οι τεχνικές μελέτες του έργου και προβλέπεται να ολοκληρωθούν στο σύνολό τους στα τέλη του 1998. Η έναρξη των κατασκευαστικών έργων προγραμματίζεται ν'αρχίσει από το 1999. Το συνολικό κόστος κατασκευής του έργου, με σημερινά δεδομένα ανέρχεται σε 32 δισ. δρχ.

Στην τελευταία συνεδρίαση της Επιτροπής Παρακολούθησης του προγράμματος αυτού, που πραγματοποιήθηκε το Νοέμβριο '96, αφού εξετάσθηκε η πορεία υλοποίησης και οι χρηματοδοτικές ανάγκες όλων των έργων και υποπρογραμμάτων, αποφασίστηκε για λόγους ορθολογικότερης διαχείρισης των πόρων του Προγράμματος, να διατηρηθούν στο Πρόγραμμα, στην παρούσα φάση, για το έργο της σύνδεσης της Καβάλας μόνο οι αναγκαίοι πόροι (1 δισ. δρχ.) για την εκπόνηση των τεχνικών μελετών μετά την εκπόνηση των οποίων, περί το τέλος του 1998, η Επιτροπή Παρακολούθησης δεσμεύτηκε να εξεύρει πόρους για τη χρηματοδότηση της κατασκευής του έργου.

Σημειώνεται ότι στην Επιτροπή Παρακολούθησης συμμετέχουν εκπρόσωποι της Ευρωπαϊκής 'Ενωσης, της Ελληνικής Κυβέρνησης (αρμόδια Υπουργεία ΥΠ.ΜΕ και ΥΠΕΘΟ) και του ΟΣΕ.

Με αυτό τον τρόπο εξασφαλίζεται η ανεμπόδιστη προώθηση των μελετών του έργου μέχρι το έτος 1998, αλλά και επιτυγχάνεται καλύτερη αξιοποίηση των δεσμευομένων για τα έτη 1996-98 πόρων, σε έργα του άξονα Αθήνας-Θεσ/νίκης, που παρουσιάζουν μεγαλύτερο βαθμό ωριμότητας απορρόφησης των πιστώσεων αυτών.

Στο αναπτυξιακό Πρόγραμμα INTERREG II, έχουν ενταχθεί και υλοποιούνται έργα διαμόρφωσης του Νέου Μείζοντα Λιμένα Καβάλας, που αφορούν στο χώρο φορτοεκφόρτωσης δημητριακών, συνολικής δαπάνης 1,55 δισ. δρχ.

2) Επί της παραγράφου 2β

Τα αυξημένα κίνητρα του αναπτυξιακού Νόμου 1892/90 όπως ισχύουν, που θεσπίσθηκαν για την Θράκη, υπαγορεύτηκαν από την ιδιαίτερη γεωγραφική θέση και τις ειδικές αναπτυξιακές ανάγκες της περιοχής αυτής για Εθνικούς λόγους.

'Ομως και για το Νομό Καβάλας, θεσπίσθηκαν αρκετά υψηλά κίνητρα, ήτοι ποσοστό επιχορήγησης 40-50% για ορισμένους κλάδους της μεταποίησης όπως λευκά μάρμαρα, γρανίτες, κατεργασία ξύλου, κατάψυξη, τυποποίηση και συσκευασία προϊόντων αλιείας που έχουν ιδιαίτερη θέση στην παραγωγική ανάπτυξη των Νομών αυτών. Επίσης όπως και τον Ν.Ξάνθης υπάρχει πρόσθετο ποσοστό επιχορήγησης 5% από το Ν.1892/90 για όλες τις επενδύσεις που υλοποιούνται στους αναφερόμενους Νομούς λόγω της διευρυμένης Νομαρχιακής Αυτοδιοίκησης.

Ακόμη και για τις επιχειρήσεις που εγκαθίστανται στην ΒΙΠΕ του Ν.Καβάλας υπάρχουν ψηλά κίνητρα επιχορήγησης (40-50%)

Επιπλέον δεν υφίστανται κίνητρα μετεγκατάστασης από τον Ν.Καβάλας για το Ν.Ξάνθης και σύμφωνα με τα υφιστάμενα στοιχεία του αναπτυξιακού Νόμου δεν έχει υλοποιηθεί κάτι τέτοιο για τις υπαχθείσες στο Νομό επιχειρήσεις στο Ν.Καβάλας.

'Ηδη όμως μελετάται η ορθολογικοποίηση των υφισταμένων κινήτρων τα οποία στην εφαρμογή τους δημιούργησαν στρεβλώσεις στην περιφερειακή ανάπτυξη ορισμένων περιοχών της χώρας.

3) Επί της παραγράφου 3

Το πρόβλημα της ανεργίας αντιμετωπίζεται με πολιτικές που εφαρμόζονται σε εθνική κλίμακα, με ανάλογη έκφρασή τους και σε μικρότερες γεωγραφικές περιοχές, όπως και στον Ν.Καβάλας. Οι πολιτικές αυτές συνίστανται στην εφαρμογή ολοκληρωμένων παρεμβάσεων που συνδυάζουν την κατάρτιση, επανειδίκευση, επαγγελματικό προσανατολισμό και αναπροσανατολισμό, στήριξη και επιδότηση της απασχόλησης, ανάπτυξη πρωτοβουλιών αυταπασχόλησης, συμβουλευτική και γενικότερη υποστήριξη καθώς και την προώθηση πιλοτικών δράσεων για τη δημιουργία νέων θέσεων απασχόλησης σε τοπικό επίπεδο.

Οι παραπάνω δράσεις χρηματοδοτούνται από το Επ.Πρόγραμμα: "Συνεχιζόμενη επαγγελματική κατάρτιση και απασχόληση" με συνολικό προϋπολογισμό 5 χιλ. ECUS και απευθύνονται σε πληθυσμιακές ομάδες που χαρακτηρίζονται ή από υψηλά ποσοστά ανεργίας ή απειλούνται άμεσα να καταστούν άνεργοι όπως νέοι, γυναίκες, μακροχρόνια άνεργοι, άνεργοι των θυλάκων υψηλής ανεργίας.

Ο Υφυπουργός

ΧΡ. ΠΑΧΤΑΣ"

44. Στην με αριθμό 2568/25.2.97 ερώτηση δόθηκε με το υπ' αριθμ. 1253/12.3.97 έγγραφο από τον Υφυπουργό Υγείας η ακόλουθη απάντηση:

"Σε απάντηση της με αρ. πρ. ερώτησης 2568/25.2.97 των Βουλευτών κ.κ. Αλφιέρη Σ. και Μουσταφά Μ., σχετικά με τα οικονομικά προβλήματα που αντιμετωπίζει το προνοιακό ίδρυμα του Σωματείου Γονέων Ναυτικών "Η ΑΡΓΩ", σας ενημερώνουμε ότι το Υπουργείο μας έχει επιχορηγήσει εκτάκτως το εν λόγω ίδρυμα, από πιστώσεις του προϋπολογισμού 1996, με το ποσό των 15.000.000 δρχ.

Επιπροσθέτως, προκειμένου να εξασφαλίσουμε την κατά το δυνατόν ομολότερη και απρόσκοπτη λειτουργία του ανωτέρω ιδρύματος, αλλά και όλων των Προνοιακών ιδρυμάτων, το Υπουργείο μας, βρίσκεται στο στάδιο αξιολόγησης, των αιτημάτων, για τη δυνατότητα συμπληρωματικών επιχορηγήσεων, σύμφωνα με τις εγκεκριμένες πιστώσεις του προϋπολογισμού του Υπουργείου του τρέχοντος οικονομικού έτους.

Επιπλέον σας γνωρίζουμε ή κάλυψη του τακτικού προϋπολογισμού για κάθε ένα Προνοιακό 'Ιδρυμα είναι ευθύνη 

Σελίδα 5022 

της οικείας Νομαρχιακής Αυτοδιοίκησης. Το Υπουγείο καλύπτει συμπληρωματικά τους προϋπολογισμούς τους.

Ο Υφυπουργός

Θ. ΚΟΤΣΩΝΗ"

45. Στην με αριθμό 2587/25.2.97 ερώτηση δόθηκε με το υπ' αριθμ. 1093/13.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση αριθμ.2587/25.2.97, που κατέθεσε ο Βουλευτής κ. Γ. Δραγασάκης αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι η αρμόδια για τη χορήγηση εκπαιδευτικών αδειών, Δ/νση Εκπαίδευσης του ΥΠΓΕ, χορηγεί αυτές σύμφωνα με τις σχετικές διατάξεις του ισχύοντος Υπαλληλικού Κώδικα - Π.Δ. 611/77 (άρθρα 117 έως και 125) σε συνδυασμό με τα άρθρα 37 και 38 του Ν. 1943/1991 τα οποία ρυθμίζουν θέματα εκπαιδευτικών αδειών των δημοσίων υπαλλήλων (σχετικό και το αριθ. ΔΙΕΚ/Α/Φ.12457328.11.96 έγγραφο της Δ/νσης Εκπαίδευσης Υπ.Εσωτερικών-Δημ. Διοίκησης και Αποκέντρωσης) και προβλέπουν:

α. διετείς εκπαιδευτικές άδειες για μεταπτυχιακές σπουδές στο εσωτερικό και τριετείς μόνον εφόσον πρόκειται για υποτροφία χορηγούμενη από το 'Ιδρυμα Κρατικών Υποτροφιών (Ι.Κ.Υ.)

β. τριετείς εκπαιδευτικές άδειες για μεταπτυχιακές σπουδές στο εξωτερικό.

Οι υπάλληλοι του Υπ.Γεωργίας που έχουν λάβει τριετή εκπαιδευτική άδεια κατά την τελευταία πενταετία ανέρχονται στους επτά (7) και πρόκειται για όσους είναι είτε υπότροφοι του Ι.Κ.Υ., είτε μετεκπαιδεύονται στο εξωτερικό.

Οι Υπάλληλοι του Υπουργείου οι οποίοι ζήτησαν και τρίτο χρόνο εκπαιδευτικής άδειας ανέρχονται στους πέντε (5).

Για τη χορήγηση περισσοτέρων ετών εκπαιδευτική αδείας (κάτι το οποίο θεωρείται απολύτως αναγκαίο, εάν ληφθεί υπόψη ότι μέσα με μία διετία δεν ολοκληρώνεται η διαδικασία για τη λήψη διδακτορικού διπλώματος) απαιτείται η αλλαγή του σχετικού νομοθετικού πλαισίου, και είναι αρμοδιότητα του Υπουργείου Εσωτερικών-Δημ.Διοίκησης και Αποκέντρωσης.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

46. Στην με αριθμό 2592/26.2.97 ερώτηση δόθηκε με το υπ' αριθμ. 340/13.3.97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ.2592/26.2.97 ερώτηση που κατατέθηκε στη Βουλή των Ελλήνων από το Βουλευτή κ. Μανώλη Κεφαλογιάννη, σχετικά με την πατάτα εαρινής εσοδείας παραγωγής Δήμου Μαλίων Κρήτης και τη λήψη μέτρων προστασίας της τιμής και του εισοδήματος των παραγωγών από τις εισαγωγές του είδους από τρίτες χώρες, σας πληροφορούμε ότι για το θέμα αυτό πλέον αρμόδιο να απαντήσει είναι το συνερωτώμενο Υπουργείο Γεωργίας, το οποίο και χειρίζεται τα θέματα της αγροτικής πολιτικής (προστασία εγχώριας παραγωγής φυτοπαθολογικός έλεγχος εισαγομένων πατατών, έκδοση πιστοποιητικών κ.λπ.)

Από πλευράς Υπουργείου Ανάπτυξης σημειώνεται ότι οι τιμές του είδους διαμορφώνονται ελεύθερα από τους παραγωγούς, ανάλογα με τις κρατούσες συνθήκες στην αγορά (προσφορά - ζήτηση). Επίσης ότι, με βάση την αγορανομική νομοθεσία που διέπει τη διακίνηση όλων γενικά των ειδών βιοτικής ανάγκης και επομένως και της πατάτας, δίδεται ιδιαίτερη έμφαση στον έλεγχο της ποιότητας και την αναγραφή των απαραιτήτων στοιχείων που πρέπει να φέρυν, τόσοτα εκδιδόμενα από τις εμπορικές επιχι8ερήσεις παραστατικά στοιχεία (τιμολόγια κ.λπ) όσο και οι πινακίδες που υποχρεωτικά τοποθετούνται από όλους τους διακινητές στο χώρο διάθεσής τους και τα οποία αναφέρονται στην τιμή, την ποικιλία και τον τόπο προέλευσης και παραγωγής του είδους.

Για την προστασία των παραγωγών αλλά και του καταναλωτικού κοινού, ο έλεγχος για τη σωστή εφαρμογή των προαναφερθέντων ανήκει στα καθημερινά καθήκοντα των αρμοδίων Αγορανομικών Υπηρεσιών, στις περιπτώσεις δε τεκμηρίωσης παραβάσεων, οι παραβάτες παραπέμπονται για την επιβολή των προβλέ

Ο Υφυπουργός

ΜΙΧ. ΧΡΥΣΟΧΟΪΔΗΣ"

ΠΡΟΕΔΡΕΥΩΝ(Παναγιώτης Ν.Κρητικός):Κύριοι συνάδελφοι, έχω την τιμή να σας ανακοινώσω το δελτίο επικαίρων ερωτήσεων της Πέμπτης, 27ης Μαρτίου 1997.

Α. Επίκαιρες Ερωτήσεις Πρώτου Κύκλου.

1. Η με αριθμό 903/17-3-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ.Ιωάννη Καψή προς τον Υπουργό Εργασίας και Κοινωνικών Ασφαλίσεων, σχετικά με την υλοποίηση του άρθρου 4 της Εθνικής Συλλογικής Σύμβασης Εργασίας για τη χορήγηση επιπλέον τριων (3) ημερών άδειας στους εργαζόμενους που έχουν συμπληρώσει είκοσι πέντε χρόνια υπηρεσίας ή προϋπηρεσίας κ.λπ.

2. Η με αριθμό 924/19-3-97 επίκαιρη ερώτηση της Βουλευτού της Νέας Δημοκρατίας κας Παρθένας Φουντουκίδου προς τον Υπουργό Γεωργίας, σχετικά με την καθυστέρηση καταβολής της αύξησης στους συνταξιούχους του Οργανισμού Γεωργικών Ασφαλίσεων (Ο.Γ.Α.).

3. Η με αριθμό 921/19-3-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Ευστρατίου Κόρακα προς την Υπουργό Ανάπτυξης, σχετικά με τη συγκρότηση ειδικού φορέα για την ανάπτυξη οικονομικής δραστηριότητας στις Βαλκανικές χώρες κ.λπ.

4. Η με αριθμό 923/19-3-97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Μαρίας Δαμανάκη προς τον Υπουργό Υγείας και Πρόνοιας, σχετικά με την επέκταση του προγράμματος υποκατάστασης με μεθαδόνη για τους εξαρτημένους από την ηρωίνη κ.λπ.

5. Η με αριθμό 914/19-3-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Γεωργίου Ρόκου προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με την κατασκευή φράγματος και ταμιευτήρα στο χείμαρο "Παρθένη" στο Νομό Χίου.

Β. Επίκαιρες Ερωτήσεις Δευτέρου Κύκλου.

1. Η με αριθμό 911/18-3-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ.Αλέξανδρου Χρυσανθακόπουλου προς τον Υπουργό Δικαιοσύνης, σχετικά με δημοσίευμα εφημερίδας αναφερόμενο στην απαλλαγή κατηγορουμένων για ποινικές υποθέσεις λόγω παραγραφής των αδικημάτων από δικαστήριο της Πάτρας, τη λήψη των αναγκαίων μέτρων κ.λπ.

2. Η με αριθμό 915/19-3-97 επίκαιρη ερώτηση του Βουλευτή της Νέας Δημοκρατίας κ.Γεωργίου Ορφανού προς τον Υπουργό Δημόσιας Τάξης, σχετικά με τη λήψη των αναγκαίων μέτρων προστασίας των πολιτών λόγω της εισόδου στη Χώρα μας λαθρομεταναστών από την Αλβανία κ.λπ.

3. Η με αριθμό 922/19-3-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ.Αχιλλέα Κανταρτζή προς την Υπουργό Ανάπτυξης, σχετικά με δημοσιεύματα του Τύπου αναφερόμενα στη δημιουργία νέου Τηλεπικοινωνιακού Οργανισμού, τη συμμετοχή ιδιωτών κ.λπ.

4. Η με αριθμό 926/20-3-97 επίκαιρη ερωτήση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Πολιτισμού, σχετικά με τη λήψη των αναγκαίων μέτρων προστασίας και αξιοποίησης του Δημοτικού Θεάτρου Πειραιά κ.λπ.

5. Η με αριθμό 908/18-3-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Ιωάννη Καρακώστα προς τους Υπουργούς Περιβάλλοντος-Χωροταξίας και Δημοσίων 'Εργων, Εσωτερικών-Δημόσιας Διοίκησης και Αποκέντρωσης, σχετικά με τις κατεδαφίσεις αυθαιρέτων κτισμάτων κ.λπ.

Σελίδα 5023 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Α. Επίκαιρες Ερωτήσεις Πρώτου Κύκλου.

Πρώτη στην ημερήσια διαταξη είναι η με αριθμό 904/17-3-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωσήφ Μιχελογιάννη προς τον Υπουργό Γεωργίας, σχετικά με τη λήψη των αναγκαίων μέτρων επίλυσης προβλημάτων των πορτοκαλοπαραγωγών.

Η επίκαιρη ερώτηση του κυρίου συναδέλφου έχει ως εξής:

"Στο Νομό Χανίων η καλλιέργεια των εσπεριδοειδών αποτελεί βασικό κλάδο γεωργικής παραγωγής. Σε επίπεδο Κρήτης, το 90% και πλέον της έκτασης με εσπεριδοειδή βρίσκεται στα Χανιά. Επικρατεί κυρίως η ομφαλοφόρος πορτοκαλιά, που συγκεντρώνεται κυρίως στο βόρειο τμήμα του νομού.

Την τρέχουσα καλλιεργητική περίοδο, ενώ η παραγωγή προβλέπεται να ξεπεράσει τους εκατό χιλιάδες τόνους και είναι αρίστης ποιότητος, παραμένει αδιάθετη στο 50% και πλέον.

Οι λόγοι, που έχουν αναφερθεί και παλαιότερα, αποδίδονται:

Στην περιορισμένη απορρόφηση της αγοράς στις ανατολικές χώρες λόγω των γνωστών κοινωνικοπολιτικών αναταραχών. Στο υψηλό κόστος μεταφοράς προς την αγορά της υπόλοιπης Ελλάδας. Στις δυσκολίες που παρουσιάστηκαν λόγω των απεργιών που έλαβαν χώρα κατά την περίοδο αιχμής της παραγωγής. 

'Ετσι η παραγωγή παραμένει κρατημένη στα δένδρα με όλες τις συνέπειες στη μελλοντική παραγωγή και είναι εκτεθειμένη στις αντίξοες καιρικές συνθήκες που επικρατούν.

Τελευταία, από την έντονη βροχόπτωση και χαλαζόπτωση παρατηρείται σε υψηλό ποσοστό καρπόπτωση, προκαλώντας έτσι ακόμα ένα ισχυρό οικονομικό πλήγμα στη γεωργική εκμετάλλευση του εσπεριδοκαλλιεργητή.

'Υστερα από τα παραπάνω ερωτάται ο κύριος Υπουργός Γεωργίας:

1) Ποια μέτρα βραχυχρόνιας πνοής θα πάρει, ώστε να ανακουφιστούν οι ζημιωθέντες εσπεριδοκαλλιεργητές.

2) Ποια είναι η μακροχρόνια στρατηγική που πρόκειται να λάβει το Υπουργείο Γεωργίας, ώστε να επιλυθούν τα χρονίζοντα προβλήματα της πορτοκαλοκαλλιέργειας.

3) Κατά πόσο η συζητούμενη κοινωνική παρέμβαση, αν αποτελέσει μόνιμο μέτρο παρεμβατικής πολιτικής, θα βοηθήσει την προώθηση του εξαιρετικής ποιότητος κρητικού πορτοκαλιού".

Ο Υφυπουργός Γεωργίας κ. Δημήτριος Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Κύριε Πρόεδρε και κύριοι συνάδελφοι, είχα την ευκαιρία σε άλλες επίκαιρες ερωτήσεις με το ίδιο θέμα να κουβεντιάσουμε στο Σώμα και με τους συναδέλφους το μεγάλο θέμα, των εσπεριδοειδών, ειδικότερα φέτος, αφού είναι γνωστό σε όλους, ότι μια μεγάλη αλυσίδα αγοράς για τη Χώρα μας καταστράφηκε. Είναι οι χώρες της ΚΑΕ και οι λόγοι αναφέρονται και στην επίκαιρη ερώτηση του κυρίου συναδέλφου.

Ειδικότερα, στα Χανιά, από την αναμενόμενη παραγωγή των είκοσι έξι χιλιάδων πεντακοσίων τόνων από εσπεριδοειδή, εκείνο που κατέχει την μεγάλη μερίδα είναι τα ομφαλοφόρα πορτοκάλια, για τα οποία φέτος η αναμενόμενη παραγωγή, σωστά αναφέρεται, είναι περίπου εκατό χιλιάδες τόνοι.

Πετύχαμε μέχρι σήμερα τρεις χιλιάδς τριακόσιους τόνους εξαγωγές, στη χυμοποίηση πήγαν χίλιοι τόνοι, στην εσωτερική κατανάλωση είκοσι τέσσερις χιλιάδες τόνοι. Από φθορές και ειδικότερα από τα καιρικά φαινόμενα και τις χαζοπτώσιες είχαμε μία ζημιά αρκετά υπολογίσιμη, η οποία ξεπερνά το 10% περίπου της παραγωγής. 'Εχουν οδηγηθεί σε απόσυρση οκτώ χιλιάδες πεντακόσιοι τόνοι και υπάρχει μία ηρτημένη σοδειά γύρω στους σαράντα χιλιάδες τόνους, για διάθεσή της στην εσωτερική αγορά, για εξαγωγές, για χυμοποίηση, για απόσυρση ή για κοινωνική απόσυρση προς τρίτες χώρες. Αυτό το ισοζύγιο επιβάλλει να πάρουμε τα μέτρα μας.

'Ομως, είναι, κοινή η διαπίστωση, ότι οι εξαγωγές προς τις χώρες της ΚΑΕ είναι μειωμένες και αυτό γιατί αρκετοί εξαγωγικοί φορείς μας υπολειτουργούν για πολλούς λόγους και γιατί δεν έχουν εξοφληθεί για τα εξαχθέντα πορτοκάλια τους κατά την περσινή περίοδο και γιατί οι δυσκολίες στην περιοχή είναι πράγματι ανυπέρβλητες.

Επίσης λόγων των συμφωνιών της GATT, οι ποσότητες των εξαγομένων προς τρίτες χώρες πορτοκαλιών, καθώς και οι αντίστοιχες προβλεπόμενες επιστροφές, οικονομικές ενισχύσεις κλπ. έχουν μειωθεί και θα μειώνονται μέχρι και το 2000 συνεχώς.

Το Υπουργείο Γεωργίας μπροστά σ' αυτήν την κατάσταση, υπέβαλε αίτημα και πετύχαμε την κοινωνική απόσυρση, η οποία βρίσκεται αυτήν τη στιγμή σε εξέλιξη και από Νομό Χανίων θα διοχετευθούν προς τρίτες χώρες, χώρες της Βαλκανικής, περίπου πέντες χιλιάδες τόνοι. Πέρα από αυτά, όμως, θέλω να τονίσω ότι το μέτρο αυτό δεν μπορεί να είναι διαρκές και μόνιμο. Είναι κατά περίπτωση ενέργεια, που ζητά η Ελληνική Πολιτεία και κάθε φορά ανάλογα με τα πιεστικά μέτρα και το αδιάθετο όγκο της παραγωγής, επιδιώκουμε αυτήν τη λύση. 

Τέλος θα ήθελα να πω ότι έχουμε πάρει μία σειρά μέτρων, βελτιώνουμε το καθεστώς της κοινωνικής απόσυρσης στους νόμιμα δικαιούχους στο εσωτερικό της Χώρας, εντατικοποιούμε τη δραστηριοποίηση των μεταποιητικών ομάδων χυμοποιίας -είμαστε καθημερινά σχεδόν σε επικοινωνία ώστε να πάνε περισσότερες ποσότητες στην χυμοποιία- επανεξετάζουμε την πολιτική των μεταφορών με το συναρμόδιο Υπουργείο και ήδη έχει βγει συγκεκριμένη εγκύκλιος από το Υπουργείο Συγκοινωνιών, που μας διευκολύνει για τη μεταφορά προϊόντων τόσο στην Ευρώπη, όσο και στις χώρες της ΚΑΕ και έχουμε μπει σ' ένα μεγάλο πρόγραμμα διαφήμισης τόσο στις χώρες της Ευρώπης, αλλά και στη Χώρα μας, έτσι ώστε να διευρύνουμε την κατανάλωση.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μιχελογιάννης έχει το λόγο.

ΙΩΣΗΦ ΜΙΧΕΛΟΓΙΑΝΝΗΣ: Κύριε Πρόεδρε, άκουσα την απάντηση του κυρίου Υπουργού, αλλά δεν είναι βέβαια ικανοποιητική. Πρώτα απ' όλα η παραγωγή ήταν εκατόν είκοσι χιλιάδες τόνοι, αλλά δεν έλαβε υπόψη του ο κύριος Υπουργός, ότι φέτος στα Χανιά είχαμε τρομερές εις βάρος μας συγκυρίες. Πρώτα απ' όλα ήταν οι καιρικές συνθήκες- με τη χαλαζόπτωση, μετά τις 20 Φεβρουαρίου- στις οποίες αναφέρθηκε ο κύριος Υπουργός εν μέρει, αλλά επικαλέστηκε και μία ζημιά 10%. Αυτή είναι μία παλαιότερη εκτίμηση του Υπουργείου Γεωργίας και της Διεύθυνσης Γεωργίας του Νομού Χανίων.

Εγώ επισκέφθηκα τον Υπουργό κ. Τζουμάκα και πιστεύω να έχει έρθει ήδη σε επαφή με το Διευθυντή Γεωργίας κ. Σταματάκη, και θα δείτε ότι η ζημιά έχει φθάσει σχεδόν στο 50% της παραγωγής. Επομένως δεν μπορεί να μιλάτε μόνο για 10% ζημιά. Αυτό είναι μια παλαιότερη εκτίμηση.

Επίσης είχαμε τον αποκλεισμό επί εικοσαήμερον περίπου, των εθνικών οδών από τους Θεσσαλούς αγρότες, με τις γνωστές συνέπειες για τη διακίνηση των πορτοκαλιών των Χανίων και γενικότερα των προϊόντων της Κρήτης και μετά είχαμε και την απεργία των ναυτεργατών, που και αυτή είχε σαν αποτέλεσμα, λόγω της ακινητοποίησης των πλοίων, όλη αυτήν την εις βάρος μας κατάσταση.

Από εκεί και πέρα υπάρχουν τριάντα πέντε χιλιάδες ή σαράντα χιλιάδες τόνοι πάνω στα δέντρα, αρκετά από τα οποία που έχουν προσβληθεί, εκτός από αυτά που υπάρχουν κάτω από τα δέντρα. Επομένως δεν μπορούμε να στηριζόμαστε μόνο στην κοινωνική απόσυρση. Και σας ρωτώ, κύριε Υπουργέ-γιατί λέτε ότι είναι υπό εξέλιξη-πότε θα γίνει αυτή η κοινωνική απόσυρση; Αυτή έπρεπε να είχε γίνει. Αν δε γίνει αμέσως, δε θα παίξει κανένα ρόλο, ούτε για τη διακίνηση ούτε για την παρέμβαση στην αγορά και δε θα έχει καμιά ανακούφιση στο εισόδημα των αγροτών. Σήμερα αμέσως πρέπει να γίνει αυτή η παρέμβαση. Δεν μπορεί να λέμε ότι 

Σελίδα 5024 

βρίσκεται σε μία εξέλιξη το θέμα της κοινωνικής απόσυρσης. Αφού είναι αποφασισμένο, κάντε το αμέσως.

Δεύτερον, απευθύνθηκα, κύριε Πρόεδρε, στον κύριο Υπουργό και φαντάζομαι, επαναλαμβάνω, ο κ. Τζουμάκας να έχει μιλήσει με τον κ. Σταματάκη, γιατί πρέπει να ανοίξει η χωματερή στα Χανιά. Δε νομίζω ότι έχουμε φθάσει στο πλαφόν της απόσυρσης. Πρέπει να ανοίξει η χωματερή στα Χανιά, αν θέλουμε να ανακουφισθούν οι αγρότες, να φύγουν τουλάχιστον πέντε χιλιάδες τόνοι, ώστε να μπορέσουν αυτοί οι άνθρωποι να ανασάνουν, και από τις τεράστιες ζημιές που έχει το προϊόν τους, αλλά και από το ότι δεν έγινε καμία διακίνηση όπως έπρεπε να γίνει και όπως έγιναν άλλες χρονιές. Μπορεί η περσινή χρονιά να ήταν καλή, κύριε Υπουργέ, αλλά η φετινή είναι κυριολεκτικά καταστρεπτική.

Δεν μπορεί να αφήσουμε τα πορτοκαλοχώρια του Νομού Χανίων απροστάτευτα. Επισκέφθηκα μερικά χωριά, όπως είναι η Αγιά, το Βαρύπετρο, Αλικιανό, το Βατόλακο κλπ. και είδα ότι όλα αυτά έχουν τεράστιες ζημιές και οι παραγωγοί βρίσκονται σε απόγνωση.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Θέλω να διαβεβαιώσω τον κύριο συνάδελφο, ότι τουλάχιστον όταν έρχομαι στη Βουλή, είμαι υποχρεωμένος να λαβαίνω υπόψιν μου όχι απλώς τις πληροφορίες, αλλά τις έγγραφες τοποθετήσεις των υπηρεσιών του Υπουργείου Γεωργίας.

Με βάση τα έγγραφα στις 19 - 20 Μαρτίου έγινε έλεγχος στην περιοχή και η ζημιά ήταν 10%. Σήμερα μας είπαν, ότι λόγω των ανέμων και των βροχοπτώσεων, η ζημιά αυτή μπορεί να είναι πολύ περισσότερη. Οι υπηρεσίες του Υπουργείου Γεωργίας και στο νομό και εδώ, υπολογίζουν τη ζημιά στο 10% περίπου. Ευχόμαστε να μην είναι παραπάνω, γιατί με την κοινωνική απόσυρση, που έχουμε προγραμματίσει προς τρίτες χώρες, βρίσκεται σε εξέλιξη - και βεβαίως, αγαπητέ συνάδελφε, θα θέλαμε να είναι αυτόν το Γενάρη, αλλά δεν είναι μόνο δική μας δικαιοδοσία αυτή η απόφαση έχουμε υποβάλει αυτό το αίτημα από το Δεκέμβριο μήνα στις υπηρεσίες της Ευρωπαϊκής 'Ενωσης και σήμερα που μιλάμε, δεν υπάρχει γραπτή έγκριση. Εμείς παίρνουμε το ρίσκο επάνω μας, μια και έχουμε συμφωνήσει με όλες τις Διευθύνσεις της Ευρωπαϊκής 'Ενωσης να μας επιτραπεί αυτή η κοινωνική απόσυρση και προχωράμε σ'αυτό το μέτρο. Γι'αυτό είπα ότι είναι σε εξέλιξη. 'Ομως, με την εξέλιξη αυτή υπάρχει από τα Χανιά το αίτημα, να μην εξάγουμε πολλούς τόνους από την περιοχή σας γιατί λόγω του όγκου εξαγωγών προς τρίτες χώρες από τις άλλες περιοχές με το μέτρο της κοινωνικής απόσυρσης, υπάρχει αύξηση της τιμής. Και τα Χανιά έχουν έναν ιδιαίτερο λόγο, γιατί οι αποστάσεις δημιουργούν ένα τεράστιο πρόβλημα μεταφορικών μεταφορικών και δεν είναι εύκολο να λύσουμε όλα τα προβλήματα. Σε κάθε περίπτωση, όμως, το Υπουργείο Γεωργίας πήρε έγκαιρα τα μέτρα του. Δεν έχει άλλα μέτρα να πάρει. Αυτήν τη στιγμή όλες οι υπηρεσίες του Υπουργείου Γεωργίας, του ΕΛΓΑ και της ΠΣΕΑ είναι στο νομό, ενημερώνονται, παρακολουθούν την εξέλιξη και θα πάρουμε τα αναγκαία μέτρα, που θα μας βοηθήσουν να διευκολύνουμε τους παραγωγούς των Χανίων.

ΙΩΣΗΦ ΜΙΧΕΛΟΓΙΑΝΝΗΣ: Μπορείτε να ανοίξετε τη χωματερή και να κάνετε αποσύρσεις.

ΔΗΜΗΤΡΙΟΣ ΣΩΤΗΡΛΗΣ (Υφυπ. Γεωργίας): Βεβαίως δώσαμε εντολή σήμερα προς αυτήν την κατεύθυνση, κύριε συνάδελφε. Είπαμε να ανοίξει η χωματερή.

ΙΩΣΗΦ ΜΙΧΕΛΟΓΙΑΝΝΗΣ: Αυτό είναι ικανοποιητικό.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε συνάδελφε, όχι διάλογος. 'Εληξε η συζήτηση.

Δεύτερη επίκαιρη ερώτηση στην ημερήσια διάταξη είναι η υπ' αριθμ. 907/18-3-97 του Βουλευτή της Νέας Δημοκρατίας κ. Ελευθέριου Παπαγεωργόπουλου προς τον Υπουργό Πολιτισμού, σχετικά με τις προθέσεις της Κυβέρνησης να επιστραφούν στην Εύβοια όλες οι αρχαιότητες που ανακαλύφθηκαν και απομακρύνθηκαν από αυτήν.

Δεν έχει προσέλθει ακόμα ο κύριος Υπουργός Πολιτισμού. Θα την κρατήσουμε μέχρις της αφίξεως του κυρίου Υπουργού.

Τρίτη επίκαιρη ερώτηση στην ημερήσια διάταξη είναι η υπ' αριθμ. 919 της 19-3-97 του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Υγείας και Πρόνοιας, σχετικά με τους περιορισμούς στη χορήγηση της ετήσιας κάρτας διαδρομών στα συγκοινωνιακά μέσα, για τα άτομα με ειδικές ανάγκες κλπ.

Η επίκαιρη ερώτηση έχει ως εξής: 

"Στο συνέδριο της Εθνικής Συνομοσπονδίας Ατόμων με Ειδικές Ανάγκες, ο Πρωθυπουργός έλεγε ότι: "Θεσπίστηκαν μέτρα, που στόχο είχαν τη διευκόλυνση των ατόμων με ειδικές ανάγκες, όπως η δωρεάν και με έκπτωση 50% μετακίνηση των ατόμων με ειδικές ανάγκες, στις αστικές και υπεραστικές συγκοινωνίες". Παρ'ότι πέρασαν λίγες μέρες από τότε, η Κυβέρνηση δείχνει την κοινωνική αναλγησία της, ορίζοντας επιπλέον περιορισμούς στη χορήγηση της ετήσιας κάρτας διαδρομών με τα συγκοινωνιακά μέσα, για τα άτομα με ειδικές ανάγκες.

Η πολιτική της περικοπής των κοινωνικών κατακτήσεων και παροχών που ακολουθεί η Κυβέρνηση, καθώς και τα οξυμμένα και άλυτα προβλήματα των ατόμων με ειδικές ανάγκες, όπως είναι το ζήτημα της εκπαίδευσης και της επαγγελματικής αποκατάστασής τους, το χαμηλό επίδομα τυφλότητας, η έλλειψη μέριμνας για τους ηλικιωμένους τυφλούς και άλλα, έχει προκαλέσει την αντίδραση των ατόμων με ειδικές ανάγκες.

Ερωτάται ο κύριος Υπουργός εάν προτίθεται να ανακαλέσει τη συγκεκριμένη απόφαση και να καταργήσει όλες τις εισοδηματικές προϋποθέσεις για τη χορήγηση της κάρτας και τι μέτρα προτίθεται να πάρει η Κυβέρνηση για την ικανοποίηση των αιτημάτων των ατόμων με ειδικές ανάγκες;"

Ο Υφυπουργός Υγείας-Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, η πρόσφατη κοινή υπουργική απόφαση με θέμα τη χορήγηση καρτών μετακίνησης σε άτομα με ειδικές ανάγκες, για το 1997, δημοσιεύτηκε στις 6-3-97. Με αυτήν προβλέπεται έκπτωση 50% στις διαδρομές εσωτερικού των υπεραστικών ΚΤΕΛ και του Ο.Σ.Ε., για όλους τους δικαιούχους και στα αστικά λεωφορεία των επαρχιακών πόλεων, για όσους κατοικούν στο συγκεκριμένο νομό.

Για τους κατοίκους της Αττικής και της Θεσσαλονίκης προβλέπεται και δωρεάν χρήση των συγκοινωνιακών μέσων του ΟΟΣΑ και του ΟΑΣΘ, με δύο προϋποθέσεις: Τα ανώτατα όρια εισοδήματος, ατομικού ή οικογενειακού, ανάλογα με τη δήλωση του εισοδήματος και δεύτερον, να μην έχουν αποκτήσει αφορολόγητο όχημα.

Ο πρώτος περιορισμός υφίσταται από την έναρξη αυτού του προγράμματος, βάσει του ν. 2072/92 και πηγάζει από τη γενική αρχή, ότι τα βοηθήματα και οι διευκολύνσεις μπορούν να ποικίλουν, ανάλογα με τις ανάγκες, λαμβάνοντας υπόψη τις κοινωνικές ανισότητες.

Λόγοι δημοσιονομικοί δεν επέτρεψαν την αναπροσαρμογή των ποσών.

Ο δεύτερος περιορισμός, που είχε δοκιμαστεί και κατά την πρώτη εφαρμογή του προγράμματος, αποτελεί έναν τρόπο αποφυγής διπλών ενισχύσεων για τον ίδιο σκοπό. Και επίσης, στόχευε στην αντιστοίχιση των παροχών με την πραγματική χρήση. Στην πορεία διαπιστώθηκε ότι η υλοποίηση ήταν δυσχερής και γι' αυτό το θέμα επανεξετάζεται προς την επαναφορά της προηγούμενης κατάστασης, δηλαδή την άρση του περιορισμού, με τροπoποίηση της κοινής υπουργικής απόφασης.

Σε αναγνώριση των πολλαπλών δυσκολιών αυτού του προγράμματος, το Υπουργείο θα συγκροτήσει επιτροπή με τη συμμετοχή της Εθνικής Συνομοσπονδίας Ατόμων με Ειδικές Ανάγκες, για να εξεταστούν ρυθμίσεις διαρκέστερου χαρακτήρα.

Επίσης έχει συσταθεί επιτροπή, που επεξεργάζεται σχέδιο Προεδρικού Διατάγματος για την ενιαία πιστοποίηση της αναπηρίας και την έκδοση κάρτας αναπηρίας, σύμφωνα με το 

Σελίδα 5025 

ν. 2430/96, που αυτό θα διευκολύνει πολλά προβλήματα που τώρα εντοπίζονται στα επιμέρους προγράμματα, ενώ πηγάζουν από το συνολικό σύστημα πιστοποίησης αναγκών και αναγνώρισης των δικαιωμάτων.

Τώρα ως προς τα γενικότερα μέτρα πολιτικής για τα άτομα με ειδικές ανάγκες, εκτός από τα υπάρχοντα προγράμματα και τις προβλέψεις του υποπρογράμματος "Πρόνοια" του Κοινοτικού Πλαισίου Στήριξης, ο σχεδιασμός του Υπουργείου θα στηριχθεί στο πόρισμα της επιτροπής του ν. 2430/96 και θα λάβει σοβαρά υπόψη τη σχετική έκθεση της Εθνικής Συνομοσπονδίας Ατόμων με Ειδικές Ανάγκες. Πρόκειται για προτάσεις που στοχεύουν στην εξειδίκευση της εφαρμογής των προτύπων κανόνων του Ο.Η.Ε., για ίσες ευκαιρίες των ατόμων με ειδικές ανάγκες στα δεδομένα και τις περιστάσεις της Χώρας μας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ο κύριος Υπουργός προφανώς -με τα όσα είπε, μπορεί να πέφτω και έξω- δεν έχει συναντηθεί με τους ανθρώπους αυτούς. Γιατί εγώ θα σας πω λίγα λόγια, όπως τα κατάλαβα από τη συνεργασία που είχαμε αυτές τις ημέρες με τους εκπροσώπους των σωματείων των ατόμων με ειδικά προβλήματα, των ατόμων με ειδικές ανάγκες.

Το πρώτο πράγμα που μου είπαν, κύριε Πρόεδρε, με μια φωνή -και αυτό να το ακούσει ο κύριος Υπουργός, γιατί θα ήθελα να το σχολιάσει- ήταν ότι "δεν ξαναγυρίζουμε στην επαιτεία". Μου είπαν και σας το μεταφέρω, ότι "δεν ξαναγυρίζουμε στην επαιτεία". 'Ηταν μια κραυγή. Για να το λένε, δεν έχω την εντύπωση ότι αντιπαρατίθενται πολιτικά με αυτήν την Κυβέρνηση ή με κάποια άλλη, αλλά τα ίδια τα προβλήματα τους ανάγκασαν να βγάλουν αυτήν την κραυγή διαμαρτυρίας.

Δε στέκομαι τόσο στην κάρτα, για την οποία θα μπορούσε ο κύριος Υπουργός να μας έλεγε περισσότερα πράγματα και να απαντήσει και στο αίτημα εκείνο, για τη χορήγηση της κάρτας χωρίς προϋποθέσεις. Επιτέλους, δεν είναι δα και κανένα μεγάλο ποσό. Λέτε σαν προϋπόθεση, ότι πρέπει να έχει το τάδε εισόδημα. Να φύγει και αυτή η προϋπόθεση. Είναι ένα αίτημα.

'Ομως, κυρίως αυτό που αναδείχνουν οι οργανώσεις των ατόμων με ειδικές ανάγκες, και ειδικότερα, αν θέλετε, των τυφλών, είναι: σχολές εκπαίδευσης, επαγγελματικής κατάρτισης και να τηρηθούν αυτοί έστω οι κουτσοί νόμοι που υπάρχουν σήμερα. Να μην μπαίνουν απ' το παράθυρο άνθρωποι οι οποίοι δεν έχουν σχέση μ' αυτούς. Η στάση απέναντι σε τέτοιους ανθρώπους χρωματίζει -δεν είναι ενδεικτικό απόλυτα- το τι είναι ο καθένας μας στο κάτω-κάτω της γραφής.

Αν συμπεριφέρεσαι έτσι απέναντι στον τυφλό ή απέναντι σε κάποιον άλλο που έχει πράγματι σοβαρές ανάγκες, με την αντίληψη "καιάδα", ας το πούμε έτσι, δείχνει ότι έχεις μία πολιτική η οποία είναι αποδοκιμαστέα, είναι καταδικαστέα. Απ' αυτήν την άποψη, νομίζω, ότι πρέπει να καθήσετε, κύριε Υπουργέ, και να κουβεντιάσετε μ'αυτούς τους ανθρώπους, να δείτε αυτά τα ζητήματα και να δώσετε λύσεις. 'Οχι μόνο κουβέντες.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός Υγείας- Πρόνοιας έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, δύο λόγια μόνο. Ασφαλώς, κύριε συνάδελφε, συνεννοήθηκα με τις υπηρεσίες και ασφαλώς είμαστε σε συνεχή επαφή με τη Συνομοσπονδία Ατόμων με Ειδικές Ανάγκες, συνεργαζόμαστε μαζί της. Και σύμφωνα με τις δημοσιονομικές δυνατότητες και τις οικονομικές συγκυρίες της Χώρας, νομίζω ότι προσπαθούμε μέσα από διάφορα προγράμματα, να μειώσουμε τα προβλήματα των ατόμων με ειδικές ανάγκες. Δεν είναι και τυχαίο, ότι επί τρία συνεχή χρόνια δώσαμε αυξήσεις στα μικρά εκείνα επιδόματα των ατόμων με ειδικές ανάγκες , ύψους 20% Δεν είναι απλό αυτό, κύριε συνάδελφε.

Εγώ πιστεύω ότι η κάρτα αναπηρίας, η οποία προβλέφθηκε με το νομοσχέδιο του 1996, όπως είπα προηγουμένως, θα λύσει πάρα πολλά προβλήματα, διότι θα ξεκαθαρίσει την ήρα από το στάρι, θα ξεκαθαρίσει ποια είναι τα πραγματικά άτομα με ειδικές ανάγκες, έτσι ώστε και οι ενισχύσεις, οι οποίες θα δίνονται στα γνήσια άτομα με ειδικές ανάγκες, να πιάνουν τόπο πολύ περισσότερο απ' ότι πιάνουν τώρα. 'Εχει συσταθεί επιτροπή. Εκδίδεται το προεδρικό διάταγμα και πολύ σύντομα θα αρχίσει η εφαρμογή της κάρτας αναπηρίας. Αυτό είναι νομίζω ένα θέμα που πρέπει και εσείς να το επιζητάτε. Και πρέπει όλοι μαζί να βοηθήσουμε στο να προχωρήσει αυτή η διαδικασία.

ΠΡΟΕΔΡΕΥΩΝ (Παναγιώτης Ν. Κρητικός): Θα επανέλθουμε στην κρατηθείσα δεύτερη ερώτηση, αν και είχε ζητήσει ο κύριος Υφυπουργός Υγείας και Πρόνοιας να προηγηθεί η πρώτη ερώτηση δευτέρου κύκλου του κ. Καψή. Αλλά αυτό προϋποθέτει τη σύμφωνη γνώμη των ενδιαμέσεων.

ΓΙΑΝΝΗΣ ΚΑΨΗΣ: Κύριε Πρόεδρε, παρακαλώ να προηγηθεί η ερώτησή μου, επειδή αυτήν τη στιγμή η Επιτροπή στην οποία μετέχω, έχει διακόψει.

ΠΡΟΕΔΡΕΥΩΝ (Παναγιώτης Ν. Κρητικός): Εάν ο κύριος Υπουργός Πολιτισμού, ο οποίος ήδη προσήλθε και ο κ. Παπαγεωργόπουλος και η κα Παπανδρέου και ο κ. Δραγασάκης συμφωνούν να προηγηθείτε, ευχαρίστως, εγώ δεν έχω αντίρρηση.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Να προηγηθεί, κύριε Πρόεδρε.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Και εγώ συμφωνώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Συζητείται, λοιπόν, η πρώτη στην ημερήσια διάταξη με αριθμό 902/17-3-1997 επίκαιρη ερώτηση δεύτερου κύκλου του Βουλευτή του Πανελληνίου Σοσιαλιστικού Κινήματος κ. Ιωάννη Καψή προς τον Υπουργό Υγείας και Πρόνοιας, σχετικά με τη λήψη μέτρων εκσυγχρονισμού της προσφυγικής νομοθεσίας, η οποία δεν αναγνωρίζει το ιδιοκτησιακό δικαίωμα των προσφύγων της Μικρασιατικής καταστροφής κ.λπ.

Η ερώτηση έχει ως εξής:

" Εδώ και πενήντα χρόνια ένα τεράστιο κοινωνικό πρόβλημα ταλαιπωρεί τους κληρονόμους των προσφύγων της Μικρασιατικής καταστροφής, οι οποίοι στεγάστηκαν από το Υπουργείο Κοινωνικής Πρόνοιας με το σύστημα της αυτοστεγάσεως. 

Η ξεπερασμένη, άδικη και αναχρονιστική προσφυγική νομοθεσία δεν τους αναγνωρίζει το ιδιοκτησιακό τους δικαίωμα επί της ταράτσας του σπιτιού τους, με άμεση συνέπεια να μην μπορούν να κατεδαφίσουν τα ερειπωμένα πια σπίτια τους και να τα ανοικοδομήσουν με αναγνωρισμένο το ιδιοκτησιακό τους δικαίωμα και στην ταράτσα του σπιτιού τους.

Κατά συνέπεια ερωτάται ο κύριος Υπουργός:

1. Γιατί καθυστερεί, παρά τις διαβεβαιώσεις του, η νομοθετική ρύθμιση που θα επιλύει αυτό το τεράστιο κοινωνικό πρόβλημα; 

2. Η αδικία αυτή και ο αναχρονισμός, που αποτελεί συνέχεια του διωγμού των Μικρασιατών, πόσο θα συνεχιστεί ακόμα; 

3. Σκέπτεται ο κύριος Υπουργός να δώσει άμεση λύση, ώστε να αποδειχθεί η κοινωνική ευαισθησία του ΠΑΣΟΚ;".

Ο Υφυπουργός Υγείας-Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Κύριε Πρόεδρε, θα είμαι πολύ σύντομος.

Στο σοβαρό θέμα, το οποίο φέρνει ο αγαπητός συνάδελφος κ. Καψής στη Βουλή με τη σημερινή επίκαιρη ερώτησή του, έχω να παρατηρήσω τα παρακάτω:

Πράγματι, με τις διατάξεις των άρθρων 31 έως 44 του Βασιλικού Διατάγματος 330/60 περί κωδικοποιήσεως της περί αποκατάστασης των αστών προσφύγων νομοθεσίας του ν. 2044/52, παραχωρούνται σε δικαιούχους πρόσφυγες, όχι μόνο ολόκληρα, αλλά και μισά οικόπεδα, ανάλογα με τα μέλη της οικογένειάς τους. Τα μισά οικόπεδα παραχωρούν το εξ αδιαιρέτου, με δικαίωμα η μια οικογένεια να κτίσει στο ισόγειο και η άλλη στον πρώτο όροφο, με δάνειο που τους έδινε το Υπουργείο.

'Eχει συμβεί, όμως, σε ορισμένες περιπτώσεις να έχουν 

Σελίδα 5026 

διατεθεί μισά οικόπεδα και να έχουν χτιστεί σπίτια μόνο στο ισόγειο και τα δώματα να είναι αδιάθετα. Το Υπουργείο έχει την ευχέρεια να παραχωρήσει σήμερα τα μισά παραπάνω οικόπεδα, αλλά υπάρχει πρόβλημα στη δανειοδότηση των δικαιούχων, επειδή η χορήγηση πιστώσεων έχει διακοπεί από το έτος 1996 και δε γνωρίζουμε πότε θα γίνει πάλι η ενεργοποίηση των προγραμμάτων αυτών.

Συγχρόνως, από αυτοψίες υπηρεσιακών μηχανικών έχει διαπιστωθεί ότι η κατασκευή της ισογείου κατοικίας δεν επιτρέπει την ανέγερση επί του δώματος άλλης κατοικίας, χωρίς την ενίσχυσή της με κολώνες στο ισόγειο.

Οι παραχωρησιούχοι των ισογείων δεν επιτρέπουν την κατασκευή κολωνών στα σπίτια τους και αυτό έχει ως αποτέλεσμα να μην μπορούν να διατεθούν τα δώματα αυτά και κάποιοι επιτήδειοι να τα καταλαμβάνουν αυθαίρετα με τις γνωστές στη συνέχεια συνέπειες.

Οι ιδιοκτήτες των ισογείων κατοικιών και του μισού των οικοπέδων, ζητούν από το Υπουργείο να τους παραχωρηθεί και το άλλο μισό των οικοπέδων. Η αρμόδια υπηρεσία είχε προχωρήσει και στο παρελθόν σε σχετική τροπολογία για τη ρύθμιση του θέματος, η οποία, όμως, δεν έφθασε στη Βουλή.

Είμαι στην ευχάριστη θέση να σας ενημερώσω, ότι ξανά η υπηρεσία ετοίμασε σχετική τροπολογία. Είναι έτοιμη και πολύ σύντομα με τον πιο γρήγορο τρόπο θα έλθει στη Βουλή προς ψήφιση.

ΠΡΟΕΔΡΕΥΩΝ (Παναγιώτης Ν. Κρητικός): Φέρτε την να την προσυπογράψουμε. 

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Και αυτό για να λυθεί το πρόβλημα μια για πάντα. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καψής έχει το λόγο.

ΓΙΑΝΝΗΣ ΚΑΨΗΣ: Είμαι υποχρεωμένος να σεβαστώ τη δήλωση του αναρμοδίου - αρμοδίου Υφυπουργού, γιατί δεν έχει την αρμοδιότητα. Ξέρω ότι δε θα γίνει και πάλι τίποτα. Η ανταλλάξιμη περιουσία, κύριε Υπουργέ, απετελείτο από σαράντα οκτώ χιλιάδες κτήματα. 'Εχουν μείνει είκοσι τέσσερις χιλιάδες, τα άλλα έχουν εξαφανιστεί ως δια μαγείας. Οι μανδαρίνοι των Υπουργείων κωλυσιεργούν, για να σκυλεύουν την μικρασιατική περιουσία. Ο διωγμός συνεχίζεται ακόμη και σήμερα παρ' ότι οι πρόσφυγες, όπως δείχνουν οι μελέτες των οικονομικών Υπουργείων, κάλυψαν τις δαπάνες στεγάσεώς τους τα δέκα πρώτα χρόνια. Το όλο κόστος του προσφυγικού προβλήματος εκαλύφθη από τους ίδιους τους πρόσφυγες την πρώτη δεκαετία.

Σήμερα, εβδομήντα πέντε χρόνια μετά, υπάρχουν άνθρωποι που ζουν κάτω από στέγες που στάζουν, γιατί δεν μπορούν να τις επιδιορθώσουν. Και όταν δανειοδοτούμε τους καταπατητές της Γλυφάδας και της Βουλιαγμένης, που έχτισαν μέσα σε χειμάρρους και τους χάλασε η βροχή τα σπίτια -που ορθώς και ευτυχώς τους τα χάλασε- αυτοί οι πρόσφυγες δεν έχουν πού να κοιμηθούν.

Σέβομαι τη δήλωσή σας, δεν μπορώ να τη διαψεύσω εκ των προτέρων, άλλωστε δε φταίτε εσείς. Σε λίγους μήνες, το Σεπτέμβρη, θα είμαστε πάλι εδώ. 'Οπως επί τέσσερα χρόνια παίρνω υποσχέσεις, ότι θα διορθωθεί η κατάπτυστη ιστορία των σχολείων μας, την οποία θα έλεγε ότι την έγραψε ο Κεμάλ και δε γίνεται τίποτα. Προσέξτε, η πρόβλεψη είναι δυόμισι εκατομμύρια. Είναι καλοί, αγαθοί άνθρωποι, αλλά κάποτε εξεγείρονται. Δεν είναι δυνατόν να συνεχισθεί αυτή η κατάσταση.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Απαντώντας στα περί αρμοδιότητος, αναρμοδιότητος κ.λπ., πρέπει να σας πω πράγματι, ότι την αρμοδιότητα σ' αυτά τα θέματα την έχει ο κ. Κοτσώνης. 'Ομως, η πολιτική του Υπουργείου είναι ενιαία και ασφαλώς, πριν έλθω να απαντήσω στην επίκαιρη ερώτησή σας, συνεννοήθηκα και με τον κύριο Υφυπουργό. Υπάρχει και ενημερωτικό σημείωμα από την αρμόδια υπηρεσία.

Εκείνο που σας διαβεβαιώνω είναι, ότι το Υπουργείο το απασχολεί πολύ σοβαρά το θέμα, γι' αυτό είχε ετοιμάσει παλαιότερα τροπολογία, η οποία δεν έφθασε στο Κοινοβούλιο για να γίνει νόμος του Kράτους. 'Ομως, και η υπηρεσία και ο κ. Κοτσώνης με διαβεβαίωσαν αυτό ακριβώς που σας είπα, ότι πολύ σύντομα και μάλιστα του Υπουργείου Υγείας Πρόνοιας, θα έρθει στη Βουλή, μέσα στο Μάϊο πιστεύω. Οπότε θα έχουμε την ευκαιρία να την περάσουμε και να την αναπτύξετε και εσείς, για να βοηθήσετε προς την κατεύθυνση αυτή.

ΓΙΑΝΝΗΣ ΚΑΨΗΣ: 'Ιδωμεν, κύριε Υπουργέ.

ΠΡΟΕΔΡΕΥΩΝ (Παναγιώτης Ν. Κρητικός):Επανερχόμεθα στην κρατηθείσα δεύτερη επίκαιρη ερώτηση πρώτου κύκλου.

Είναι η με αριθμό 907/18-3-1997 επίκαιρη ερώτηση του Βουλευτή της Νέας Δημοκρατίας κ. Ελευθέριου Παπαγεωργόπουλου προς τον Υπουργό Πολιτισμού, σχετικά με τις προθέσεις της Κυβέρνησης να επιστραφούν στην Εύβοια όλες οι αρχαιότητες που ανακαλύφθηκαν και απομακρύνθηκαν από αυτήν.

Η επίκαιρη ερώτηση του κ. Παπαγεωργόπουλου έχει ως εξής:

"'Ενα πολύ σημαντικό νομισματικό σύνολο βρέθηκε σε ένα αρχαίο χρηματοκιβώτιο στην Ερέτρια από την ελβετική αρχαιολογική σχολή. Τα τριακόσια εξήντα τέσσερα νομίσματα εκ των οποίων τριακόσια τριάντα οκτώ ασημένια και δέκα έξι χάλκινα βρέθηκαν μετά 2300 χρόνια στον πυθμένα ενός αρχαίο πηγαδιού.

'Ομως, τόσο ο θησαυρός αυτός που βρέθηκε στην Ερέτρια, μετά τις αναγκαίες εργασίες αποκατάστασής του όσο, και το εκπληκτικό πανάρχαιο ύφασμα που βρέθηκε στο πρώτο παλαιογεωμετρικό ναό που ανακαλύφθηκε στο Λευκαντί και οι σπουδαίες μεσαιωνικές πανοπλίες του κάστρου της Χαλκίδας, καθώς και τα μοναδικά χρυσά κύπελλα της Δίρφεως, πρέπει να επιστρέψουν στην Εύβοια, στα αντίστοιχα Μουσεία Χαλκίδας και Ερέτριας, αντί να παραμένουν στην παμφάγο Αθήνα.

Η ικανοποίηση του αιτήματος, πέραν του ότι αποτελεί απόδοση δικαιοσύνης για την Εύβοια, θα αποτελέσει μοχλό για την τουριστική ανάπτυξη του νομού.

Για τους λόγους αυτούς, ερωτάται ο αρμόδιος κύριος Υπουργός:

Τι προτίθεται να πράξει για την επιστροφή των αρχαιοτήτων στην Εύβοια;"

Ο Υπουργός Πολιτισμού κ. Βενιζέλος έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): 'Οπως γνωρίζει το Σώμα, βασική αρχή της μουσειακής μας πολιτικής είναι τα ευρήματα να εκτίθενται, εφόσον αυτό είναι δυνατόν, στον τόπο στον οποίο έχουν ανευρεθεί, σε μουσεία ανασκαφών ή στα μεγάλα νομαρχιακά μουσεία τα οποία κατασκευάζονται. Υπάρχει ένα αρκετά πλούσιο κτιριολογικό πρόγραμμα.

Είναι επίσης γνωστό, γιατί έχω απαντήσει σε σχετική ερώτηση συναδέλφου από το Νομό Ευβοίας πριν από λίγες εβδομάδες, ότι το Υπουργείο Πολιτισμού καταβάλλει προσπάθειες, ώστε να ευδοκιμήσει το παλιό σχέδιο για τη δημιουργία ενός διαχρονικού μουσείου στην Αρέθουσα. Οι συνεννοήσεις μου δε, με τη διοίκηση της Εθνικής Τράπεζας έχουν προχωρήσει με πολύ ικανοποιητικό τρόπο. Πολύ σύντομα αναμένεται όλα αυτά να επιβεβαιωθούν και εγγράφως, ώστε να παραχωρηθεί και να διαμορφωθεί αυτό το παλαιό βιομηχανοστάσιο, το οποίο είναι απολύτως κατάλληλο για την εγκατάσταση ενός τέτοιου μουσείου πρωτότυπου και πρότυπου, διαχρονικού χαρακτήρα, που να μην είναι μόνο αρχαιολογικό, μόνο βυζαντινό, αλλά να καλύπτει όλες τις περιόδους.

Στο πλαίσιο αυτό κινείται και η απάντησή μου για τα συγκεκριμένα ερωτήματα του συναδέλφου κ. Παπαγεωργόπουλου, ο οποίος γνωρίζει ότι έχω ιδιαίτερη ευαισθησία για το Νομό Ευβοίας, καθώς κατά το ένα σκέλος έλκω την καταγωγή από εκεί.

Ο θησαυρός, δηλαδή το σύνολο των νομισμάτων το οποίο ευρέθη στην Ερέτρια κατά τη διάρκεια των ανασκαφών της ελβετικής αρχαιολογικής σχολής, φυλάσσεται εκεί επιτόπου. 

Σελίδα 5027 

Δεν εκτίθενται τα νομίσματα, γιατί είναι υπό συντήρηση, αλλά βρίσκονται στην Εύβοια.

Το πολύ σημαντικό πρωτογεωμετρικό εύρημα, το ύφασμα το οποίο βρέθηκε στο Λευκαντί, συντηρείται και εκτίθεται προσωρινά στο Εθνικό Αρχαιολογικό Μουσείο. 'Εχει ανάγκη από πολύ ειδικές και λεπτές εργασίες συντήρησης και από πολύ ειδικές συνθήκες έκθεσης σε ειδικό εκθετήριο με πολύ αυστηρό έλεγχο των συνθηκών θερμοκρασίας και υγρασίας. Μόλις διαμορφωθούν οι κατάλληλες συνθήκες στην Εύβοια, θα μεταφερθεί και αυτό στην Εύβοια.

Θα παρακαλέσω, όμως, τον κύριο συνάδελφο, ο οποίος αντιλαμβάνεται πλήρως το πνεύμα της απάντησής μου, να μου δώσει κάποια περαιτέρω στοιχεία για τις μεσαιωνικές πανοπλίες, οι οποίες ανήκουν στην αρμοδιότητα της Α' Εφορίας Βυζαντινών Αρχαιοτήτων, γιατί με τα στοιχεία που παραθέτει στην ερώτησή του, δεν κατέστη δυνατόν να προετοιμάσει η υπηρεσία μια συγκεκριμένη απάντηση, γιατί δεν μπόρεσε να ταυτίσει τα αντικείμενα στα οποία αναφέρεται. Αλλά, ούτως ή άλλως, η αρχή που διέπει την πολιτική μας, είναι αυτή που σας ανακοίνωσα. Για δε τις βυζαντινές αρχαιότητες, ξέρετε ότι έχουμε ένα ολόκληρο πρόγραμμα, που συνδέεται με την πόλη της Χαλκίδας. Σ'αυτό το πρόγραμμα έχω αναφερθεί κατά το παρελθόν αναλυτικά εδώ στην Αίθουσα.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Σημειώνω, κύριε Υπουργέ, με ιδιαίτερη ικανοποίηση, την αυτεπάγγελτη αναφορά σας στην Αρέθουσα. Δε χωρούσε στο σύντομο χρόνο της επίκαιρης ερώτησης. Χαίρομαι που βάλατε το θέμα. Δείχνει ότι το έχετε στο νου σας.

..LAYOUT 3 'Οσον αφορά την επίκαιρη ερώτηση δεν το είπατε, αλλά ίσως θεωρηθεί ότι είναι πρώιμο το αίτημα -ακόμα δεν έχουν συντηρηθεί- τα ευρήματα τίθεται, όμως, σωρευτικά. Δεν έχω λόγο να αμφισβητήσω την ειλικρίνειά σας και τις προθέσεις, αλλά είναι χαρακτηριστική μέχρι σήμερα η Ελγίνειος

νοοτροπία του Κέντρου: 'Ολα εδώ. Πώς θα έχουμε την περιβόητη πολιτιστική αποκέντρωση; Πώς θα στηρίξουμε ζητήματα που αφορούν την ανάπτυξη και τον τουρισμό, αν δεν υπάρχουν κάποια στοιχεία ενδιαφέροντος, κάποιοι μαγνήτες που θα προσελκύουν τον κόσμο;

Δε θα επιστρατεύσω άλλα επιχειρήματα για να σας πείσω, βλέπω ότι είσθε ενήμερος για το ζήτημα και κινείσθε στην ίδια λογική, στον ίδιο άξονα. Θα χρησιμοποιήσω το λίγο χρόνο που μου μένει μόνο για το ζήτημα των μεσαιωνικών πανοπλιών.

Και το ελαχιστοποιώ. Είναι πολύ εύκολο, κύριε Υπουργέ, να γίνει και δεν επικαλούμαι την Ευβοϊκή σας καταγωγή μόνο, επικαλούμαι την ευαισθησία σας.

Το 1840, σε ένα μέρος του παλιού φρουρίου της Χαλκίδας, εκεί στους στρατώνες στη Σχολή Πεζικού, εγίνοντο εργασίες επισκευών. Κάποια στιγμή οι εργάτες καθαίρεσαν έναν τοίχο και ξαφνικά αποκαλύφθηκε μια τεράστια θολωτή αίθουσα, που οι Ενετοί λίγο πριν καταληφθεί η πόλη από τους Τούρκους, το θέρος του 1970, είχαν κρύψει τις πανοπλίες με την προοπτική μετά από κάποια χρόνια, που ήλπιζαν ότι θα επανήρχοντο, να τις χρησιμοποιήσουν πάλι.

Πέρασαν πολλοί αιώνες, ανακαλύφθηκαν τυχαία και είναι πάνω από εκατό. Είναι η πιο σημαντική συλλογή απο περικεφαλαίες, κράνη και πανοπλίες. Μερικές είναι στο Πολεμικό Μουσείο, και άλλες είναι στα υπόγεια, σε αποθήκες προφανώς, του Εθνολογικού Μουσείου. Μα, απο τις εκατό, αν παίρναμε μερικές θα μπορούσαμε να προκαλέσουμε το ενδιαφέρον και να μαγνητίσουμε τουρίστες, που θα έλθουν να δουν ένα τόσο σημαντικό εύρημα, που αφορά τον Τόπο, που έχει σχέση με την ιστορία του και που πραγματικά ενδιαφέρει όλους.

'Ετσι, λοιπόν, δε λέμε να έλθουν και οι εκατό πανοπλίες, αλλά ένα μέρος αυτής της συλλογής, η οποία σημειώνω ότι δεν εκτίθεται στο σύνολό της. Δείτε το σας παρακαλώ. Νομίζω ότι αξίζει να ικανοποιηθεί αυτό το αίτημα. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΕΥΑΓΓΕΛΟΣ ΒΕΝΙΖΕΛΟΣ (Υπ. Πολιτισμού): Αρχίζω από το τελευταίο, το οποίο έχει ιδιαίτερη σημασία. Εγώ θα ζητήσω από τις υπηρεσίες και από όλα τα μουσεία που εποπτεύονται από το Υπουργείο Πολιτισμού, να ανασυστήσουμε τη συλλογή αυτή, ει δυνατόν, και εφόσον ευδοκιμήσουν όσα έχουμε πει για την Αρέθουσα, να γίνει και μία αίθουσα για τις μεσαιωνικές πανοπλίες. Πρέπει να σας πω ότι μία απο τις πιο εντυπωσιακές αίθουσες στο Μητροπολητικό Μουσείο της Νέας Υόρκης, στο οποίο ήμουν προσφάτως για την έκθεση της δόξας του Βυζαντίου, είναι η Αίθουσα των Μεσαιωνικών Πανοπλιών.

Τώρα, όλα όσα είπατε για το παρελθόν, σε μεγάλο βαθμό ισχύουν. Υπήρχε πράγματι αυτή η Αθηνοκεντρική αντίληψη, η οποία δεν είναι μόνο Αθηνοκεντρική. Και τα ευρήματα της Βεργίνας σε πολύ μεγάλο βαθμό, για παράδειγμα, είναι στο Αρχαιολογικό Μουσείο της Θεσσαλονίκης. Είναι, όμως, όπως, σας είπα τόσο εκτεταμένο και πλούσιο και εντατικό το κτιριολογικό πρόγραμμα του Υπουργείου Πολιτισμού σε σχέση με τα μουσεία, ώστε δεν θα υπάρχει σε λίγο τουλάχιστον πρωτεύουσα νομού, που να μην έχει το δικό της μουσείο.

Αρχή, λοιπόν, της μουσειακής μας πολιτικής και της συγκρότησης των εκθέσεων, είναι να επιστρέφουν τα ευρήματα στη βάση τους, όχι μόνο για λόγους τουριστικής ανάπτυξης, αλλά και για λόγους ευαισθησίας, για λόγους πατριωτισμού, αν θέλετε. Γιατί η σχέση με αυτήν τη συλλογική μνήμη που είναι ο πατριωτισμός, συνδέεται και με τα συγκεκριμένα αντικείμενα, τα οποία υποστασιοποιούν αυτήν τη μνήμη.

ΠΡΟΕΔΡΕΥΩΝ (Παναγιώτης Ν. Κρητικός): Τέταρτη στην ημερήσια διάταξη είναι η με αριθμό 909/18-3-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς τους Υπουργούς Ανάπτυξης, Μεταφορών και Επικοινωνιών, σχετικά με δημοσιεύματα του Τύπου αναφερόμενα στις προθέσεις της Κυβέρνησης για δημιουργία νέου τηλεπικοινωνιακού οργανισμού, τη συμμετοχή ιδιωτών κ.λπ., η οποία έχει ως εξής:

"Στον Ημερήσιο Τύπο δημοσιεύθηκε ότι η κυρία Υπουργός Ανάπτυξης συναντήθηκε με επιλεγμένους επιχειρηματίες.

Στη συνάντησή τους αυτή σύμφωνα με τα δημοσιεύματα, η Υπουργός φέρεται να έχει προτείνει στους τέσσερις μεγαλοεπιχειρηματίες να συνεργασθούν με τη Δ.Ε.Η. και να συστήσουν ένα δεύτερο οργανισμό τηλεπικοινωνιών, ο οποίος θα ανταγωνισθεί τον Ο.Τ.Ε. όταν ανοίξουν πλήρως οι πύλες του ανταγωνισμού.

Κατόπιν αυτών, ερωτώνται οι κύριοι Υπουργοί:

Ποια είναι τελικά η συγκεκριμένη θέση της Κυβέρνησης σε ό,τι αφορά το θέμα που ανέκυψε, επίσης τι προτίθεται να κάνει σε ό,τι αφορά την ανάγκη ενίσχυσης, ενδυνάμωσης, ανάπτυξης και εκσυγχρονισμού του δημόσιου Ο.Τ.Ε.;

Ποια είναι η πολιτική της Κυβέρνησης σχετικά με το ρόλο του Κράτους -και των ΔΕΚΟ- και των ιδιωτικών επιχειρήσεων στη συνανάπτυξη των Βαλκανίων;"

Η Υπουργός Ανάπτυξης κα Βάσω Παπανδρέου έχει το λόγο.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Κύριε Πρόεδρε, όπως είναι γνωστό, έχω πάρει μία πρωτοβουλία να συναντήσω και να συζητήσω με αρκετούς επιχειρηματίες για τον πιο αποτελεσματικό τρόπο συνεργασίας της Χώρας μας, στο χώρο των Βαλκανίων και της Ανατολικής Ευρώπης.

Είναι γνωστό ότι η θέση της Κυβέρνησης είναι ότι η Ελλάδα μπορεί και πρέπει να παίξει ένα σημαντικό ρόλο στην ανάπτυξη των βαλκανικών χωρών. Στα πλαίσια αυτά, συναντήθηκα με αρκετούς επιχειρηματίες και την τελευταία φορά με τους τέσσερις μεγάλους επιχειρηματίες, με αντικείμενο συζήτησης τη συνεργασία στον τομέα της ενέργειας. Γι' αυτό υπήρχε και η διοίκηση της Δ.Ε.Η. και η διοίκηση της Δ.Ε.Π., γιατί υπάρχουν δυνατότητες συνεργασίας, τόσο στον τομέα της ηλεκτρικής ενέργειας, όσο και στον τομέα των πετρελαίων. Υπάρχουν αρκετές σκέψεις και δυνατότητες συνεργασίας μεταξύ του ιδιωτικού και του δημόσιου τομέα, για την πιο αποτελεσματική μας παρουσία στο χώρο των Βαλκανίων.

Σελίδα 5028 

Αφού είχε τελειώσει η συζήτηση -η ημερήσια διάταξη- στο πόδι η Δ.Ε.Η., ανέφερε ότι της γίνονται προτάσεις και έχουν έρθει σε επαφή διάφορες εταιρείες του εξωτερικού για τη χρησιμοποίηση των δικτύων της. 'Εγινε μία αναφορά γι' αυτό. Είναι ένα θέμα, το οποίο δε συζητήθηκε στην ουσία του.Είναι ένα θέμα, το θέμα των δικτύων, το οποίο θα πρέπει να συζητήσει η Κυβέρνηση, γιατί, όπως γνωρίζετε, ο τομέας των τηλεπικοινωνιών ανοίγει αργότερα ή νωρίτερα. Κανονικά, αυτήν τη στιγμή η Κυβέρνηση έχει ζητήσει μία μεταβατική περίοδο πέντε ετών για τη φωνητική τηλεφωνία για τη Χώρα μας. 'Ηδη η Πορτογαλία και η Ιρλανδία έχουν πάρει μια μεταβατική περίοδο δύο ετών. Εμείς ζητούμε και επιμένουμε για πέντε χρόνια -λόγω κάποιων ιδιαιτεροτήτων-μεταβατική περίοδο μέχρι το 2001, για τις υποδομές πλην φωνητικής τηλεφωνίας.

Αυτά είναι προς συζήτηση και θα είναι απόφαση της Ευρωπαϊκής Επιτροπής, που θα παρθεί τους επόμενους μήνες.

Στο πλαίσιο αυτό ο Ο.Τ.Ε. κάνει σημαντικές προσπάθειες εκσυγχρονισμού. 'Εχουν γίνει τεράστιες επενδύσεις τα τελευταία χρόνια και το ποσό το οποίο ο Ο.Τ.Ε. πήρε από τη μετοχοποίηση που έγινε, και αυτό επενδύθηκε. 'Εχει μία απορρόφηση πάνω από 100% στο Κοινοτικό Πλαίσιο Στήριξης και το επενδυτικό του πρόγραμμα και για τα επόμενα χρόνια είναι πάρα πολύ σημαντικό, ακριβώς για να εκσυγχρονισθεί και να ανταπεξέλθει στον ανταγωνισμό, στην απελευθέρωση της εσωτερικής αγοράς, στην πλήρη απελευθέρωση της εσωτερικής αγοράς των τηλεπικοινωνιών.

Το δεύτερο σκέλος της ερώτησής σας αναφέρεται με ποιο τρόπο οι ΔΕΚΟ μπορούν μαζί με τους ιδιώτες επιχειρηματίες να συμβάλουν στην ανάπτυξη των Βαλκανίων. Θέλω να σας πω ότι πράγματι αυτό είναι ένα αντικείμενο, το οποίο το συζητήσαμε και για παράδειγμα για τη Δ.Ε.Η. υπάρχει τροπολογία, η οποία έχει κατατεθεί, ώστε να μπορεί η Δ.Ε.Η. να δημιουργεί θυγατρικές εταιρείες σε συνεργασία με ιδιώτες, είτε για μονάδες οι οποίες μπορούν να γίνουν επί Ελληνικού Εδάφους και να συνδεθούν με το ευρύτερο δίκτυο ενέργειας και να παρέχουν ενέργεια και σε άλλες χώρες, στις χώρες κυρίως των Βαλκανίων, είτε για κοινές δράσεις στις χώρες των Βαλκανίων.

Πιστεύουμε ότι οι ΔΕΚΟ θα πρέπει πράγματι να γίνουν ανταγωνιστικές και στον εκσυγχρονισμό τους αυτόν, θα πρέπει να αποκτήσουν και εξωστρέφεια. Αυτό το κάνει και ο Ο.Τ.Ε. Επενδύει περίπου τριάντα δισεκατομμύρια σε οπτικές ίνες για συνδεδεμένο δίκτυο στο χώρο των Βαλκανίων και αυτή είναι η προοπτική των ΔΕΚΟ. Δηλαδή συνεργασία και με τους ιδιώτες για εκτός Ελλάδος μονάδες, αλλά ακόμη και για μονάδες εντός Ελλάδος, ώστε να αποτρέψουμε, αν θέλετε, και την είσοδο ξένων μεγάλων εταιρειών, εφόσον η αγορά η δική μας είναι πολύ μικρή, και να αξιοποιήσουμε τις δυνατότητες τις δικές μας, αλλά κυρίως για να μπορέσουν οι ΔΕΚΟ μαζί με ιδιώτες -διότι στο εξωτερικό χρειάζονται οικονομικές μονάδες αρκετά μεγάλες- να ανταγωνισθούν μεγάλες γερμανικές ή γαλλικές εταιρείες. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, νομίζω ότι είδαμε όλοι τα δημοσιεύματα και μία ασάφεια που δημιουργήθηκε γύρω από το θέμα αυτό και πιστεύω ότι η απάντηση της κυρίας Υπουργού σήμερα συμβάλλει στο να έχουμε μία σαφέστερη εικόνα κατ' αρχήν, σε ό,τι αφορά τα γεγονότα.

Η δεύτερη παρατήρηση που έχω να κάνω είναι, ότι ο τομέας των τηλεπικοινωνιών αποτελεί στρατηγικό τομέα. Ο ΟΤΕ αποτελεί το βασικό όχημα που διαθέτουμε ως χώρα και πιστεύω ότι κάθε τι πρέπει να κατατείνει στην ενίσχυση του ρόλου του ΟΤΕ. 

Εγώ θα ήθελα να διατυπώσω μία πρόταση προς την κυρία Υπουργό, η οποία είναι η εξής. Ζούμε σε μία εποχή δικτύων. Τα δίκτυα έχουν μία τεράστια στρατηγική σημασία. Συμβαίνει να έχουμε ορισμένες ΔΕΚΟ που έχουν δίκτυα, όπως η ΔΕΗ, ο ΟΤΕ, το φυσικό αέριο, ακόμα και την ΕΥΔΑΠ μπορεί να βάλει κανείς. Μήπως θα έπρεπε κανείς να συγκροτήσει μία επιτροπή, η οποία να διερευνήσει όλα τα ενδεχόμενα, όλες τις μορφές και τα επίπεδα συνεργασίας κατ' αρχήν μεταξύ των ΔΕΚΟ; Διότι υπάρχουν πάρα πολλά πεδία, που η ώρα δεν προσφέρεται για να τα αναπτύξει κανείς. Από εκεί μπορούν να βγουν και πεδία, τα οποία να προσφερθούν για ευρύτερες επιχειρηματικές συμπράξεις. 

Το τελευταίο που θα ήθελα να πω είναι, ότι πράγματι έχει μεγάλη σημασία ο βαλκανικός ορίζοντας του σχεδιασμού της πολιτικής μας. Υπάρχουν θέματα συντονισμού, όπως επισημάνθηκαν. Νομίζουμε ότι θέλει μία προσοχή, ούτως ώστε οι όποιες ενέργειες συντονισμού γίνονται από τη μεριά του Κράτους, να ανοίγουν δρόμους προς τη συμμετοχή και δημόσιων και ιδιωτικών φορέων και να μη δημιουργούν την εντύπωση -δε θεωρώ ότι υπάρχει πρόθεση-ότι διαμορφώνεται μία κλειστή, ας πούμε, λέσχη, η οποία ενδεχομένως να έχει και κάποιες προνομιακές δυνατότητες.

Παρακαλώ την κυρία Υπουργό στη δευτερολογία της, αν μπορεί, να προσθέσει κάποιες πρόσθετες σκέψεις γύρω από την πρόταση αυτή και το θέμα το οποίο έθεσα. Κυρία Υπουργέ, υπονοώ και θέματα υλοποίησης δικτύων, θέματα από κοινού εκμετάλλευσης κ.ο.κ.

ΠΡΟΕΔΡΕΥΩΝ (Παναγιώτης Ν. Κρητικός): Η κυρία Υπουργός έχει το λόγο.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Πράγματι, κύριε Δραγασάκη, υπάρχουν αρκετοί φορείς που διαθέτουν δίκτυα. Σε αυτούς που αναφέρατε θα αναφέρω και τον Ο.Σ.Ε., υπάρχουν και κάποιοι άλλοι. Μην ξεχνάμε ότι αυτοί οι φορείς πρέπει να έχουν και έναν ανταγωνισμό μεταξύ τους, αλλά στη συγκεκριμένη περίπτωση μπορούν και να συνεργαστούν. Νομίζω ότι μόλις παρθεί η απόφαση για το ποια θα είναι η μεταβατική μας περίοδο, αν θα είναι τρία χρόνια ή πέντε χρόνια, που ζητάμε εμείς, θα γίνει αυτή. 'Ηδη έχουν αρχίσει να γίνονται συζητήσεις, όπως έχει γίνει μεταξύ της Δ.Ε.Η. και του Ο.Τ.Ε. και μπορεί να εμπλακούν και οι άλλοι φορείς. Και είναι υποχρεωμένη η Κυβέρνηση να βρει την πιο πρόσφορη λύση για την ανάπτυξη του τομέα των τηλεπικοινωνιών, γιατί ούτως ή άλλως θ' ανοίξει η αγορά είτε σε τρία είτε σε πέντε χρόνια και άρα να αξιοποιήσουμε όλες τις δυνατότητες που έχουμε. Νομίζω ότι αυτό θα γίνει. 'Ηδη, όπως σας είπα, έχει αρχίσει η συζήτηση μεταξύ Δ.Ε.Η. και Ο.Τ.Ε. πριν από δύο χρόνια, δεν είναι κάτι πρόσφατο, αλλά και οι άλλοι φορείς ενδιαφέρονται.

Ο συντονισμός μεταξύ όλων των ΔΕΚΟ, που έχουν δίκτυα, μπορεί πράγματι να δημιουργήσει μία σταθερή βάση για μία ανταγωνιστική κατάσταση, που είμαστε υποχρεωμένοι να πάμε.

Συμφωνώ ότι οι εντυπώσεις που γράφονται είτε από σκοπιμότητα είτε από μερική ενημέρωση, δεν ανταποκρίνονται στην πραγματικότητα. Αυτές είναι κάποιες διερευνητικές συζητήσεις, που γίνονται για συντονισμό στα Βαλκάνια όχι μόνο με τους τέσσερις, αλλά και με πολλούς άλλους επιχειρηματίες. Θα συνεχιστούν αυτές οι συζητήσεις και τελικά θα καταλήξουμε σε κάποιες προτάσεις, οι οποίες θα ανακοινωθούν σε μία κοινή σύσκεψη από τον ίδιο τον Πρωθυπουργό.

ΠΡΟΕΔΡΕΥΩΝ (Παναγιώτης Ν. Κρητικός): Η πέμπτη στην ημερήσια διάταξη με αριθμό 906/17-3-97 επίκαιρη ερώτηση του Βουλευτού του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Εργασίας και Κοινωνικών Ασφαλίσεων και Εμπορικής Ναυτιλίας, σχετικά με το πρόσφατο ατύχημα στη Ναυπηγοεπισκευαστική Ζώνη του Περάματος και τη λήψη των αναγκαίων μέτρων για την ασφάλεια και προστασία των εργαζομένων, έχει ως εξής:

"'Ενα ακόμη τραγικό εργατικό ατύχημα στη Ναυπηγοεπισκευαστική βύθισε στο πένθος τους κατοίκους ολόκληρης της περιοχής.

Οι πλοιοκτήτες και οι εργολάβοι εκμεταλλευόμενοι την ανεργία που μαστίζει την περιοχή και την ανάγκη των εργαζομένων να εξασφαλίσουν ένα μεροκάματο, έστω και με κίνδυνο της ίδιας της ζωής τους, δεν τηρούν κανένα προβλεπόμενο μέτρο ασφαλείας και με την ανοχή των αρχών, καταστρατηγούν κάθε έννοια νομιμότητας.

Επειδή αποτελεί τουλάχιστον εμπαιγμό και πρόκληση να 

Σελίδα 5029 

μιλάει η Κυβέρνηση για εκσυγχρονισμό, όταν διάφορες κατηγορίες εργαζομένων αναγκάζονται να δουλεύουν σε τριτοκοσμικές συνθήκες.

Ερωτώνται οι κύριοι Υπουργοί.

1. Εάν θα αλλάξει το καθεστώς και ο τρόπος λειτουργίας της Ναυπηγοεπισκευαστικής Ζώνης.

2. Ποια μέτρα θα θεσμοθετηθούν για την ασφάλεια και την προστασία της ζωής των εργαζομένων;"

'Ομοιου περιεχομένου είναι και η με αριθμό 917/19-3-97 επίκαιρη ερώτηση δεύτερου κύκλου της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Εργασίας και Κοινωνικών Ασφαλίσεων, σχετικά με το πρόσφατο ατύχημα στη Ναυπηγοεπισκευαστική Ζώνη Περάματος και τη λήψη μέτρων για την ασφάλεια και την προστασία των εργαζομένων.

Κατά τον Κανονισμό συζητούνται από κοινού. 

Θα διαβάσω την επίκαιρη ερώτηση, η οποία σε περίληψη έχει ως εξής: 

"'Αλλος ένας συμπολίτης μας έχασε τη ζωή του στο βωμό των άθλιων συνθηκών εργασίας στη Ναυπηγοεπισκευαστική Ζώνη Περάματος.

Το Σάββατο 15-3-97 οι εγκληματικές παραλείψεις Κυβέρνησης, εργολάβων, πλοιοκτητών, έκαναν για μια ακόμη φορά τις εργατικές οικογένειες να θρηνούν. Η αλυσίδα των νεκρών συνανθρώπων μας μεγαλώνει μέρα με τη μέρα στον εργασιακό χώρο της ναυπηγοεπισκευαστικής βάσης Περάματος. Ποτέ δεν τηρήθηκαν οι προβλεπόμενοι όροι ασφάλειας. Ποτέ δε λειτούργησε η Επιτροπή Ελέγχου. Ποτέ δεν τιμωρήθηκε κανείς γι'αυτό.

Η ανεργία που επικρατεί στη ζώνη ξεπερνά το 70% (το έχει πολλές φορές επισημάνει ο Συνασπισμός στη Βουλή) και αναγκάζει τους εργαζόμενους, με κίνδυνο της ζωής, να πραγματοποιούν "μεροκάματα τρόμου", σε χώρους εργασίας, που δεν τηρούνται οι στοιχειώδεις κανόνες υγιεινής και ασφάλειας.

Η μεγάλη ανεργία και η εξαθλίωση που εξαπλώνεται στο Δήμο Περάματος εγκυμονούν κινδύνους κοινωνικής έκρηξης. Εσείς έχετε την πολιτική ευθύνη, γι' αυτό και πρέπει άμεσα να πάρετε συγκεκριμένα μέτρα.

Ερωτάται ο κύριος Υπουργός:

Θα αποδοθούν ευθύνες για το πρόσφατο ατύχημα και θα πάρετε μέτρα για την ουσιαστική λειτουργία της Επιτροπής Ελέγχου;

Τι μέτρα προτίθεται να πάρει προκειμένου να τηρηθεί η νομοθεσία για την υγιεινή και την ασφάλεια των εργαζομένων ή ακόμα και να αναπροσαρμοστεί σύμφωνα με τις σημερινές συνθήκες, στη Ναυπηγοεπισκευαστική Ζώνη Περάματος;

Ποια η χρηματοδότηση και το χρονοδιάγραμμα υλοποίησης των παραπάνω";

Ο Υφυπουργός Εργασίας και Κοινωνικών Ασφαλίσεων κ. Χρήστος Πρωτόπαπας έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, παρά τις απόλυτες φράσεις του κυρίου και της κυρίας συναδέλφου όπως "εμπαιγμός" και "πρόκληση" ή "να μιλάει η Κυβέρνηση για εκσυγχρονισμό" ή ότι "ποτέ δεν έχουν τηρηθεί τα μέτρα για την ουσιαστική λειτουργία της Επιτροπής Ελέγχου", φρονώ πως δεν έχουν έτσι τα πράγματα. Ωστόσο οφείλω να παραδεχθώ, όπως αναφέρθηκα και σε ανάλογη απάντηση επίκαιρης ερώτησης του Κ.Κ.Ε. την περασμένη εβδομάδα ότι σαφώς υπάρχει μεγάλο ζήτημα, που οφείλεται τόσο στη μεγάλη ανεργία, όσο και στις συνθήκες υγιεινής και ασφάλειας στη ζώνη του Περάματος.

Είναι γεγονός ότι το όλο θέμα της ναυπηγοεπισκευαστικής βιομηχανίας στη Χώρα μας περνάει μια μεγάλη περίοδο αναδιάρθρωσης η οποία έχει και αυτή τις επιπτώσεις της. Η μείωση των εργασιών και η ύπαρξη ενός ανοιχτού ανταγωνιστικού περιβάλλοντος, που δεν υπήρχε πριν από μερικά χρόνια, με ανάλογες επιχειρήσεις στις ανατολικές χώρες, έχει σαν συνέπεια τη δημιουργία πρόσθετων προβλημάτων, που έτσι ή αλλιώς έχουν να κάνουν με την υγιεινή και ασφάλεια των εργαζομένων. Αυτό γιατί όσο πιο μεγάλη είναι η ανεργία, όπως καταλαβαίνετε, και όσο πιο μεγάλη είναι η πίεση τόσο λιγότερο και οι ίδιοι οι εργαζόμενοι το τηρούν, που εδώ που τα λέμε είναι ένας από τους βασικούς παράγοντες τήρησης του πολύ καλού υπάρχοντος νομοθετικού πλαισίου για την υγιεινή και ασφάλεια.

Τι κάναμε και όχι τι θα κάνουμε. Το πρώτο που έγινε είναι να αντιμετωπίσουμε το βασικό πρόβλημα στη ρίζα του, που είναι το θέμα της ανεργίας στο Πέραμα. 'Ηδη μια επιτροπή που έχει συσταθεί με το συντονισμό του κ. Λαλιώτη, ολοκληρώνει το έργο της και πολύ σύντομα θα είναι σε θέση να εξαγγείλει συγκεκριμένα μέτρα, που έχουν να κάνουν με τη ζώνη στο Πέραμα, τόσο σχετικά με τη συγκρότησή της, όπως το μητρώο εταιρειών και τη δυνατότητα κάποιων μέτρων που είχαν προγραμματιστεί παλαιότερα σε σχέση με τη λειτουργία της ζώνης καθώς και ζητήματα που έχουν να κάνουν με την απασχόληση και την αντιμετώπιση της ανεργίας εκεί.

Δε θέλω τώρα να επεκταθώ στο θέμα αυτό. Θα γίνουν οι σχετικές ανακοινώσεις. Τα μέτρα από πλευράς kυβέρνησης ήδη είναι στο τελικό στάδιο της επεξεργασίας τους.

'Οσον αφορά, όμως, τα θέματα υγιεινής και ασφάλειας, υπήρξε άμεση παρέμβαση του Υπουργείου Εργασίας και Κοινωνικών Ασφαλίσεων σε συνεργασία με τον κ. Σουμάκη τον Υπουργό Εμπορικής Ναυτιλίας και είμαι στην ευχάριστη θέση να σας πω, επειδή μου αρέσει να μιλάω με έργα και όχι με το τι θα κάνουμε, ότι ήδη έχουν προχωρήσει οι πρώτες κινήσεις σ' αυτήN την κατεύθυνση. Πραγματοποιήθηκε σύσκεψη με τη συμμετοχή και των σωματείων της zώνης και της Νομαρχίας Πειραιά και καταλήξαμε ότι η Επιτροπή Ελέγχου, η οποία είναι μεικτή, όπως γνωρίζετε, με δύο εκπροσώπους των εργαζομένων, έναν της Επιθεώρησης Εργασίας, έναν του Λιμενικού και έναν του Τεχνικού Επιμελητηρίου, η οποία έπρεπε να πηγαίνει δύο φορές την εβδομάδα για έλεγχο στη Ζώνη και πολλές φορές δεν πήγαινε, θα πηγαίνει πέντε φορές την εβδομάδα, κάθε μέρα δηλαδή και μάλιστα με πλήρη ενεργοποίηση και άσκηση των αρμοδιοτήτων της.

Επειδή, όμως, αυτό προϋποθέτει μία σειρά παράλληλες κινήσεις, ήδη έχουμε ζητήσει με γράμμα του κ. Παπαϊωάννου προς το Υπουργείο Δημόσιας Διοίκησης, τη μετάταξη οκτώ εκ των εργαζομένων που πρόκειται να μεταβούν από τα Ναυπηγεία Ελευσίνας, με ειδικές γνώσεις, δηλαδή ναυπηγούς, μηχανολόγους ή με παρεμφερείς σπουδές, οι οποίοι εν συνεχεία θα αποσπαστούν στην Επιθεώρηση Εργασίας της Νομαρχίας Πειραιά, προκειμένου όχι απλά να στελεχωθούν, αλλά να λειτουργούν άψογα και σε καθημερινή βάση οι Επιτροπές Ελέγχου. Θα έχουμε δύο επιτροπές, θα λειτουργούν σε καθημερινή βάση και λήφθηκε ήδη μέριμνα -όχι θα ληφθεί- για την άρτια στελέχωση των επιτροπών αυτών.

Ομοίως και σε συνεννόηση με την Εργατική Εστία βρέθηκαν οι πόροι και θα υπάρξει τροποποίηση της υπουργικής απόφασης, προκειμένου να χρηματοδοτηθεί -γιατί υπάρχουν κάποιες τέτοιες ανάγκες- η λειτουργία της Επιτροπής αυτής. Μιλάω κύρια για αποζημιώσεις των εργαζομένων, οι οποίοι μετέχουν σ' αυτήν.

'Εχουμε, λοιπόν, ανεβάσει και αναβαθμίσει σε σημαντικό βαθμό τους μηχανισμούς ελέγχου. Κάθε μέρα θα υπάρχει έλεγχος, κάθε μέρα θα πηγαίνει η επιτροπή. Κάθε μέρα με την παρουσία των ίδιων των εργαζομένων θα ελέγχονται όλες ή κατά το δυνατόν περισσότερες επιχειρήσεις στη ναυπηγοεπισκευαστική ζώνη. Αυτό προχωρεί, δεν θα γίνει, γίνεται και είμαστε απόλυτα συντονισμένοι και με τις επιθεωρήσεις εργασίας και με τις ειδικές υπηρεσίες υγιεινής και ασφάλειας και με το Λιμενικό και με τους εργαζόμενους και τα σωματεία τους σ' αυτήν την κατεύθυνση. Γι' αυτό να είστε σίγουροι ότι όλα τα μέτρα έχουν ληφθεί και προχωρούν.

Προχωρούμε και στην έκδοση ενός ειδικούς φυλλαδίου με την επανάληψη όλων των μέτρων τα οποία πρέπει να προσέχουν οι ίδιοι οι εργαζόμενοι στη ναυπηγοεπισκευαστική ζώνη. Απλά και κατανοητά θα τους πούμε για μία ακόμη φορά, με έκδοση που θα χρηματοδοτήσουμε, τι πρέπει να προσέχουν

Σελίδα 5030 

και τι πρέπει να αποφεύγουν. Και επίσης με χρήματα που θα βρεθούν, είτε από την Εργατική Εστία, είτε από το Ευρωπαϊκό Κοινωνικό Ταμείο, προγραμματίζουμε ήδη ένα ειδικό σεμινάριο εκπαίδευσης πενήντα μελών που θα μας υποδείξουν τα σωματεία για να τους κάνουμε ειδικούς σε θέματα υγιεινής και ασφάλειας, για να μπορούν να στελεχώσουν επιτροπές υγιεινής και ασφάλειας, όχι εξωτερικού ελέγχου, αλλά εσωτερικής παρέμβασης μέσα στις ίδιες τις επιχειρήσεις που λειτουργούν ήδη.

Θέλω να σας πω ότι δεν υπάρχει κάτι που να μη γίνεται. Και θέλω να σας διαβεβαιώσω ότι εμείς ούτε παίζουμε, ούτε ποτέ θα παίξουμε με ανθρώπινες ζωές. 

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αράπης έχει το λόγο.

ΙΩΑΝΝΗΣ ΑΡΑΠΗΣ: Κύριε Υπουργέ, εμείς λέμε εκεί κάτω στο Πέραμα, ότι δεν πρέπει να χυθεί άλλο αίμα από τους εργαζόμενους. Η ανεργία, όπως αναφέρατε και εσείς, έχει φθάσει στο κατακόρυφο, έχει φθάσει στο 70%. Δεν είναι της στιγμής να συζητήσω το θέμα της ανεργίας, αν και διαφωνώ με το διυπουργικό όργανο που λέτε να συστήσετε και θα πάρετε ορισμένα μέτρα, γιατί δεν βλέπω την πρόθεση της Κυβέρνησης να κάνει ανάπτυξη στην περιοχή. Με την ανεργία αναγκάζουν τους κατοίκους να δουλεύουν στη μαύρη εργασία για ένα μεροκάματο. Το τίμημα αυτής της απελπισίας ήταν και ο θάνατος του Ανδρέα Γιαβρή.

Εγώ θα σας αναφέρω ενδεικτικά ορισμένα ατυχήματα που έχουν γίνει στη ζώνη Περάματος: Στις 7 Σεπτεμβρίου στο ΑΝGELA GRADES, τέσσερις νεκροί, δέκα οκτώ τραυματίες. Το 1989 στο πλοίο ΠΕΤΡΙΑΝΑ, ένας νεκρός.

Νοέμβριος 1989, Πέραμα, πλοίο ΕΜΜΑΝΟΥΕΛΑ, ένα νεκρός. Φεβρουάριος 1990, Δραπετσώνα, πλοίο ΚΡΗΤΗ Σ1, δύο νεκροί, έξι τραυματίες. Μάρτιος 1990, Σκαραμαγκά, ένας νεκρός. Το τελευταίο ατύχημα που έγινε στο Πέραμα ήταν στις 17 Μαρτίου και συνεχίστηκε με άλλον ένα νεκρό -μετά το θάνατο του Γιαβρή- στο Σκαραμαγκά. Υπολογίζεται δε, ότι στη ζώνη Περάματος, σε μια πενταετία, έχουν τραυματιστεί γύρω στους διακόσιους τριάντα επτά ανθρώπους.

Εγώ, κύριε Υπουργέ, νομίζω ότι είναι ζήτημα χρόνου το επόμενο ατύχημα. 'Οπως είπατε, τα μέτρα αυτά, γιατί παρακολούθησα όλες τις συζητήσεις σας με τον Υπουργό Εμπορικής Ναυτιλίας και είδα την πρόθεση ότι θέλετε να στριμώξετε όλους αυτούς που καταπιέζουν τους εργαζόμενους...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ τελειώνετε, έχει ολοκληρωθεί ο χρόνος σας.

ΙΩΑΝΝΗΣ ΑΡΑΠΗΣ: Τέλος πάντων, επειδή δε με παίρνει ο χρόνος, θέλω να πω ότι υπάρχει και άλλο ένα πρόβλημα που πρέπει να προσέξετε, το Κέντρο Υγείας, το οποίο είναι από τα βασικότερα.

'Επρεπε να λειτουργήσει πέρσι το καλοκαίρι και δε λειτούργησε. Είναι από τα βασικότερα προβλήματα της ζώνης Περάματος.

ΠΡΟΕΔΡΕΥΩΝ (Παναγιώτης Ν. Κρητικός): Η κα Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, μας απαντήσατε πραγματικά -θέλω να επισημάνω- με γνώση και αυτό βεβαίως εξαιτίας της θέσης σας, ως πρόεδρος στη Γενική Συνομοσπονδία Εργατών Ελλάδος. Πραγματικά γνωρίζετε την κατάσταση που επικρατεί στο Πέραμα.

Γνωρίζετε πολύ καλά -και αυτή τη γνώση τη μεταφέρατε εδώ- ότι υπάρχει ένα πολύ καλό θεσμικό πλαίσιο, το οποίο, όμως, ουδέποτε τηρήθηκε από την Κυβέρνηση, όχι μόνο τη δική σας, αλλά και από την άλλη. Γιατί όλοι γνωρίζουμε ότι το Πέραμα έχει μετατραπεί σε ένα τεράστιο νεκροταφείο.

Αυτό, λοιπόν, το θεσμικό πλαίσιο πρώτα απ'όλα ζητούμε εμείς να στηρίξετε με πολιτική βούληση και με χρήματα. Εάν δεν το κάνετε αυτό, σίγουρα η επόμενη ημέρα πάλι θα έχει νεκρούς. 'Ενα το κρατούμενο. Δεύτερο κρατούμενο είναι ότι όταν υπάρχουν υπηρεσίες και επιθεωρήσεις στα χαρτιά και δεν υπάρχουν και δεν λειτουργούν στην ουσία, νομίζω ότι εσείς έχετε την ευθύνη.

Ξέρετε πολύ καλά ότι η επιθεώρηση αυτή ουδέποτε λειτούργησε, γιατί απλούστατα δεν έχει αυτοκίνητα, δεν έχει όργανα, δεν έχει εξειδικευμένο προσωπικό και δεν έχει χρήματα. 

Τελειώνοντας θέλω να πω -μια που δίπλα σας είναι και ο κ. Λαλιώτης-ότι οι φορείς του Πειραιά από τον προηγούμενο Νοέμβριο έχουν κάνει συγκεκριμένες προτάσεις και τις έχετε αποδεχθεί σαν Κυβέρνηση. Είναι τα περίφημα είκοσι έξι σημεία. Μας πετάτε μπαλάκι από τη μία πλευρά στην άλλη, δεν έχουμε μία υπεύθυνη απάντηση, οι άνθρωποι σκοτώνονται στο Πέραμα, η ζωή στον Πειραιά φθίνει, εσείς λέτε ότι δεν γνωρίζετε τίποτα και λέτε σήμερα ότι θα "ξεκινήσετε ένα πρόγραμμα", "θα κάνετε", θα αντιμετωπίσετε".

Ο κ. Λαλιώτης λέει ότι το Πέραμα είναι μία μαγική εικόνα. 'Οχι, κύριοι Υπουργοί της Κυβέρνησης, δεν είναι μαγική εικόνα το Πέραμα. Το Πέραμα είναι μία περιοχή, όπως και ολόκληρος ο Πειραιάς, που έχει τεράστια οικονομικά προβλήματα και τεράστια προβλήματα ανεργίας και εσείς σαν Κυβέρνηση -έχετε και ιδιαίτερους λόγους- θα πρέπει να τα δείτε.

Εμείς περιμένουμε από εσάς άμεσα μέτρα λήψης προστασίας των εργαζομένων και περιμένουμε από εσάς να αποφασίσετε επιτέλους την ψήφιση των είκοσι έξι σημείων, που μέσα εκεί υπάρχουν και τα θέματα του μητρώου και προβλήματα που αντιμετωπίζουν ουσιαστικά σημεία της ευρύτερης πόλης του Πειραιά.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Ευχαριστώ, κύριε Πρόεδρε.

Κύριοι συνάδελφοι, νομίζω ότι σας έχω καλύψει. 'Εχω την εντύπωση ότι από τα συγκεκριμένα ζητήματα στα οποία αναφέρθηκα, τόσο σε σχέση με τα γενικά θέματα της ανεργίας, για τα οποία είπα ότι ήδη έχουμε σχεδόν ολοκληρώσει την προετοιμασία μας και έπονται στο επόμενο χρονικό διάστημα οι ανακοινώσεις μας από την επιτροπή, την οποία συντονίζει ο κ. Λαλιώτης, όσο και για το θέμα της υγιεινής και της ασφάλειας της εργασίας, δεν αναφέρθηκα σε υποσχέσεις ή στο τι θα γίνει, αλλά σας είπα τι έχει γίνει μέσα σε μικρό χρονικό διάστημα ημερών και τι προτιθέμεθα να κάνουμε. Σέβομαι ιδιαίτερα αυτό που είπε ο κ. Αράπης, για τη στελέχωση, που σας είπα πώς θα γίνει, γιατί ήδη έχουν γίνει τα σχετικά διαβήματα του ειδικού κέντρου το οποίο λειτουργεί στην περιοχή του Πειραιά.

Επομένως, νομίζω ότι έχω καλύψει τις απόλυτα δικαιολογημένες ανησυχίες σας και πρέπει να σας πω ότι θέλουμε τη βοήθειά σας, ως Βουλευτών της ευρύτερης περιοχής του Πειραιά, προκειμένου και αυτές οι επιτροπές, τις οποίες καθημερινώς ενεργοποιούμε, να λειτουργήσουν, αλλά και ποτέ, μέσα από αυτήν την προσπάθεια που μαζί με τους εργαζόμενους και τις άλλες κρατικές υπηρεσίες κάνουμε, να μην επιτρέψουμε να υπάρχει αυτή η συνεχής καταστρατήγηση των συνθηκών υγιεινής και ασφάλειας.

Και ενισχύσεις σε προσωπικό, λοιπόν, δίδονται και χρήματα δίδονται και τα μέτρα θα παρθούν. Να είστε βέβαιοι ότι θα εξαντλήσουμε όλες μας τις δυνατότητες και εξαντλούμε ήδη αυτές τις δυνατότητες, προκειμένου να αντιμετωπίσουμε τα υπαρκτά ζητήματα στη ναυπηγοεπισκευαστική ζώνη.

Θέλω βέβαια να σας πω ότι θα έχουμε ίσως την ευκαιρία και μετά την εξαγγελία των μέτρων για την ενίσχυση της απασχόλησης και την εκκαθάριση των προβλημάτων που σχετίζονται με τη λειτουργία της ζώνης του Περάματος, να είμαστε σε θέση να κάνουμε μια αναλυτικότερη και πιο διεξοδική συζήτηση γύρω από το ιδιαίτερο σοβαρό αυτό θέμα. Σας ευχαριστώ.

ΙΩΑΝΝΗΣ ΑΡΑΠΗΣ: Να γίνει έλεγχος και στα καρνάγια, κύριε Υπουργέ.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών 

Σελίδα 5031 

Ασφαλίσεων): Επαναλαμβάνω ότι θέλουμε τη συμβολή σας.

ΠΡΟΕΔΡΕΥΩΝ (Παναγιώτης Ν. Κρητικός): Ακολουθεί η δεύτερη της ημερήσιας διάταξης με αριθμό 916/19.3.97 Επίκαιρη Ερώτηση του Βουλευτή της Νέας Δημοκρατίας κ. Γεωργίου Ορφανού προς τους Υπουργούς Εξωτερικών, Εθνικής Οικονομίας και Οικονομικών, Ανάπτυξης, σχετικά με τις ζημιές που υπέστησαν οι 'Ελληνες επιχειρηματίες στην Αλβανία και τη λήψη των αναγκαίων μέτρων.

Η ερώτηση του κυρίου συναδέλφου, έχει ως εξής:

"Συνέπεια των πρόσφατων γεγονότων στην Αλβανία είναι το φαινόμενο -που παρακολουθήσαμε, ακούγοντας και τις σχετικές δηλώσεις στην τηλεόραση, κατά την άφιξή τους, ύστερα από την επιτυχή απομάκρυνσή τους από τη χώρα αυτή- της απώλειας δεκάδων και ίσως εκατοντάδων εκατομμυρίων δραχμών, από συμπατριώτες μας (πολλοί των οποίων είναι Βορειοελλαδίτες) επιχειρηματίες.

Ταυτόχρονα, σε καθημερινή βάση, από τις σχετικές ανταποκρίσεις των απεσταλμένων των καναλιών, εκεί, πληροφορούμεθα ότι υπάρχουν και άλλοι (ακόμη) που παραμένουν, σε μια απέλπιδα προσπάθεια να περισώσουν από τις καθημερινές λεηλασίες ό,τι είναι δυνατόν.

Επειδή η Χώρα μας, μέχρι αυτήν τη στιγμή, εμφανίζει μία έντονη κινητικότητα στο διπλωματικό και στο στρατιωτικό επίπεδο, τα αποτελέσματα της οποίας, βεβαίως, θα αποτιμηθούν σε κατάλληλο χρόνο.

Επειδή, όμως, δεν υπάρχει αντίστοιχα καμία κινητικότητα στα θέματα που άπτονται των περιουσιών (και ίσως κόπων ζωής) Ελλήνων επιχειρηματιών οι οποίοι κυριολεκτικά καταστρέφονται, ερωτώνται και καλούνται οι κύριοι Υπουργοί να ενημερώσουν τη Βουλή.

Τι μέτρα -και πόσο σύντομα- πρόκειται να ληφθούν ώστε αφ' ενός μεν να υπάρξει ακριβής αποτίμηση των ζημιών που υπέστησαν, αλλά και ακόμη υφίστανται οι 'Ελληνες επιχειρηματίες στην Αλβανία, αφ' ετέρου δε να καταστεί δυνατή η εις το ακέραιο αποζημίωσή τους μετά τη λήξη της κρίσης στη γειτονική μας χώρα;

Ο Υφυπουργός Εθνικής Οικονομίας κ. Πάχτας έχει το λόγο.

ΧΡΗΣΤΟΣ ΠΑΧΤΑΣ (Υφυπ. ΕΘνικής Οικονομίας): Ευχαριστώ, κύριε Πρόεδρε.

Κύριε συνάδελφε, γνωρίζετε ότι η Κυβέρνηση με συνεχείς παρεμβάσεις και διαβήματα έχει ζητήσει όλη αυτή την περίοδο από την Αλβανική Κυβέρνηση τη λήψη όλων των απαραίτητων μέτρων για την προστασία των ελληνικών επιχειρήσεων που είναι εγκατεστημένες στην Αλβανία. Γνωρίζετε ότι το 99% αυτών των επιχειρήσεων ουσιαστικά είναι επιχειρήσεις Ελληνοαλβανικές, επιχειρήσεις που γίνονται από συνεργασία Ελλήνων επιχειρηματιών με αντίστοιχους επιχειρηματίες στην Αλβανία.

Μέχρι στιγμής, δεν έχουμε απόλυτα ξεκαθαρισμένες πληροφορίες, δεν υπάρχουν πληροφορίες ή συγκεκριμένα στοιχεία που τεκμηριώνουν την μη ομαλή λειτουργία των επιχειρήσεων που έχουν υπαχθεί στις ευεργετικές διατάξεις του αναπτυξιακού νόμου, στις οποίες και αναφέρεσθε.

Υπάρχει μία άτυπη επικοινωνία, ένας άτυπος σύνδεσμος μεταξύ αυτών των επιχειρηματιών που έχει δημιουργηθεί, υπάρχει ένας Σύνδεσμος Ελλήνων Επενδυτών Αλβανίας με τον οποίο είμαστε σε μία σχεδόν καθημερινή επικοινωνία και έχουμε ανοίξει ένα διάλογο και μια συνεργασία, έτσι ώστε να μπορέσουμε να αξιοποιήσουμε, τις όποιες προτάσεις τους που θα έρθουν αύριο, για την αντιμετώπιση τέτοιου είδους παρεμβάσεων.

Ταυτόχρονα στις αρμόδιες υπηρεσίες του Υπουργείου Εθνικής Οικονομίας, των ιδιωτικών επενδύσεων, έξι μέχρι τώρα επιχειρήσεις αντίστοιχα έχουν έρθει και μας έχουν αναφέρει καταστροφές ή κλοπές των προϊόντων της επιχείρησής τους. Η Κυβέρνηση όπως είχα πει και σε μία προηγούμενη ερώτηση συναδέλφου είναι διατεθειμένη να λάβει μέτρα στα πλαίσια της νομοθετικής τροπής για την αντιμετώπιση τέτοιου είδους προβλημάτων που απορρέουν ακριβώς από αυτήν την κρίσιμη περίοδο που διέρχεται η Αλβανία.

Πιστεύουμε, ότι μετά την ομαλοποίηση της κατάστασης -που ελπίζουμε να είναι πολύ σύντομα- θα εξετασθεί το μέγεθος των τυχόν ζημιών που θα έχουν υποστεί οι επιχειρήσεις αυτές και ταυτόχρονα θα εξετάσουμε τη λήψη μέτρων εφόσον αυτό απαιτείται και εφόσον υπάρχει ουσιαστική πρόταση και από πλευράς των Συνδέσμων των Ελλήνων Επιχειρηματιών της Αλβανίας.

Οφείλω βεβαίως να σας ενημερώσω, κύριε συνάδελφε, ότι υπάρχει μια συμφωνία διακρατική μεταξύ της Ελλάδος και της Αλβανίας, αλλά και μεταξύ της Ευρωπαϊκής 'Ενωσης και Αλβανίας, που ουσιαστικά υποχρεώνει όποια μέτρα λάβει η Αλβανική κυβέρνηση για τις αλβανικές επιχειρήσεις στο χώρο της Αλβανίας, υποχρεωτικά τα μέτρα αυτά να ισχύσουν και για τις αντίστοιχες ελληνοαλβανικές επιχειρήσεις στην Αλβανία. Δηλαδή, αν π.χ. πάρει ένα μέτρο ρύθμισης χρεών μετά την ομαλοποίησης της κατάστασης ή ένα μέτρο για να χορηγήσει άτοκα δάνεια για να αποζημιωθούν οι καταστροφές που έχουν υποστεί αυτές οι επιχειρήσεις ευρύτερα στο χώρο της Αλβανίας, αυτά τα μέτρα αυτόματα θα ισχύσουν και για τις ελληνικές επιχειρήσεις. Ούτως ή άλλως όμως, εμείς είμαστε ανοικτοί να δούμε ακριβώς το μέγεθος αυτών των επιπτώσεων και να λάβουμε αντίστοιχα μέτρα μέσα από πιθανή ρύθμιση νομοθετική που ενδιαφέρει το Υπουργείο Εθνικής Οικονομίας. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ορφανός έχει το λόγο.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε, σε σχέση με αυτά που είπε ο κύριος Υπουργός κατ' αρχήν πρέπει να παρατηρήσω ότι, λόγω του νομοθετικού καθεστώτος είναι υποχρεωτική η παρουσία ελληνοαλβανικών επιχειρήσεων. Εκεί δεν είναι δυνατό να είναι αμιγώς ελληνικές επιχειρήσεις, αλλά επί της ουσίας είναι χρηματοδοτούμενες από 'Ελληνες επιχειρηματίες. Να αναφέρω ότι η παρουσία των Ελλήνων επιχειρηματιών στην Αλβανία σηματοδοτεί μια προσπάθεια, η οποία γίνεται για να στηριχθεί και το στοιχείο το μειονοτικό εκεί από πλευράς εργασίας, ώστε να μείνει και στις πατρογονικές εστίες.

Από την άλλη πλευρά συγχρόνως θα κριθεί και η πολιτική της Κυβερνήσεως, όσον αφορά τη παρουσία των Ελλήνων επιχειρηματιών γενικότερα στη Βαλκανική, αν πούμε ότι είναι περιοχές όπου υπάρχει υψηλός πολιτικός κίνδυνος λόγω της ρευστότητας που επικρατεί σε όλα τα Βαλκάνια. Συνεπώς, το πώς θα αντιμετωπίσει η κυβέρνηση τους εκεί επιχειρηματίες θα είναι ένα μέτρο σύγκρισης και για τους υπόλοιπους στις άλλες Βαλκανικές χώρες. 

Ακόμη νομίζω ότι θα πρέπει να δώσουμε και το μέτρο της ενίσχυσης των επιχειρηματιών στην Αλβανία σε σχέση και με την Ευρωπαϊκή 'Ενωση, όπου έχω την άποψη ότι θα πρέπει να επιχειρήσουμε να θέσουμε τη δυνατότητα οικονομικής ενίσχυσής τους από κονδύλια, από την Ευρωπαϊκή Κοινότητα, με δεδομένο ότι στο παρελθόν, έχουν ξανατεθεί θέματα που αφορούσαν άλλους επιχειρηματίες σε άλλες περιοχές.

'Ενα ακόμη στοιχείο το οποίο θεωρώ απαραίτητο αφορά την ενίσχυση του Οργανισμού Ασφάλισης Εξαγωγικών Πιστώσεων. Και βέβαια θα πρέπει να στρέψουμε τους 'Ελληνες επιχειρηματίες, οι οποίοι επενδύουν στο εξωτερικό και στην Αλβανία, να ασφαλίζονται στον ΟΑΕΠ και βέβαια θα πρέπει να αυξήσουμε το εγγυοδοτικό κεφάλαιο το οποίο σήμερα είναι ιδιαίτερα χαμηλό και δεν καλύπτει τις απαιτήσεις που είναι απαραίτητες για μια ευρύτερη ελληνική επιχειρηματική παρουσία και στην Αλβανία και στα Βαλκάνια. 

Πιστεύω ότι η Κυβέρνηση θα λάβει εκείνα τα απαραίτητα μέτρα για να ενισχύσει και τους 'Ελληνες της Αλβανίας, οι οποίοι δημιουργούν καινούριες θέσεις εργασίας στη Βόρειο 'Ηπειρο, αλλά να ενισχύσει συγχρόνως και την παρουσία της Ελληνικής μειονότητας εκεί.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΧΡΗΣΤΟΣ ΠΑΧΤΑΣ (Υφυπ. Εθνικής Οικονομίας): Τρεις παρατηρήσεις έχω να κάνω, κύριε Πρόεδρε. Κατ' αρχήν να επισημάνω για μια ακόμα φορά πως όποια μέτρα προστασίας

Σελίδα 5032 

αν λάβει η Ευρωπαϊκή 'Ενωση για τις αλβανικές επιχειρήσεις, λόγω της διακρατικής συμφωνίας που έχουμε υπογράψει, αλλά και της διακρατικής συμφωνίας που έχει υπογράψει η Αλβανία με την Ευρωπαϊκή 'Ενωση, αυτόματα θα ισχύσουν και για όλες τις ελληνικές επιχειρήσεις.

Δεύτερη παρατήρηση είναι ότι η Κυβέρνηση πράγματι θεωρεί ότι λόγω ακριβώς ανωτέρας βίας και όλων αυτών των εξελίξεων που έχουν διαδραματιστεί στη γείτονα χώρα, χρήζει μιας ειδικής μεταχείρισης το θέμα, θα αντιμετωπιστεί ειδικά και είμαστε ανοιχτοί σε οποιαδήποτε δημιουργική πρόταση προς την κατεύθυνση αυτή από το Σύνδεσμο των Ελλήνων Επιχειρηματιών Αλβανίας, με τον οποίο είμαστε σε μια επικοινωνία και συνεργασία αυτήν τη περίοδο. 

Τρίτον, βεβαίως και συμφωνούμε, κύριε συνάδελφε, ότι η προσπάθεια είναι να αναπτυχθεί η περιοχή της Αλβανίας, η Βόρειος 'Ηπειρος και το υπόλοιπο κομμάτι γιατί θέλουμε πράγματι να στηρίξουμε αυτές τις πρωτοβουλίες, γιατί έτσι και μόνο θα διασφαλίσουμε όχι απλά θέσεις απασχόλησης, αλλά μια ισόρροπη ανάπτυξη στην περιοχή που θα βοηθήσει και τη Χώρα μας για να παίξει αυτό το ρόλο τον καταλυτικό, της συνεργασίας, της αρωγής και της αλληλοβοήθειας με το γειτονικό λαό.

Και ταυτόχρονα να κρατήσουμε τον ελληνικό πληθυσμό αλλά και τον αλβανικό πληθυσμό στην Αλβανία και να αναπτύξουμε νέες δραστηριότητες όπως όλοι, νομίζω, ότι θα θελήσουμε να αναπτύξουμε. Χρειαζόμαστε τον πολίτη τον Αλβανό στην Αλβανία, χρειαζόμαστε τον 'Ελληνα της Αλβανίας στην Αλβανία για να δημιουργήσουν τις απαραίτητες εκείνες γέφυρες πολυεπίπεδης συνεργασίας με ό,τι αυτό συνεπάγεται θετικό για τις δυό χώρες.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω τη χαρά να ανακοινώσω στο Σώμα ότι από τα Δυτικά Θεωρεία παρακολουθούν τη συνεδρίασή μας, σαράντα επτά μαθητές και τρία συνοδοί καθηγητές από το Γυμνάσιο Θεσπρωτικού Πρεβέζης οι οποίοι προηγουμένως ξεναγήθηκαν στην 'Εκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ". Τους καλωσωρίζουμε στο Κοινοβούλιο.

(Χειροκροτήματα).

Επίσης παρακαλώ το Σώμα να εγκρίνει την άδεια απουσίας στο εξωτερικό του Προέδρου του Συνασπισμού της Αριστεράς και της Προόδου κ. Νίκου Κωνσταντόπουλου από 27.3.97 έως 29.3.97.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε.

Κύριοι συνάδελφοι, εάν δεν έχετε αντίρρηση, να προηγηθεί η υπ. αριθμ. 5 επίκαιρη ερώτηση του κ. Τσαφούλια προς τον Υπουργό Περιβάλλοντος Χωροταξίας και Δημοσίων 'Εργων κ. Λαλιώτη.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Η πέμπτη στην ημερήσια διάταξη επίκαιρη ερώτηση με αριθμό 912/19.3.97 του Βουλευτή του Δημοκρατικού Κοινωνικού Κινήματος κυρίου Γεωργίου Τσαφούλια προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με τις κατεδαφίσεις αυθαιρέτων στην περιοχή της Στροφυλιάς του Νομού Ηλείας, την αντιμετώπιση του προβλήματος της αυθαίρετης δόμησης κ.λπ. έχει ως εξής:

"Η επιλεκτική και αποσπασματική κατεδάφιση των αυθαιρέτων στην περιοχή της Στροφυλιάς του Νομού Ηλείας, δεν αντιμετωπίζει ριζικά το φαινόμενο της αυθαίρετης δόμησης και της καταπάτησης δημόσιας έκτασης ούτε στην ευρύτερη περιοχή του νομού, αλλά ούτε και στην υπόλοιπη Ελλάδα. Ερωτάται ο κύριος Υπουργός:

1. Εάν εγκρίνει την επιλεκτική και αποσπασματική αυτή ενέργεια του νομάρχη Ηλείας

2. Σε ποιες ενέργειες θα προβεί προκειμένου να αντιμετωπισθεί το πρόβλημα της αυθαίρετης δόμησης.". 

Ο Υπουργός Περιβάλλοντος Χωροταξίας και Δημοσίων 'Εργων, κ. Λαλιώτης, έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, το παράδειγμα του νομάρχη της Ηλείας είναι ένα παράδειγμα προς μίμηση και η Κυβέρνηση μας και εγώ προσωπικά, όπως και το Υπουργείο Περιβάλλοντος-Χωροταξίας και Δημοσίων 'Εργων, συμφωνούμε απολύτως. 'Αλλωστε έχουμε δώσει ένα δείγμα γραφής που παραπέμπει στην κοινωνική μας ευθύνη και στην περιβαλλοντική μας ευαισθησία γι' αυτό το θέμα. Είναι αλήθεια ότι εδώ και δεκαετίες υπάρχουν προβλήματα σοβαρά σε ό,τι αφορά τον οικιστικό, το χωροταξικό και τον πολεοδομικό συνδυασμό και η μια γενιά των αυθαιρέτων διαδέχεται την άλλη. Από το 1993, όταν ανέλαβα Υπουργός Περιβάλλοντος Χωροταξίας και Δημοσίων 'Εργων, είπα με ειλικρίνεια και με θάρρος ότι δεν πρέπει η Πολιτεία με την ανοχή της ή τη συνενοχή της ή την ολιγωρία της να δημιουργήσει μια νέα γενιά αυθαιρέτων. Ακριβώς γι' αυτό το λόγο, ακολουθήσαμε μια πολιτική που έχει δυο πτυχές. Η μια πτυχή είναι ο Χωροταξικός και Πολεοδομικός σχεδιασμός να προχωρήσει -και προχωρεί με εντατικούς ρυθμούς- έτσι ώστε στα εξακόσιες χιλιάδες στρέμματα που έχουν ενταχθεί στα Γενικά Πολεοδομικά Σχέδια να τελειώσουν με πράξεις εφαρμογής έτσι ώστε να ξέρει ο κάθε 'Ελληνας, η κάθε Ελληνίδα που και πως μπορεί να κτίσει, με ποιούς όρους, με ποιες εισφορές και με ποιους περιορισμούς. Γιατί πιστεύουμε ότι η Χώρα μας πρέπει να σεβαστεί και τις ισορροπίες των οικοσυστημάτων και την πολιτισμική μας κληρονομιά. Η χώρα μας πρέπει να συνδέσει την ανάπτυξή της, τη βιώσιμη ανάπτυξή της με την ανάδειξή της σε πολιτισμικό και οικολογικό απόθεμα όλης της Ευρώπης.

Η Νομαρχιακή Αυτοδιοίκηση μετά το 1994 έχει όλη την ευθύνη, την αρμοδιότητα να εφαρμόσει την ισχύουσα πολεοδομική νομοθεσία. Ακριβώς γι' αυτό το λόγο, εμείς στηρίζουμε και πολιτικά και θεσμικά και οικονομικά και ηθικά κάθε πρωτοβουλία, κάθε Νομάρχη που θέλει, επιζητεί να βάλει τάξη στον πολεοδομικό σχεδιασμό. Πιστεύουμε ότι πρέπει να γίνει κατανοητό ότι έχει τελειώσει, έχει περάσει ανεπιστρεπτί η εποχή όπου υπάρχουν δυο κατηγορίες πολιτών. Στη μία κατηγορία οι αετονύχηδες και έξυπνοι, που νομίζουν ότι θα παρανομούν και κάθε φορά θα αυθαιρετούν, θα ανομούν και η Πολιτεία κάθε φορά θα τους επιβραβεύει. Στην άλλη κατηγορία οι νομιμόφρονες που θεωρούνται από τους έξυπνους ότι είναι κουτοί επειδή εφαρμόζουν το νόμο. Αυτό πρέπει να τελειώσει. Δεν υπάρχουν φτωχοί και πλούσιοι σε ό,τι αφορά τις παρανομίες τις πολεοδομικές και τις οικιστικές. 'Αλλωστε δεν αφορά η συγκεκριμένη περίπτωση στη Στροφυλιά της Ηλείας ανάγκες για πρώτη κατοικία. Αφορά ανάγκες ή επιθυμίες για δεύτερη κατοικία που κτίστηκε δίπλα στο κύμα, στην παραλία, σε δημόσια καταπατημένη γη. Ακριβώς γι' αυτό το λόγο, εμείς θεωρούμε χρέος μας να προχωρούμε όχι μόνο στο σχεδιασμό και την ολοκλήρωση για να μπει τάξη πολεοδομική και χωροταξική αλλά θα προχωρούμε και σε μέτρα καταστολής, δηλαδή σε κατεδαφίσεις για να τελειώσει ο φαύλος κύκλος της ανομίας και της αυθαιρεσίας στη Χώρα μας. Απόλυτη προτεραιότητα δίδουμε στα αυθαίρετα που βρίσκονται σε δημόσιες και καταπατημένες περιοχές, σε δάση και δασικές εκτάσεις, σε ευαίσθητες και προστατευόμενες περιοχές, σε κοινόχρηστους χώρους και σε ρέματα, σε αρχαιολογικούς χώρους και σε ακτές και αιγιαλούς.

Κύριε Τσαφούλια, νομίζω ότι θέσατε με την ερώτησή σας ένα κρίσιμο θέμα και πήρατε την απάντηση. Εμείς θα συνεχίσουμε και στο σχεδιασμό και στις κατεδαφίσεις.

(Χειροκροτήματα από την Πτέρυγα του ΠΑ.ΣΟ.Κ.).

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, πράγματι οι στίχοι του επαναλαμβανομένου από τόσα χρόνια ποιήματος του κ. Λαλιώτη στις γενικές τους αρχές βρίσκουν απήχηση. Πράγματι αυτά που λέτε για εφαρμογή των οικιστικών και πολεοδομικών νόμων, ναι, αλλά το περιεχόμενο της ερώτησης είναι το εξής: "Η επιλεκτική και αποσπασματική κατεδάφιση των αυθαιρέτων στην περιοχή της Στροφυλιάς". Δηλαδή, εγώ θα ήθελα, λόγω της πείρας την οποία διαθέτετε, να γνωρίζατε

Σελίδα 5033 

τον αριθμό των μέχρι τώρα κατεδαφιστέων και εκείνων που δεν έχουν κατεδαφιστεί, όπως και το είδος των κατεδαφιστέων. Μήπως εκείνοι οι οποίοι δεν είχαν άλλη κατοικία και ήσαν ποιμένες στην περιοχή της Στροφυλιάς τους έχουν κατεδαφιστεί και οι βίλες έχουν παραμείνει; Εδώ και τώρα θα ήθελα το νούμερο για το πόσα έχουν κατεδαφιστεί στη Στροφυλιά και τι είδους οικοδομών έχουν κατεδαφιστεί. 'Εχουν κατεδαφιστεί καμιά δεκαπενταριά ποιμένων και έχουν μείνει κάποιες βιλίτσες. Ο νομάρχης ο οποίος έχει την ευθύνη της κατεδάφισης οπωσδήποτε δεν είναι δυνατόν να γίνει πιστευτός διότι η επίκαιρη ερώτηση που κάνω είναι, αν πράγματι και που; Δεν στείλατε όμως έναν εκτός της νομαρχίας από το Υπουργείο, εκεί να δει τι έχει γίνει; 'Εχουν κατεδαφιστεί δέκα, δεκαπέντε των φτωχών ανθρώπων οι οποίοι είναι κάτω από το όριο της φτώχιας και ορισμένα καινουργή με μπετά έχουν παραμείνει. Δώστε μου νούμερο εδώ και τώρα. Να κάνουμε ίση μεταχείριση στην εφαρμογή των νόμων για την κατεδάφιση πέρα για πέρα. Να μην έχουμε ούτε επιλεκτική ούτε να λέμε "αστους". Διότι αυτοί που έκτισαν με μπετά είχαν την εύνοια του κράτους, των κυβερνήσεων που έχουν περάσει, και της δικής σας, κύριε Λαλιώτη, και των άλλων.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).

Διότι έκτιζαν αυθαίρετα με τους χωροφύλακες, με τους συναδέλφους, με τη συμπαράσταση όλων για να παίρνονται οι ψήφοι. Και σήμερα ερχόμαστε να εφαρμόσουμε τους νόμους, εκείνους που κάναμε εμείς σαν λειτουργία παρανομίας. Παρανομήσαμε εκείνη την εποχή, σαν δυο κυβερνήσεις, σαν μέλη κυβερνήσεων κ.λπ., κ.λπ. και ερχόμαστε τώρα να κάνουμε και την επιλεκτική κατεδάφιση. 

Εγώ θα ήθελα το νούμερο, τις ενέργειες που έχει κάνει ο νομάρχης, τι έχει και τι δεν έχει κατεδαφιστεί και ποια παραμένουν. Πρέπει να σταματήσει η επιλεκτική αυτή κατάσταση. Δηλαδή μπορεί στις γενικές αρχές να το είπατε ωραία το ποίημα αλλά από εκεί και πέρα στην πράξη, περιμένω απάντηση εδώ και τώρα, τι έχει γίνει στην παραλία της Στροφυλιάς με νούμερα.

ΠΡΟΕΔΡΟΣ(Απόστολος Κακλαμάνης): Ο κύριος Υπουργός έχει το λόγο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, δεν απήγγειλα κανένα ποίημα. Περιέγραψα μια πολιτική που αναδεικνύει και την κοινωνική ευθύνη και την περιβαλλοντική ευαισθησία που οφείλουμε να έχουμε όλοι σ' αυτήν την Αίθουσα, ανεξάρτητα με το σε ποιο κόμμα ανήκουμε.

Σύμφωνα με τα στοιχεία που έχει δώσει ο Νομάρχης και η Νομαρχία, στη Στροφυλιά κατεδαφίστηκαν περίπου τριακόσια κτίσματα, τα οποία ήταν σε δημόσια καταπατημένη γη, πάνω στην παραλία πολύ κοντά στο χειμέριο κύμα.

ΓΕΩΡΓΙΟΣ ΤΣΑΦΟΥΛΙΑΣ : 'Εχουν μείνει και κάτι άλλα. Κάτι βίλες.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Τσαφούλια θα καταδαφιστούν όλα, είτε είναι βίλες, είτε είναι άλλα κτίσματα, διότι είναι γνωστή η τακτική. Πρώτα περιφράψεις ένα χώρο, μετά κάτι βάζεις μέσα σ' αυτόν το χώρο. Μετά βάζεις μία τροχοβίλα, μετά μία πρόχειρη κατασκευή και μετά το σπίτι για τη δεύτερη παραθεριστική κατοικία. Και όλα αυτά δεν είναι παρανομίες που γίνονται σε ιδιόκτητα οικόπεδα που δεν είναι για παράδειγμα, άρτια, γίνονται με τον προκλητικό τρόπο σε καταπατημένη δημόσια γη. Δηλαδή πηγαίνει κάποιος, καταλαμβάνει ένα οικόπεδο ενός ή μισού στρέμματος και κτίζει εκεί. Να γίνει σαφές δεν κτίζει την πρώτη του κατοικία, κτίζει τη δεύτερη κατοικία. Γι' αυτό πρέπει να είμαστε άτεγκτοι σ' αυτούς τους παρανομούντες και τους αυθαιρετούντες. Πρέπει κάποια στιγμή να μπει τέλος σε αυτό το φαύλο κύκλο και να μην έχει κανένας την ανοχή μας, είτε είναι πλούσιος, είτε είναι φτωχός.Γιατί και ο πλούσιος και ο φτωχός ή ο κατ' επίκληση φτωχός παραβαίνει το νόμο. Δεν μπορεί κανείς να δεχτεί ότι είναι πιο έξυπνος, πιο αετονύχης και πιο μάγκας, επειδή παρανομεί και θα έλθουμε εμείς κάποια στιγμή να νομιμοποιήσουμε την αυθαιρεσία του.

Η Ελληνική Βουλή πρέπει να βάλει τέρμα σ' αυτό το θέατρο Παραλόγου και ανομίας. Πιστεύουμε ότι πρέπει να υποστηρίξετε αυτήν τη σωστή πολιτική που εκφράζει και υλοποιεί το Υπουργείο. Επίσης πρέπει να προτρέψουμε όλους τους Νομάρχες να εφαρμόσουν την ισχύουσα πολεοδομική νομοθεσία, γιατί πολλές νομαρχίες και πολλοί νομάρχες, δεν ακολουθούν τη σωστή πολιτική. Δεν θέλω να πω τίποτε άλλο.

Ευχαριστώ.

ΓΕΩΡΓΙΟΣ ΤΣΑΦΟΥΛΙΑΣ : 'Οχι επιλεκτικά όμως.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Οχι επιλεκτικά, βεβαίως.

ΠΡΟΕΔΡΟΣ (Απόστολος Κακλαμάνης): Τρίτη στην ημερήσια διάταξη είναι η με αριθμό 920/19.3.97 Επίκαιρη Ερώτηση του Βουλευτή του Κομμονιστικού Κόμματος Ελλάδος κ. Λεωνίδα (Λέοντα) Αυδή προς τους Υπουργούς Πολιτισμού, Εργασίας και Κοινωνικών Ασφαλίσεων, σχετικά με τις κινητοποιήσεις των συντηρητών αρχαιοτήτων, το χαρακτηρισμό του επαγγέλματός τους ως ανθυγιεινού και την καταβολή του αντίστοιχου επιδόματος.

Η Επίκαιρη Ερώτηση έχει ως εξής:

Αγωνιστικές κινητοποιήσεις αποφάσισαν οι συντηρητές αρχαιοτήτων με αίτημα να χαρακτηριστεί το επάγγελμά τους ως ανθυγιεινό και επικίνδυνο και να τους καταβληθεί το αντίστοιχο επίδομα.

Στην εργασία των συντηρητών ενυπάρχουν παράγονες επιβλαβείς για την υγεία, έχει δε βεβαιωθεί ότι οι συντηρητές υπόκεινται σε σοβαρές επαγγελματικές νόσους όπως δερματίτιδες, άσθμα, αναιμία, καρκίνος εγκεφάλου ή πνευμόνων κ.ά.

Ερωτώνται οι κύριοι Υπουργοί εάν θα ικανοποιήσουν το δίκαιο και χρόνιο αίτημα των συντηρητών αρχαιοτήτων.

Ο Υφυπουργός Εργασίας και Κοινωνικών Ασφαλίσεων έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, πράγματι υπάρχει πρόβλημα στο θέμα των συντηρητών αρχαιοτήτων, στο οποίο η Κυβέρνηση έχει σκύψει, με ιδιαίτερη προσοχή.

Το Υπουργείο Πολιτισμού, κύριε Αυδή, πρέπει να ξέρετε ότι ήδη ανέθεσε μία σχετική έκθεση σε ορισμένους ειδικούς, μεταξύ των οποίων ο κ. Νικόλαος Χολέβας, ο κ. Νικόλαος Μίνος, που είναι και συντηρητής αρχαιοτήτων και προϊστάμενος της Διευθύνσεως Συντηρήσεως του Υπουργείου Πολιτισμού, η οποία έκθεση επεδόθη μόλις προ μίας εβδομάδος στον κ. Γιαννακόπουλο, το Γενικό Γραμματέα του Υπουργείου Πολιτισμού, και καταλήγει ότι θεωρούν απαραίτητο οι ειδικοί αυτοί να χαρακτηριστεί το επάγγελμα του συντηρητή αρχαιοτήτων ως ανθυγιεινό και επικίνδυνο και προτείνουν την ικανοποίηση του αιτήματος.

Η Κυβέρνηση, όπως σας είπα, μόλις πριν λίγες μέρες πήρε στα χέρια της τη σχετική έκθεση. Tο Υπουργείο το δικό μας που παρευρίσκεται σήμερα εδώ ως συναρμόδιο την πήρε μόλις χθες και θα αντιμετωπίσουμε το θέμα με ιδιαίτερη προσοχή και με τη δέουσα σοβαρότητα που αξίζει ένα τόσο σημαντικό επάγγελμα, που προσφέρει τόσα πολλά στον πολιτισμό μας και στη Χώρα μας, αλλά και λαμβάνοντας σοβαρότατα υπόψη την έκθεση των ειδικών, η οποία, αν θέλετε, χαράσσει και το δρόμο με τον οποίο πρέπει να αντιμετωπίσουμε το θέμα.

Μόνο μία γενική παρατήρηση θα ήθελα να κάνω. Τόσο σοβαρά ζητήματα όπως δερματίτιδες, άσθμα, αναιμία, καρκίνος εγκεφάλου και πνευμόνων που και εσείς πολύ σωστά αναφέρετε στην ερώτησή σας, αλλά και οι ειδικοί διαπιστώνουν στην πολυσέλιδη έκθεσή τους ότι μερικά απ' αυτά ισχύουν, δεν αντιμετωπίζονται με επιδόματα. Δεν θέλουμε δηλαδή να πάμε στην εύκολη λογική που λέει ότι είναι ένα επάγγελμα ανθυγιεινό και επικίνδυνο, δώσε ένα επίδομα και τελειώνουμε με αυτήν την ιστορία. 

Πρέπει να ενσκύψουμε με πολλή προσοχή και να δούμε με ποιο τρόπο και ποιο πλέγμα μέτρων, ειδικά με την προστασία του ιδιαίτερα πολύτιμου και σημαντικού αυτού επαγγέλματος, μπορούμε να αντιμετωπίσουμε τις επιπτώσεις στην υγεία τους και να τους προστατεύσουμε -και αυτό είναι το σημαντικότερο απ' όλα- γι' αυτό. Από εκεί και πέρα νομίζω ότι μέσα από το διάλογο που θα γίνει μεταξύ των αρμοδίων υπουργείων πολύ 

Σελίδα 5034 

σύντομα θα είμαστε σε θέση να πούμε τις τελικές μας αποφάσεις.

Σε κάθε περίπτωση όμως οι αποφάσεις αυτές θα είναι στην κατεύθυνση προστασίας του εργαζόμενου και βέβαια αν χρειαστεί και ο χαρακτηρισμός του επαγγέλματος και αυτό θα είναι μέσα στα πράγματα που θα μπορούν να προχωρήσουν.

ΠΡΟΕΔΡΟΣ (Απόστολος Κακλαμάνης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Θα επανέλθω εν καιρώ στο θέμα της προφύλαξης των εργαζομένων του Υπουργείου Πολιτισμού και ιδίως των συντηρητών και του προσωπικού που απασχολείται σε ανασκαφές και αναστηλώσεις από τους επαγγελματικούς κινδύνους τόσο των παραγόντων που επιδρούν στην υγεία, όσο και των κινδύνων ατυχημάτων.

Αυτήν τη στιγμή η κινητοποίηση απειλείται με ένα συγκεκριμένο αίτημα το οποίο δικαιολογείται διότι κατά το σύστημα που επικρατεί στη Χώρα μας ως μέσον εξισορρόπησης των δυσμενών συνθηκών εργασίας χορηγείται αυτό το επίδομα. Αυτή είναι μία κατάσταση από την οποία δεν βλέπω να έχει αποστεί το κράτος και να έχει μία καλύτερη πολιτική και νομίζω ότι το δικαιούνται λόγω ισότητας οι συντηρητές αρχαιοτήτων.

Θα υπενθυμίσω ότι από την άποψη του θεσμικού πλαισίου δεν αρκεί στη Χώρα μας ο χαρακτηρισμός ενός επαγγέλματος ως ανθυγιεινού και ως επικινδύνου για να επέλθουν ως αυτόθροες συνέπειες η καταβολή επιδόματος και οι βελτιωμένες προϋποθέσεις συνταξιοδότησης που προβλέπει ο νόμος. Χρειάζονται και περαιτέρω πράξεις.

Υπάρχουν εξάλλου δύο κατηγορίες συντηρητών, εκείνοι που απασχολούνται με σχέση ιδιωτικού δικαίου και εκείνοι που απασχολούνται με σχέση δημοσίου δικαίου. Η Κυβέρνηση προσφάτως απέρριψε το αίτημα να χορηγηθεί επίδομα ανθυγιεινής εργασίας στους επί σχέσεις δημοσίου δικαίου, ενώ για τους επί σχέσει ιδιωτικού δικαίου έχει χορηγηθεί με απόφαση του Διαιτητικού Δικαστηρίου Πειραιώς, κατά το σύστημα διαπραγμάτευσης των συλλογικών διαφορών, από το 1982. Υπάρχει, λοιπόν, και από εκεί μία ανισότητα.

Επειδή υπάρχουν συντηρητές διαφόρων νομικών καθεστώτων, θα ήθελα να υπήρχε μία πιο συνολική απάντηση. Βέβαια είναι αλήθεια ότι αυτό το πόρισμα υποβλήθηκε προ ολίγων ημερών, στις 18 του μηνός και είναι αλήθεια ότι ο Υπουργός Εργασίας το πήρε τώρα, αλλά το θέμα εκκρεμεί από δεκαετιών και ήδη από το 1988 υπάρχουν επιστημονικά δεδομένα τα οποία υποβλήθηκαν στον Υπουργό Πολιτισμού ο οποίος κατά καιρούς βομβαρδίζεται με υπομνήματα. Ελπίζω ότι θα υπάρξει μία συνολικότερη αντιμετώπιση.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Κύριε Αυδή, θα λάβω σοβαρά υπόψη μου αυτά που μας είπατε. Ξέρω ότι πάντα με ακρίβεια τοποθετείστε σε ζητήματα τα οποία αναφέρεστε και θέλω να πω ότι γενική μας αρχή είναι ότι, όταν ένα επάγγελμα δούμε ότι είναι ανθυγιεινό και επικίνδυνο δεν πάμε στην εύκολη λογική του επιδόματος. Πιστεύω ότι πρέπει να ψάξουμε και να βρούμε με ποιους τρόπους, με ποιο πλέγμα μέτρων και με ποια ευρύτερου χαρακτήρα πολιτική, θα μπορούμε να προστατεύσουμε την υγεία των ανθρώπων. Διότι τι νόημα θα έχει όταν κάποιος κινδυνεύει π.χ. από καρκίνο πνευμόνων, στο οποίο αναφέρθηκε και η έκθεση πολύ εμπεριστατωμένα, κατά τη γνώμη μου, να του δώσω ένα επίδομα 10%-15% όταν η υγεία του ούτως ή άλλως θα υφίσταται αυτήν την ανεπανόρθωτη βλάβη.

Θα σκύψουμε, λοιπόν, με προσοχή πάνω στο πρόβλημα, σας βεβαιώ γι' αυτό, πάνω στην έκθεση που πήραμε, αλλά πάνω και στο σύνολο του προβλήματος που θεωρώ απαραίτητο. Ευχαριστώ. 

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση των Επικαίρων Ερωτήσεων.

Σελίδα 5035 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων που είναι γραμμένα στην ημερήσια διάταξη, ώστε για όσα από αυτά δεν υπάρχει αντίρρηση να γίνουν δεκτά χωρίς συζήτηση.

Ψήφιση στο σύνολο του νομοσχεδίου του Υπουργείου Δικαιοσύνης "Προστασία του ατόμου από την επεξεργασία δεδομένων προσωπικού χαρακτήρα".

Ο Υπουργός της Δικαιοσύνης, κ. Ευάγγελος Γιαννόπουλος έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εχω να κάνω μία παρατήρηση στο άρθρο 11, κύριε Πρόεδρε.

Η παράγραφος 4 λέει τα εξής: "Με απόφαση της Αρχής ύστερα από αίτηση του υπευθύνου επεξεργασίας, η υποχρέωση ενημέρωσης σύμφωνα με τις παραγράφους 1 και 3 του παρόντος άρθρου, μπορεί να αρθεί, εν όλω ή εν μέρει, εφ' όσον η συλλογή δεδομένων προσωπικού χαρακτήρα γίνεται για λόγους εθνικής ασφαλείας, ή για τη διακρίβωση ιδιαίτερα σοβαρών εγκλημάτων".

Τώρα βάζουμε και παράγραφο 5 ύστερα από πρόταση του κ. Πεπονή, την οποία δέχθηκα εγώ, που λέγει τα εξής: "Με την επιφύλαξη των δικαιωμάτων εκ των άρθρων 12 και 13, η υποχρέωση ενημέρωσης δεν υφίσταται, όταν η συλλογή γίνεται αποκλειστικά για δημοσιογραφικούς σκοπούς και αφορά δημόσια πρόσωπα".

Από λάθος φαίνεται ότι αυτές οι δύο τελευταίες σειρές δεν περιελήφθησαν στο κείμενο, ενώ το σωστό είναι να παραμείνουν.

ΠΡΟΕΔΡΟΣ (Απόστολος Κακλαμάνης): Να παραμείνουν οι δύο σειρές που φέρονται διαγεγραμμένες στο σχέδιο που έχει διανεμηθεί.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μάλιστα, κύριε Πρόεδρε.

Διεγράφησαν από λάθος. Να παραμείνουν. Υπήρξε σχετική συνεννόηση με τον κ. Πεπονή.

Δεν έχω να προσθέσω τίποτα άλλο, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): H κα Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, θα παρακαλούσα να δω πολύ σύντομα τα Πρακτικά, διότι νομίζω κύριε Υπουργέ, ότι δεχθήκατε να διαγραφεί ολόκληρο το τελευταίο εδάφιο. Πράγματι ο κ. Πεπονής, έκανε αυτήν την τροποποίηση, αλλά όταν σηκώθηκα εγώ και σας είπα...

ΑΝΑΣΤΑΣΙΟΣ ΠΕΠΟΝΗΣ: 'Οχι, κυρία Μπενάκη.

ΑΝΝΑ ΜΠΕΝΑΚΗ-ΨΑΡΟΥΔΑ: Να το δούμε, κύριε Πεπονή, στα Πρακτικά.

Συμφώνησα με τον κ. Πεπονή, αλλά σας ρώτησα κύριε Υπουργέ: Θα μείνει το τελευταίο εδάφιο ή δεν θα μείνει; Και μου είπατε, θα φύγει. Οπότε είπα εγώ, αν θυμάμαι καλά -και θα το δω τώρα, δεν υπάρχει θέμα- ότι δεν χρειάζεται καν, εφ' όσον θα φύγει ολόκληρο το εδάφιο, να μη συζητήσουμε περαιτέρω.

Εάν μου επιτρέπετε, να ρίξω μια ματιά στα Πρακτικά, κύριε Πρόεδρε, και θα λυθεί το θέμα. Είναι υπόθεση πέντε λεπτών.

ΠΡΟΕΔΡΟΣ (Απόστολος Κακλαμάνης): Καλώς, κυρία Μπενάκη.

Ο κ. Πεπονής έχει το λόγο.

ΑΝΑΣΤΑΣΙΟΣ ΠΕΠΟΝΗΣ: Εγώ είχα προτείνει στο Σώμα και στον κύριο Υπουργό τη διαγραφή του τελευταίου εδαφίου και είπα επικουρικώς, εάν ο κύριος Υπουργός κρίνει ότι δεν μπορεί να τη διαγράψει, τουλάχιστον να υπάρξει η μνεία ότι επιφυλάσσεται σε κάθε περίπτωση η ισχύς των διατάξεων των άρθρων 12 και 13. Η μείζων πρότασή μου, αν μπορώ να την χαρακτηρίσω έτσι, η κύρια πρότασή μου για να κυριολεκτήσω, ήταν η διαγραφή. Η επικουρική πρόταση είναι εκείνη την οποία απεδέχθη ο κύριος Υπουργός της Δικαιοσύνης και είναι αυτήν την οποία απήγγειλε ο ίδιος με πάρα πολλή ακρίβεια.

ΠΡΟΕΔΡΟΣ (Απόστολος Κακλαμάνης): Μέχρις ότου πάρει το λόγο πάλι η κα Μπενάκη, ο εισηγητής της Πλειοψηφίας έχει άποψη επί του θέματος;

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Θα ήθελα να πω, κύριε Πρόεδρε, το εξής.

Κύριε Υπουργέ, μας είχατε διανείμει ένα ενημερωτικό σημείωμα και είχατε πει ότι την παράγραφο αυτήν την κάνετε άρθρο 5. 'Ετσι είναι; Αυτό παραμένει; 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Παράγραφος 5 και όχι άρθρο 5.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Καλώς.

ΠΡΟΕΔΡΟΣ (Απόστολος Κακλαμάνης): Κυρία Μπενάκη, για να σας διευκολύνω. Αν αναφέρεσθε στον κ. Πεπονή, απ' ό,τι μου λένε οι υπηρεσίες, αυτό που ζητάτε είναι στη σελίδα 220 των Πρακτικών.

Εσείς μιλάτε μετά τον κ. Πεπονή.

ΑΝΝΑ MΠΕΝΑΚΗ-ΨΑΡΟΥΔΑ: Δεν το βρίσκω στα Πρακτικά, κύριε Πρόεδρε. Είχα μείνει με την εντύπωση πως ο κύριος Υπουργός μου απήντησε, ότι φεύγει η τελευταία φράση. Δεν είχε αποδεχθεί τη διαγραφή; 

ΑΝΑΣΤΑΣΙΟΣ ΠΕΠΟΝΗΣ: Είχε αποδεχθεί τη δική μου...

ΠΡΟΕΔΡΟΣ (Απόστολος Κακλαμάνης) Κυρία Μπενάκη, είπατε εσείς "το σβήνετε;" και ο Υπουργός λέει "Δεν το σβήνουμε, όπως διορθώθηκε". 

ΑΝΝΑ ΜΠΕΝΑΚΗ-ΨΑΡΟΥΔΑ: Με συγχωρείτε, σε ποια σελίδα είναι αυτά, κύριε Πρόεδρε;

ΠΡΟΕΔΡΟΣ (Απόστολος Κακλαμάνης): Και ο Προεδρεύων κ. Σγουρίδης, λέγει "'Οπως διορθώθηκε".

ΑΝΝΑ ΜΠΕΝΑΚΗ-ΨΑΡΟΥΔΑ: Εντάξει. Είχα μείνει με την εντύπωση, ότι είχε πεί "το σβήνουμε".

ΠΡΟΕΔΡΟΣ (Απόστολος Κακλαμάνης): Κατά συνέπεια, είπε "'Οπως διορθώθηκε" και δεν το σβήνουμε. Σημαίνει, ότι παραμένει το κείμενο όπως διορθώθηκε. Δηλαδή υποχρέωση ενημέρωσης δεν υφίσταται, με την επιφύλαξη των δικαιωμάτων εκ των άρθρων 12 και 13, ή όπως το είπε αρχικώς ο κ. Πεπονής "Με την επιφύλαξη των δικαιωμάτων, εκ των άρθρων 12 και 13 υποχρέωση ενημέρωσης δεν υφίσταται", εκεί σταμάτησε ο κ. Πεπονής και ο κύριος Υπουργός είπε "Δεν το σβήνουμε. 'Οπως διορθώθηκε".

'Αρα είναι με τη διόρθωση αυτή του κ. Πεπονή και το υπόλοιπο είπε "Δεν το σβήνουμε".

Ερωτάται το Σώμα: Γίνεται δεκτό και στο σύνολό του το νομοσχέδιο του Υπουργείου Δικαιοσύνης "Προστασία του ατόμου από την επεξεργασία δεδομένων προσωπικού χαρακτήρα", όπως τροποποιήθηκε;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΗΛΙΑΣ ΒΕΖΔΡΕΒΑΝΗΣ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): To νομοσχέδιο έγινε δεκτό και στο σύνολό του.

Συνεπώς, το νομοσχέδιο του Υπουργείου Δικαιοσύνης "Προστασία του ατόμου από την επεξεργασία δεδομένων προσωπικού χαρακτήρα" έγινε δεκτό, σε μόνη συζήτηση, κατ'αρχήν, κατ'άρθρον και στο σύνολό του, κατά πλειοψηφία και έχει ως εξής:

ΚΕΦΑΛΑΙΟ Α'

ΓΕΝΙΚΕΣ ΔΙΑΤΑΞΕΙΣ

'Αρθρο 1

Αντικείμενο

Αντικείμενο του παρόντος νόμου είναι η θέσπιση των προϋποθέσεων για την επεξεργασία δεδομένων προσωπικού χαρακτήρα προς προστασία των δικαιωμάτων και των θεμελιωδών ελευθεριών των φυσικών προσώπων και ιδίως της ιδιωτικής ζωής.

'Αρθρο 2

Ορισμοί

Για τους σκοπούς του παρόντος νόμου νοούνται ως:

α) "Δεδομένα προσωπικού χαρακτήρα", κάθε πληροφορία που αναφέρεται στο υποκείμενο των δεδομένων. Δεν λογίζ-

Σελίδα 5036 

ονται ως δεδομένα προσωπικού χαρακτήρα τα στατιστικής φύσεως συγκεντρωτικά στοιχεία, από τα οποία δεν μπορούν πλέον να προσδιορισθούν τα υποκείμενα των δεδομένων.

β) "Ευαίσθητα δεδομένα", τα δεδομένα που αφορούν τη φυλετική ή εθνική προέλευση, τα πολιτικά φρονήματα, τις θρησκευτικές ή φιλοσοφικές πεποιθήσεις, τη συμμετοχή σε ένωση, σωματείο και συνδικαλιστική οργάνωση, την υγεία, την κοινωνική πρόνοια και την ερωτική ζωή, καθώς και τα σχετικά με ποινικές διώξεις ή καταδίκες.

γ) "Υποκείμενο των δεδομένων", το φυσικό πρόσωπο στο οποίο αναφέρονται τα δεδομένα και του οποίου η ταυτότητα είναι γνωστή ή μπορεί να εξακριβωθεί, δηλαδή μπορεί να προσδιορισθεί αμέσως ή εμμέσως, ιδίως βάσει αριθμού ταυτότητας ή βάσει ενός ή περισσότερων συγκεκριμένων στοιχείων που χαρακτηρίζουν την υπόστασή του από άποψη φυσική, βιολογική, ψυχική, οικονομική, πολιτιστική, πολιτική ή κοινωνική.

δ) "Επεξεργασία δεδομένων προσωπικού χαρακτήρα" ("επεξεργασία"), κάθε εργασία ή σειρά εργασιών που πραγματοποιείται, από το Δημόσιο ή από νομικό πρόσωπο δημοσίου δικαίου ή ιδιωτικού δικαίου ή ένωση προσώπων ή φυσικό πρόσωπο με ή χωρίς τη βοήθεια αυτοματοποιημένων μεθόδων και εφαρμόζονται σε δεδομένα προσωπικού χαρακτήρα, όπως η συλλογή, η καταχώριση, η οργάνωση, η διατήρηση ή αποθήκευση, η τροποποίηση, η εξαγωγή, η χρήση, η διαβίβαση, η διάδοση ή κάθε άλλης μορφής διάθεση, η συσχέτιση ή ο συνδυασμός, η διασύνδεση, η δέσμευση (κλείδωμα), η διαγραφή, η καταστροφή.

ε) "Αρχείο δεδομένων προσωπικού χαρακτήρα" ("αρχείο"), σύνολο δεδομένων προσωπικού χαρακτήρα, τα οποία αποτελούν ή μπορεί να αποτελέσουν αντικείμενο επεξεργασίας, και τα οποία τηρούνται είτε από το Δημόσιο ή από νομικό πρόσωπο δημοσίου δικαίου ή ιδιωτικού δικαίου ή ένωση προσώπων ή φυσικό πρόσωπο.

στ) "Διασύνδεση", μορφή επεξεργασίας που συνίσταται στη δυνατότητα συσχέτισης των δεδομένων ενός αρχείου με δεδομένα αρχείου ή αρχείων που τηρούνται από άλλον ή άλλους υπεύθυνους επεξεργασίας ή που τηρούνται από τον ίδιο υπεύθυνο επεξεργασίας για άλλο σκοπό.

ζ) "Υπεύθυνος επεξεργασίας", οποιοσδήποτε καθορίζει το σκοπό και τον τρόπο επεξεργασίας των δεδομένων προσωπικού χαρακτήρα, όπως φυσικό ή νομικό πρόσωπο, δημόσια αρχή ή υπηρεσία ή οποιοσδήποτε άλλος οργανισμός. 'Οταν ο σκοπός και ο τρόπος της επεξεργασίας καθορίζονται με διατάξεις νόμου ή κανονιστικές διατάξεις εθνικού ή κοινοτικού δικαίου, ο υπεύθυνος επεξεργασίας ή τα ειδικά κριτήρια βάσει των οποίων γίνεται η επιλογή του καθορίζονται αντίστοιχα από το εθνικό ή το κοινοτικό δίκαιο.

η) "Εκτελών την επεξεργασία", οποιοσδήποτε επεξεργάζεται δεδομένα προσωπικού χαρακτήρα για λογαριασμό υπεύθυνου επεξεργασίας, όπως φυσικό ή νομικό πρόσωπο, δημόσια αρχή ή υπηρεσία ή οποιoσδήποτε άλλος οργανισμός.

θ) "Τρίτος", κάθε φυσικό ή νομικό πρόσωπο, δημόσια αρχή ή υπηρεσία, ή οποιοσδήποτε άλλος οργανισμός, εκτός από το υποκείμενο των δεδομένων, τον υπεύθυνο επεξεργασίας και τα πρόσωπα που είναι εξουσιοδοτημένα να επεξεργάζονται τα δεδομένα προσωπικού χαρακτήρα, εφόσον ενεργούν υπό την άμεση εποπτεία ή για λογαριασμό του υπεύθυνου επεξεργασίας.

ι) "Αποδέκτης", το φυσικό ή νομικό πρόσωπο, η δημόσια αρχή ή υπηρεσία ή οποιοσδήποτε άλλος οργανισμός, στον οποίο ανακοινώνονται ή μεταδίδονται τα δεδομένα, ανεξαρτήτως αν πρόκειται για τρίτο ή όχι.

ια) "Συγκατάθεση" του υποκειμένου των δεδομένων, κάθε ελεύθερη, ρητή και ειδική δήλωση βουλήσεως, που εκφράζεται με τρόπο σαφή και εν πλήρη επιγνώσει, και με την οποία, το υποκείμενο των δεδομένων, αφού προηγουμένως ενημερωθεί, δέχεται να αποτελέσουν αντικείμενο επεξεργασίας τα δεδομένα προσωπικού χαρακτήρα που το αφορούν. Η ενημέρωση αυτή περιλαμβάνει πληροφόρηση τουλάχιστον για το σκοπό της επεξεργασίας, τα δεδομένα ή τις κατηγορίες δεδομένων που αφορά η επεξεργασία, τους αποδέκτες ή τις κατηγορίες αποδεκτών των δεδομένων προσωπικού χαρακτήρα, καθώς και το όνομα, την επωνυμία και τη διεύθυνση του υπεύθυνου επεξεργασίας και του τυχόν εκπροσώπου του. Η συγκατάθεση μπορεί να ανακληθεί οποτεδήποτε, χωρίς αναδρομικό αποτέλεσμα.

ιβ) "Αρχή", η Αρχή Προστασίας Δεδομένων Προσωπικού Χαρακτήρα που θεσπίζεται στο κεφάλαιο Δ' του παρόντος νόμου.

'Αρθρο 3

Πεδίο εφαρμογής

1. Οι διατάξεις του παρόντος νόμου εφαρμόζονται στην εν όλω ή εν μέρει αυτοματοποιημένη επεξεργασία, καθώς και στη μη αυτοματοποιημένη επεξεργασία δεδομένων προσωπικού χαρακτήρα, τα οποία περιλαμβάνονται ή πρόκειται να περιληφθούν σε αρχείο.

2. Οι διατάξεις του παρόντος νόμου δεν εφαρμόζονται στην επεξεργασία δεδομένων προσωπικού χαρακτήρα, η οποία πραγματοποιείται από φυσικό πρόσωπο για την άσκηση δραστηριοτήτων αποκλειστικά προσωπικών ή οικιακών. 

3. Ο παρών νόμος εφαρμόζεται σε κάθε επεξεργασία δεδομένων προσωπικού χαρακτήρα, εφόσον αυτή εκτελείται:

α) Από υπεύθυνο επεξεργασίας ή εκτελούντα την επεξεργασία, εγκατεστημένο στην Ελληνική Επικράτεια ή σε τόπο, όπου βάσει του δημοσίου διεθνούς δικαίου, εφαρμόζεται το ελληνικό δίκαιο.

β) Από υπεύθυνο επεξεργασίας μη εγκατεστημένο στην Ελληνική Επικράτεια ή σε τόπο, όπου εφαρμόζεται το ελληνικό δίκαιο, όταν η επεξεργασία αφορά υποκείμενα εγκατεστημένα στην Ελληνική Επικράτεια. Στην περίπτωση αυτή, ο υπεύθυνος επεξεργασίας οφείλει να υποδείξει με γραπτή δήλωσή του προς την Αρχή εκπρόσωπο εγκατεστημένο στην Ελληνική Επικράτεια, ο οποίος υποκαθίσταται στα δικαιώματα και υποχρεώσεις του υπευθύνου, χωρίς ο τελευταίος αυτός να απαλλάσσεται από τυχόν ιδιαίτερη ευθύνη του. Το αυτό ισχύει και όταν ο υπεύθυνος επεξεργασίας καλύπτεται από ετεροδικία, ασυλία ή άλλο λόγο που κωλύει την ποινική δίωξη.

γ) Από υπεύθυνο επεξεργασίας που δεν είναι εγκατεστημένος στην επικράτεια Κράτους-Μέλους της Ευρωπαϊκής 'Ενωσης αλλά τρίτης χώρας και για τους σκοπούς της επεξεργασίας δεδομένων προσωπικού χαρακτήρα προσφεύγει σε μέσα, αυτοματοποιημένα ή όχι, ευρισκόμενα στην Ελληνική Επικράτεια, εκτός εάν τα μέσα αυτά χρησιμοποιούνται μόνο με σκοπό τη διέλευση από αυτήν. Στην περίπτωση αυτή, ο υπεύθυνος επεξεργασίας οφείλει να υποδείξει με γραπτή δήλωσή του προς την Αρχή εκπρόσωπο εγκατεστημένο στην Ελληνική Επικράτεια, ο οποίος υποκαθίσταται στα δικαιώματα και υποχρεώσεις του υπευθύνου, χωρίς ο τελευταίος αυτός να απαλλάσσεται από τυχόν ιδιαίτερη ευθύνη του. Το αυτό ισχύει και όταν ο υπεύθυνος επεξεργασίας καλύπτεται από ετεροδικία, ασυλία ή άλλο λόγο που κωλύει την ποινική δίωξη.

ΚΕΦΑΛΑΙΟ Β'

ΕΠΕΞΕΡΓΑΣΙΑ ΔΕΔΟΜΕΝΩΝ

ΠΡΟΣΩΠΙΚΟΥ ΧΑΡΑΚΤΗΡΑ

'Αρθρο 4

Χαρακτηριστικά δεδομένων προσωπικού χαρακτήρα

1. Τα δεδομένα προσωπικού χαρακτήρα για να τύχουν νόμιμης επεξεργασίας πρέπει:

α) Να συλλέγονται κατά τρόπο θεμιτό και νόμιμο για καθορισμένους, σαφείς και νόμιμους σκοπούς και να υφίστανται θεμιτή και νόμιμη επεξεργασία εν όψει των σκοπών αυτών.

β) Να είναι συναφή, πρόσφορα και όχι περισσότερα από όσα κάθε φορά απαιτείται εν όψει των σκοπών της επεξεργασίας.

γ) Να είναι ακριβή και, εφόσον χρειάζεται, να υποβάλλονται σε ενημέρωση.

δ) Να διατηρούνται σε μορφή που να επιτρέπει τον

Σελίδα 5037 

προσδιορισμό της ταυτότητας των υποκειμένων τους μόνο κατά τη διάρκεια της περιόδου που απαιτείται, κατά την κρίση της Αρχής, για την πραγματοποίηση των σκοπών της συλλογής τους και της επεξεργασίας τους. Μετά την παρέλευση της περιόδου αυτής, η Αρχή μπορεί, με αιτιολογημένη απόφασή της, να επιτρέπει τη διατήρηση δεδομένων προσωπικού χαρακτήρα για ιστορικούς, επιστημονικούς ή στατιστικούς σκοπούς, εφόσον κρίνει ότι δεν θίγονται σε κάθε συγκεκριμένη περίπτωση τα δικαιώματα των υποκειμένων τους ή και τρίτων. Η τήρηση των διατάξεων της παραγράφου αυτής βαρύνει τον υπεύθυνο επεξεργασίας.

2. Δεδομένα προσωπικού χαρακτήρα που έχουν συλλεγεί ή υφίστανται επεξεργασία, κατά παράβαση της προηγούμενης παραγράφου, καταστρέφονται με ευθύνη του υπεύθυνου επεξεργασίας. Η Αρχή, εάν εξακριβώσει αυτεπαγγέλτως ή μετά από σχετική καταγγελία παράβαση των διατάξεων της προηγούμενης παραγράφου, επιβάλλει τη διακοπή της συλλογής ή της επεξεργασίας και την καταστροφή των δεδομένων προσωπικού χαρακτήρα που έχουν ήδη συλλεγεί ή τύχει επεξεργασίας.

'Αρθρο 5

Προϋποθέσεις επεξεργασίας

1. Επεξεργασία δεδομένων προσωπικού χαρακτήρα επιτρέπεται μόνον όταν το υποκείμενο των δεδομένων έχει δώσει τη συγκατάθεσή του.

2. Κατ' εξαίρεση επιτρέπεται η επεξεργασία και χωρίς τη συγκατάθεση, όταν:

α) Η επεξεργασία είναι αναγκαία για την εκτέλεση σύμβασης, στην οποία συμβαλλόμενο μέρος είναι υποκείμενο δεδομένων ή για τη λήψη μέτρων κατόπιν αιτήσεως του υποκειμένου κατά το προσυμβατικό στάδιο.

β) Η επεξεργασία είναι αναγκαία για την εκπλήρωση υποχρεώσεως του υπεύθυνου επεξεργασίας, η οποία επιβάλλεται από το νόμο. 

γ) Η επεξεργασία είναι αναγκαία για τη διαφύλαξη ζωτικού συμφέροντος του υποκειμένου, εάν αυτό τελεί σε φυσική ή νομική αδυναμία να δώσει τη συγκατάθεσή του. 

δ) Η επεξεργασία είναι αναγκαία για την εκτέλεση έργου δημόσιου συμφέροντος ή έργου που εμπίπτει στην άσκηση δημόσιας εξουσίας και εκτελείται από δημόσια αρχή ή έχει ανατεθεί από αυτή είτε στον υπεύθυνο επεξεργασίας είτε σε τρίτο, στον οποίο γνωστοποιούνται τα δεδομένα.

ε) Η επεξεργασία είναι απολύτως αναγκαία για την ικανοποίηση του έννομου συμφέροντος που επιδιώκει ο υπεύθυνος επεξεργασίας ή ο τρίτος ή οι τρίτοι στους οποίους ανακοινώνονται τα δεδομένα και υπό τον όρο ότι τούτο υπερέχει προφανώς των δικαιωμάτων και συμφερόντων των προσώπων στα οποία αναφέρονται τα δεδομένα και δεν θίγονται οι θεμελιώδεις ελευθερίες αυτών.

3. Η Αρχή μπορεί να εκδίδει ειδικούς κανόνες επεξεργασίας για τις πλέον συνήθεις κατηγορίες επεξεργασιών και αρχείων, οι οποίες προφανώς δεν θίγουν τα δικαιώματα και τις ελευθερίες των προσώπων στα οποία αναφέρονται τα δεδομένα. Οι κατηγορίες αυτές προσδιορίζονται με κανονισμούς που καταρτίζει η Αρχή και κυρώνονται με προεδρικά διατάγματα, τα οποία εκδίδονται με πρόταση του Υπουργού Δικαιοσύνης.

'Αρθρο 6

Γνωστοποίηση

1. Ο υπεύθυνος επεξεργασίας υποχρεούται να γνωστοποιήσει εγγράφως στην Αρχή τη σύσταση και λειτουργία αρχείου ή την έναρξη της επεξεργασίας.

2. Με τη γνωστοποίηση της προηγούμενης παραγράφου ο υπεύθυνος επεξεργασίας πρέπει απαραιτήτως να δηλώνει:

α) Το ονοματεπώνυμο ή την επωνυμία ή τον τίτλο του, καθώς και τη διεύθυνσή του, καθώς και το ονοματεπώνυμο ή την επωνυμία ή τον τίτλο και τη διεύθυνση των προσώπων που χρησιμοποιεί για την εκτέλεση της επεξεργασίας σύμφωνα με το άρθρο 10. Εάν ο υπεύθυνος επεξεργασίας δεν είναι εγκατεστημένος στην Ελληνική Επικράτεια ή σε τόπο, όπου εφαρμόζεται το ελληνικό δίκαιο, θα πρέπει επιπροσθέτως να δηλώνεται το ονοματεπώνυμο ή η επωνυμία ή ο τίτλος και η διεύθυνση του εκπροσώπου του στην Ελλάδα. 

β) Τη διεύθυνση όπου είναι εγκατεστημένο το αρχείο ή ο κύριος εξοπλισμός που υποστηρίζει την επεξεργασία.

γ) Την περιγραφή του σκοπού της επεξεργασίας των δεδομένων προσωπικού χαρακτήρα που περιέχονται ή πρόκειται να περιληφθούν στο αρχείο. 

δ) Το είδος των δεδομένων προσωπικού χαρακτήρα που υφίστανται ή πρόκειται να υποστούν επεξεργασία ή περιέχονται ή πρόκειται να περιληφθούν στο αρχείο.

ε) Το χρονικό διάστημα για το οποίο προτίθεται να εκτελεί την επεξεργασία ή να διατηρήσει το αρχείο. 

στ) Τους αποδέκτες ή τις κατηγορίες αποδεκτών στους οποίους ανακοινώνει ή ενδέχεται να ανακοινώνει τα δεδομένα προσωπικού χαρακτήρα. 

ζ) Τις ενδεχόμενες διαβιβάσεις και το σκοπό της διαβίβασης δεδομένων προσωπικού χαρακτήρα σε τρίτες χώρες. 

η) Τα βασικά χαρακτηριστικά του συστήματος και των μέτρων ασφαλείας του αρχείου ή της επεξεργασίας. 

θ) Στην περίπτωση που η επεξεργασία ή το αρχείο εμπίπτει σε μία από τις κατηγορίες για τις οποίες η Αρχή έχει εκδώσει ειδικούς κανόνες επεξεργασίας, ο υπεύθυνος επεξεργασίας καταθέτει στην Αρχή δήλωση με την οποία βεβαιώνει ότι η επεξεργασία θα διεξάγεται ή το αρχείο θα τηρείται σύμφωνα με τους ειδικούς κανόνες που έχει θεσπίσει η Αρχή, η οποία προσδιορίζει ειδικότερα τον τύπο και το περιεχόμενο της δήλωσης.

3. Τα στοιχεία της προηγούμενης παραγράφου καταχωρίζονται στο Μητρώο Αρχείων και Επεξεργασιών που τηρεί η Αρχή.

4. Κάθε μεταβολή των στοιχείων που αναφέρονται στην παράγραφο 2 πρέπει να γνωστοποιείται εγγράφως και χωρίς καθυστέρηση από τον υπεύθυνο στην Αρχή.

'Αρθρο 7

Επεξεργασία ευαίσθητων δεδομένων

1. Απαγορεύεται η συλλογή και η επεξεργασία ευαίσθητων δεδομένων.

2. Κατ' εξαίρεση επιτρέπεται η συλλογή και η επεξεργασία ευαίσθητων δεδομένων, καθώς και η ίδρυση και λειτουργία σχετικού αρχείου, ύστερα από άδεια της Αρχής, όταν συντρέχουν μία ή περισσότερες από τις ακόλουθες προϋποθέσεις:

α) Το υποκείμενο έδωσε τη γραπτή συγκατάθεσή του, εκτός εάν η συγκατάθεση έχει αποσπασθεί με τρόπο που αντίκειται στο νόμο ή τα χρηστά ήθη ή νόμος ορίζει ότι η συγκατάθεση δεν αίρει την απαγόρευση.

β) Η επεξεργασία είναι αναγκαία για τη διαφύλαξη ζωτικού συμφέροντος του υποκειμένου, εάν τούτο τελεί σε φυσική ή νομική αδυναμία να δώσει τη συγκατάθεσή του.

γ) Η επεξεργασία αφορά αποκλειστικά δεδομένα του υποκειμένου, τα οποία δημοσιοποιεί ή του είναι αναγκαία για την αναγνώριση ή άσκηση ή υπεράσπιση δικαιώματός του ενώπιον δικαστηρίου.

δ) Η επεξεργασία αφορά θέματα υγείας και εκτελείται από πρόσωπο που ασχολείται κατ' επάγγελμα με την παροχή υπηρεσιών υγείας και υπόκειται σε καθήκον εχεμύθειας ή σε συναφείς κώδικες δεοντολογίας, υπό τον όρο ότι η επεξεργασία είναι απαραίτητη για την ιατρική πρόληψη, διάγνωση, περίθαλψη ή τη διαχείριση υπηρεσιών υγείας.

ε) Η επεξεργασία είναι απαραίτητη για την εξυπηρέτηση των αναγκών της εθνικής ασφάλειας, καθώς επίσης και για την εξυπηρέτηση των αναγκών της εγκληματολογικής ή σωφρονιστικής πολιτικής, όταν εκτελείται από δημόσια Αρχή και αφορά τη διακρίβωση εγκλημάτων, ποινικές καταδίκες και 

Σελίδα 5038 

μέτρα ασφαλείας.

στ) Η επεξεργασία πραγματοποιείται για ερευνητικούς και επιστημονικούς αποκλειστικά σκοπούς και υπό τον όρο ότι τηρείται η ανωνυμία και λαμβάνονται όλα τα απαραίτητα μέτρα για την προστασία των δικαιωμάτων των προσώπων στα οποία αναφέρονται.

ζ) Η επεξεργασία αφορά δεδομένα δημοσίων προσώπων, εφόσον αυτά συνδέονται με την άσκηση δημοσίου λειτουργήματος ή τη διαχείριση συμφερόντων τρίτων, και πραγματοποιείται αποκλειστικά για την άσκηση του δημοσιογραφικού επαγγέλματος. Η άδεια της αρχής χορηγείται μόνο εφόσον η επεξεργασία είναι απολύτως αναγκαία για την εξασφάλιση του δικαιώματος πληροφόρησης επί θεμάτων δημοσίου ενδιαφέροντος καθώς και στο πλαίσιο καλλιτεχνικής έκφρασης και εφόσον δεν παραβιάζεται καθ' οιονδήποτε τρόπο το δικαίωμα προστασίας της ιδιωτικής και οικογενειακής ζωής.

3. Η Αρχή χορηγεί άδεια συλλογής και επεξεργασίας ευαίσθητων δεδομένων, καθώς και άδεια ιδρύσεως και λειτουργίας σχετικού αρχείου, ύστερα από αίτηση του υπεύθυνου επεξεργασίας. Εφόσον η Αρχή διαπιστώσει ότι πραγματοποιείται επεξεργασία ευαίσθητων δεδομένων, η γνωστοποίηση αρχείου, σύμφωνα με το άρθρο 6 του παρόντος νόμου, επέχει θέση αιτήσεως για τη χορήγηση άδειας. Η Αρχή μπορεί να επιβάλλει όρους και προϋποθέσεις για την αποτελεσματικότερη προστασία του δικαιώματος ιδιωτικής ζωής των υποκειμένων ή τρίτων. Πριν χορηγήσει την άδεια, η Αρχή καλεί σε ακρόαση τον υπεύθυνο επεξεργασίας ή τον εκπρόσωπό του και τον εκτελούντα την επεξεργασία.

4. Η άδεια εκδίδεται για ορισμένο χρόνο, ανάλογα με το σκοπό της επεξεργασίας. Μπορεί να ανανεωθεί ύστερα από αίτηση του υπεύθυνου επεξεργασίας. 

5. Η άδεια περιέχει απαραιτήτως:

α) Το ονοματεπώνυμο ή την επωνυμία ή τον τίτλο, καθώς και τη διεύθυνση του υπεύθυνου επεξεργασίας και του τυχόν εκπροσώπου του. 

β) Τη διεύθυνση όπου είναι εγκατεστημένο το αρχείο.

γ) Το είδος των δεδομένων προσωπικού χαρακτήρα που επιτρέπεται να περιληφθούν στο αρχείο. 

δ) Το χρονικό διάστημα για το οποίο χορηγείται η άδεια. 

ε) Τους τυχόν όρους και προϋποθέσεις που έχει επιβάλει η Αρχή για την ίδρυση και λειτουργία του αρχείου.

στ) Την υποχρέωση γνωστοποίησής του ή των αποδεκτών ευθύς ως εξατομικευθούν.

6. Αντίγραφο της άδειας καταχωρίζεται στο Μητρώο Αδειών που διατηρεί η Αρχή.

7. Κάθε μεταβολή των στοιχείων που αναφέρονται στην παράγραφο 5 γνωστοποιείται χωρίς καθυστέρηση στην Αρχή. Κάθε άλλη μεταβολή, πλην της διεύθυνσης του υπευθύνου ή του εκπροσώπου του, συνεπάγεται την έκδοση νέας άδειας, εφόσον συντρέχουν οι νόμιμες προϋποθέσεις.

'Αρθρο 8

Διασύνδεση αρχείων

1. Διασύνδεση αρχείων επιτρέπεται μόνον υπό τους όρους του παρόντος άρθρου.

2. Κάθε διασύνδεση γνωστοποιείται στην Αρχή με δήλωση την οποία υποβάλλουν από κοινού οι υπεύθυνοι επεξεργασίας ή ο υπεύθυνος επεξεργασίας, που διασυνδέει δύο ή περισσότερα αρχεία που εξυπηρετούν διαφορετικούς σκοπούς. 

3. Εάν ένα τουλάχιστον από τα αρχεία που πρόκειται να διασυνδεθούν περιέχει ευαίσθητα δεδομένα ή εάν η διασύνδεση έχει ως συνέπεια την αποκάλυψη ευαίσθητων δεδομένων ή εάν για την πραγματοποίηση της διασύνδεσης πρόκειται να γίνει χρήση ενιαίου κωδικού αριθμού, η διασύνδεση επιτρέπεται μόνο με προηγούμενη άδεια της Αρχής (άδεια διασύνδεσης).

4. Η άδεια διασύνδεσης της προηγούμενης παραγράφου χορηγείται ύστερα από ακρόαση των υπεύθυνων επεξεργασίας των αρχείων και περιέχει απαραιτήτως:

α) Το σκοπό για τον οποίο η διασύνδεση θεωρείται αναγκαία.

β) Το είδος των δεδομένων προσωπικού χαρακτήρα που αφορά η διασύνδεση. 

γ) Το χρονικό διάστημα για το οποίο επιτρέπεται η διασύνδεση. 

δ) Τους τυχόν όρους και προϋποθέσεις για την αποτελεσματικότερη προστασία των δικαιωμάτων και ελευθεριών και ιδίως του δικαιώματος ιδιωτικής ζωής των υποκειμένων ή τρίτων. 

5. Η άδεια διασύνδεσης μπορεί να ανανεωθεί ύστερα από αίτηση των υπεύθυνων επεξεργασίας.

6. Οι δηλώσεις της παρ. 2 του παρόντος άρθρου, καθώς και αντίγραφα των αδειών διασύνδεσης καταχωρίζονται στο Μητρώο Διασυνδέσεων που τηρεί η Αρχή.

'Αρθρο 9

Διασυνοριακή ροή δεδομένων

προσωπικού χαρακτήρα


1. Η διαβίβαση δεδομένων προσωπικού χαρακτήρα σε χώρες της Ευρωπαϊκής 'Ενωσης είναι ελεύθερη. Η διαβίβαση προς χώρα που δεν ανήκει στην Ευρωπαϊκή 'Ενωση δεδομένων προσωπικού χαρακτήρα, τα οποία έχουν υποστεί ή πρόκειται να υποστούν επεξεργασία μετά τη διαβίβασή τους, επιτρέπεται ύστερα από άδεια της Αρχής. Η Αρχή παρέχει την άδεια μόνον εάν κρίνει ότι η εν λόγω χώρα εξασφαλίζει ικανοποιητικό επίπεδο προστασίας. Προς τούτο, λαμβάνει υπόψη ιδίως τη φύση των δεδομένων, τους σκοπούς και τη διάρκεια της επεξεργασίας, τους σχετικούς γενικούς και ειδικούς κανόνες δικαίου, τους κώδικες δεοντολογίας, τα μέτρα ασφαλείας για την προστασία δεδομένων προσωπικού χαρακτήρα, καθώς και το επίπεδο προστασίας των χωρών προέλευσης, διέλευσης και τελικού προορισμού των δεδομένων.

2. Η διαβίβαση δεδομένων προσωπικού χαρακτήρα προς χώρα που δεν ανήκει στην Ευρωπαϊκή 'Ενωση και η οποία δεν εξασφαλίζει ικανοποιητικό επίπεδο προστασίας, επιτρέπεται κατ' εξαίρεση, με άδεια της Αρχής, εφόσον συντρέχει μία ή περισσότερες από τις κατωτέρω προϋποθέσεις:

α) Το υποκείμενο των δεδομένων έδωσε τη συγκατάθεσή του για τη διαβίβαση, εκτός εάν η συγκατάθεση έχει αποσπασθεί με τρόπο που να αντίκειται στο νόμο ή τα χρηστά ήθη. 

β) Η διαβίβαση είναι απαραίτητη: i) για τη διασφάλιση ζωτικού συμφέροντος του υποκειμένου των δεδομένων, εφόσον αυτό τελεί σε φυσική ή νομική αδυναμία να δώσει τη συγκατάθεσή του, ή ii) για τη συνομολόγηση και εκτέλεση σύμβασης μεταξύ αυτού και του υπεύθυνου επεξεργασίας ή μεταξύ του υπεύθυνου επεξεργασίας και τρίτου προς το συμφέρον του υποκειμένου των δεδομένων, εφόσον το υποκείμενο τελεί σε φυσική ή νομική αδυναμία να δώσει τη συγκατάθεσή του, ή iii) για την εκτέλεση προσυμβατικών μέτρων που έχουν ληφθεί κατ' αίτηση του υποκειμένου των δεδομένων.

γ) Η διαβίβαση είναι απαραίτητη για την αντιμετώπιση εξαιρετικής ανάγκης και τη διαφύλαξη υπέρτερου δημόσιου συμφέροντος, ιδίως για την εκτέλεση συμβάσεων συνεργασίας με δημόσιες Αρχές της άλλης χώρας, εφόσον ο υπεύθυνος επεξεργασίας παρέχει επαρκείς εγγυήσεις για την προστασία της ιδιωτικής ζωής και των θεμελιωδών ελευθεριών και την άσκηση των σχετικών δικαιωμάτων. 

δ) Η διαβίβαση είναι αναγκαία για την αναγνώριση, άσκηση ή υπεράσπιση δικαιώματος ενώπιον του δικαστηρίου.

ε) Η μετάδοση πραγματοποιείται από δημόσιο μητρώο, το οποίο κατά το νόμο προορίζεται για την παροχή πληροφοριών στο κοινό και είναι προσιτό στο κοινό ή σε κάθε πρόσωπο που αποδεικνύει έννομο συμφέρον, εφόσον στη συγκεκριμένη περίπτωση πληρούνται οι νόμιμες προϋποθέσεις για την πρόσβαση στο μητρώο.

3. Στις περιπτώσεις των προηγούμενων παραγράφων η Αρχή ενημερώνει την Ευρωπαϊκή Επιτροπή και τις αντίστοιχες Αρχές των άλλων Κρατών-Μελών, όταν θεωρεί ότι μία χώρα δεν εξασφαλίζει ικανοποιητικό επίπεδο προστασίας.

Σελίδα 5039 

'Αρθρο 10

Απόρρητο και ασφάλεια της επεξεργασίας

1. Η επεξεργασία δεδομένων προσωπικού χαρακτήρα είναι απόρρητη. Διεξάγεται αποκλειστικά και μόνο από πρόσωπα που τελούν υπό τον έλεγχο του υπεύθυνου επεξεργασίας ή του εκτελούντος την επεξεργασία και μόνο κατ' εντολήν του. 

2. Για τη διεξαγωγή της επεξεργασίας ο υπεύθυνος επεξεργασίας οφείλει να επιλέγει πρόσωπα με αντίστοιχα επαγγελματικά προσόντα που παρέχουν επαρκείς εγγυήσεις από πλευράς τεχνικών γνώσεων και προσωπικής ακεραιότητας για την τήρηση του απορρήτου. 

3. Ο υπεύθυνος επεξεργασίας οφείλει να λαμβάνει τα κατάλληλα οργανωτικά και τεχνικά μέτρα για την ασφάλεια των δεδομένων και την προστασία τους από τυχαία ή αθέμιτη καταστροφή, τυχαία απώλεια, αλλοίωση, απαγορευμένη διάδοση ή πρόσβαση και κάθε άλλη μορφή αθέμιτης επεξεργασίας. Αυτά τα μέτρα πρέπει να εξασφαλίζουν επίπεδο ασφάλειας ανάλογο προς τους κινδύνους που συνεπάγεται η επεξεργασία και η φύση των δεδομένων που είναι αντικείμενο της επεξεργασίας. Η Αρχή παρέχει εκάστοτε οδηγίες για το βαθμό ασφάλειας των δεδομένων, καθώς και για τα μέτρα προστασίας που είναι αναγκαίο να λαμβάνονται για κάθε κατηγορία δεδομένων, εν όψει και των τεχνολογικών εξελίξεων.

4. Αν η επεξεργασία διεξάγεται για λογαριασμό του υπευθύνου από πρόσωπο μη εξαρτώμενο από αυτόν, η σχετική ανάθεση γίνεται υποχρεωτικά εγγράφως. Η ανάθεση προβλέπει υποχρεωτικά ότι ο ενεργών την επεξεργασία τη διεξάγει μόνο κατ' εντολήν του υπευθύνου και ότι οι λοιπές υποχρεώσεις του παρόντος άρθρου βαρύνουν αναλόγως και αυτόν.

ΚΕΦΑΛΑΙΟ Γ'

ΔΙΚΑΙΩΜΑΤΑ ΤΟΥ ΥΠΟΚΕΙΜΕΝΟΥ

ΤΩΝ ΔΕΔΟΜΕΝΩΝ

'Αρθρο 11

Δικαίωμα ενημέρωσης

1. Ο υπεύθυνος επεξεργασίας οφείλει, κατά το στάδιο της συλλογής δεδομένων προσωπικού χαρακτήρα, να ενημερώνει με τρόπο πρόσφορο και σαφή το υποκείμενο για τα εξής τουλάχιστον στοιχεία:

α) την ταυτότητά του και την ταυτότητα του τυχόν εκπροσώπου του,

β) το σκοπό της επεξεργασίας,

γ) τους αποδέκτες ή τις κατηγορίες αποδεκτών των δεδομένων,

δ) την ύπαρξη του δικαιώματος πρόσβασης.

2. Εάν για τη συλλογή των δεδομένων προσωπικού χαρακτήρα ο υπεύθυνος επεξεργασίας ζητεί τη συνδρομή του υποκειμένου, οφείλει να το ενημερώνει ειδικώς και εγγράφως για τα στοιχεία της παρ. 1 του παρόντος άρθρου, καθώς και για τα δικαιώματά του, σύμφωνα με τα άρθρα 11 έως και 13 του παρόντος νόμου. Με την αυτή ενημέρωση ο υπεύθυνος επεξεργασίας γνωστοποιεί στο υποκείμενο εάν υποχρεούται ή όχι να παράσχει τη συνδρομή του, με βάση ποιες διατάξεις, καθώς και για τις τυχόν συνέπειες της αρνήσεώς του.

3. Εάν τα δεδομένα ανακοινώνονται σε τρίτους, το υποκείμενο ενημερώνεται για την ανακοίνωση πριν από αυτούς.

4. Με απόφαση της Αρχής, ύστερα από αίτηση του υπεύθυνου επεξεργασίας, η υποχρέωση ενημέρωσης, σύμφωνα με τις παρ. 1 και 3 του παρόντος άρθρου, μπορεί να αρθεί, εν όλω ή εν μέρει, εφόσον η συλλογή δεδομένων προσωπικού χαρακτήρα γίνεται για λόγους εθνικής ασφάλειας ή για τη διακρίβωση ιδιαίτερα σοβαρών εγκλημάτων. 

5. Με την επιφύλαξη των δικαιωμάτων εκ των άρθρων 12 και 13, η υποχρέωση ενημέρωσης δεν υφίσταται όταν η συλλογή γίνεται αποκλειστικά για δημοσιογραφικούς σκοπούς και αφορά δημόσια πρόσωπα.

'Αρθρο 12

Δικαίωμα πρόσβασης

1. Καθένας έχει δικαίωμα να γνωρίζει εάν δεδομένα προσωπικού χαρακτήρα που τον αφορούν αποτελούν ή αποτέλεσαν αντικείμενο επεξεργασίας. Προς τούτο, ο υπεύθυνος επεξεργασίας έχει υποχρέωση να του απαντήσει εγγράφως.

2. Το υποκείμενο των δεδομένων έχει δικαίωμα να ζητεί και να λαμβάνει από τον υπεύθυνο επεξεργασίας, χωρίς καθυστέρηση και κατά τρόπο εύληπτο και σαφή, τις ακόλουθες πληροφορίες:

α) 'Ολα τα δεδομένα προσωπικού χαρακτήρα που το αφορούν, καθώς και την προέλευσή τους.

β) Τους σκοπούς της επεξεργασίας, τους αποδέκτες ή τις κατηγορίες αποδεκτών.

γ) Την εξέλιξη της επεξεργασίας για το χρονικό διάστημα από την προηγούμενη ενημέρωση ή πληροφόρησή του.

δ) Τη λογική της αυτοματοποιημένης επεξεργασίας.

Το δικαίωμα πρόσβασης μπορεί να ασκείται από το υποκείμενο των δεδομένων και με τη συνδρομή ειδικού.

3. Το δικαίωμα της προηγούμενης παραγράφου και τα δικαιώματα του άρθρου 13 ασκούνται με την υποβολή της σχετικής αίτησης στον υπεύθυνο της επεξεργασίας και ταυτόχρονη καταβολή χρηματικού ποσού, το ύψος του οποίου, ο τρόπος καταβολής του και κάθε άλλο συναφές ζήτημα ρυθμίζονται με απόφαση της Αρχής. Το ποσό αυτό επιστρέφεται στον αιτούντα εάν το αίτημα διόρθωσης ή διαγραφής των δεδομένων κριθεί βάσιμο είτε από τον υπεύθυνο της επεξεργασίας είτε από την Αρχή, σε περίπτωση προσφυγής του σε αυτήν. Ο υπεύθυνος έχει υποχρέωση στην περίπτωση αυτή να χορηγήσει στον αιτούντα, χωρίς καθυστέρηση δωρεάν και σε γλώσσα κατανοητή, αντίγραφο του διορθωμένου μέρους της επεξεργασίας που τον αφορά.

4. Εάν ο υπεύθυνος επεξεργασίας δεν απαντήσει εντός δεκαπέντε (15) ημερών ή εάν η απάντησή του δεν είναι ικανοποιητική, το υποκείμενο των δεδομένων έχει δικαίωμα να προσφύγει στην Αρχή. Στην περίπτωση κατά την οποία ο υπεύθυνος επεξεργασίας αρνηθεί να ικανοποιήσει το αίτημα του ενδιαφερομένου, κοινοποιεί την απάντησή του στην Αρχή και ενημερώνει τον ενδιαφερόμενο ότι μπορεί να προσφύγει σε αυτήν.

5. Με απόφαση της Αρχής, ύστερα από αίτηση του υπεύθυνου επεξεργασίας, η υποχρέωση πληροφόρησης, σύμφωνα με τις παρ. 1 και 2 του παρόντος άρθρου, μπορεί να αρθεί, εν όλω ή εν μέρει, εφόσον η επεξεργασία δεδομένων προσωπικού χαρακτήρα γίνεται για λόγους εθνικής ασφάλειας ή για τη διακρίβωση ιδιαίτερα σοβαρών εγκλημάτων. Στην περίπτωση αυτή ο Πρόεδρος της Αρχής ή ο αναπληρωτής του προβαίνει σε όλες τις αναγκαίες ενέργειες και έχει ελεύθερη πρόσβαση στο αρχείο.

6. Δεδομένα που αφορούν την υγεία γνωστοποιούνται στο υποκείμενο μέσω ιατρού.

'Αρθρο 13

Δικαίωμα αντίρρησης

1.Το υποκείμενο των δεδομένων έχει δικαίωμα να προβάλλει οποτεδήποτε αντιρρήσεις για την επεξεργασία δεδομένων που το αφορούν. Οι αντιρρήσεις απευθύνονται εγγράφως στον υπεύθυνο επεξεργασίας και πρέπει να περιέχουν αίτημα για συγκεκριμένη ενέργεια, όπως διόρθωση, προσωρινή μη χρησιμοποίηση, δέσμευση, μη διαβίβαση ή διαγραφή. Ο υπεύθυνος επεξεργασίας έχει την υποχρέωση να απαντήσει εγγράφως επί των αντιρρήσεων μέσα σε αποκλειστική προθεσμία δεκαπέντε (15) ημερών. Στην απάντησή του οφείλει να ενημερώσει το υποκείμενο για τις ενέργειες στις οποίες προέβη ή, ενδεχομένως, για τους λόγους που δεν ικανοποίησε το αίτημα. Η απάντηση σε περίπτωση 

Σελίδα 5040 

απόρριψης των αντιρρήσεων πρέπει να κοινοποιείται και στην Αρχή.

2. Εάν ο υπεύθυνος επεξεργασίας δεν απαντήσει εμπροθέσμως ή η απάντησή του δεν είναι ικανοποιητική, το υποκείμενο των δεδομένων έχει δικαίωμα να προσφύγει στην Αρχή και να ζητήσει την εξέταση των αντιρρήσεών του. Εάν η Αρχή πιθανολογήσει ότι οι αντιρρήσεις είναι εύλογες και ότι συντρέχει κίνδυνος σοβαρής βλάβης του υποκειμένου από τη συνέχιση της επεξεργασίας, μπορεί να επιβάλλει την άμεση αναστολή της επεξεργασίας έως ότου εκδώσει οριστική απόφαση επί των αντιρρήσεων.

3. Καθένας έχει δικαίωμα να δηλώσει στην Αρχή ότι δεδομένα που τον αφορούν δεν επιθυμεί να αποτελέσουν αντικείμενο επεξεργασίας από οποιονδήποτε, για λόγους προώθησης πωλήσεως αγαθών ή παροχής υπηρεσιών εξ αποστάσεως. Η Αρχή τηρεί μητρώο με τα στοιχεία ταυτότητας των ανωτέρω. Οι υπεύθυνοι επεξεργασίας των σχετικών αρχείων έχουν την υποχρέωση να συμβουλεύονται πριν από κάθε επεξεργασία το εν λόγω μητρώο και να διαγράφουν από το αρχείο τους τα πρόσωπα της παραγράφου αυτής.

'Αρθρο 14

Δικαίωμα προσωρινής δικαστικής προστασίας

1. Καθένας έχει δικαίωμα να ζητήσει από το αρμόδιο κάθε φορά δικαστήριο την άμεση αναστολή ή μη εφαρμογή πράξης ή απόφασης που τον θίγει, την οποία έχει λάβει διοικητική αρχή ή νομικό πρόσωπο δημοσίου ή ιδιωτικού δικαίου ή ένωση προσώπων ή φυσικό πρόσωπο αποκλειστικά με αυτοματοποιημένη επεξεργασία στοιχείων, εφόσον η επεξεργασία αυτή αποβλέπει στην αξιολόγηση της προσωπικότητάς του και ιδίως της αποδοτικότητάς του στην εργασία, της οικονομικής φερεγγυότητάς του, της αξιοπιστίας του και της εν γένει συμπεριφοράς του.

2. Το δικαίωμα του παρόντος άρθρου μπορεί να ικανοποιηθεί και όταν δεν συντρέχουν οι λοιπές ουσιαστικές προϋποθέσεις της προσωρινής δικαστικής προστασίας, όπως προβλέπονται κάθε φορά.

ΚΕΦΑΛΑΙΟ Δ'

ΑΡΧΗ ΠΡΟΣΤΑΣΙΑΣ ΔΕΔΟΜΕΝΩΝ ΠΡΟΣΩΠΙΚΟΥ ΧΑΡΑΚΤΗΡΑ

'Αρθρο 15

Σύσταση - Αποστολή - Νομική φύση

1. Συνιστάται Αρχή Προστασίας Δεδομένων Προσωπικού Χαρακτήρα (Αρχή), με αποστολή την εποπτεία της εφαρμογής του παρόντος νόμου και άλλων ρυθμίσεων που αφορούν την προστασία του ατόμου από την επεξεργασία δεδομένων προσωπικού χαρακτήρα, καθώς και την ενάσκηση των αρμοδιοτήτων που της ανατίθενται κάθε φορά.

2. Η Αρχή αποτελεί ανεξάρτητη δημόσια αρχή, έχει δικό της προϋπολογισμό και εξυπηρετείται από δική της γραμματεία. Η Αρχή δεν υπόκειται σε οποιονδήποτε διοικητικό έλεγχο. Κατά την άσκηση των καθηκόντων τους τα μέλη της Αρχής απολαύουν προσωπικής και λειτουργικής ανεξαρτησίας. Η Αρχή υπάγεται στον Υπουργό Δικαιοσύνης και εδρεύει στην Αθήνα.

3. Τον προϋπολογισμό της Αρχής εισηγείται ο Υπουργός Δικαιοσύνης, ύστερα από πρόταση της Αρχής. Ποσοστό των κάθε είδους εσόδων του Δημοσίου από την εφαρμογή του παρόντος νόμου, συμπεριλαμβανομένων των παραβόλων και προστίμων που επιβάλλει η Αρχή, διατίθεται για τις ανάγκες της Αρχής. Το ποσοστό αυτό καθορίζεται κάθε φορά με κοινή απόφαση των Υπουργών Οικονομικών και Δικαιοσύνης.

'Αρθρο 16

Συγκρότηση της Αρχής

1. Η Αρχή συγκροτείται από ένα δικαστικό λειτουργό βαθμού Συμβούλου της Επικρατείας ή αντίστοιχου και άνω, ως Πρόεδρο, και έξι μέλη ως εξής:

α) 'Εναν καθηγητή ή αναπληρωτή καθηγητή Α.Ε.Ι. σε γνωστικό αντικείμενο του δικαίου.

β) 'Εναν καθηγητή ή αναπληρωτή καθηγητή Α.Ε.Ι. σε γνωστικό αντικείμενο της πληροφορικής.

γ) 'Εναν καθηγητή ή αναπληρωτή καθηγητή Α.Ε.Ι.

δ, ε, στ) Τρία πρόσωπα κύρους και εμπειρίας στον τομέα της προστασίας δεδομένων προσωπικού χαρακτήρα.

Ο δικαστικός λειτουργός- Πρόεδρος και οι καθηγητές-μέλη μπορεί να είναι εν ενεργεία ή μη.

2. Ο Πρόεδρος της Αρχής είναι πλήρους και αποκλειστικής απασχόλησης και διορίζεται με προεδρικό διάταγμα, που εκδίδεται με πρόταση του Υπουργικού Συμβουλίου, ύστερα από εισήγηση του Υπουργού Δικαιοσύνης. Εάν για τη θέση του Προέδρου επιλεγεί εν ενεργεία δικαστικός λειτουργός, απαιτείται απόφαση του οικείου Ανώτατου Δικαστικού Συμβουλίου. Με την ίδια διαδικασία επιλέγεται και διορίζεται ο αναπληρωτής του Προέδρου.

3. Τα μέλη της Αρχής διορίζονται με την εξής διαδικασία: ο Υπουργός Δικαιοσύνης υποβάλλει στον Πρόεδρο της Βουλής πρόταση για το διορισμό των έξι τακτικών μελών της Αρχής και των ισάριθμων αναπληρωτών τους. Η πρόταση περιλαμβάνει διπλάσιο αριθμό υποψηφίων. Ο Πρόεδρος της Βουλής διαβιβάζει την πρόταση στην Επιτροπή Θεσμών και Διαφάνειας, η οποία διατυπώνει γνώμη. Τα τακτικά μέλη της Αρχής και οι αντίστοιχοι αναπληρωτές τους επιλέγονται από τη Διάσκεψη των Προέδρων. Οι επιλεγέντες διορίζονται με προεδρικό διάταγμα, που εκδίδεται με πρόταση του Υπουργού Δικαιοσύνης και δημοσιεύεται στην Εφημερίδα της Κυβερνήσεως.

4. Ο Πρόεδρος και τα μέλη της Αρχής διορίζονται με θητεία. Η θητεία τους είναι τετραετής και μπορεί να ανανεωθεί μία μόνο φορά. Κανείς δεν μπορεί να υπηρετήσει συνολικά περισσότερο από οκτώ (8) χρόνια. Η σύνθεση των έξι μελών της Αρχής ανανεώνεται κατά το ήμισυ ανά διετία. Μετά την πρώτη συγκρότηση της Αρχής, γίνεται κλήρωση μεταξύ των έξι τακτικών μελών της, ώστε τρία να έχουν τετραετή θητεία και τρία διετή.

5. Ο Πρόεδρος και τα μέλη της Αρχής διορίζονται με ισάριθμους αναπληρωτές, οι οποίοι πρέπει να διαθέτουν τις αυτές ιδιότητες και προσόντα. Οι αναπληρωτές του Προέδρου και των μελών μετέχουν στις συνεδριάσεις της Αρχής μόνο σε περίπτωση προσωρινής απουσίας ή κωλύματος του αντίστοιχου τακτικού. Με απόφασή του ο Πρόεδρος της Αρχής αναθέτει ειδικά καθήκοντα στους αναπληρωτές. Η θητεία του κάθε αναπληρωτή είναι ίση με τη θητεία του αντίστοιχου τακτικού.

'Αρθρο 17

Κωλύματα - Ασυμβίβαστα μελών της Αρχής

1. Δεν μπορεί να διορισθεί μέλος της Αρχής:

α) Υπουργός, υφυπουργός, γενικός γραμματέας υπουργείου ή αυτοτελούς γενικής γραμματείας και βουλευτής.

β) Διοικητής, διευθυντής, διαχειριστής, μέλος του διοικητικού συμβουλίου ή ασκών διευθυντικά καθήκοντα εν γένει σε επιχείρηση η οποία παράγει, μεταποιεί, διαθέτει ή εμπορεύεται υλικά χρησιμοποιούμενα στην πληροφορική ή τις τηλεπικοινωνίες ή παρέχει υπηρεσίες σχετικές με την πληροφορική, τις τηλεπικοινωνίες ή την επεξεργασία δεδομένων προσωπικού χαρακτήρα, καθώς και οι συνδεόμενοι με σύμβαση έργου με τέτοια επιχείρηση.

2. Εκπίπτει αυτοδικαίως από την ιδιότητα του μέλους της Αρχής όποιος, μετά το διορισμό του:

α) Αποκτά μία από τις ιδιότητες που συνιστούν κώλυμα διορισμού, σύμφωνα με την προηγούμενη παράγραφο.

β) Προβαίνει σε πράξεις ή αναλαμβάνει οποιαδήποτε εργασία ή έργο ή αποκτά άλλη ιδιότητα που, κατά την κρίση της Αρχής, δεν συμβιβάζονται με τα καθήκοντά του ως μέλους της Αρχής.

3. Στη διαπίστωση των ασυμβίβαστων της προηγούμενης 

Σελίδα 5041 

παραγράφου προβαίνει η Αρχή, χωρίς συμμετοχή του μέλους της, στο πρόσωπο του οποίου ενδέχεται να συντρέχει το ασυμβίβαστο. Η Αρχή αποφασίζει ύστερα από ακρόαση του εν λόγω μέλους. Τη διαδικασία κινεί είτε ο Πρόεδρος της Αρχής είτε ο Υπουργός Δικαιοσύνης.

4. Απώλεια της ιδιότητας βάσει της οποίας μέλος της Αρχής διορίσθηκε, σύμφωνα με την παρ. 1 του άρθρου 16 του παρόντος νόμου, συνεπάγεται την αυτοδίκαιη έκπτωσή του, αν οφείλεται σε αμετάκλητη πειθαρχική ή ποινική καταδίκη.

'Αρθρο 18

Υποχρεώσεις και δικαιώματα μελών της Αρχής

1. Κατά την άσκηση των καθηκόντων τους τα μέλη της Αρχής υπακούουν στη συνείδησή τους και το νόμο. Υπόκεινται στο καθήκον εχεμύθειας. Ως μάρτυρες ή πραγματογνώμονες μπορούν να καταθέτουν στοιχεία που αφορούν αποκλειστικά και μόνο την τήρηση των διατάξεων του παρόντος νόμου από υπεύθυνους επεξεργασίας. Το καθήκον εχεμύθειας υφίσταται και μετά την με οποιονδήποτε τρόπο αποχώρηση των μελών της Αρχής.

2. Με απόφαση των Υπουργών Οικονομικών και Δικαιοσύνης καθορίζονται οι μηνιαίες αποδοχές του Προέδρου και των μελών της Αρχής, καθώς και η αποζημίωσή τους για κάθε συνεδρίαση, κατά παρέκκλιση από κάθε άλλη διάταξη. Στους αναπληρωτές καταβάλλεται το ένα τρίτο (1/3) των μηνιαίων αποδοχών των μελών της Αρχής και αποζημίωση για κάθε συνεδρίαση στην οποία μετέχουν. Οι διατάξεις για τις δαπάνες κινήσεως των μετακινούμενων προσώπων με εντολή του Δημοσίου για εκτέλεση υπηρεσίας που ισχύουν κάθε φορά έχουν εφαρμογή και για τη μετακίνηση των μελών και των υπαλλήλων της Γραμματείας της Αρχής. Ο Πρόεδρος της Αρχής εκδίδει τις σχετικές εντολές μετακίνησης.

3. Για κάθε παράβαση των υποχρεώσεών τους που απορρέουν από τον παρόντα νόμο, τα μέλη της Αρχής υπέχουν πειθαρχική ευθύνη. Την πειθαρχική αγωγή ασκεί ενώπιον του πειθαρχικού συμβουλίου ο Υπουργός Δικαιοσύνης για τον Πρόεδρο και τα μέλη της Αρχής και ο Πρόεδρος της Αρχής για τα μέλη της. Το πειθαρχικό συμβούλιο συντίθεται από έναν Αντιπρόεδρο του Συμβουλίου της Επικρατείας, ως πρόεδρο, έναν Αρεοπαγίτη, ένα Σύμβουλο του Ελεγκτικού Συνεδρίου και δύο Καθηγητές Α.Ε.Ι. σε γνωστικό αντικείμενο του δικαίου. Χρέη γραμματέα του συμβουλίου εκτελεί υπάλληλος της Αρχής. Ο πρόεδρος, τα μέλη και ο γραμματέας του συμβουλίου ορίζονται με ισάριθμους αναπληρωτές. Για τα μέλη του συμβουλίου που είναι δικαστικοί λειτουργοί απαιτείται απόφαση του οικείου ανώτατου δικαστικού συμβουλίου. Το συμβούλιο συγκροτείται με απόφαση του Υπουργού Δικαιοσύνης με τριετή θητεία. Το συμβούλιο συνεδριάζει με την παρουσία τεσσάρων τουλάχιστον μελών, μεταξύ των οποίων οπωσδήποτε ο πρόεδρος ή ο αναπληρωτής του, και αποφασίζει με απόλυτη πλειοψηφία των παρόντων. Σε περίπτωση ισοψηφίας υπερισχύει η ψήφος του προέδρου. Αν υπάρχουν περισσότερες από δύο γνώμες, οι ακολουθούντες την ασθενέστερη οφείλουν να προσχωρήσουν σε μία από τις επικρατέστερες. Το πειθαρχικό συμβούλιο αποφασίζει σε πρώτο και τελευταίο βαθμό την απαλλαγή ή την παύση του εγκαλουμένου. Η αμοιβή του προέδρου, των μελών και του γραμματέα του συμβουλίου καθορίζεται με κοινή απόφαση των Υπουργών Οικονομικών και Δικαιοσύνης κατά παρέκκλιση κάθε άλλης διατάξεως.

4. Μέλος της Αρχής που, κατά παράβαση του παρόντος νόμου, γνωστοποιεί με οποιονδήποτε τρόπο δεδομένα προσωπικού χαρακτήρα που είναι προσιτά σε αυτό λόγω της υπηρεσίας του ή αφήνει άλλον να λάβει γνώση αυτών, τιμωρείται με φυλάκιση τουλάχιστον δύο (2) ετών και χρηματική ποινή τουλάχιστον δύο εκατομμυρίων (2.000.000) δραχμών έως δέκα εκατομμυρίων (10.000.000) δραχμών. Αν όμως τέλεσε την πράξη με σκοπό να προσπορίσει στον εαυτό του ή σε άλλον αθέμιτο όφελος ή να βλάψει άλλον, επιβάλλεται κάθειρξη. Αν η πράξη του πρώτου εδαφίου τελέστηκε από αμέλεια, επιβάλλεται φυλάκιση τουλάχιστον τριών (3) μηνών και χρηματική ποινή.

'Αρθρο 19

Αρμοδιότητες, λειτουργία και αποφάσεις της Αρχής

1. Η Αρχή έχει τις εξής ιδίως αρμοδιότητες:

α) Εκδίδει οδηγίες προς το σκοπό ενιαίας εφαρμογής των ρυθμίσεων που αφορούν την προστασία του ατόμου από την επεξεργασία δεδομένων προσωπικού χαρακτήρα.

β) Καλεί και επικουρεί τα επαγγελματικά σωματεία και τις λοιπές ενώσεις φυσικών ή νομικών προσώπων που διατηρούν αρχεία δεδομένων προσωπικού χαρακτήρα στην κατάρτιση κωδίκων δεοντολογίας για την αποτελεσματικότερη προστασία της ιδιωτικής ζωής και των εν γένει δικαιωμάτων και θεμελιωδών ελευθεριών των φυσικών προσώπων στον τομέα της δραστηριότητάς τους.

γ) Απευθύνει συστάσεις και υποδείξεις στους υπεύθυνους επεξεργασίας ή τους τυχόν εκπροσώπους τους και δίδει κατά την κρίση της δημοσιότητα σε αυτές.

δ) Χορηγεί τις άδειες που προβλέπουν οι διατάξεις του παρόντος νόμου και καθορίζει το ύψος των σχετικών παραβόλων.

ε) Καταγγέλλει τις παραβάσεις των διατάξεων του παρόντος νόμου στις αρμόδιες διοικητικές και δικαστικές αρχές.

στ) Επιβάλλει τις κατά το άρθρο 21 του παρόντος νόμου διοικητικές κυρώσεις. 

ζ) Αναθέτει σε μέλος ή μέλη της τη διενέργεια διοικητικών εξετάσεων. 

η) Ενεργεί αυτεπαγγέλτως ή κατόπιν καταγγελίας διοικητικούς ελέγχους σε κάθε αρχείο. 'Εχει προς τούτο δικαίωμα προσβάσεως στα δεδομένα προσωπικού χαρακτήρα και συλλογής κάθε πληροφορίας για τους σκοπούς του ελέγχου, χωρίς να μπορεί να της αντιταχθεί κανενός είδους απόρρητο. Κατ' εξαίρεση, η Αρχή δεν έχει πρόσβαση στα στοιχεία ταυτότητας συνεργατών που περιέχονται σε αρχεία που τηρούνται για λόγους εθνικής ασφάλειας ή για τη διακρίβωση ιδιαίτερα σοβαρών εγκλημάτων. Τον έλεγχο διενεργεί μέλος ή μέλη της Αρχής ή υπάλληλος της Γραμματείας, ειδικά προς τούτο εντεταλμένος από τον Πρόεδρο της Αρχής. Κατά τον έλεγχο αρχείων που τηρούνται για λόγους εθνικής ασφάλειας παρίσταται αυτοπροσώπως ο Πρόεδρος της Αρχής.

θ) Γνωμοδοτεί για κάθε ρύθμιση που αφορά την επεξεργασία και προστασία δεδομένων προσωπικού χαρακτήρα.

ι) Εκδίδει κανονιστικές πράξεις για τη ρύθμιση ειδικών, τεχνικών και λεπτομερειακών θεμάτων, στα οποία αναφέρεται ο παρών νόμος.

ια) Ανακοινώνει στη Βουλή παραβάσεις των ρυθμίσεων που αφορούν την προστασία του ατόμου από την επεξεργασία δεδομένων προσωπικού χαρακτήρα.

ιβ) Συντάσσει κάθε χρόνο έκθεση για την εκτέλεση της αποστολής της κατά το προηγούμενο ημερολογιακό έτος. Στην έκθεση επισημαίνονται και οι τυχόν ενδεικνυόμενες νομοθετικές μεταβολές στον τομέα της προστασίας του ατόμου από την επεξεργασία δεδομένων προσωπικού χαρακτήρα. Η έκθεση υποβάλλεται από τον Πρόεδρο της Αρχής στον Πρόεδρο της Βουλής και τον Πρωθυπουργό και δημοσιεύεται στην Εφημερίδα της Κυβερνήσεως με ευθύνη της Αρχής, η οποία μπορεί να δώσει και άλλου είδους δημοσιότητα στην έκθεση.

ιγ) Εξετάζει παράπονα σχετικά με την εφαρμογή του νόμου και την προστασία των δικαιωμάτων των αιτούντων, όταν αυτά θίγονται από την επεξεργασία δεδομένων που τους αφορούν και αιτήσεις με τις οποίες ζητείται ο έλεγχος και η εξακρίβωση της νομιμότητας των επεξεργασιών αυτών και ενημερώνει τους αιτούντες για τις σχετικές ενέργειές της.

ιδ) Συνεργάζεται με αντίστοιχες Αρχές άλλων Κρατών-Μελών της Ευρωπαϊκής 'Ενωσης και του Συμβουλίου της Ευρώπης σε ζητήματα σχετικά με την άσκηση των αρμοδιοτήτων της.

2. Η Αρχή συνεδριάζει τακτικώς ύστερα από πρόσκληση 

Σελίδα 5042 

του Προέδρου. Συνεδριάζει εκτάκτως ύστερα από πρόσκληση του Προέδρου ή αίτηση δύο τουλάχιστον μελών της. Οι αποφάσεις της Αρχής λαμβάνονται με πλειοψηφία τουλάχιστον τεσσάρων μελών της. Σε περίπτωση ισοψηφίας υπερισχύει η ψήφος του Προέδρου ή του αναπληρωτή του.

3. Η Αρχή καταρτίζει τον κανονισμό λειτουργίας της, με τον οποίο ρυθμίζονται ιδίως η κατανομή αρμοδιοτήτων μεταξύ των μελών της, η προηγούμενη ακρόαση των ενδιαφερομένων, θέματα πειθαρχικής διαδικασίας και ο τρόπος διεξαγωγής των κατά την περίπτωση η' της παρ. 1 του παρόντος άρθρου ελέγχων.

4. Η Αρχή τηρεί τα ακόλουθα μητρώα:

α) Μητρώο Αρχείων και Επεξεργασιών, στο οποίο περιλαμβάνονται τα αρχεία και οι επεξεργασίες που γνωστοποιούνται στην Αρχή.

β) Μητρώο Αδειών, στο οποίο περιλαμβάνονται οι άδειες που εκδίδει η Αρχή για την ίδρυση και λειτουργία αρχείων που περιέχουν ευαίσθητα δεδομένα.

γ) Μητρώο Διασυνδέσεων, στο οποίο περιλαμβάνονται οι δηλώσεις και οι άδειες που εκδίδει η Αρχή για τη διασύνδεση αρχείων.

δ) Μητρώο Προσώπων που δεν επιθυμούν να περιλαμβάνονται σε αρχεία, τα οποία έχουν ως σκοπό την προώθηση προμήθειας αγαθών ή την παροχή υπηρεσιών εξ αποστάσεως.

ε) Μητρώο Αδειών Διαβίβασης, στο οποίο καταχωρίζονται οι άδειες διαβίβασης δεδομένων προσωπικού χαρακτήρα.

στ) Μητρώο Απόρρητων Αρχείων, στο οποίο καταχωρίζονται, με απόφαση της Αρχής ύστερα από αίτηση του εκάστοτε υπεύθυνου επεξεργασίας, αρχεία που τηρούν τα Υπουργεία Εθνικής 'Αμυνας και Δημόσιας Τάξης, καθώς και η Εθνική Υπηρεσία Πληροφοριών, για λόγους εθνικής ασφάλειας ή για τη διακρίβωση ιδιαίτερα σοβαρών εγκλημάτων. Στο Μητρώο Απόρρητων Αρχείων καταχωρίζονται και οι διασυνδέσεις με ένα τουλάχιστον αρχείο της περίπτωσης αυτής.

5. Καθένας έχει πρόσβαση στα υπό στοιχεία α', β', γ', δ' και ε' μητρώα της προηγούμενης παραγράφου. 'Υστερα από αίτηση του ενδιαφερομένου και με απόφαση της Αρχής είναι δυνατόν να επιτραπεί εν όλω ή εν μέρει η πρόσβαση και στο Μητρώο Απόρρητων Αρχείων. 'Υστερα από αίτηση του υπεύθυνου επεξεργασίας ή του εκπροσώπου του και με απόφαση της Αρχής είναι δυνατόν να απαγορευθεί, εν όλω ή εν μέρει, η πρόσβαση στο Μητρώο Αδειών Διαβίβασης, εφόσον από αυτή θα προέκυπτε κίνδυνος για την ιδιωτική ζωή τρίτου, την εθνική ασφάλεια, τη διακρίβωση ιδιαίτερα σοβαρών εγκλημάτων και την εκπλήρωση των υποχρεώσεων της χώρας που απορρέουν από διεθνείς συμβάσεις.

6. Ο Πρόεδρος εκπροσωπεί την Αρχή ενώπιον κάθε άλλης Αρχής, καθώς και σε επιτροπές και ομάδες, συνεδριάσεις και συνόδους οργάνων της Ευρωπαϊκής 'Ενωσης, καθώς και άλλων διεθνών οργανισμών και οργάνων που προβλέπονται από διεθνείς συμβάσεις ή στις οποίες μετέχουν εκπρόσωποι αντίστοιχων Αρχών άλλων χωρών. Ο Πρόεδρος μπορεί να αναθέτει την εκπροσώπηση της Αρχής σε μέλος της, αναπληρωτή ή και υπάλληλο του κλάδου ελεγκτών της Γραμματείας.

7. Στον Πρόεδρο της Αρχής ανήκει η ευθύνη της λειτουργίας της, καθώς και της λειτουργίας της Γραμματείας. Ο Πρόεδρος μπορεί να εξουσιοδοτεί μέλος της Αρχής ή τον προϊστάμενο της Γραμματείας ή προϊστάμενο υπηρεσίας της Γραμματείας να υπογράφει με "εντολή Προέδρου" έγγραφα, εντάλματα πληρωμής ή άλλες πράξεις. Ο Πρόεδρος είναι ο διοικητικός προϊστάμενος του προσωπικού της Γραμματείας, ασκεί την επ' αυτού πειθαρχική εξουσία και μπορεί να επιβάλλει πειθαρχική ποινή το πολύ προστίμου ίσου προς το ήμισυ των μηνιαίων αποδοχών του εγκαλουμένου.

8. Οι κανονιστικές αποφάσεις της Αρχής δημοσιεύονται στην Εφημερίδα της Κυβερνήσεως. Οι λοιπές αποφάσεις της Αρχής ισχύουν από την έκδοση ή την κοινοποίησή τους.

9. 'Ενδικα βοηθήματα κατά των αποφάσεων της Αρχής μπορεί να ασκεί και το Δημόσιο. Το ένδικο βοήθημα ασκεί ο κατά περίπτωση αρμόδιος υπουργός.

10. Κάθε δημόσια αρχή παρέχει τη συνδρομή της στην Αρχή.

'Αρθρο 20

Γραμματεία της Αρχής

1. Η Αρχή εξυπηρετείται από Γραμματεία. Η Γραμματεία λειτουργεί σε επίπεδο Διευθύνσεως. Η υπηρεσιακή κατάσταση των υπαλλήλων της διέπεται από τις διατάξεις που ισχύουν εκάστοτε για τους δημόσιους διοικητικούς υπαλλήλους.

2. Η οργάνωση της Γραμματείας, η διαίρεσή της σε τμήματα και γραφεία και οι επί μέρους αρμοδιότητες τούτων, ο αριθμός των θέσεων του προσωπικού κατά κλάδους και ειδικότητες και κάθε άλλη αναγκαία λεπτομέρεια καθορίζονται με προεδρικό διάταγμα, που εκδίδεται με πρόταση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Δικαιοσύνης, ύστερα από εισήγηση της Αρχής, η οποία διατυπώνεται μέσα σε δύο (2) μήνες από τη συγκρότησή της. Με το αυτό διάταγμα προβλέπεται συγκρότηση, ως υπηρεσιακής μονάδας της Γραμματείας, τμήματος Ελεγκτών, η πρόσληψη και η υπηρεσιακή κατάσταση των υπαλλήλων του οποίου ρυθμίζεται κατά παρέκκλιση από τις εκάστοτε ισχύουσες διατάξεις. Ο προϊστάμενος της Γραμματείας προέρχεται υποχρεωτικά από τον κλάδο ελεγκτών. Ο αριθμός των θέσεων του πάσης φύσεως προσωπικού της Γραμματείας δεν μπορεί να υπερβαίνει τις τριάντα (30).

3. Η πλήρωση των θέσεων της Γραμματείας γίνεται σύμφωνα με τις εκάστοτε ισχύουσες διατάξεις για την πρόσληψη δημόσιων υπαλλήλων. Ειδικά για τους υπαλλήλους του κλάδου ελεγκτών της Γραμματείας η πρόσληψή τους γίνεται από την Αρχή, με επιλογή ή διαγωνισμό, ύστερα από προκήρυξή της.

4. Τα θέματα υπηρεσιακής κατάστασης του προσωπικού της Γραμματείας κρίνονται από υπηρεσιακό συμβούλιο, που συγκροτείται με απόφαση του Προέδρου της Αρχής και αποτελείται από δύο (2) μέλη της, έναν (1) υπάλληλο που ορίζεται από αυτήν και δύο (2) αιρετούς εκπροσώπους των υπαλλήλων. Κατά τα λοιπά εφαρμόζονται οι εκάστοτε ισχύουσες διατάξεις για τα υπηρεσιακά συμβούλια του προσωπικού των δημόσιων υπηρεσιών και των νομικών προσώπων δημοσίου δικαίου.

5. Οι τακτικοί υπάλληλοι της Γραμματείας της Αρχής υπάγονται ως προς την επικουρική ασφάλισή τους στο Ταμείο Αρωγής Προσωπικού Υπηρεσιών Αρμοδιότητας Υπουργείου Δικαιοσύνης. 'Oσοι προέρχονται από άλλες υπηρεσίες μπορούν να διατηρήσουν τα ταμεία ασφαλίσεως της προηγούμενης υπηρεσίας τους. Οι υπάλληλοι της Γραμματείας ασφαλίζονται υποχρεωτικώς στο Ταμείο Νομικών, υπό τους αυτούς όρους με τους οποίους ασφαλίζονται και οι λοιποί έμμισθοι ασφαλισμένοι του. Οι διατάξεις της παραγράφου αυτής έχουν εφαρμογή και επί των υπαλλήλων που μετατάσσονται στη Γραμματεία της Αρχής από νομικά πρόσωπα ιδιωτικού δικαίου.

6. Κατά την πρώτη εφαρμογή του παρόντος, η πλήρωση των θέσεων προϊσταμένων υπηρεσιακών μονάδων της Γραμματείας, εκτός του Τμήματος Ελεγκτών, γίνεται ύστερα από προκήρυξη της Αρχής είτε με μετάταξη υπαλλήλων βαθμού Α' ή αντίστοιχου του Δημοσίου ή νομικών προσώπων δημοσίου δικαίου είτε με διορισμό. Διορισμός γίνεται μόνο στις θέσεις που δεν θα πληρωθούν με μετάταξη. Η επιλογή των μετατασσομένων ή διοριζομένων γίνεται από την Αρχή. Ο διορισμός των επιλεγομένων από την Αρχή γίνεται με απόφαση του Υπουργού Δικαιοσύνης και η μετάταξη με απόφαση του ίδιου και του οικείου υπουργού. Για τη μετάταξη δεν απαιτείται γνώμη του οικείου υπηρεσιακού συμβουλίου της υπηρεσίας από την οποία μετατάσσεται ο υπάλληλος. Τον προϊστάμενο της Γραμματείας επιλέγει η Αρχή από τους υπαλλήλους του κλάδου ελεγκτών, κατά παρέκκλιση από κάθε άλλη διάταξη.

7. Κατά την πρώτη εφαρμογή του παρόντος οι λοιπές θέσεις της Γραμματείας πληρούνται με τις προϋποθέσεις και τη διαδικασία της προηγούμενης παραγράφου. Προτιμούνται υποψήφιοι που έχουν αποδεδειγμένη εμπειρία σε θέματα πληροφορικής. Για τους υπαλλήλους του κλάδου ελεγκτών ισχύουν οι διατάξεις της παρ. 3 του παρόντος άρθρου.

8. Ο χρόνος της προηγούμενης υπηρεσίας των μετατασσομένων από νομικά πρόσωπα δημοσίου δικαίου ή νομικά 

Σελίδα 5043 

πρόσωπα ιδιωτικού δικαίου λογίζεται ως χρόνος πραγματικής δημόσιας υπηρεσίας για κάθε συνέπεια.

9. Οι διατάξεις της παρ. 4 του άρθρου 18 εφαρμόζονται και επί των υπαλλήλων της Γραμματείας.

ΚΕΦΑΛΑΙΟ Ε'

ΚΥΡΩΣΕΙΣ

'Αρθρο 21

Διοικητικές κυρώσεις

1. Η Αρχή επιβάλλει στους υπεύθυνους επεξεργασίας ή στους τυχόν εκπροσώπους τους τις ακόλουθες διοικητικές κυρώσεις, για παράβαση των υποχρεώσεών τους που απορρέουν από τον παρόντα νόμο και από κάθε άλλη ρύθμιση που αφορά την προστασία του ατόμου από την επεξεργασία δεδομένων προσωπικού χαρακτήρα:

α) Προειδοποίηση, με αποκλειστική προθεσμία για άρση της παράβασης.

β) Πρόστιμο ποσού από τριακόσιες χιλιάδες (300.000) έως πενήντα εκατομμύρια (50.000.000) δραχμές.

γ) Προσωρινή ανάκληση άδειας.

δ) Οριστική ανάκληση άδειας.

ε) Καταστροφή αρχείου ή διακοπή επεξεργασίας και καταστροφή των σχετικών δεδομένων.

2. Οι υπό στοιχεία β', γ', δ' και ε' διοικητικές κυρώσεις της προηγούμενης παραγράφου επιβάλλονται πάντοτε ύστερα από ακρόαση του υπεύθυνου επεξεργασίας ή του εκπροσώπου του. Είναι ανάλογες προς τη βαρύτητα της παράβασης που καταλογίζεται. Οι υπό στοιχεία γ', δ' και ε' διοικητικές κυρώσεις επιβάλλονται σε περιπτώσεις ιδιαίτερα σοβαρής ή καθ' υποτροπήν παράβασης. Πρόστιμο μπορεί να επιβληθεί σωρευτικά και με τις υπό στοιχεία γ', δ' και ε' κυρώσεις. Εάν επιβληθεί η κύρωση της καταστροφής αρχείου, για την καταστροφή ευθύνεται ο υπεύθυνος επεξεργασίας αρχείου, στον οποίο μπορεί να επιβληθεί και πρόστιμο για μη συμμόρφωση.

3. Τα ποσά των προστίμων της παρ. 1 μπορεί να αναπροσαρμόζονται με απόφαση του Υπουργού Δικαιοσύνης, ύστερα από πρόταση της Αρχής.

4. Οι πράξεις της Αρχής με τις οποίες επιβάλλονται πρόστιμα συνιστούν εκτελεστό τίτλο και επιδίδονται στον υπεύθυνο επεξεργασίας ή τον τυχόν εκπρόσωπό του. Η είσπραξη των προστίμων γίνεται κατά τις διατάξεις του Κώδικα Εισπράξεως Δημοσίων Εσόδων (Κ.Ε.Δ.Ε.).

'Αρθρο 22

Ποινικές κυρώσεις

1. 'Οποιος παραλείπει να γνωστοποιήσει στην Αρχή, κατά το άρθρο 6 του παρόντος νόμου τη σύσταση και λειτουργία αρχείου ή οποιαδήποτε μεταβολή στους όρους και τις προϋποθέσεις χορηγήσεως της άδειας, που προβλέπεται από την παρ. 3 του άρθρου 7 του παρόντος νόμου, τιμωρείται με φυλάκιση έως τριών (3) ετών και χρηματική ποινή τουλάχιστον ενός εκατομμυρίου (1.000.000) δραχμών έως πέντε εκατομμυρίων (5.000.000) δραχμών.

2. 'Οποιος κατά παράβαση του άρθρου 7 του παρόντος νόμου διατηρεί αρχείο χωρίς άδεια ή κατά παράβαση των όρων και προϋποθέσεων της άδειας της Αρχής, τιμωρείται με φυλάκιση τουλάχιστον ενός (1) έτους και χρηματική ποινή τουλάχιστον ενός εκατομμυρίου (1.000.000) δραχμών έως πέντε εκατομμυρίων (5.000.000) δραχμών.

3. 'Οποιος κατά παράβαση του άρθρου 8 του παρόντος νόμου προβαίνει σε διασύνδεση αρχείων χωρίς να την γνωστοποιήσει στην Αρχή, τιμωρείται με φυλάκιση έως τριών (3) ετών και χρηματική ποινή τουλάχιστον ενός εκατομμυρίου (1.000.000) δραχμών έως πέντε εκατομμυρίων (5.000.000) δραχμών. 'Οποιος προβαίνει σε διασύνδεση αρχείων χωρίς την άδεια της Αρχής, όπου αυτή απαιτείται ή κατά παράβαση των όρων της άδειας που του έχει χορηγηθεί, τιμωρείται με φυλάκιση τουλάχιστον ενός (1) έτους και χρηματική ποινή τουλάχιστον ενός εκατομμυρίου (1.000.000) δραχμών έως πέντε εκατομμυρίων (5.000.000) δραχμών.

4. 'Οποιος χωρίς δικαίωμα επεμβαίνει με οποιονδήποτε τρόπο σε αρχείο δεδομένων προσωπικού χαρακτήρα ή λαμβάνει γνώση των δεδομένων αυτών ή τα αφαιρεί, αλλοιώνει, βλάπτει, καταστρέφει, επεξεργάζεται, μεταδίδει, ανακοινώνει, τα καθιστά προσιτά σε μη δικαιούμενα πρόσωπα ή επιτρέπει στα πρόσωπα αυτά να λάβουν γνώση των εν λόγω δεδομένων ή τα εκμεταλλεύεται με οποιονδήποτε τρόπο, τιμωρείται με φυλάκιση και χρηματική ποινή και αν πρόκειται για ευαίσθητα δεδομένα με φυλάκιση τουλάχιστον ενός (1) έτους και χρηματική ποινή τουλάχιστον ενός εκατομμυρίου (1.000.000) έως δέκα εκατομμυρίων (10.000.000) δραχμών, αν η πράξη δεν τιμωρείται βαρύτερα από άλλες διατάξεις.

5. Υπεύθυνος επεξεργασίας που δεν συμμορφώνεται με τις αποφάσεις της Αρχής, που εκδίδονται για την ικανοποίηση του δικαιώματος πρόσβασης, σύμφωνα με την παρ. 4 του άρθρου 12, για την ικανοποίηση του δικαιώματος αντίρρησης, σύμφωνα με την παρ. 2 του άρθρου 13, καθώς και με πράξεις επιβολής των διοικητικών κυρώσεων των περιπτώσεων γ', δ' και ε' της παρ. 1 του άρθρου 21 τιμωρείται με φυλάκιση τουλάχιστον δύο (2) ετών και με χρηματική ποινή τουλάχιστον ενός εκατομμυρίου (1.000.000) δραχμών έως πέντε εκατομμυρίων (5.000.000) δραχμών. Με τις ποινές του προηγούμενου εδαφίου τιμωρείται ο υπεύθυνος επεξεργασίας που διαβιβάζει δεδομένα προσωπικού χαρακτήρα κατά παράβαση του άρθρου 9, καθώς και εκείνος που δεν συμμορφώνεται προς τη δικαστική απόφαση του άρθρου 14 του παρόντος νόμου.

6. Αν ο υπαίτιος των πράξεων των παρ. 1 έως 5 του παρόντος άρθρου είχε σκοπό να προσπορίσει στον εαυτό του ή σε άλλον παράνομο περιουσιακό όφελος, ή να βλάψει τρίτον, επιβάλλεται κάθειρξη έως δέκα (10) ετών και χρηματική ποινή τουλάχιστον δύο εκατομμυρίων (2.000.000) δραχμών έως δέκα εκατομμυρίων (10.000.000) δραχμών.

7. Αν από τις πράξεις των παρ. 1 έως και 5 του παρόντος άρθρου προκλήθηκε κίνδυνος για την ελεύθερη λειτουργία του δημοκρατικού πολιτεύματος ή για την εθνική ασφάλεια, επιβάλλεται κάθειρξη και χρηματική ποινή τουλάχιστον πέντε εκατομμυρίων (5.000.000) δραχμών έως δέκα εκατομμυρίων (10.000.000) δραχμών.

8. Αν οι πράξεις των παρ. 1 έως 5 του παρόντος άρθρου τελέσθηκαν από αμέλεια, επιβάλλεται φυλάκιση έως τριών (3) ετών και χρηματική ποινή.

9. Για την εφαρμογή των διατάξεων του παρόντος άρθρου, αν υπεύθυνος επεξεργασίας δεν είναι φυσικό πρόσωπο, ευθύνεται ο εκπρόσωπος του νομικού προσώπου ή ο επικεφαλής της δημόσιας αρχής ή υπηρεσίας ή οργανισμού αν ασκεί και ουσιαστικά τη διοίκηση ή διεύθυνση αυτών.

10. Για τα εγκλήματα του παρόντος άρθρου ο Πρόεδρος και τα μέλη της Αρχής, καθώς και οι προς τούτο ειδικά εντεταλμένοι υπάλληλοι του τμήματος ελεγκτών της Γραμματείας είναι ειδικοί ανακριτικοί υπάλληλοι και έχουν όλα τα δικαιώματα που προβλέπει σχετικά ο Κώδικας Ποινικής Δικονομίας. Μπορούν να διενεργούν προανάκριση και χωρίς εισαγγελική παραγγελία, όταν πρόκειται για αυτόφωρο κακούργημα ή πλημμέλημα ή υπάρχει κίνδυνος από την αναβολή.

11. Για τα εγκλήματα της παρ. 5 του παρόντος άρθρου καθώς επίσης και σε κάθε άλλη περίπτωση όπου προηγήθηκε διοικητικός έλεγχος από την Αρχή, ο Πρόεδρος αυτής ανακοινώνει γραπτώς στον αρμόδιο εισαγγελέα οτιδήποτε αποτέλεσε αντικείμενο έρευνας από την Αρχή και διαβιβάζει σε αυτόν όλα τα στοιχεία και τις αποδείξεις.

12. Η προανάκριση για τα εγκλήματα του παρόντος άρθρου περατώνεται μέσα σε δύο (2) το πολύ μήνες από την άσκηση της ποινικής δίωξης και εφόσον υπάρχουν αποχρώσες ενδείξεις για την παραπομπή του κατηγορουμένου σε δίκη, η δικάσιμος ορίζεται σε ημέρα που δεν απέχει περισσότερο από τρεις (3) μήνες από το πέρας της προανάκρισης ή αν η παραπομπή έγινε με βούλευμα δύο (2) μήνες από τότε που αυτό έγινε αμετάκλητο. Σε περίπτωση εισαγωγής της υπόθεσης με απευθείας κλήση του κατηγορουμένου στο ακροατήριο 

Σελίδα 5044 

δεν επιτρέπεται η προσφυγή κατά του κλητηρίου θεσπίσματος.

13. Δεν επιτρέπεται αναβολή της δίκης για τα εγκλήματα του παρόντος άρθρου παρά μόνο μία φορά για εξαιρετικά σοβαρό λόγο. Στην περίπτωση αυτή ορίζεται ρητή δικάσιμος, που δεν απέχει περισσότερο από δύο (2) μήνες και η υπόθεση εκδικάζεται κατ' εξαίρεση πρώτη.

14. Τα κακουργήματα, που προβλέπονται από τον παρόντα νόμο, υπάγονται στην αρμοδιότητα του δικαστηρίου των εφετών.

'Αρθρο 23

Αστική ευθύνη

1. Φυσικό πρόσωπο ή νομικό πρόσωπο ιδιωτικού δικαίου, που κατά παράβαση του παρόντος νόμου προκαλεί περιουσιακή βλάβη, υποχρεούται σε πλήρη αποζημίωση. Αν προκάλεσε ηθική βλάβη, υποχρεούται σε χρηματική ικανοποίηση. Η ευθύνη υπάρχει και όταν ο υπόχρεος όφειλε να γνωρίζει την πιθανότητα να επέλθει βλάβη σε άλλον.

2. Η κατά το άρθρο 932 Α.Κ. χρηματική ικανοποίηση λόγω ηθικής βλάβης για παράβαση του παρόντος νόμου ορίζεται κατ' ελάχιστο στο ποσό των δύο εκατομμυρίων (2.000.000) δραχμών, εκτός αν ζητήθηκε από τον ενάγοντα μικρότερο ποσό ή η παράβαση οφείλεται σε αμέλεια. Η χρηματική αυτή ικανοποίηση επιδικάζεται ανεξαρτήτως από την αιτούμενη αποζημίωση για περιουσιακή βλάβη.

3. Οι απαιτήσεις του παρόντος άρθρου εκδικάζονται κατά τα άρθρα 664-676 του Κώδικα Πολιτικής Δικονομίας, ανεξάρτητα από την τυχόν έκδοση ή μη απόφασης της Αρχής ή την τυχόν άσκηση ποινικής δίωξης, καθώς και από την αναστολή ή αναβολή της για οποιονδήποτε λόγο. Η απόφαση του δικαστηρίου εκδίδεται μέσα σε δύο (2) μήνες από την πρώτη συζήτηση στο ακροατήριο.

ΚΕΦΑΛΑΙΟ ΣΤ'

ΤΕΛΙΚΕΣ - ΜΕΤΑΒΑΤΙΚΕΣ ΔΙΑΤΑΞΕΙΣ

'Αρθρο 24

Υποχρεώσεις υπεύθυνου επεξεργασίας

1. Οι υπεύθυνοι επεξεργασίας αρχείων, τα οποία λειτουργούν κατά την έναρξη ισχύος του παρόντος νόμου, υποχρεούνται να υποβάλλουν την κατά το άρθρο 6 γνωστοποίηση λειτουργίας στην Αρχή μέσα σε έξι (6) μήνες από την έναρξη λειτουργίας της Αρχής.

2. Την ίδια υποχρέωση έχουν και οι υπεύθυνοι επεξεργασίας αρχείων με ευαίσθητα δεδομένα, τα οποία λειτουργούν κατά την έναρξη ισχύος του παρόντος νόμου, προκειμένου να εκδοθεί η κατά την παρ. 3 του άρθρου 7 άδεια.

3. Για αρχεία που λειτουργούν και επεξεργασίες που εκτελούνται κατά την έναρξη ισχύος του παρόντος νόμου οι υπεύθυνοι επεξεργασίας οφείλουν να προβούν στην κατά την παρ. 1 του άρθρου 11 ενημέρωση των υποκειμένων μέσα σε έξι (6) μήνες από την έναρξη λειτουργίας της Αρχής. Η ενημέρωση, εφόσον αφορά μεγάλο αριθμό υποκειμένων μπορεί να γίνει και δια του τύπου. Στην περίπτωση αυτή τις λεπτομέρειες καθορίζει η Αρχή. Οι διατάξεις της παρ. 4 του άρθρου 11 έχουν εφαρμογή και εν προκειμένω.

4. Για τα εξ ολοκλήρου μη αυτοματοποιημένα αρχεία οι προθεσμίες των προηγούμενων παραγράφων είναι ενός (1) χρόνου.

5. Οι διατάξεις των άρθρων 11,12,13 και 19 παρ.1 του παρόντος νόμου δεν εφαρμόζονται στο ποινικό μητρώο και στα υπηρεσιακά αρχεία που τηρούνται από τις αρμόδιες δικαστικές αρχές για την εξυπηρέτηση των αναγκών της λειτουργίας της ποινικής δικαιοσύνης και στο πλαίσιο της λειτουργίας της.

'Αρθρο 25

'Εναρξη λειτουργίας της Αρχής

1. Μέσα σε εξήντα (60) ημέρες από την έναρξη ισχύος του παρόντος νόμου, διορίζεται ο Πρόεδρος της Αρχής και ο αναπληρωτής του. Μέσα στην ίδια προθεσμία ο Υπουργός Δικαιοσύνης υποβάλλει στον Πρόεδρο της Βουλής πρόταση για το διορισμό των τεσσάρων τακτικών μελών της Αρχής και των ισάριθμων αναπληρωτών τους.

2. Ο χρόνος της έναρξης λειτουργίας της Αρχής ορίζεται με απόφαση του Υπουργού Δικαιοσύνης, που εκδίδεται το αργότερο μέσα σε τέσσερις (4) μήνες μετά τη συγκρότηση της Αρχής. Από το διορισμό των μελών της και έως την κατά τις παρ. 6 και 7 του άρθρου 20 του παρόντος νόμου πλήρωση των θέσεων της Γραμματείας της, η Αρχή εξυπηρετείται από προσωπικό το οποίο αποσπάται προσωρινά σε αυτήν, με απόφασή της, κατά παρέκκλιση από κάθε άλλη διάταξη.

3. 'Εως ότου η Αρχή λειτουργήσει σύμφωνα με την προηγούμενη παράγραφο, η εκκαθάριση των δαπανών της γίνεται από τη Διεύθυνση Οικονομικού της Κεντρικής Υπηρεσίας του Υπουργείου Δικαιοσύνης, σε βάρος του προϋπολογισμού του Υπουργείου Δικαιοσύνης.

4. Η κατά την παρ. 2 του παρόντος άρθρου απόφαση του Υπουργού Δικαιοσύνης για το χρόνο έναρξης λειτουργίας της Αρχής δημοσιεύεται στην Εφημερίδα της Κυβερνήσεως και σε τέσσερις (4) τουλάχιστον ημερήσιες πολιτικές εφημερίδες ευρείας κυκλοφορίας που εκδίδονται στην Αθήνα και τη Θεσσαλονίκη και σε δύο (2) τουλάχιστον ημερήσιες οικονομικές εφημερίδες.

'Αρθρο 26

'Εναρξη ισχύος

1. Η ισχύς των διατάξεων των άρθρων 15, 16, 17, 18 και 20 του παρόντος νόμου αρχίζει από τη δημοσίευσή του στην Εφημερίδα της Κυβερνήσεως.

2. Η ισχύς των λοιπών διατάξεων αρχίζει από την κατά το προηγούμενο άρθρο έναρξη λειτουργίας της Αρχής.

ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο, για την υπ' ευθύνη του επικύρωση των Πρακτικών, ως προς την ψήφιση στο σύνολο του ανωτέρω σχεδίου νόμου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η ζητηθείσα εξουσιοδότηση παρεσχέθη.

Υπουργείου Εσωτερικών, Δημόσια Διοίκησης και Αποκέντρωσης Συνέχιση της συζήτησης, επί των άρθρων και του συνόλου του σχεδίου νόμου: "Συνήγορος του πολίτη και Σώμα Επιθεωρητών Ελεγκτών Δημόσιας Διοίκησης".

Το νομοσχέδιο αυτό είναι προς συζήτηση.

ΥΠΟΥΡΓΕΙΟΥ ΔΙΚΑΙΟΣΥΝΗΣ

Μόνη συζήτηση επί της αρχής, των άρθρων και του συνόλου του σχεδίου νόμου: "Ανώτατο Ειδικό Δικαστήριο, επιτάχυνση των δικών, δικονομικές απλουστεύσεις και άλλες διατάξεις".

Ερωτάται το Σώμα: Γίνεται δεκτό το νομοσχέδιο;

ΠΟΛΛΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο εκρατήθη και θα συζητηθεί κατά τον Κανονισμό.

Επανερχόμαστε στη συνέχιση της συζήτησης του νομοσχεδίου του Υπουργείου Εσωτερικών Δημόσιας Διοίκησης και Αποκέντρωσης, "Συνήγορος του πολίτη και Σώμα Επιθεωρητών-Ελεγκτών Δημόσιας Διοίκησης".

Το νομοσχέδιο αυτό, που πρέπει να τελειώσει απόψε η συζήτησή του, συζητείται σε δεύτερη συνεδρίαση. 'Εχει έντεκα άρθρα. Στη Διαρκή Επιτροπή συζητήθηκαν από το πρώτο μέχρι το πέμπτο και από το έκτο μέχρι το τέλος. 

Υπάρχουν και τρείς τροπολογίες εμπρόθεσμες, οι οποίες νομίζω ότι μπορούν να συζητηθούν μετά τη δεύτερη ενότητα.

Είμεθα σύμφωνοι;

Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: 'Υστερα από τη συζήτηση, που έγινε στην προηγούμενη συζήτηση και την αποδοχή από την πλευρά του κυρίου Υπουργού βασικών διορθώσεων στα πρώτα άρθρα, θα ήθελα να παρακαλέσω να συζητηθούν ξεχωριστά 

Σελίδα 5045 

τα τέσσερα πρώτα άρθρα και στη συνέχεια να δούμε τη διαδικασία συζήτησης σε ενότητες.

ΠΡΟΕΔΡΟΣ (Απόστολος Κακλαμάνης): Λέτε τα πρώτα τέσσερα άρθρα να συζητηθούν ξεχωριστά; Το πρώτο είναι η ίδρυση και η αποστολή, το δεύτερο η εκλογή και θητεία, το τρίτο αρμοδιότητες και το τέταρτο η διαδικασία έρευνας.

Επειδή απόψε πρέπει να ολοκληρωθεί η συζήτηση, παρακαλώ αυτά τα τέσσερα πρώτα άρθρα, δεν έχουν μεταξύ τους καμιά συνάφεια, κύριε Υπουργέ;

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Είναι απολύτως συναφή.

ΠΡΟΕΔΡΟΣ (Απόστολος Κακλαμάνης): Ναι, αλλά κύριε Υπουργέ, είπατε ότι θα κάνετε κάποιες τροποποιήσεις. Σε ποια άρθρα θα γίνουν;

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Σε όλα τα άρθρα. Μπορεί να γίνουν μαζί.

ΠΡΟΕΔΡΟΣ (Απόστολος Κακλαμάνης): Πριν μπούμε στα άρθρα, δώστε τις τροποποιήσεις, που πρέπει να κάνετε. Τις έχετε γράψει;

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Ασφαλώς.

ΠΡΟΕΔΡΟΣ (Απόστολος Κακλαμάνης): Δώστε τις να καταχωρηθούν στα Πρακτικά και να μοιραστεί και το κείμενο.

(Στο σημείο αυτό ο Υφυπουργός Εσωτερικών, Δημόσιας Διοίκησης και Αποκέντρωσης κ. Αν. Μαντέλης καταθέτει για τα Πρακτικά τις τροποποιήσεις των άρθρων του νομοσχεδίου οι οποίες έχουν ως εξής:

"'Αρθρο 1

'Ιδρυση - Αποστολή

1. Συνιστάται ανεξάρτητη διοικητική αρχή που ονομάζεται "ΣΥΝΗΓΟΡΟΣ ΤΟΥ ΠΟΛΙΤΗ" και έχει ως αποστολή τη διαμεσολάβηση μεταξύ των πολιτών και των δημοσίων υπηρεσιών, των οργανισμών τοπικής αυτοδιοίκησης, των ν.π.δ.δ. και των επιχειρήσεων κοινής ωφέλειας, όπως αυτές καθορίζονται στο αρθρο 3 παρ. 1 του παρόντος, για την προστασία των δικαιωμάτων του πολίτη, την καταπολέμηση της κακοδιολικησης και την τήρηση της νομιμότητας.

2. Ο Συνήγορος του Πολίτη δεν υπόκειται σε έλεγχο από κυβερνητικό όργανο ή διοικητική αρχή.

'Αρθρο 2

1. Ως Συνήγορος του Πολίτη και Βοηθοί Συνήγοροι επιλέγονται πρόσωπα εγνωσμένου κύρους, που διαθέτουν υψηλή επιστημονική κατάρτιση και απολαύουν ευρείας κοινωνικής αποδοχής. 

2. Ο Συνήγορος του Πολίτη επιλέγεται από το Υπουργικό Συμβούλιο μετά από προηγούμενη γνώμη της Επιτροπής Θεσμών και Διαφάνειας, σύμφωνα με τα οριζόμενα στον Κανονισμό της Βουλής και διορίζεται με προεδρικό διάταγμα.

Οι Βοηθοί Συνήγοροι μεταξύ, των οποίων και ο αναπληρωτής του Συνηγόρου του Πολίτη, διορίζονται με απόφαση του Υπουργού Εσωτερικών, Δημόσιας Διοίκησης και Αποκέντρωση μετά από πρόταση του Συνήγορου του Πολίτη,

Αναπλήρωση του Συνηγόρου του Πολίτησ χωρεί εφόσον αδυνατεί να ασκήσει τα καθήκοντά τους για οποιοδήποτε λόγο.

3. Η θητεία του Συνηγόρου του Πολίτη και των Βοηθών Συνηγόρων είναι πενταετής. Επανεκλογή του ίδιου προσώπου ως Συνηγόρου του Πολίτη δεν επιτρέπεται. Η πρόωρη λήξη της θητείας του Συνηγόρου του Πολίτη, για οποιοδήποτε λόγο, επιφέρει αυτοδίκαια και τη λήξη της θητείας των Βοηθών Συνηγόρων. 

4. Ο Συνήγορος του Πολίτη δύναται να παυθεί με προεδρικό διάταγμα που εκδίδεται ύστερα από πρόταση του Υπουργικού Συμβουλίου και προηγούμενη γνώμη της Επιτροπής Θεσμών και Διαφάνειας για ανικανότητα εκτέλεσης των καθηκόντων του, λόγω νόσου ή αναπηρίας, σωματικής ή πνευματικής.

Οι Βοηθοί Συνήγοροι μπορεί να παυθούν με απόφαση του Υπουργού Εσωτερικών Δημόσιας Διοίκησης και Αποκέντρωσης μετά από πρόταση του Συνήγορου του Πολίτη για ανικανότητα εκτέλεσης των καθηκόντων τους, λόγω νόσου ή αναπηρίας, σωματικής ή πνευματικής, καθώς και για ανεπάρκεια κατά την άσκηση των καθηκόντων τους.

'Αρθρο 3

5. Ο Συνήγορος του Πολίτη συντάσσει ετήσια έκθεση, στην οποία εκθέτει το έργο της Αρχής, παρουσιάζει τις σημαντικότερες υποθέσεις και διατυπώνει προτάσεις για τη βελτίωση των δημοσίων υπηρεσιών και αναγκαίες νομοθετικές ρυθμίσεις.

Η έκθεση του Συνηγόρου του Πολίτη υποβάλλεται τον Μάρτιο κάθε έτους στον Πρωθυπουργό και τον Πρόεδρο της Βουλής και κοινοποιείται στον Υπουργό Εσωτερικών, Δημόσιας Διοίκησης και Αποκέντρωσης. Ο Συνήγορος του Πολίτη μπορεί να υποβάλλει στον Πρωθυπουργό τον Πρόεδρο της Βουλής και να κοινοποιεί στον κατά περίπτωση αρμόδιο Υπουργό, εκθέσεις, κατά τη διάρκεια του έτους. Η ετήσια έκθεση του Συνηγόρου συζητείται σε ειδική συνεδρίαση της ολομέλειας της Βουλής και δημοσιεύεται σε ειδική έκδοση του Εθνικού Τυπογραφείου. 

'Αρθρο 3

Αρμοδιότητες

1. Ο Συνήγορος του Πολίτη είναι αρμόδιος για θέματα που ανάγονται στις υπηρεσίες: α) του Δημοσίου, β) των Οργανισμών Τοπικής Αυτοδιοίκησης α' και β' βαθμίδας, γ) των λοιπών νομικών προσώπων δημοσίου δικαίου και δ) των επιχειρήσεων κοινής ωφέλειας που ασχολούνται με i) την διύληση και διανομή ύδατος, την αποχέτευση και απαγωγή ακάθαρτων υδάτων και λυμάτων, ii) την διανομή ηλεκτρικού ρεύματος και καυσίμου αερίου, iii) την μεταφορά προσώπων και αγαθών από την ξηρά την θάλασσα και τον αέρα και iv) τις τηλεπικοινωνίες και τα ταχυδρομεία. 'Οπου στον παρόντα νόμο αναφέρεται ο όρος "δημόσια υπηρεσία" ή "δημόσιες υπηρεσίες" νοούνται οι αναφερόμενες στο προηγούμενο εδάφιο της παραγράφου αυτής.

Στην αρμοδιότητά του δεν υπάγονται οι Υπουργοί και Υφυπουργοί ως προς τις πράξεις που ανάγονται στη διαχείριση της πολιτικής λειτουργίας, τα θρησκευτικά νομικά πρόσωπα δημοσίου δικαίου, οι δικαστικές αρχές, οι στρατιωτικές υπηρεσίες ως προς τα θέματα που αφορούν την εθνική άμυνα και ασφάλεια, η Εθνική Υπηρεσία Πληροφοριών, οι υπηρεσίες του Υπουργείου Εξωτερικών για δραστηριότητες που ανάγονται στην εξωτερική πολιτική ή στις διεθνείς σχέσεις της Χώρας, το Νομικό Συμβούλιο του Κράτους και οι ανεξάρτητες διοικητικές αρχές ως προς την κύρια λειτουργία τους.

'Αρθρο 4

2. Ο Συνήγορος του Πολίτη δεν επιλαμβάνεται περιπτώσεων κατά τις οποίες η διοικητική ενέργεια έχει γεννήσει δικαιώματα ή έχει δημιουργήσει ευνοϊκές καταστάσεις υπερ τρίτων, εκτός εαν προφανώς συντρέχει παρανομία ή έχουν σχέση κατά το κύριο αντικείμενό τους με την προστασία του περιάλλοντος.

'Αρθρο 5

2. Στον Συνήγορο του Πολίτη αποσπώνται έως σαράντα (40) μόνιμοι ή με σύμβαση εργασίας ιδιωτικού δικαίου αορίστου χρόνου υπάλληλοι του δημοσίου, ν.π.δ.δ., τραπεζών ελεγχόμενων από το δημόσιο ή άλλων φορέων του δημόσιου τομέα που συγκεντρώνουν τα προσόντα της παρ. 2 του άρθρου 25 του ν. 1943/1991, ή υπάλληλοι ΠΕ του δημοσίου τομέα με οκταετή τουλάχιστον υπηρεσία. Η απόσπαση των υπαλλήλων γίνεται με ανάλογη εφαρμογή των διατάξεων του πρώτου και δευτέρου εδαφίου της προηγουμένης παραγράφου. Η απόσπαση διενεργείται με κοινή απόφαση του Υπουργού Εσωτερικών Δημόσιας Διοίκησης και Αποκέντρωσης και του οικείου Υπουργού Εσωτερικών Δημόσιας Διοίκησης και Αποκέντρωσης 

Σελίδα 5046 

και του οικείου Υπουργού χωρίς γνώμη του υπηρεσιακού συμβουλίου, κατά παρέκκλιση των κειμένων διατάξεων. Η διάρκεια της απόσπασης ορίζεται τριετής και δύναται να ανανεώνεται για μια ακόμη φορά.

'Αρθρο 8

4. Οι Επιθεωρητές-Ελεγκτές μπορούν για την εκπλήρωση του έργου τους να επισκέπτονται την υπηρεσία όπου γίνεται ο έλεγχος. Επίσης έχουν δικαίωμα πρόσβασης στους φακέλους ή τα τηρούμενα ηλεκτρονικά στοιχεία, συμπεριλαμβανομένων και των απορρήτων, εκτός εάν αυτά αφορούν ζητήματα που ανάγονται στην άσκηση εξωτερικής πολιτικής, την εθνική άμυνα και την κρατική ασφάλεια. Οι Επιθεωρητές υποεχρεούνται να διαφυλάσσουν το απόρρητο κατά τις κείμενες διατάξεις. Οι υπηρεσίες οφείλουν να παρέχουν όλα τα απαραίτητα για το έργο των Επιθεωρητών-Ελεγκτών στοιχεία, που τίθενται υποχρεωτικά στη διάθεσή τους και να του διευκολύνουν με κάθε τρόπο."

ΠΡΟΕΔΡΟΣ (Απόστολος Κακλαμάνης): Παρακαλώ να απαραχθούν οι τροποποιήσεις και να διανεμηθούν.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Αν θέλετε, κύριε Πρόεδρε, θα τις αναφέρω για να τις ακούσει το Σώμα, ώστε να έχει μία συνολική εικόνα των τροποποιήσεων. 'Ολες, όμως, είναι συνδεδεμένες μεταξύ τους, δεδομένου ότι αποτελούν μία ενιαία ενότητα τα άρθρα 1 έως 5. Γι'αυτό καλώς εισηγείστε προς το Σώμα να συζητήσουμε για τα άρθρα 1 έως 5, γιατί και οι τροποποιήσεις εντάσσονται σε μία ενιαία λογική.

ΠΡΟΕΔΡΟΣ (Απόστολος Κακλαμάνης): Σε ποιο άρθρο κάνετε αυτές τις τροποποιήσεις;

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Και στα πέντε άρθρα.

ΠΡΟΕΔΡΟΣ (Απόστολος Κακλαμάνης): Αναγνώστε τότε τις τροποποιήσεις για να τις γνωρίζει και το Σώμα.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Πολύ ευχαρίστως.

Με όσα συζητήσαμε, κύριε Πρόεδρε,...

ΠΡΟΕΔΡΟΣ (Απόστολος Κακλαμάνης):Κύριε Υπουργέ αν έχετε την καλοσύνη, επειδή μπαίνουμε τώρα στη συζήτηση των άρθρων, πείτε τι νέες διατυπώσεις κάνετε χωρίς αιτιολόγηση .

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Στο άρθρο 1 , παράγραφος 1, προτάθηκε σαν πιο κατάλληλη έκφραση αντί το "ιδρύεται" το "συνιστάται". Είναι ισοδύναμοι όροι και δεν έχουμε καμία αντίρρηση να λέγεται: "Συνιστάται ανεξάρτητη διοικητική αρχή...".

Στην ίδια παράγραφο, καθορίζουμε, ότι ο Συνήγορος του Πολίτη διαμεσολαβεί μεταξύ πολιτών και διαφόρων υπηρεσιών συμπεριλαμβανομένων και των επιχειρήσεων κοινής ωφέλειας. Οι επιχειρήσεις κοινής ωφελείας πρέπει να καθορισθούν ρητά και πράγματι τις καθορίζουμε στη συνέχεια στο άρθρο 3. Εδώ όμως, πρέπει να προσθέσουμε στη συνέχεια των λέξεων "... των επιχειρήσεων κοινής ωφέλειας..." τη φράση "όπως αυτές καθορίζονται στο άρθρο 3 παράγραφος 1 του παρόντος".

Στη παράγραφο 2 αναφέρουμε ότι "Ο Συνήγορος του Πολίτη δεν υπόκειται σε έλεγχο από κυβερνητικό όργανο ή διοικητική αρχή". Δηλαδή αντί των λέξεων "κυβερνητική ή διοικητική αρχή" γράφουμε "κυβερνητικό όργανο ή διοικητική αρχή".

Στο άρθρο 2 , η παράγραφος 2 αντικαθίσταται ως ακολούθως.

"Ο Συνήγορος του Πολίτη επιλέγεται από το Υπουργικό Συμβούλιο μετά από προηγούμενη γνώμη της Επιτροπής Θεσμών και Διαφάνειας, σύμφωνα με τα οριζόμενα στον Κανονισμό της Βουλής και διορίζεται με Προεδρικό Διάταγμα. Οι Βοηθοί Συνήγοροι , μεταξύ των οποίων και ο Αναπληρωτής του Συνηγόρου του Πολίτη διορίζονται με απόφαση του Υπουργού Εσωτερικών, Δημόσιας Διοίκησης και Αποκέντρωσης , μετά από πρόταση του Συνηγόρου του Πολίτη. Αναπλήρωση του Συνηγόρου του Πολίτη χωρεί εφ' όσον αδυνατεί να ασκήσει τα καθήκοντά του για οποιοδήποτε λόγο".

Η παράγραφος 3 πλέον διαγράφεται και η παράγραφος 4 παίρνει τον αριθμό 3 . Η παράγραφος 5 γίνεται πλέον παράγραφος 4 και αντικαθίσταται ως ακολούθως:"Ο Συνήγορος του Πολίτη δύναται να παυθεί με Προεδρικό Διάταγμα που εκδίδεται ύστερα από πρόταση του Υπουργικού Συμβουλίου και προηγούμενη γνώμη της Επιτροπής Θεσμών και Διαφάνειας για ανικανότητα εκτέλεσης των καθηκόντων του λόγω νόσου ή αναπηρίας, σωματικής ή πνευματικής. Οι Βοηθοί Συνήγοροι μπορεί να παυθούν με απόφαση του Υπουργού Εσωτερικών, Δημόσιας Διοίκησης και Αποκέντρωσης μετά από πρόταση του Συνήγορου του Πολίτη για ανικανότητα εκτέλεσης των καθηκόντων τους λόγω νόσου ή αναπηρίας, σωματικής ή πνευματικής καθώς και για ανεπάρκεια κατά την άσκηση των καθηκόντων τους". Οι λοιπές παράγραφοι επαναριθμούνται.

Στο άρθρο 3 παράγραφος 1, στην περίπτωση δ' μετά τις λέξεις "των επιχειρήσεων κοινής ωφέλειας" προσδιορίζουμε ποιες είναι αυτές οι επιχειρήσεις κοινής ωφέλειας συμπληρώνοντας: "που ασχολούνται με i) την διύλιση και διανομή ύδατος, την αποχέτευση και απαγωγή ακάθαρτων υδάτων και λυμάτων.

ii) τη διανομή ηλεκτρικού ρεύματος και καυσίμου αερίου, 

iii) τη μεταφορά προσώπων και αγαθών από την ξηρά, τη θάλασσα και τον αέρα.

iv) τις τηλεπικοινωνίες και τα ταχυδρομεία".

Στη συνέχεια, στο τρίτο εδάφιο της παραγράφου 1, που αναφέρεται ότι στην αρμοδιότητα του Συνηγόρου του Πολίτη δεν υπάγονται οι Υπουργοί και Υφυπουργοί ως προς τις υποθέσεις που ανάγονται στην πολιτική διαχείριση του Υπουργείου τους.

Προσδιορίζουμε τη φράση "πολιτική διαχείριση του Υπουργείου", αντικαθιστώντας την με τις λέξεις "στην αρμοδιότητά του δεν υπάγονται Υπουργοί και Υφυπουργοί, ως προς τις πράξεις που ανάγονται στη διαχείριση της πολιτικής λειτουργίας".

Τέλος, στο άρθρο 3 στην παράγραφο 5 και στο τελευταίο εδάφιό της προσθέτουμε τη φράση: "Η ετήσια έκθεση του Συνηγόρου συζητείται σε ειδική συνεδρίαση της Ολομελείας της Βουλής και δημοσιεύεται σε ειδική έκθεση του Εθνικού Τυπογραφείου."

ΠΡΟΕΔΡΟΣ (Απόστολος Κακλαμάνης): Κύριε Υπουργέ, εκεί προσθέστε: "κατά τα προβλεπόμενα στον Κανονισμό της."

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Αυτό εννοεί.'Ομως, αν θέλετε, ναι, να προστεθεί "κατά τα προβλεπόμενα στον Κανονισμό της Βουλής".

ΠΡΟΕΔΡΟΣ (Απόστολος Κακλαμάνης): "Κατά τα προβλεπόμενα στον Κανονισμό της."

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): "Κατά τα προβλεπόμενα στον Κανονισμό της." Αυτή είναι η σαφής έννοια.

Στη συνέχεια, στο άρθρο 4 στην παράγραφο, 2 εκεί που λέει "συντρέχει αδικία ή παρανομία", είχε γεννηθεί μία σύγχυση, ποια είναι η έννοια της λέξεως "αδικία". Για να μην υπάρχουν συγχύσεις, παραλείπουμε τη λέξη "αδικία" και παραμένει μόνον η λέξη "παρανομία". Και λέμε: "Ο Συνήγορος του Πολίτη δεν επιλαμβάνεται περιπτώσεων... κ.λπ. εκτός εάν προφανώς συντρέχει παρανομία ή έχουν σχέση κατά το κύριο αντικείμενό τους με την προστασία του περιβάλλοντος."

Στο άρθρο 5 παράγραφος 2, όπου προβλέπουμε ποιοι υπάλληλοι μπορούν να αποσπασθούν στο επιστημονικό προσωπικό του Συνηγόρου του Πολίτη, στο τέλος του πρώτου εδαφίου, που περιγράφονται, τα προσόντα του ειδικού επιστημονικού προσωπικού του ν.1943/1991, προσθέτουμε τη φράση "ή υπάλληλοι ΠΕ του δημοσίου τομέα με οκταετή τουλάχιστον υπηρεσία".

Και με αυτόν τον τρόπο ολοκληρώνονται όλες οι παρατηρήσεις που αφορούν το "Συνήγορο του Πολίτη".

ΠΡΟΕΔΡΟΣ (Απόστολος Κακλαμάνης): Αυτά είναι μέχρι και του άρθρου;

Σελίδα 5047 

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Και του άρθρου 5.

ΠΡΟΕΔΡΟΣ (Απόστολος Κακλαμάνης): Κύριοι, συνάδελφοι, νομίζω ότι όλα αυτά πάνε μαζί. Είναι η ρύθμιση αυτή η οποία συζητήθηκε και συνεφωνήθη να γίνουν αυτές οι τροποποιήσεις.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θερμά θέλω να σας παρακαλέσω. Η συζήτηση θα κλείσει απόψε. Γιατί, ενδεχομένως, αυτή είναι η ανησυχία σας. Να αφήσετε να κυλήσουν τα άρθρα ένα-ένα, να μοιραστούν οι τροποποιήσεις οι οποίες έχουν γίνει, να τις πάρουν οι συνάδελφοι και να προχωρήσει κανονικά η διαδικασία. Μην έχετε καμία αμφιβολία...

ΠΡΟΕΔΡΟΣ (Απόστολος Κακλαμάνης): Δεν έχω καμία αμφιβολία, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Η ένστασή μας, κύριε Πρόεδρε, οφείλεται σε τούτο: 'Οταν συζητούνται πέντε άρθρα μαζί, με δυνατότητα λόγου από την Πλευρά των συναδέλφων και των εισηγητών ένα πεντάλεπτο, αντιλαμβάνεσθε ότι αυτό αφήνει στην επιφάνεια τη συζήτηση, χωρίς να υπάρχει η δυνατότητα να μπούμε στο βάθος και στην ουσία των συζητουμένων θεμάτων.

Θερμά θα σας παρακαλέσω: Μην επιμείνετε για την μαζική συζήτηση των άρθρων.

ΠΡΟΕΔΡΟΣ (Απόστολος Κακλαμάνης): Κύριε Σιούφα, παρακολούθησα τη συζήτηση που κάνατε επί της αρχής. Και βλέπω, ότι ο Υπουργός έρχεται και κάνει, σ'αυτά τα άρθρα, αυτές τις τροποποιήσεις, όπως συνεφωνήθησαν. Και πράγματι είναι αλληλένδετες μεταξύ τους αυτές οι ρυθμίσεις. Ουσιαστικά δηλαδή παραμένει το κάθε άρθρο εκρεμές, αναμένοντας τι θα γίνει με το επόμενο, σε σχέση με αυτά τα οποία συμφωνήσατε. 

Εν πάση περιπτώσει, επειδή επιμένετε, θα πάμε αυτά τα άρθρα έτσι. Και θα πάνε αναγκαστικά τα άλλα σε μια ενότητα, γιατί δεν γίνεται αλλιώς από πλευράς χρόνου.

Επί του άρθρου 1, ο Εισηγητής της Πλειοψηφίας κ. Κατσικόπουλος έχει τον λόγο.

ΔΗΜΗΤΡΗΣ ΚΑΤΣΙΚΟΠΟΥΛΟΣ: Κύριε Πρόεδρε, τελικά θα τα συζητήσουμε κατά ενότητες, τα άρθρα;

ΠΡΟΕΔΡΟΣ (Απόστολος Κακλαμάνης): 'Οχι, ένα-ένα.

ΘΕΟΔΩΡΟΣ ΚΑΤΣΑΝΕΒΑΣ: Δεν είναι πράγματα αυτά.

ΔΗΜΗΤΡΗΣ ΚΑΤΣΙΚΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, στο άρθρο 1 συνιστάται η ανεξάρτητη αυτή διοικητική αρχή που ονομάζεται "Συνήγορος του Πολίτη". Περιγράφεται η αποστολή του που είναι η διαμεσολάβηση μεταξύ των πολιτών και των δημοσίων υπηρεσιών, των Οργανισμών Τοπικής Αυτοδιοίκησης, των Νομικών Προσώπων Δημοσίου Δικαίου και των επιχειρήσεων κοινής ωφέλειας, όπως την τροποποίησε ο κύριος Υπουργός και που περιγράφεται στο άρθρο 3 παράγραφος 1 και έχει σκοπό την προστασία των δικαιωμάτων του πολίτη, την καταπολέμηση της κακοδιοίκησης και την τήρηση της νομιμότητας. 

Δεν υπόκειται σε έλεγχο από κυβερνητική διοικητική αρχή. Δηλαδή η δραστηριότητά του δεν υπόκειται σε ιεραρχικό έλεγχο ή κρατική εποπτεία κατά την άσκηση των καθηκόντων του.

Με την παράγραφο 3 του άρθρου αυτού, ορίζεται, ότι ο Συνήγορος επικουρείται από τέσσερις Βοηθούς Συνηγόρους, οι οποίοι κατά την άσκηση των καθηκόντων τους, απολαύουν προσωπικής και λειτουργικής ανεξαρτησίας. Δηλαδή δεν δεσμεύονται από εντολές οργάνων της Εκτελεστικής Εξουσίας, λειτουργούν κατά συνείδηση και υπόκεινται μόνο στο Σύνταγμα και τους νόμους.

Στο εδάφιο 2 της παραγράφου 3 θεσπίζεται το ανεύθυνο του Συνηγόρου του πολίτη και των Βοηθών Συνηγόρων. Επίσης, δεν διώκονται και δεν εξετάζονται για γνώμη που διατύπωσαν ή πράξη που εξετέλεσαν κατά την άσκηση των καθηκόντων τους. Η δίωξη επιτρέπεται μόνο ύστερα από έγκληση για συκοφαντική δυσφήμιση, εξύβριση ή παραβίαση του απορρήτου. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) Στην παράγραφο 4 του ιδίου άρθρου ορίζεται ότι ο Συνήγορος υποστηρίζεται από τριάντα ειδικούς επιστήμονες και σαράντα αποσπασμένους υπαλλήλους με προσόντα ειδικού επιστήμονα και Γραμματεία. Τα των διορισμών τους προβλέπονται στα επόμενα άρθρα 4 και 5, τα οποία θα συζητηθούν αργότερα. Αυτά είχα να πω, κύριε Πρόεδρε, όσον αφορά το άρθρο 1.

ΠΡΟΕΔΡΕΥΩΝ (Παναγιώτης Σγουρίδης):Ο κ. Παπαγεωργόπουλος έχει το λόγο, που αντικαθιστά τον Εισηγητή της Νέας Δημοκρατίας.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ευχαριστώ, κύριε Πρόεδρε.

'Οσον αφορά τον θεσμό που εισάγετε με το νομοσχέδιο και κατονομάζετε με το άρθρο 1, η αλήθεια είναι ότι εισάγεται ένας νέος παρεμβατικός μηχανισμός ελέγχου της νομιμότητας των πράξεων της Δημόσιας Διοίκησης. Να συμφωνήσουμε ότι πράγματι υπάρχει έλλειψη επαρκούς ελέγχου για τη νομιμότητα. 

Σίγουρα η Δημόσια Διοίκηση πάσχει προεχόντος από νομικές και οργανωτικές αδυναμίες, αλλά πάσχει και από άλλες παρεμβάσεις που οφείλονται στο μοντέλο εξουσίας που έχει εφαρμόσει η Κυβέρνηση, που δεν εννοεί να διαχωρίσει το Κόμμα και την Κυβέρνηση από τη Διοίκηση. 'Ολο αυτό το περίεργο κοκτέιλ δημιουργεί τις παρενέργειες της Δημόσιας Διοίκησης που πληρώνει κυρίαρχα ο Ελληνικός Λαός.

Αυτές είναι πιστεύω οι προθέσεις σας όσον αφορά το νομοσχέδιο, δηλαδή εισάγεται ένας μηχανισμός ελέγχου της νομιμότητας. Βρίσκεται σε μία αναντιστοιχία με τις διακηρύξεις σας. Είναι λιγότερο από τις προσδοκίες που καλλιεργήθηκαν και από τις εξαγγελίες που είχαν γίνει και δια στόματος του Πρωθυπουργού. 'Ετσι όπως είναι -και ο τίτλος και η αναφορά και του νομοσχεδίου και του άρθρου 1- δεν κυριολεκτεί, δεν ακριβολογεί.

Η λέξη "Συνήγορος" υποχρεωτικά παραπέμπει στο δικανικό σχήμα αντίθεσης συνήγορου απέναντι τίνος; Απέναντι του αντιδίκου; Και απέναντι σε ποιον; Προς τον δικαστή τον τρίτο; Είναι σχήμα το οποίο δεν μπορεί να λειτουργήσει αν θέλουμε να μιλήσουμε σοβαρά.

Υπάρχουν οι ερμηνείες της ξένης λέξης την οποία θέλουμε να μεταφέρουμε εδώ. Ας τον ονομάσουμε εθνικό διαμεσολαβητή, μεσολαβητή ή επίτροπο της Δημόσιας Διοίκησης. 'Ενα, απ' όλα, αυτά θα κυριολεκτούσε και θα ακριβολογούσε και δεν θα δημιουργήσει όπως είπα, αυτό το σχήμα αντίθεσης. Αυτά όσον αφορά την αναφορά του.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Δεν είναι συνήγορος, γιατί απλώς είναι ένας ελεγκτής της νομιμότητος, των διοικητικών πράξεων. Θα δούμε στο άρθρο 2 στις αρμοδιότητες και θα εξειδικεύσω αυτήν τη σκέψη. Και δεν είναι του πολίτη αλλά του διοικουμένου, οποιουδήποτε έχει δοσοληψίες, έχει σχέση με τη διοίκηση. Πολίτης είναι ο έχων τα πολιτικά του δικαιώματα, ενώ το όργανο αυτό που ιδρύεται υποθέτω θα ασχολείται και με τους στερημένους των πολιτικών δικαιωμάτων, με τους αλλοδαπούς, με οποιονδήποτε έχει δικαιώματα ή συμφέροντα προστατευόμενα, τα οποία το άρθρο 2 ορίζει ότι την τήρησή τους θα διαφυλάσσει αυτή η αρχή.

'Εχω αντίρρηση με τον όρο "κακοδιοίκηση". Είναι μάλλον κακόζηλος ο όρος και δεν σημαίνει τίποτα. Υποθέτω, ότι επειδή υπάρχει μία επεξεργασμένη έννοια στο Διοικητικό Δίκαιο που έχει διαπλασθεί και διαμορφωθεί από την νομολογία και είναι η χρηστή διοίκηση, θα ήταν προτιμότερον, αντί των νεολογισμών οι οποίοι είναι κακόηχοι και νομίζω ότι και γραμματικά είναι αναμφίβολοι, να υπάρχει μία αναφορά σε έννοια νομική και επεξεργασμένη, σε έννοια η οποία θα μπορεί να ελεγχθεί.

Θα υπενθυμίσω όσα είπα με απλή παραπομπή, ότι ο θεσμός με τον βαρύγδουπο τρόπο που έχει εξαγγελθεί, μάλλον αποβλέπει στη διαβουκόληση των πολιτών οι οποίοι νομίζουν ότι μπαίνει κάποιος θεσμός για την βελτίωση της Δημόσιας 

Σελίδα 5048 

Διοίκησης. Πράγμα το οποίο δεν συμβαίνει, γιατί είναι πολύ περιορισμένοι οι ορίζοντες αυτού του θεσμού. Είμαστε αντίθετοι, θα καταψηφίσουμε το άρθρο 1.

ΠΡΟΕΔΡΕΥΩΝ (Παναγιώτης Σγουρίδης): Η κα Αλφιέρη, έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, όπως τοποθετηθήκαμε και στο θέμα του σημείου του πολίτη, πιστεύουμε πως παρόλο που διατυμπανίστηκε ότι είναι ένας θετικός θεσμός, διαβάζοντάς τον αναλυτικά, είδαμε, ότι πραγματικά είναι ένας επιπλέον θεσμός χωρίς να έχει τη δυνατότητα, ούτε να λύσει τα χρόνια προβλήματα της Δημόσιας Διοίκησης ούτε πραγματικά να αντιμετωπίσει επί της ουσίας τα προβλήματα που έχει ο πολίτης στην καθημερινή του ζωή.

Θα επιμείνουμε και πάλι και θα πούμε ότι αυτός ο θεσμός δεν αντιμετωπίζει ουσιαστικά το πρόβλημα παρ' ότι ο κύριος Υφυπουργός επιμένεις να λέει ότι θα οργανώσει και θα αντιμετωπίσει τα ουσιαστικά προβλήματα της Δημόσιας Διοίκησης. Ούτε τα ουσιαστικά προβλήματα της Δημόσιας Διοίκησης αντιμετωπίζει ούτε την κομματικοποίηση ούτε την έλλειψη προγραμματισμού. Δυστυχώς, είναι ένας επιπλέον θεσμός χωρίς να λύνει ουσιαστικά προβλήματα.

Εμείς βλέπουμε ότι δεν θα προχωρήσουν τα πράγματα όπως πρέπει και θα το καταψηφίσουμε.

Επίσης, στην παράγραφο 4 λέτε "ο Συνήγορος του Πολίτη υποστηρίζεται από εβδομήντα ειδικούς επιστήμονες και Γραμματεία". Θα ήταν σωστό, όσο κουτσουρεμένο και αν είναι επειδή υπάρχει ένα εύρος προβλημάτων, αυτοί οι εβδομήντα επιστήμονες ποιοι θα είναι και πόσοι. Δηλαδή, δεν πρέπει να έχουμε κάποιες ειδικότητες, κάποια εξειδίκευση; Σήμερα πια στη ζωή μας μιλάμε για μια εξειδίκευση. Δεν μπορεί να είναι αφηρημένο και ασαφές.

ΠΡΟΕΔΡΕΥΩΝ (Παναγιώτης Σγουρίδης): Ο κ. Τσαφούλιας, έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Στην παράγραφο 1, εκεί που λέμε "Πολίτη" να είναι "Διοικουμένου" διότι οπωσδήποτε θα είναι και διοικούμενοι, οι οποίοι θα έχουν στερηθεί των πολιτικών τους δικαιωμάτων. Συμφωνώ σ' αυτό το σημείο με τον κ. Αυδή.

'Οσον αφορά την καταπολέμηση της κακοδιοίκησης και την τήρηση της νομιμότητας. Κύριε Πρόεδρε, η καταπολέμηση της κακοδιοίκησης και η τήρηση της νομιμότητας είναι έννοιες από εδώ έως την Αλεξανδρούπολη. Κακοδιοίκηση και νομιμότητα πάει να πει από το Ταίναρο ως την Αλεξανδρούπολη. Εγώ θα ήθελα να υπερασπισθώ την περίπτωση αυτή, να διευκρινήσω, ότι θα έπρεπε οπωσδήποτε να τεθεί ειδικότερη και πιο συγκεκριμένη αναφορά των λόγων της κακοδιοίκησης και των λόγων της τήρησης της νομιμότητας. Θα έχει μία διαπλαστική ευχέρεια να τεντώνει τις έννοιες μέχρι του σημείου να λέει "εκείνο είναι νόμιμο ή παράνομο και εκείνο είναι κακοδιοίκηση". Επομένως, νομίζω, ότι πρέπει να συγκεκριμενοποιηθούν με ειδικότερη αναφορά τα κεφάλαια της κακοδιοίκησης και της νομιμότητας.

Πάμε στην περίπτωση όπου ο Συνήγορος του Πολίτη και οι Βοηθοί Συνήγοροι δεν ευθύνονται, δεν διώκονται, δεν εξετάζονται για γνώμη που διατύπωσαν ή πράξη που εξετέλεσαν κατά την άσκηση των καθηκόντων τους.

Εδώ είναι το ανεύθυνο του Ανωτάτου 'Αρχοντος. Και οι Βασιλείς δεν είχαν τέτοιες ευχέρειες. Δεν διώκονται για τίποτα.

'Η είναι, πλέον, κάτι που δεν έχει σχέση με τη λειτουργία σε επίπεδο κρατικής μηχανής με λειτουργία λόγων, ή οπωσδήποτε εφ'όσον είναι άνθρωπος που ενεργεί θα πρέπει να υπόκειται σε δίωξη. Η αναφορά και το περιεχόμενό της, βάσει της οποίας επεμβαίνει για την τήρηση της νομιμότητας και η λέξη "διαμεσολάβηση" γεννούν πολλές λειτουργικές δυνατότητες στο Συνήγορο του Πολίτη και στους Βοηθούς του.

Είναι δυνατόν οι βοηθοί του να μην έχουν τη δυνατότητα να διαπράξουν αδίκημα πλαστογραφίας ή απάτης; Είναι άγιοι αυτοί οι άνθρωποι; Στην ενάσκηση των καθηκόντων τους και στο ευρύτερο φάσμα λειτουργίας της άσκησής τους, μπορούν να καταπιέσουν, να πάρουν χρήματα, να κάνουν κάτι το οποίο έχει σχέση με διάπραξη αδικήματος. Γιατί να είναι ανεύθυνοι; Διαμεσολαβούν για την τήρηση της νομιμότητας και την αντιμετώπιση της κακοδιοίκησης, αλλά ως άνθρωποι μπορούν στο φάσμα της λειτουργίας της άσκησης των καθηκόντων τους, να επεμβαίνουν έστω και μ'αυτές τις αόριστες φράσεις. Kαι ερωτάται, εάν στην ενάσκηση αυτών που τους αναθέτουμε να κάνουν, διαπράξουν απάτη ή παράβαση καθήκοντος ή υπεξαίρεση, θα είναι ακαταδίωκτοι; Είναι άγιοι αυτοί;

Θα έχει τέσσερις βοηθούς και θα παίρνουν τηλέφωνα και θα καταπιέζουν υπαλλήλους. Θα χρηματίζονται. Κάνουν κάτι. Πώς θα είναι ανεύθυνοι αυτοί; Θα έχουν άσκηση καθηκόντων έστω και με την αόριστη δυνατότητα που τους δίνουμε ως διαμεσολαβητές για την τήρηση της νομιμότητας και την αντιμετώπιση της κακοδιοίκησης. Εκεί απάνω, διαπράττουν αδικήματα. Γιατί να είναι ανεύθυνοι και να είναι μόνο υπεύθυνοι για την εξύβριση και τη συκοφαντική δυσφήμιση; Διαπράττουν πλαστογραφία ή απάτη ή υπεξαίρεση. Και είναι άνθρωποι μέσα στη Διοίκηση που είναι ανακατεμένοι και αυτή είναι η ζωή τους. Ξέρουμε πολύ καλά, τι γίνεται μέσα στη Διοίκηση. Γιατί τους απαλλάσσετε και τους θεωρείτε ανεύθυνους;

Επομένως, εδώ, κύριε Υπουργέ, θα πρέπει να σκεφθείτε, τι είναι δυνατόν να διαπράξουν εν τη ασκήσει των ανατιθεμένων εις αυτούς λειτουργιών και καθηκόντων, εκτός από την συκοφαντική δυσφήμιση και από την εξύβριση. Δηλαδή μόνο θα συκοφαντούν και θα εξυβρίζουν; Εκεί θα τους πιάσουμε; Στα άλλα που μπορεί να κάνουν; Αυτές είναι οι παρατηρήσεις μου στο άρθρο 1.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, τη συνεδρίασή μας παρακολουθούν από τα Δυτικά Γενικά Θεωρεία αφού προηγουμένως ξεναγήθηκαν στην έκθεση της αίθουσας Ελευθέριος Βενιζέλος", σαράντα εννέα μαθητές και τρεις συνοδοί-καθηγητές από το Γυμνάσιο Πέρνης και Νέας Καρβάλης, Νομού Καβάλας. Η Βουλή τους καλοσωρίζει.

( Χειροκροτήματα απ' όλες τις Πτέρυγες )

Η κα Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Βεβαίως, συμφωνώ με όσα εξέθεσε ο Εισηγητής μας υπό τη μορφή γενικοτέρων παρατηρήσεων. Θα ήθελα όμως να εντοπίσω το ενδιαφέρον μου σε ό,τι ανέφερε και ο συνάδελφος κ.Τσαφούλιας.

Αυτό το δεύτερο εδάφιο της παραγράφου 3, είναι παντελώς ακατανόητο και σχεδόν απαράδεκτο, εάν έχει το νόημα το οποίο αντιλαμβάνομαι. Είναι και παντελώς ανεφάρμοστο. Λέει, ότι "ο Συνήγορος του Πολίτη και οι βοηθοί συνήγοροι δεν ευθύνονται, δεν διώκονται και δεν εξετάζονται για γνώμη που διετύπωσαν, "-μέχρι εδώ μπορεί κανείς να συμφωνήσει- "ή πράξη που εξετέλεσαν κατά την άσκηση των καθηκόντων τους".

Αυτό σημαίνει γενική ασυλία του Συνηγόρου του Πολίτη και των βοηθών του για οποιαδήποτε αξιόποινη πράξη; Εάν π.χ. υπεξήγαγαν κάποιο έγγραφο, το απέκρυψαν ή, εν πάση περιπτώσει, διέπραξαν μια αξιόποινη πράξη ή θεωρεί ο πολίτης ότι την διέπραξαν, τι θα γίνει; 

Αυτό θα σημαίνει ότι δεν πρόκειται να διωχθούν; Για πόσο καιρό, εσαεί; Δεν λέει για πόσο καιρό. Δηλαδή, θα παραγραφεί και η πράξη τους;

Νομίζω, ότι είναι αδιανόητο και δεν είναι στις προθέσεις οπωσδήποτε του νομοθέτη να δώσει αυτήν τη γενική ασυλία και άφεση αμαρτιών στο Συνήγορο του Πολίτη και τους βοηθούς του. Προφανώς θέλει να τον προστατεύσει από αβάσιμες μηνύσεις, οι οποίες γίνονται εναντίον του, είτε γιατί δεν ανταποκρίθηκε είτε διότι διατύπωσε μια απάντηση ή μια γνώμη, η οποία εν πάση περιπτώσει κρίνεται από τον πολίτη ότι δεν τον εξυπηρετεί.

Θα έλεγα, λοιπόν, να μείνει μόνο η φράση "δεν ευθύνονται, δεν διώκονται και δεν εξετάζονται για γνώμη που διατύπωσαν κατά την εκτέλεση των καθηκόντων τους, εκτός εάν πρόκειται για συκοφαντική δυσφήμιση". Δηλαδή να απαλλάσονται μόνο για προσβολές της τιμής ή για ό,τι προκύψει από την έκφραση γνώμης και τίποτε άλλο. Για όλες τις άλλες πράξεις, 

Σελίδα 5049 

περιλαμβανομένης και της παραβίασης του απορρήτου, που εδώ φαίνεται, ότι θέλει να την αφήσει να διώκεται, να εφαρμόζονται οι κοινές διατάξεις. Τι θα γίνει δηλαδή: για μια πλαστογραφία, για μια υπεξαγωγή εγγράφου, ο Συνήγορος και οι βοηθοί θα μείνουν στο απυρόβλητο και για πόσο καιρό; Και τι θα γίνεται με την παραγραφή, εν τω μεταξύ;

ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Το άρθρο 1 έρχεται να κάνει συγκεκριμένη σύσταση ειδικής υπηρεσίας που έχει σαν αποστολή τη διαμεσολάβηση μεταξύ των πολιτών, οργάνων και φορέων της Δημόσιας Διοίκησης με τριπλή αποστολή, με τριπλό αντικειμενικό σκοπό της αποστολής να εξασφαλίσει τα δικαιώματα των πολιτών, να ελέγχει τα φαινόμενα κακοδιοίκησης και νομίζω, ότι ο όρος είναι δόκιμος. Είναι το σύνολο εκείνων των πράξεων ή των παραλείψεων που παραβιάζουν την οφειλόμενη πράξη, ή ενέργεια κατά νόμο της διοίκησης προς τους πολίτες και να εμπεδώνεται η έννοια της νομιμότητας.

Αυτοί οι τρεις αντικειμενικοί σκοποί δίνουν περιεχόμενο στη διαμεσολάβηση. Ενα δεύτερο σημείο που έτυχε αμφισβήτησης είναι η επωνυμία που πιστεύω, ότι δεν έχει τόση σημασία να αναιρεί μέρος της ουσίας, ή θα ονομαστεί Συνήγορος του Πολίτη ή Επίτροπος ή άλλως πως. Η ουσία είναι το περιεχόμενο της αποστολής του. 

'Ενα τρίτο σημείο είναι το πλαίσιο της μη ευθύνης. Δεν διώκονται για γνώμη που εξέφρασαν ή για πράξεις που ενήργησαν προς υλοποίηση της αποστολής τους. Αυτή είναι η έννοια. Και ποια είναι η αποστολή; Η διαμεσολάβηση, όπως αυτή αναφέρεται στο άρθρο 2 όπου αναλύονται οι σχετικές αρμοδιότητες. 

Πιστεύω δηλαδή, ότι το πνεύμα της διάταξης δεν είναι για να καλύψει παρανομίες που τυχόν από δόλο, κακή προαίρεση, πραγματώθηκαν από τα όργανα της συζητούμενης αρχής. Αλλά έχει στενή έννοια οι πράξεις που υλοποιούν τις καθορισμένες αρμοδιότητες. Για τις πράξεις αυτές θα ελεγχθεί το όργανο για παράλειψη, για αδιαφάνεια, για πλημμελή εκτέλεση των καθηκόντων του, για μειωμένη αποτελεσματικότητα κ.λπ. 

Θα ήθελα, στο σημείο αυτό, να συνταχθώ με το πνεύμα της κας Μπενάκη και να πω, ας διευκρινίσουμε το δεύτερο σημείο που αφορά τις πράξεις. Ας διαχωριστεί αυτό από τη γνώμη και να το αναλύσουμε, ώστε και για τον πλέον καχύποπτο να μην υπάρχει κανένα πρόβλημα.

Βοηθιέται στην άσκηση των καθηκόντων του από τέσσερις βοηθούς συνηγόρους, υποστηρίζεται από τριάντα ειδικούς επιστήμονες και σαράντα αποσπασμένους υπαλλήλους. Δηλαδή, η γενική συγκρότηση της αρχής γίνεται με τρόπο που να εγγυάται την εκπλήρωση της αποστολής της. 'Εχει ενσωματωμένο στον προϋπολογισμό ειδικό φορέα που αφορά τους πόρους του και αυτές ενσωματώνονται επαναλαμβάνω στον ετήσιο προϋπολογισμό του Υπουργείου Εσωτερικών.

Ψηφίζω το άρθρο 1.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κατσανέβας έχει το λόγο.

ΘΕΟΔΩΡΟΣ ΚΑΤΣΑΝΕΒΑΣ: Κύριοι συνάδελφοι, κύριε Υπουργέ, χαιρετίζω την κατάθεση αυτού του νομοσχεδίου, το οποίο αποτελεί έναν σημαντικότατο θεσμό που καθυστέρησε η εφαρμογή του στη Χώρα μας. 'Ισως είμαστε η τελευταία χώρα στην Ευρώπη που προωθούμε κάτι τέτοιο.

Απευθυνόμενος προς την Αντιπολίτευση η οποία δήλωσε, ότι δεν θα το ψηφίσει, ειλικρινά αναρωτιέμαι γιατί έναν τέτοιο θεσμό που ελέγχει τη Διοίκηση στην ουσία, αλλά και εμμέσως την Κυβέρνηση, την βρίσκει αντίθετη. Δεν μπορώ να το καταλάβω.

Κύριε Αυδή, ειλικρινά θα ήθελα να σας παρακαλέσω να μου εξηγήσετε με καλή διάθεση, γιατί είσαστε αντίθετοι στη φιλοσοφία -δεν αμφισβητώ τις όποιες αντιρρήσεις σας στα επιμέρους- ενός τέτοιου θεσμού, που είναι κατ' εξοχήν αντιπολιτευτικός στην ευρεία έννοια του Κράτους όπως εκπροσωπείται από τη Δημόσια Διοίκηση και από την κυβέρνηση του συγκεκριμένου κράτους, στη συγκεκριμένη εποχή, στο συγκεκριμένο κοινοβουλευτικό καθεστώς.

Ας μου επιτρέψουν οι κύριοι συνάδελφοι για την ιστορία και όχι για τίποτα άλλο, να πω, ότι νιώθω ιδιαίτερα υπερήφανος, γιατί αυτό το νομοσχέδιο επιτέλους, μετά από μεγάλη καθυστέρηση έρχεται στη Βουλή για ψήφιση, αφού στα τέλη της δεκαετίας του '70, για πρώτη φορά, αρθρογραφήσαμε γι' αυτό το θέμα. Και μάλιστα, πάλι για την ιστορία λέω, ότι τότε θυμάμαι πως στην αρθρογραφία μου στον "ΟΙΚΟΝΟΜΙΚΟ ΤΑΧΥΔΡΟΜΟ", πήρα μία επιστολή εποικοδομητική και θετική από τον αείμνηστο Θανάση Κανελλόπουλο γι' αυτό το θέμα. Αυτό το καταθέτω έτσι μόνο για την ιστορία. 'Οπως, λίγο αργότερα, όταν ξανά με αρθρογραφία και με εισήγηση στον τότε Πρωθυπουργό Ανδρέα Παπανδρέου, επισημάναμε την ανάγκη να επισπευσθεί αυτός ο θεσμός.

Ο αείμνηστος Ανδρέας Παπανδρέου και εκείνος ήταν θετικός και δεν ξέρω τι μεσολάβησε μετά και καθυστέρησε αυτή η υπόθεση.

Θα διαφωνήσω με τον κ. Σιούφα που ζήτησε την κατ' άρθρον συζήτηση γιατί έτσι δημιουργείται κάποιο πρόβλημα. Γι' αυτό όμως θα επισημάνω ότι η λέξη "κακοδιοίκηση" και η λέξη "νομιμότητα", όπως είπε και ο κ. Σπυριούνης είναι μεν ορθές, αλλά κατά τη δική μου γνώμη δεν εκφράζουν και κάτι που θα ήθελα να προστεθεί. Και ιδιαίτερα να προστεθεί, κύριε Υπουργέ, -και σας το τόνισα και προφορικά- η αρμοδιότητα του Επίτροπου -βλέπετε θυμήθηκα έναν παλιό ορισμό της λέξης που ανάγεται και σε άλλες εποχές, αλλά είναι η σωστή μετάφραση του όρου Ombudsman- να επιλαμβάνεται, λοιπόν, ο Συνήγορος του Πολίτη καταγγελίες για μη χρηστή διαχείριση ή κακοδιαχείριση του δημόσιου χρήματος. Σε μία εποχή που έχουμε πληγεί βάναυσα και βαρύτατα από κακοδιαχείριση, από συναλλαγή στο δημόσιο βίο, από καταγγελίες που βρίθουν για διασπάθιση του δημόσιου χρήματος, νομίζω, ότι ο Συνήγορος του Πολίτη θα πρέπει και με συγκεκριμένη διάταξη και όχι αόριστη, να επιληφθεί ενός τέτοιου θέματος. Και ακόμη αργότερα στο μέλλον -μία υποθήκη βάζω- όταν υπάρξει μία συνταγματική αναθεώρηση, ο Συνήγορος του Πολίτη να μπορεί να ελέγχει και την κακοδιαχείριση και την κακοδιοίκηση που προέρχεται από μέρους των Υπουργών και των Υφυπουργών που σήμερα λόγω του Συντάγματος δεν μπορεί να ισχύσει.

ΠΡΟΕΔΡΕΥΩΝ (Παναγιώτης Σγουρίδης): Κύριε Κόρακα, ζητήσατε το λόγο;

ΣΤΡΑΤΗΣ ΚΟΡΑΚΑΣ: Μάλιστα, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του Κ.Κ.Ε., κ. Στρατής Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα ήθελα να επαναλάβω όπως είπε και ο Ειδικός Αγορητής μας και όπως τονίσαμε κατά την πρωτολογία μας, ότι αυτό το νομοσχέδιο, αυτός ο θεσμός έρχεται με το πρόσχημα, να το πω έτσι, να αντιμετωπίσει τα σοβαρά προβλήματα που έχει σήμερα η Δημόσια Διοίκηση, την ταλαιπωρία που υφίσταται ο Ελληνικός Λαός, τα προβλήματα εν πάση περιπτώσει που υπάρχουν συνολικά στο χώρο της Δημόσιας Διοίκησης.

Εμφανίζεται σαν πανάκεια, που θα δώσει λύσεις, που θα βάλει τέρμα επιτέλους στη γραφειοκρατεία κ.λ.π. Νομίζουμε, ότι γίνεται μία προσπάθεια αποπροσανατολισμού και παραπλάνησης του Λαού. Γιατί είναι γεγονός, ότι για τα σημερινά χάλια της Δημόσιας Διοίκησης δεν ευθύνονται κατά κύριο λόγο οι απασχολούμενοι στη Δημόσια Διοίκηση, αλλά ευθύνεται η ίδια η γραφειοκρατική οργάνωση, αυτός ο κυκεώνας της Δημόσιας Διοίκησης, ευθύνεται ο κομματισμός, που σήμερα συνεχίζει να οργιάζει, ευθύνονται οι πελατειακές σχέσεις στο χώρο της Δημόσιας Διοίκησης. Είναι όλα που την παραλύουν και την κάνουν ορισμένες φορές βασανιστή του πολίτη.

Αν ερχόταν αυτό το νομοσχέδιο πριν από δέκα, δεκαπέντε χρόνια, θα μπορούσαμε ίσως να πούμε, ότι μπορεί να υπάρχουν καλές προθέσεις από την Πλευρά της Κυβέρνησης. 'Οταν, όμως, έρχεται αυτό το νομοσχέδιο, σήμερα, που η ίδια η κυβερνητική πολιτική είναι ο μεγαλύτερος, αν θέλετε, καταπιεστής, εκμεταλλευτής του πολίτη -αυτή η σκληρή αντιλαϊκή

Σελίδα 5050 

πολιτική που εφαρμόζεται δογματικά, όπως υπαγορεύεται από τα ξένα κέντρα και ιδιαίτερα από το Διευθυντήριο των Βρυξελλών- δεν μπορούμε παρά να πιστέψουμε, ότι η Κυβέρνηση το φέρνει, όχι τόσο για να εκδηλώσει κάποια ενδεχόμενη υποχρέωση που μπορεί να αισθάνεται απέναντι στο γεγονός, ότι όλες οι χώρες έχουν ψηφίσει τέτοιους νόμους, αλλά κυρίως για να λειτουργήσει ως φύλλο συκής στη σημερινή κατάσταση, ως σκόνη στα μάτια του Λαού μας, όπως λέει ο ίδιος ο Λαός, να εκτονώσει την αγανάκτησή του, να αποπροσανατολίσει.

Θα θέλαμε να πούμε χαρακτηριστικά, ότι δεν είναι τυχαίο πως και η σημερινή Κυβέρνηση, η Κυβέρνηση του ΠΑ.ΣΟ.Κ., αλλά και η χθεσινή της Νέας Δημοκρατίας και η προχθεσινή του ΠΑ.ΣΟ.Κ., όλες αυτές οι Κυβερνήσεις, επιχείρησαν να επιρρίψουν τις ευθύνες της αντιλαϊκής πολιτικής τους, τις ευθύνες για τα όποια προβλήματα στη Δημόσια Διοίκηση, στους ίδιους τους εργαζόμενους, στην ίδια τη Δημόσια Διοίκηση. Αυτό είναι μία προσπάθεια που έγινε και γίνεται και σήμερα και το διαπιστώνει κανείς καθημερινά.

Αυτό που θα έπρεπε κανονικά να έλθει εδώ στη Βουλή -χρόνια τώρα, δεκαετίες ολόκληρες το φωνάζουμε- είναι ένας νόμος συνολικής αναδιοργάνωσης, ριζικής αλλαγής της οργάνωσης της Δημόσιας Διοίκησης, ώστε να γίνει μία Δημόσια Διοίκηση, η οποία θα βοηθάει, θα είναι φίλος, θα είναι αρωγός του πολίτη και δεν θα του δημιουργεί περισσότερα προβλήματα. 

Θέλω, κλείνοντας, να πω, ότι είμαστε αντίθετοι μ' αυτό το θεσμό στις σημερινές συνθήκες και από μία άλλη άποψη, ότι γενικά το Κ.Κ.Ε. είναι αντίθετο με τη δημιουργία όλων αυτών των ανεξάρτητων αρχών -θέλετε να το βάλετε εντός εισαγωγικών, θέλετε χωρίς εισαγωγικά- διότι τελικά πάει να απαλλάξει τους πραγματικούς υπεύθυνους από τις ευθύνες τους. Είναι μία ολόκληρη υπόθεση, αναλύθηκε και από τον Ειδικό Αγορητή μας, δεν θέλω να επεκταθώ παραπάνω. 

Για τους λόγους αυτούς δεν μπορούμε να ψηφίσουμε αυτό το άρθρο, το οποίο θα μπορούσε να πει κανείς σε άλλες συνθήκες, ότι δεν θα είχε και τίποτα κακό να κάνει, ίσως κάποιο καλό να έκανε, αλλά στις σημερινές συνθήκες φοβόμαστε ότι θα λειτουργήσει ως φύλλο συκής, αποπροσανατολισμός, εκτόνωση της αγανάκτησης των εργαζομένων και κυρίως επίρριψη των ευθυνών των προβλημάτων που υπάρχουν σήμερα στη Δημόσια Διοίκηση, σ' αυτούς που ευθύνονται το λιγότερο.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριε Πρόεδρε, θέλω να κάνω κάποιες παρατηρήσεις .

Πρώτα απ' όλα να επαναλάβω, ότι αυτό το νομοσχέδιο είναι ένα από τα πολλά βήματα τα οποία οφείλει να κάνει η Κυβέρνηση για τη βελτίωση της Δημόσιας Διοίκησης. Δεν είναι το μόνο και δεν αρκεί μόνο αυτό, χρειάζονται και πολλά άλλα βήματα, αλλά το νομοσχέδιο αυτό είναι ένα χρήσιμο και σημαντικό βήμα σ' αυτήν τη προσπάθεια.

Δεύτερον, όσον αφορά το θέμα της κακοδιαχείρισης -όπως επεσήμανε ο συνάδελφος κ. Κατσανέβας- η ρύθμιση την οποία προβλέπει το νομοσχέδιο, καλύπτει τις περιπτώσεις κακοδιαχείρισης που εμπίπτουν στην κακοδιοίκηση, υπό ευρεία έννοια. Γι' αυτό είναι και πιο κατάλληλη ίσως η λέξη "κακοδιοίκηση" από το "μη χρηστή διοίκηση", που έχει ένα συγκεκριμένο νομικό περίγραμμα, έτσι όπως έχει διαμορφωθεί από τη διοικητική νομολογία. Η προτεινόμενη ρύθμιση καταλαμβάνει εκείνες τις περιπτώσεις που έχουν σχέση με συγκεκριμένο πολίτη, δηλαδή πλήττεται συγκεκριμένος πολίτης, οπότε έχει συμφέρον να προσβάλει τις σχετικές πράξεις όπως και εκείνες τις περιπτώσεις που μπορεί να μην πλήττεται συγκεκριμένος πολίτης, αλλά παρουσιάζουν το ιδιαίτερο ενδιαφέρον της κοινής γνώμης, οπότε επιλαμβάνεται αυτεπάγγελτα ο Συνήγορος.

Είναι φανερό, ότι μένει απ' έξω ένα μικρό κομμάτι που αναφέρεται σε ζητήματα τα οποία δεν καλύπτουν το ενδιαφέρον της κοινής γνώμης και δεν πλήττεται κάποιος συγκεκριμένος πολίτης. Αλλά, αυτά ίσως είναι αόριστα ή γενικά ζητήματα ή περιπτώσεις, που εάν τις φορτώναμε όλες στο Συνήγορο του Πολίτη, θα βρισκόταν στη δυσκολία, που διατυπώθηκε και κατά τη συζήτηση επί της αρχής, με τόσες πολλές αρμοδιότητες και μάλιστα με γενικές και αόριστες, ενδεχόμενα, αναφορές, να ανταποκριθεί και πιθανόν να αδρανοποιηθεί. Προτιμότερο ήταν να είμαστε πιο συγκεκριμένοι.

Και εδώ το συγκεκριμένο συνίσταται στο ότι πρέπει να πλήττεται κάποιος πολίτης ή να έχει προκαλέσει το ενδιαφέρον της κοινής γνώμης.

Μία τρίτη παρατήρηση: Για ποιο λόγο προβλέπουμε να μη διώκεται τόσο ο Συνήγορος όσο και βοηθοί Συνηγόρου; Από τη διεθνή εμπειρία, αλλά και στα ελληνικά δεδομένα το ίδιο μπορεί να συμβεί, είναι σύνηθες το φαινόμενο, όταν θέλουν και όταν επιδιώκουν διάφοροι να ανακόψουν την προσπάθεια του Συνηγόρου του Πολίτη, να υποβάλουν σειρά από μηνύσεις, με τις οποίες μπορούν να του θέσουν φραγμούς και να εμποδίσουν την λειτουργία του.

Γι' αυτό βλέπουμε σε άλλες νομοθεσίες, όπως παραδείγματος χάρη στη Γαλλία, προβλέπεται συνολικό ανεύθυνο για όλες τις πράξεις και τις ενέργειες του Συνηγόρου του Πολίτη.

Εμείς επιλέξαμε μία άλλη λύση. Εξαιρέσαμε από το ακαταδίκητο τις περιπτώσεις εκείνες για τις οποίες μπορεί να υποβληθεί μήνυση ή έγκληση, γιατί άπτονται συνταγματικά κατοχυρωμένων δικαιωμάτων των πολιτών στο απόρρητο και στην προσωπική τους αξιοπρέπεια. Εξαιρέσαμε δηλαδή τα αδικήματα της εξύβρισης, της συκοφαντικής δυσφήμισης και της παραβίασης του απορρήτου.

Είναι, δηλαδή, μία ρύθμιση με την οποία παρέχουμε προστασία στον Συνήγορο να μπορεί να επιτελέσει το έργο του.

ΠΡΟΕΔΡΕΥΩΝ(Παναγιώτης Σγουρίδης): Κύριοι συνάδελφοι, υπάρχει η προτασσόμενη δευτερολογία του κ. Πεπονή και μετά έχει ζητήσει το λόγο ο κ. Σιούφας.

Ορίστε, κύριε Πεπονή, έχετε το λόγο για δύο λεπτά.

ΑΝΑΣΤΑΣΙΟΣ ΠΕΠΟΝΗΣ : Κύριε Πρόεδρε είναι και περιτή, αλλά και νομικό λάθος, η πρόβλεψη με τυπικό νόμο, δηλαδή του κοινού νομοθέτη, να συζητείται σε ειδική συνεδρίαση της Ολομέλειας της Βουλής οιοδήποτε θέμα. Αυτό είναι της αποκλειστικής εσωτερικής λειτουργίας της Βουλής. Δεν είναι θέμα το οποίο σχετίζεται με τη λειτουργία της Κυβέρνησης όπως το ζήτημα, επί παραδείγματι της γνώμης της Επιτροπής Θεσμών, την οποία πρέπει να λάβει υπόψη του το Υπουργικό Συμβούλιο. Εκεί το αντιλαμβάνομαι. Είναι θέμα σχέσεως οργάνου της Βουλής με την Κυβέρνηση.

Στην προκειμένη περίπτωση το τι θέλει να συζητήσει η Βουλή στην Ολομέλειά της το αποφασίζει η ίδια η Βουλή με την τροποποίηση του Κανονισμού. Είναι τελείως περιττό και είναι και λάθος. Δεν θα υποδείξει ο κοινός νομοθέτης στη Βουλή, ως Σώμα το οποίο ρυθμίζει τα εσωτερικά του θέματα, το πώς θα λειτουργήσει.

Μπορεί να δημιουργήσει το εξής πρόβλημα: Εάν υποθέσουμε, ότι αύριο μία άλλη Βουλή καταργήσει αυτήν τη διάταξη, επιβάλλει και υποδεικνύει στη Βουλή, ως Σώμα το οποίο ρυθμίζει τα της λειτουργίας του, να καταργήσει και τη διάταξη του Κανονισμού; Είναι τελείως περιττό.

Βεβαίως, δεν είναι σοβαρό ουσιαστικό πρόβλημα, αλλά είναι κρίμα η Βουλή να διολισθαίνει σε νομικούς παραλογισμούς.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το πρώτο που θα ήθελα να πω είναι να εκφράσω την χαρά της Αξιωματικής Αντιπολίτευσης ότι η Κυβέρνηση στο δημιουργικό διάλογο που έγινε στη συζήτηση επί της αρχής, δέχτηκε τις παρατηρήσεις οι οποίες έγιναν από αρκετούς συναδέλφους μέσα στην Αίθουσα και από την Πλευρά της Αξιωματικής Αντιπολίτευσης.

Συνεπώς, η συνέχιση της συζήτησης γίνεται πράγματι δημιουργικά, όπως και πρέπει να νομοθετούμε.

Το δεύτερο στο οποίο θα ήθελα να σταθώ, κύριε Πρόεδρε,

Σελίδα 5051 

και στο οποίο και στη συζήτηση επί της αρχής καταναλώσαμε αρκετή ώρα, είναι το ατυχές της ονομασίας. Και ακούστηκαν πολλαπλά τα επιχειρήματα. Θα σταθώ μόνο σ' ένα εξ αυτών -θα αναφέρω βεβαίως και όλα τα υπόλοιπα- που το θεωρώ κρίσιμο για το άρθρο 1.

Μέσα στην Ελληνική Επικράτεια δεν υπάρχουν μόνο οι πολίτες με τη στενή και ευρεία έννοια του όρου. Στον Συνήγορο του Πολίτη -εντός εισαγωγικών όπως επιθυμεί η Κυβέρνηση να ονομάσει το περιεχόμενο του θεσμού που καθιερώνει- μπορούν να προσφύγουν και άλλα άτομα, τα οποία δεν είναι πολίτες. Είναι οι κάτοικοι των χωρών της Ευρωπαϊκής 'Ενωσης παραδείγματος χάρη, είναι πολίτες τρίτων χωρών, οι οποίοι βρίσκονται εδώ. Βάζοντας αυτήν την έννοια εξυπακούεται, ότι αποκλείουμε οιονδήποτε άλλον μη 'Ελληνα πολίτη να προσφεύγει στις υπηρεσίες αυτού του θεσμού, για να μην χρησιμοποιήσω τον συγκεκριμένο όρο.

Το δεύτερο είναι ότι η έννοια της διαμεσολάβησης ή και της διαιτησίας για να αποκατασταθεί η παρανομία ή η αδικία -και ορθώς ο κύριος Υπουργός έβγαλε αυτή την έκφραση- πάλι με την έννοια Συνήγορος, δεν αποδίδεται ορθά. Για να καλύψουμε, όμως, αυτή την κριτική που κάνουμε στο θέμα προτείναμε εναλλακτικά αρκετές άλλες ονομασίες, οι οποίες καλύπτουν με μεγαλύτερη ακρίβεια και εκφράζουν περισσότερο σωστά τον θεσμό. Και είπαμε ότι θα μπορούσε να είναι η έννοια του μεσολαβητού, θα μπορούσε να είναι η έννοια του διαμεσολαβητού, θα μπορούσε να είναι η έννοια του επιτρόπου της Δημόσιας Διοίκησης.

Και το λέω αυτό, κύριε Πρόεδρε, για να έρθω και να εναρμονισθώ και με τα συμβαίνοντα στην Ευρωπαϊκή 'Ενωση, όπου και εκεί έχουμε τον θεσμό του διαμεσολαβητή και συνεπώς η αντιστοιχία των όρων που καθιερώνουμε εδώ θα ήταν περισσότερο κοντά στα πράγματα. Βεβαίως, ο ομιλών έχει πάντοτε κατά νου ότι ισχύει και εδώ αυτό που ισχύει από την εποχή των Λατίνων "omnis definitio periculosa est", τίποτα πιο δύσκολο από τον ορισμό.

Αλλά, εν πάση περιπτώσει, είναι αρκετά πλούσια η ελληνική γλώσσα για να προσφέρει και να εκφράσει το τι θέλει να υπηρετήσει αυτός ο θεσμός εισαγόμενος και στα της Πατρίδος μας. Αυτό είναι το ένα. Και σημειώστε για τον Ευρωπαίο διαμεσολαβητή που σας μίλησα, προβλέπει το άρθρο 138Ε της Συνθήκης του Μάαστριχτ.

Θέλω, επίσης, ακόμα να σταθώ, κύριε Πρόεδρε, και σε ένα άλλο θέμα, το οποίο ο ομιλών το θεωρεί ιδιαίτερα κρίσιμο γι'αυτό το άρθρο και είναι το αναφερόμενο, όπως πολύ σωστά ο συνάδελφος ο κ. Πεπονής και εν τινι μέτρω ο Πρόεδρος του Σώματος άφησε να εννοηθεί ότι τα της συζήτησης της σχετικής έκθεσης που υποβάλλεται από τον Συνήγορο του Πολίτη στην Εθνική Αντιπροσωπεία θα συζητείται κατά τα προβλεπόμενα από τον Κανονισμό, με την έννοια ότι θα γίνουν οι ανάλογες ρυθμίσεις, όπως και για την άλλη τη σωστή λύση που επιλέγει η πρόταση του Συνηγόρου να γίνεται από την Επιτροπή Θεσμών και Διαφάνειας.

Κύριε Πρόεδρε, το λέω αυτό με την αφορμή και ενός άλλου μεγάλου θέματος για το οποίο ο ομιλών αρκετές φορές έχει αναφερθεί σ'αυτή την Αίθουσα. Είναι η συζήτηση σε ειδική συνεδρίαση -μία φορά τον χρόνο- του κοινωνικού προϋπολογισμού που υποβάλλεται από το αρμόδιο Υπουργείο για να συζητείται και να ενημερώνεται η Εθνική Αντιπροσωπεία και ο Ελληνικός Λαός για την πορεία της κοινωνικής ασφάλισης, γιατί γνωρίζετε ότι περίπου διακινεί ετησίως ποσά σχεδόν ίσα με τον τακτικό προϋπολογισμό. Και δεν είναι δυνατόν ένα τέτοιο θέμα να μην έχει συζητείται στην Εθνική Αντιπροσωπεία.

Θέλω να σας σημειώσω, ότι στο Κοινοβούλιο της Μεγάλης Βρεττανίας, ο Υπουργός Κοινωνικών Ασφαλίσεων, είναι υποχρεωμένος μια φορά το χρόνο, να εμφανίζεται στην Εθνική Αντιπροσωπεία στο Βρεττανικό Κοινοβούλιο δηλαδή και να ενημερώνει τη Βουλή και τον Λαό για το σημείο στο οποίο βρίσκεται η κοινωνική ασφάλιση και για την πορεία της. Γιατί, είναι ένα από τα μεγάλα ζητήματα, τα ζητήματα κοινωνικής συνοχής, τα ζητήματα τα οποία ακουμπούν ολόκληρο το Λαό.

Κάτω απ' αυτήν τη σκέψη, κύριε Πρόεδρε, θεωρώ ότι θα πρέπει να το δείτε. Υπάρχει βέβαια και αντίθετη άποψη, ότι ο κοινός νομοθέτης μπορεί να προσανατολίσει τη Nομοθετική Eξουσία, για το πώς πρέπει να λειτουργήσει στην τροποποίηση του Κανονισμού και δεν θα με εύρισκε τελείως αντίθετο να αφαιρεθεί αυτό το οποίο ο κύριος Υπουργός έβαλε ως τροποποίηση σ'αυτό το σημείο. Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ζητώ την άδεια του Σώματος, να δώσω κατ'εξαίρεση το λόγο σε δύο Βουλευτές που ενεγράφησαν τώρα για προτασσόμενη δευτερολογία, γιατί δεν έχουν σύμφωνα με τον Κανονισμό, το δικαίωμα αυτό. Είναι οι συνάδελφοι κύριοι Παυλόπουλος και Βαρβιτσιώτης.

ΙΩΑΝΝΗΣ ΒΑΡΒΙΤΣΙΩΤΗΣ: 'Οχι, επί του άρθρου 1, θέλω να μιλήσω.

ΠΡΟΕΔΡΕΥΩΝ (Παναγιώτης Σγουρίδης): Ναι, αλλά όμως γραφτήκατε, εφόσον άρχισαν οι δευτερολογίες και άρα δεν έχετε το λόγο ούτε εσείς, ούτε ο κ. Παυλόπουλος. Ζητώ όμως κατ' εξαίρεση, την άδεια του Σώματος για να δώσω δύο λεπτά σε εσάς και δύο λεπτά στον κ. Παυλόπουλο.

Δέχεστε, κύριοι συνάδελφοι, αυτήν την πρόταση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, η Βουλή παρεδέχθη. 

Kύριε Βαρβιτσιώτη, έχετε το λόγο για δύο λεπτά.

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, δεν θα μπω στη συζήτηση η οποία έχει αρχίσει, για το πώς θα ονομάζεται το καινούριο αυτό όργανο το οποίο δημιουργείται. Πράγματι, ο όρος "Συνήγορος του Πολίτη", είναι μάλλον αδόκιμος. Θα μπορούσε να είναι πολύ πιο σωστός και δόκιμος "Επίτροπος Διοικήσεως". Αυτή ήταν άλλωστε και η πρόταση, την οποία είχαμε υποβάλει στο σχέδιο για την αναθεώρηση του Συντάγματος διότι νομίζουμε ότι είναι πιο δόκιμος.

Θα μείνω όμως σε ένα σημείο, στο οποίο δεν απάντησε ο κύριος Υπουργός, στις παρατηρήσεις που έκανε η κα Μπενάκη και αναφέρομαι στο εδάφιο 2' της παρ. 3. Ο Συνήγορος του Πολίτη, λέτε, και οι βοηθοί συνήγοροι, δεν ευθύνονται, δεν διώκονται και δεν εξετάζονται, για γνώμη που διατύπωσαν, ή πράξη που εξετέλεσαν, κατά την άσκηση των καθηκόντων τους. Και βεβαίως, έχετε και μια νομική παραδοξολογία περαιτέρω λέγοντας, "δίωξη επιτρέπεται κατόπιν εγκλήσεως μόνο για συκοφαντική δυσφήμιση, εξύβριση ή παραβίαση του απορρήτου".

Κύριε Υφυπουργέ, για εξύβριση και συκοφαντική δυσφήμιση χρειάζεται πάντοτε έγκληση, άρα είναι περιττή η προσθήκη που βάζετε "κατόπιν εγκλήσεως" για τα δύο αυτά αδικήματα. Και σας ερωτώ: Αν διαπράξει το αδίκημα της πλαστογραφίας, αν διαπράξει το αδίκημα της υπεξαγωγής εγγράφου, δε θα διώκεται; Θα μείνει ατιμώρητος και θα μείνει εσαεί ατιμώρητος; Διότι, αν έχει διαπραχθεί και στην έναρξη της θητείας του, θα παραγραφεί και μετά. Και για πόσο χρόνο δεν θα διώκεται; Θα διώκεται μετά, αν δεν έχει παραγραφεί, μετά τη λήξη της θητείας του;

Αυτά είναι ερωτήματα, στα οποία δεν απαντήσατε και υποχρεούσθε, νομίζω, να διατυπώσετε την άποψη της Κυβερνήσεως. Δέχεσθε, ότι μπορεί για την υπεξαγωγή εγγράφου να μην διώκεται; Δέχεσθε, ότι για πλαστογραφία, δεν θα διώκεται; Κατά ποίαν λογική;

Νομίζω, κύριε Υφυπουργέ, ότι έχετε υποχρέωση να μας δώσετε τις αναγκαίες αυτές διευκρινίσεις, οι οποίες πρέπει να είναι πειστικές και όχι να μας πείτε, όπως μας είπατε, τι ισχύει στη Γαλλία ή σε άλλες χώρες. Ας δούμε, τι ισχύει στην Ελλάδα, ποιο θα πρέπει να είναι το κλίμα μέσα στο οποίο θα πρέπει να δημιουργηθεί ο θεσμός αυτός αλλά και ποια είναι η σωστή λύση.

ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλόπουλος έχει το λόγο για δύο λεπτά, για προτασσόμενη δευτερολογία.

ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ, κύριε Πρόεδρε.

Θα μου επιτρέψετε να μείνω σε ορισμένα σημεία. Το πρώτο, πολλές φορές το έχουμε τονίσει. Μια ίστατη έκκληση κάνω

Σελίδα 5052 

ξανά στον κύριο Υπουργό, στην Κυβέρνηση, σχετικά με το όνομα του νέου θεσμού. Για πολλοστή φορά θα τονίσουμε ότι ο όρος "Συνήγορος του Πολίτη" είναι ανεπιτυχής. Διότι δεν πρόκειται περί συνηγόρου και, επιπλέον, δεν αφορά μόνον τον πολίτη. Είναι πολλαπλώς ανακριβές όταν αναφερόμαστε σε "Συνήγορο του Πολίτη" και στο σημείο αυτό, ξανατονίζω, ότι δεν πρέπει να μας φοβίζουν οι λέξεις. Δεν είναι δυνατόν, απλώς και μόνον επειδή κάποτε χρησιμοποιήθηκαν αυτές οι λέξεις, να χάνουν το νόημά τους.

Οι λέξεις ανήκουν στη γλώσσα και δεν είναι δυνατόν η χρησιμοποίησή τους στο παρελθόν να τις αχρηστεύει. Αλίμονο αν υπήρχε ένας τέτοιου είδους ιδιότυπος ρατσισμός σχετικά με τη γλώσσα μας.

Προτιμώ, λοιπόν, να εμμείνουμε στον όρο που η Νέα Δημοκρατία είχε προτείνει. Δηλαδή στον όρο "Επίτροπος Διοίκησης" ή κάποιο άλλο όρο, συναφή.

Δεύτερον, στο άρθρο 1 γίνεται λόγος για διαμεσολάβηση. "'Εχει αποστολή την διαμεσολάβηση μεταξύ πολιτών και δημοσίων υπηρεσιών". Δεν πρόκειται για διαμεσολάβηση. Αν διαβάσετε το σύνολο του νομοσχεδίου θα δείτε ότι ποτέ δεν διαμεσολαβεί, δεν είναι διαμεσολαβητής. Ο όρος έχει ληφθεί, φοβάμαι, από τον αντίστοιχο γαλλικό όρο. Πράγματι στη γαλλική ορολογία χρησιμοποιείται ο όρος "mediateur", δηλαδή μεσολαβητής. Αλλά διαφέρει πολύ το δικό μας πρότυπο, εκείνο που φιλοδοξούμε να εισαγάγουμε στην ελληνική έννομη τάξη. Νομίζω ότι πρέπει να γίνει δεκτό πως πρόκειται για ένα είδος επίβλεψης, και εγγύησης εφαρμογής της αρχής της νομιμότητας.

Και με την ευκαιρία αυτή τονίζω ότι δεν είναι ανάγκη να γίνεται λόγος και για καταπολέμηση της κακοδιοίκησης και για τήρηση της αρχής της νομιμότητας.'Αρκεί η τήρηση της αρχής της νομιμότητας. Γιατί όταν μιλάμε για κακοδιοίκηση ή υπάρχει παραβίαση της αρχής της νομιμότητας, ή δεν υπάρχει.

Η τρίτη μου παρατήρηση αφορά το θέμα του περιορισμού της έκτασης του ελέγχου. Είναι γνωστό ότι σήμερα είναι περιορισμένος ο δημόσιος τομέας σε σχέση με τον αρχικό. 'Αλλά δεν παύει να διατηρεί τη σημασία του ο δημόσιος τομέας όπως είχε οριοθετηθεί με το άρθρο 1 παράγραφος 6 του νόμου 1256/82. Και έχω την εντύπωση ότι η αρμοδιότητα του συνηγόρου του πολίτη πρέπει να επεκταθεί στο σύνολο αυτού του δημόσιου τομέα.

Δεν μπορεί να του δίνουμε τόσες αρμοδιότητες, να επεκτείνουμε τις αρμοδιότητές του και να περιορίζουμε από πλευράς οργάνων το χώρο στον οποίο εφαρμόζεται.

Θα κάνω μια τελευταία ήσσονος σημασίας παρατήρηση, η οποία όμως δεν παύει να έχει και αυτή τη σημασία της. Κατά την παράγραφο 2, ο Συνήγορος του Πολίτη δεν υπόκειται σε έλεγχο από κυβερνητικό όργανο ή από διοικητική αρχή. Είναι αδόκιμη η ορολογία που χρησιμοποιείτε, κύριε Υπουργέ. Δεν μπορώ να καταλάβω γιατί δε λέτε "ο Συνήγορος του Πολίτη δεν υπόκειται σε έλεγχο από οιαδήποτε αρχή της εκτελεστικής εξουσίας". Διότι περί αυτού πρόκειται. Αν προσπαθείτε να περιχαρακώσετε τον έλεγχο πάνω σ'αυτήν την αρχή από την εκτελεστική εξουσία, πείτε το, γιατί από τις άλλες δύο εξουσίες ούτως ή άλλως τον έχετε και νομίζω ότι θα ήταν καλύτερο. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ιωαννίδης, Κοινοβουλευτικός Εκπρόσωπος του ΠΑ.ΣΟ.Κ. έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ευτυχώς που ο κ. Σιούφας αναγνώρισε και ήταν ο μόνος, ότι όλη η επί της αρχής συζήτηση έγινε εκτενής και η Κυβέρνηση, ο παριστάμενος Υπουργός αποδέχθηκε τις περισσότερες από τις παρατηρήσεις που έκανε η Βουλή στο σύνολό της. Διότι περίπου, σήμερα που συζητούμε το ίδιο θέμα και μάλιστα ένα προς ένα τα άρθρα -και δεν ξέρω πότε θα τελειώσουμε- είναι τόσες οι παρατηρήσεις που γίνονται, ώστε είναι σαν να μην υπήρξε καμία βελτίωση.

Βεβαίως, θα μπορούσε κανείς νομοτεχνικά να συζητά για το άριστο ή για το παρ'ολίγον άριστο της διατυπώσεως της α' ή β' περιπτώσεως. Αλλά μήπως έτσι φθάνουμε στο ότι "όποιος δεν θέλει να ζημώσει δέκα ημέρες κοσκινίζει τελικά";

Εν πάση περιπτώσει, εγώ θα ήθελα, κύριε Υπουργέ, με τη σειρά μου, παραβιάζων αν θέλετε και αυτά που είπα προηγουμένως, να διατυπώσω μία σκέψη που ενδεχομένως να σας είναι χρήσιμη, αφού βεβαίως σας συγχαρώ και πάλι και για την αποδοχή ορθών παρατηρήσεων που έγιναν στην προηγούμενη συνεδρίαση, αλλά και για την εισαγωγή του θεσμού, παρ'όλες τις επιφυλάξεις του κ. Κόρακα, που μη έχοντας άλλο επιχείρημα περίπου κατηγορεί την Κυβέρνηση λέγοντας ότι καθυστερημένα έρχεται, ως φύλλο συκής, αυτός ο θεσμός.

Διερωτώμαι, λοιπόν, κύριε Υπουργέ, αν κατ'αρχήν μπορεί διά κοινού νόμου να θεσπισθεί ακαταδίωκτο για οποιονδήποτε. Αλλά, αν εν πάση περιπτώσει υπάρξει και παραμείνει, δεν θα έβλαπτε, γιατί αντιμετωπίζει το ουσιαστικό πρόβλημα των συνεχών μηνύσεων και διώξεων προκειμένου να μην μπορεί να επιτελέσει το έργο του ο Συνήγορος του Πολίτη.

Θα μπορούσε να μείνει η διατύπωση "δεν εξετάζονται για γνώμη που διατύπωσαν", αλλά να τροποποιηθεί η επόμενη φράση, διότι ως έχει, πράγματι, δημιουργεί ένα πρόβλημα. Δημιουργείται πρόβλημα του ακαταδίωκτου για κάθε ποινικό αδίκημα που πιθανόν να τελεσθεί. Ασφαλώς, εγώ δεν δυσπιστώ ως προς τον θεσμό, ούτε πιστεύω ότι θα πλαστογραφήσει κανείς απο τους Συνηγόρους του Πολίτη...

ΙΩΑΝΝΗΣ ΒΑΡΒΙΤΣΙΩΤΗΣ: Ασφαλώς και εγώ δεν το πιστεύω.

ΦΟΙΒΟΣ ΙΩΑΝΝΙΔΗΣ: ... αλλά νομοθετούντες ίσως θα πρέπει να προσέξουμε περισσότερο. Και θα έλεγα στο σημείο αυτό ότι θα μπορούσε ενδεχομένως να υπάρξει η εξής τροποποίηση. Παραμένει η φράση "... και δεν εξετάζονται για γνώμη που διετύπωσαν" αλλά να συμπληρωθεί με το "ή για τις παρατηρήσεις και διαπιστώσεις που διατυπώνουν στο πόρισμά τους", διότι αυτό καλύπτει περισσότερο, αν θέλετε, απο τους κινδύνους των μηνύσεων. Αλλά ως έχει, πράγματι δημιουργεί πρόβλημα. Καίτοι ξέρω ότι είναι αγαθές οι προθέσεις και γίνεται χάριν της προστασίας του θεσμού ουσιαστικά, όχι μόνο των συγκεκριμένων προσώπων, που θα το συγκροτήσουν, αλλά του θεσμού ουσιαστικά, παρόλο που το κατανοώ αυτό, νομικά μου φαίνεται λίγο τραβηγμένη η διατύπωση και δημιουργούσα ή δίδοντας ενδεχομένως την δυνατότητα να δημιουργηθούν προβλήματα, πέραν της αρχικής σκέψης που διετύπωσα ότι δε νομίζω ότι με κοινό νόμο μπορούμε να θεσπίσουμε ακαταδίωκτο αυτής της μορφής. Δεν θα είναι και ισχυρό δηλαδή. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός ζήτησε το λόγο για να κάνει κάποιες παρατηρήσεις.

ΛΕΩΝΙΔΑΣ ΑΥΔΗΣ: Μήπως για την οικονομία του χρόνου, θα μπορούσα να μιλήσω και εγώ δευτερολογώντας και μετά να απαντήσει ο κύριος Υπουργός;

ΠΡΟΕΔΡΕΥΩΝ (Παναγιώτης Σγουρίδης): Ζήτησε το λόγο ο κύριος Υπουργός. Αν θέλει να προηγηθούν οι κύριοι συνάδελφοι, εγώ δεν έχω αντίρρηση.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Ας προηγηθούν οι κύριοι συνάδελφοι, κύριε Πρόεδρε, και θα απαντήσω μετά.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Κατ' αρχήν, θέλω να πω ότι ο κ. Κόρακας, δεν είπε ότι το νομοσχέδιο ήρθε εσπευσμένα. Απλώς συνήγαγε επιχειρήματα για το σκοπό για τον οποίον έρχεται το νομοσχέδιο απο τη χρονική συγκυρία. Αλλά δεν είναι αυτό το θέμα.

Γιατί εμείς είμαστε αντίθετοι; Είμαστε αντίθετοι κατ' αρχήν προς όλη αυτή τη μεθόδευση των ανεξάρτητων διοικητικών Αρχών, οι οποίες συνιστούν προσβολή κατά της λαϊκής κυριαρχίας. Ξέρετε ότι οι κυβερνήσεις έχουν ευθύνη έναντι του Κοινοβουλίου. Οι ανεξάρτητες διοικητικές αρχές, δεν έχουν. Και για να συγκαλυφθεί αυτή η έλλειψη ευθύνης, υπάρχει αυτός ο συμβολικός έλεγχος απο την Επιτροπή Θεσμών και Διαφάνειας.

Η ανάθεση του ελέγχου της διοίκησης σε ένα όργανο που δεν έχει καμία ευθύνη απέναντι του Κοινοβουλίου, είναι ήδη μια προσβολή της λαϊκής κυριαρχίας. Και σημειώστε, ότι σε 

Σελίδα 5053 

άλλες χώρες, στη Γαλλία που είπε ο κύριος Υπουργός, μέσω του Κοινοβουλίου γίνεται ο έλεγχος. Οι υποθέσεις ανατίθενται μέσω του Κοινοβουλίου.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Στην Αγγλία.

ΛΕΩΝΙΔΑΣ ΑΥΔΗΣ: Στη Γαλλία ξέρω εγώ.

Βλέπετε, κύριε Πρόεδρε, ότι εγώ θέλω να αγιάσω, αλλά δεν με αφήνει ο κύριος Υπουργός. Διότι, όταν εγώ κατηγορώ την Κυβέρνηση ότι με αυτό προσπαθεί να εντυπωσιάσει, δημιουργείται μία δυσπιστία, αλλά έρχεται ο κύριος Υπουργός και χρησιμοποιεί τον όρον "κακοδιοίκηση" για να περιλάβει και υποθέσεις οι οποίες εντυπωσίασαν την κοινή γνώμη, δηλαδή τα Μ.Μ.Ε. Και εδώ, τίθεται ένα ζήτημα γενικότερα να το έχουμε υπόψη, ότι μήπως κάνουμε μία δημοκρατία των Μ.Μ.Ε. που ό,τι προβληθεί από τα Μ.Μ.Ε., έχει σημασία και για ό,τι συμβαίνει στα σπίτια του φτωχού κόσμου και εκεί που δεν φθάνουν οι προβολείς των Μ.Μ.Ε., γιατί δεν ενδιαφέρει τους ιδιοκτήτες των Μ.Μ.Ε., δεν χρειάζεται να εφαρμόζεται καμία γενικότερη αρχή καλής λειτουργίας της Διοίκησης;

Το τελευταίο θέμα που ήθελα να θίξω στην δευτερολογία μου είναι το εξής: Αυτά τα περί ανευθύνου, προϋποθέτουν συνταγματική μεταβολή και δεν νομίζω ότι η διάταξη μπορεί να ισχύσει. Βέβαια σχεδιάζεται συνταγματική μεταβολή, αλλά αυτό ειναι μια άλλη ιστορία και το Κ.Κ.Ε. έχει πάρει θέση κατά της συγκεκριμένης τροποποίησης του Συντάγματος. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, στεκόμαστε λίγο περισσότερο στο άρθρο 1. Θα κάνουμε την οικονομία στα υπόλοιπα άρθρα, τα οποία είναι πιο πολύ τεχνητής μορφής. Θέλω δε να εξαντλήσω και την τελευταία δυνατότητα, να παρακαλέσω τον αρμόδιο κύριο Υπουργό να δεχθεί μία πρόταση που διατυπώθηκε απ' όλες τις Πτέρυγες της Βουλής.

'Οσον αφορά την ονομασία, την μη επιτυχημένη επιλογή του τίτλου "Συνηγόρου του Πολίτη", υπήρξαν επιχειρήματα πολύ πειστικά και δεν πρέπει να τα επαναλάβω. Παρακαλώ όμως να δεχθείτε, έστω και τώρα, να μπει ένας τίτλος που να ανταποκρίνεται στην πραγματικότητα.

Δεύτερον, ειπώθηκε και από την κα Μπενάκη και από τον κ. Βαρβιτσιώτη και από τον κ. Αυδή, όσον αφορά την παράγραφο 3β, ότι θα προκαλέσει σύγχυση η θεσπιζόμενη ιδιότυπη ασυλία αυτού του Συνήγορου του Πολίτη.

Υπάρχει θεσμική θωράκιση, με τα άρθρα 362 και 363 του Ποινικού Κώδικα, που προστατεύουν επαρκώς τις όποιες πράξεις, ή παραλείψεις του. Αλλά εν πάση περιπτώσει, ας περιορισθεί όπως σας πρότειναν, σε ζητήματα που αφορούν συκοφαντική δυσφήμιση κλπ. 'Οχι να υπάρχει γενικό ακαταδίωκτον, που θα άπτεται και πράξεων οριακών, πλαστογραφιών, υφαιρέσεων, υπεξαιρέσεων κλπ. Σύγχυση θα προκαλέσει και μόνο.

Θα παρακαλούσα, έστω και τώρα να το δεχθείτε. 'Αλλωστε οφείλουμε να συμφωνήσουμε, ότι δείξατε, ότι συμπράξατε σ' ένα πνεύμα δημιουργικού διαλόγου. Ας το κάνουμε καλύτερο το συζητούμενο νομοσχέδιο.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης, έχει το λόγο.

ΦΩΤΙΟΣ ΚΟΥΒΕΛΗΣ: Κύριε Υφυπουργέ, ειλικρινά και εγώ, μαζί με τους άλλους συναδέλφους, δεν μπορώ να κατανοήσω την ανάγκη της δευτέρας παραγράφου του άρθρου 3. Πέρα από την ορθή παρατήρηση, ότι δε δικαιούται η Βουλή να διαμορφώνει ανεύθυνο, υπάρχει ένα ζήτημα. Γιατί θέλουμε να έχουμε έγκληση σε περίπτωση συκοφαντικής δυσφήμισης, εξύβρισης ή παραβίασης του απορρήτου; Πάρα πολύ σωστά σας είπε ο κύριος συνάδελφος, ότι υπάρχουν οι διατάξεις του ποινικού νόμου, που, σύμφωνα μ'αυτές, για την έκφραση γνώμης και ό,τι άλλο σχετικό, δεν προβλέπεται να υπάρχει ποινική δίωξη και τιμωρητό, εκείνο που διατύπωσε απόψεις, προκειμένου να υπερασπισθεί ένα δικαιολογημένο συμφέρον, ή ενήργησε από δικαιολογημένο ενδιαφέρον και ό,τι άλλο σχετικά προβλέπει η συγκεκριμένη διάταξη του Ποινικού Κώδικα.

Θα σας πρότεινα, και πάντοτε με την επανάληψη της άποψης, ότι δε δικαιούται η Βουλή να διαμορφώνει ανεύθυνο για πρόσωπα -είναι θέμα μεταβολής και μεταρύθμισης του Συντάγματος- να απαλείψετε όλη τη δεύτερη περίπτωση της παραγράφου 3, του άρθρου 1.

ΠΡΟΕΔΡΕΥΩΝ (Παναγιώτης Σγουρίδης): Η κα Μπενάκη έχει το λόγο.

ΑΝΝΑ ΨΑΡΟΥΔΑ-ΜΠΕΝΑΚΗ: Και εγώ, κύριε Πρόεδρε, θέλω να πω δυο λόγια, για το επίμαχο εδάφιο 2, της παραγράφου 3.

Το μόνο που μπορώ να δεχθώ είναι να μην ενοχλείται ο Συνήγορος του Πολίτη, από ενδεχομένως αβάσιμες μηνύσεις και διώξεις, κατά το χρόνο που ασκεί τα καθήκοντά του. Για το λόγο αυτό όμως δεν μπορούμε να θεσπίσουμε ανεύθυνο. Το μόνο που θα μπορούσαμε να θεσπίσουμε είναι αναστολή της δίωξης, δηλαδή, να μην μπορεί να συνεχισθεί η αρξαμένη ποινική δίωξη, καθ' όν χρόνο ασκεί τα καθήκοντά του, έτσι ώστε, ο μεν Συνήγορος του Πολίτη να μη σύρεται στα δικαστήρια, ο πολίτης όμως από την άλλη μεριά να ασκεί το δικαίωμά του να υποβάλει μήνυση και να ασκείται δίωξη και βεβαίως να μη συμπληρώνεται η παραγραφή.

Η μόνη σκέψη, που θα μπορούσε να διατυπωθεί σ' αυτήν την παράγραφο, είναι ότι η ποινική δίωξη για εγκλήματα, που φέρονται ότι ετελέσθησαν κατά την άσκηση των καθηκόντων του Συνηγόρου του Πολίτη και των Βοηθών Συνηγόρων, αναστέλλεται καθ' όν χρόνο διαρκεί η θητεία του Συνηγόρου. 'Οπερ σημαίνει ότι όταν πάψει η θητεία του, θα συνεχισθεί κανονικά η ποινική δίωξη.

ΠΡΟΕΔΡΕΥΩΝ (Παναγιώτης Σγουρίδης): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Συμφωνώ με την άποψη του κ. Κουβέλη να απαλειφθεί αμέσως το δεύτερο εδάφιο της παραγράφου 3.

ΠΡΟΕΔΡΕΥΩΝ (Παναγιώτης Σγουρίδης): Συμφωνείτε με τον κ. Κουβέλη;

ΓΕΩΡΓΙΟΣ ΤΣΑΦΟΥΛΙΑΣ: Ναι, συμφωνώ. Δηλαδή υπεισερχόμεθα σε θέματα μετατροπής της συνταγματικής τάξης. Δεν είναι δυνατόν να φτάνουμε την περίπτωση αυτή σε τέτοια όρια. Πρέπει οπωσδήποτε να απαλειφθεί τελείως η διάταξη. Και στο κάτω κάτω πρέπει να λειτουργήσει η Δικαιοσύνη και η Διοίκηση για ό,τι συμβαίνει σε τούτο τον Τόπο. Γιατί να υπάρξει η αναστολή; Εάν παρεβίασε το νόμο είναι και αυτός κοινός θνητός. Δεν μπορεί να υπεισερχόμεθα σε ένα πεδίο λειτουργίας υπεραπλούστευσης της ενοχής ή της υπαιτιότητος ενός, ο οποίος ασκεί καθήκοντα όπως του αναθέτουμε.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για να δευτερολογήσει.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριοι συνάδελφοι, πρώτα απ' όλα για το όνομα. Για να αντιμετωπίσουμε αυτό το ζήτημα όπως είπαμε και όταν συζητάγαμε στη Διαρκή Κοινοβουλευτική Επιτροπή. Μάλιστα τότε όπως ζήτησε η Αξιωματική Αντιπολίτευση, κλήθηκαν και ήλθαν εκπρόσωποι επιστημονικών φορέων, αξιόλογοι και επιφανείς επιστήμονες για να μιλήσουν και για το όνομα. Και όλοι συμφώνησαν ότι ο τίτλος δεν έχει καθοριστική σημασία, ιδιαίτερα όταν διευκρινίστηκε τι σημαίνει πολίτης.

Δεν εξάγουμε ερμηνευτικά συμπεράσματα από τον τίτλο "Συνήγορος του Πολίτη" και ούτε μπορούμε να πούμε ότι αποκλείεται λόγω του τίτλου η προσφυγή στο Συνήγορο οποιουδήποτε φυσικού ή νομικού προσώπου, διότι με σαφήνεια και με ρητή διάταξη του σχεδίου νόμου αναφέρεται ποιος έχει δικαίωμα να προσφεύγει στο "Συνήγορο του Πολίτη". Και έχει δικαίωμα κάθε φυσικό ή νομικό πρόσωπο. Υπάρχει ρητή διάταξη στο σχέδιο νόμου και επομένως δεν χρειάζεται, λόγω κάποιας αοριστίας, να προσπαθήσουμε να ερμηνεύσουμε ποιος μπορεί να προσφύγει στο Συνήγορο, ανατρέχοντας στον τίτλο. Είναι σαφές λοιπόν. Και είναι σαφές και με ποιον τρόπο χρησιμοποιείται από το προτεινόμενο νομοσχέδιο η έννοια 

Σελίδα 5054 

πολίτης. Είναι η ευρεία έννοια του πολίτη. Κάθε φυσικό ή νομικό πρόσωπο, λοιπόν, μπορεί να προσφύγει με ρητή διάταξη που έχει το σχέδιο νόμου.

'Οσον αφορά δε την έκφραση "Συνήγορος", η Κυβέρνηση έκρινε ότι είναι ο πιο δόκιμος όρος, ο πιο κατάλληλος όρος συγκρίνοντάς τον με όλους τους άλλους όρους. Και μάλιστα, όταν το συζητήσαμε και στη Διαρκή Κοινοβουλευτική Επιτροπή, οι επιστήμονες κύρους που ζήτησε η ίδια η Αξιωματική Αντιπολίτευση να έλθουν να μιλήσουν επ' αυτού, είπαν ότι είναι ένας σωστός, δυνατός όρος. Ο όρος "Επίτροπος της Διοίκησης" είναι ένας όρος ο οποίος έχει πληγεί μέσα στην ιστορία του Ελληνικού Λαού. Δε θέλουμε να τον χρησιμοποιήσουμε. Διότι ένα τέτοιο όρο θέλησε με τα καρικεύματά του να χρησιμοποιήσει η δικτατορία κατά την περίοδο του '67-'74. Δε θέλουμε επίσης να χρησιμοποιήσουμε τον όρο "διαμεσολαβητής", γιατί παραπέμπει σε άλλου είδους έννοιες αντιληπτές από όλους μας. Η διεθνής εμπειρία αποδεικνύει ότι χρησιμοποιούνται όλα τα ονόματα, όπως ανέφερα κατά τη συζήτηση επί της αρχής. "Υπερασπιστής του λαού", λέει η Ισπανία. "Εγγυητής της δικαιοσύνης" λέει η Πορτογαλία. "Δικηγόρος του λαού" ή "δικηγόρος του πολίτη", λέει η Αυστρία. Και αυτές είναι χώρες εντός της Ευρωπαϊκής 'Ενωσης. Για να μην πάω στο σύνολο των άλλων χωρών, των ογδόντα δύο χωρών, οι οποίες χρησιμοποιούν παράλληλους, παρόμοιους ή οποιουσδήποτε άλλους όρους που προσιδιάζουν στις ιδιαιτερότητές τους.

Δεν υπάρχει, λοιπόν, θέμα. Οι δε προτεινόμενοι όροι για να αντικαταστήσουν το "Συνήγορο του Πολίτη", προφανώς με τις εμπειρίες του Ελληνικού Λαού, είναι αδόκιμοι.

Για τη διαμεσολάβηση. Είναι σαφές ότι ο Συνήγορος αναλαμβάνει διαμεσολαβητικό ρόλο και τούτο προκύπτει από τις κατ' ιδίαν διατάξεις του σχεδίου νόμου. 'Οταν ο Συνήγορος του Πολίτη διερευνήσει την αναφορά που του δίδει ο πολίτης και δει ότι έχει δίκιο, ρητά αναφέρει το σχέδιο νόμου, ότι διαμεσολαβεί μεταξύ του πολίτη και της Διοίκησης, έτσι ώστε να ικανοποιήσει το δίκαιο του πολίτη.

Και μπαίνουμε στο τελευταίο ζήτημα, αυτό της ποινικής ευθύνης.

Εδώ, κύριοι συνάδελφοι, πρέπει να δούμε τι θέλουμε να κάνουμε. θέλουμε να ορίσουμε ένα πρόσωπο, εγνωσμένου κύρους, το οποίο εμείς σαν Κυβέρνηση προτείναμε να εκλέγεται από την η Βουλή με πλειοψηφία 3/5, και σε κάθε περίπτωση η Βουλή με πιο συγκρατημένες απόψεις, αποδέχεται να τον εκλέγει το Υπουργικό Συμβούλιο. Βρίσκουμε, λοιπόν, ένα τέτοιο πρόσωπο και το βάζουμε να δέχεται καθημερινά σωρεία μηνύσεων και να υφίσταται χίλια δυο πράγματα με συνέπεια να μην ασχολείται με το έργο του. Γιατί είναι μονοπρόσωπη η αρχή κύριοι συνάδελφοι, και μόνος αυτός θα δέχεται τα πυρά καθώς και οι τέσσερις βοηθοί του.

Λοιπόν, εάν θέλουμε το συνήγορο και τους τέσσερις βοηθούς να δέχεται, από οποιονδήποτε στον οποίο η κρίση, η γνώμη του Συνηγόρου δεν του αρέσει, μυνήσεις για υπεξαγωγή, για πλαστογραφία, για δυσφήμιση, για οτιδήποτε άλλο και τον έχουμε έκθετο, τότε ο Συνήγορος δε θα κάνει τη δουλειά του. Αυτό πρέπει να το συνειδητοποιήσουμε.'Εχουμε εμπειρίες όλοι μας. Η Βουλή πρέπει σ'αυτό το σημείο να δείξει την αναγκαία γενναιοφροσύνη.

ΒΑΣΙΛΗΣ ΚΕΔΙΚΟΓΛΟΥ:Συνταγματικώς επιτρέπεται το ακαταδίωκτο;

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Ασφαλώς, κύριε συνάδελφε. Θα σας πω ποιες είναι οι ασφαλιστικές δικλείδες.

ΒΑΣΙΛΗΣ ΚΕΔΙΚΟΓΛΟΥ: 'Ολες οι συνειδήσεις φθείρονται. Είναι θέμα ποσού για κάθε συνείδηση, είπε ο Ρούσβελτ, σε μια περιοδεία του.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Θα σας πω. Θα σας πω ποιες είναι οι ασφαλιστικές δικλείδες.

Πρώτη ασφαλιστική δικλείδα είναι το ότι αναφερόμαστε σε πράξεις ή εκφράσεις γνώμης, οι οποίες γίνονται κατά την εκτέλεση των κυρίων καθηκόντων του. Αυτό είναι δεσμευτικό. Δε μιλάμε για οποιαδήποτε άλλη ενέργεια, αλλά αυτή που κάνει κατά την εκτέλεση των καθηκόντων του. Και αυτό υπόκειται σε κρίση δικαστική, εάν δηλαδή είναι πράξη κατά την εκτέλεση των καθηκόντων του. Για ότι είναι εκτός της εκτελέσεως των καθηκόντων του, προφανώς δεν ισχύει το ακαταδίωκτο.

Δεύτερον, όσον αφορά τους βοηθούς έχουμε πρόβλεψη εάν δεν εκτελούν τα καθήκοντά τους, δηλαδή είναι ανίκανοι κατά την εκτέλεση των καθηκόντων τους, τότε να υπάρχει η δυνατότητα ανάκλησής τους. Για το Συνήγορο αυτόν καθ' εαυτόν δεν προβλέπεται μία τέτοια περίπτωση. Αυτό είναι ένα ζήτημα που θα μπορούσαμε να το συζητήσουμε στο επόμενο άρθρο, αλλά η βασική αντίληψη της Κυβέρνησης είναι ότι πρέπει να περιφρουρήσει και να περιχαρακώσει αυτήν την αρχή. Η πραγματικότητα στο ερώτημα που έθεσε ο κ. Βαρβιτσιώτης και πρέπει να απαντήσω ευθέως, είναι ότι το ακαταδίωκτο που καθορίζεται, διαρκεί και μετά τη λήξη της θητείας του συνηνόγορου. Δηλαδή πρέπει να προστατευθεί, έτσι ώστε τελειώνοντας η θητεία του, να μη βρεθεί προ ορυμαγδού μηνύσεων, οι οποίες αφορούν πράξεις κατά τη διάρκεια της ητείας και οι οποίες μπορούν να τον εξοντώσουν. Προφανώς δε θα μπορέσει ούτε και με την αναστολή διώξεως να εκτελέσει το καθήκον του. Προκύπτει ζήτημα πολιτικής απόφασης. Να αποφασίσουμε, λοιπόν, να περιφρουρήσουμε αυτόν στον οποίο θα αναθέσουμε τα καθήκοντα αυτά για να μπορεί να κάνει τη δουλειά του.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Υπουργέ, θέλω να σας διαβεβαιώσω ότι θέλουμε να συμβάλουμε στο να βρεθεί η καλύτερη δυνατή λύση.

'Οταν δεν έχουμε για το Βουλευτή το απόλυτο ακαταδίωκτο -θέλω να σας διευκολύνω- γιατί δε διατυπώνετε τη διάταξη έτσι, ώστε κάποιος να αποφασίζει για την χορήγηση άδειας δίωξης ή όχι του Συνηγόρου. Τουλάχιστον αντιμετωπίστε το Συνήγορο με τον τρόπο που αντιμετωπίζεται και ο 'Ελλην Βουλευτής. Εδώ καθιερώνεται ακαταδίωκτο, και πέραν του ακαταδιώκτου που προβλέπεται για τον 'Ελληνα Βουλευτή. Τουλάχιστον βρείτε μία τέτοια ρύθμιση, γιατί με τον τρόπο που θέλετε να νομοθετήσουμε, αναγορεύετε το "Συνήγορο του Πολίτη" πάνω από τον 'Ελληνα Βουλευτή και σας εξήγησα για ποιό λόγο και δε θα επαναλάβω τα όσα πριν λίγο είπα.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, δεν υπάρχει άλλος εγγεγραμμένος να ομιλήσει επί του άρθρου 1.

Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το άρθρο 1 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Εισερχόμεθα στη συζήτηση του άρθρου 2.

Κύριοι συνάδελφοι, πριν εισέλθουμε στη συζήτηση του άρθρου 2 ήθελα να ανακοινώσω στο Σώμα ότι τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα έξι μαθητές και μαθήτριες με τέσσερις συνοδούς-καθηγητές από τα Γυμνάσια Λιθακιάς και Μαχαιράδων Ζακύνθου.

Η Βουλή τους καλοσωρίζει.

(Χειροκροτήματα)

Ο κ. Κατσικόπουλος έχει το λόγο.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Κύριε Πρόεδρε, θα ήθελα πριν αρχίσω την τοποθέτησή μου στο άρθρο 2, να ρωτήσω τον κύριο Υπουργό εάν οι παράγραφοι 6,7 και 8 του άρθρου 2 παραμένουν. Διότι, δώσατε ένα σημείωμα με τις τροποποιήσεις, αλλά δεν αναφέρετε τίποτα για τις παραγράφους 6, 7 και 8. 

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης

Σελίδα 5055 

και Αποκέντρωσης): Παραμένουν.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Παραμένουν! Επομένως, μετατρέπονται σε 5, 6 και 7, αφού καταργήθηκε μία.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Ακριβώς.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Κύριε Πρόεδρε, στο άρθρο 2, στην παράγραφο 1, προβλέπονται τα προσόντα, τα οποία πρέπει να έχει ο "Συνήγορος του Πολιτη" και οι βοηθοί του. Δηλαδή, πρέπει να είναι πρόσωπα εγνωσμένου κύρους, να έχουν υψηλή επιστημονική κατάρτιση και να απολαμβάνουν ευρείας κοινωνικής αποδοχής.

Στην παράγραφο 2, θεσπίζεται ο τρόπος επιλογής του "Συνήγορου του Πολίτη", όπως το διαμόρφωσε σήμερα ο κύριος Υπουργός.

Στο εδάφιο 3, της παραγράφου 2, προβλέπεται η αναπλήρωση του "Συνηγόρου του Πολίτη", εφόσον αδυνατεί να ασκήσει τα καθήκοντά του για οποιονδήποτε λόγο.

Στην παράγραφο 3 θεσπίζεται ο χρόνος της θητείας που είναι πενταετής και για το Συνήγορο και για τους βοηθούς Συνηγόρους.

Στην παράγραφο τέσσερα προβλέπεται το πότε παύεται ο Συνήγορος και το πώς παύεται. Παύεται, λοιπόν, με προεδρικό διάταγμα που εκδίδεται ύστερα από πρόταση του Υπουργικού Συμβουλίου και προηγούμενη γνώμη της Επιτροπής Θεσμών και Διαφάνειας, για κάποιους συγκεκριμένους λόγους που περιγράφονται εδώ και είναι η ανικανότητα εκτέλεσης των καθηκόντων του λόγω νόσου ή αναπηρίας, σωματικής ή πνευματικής.

Το εδάφιο 2 προβλέπει το πότε παύεται ο βοηθός Συνήγορος. Παύεται, λοιπόν, με απόφαση του Υπουργού Εσωτερικών Δημόσιας Διοίκησης και Αποκέντρωσης μετά από πρόταση του Συνήγορου του Πολίτη, για τους ίδιους λόγους που προβλέπεται παραπάνω για το Συνήγορο, καθώς επίσης και για ανεπάρκεια κατά την άσκηση των καθηκόντων του.

Στην παράγραφο 5 θεσπίζεται το ασυμβίβαστο. Κατά τη διάρκεια, δηλαδή, της θητείας του Συνήγορου του Πολίτη και των βοηθών του, αναστέλλεται η άσκηση οποιουδήποτε άλλου δημοσίου λειτουργήματος.

Στην παράγραφο 6 ορίζεται ότι ο Βουλευτής που εκλέγεται Συνήγορος του Πολίτη οφείλει να παραιτηθεί από τη βουλευτική ιδιότητα πριν αναλάβει καθήκοντα.

Στην παράγραφο 7 υπάρχει πρόβλεψη, σχετικά με τις αποδοχές του Συνηγόρου του Πολίτη και των βοηθών του, τα οποία καθορίζονται με κοινή απόφαση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών.

Αυτά για το άρθρο 2.

ΠΡΟΕΔΡΕΥΩΝ (Παναγιώτης Σγουρίδης): Ο Εισηγητής της Νέας Δημοκρατίας κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, το άρθρο 2 απετέλεσε στη Διαρκή Κοινοβουλευτική Επιτροπή αντικείμενο ενός ζωηρού, θα έλεγε κανείς και με επιχειρήματα διαλόγου. Υπήρξαν αντιρρήσεις όσον αφορά τη συνταγματικότητα της ρύθμισης που εισήγαγε η Κυβέρνηση απ'όλες τις Πτέρυγες της Βουλής. Η Νέα Δημοκρατία κατέθεσε συγκεκριμένες προτάσεις. Χαιρόμαστε που ο αρμόδιος Υπουργός -μπορεί να μην μας άκουσε στο άρθρο 1 και αυτό δεν θα είναι προς όφελος της γενικότερης ρύθμισης που συζητάμε-στο άρθρο 2 δέχθηκε τις προτάσεις που ακούστηκαν και επομένως είναι καλοδεχούμενες. Βελτιώνουν κάπως την κατάσταση.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: 'Εχω την εντύπωση ότι -αυτό που λέω ανάγεται στο άρθρο 1- ίσως θα ήταν μία έσχατη υποχώρηση, το ελάχιστο, να έκανε μία ερμηνευτική δήλωση ο κύριος Υπουργός σε αυτά που μας είπε περί της ευθύνης του Συνηγόρου, να τα κατέθετε, για να υπάρχει τουλάχιστον διατυπωμένη η πρόθεση η νομοθετική. Στο άρθρο 2 υπάρχει πλήρης αοριστία ως προς τα προσόντα και αυτό είναι ένα κακό. Η απαγόρευση επανεκλογής δε βλέπω σε τι αποβλέπει. Εξασφαλίζει μόνο μία αδυναμία ελέγχου. Ακόμα και εκ των υστέρων εξασφαλίζει ότι δε λογοδοτεί πουθενά ο Συνήγορος του Πολίτη. Είναι συνέπεια της ανεξάρτητης αρχής της ανέλεγκτης, της υπερκείμενης η οποία δημιουργείται με αυτό το θεσμό.

Η μονοπρόσωπη σύσταση και συγκρότηση είναι μία συνέπεια του ψευδεπίγραφου τίτλου και φοβάμαι ότι, όπως είναι τα πράγματα, σε λίγο η δημώδης έκφραση "τα παράπονά σας στο δήμαρχο", θα αντικατασταθεί από "τα παράπονά σας στο Συνήγορο του Πολίτη". Κάπως έτσι θα γίνει και θα είναι απλώς ένας θεσμός ο οποίος θα έχει τη χρησιμότητα που είπαμε.

Δεν έχω τίποτα άλλο να πω. Είμαστε βέβαια, εναντίον και του άρθρου 2.

ΠΡΟΕΔΡΕΥΩΝ (Παναγιώτης Σγουρίδης): Η Ειδική Αγορήτρια του Συνασπισμού κα Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Εγώ θα ήθελα να επισημάνω δύο πράγματα, όπως τα επεσήμανα και στο άρθρο 1.

Πρώτα απ'όλα ως Συνήγορος του Πολίτη και βοηθοί Συνήγοροι επιλέγονται πρόσωπα εγνωσμένου κύρους και διαθέτουν υψηλή επιστημονική ... και λοιπά. Και πάλι, κύριε Υπουργέ, εδώ η αοριστία είναι δεδομένη. Ενώ θα μπορούσαν να είχαν καταγραφεί ποια είναι αυτά τα ειδικά προσόντα και τη στιγμή που λέμε για Συνήγορο του Πολίτη -και πάλι το λέω ο τρόπος για να αντιμετωπίσουμε κάποια πράγματα θέλει ειδικές γνώσεις- εδώ, λοιπόν, με την αοριστία αυτών των προσόντων, νομίζω πως ούτε έχουμε προϋποθέσεις για ένα Συνήγορο του Πολίτη όπως πρέπει, ούτε, όμως, δίνουμε τη δυνατότητα αυτός ο διορισμός ή ο τρόπος του διορισμού να έχει κάποιους άξονες. Το ένα είναι αυτό.

Το δεύτερο είναι, αφού βάζουμε ένα Συνήγορο του Πολίτη, κάπου θα πρέπει να δίνει αναφορά. Αυτό δε φαίνεται πουθενά στο άρθρο 2.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Για τα πάντα υπάρχουν προσόντα τα οποία προσδιορίζονται με νόμους. Για να γίνει ένας δημόσιος λειτουργός χρειάζεται άλφα, βήτα, γάμα, δέλτα προϋποθέσεις. Εδώ υπάρχει αοριστία.

Δηλαδή, αυτός ο άνθρωπος, ο οποίος δεν είναι τουλάχιστον κάτι που έχει επικυρωθεί από το δόγμα για την αρχή της λαϊκής κυριαρχίας, το οποίο είναι συνταγματικώς σεβαστό, εντούτοις υπερβαίνει και τη λειτουργία του Συντάγματος, υπό την έννοια ότι είναι κάτι περισσότερο, από εκείνο το οποίο εγκρίνει η αρχή του δόγματος της λαϊκής κυριαρχίας. Χωρίς να έχει εκλεγεί από το Λαό, χωρίς να είναι επικυρωμένο πρόσωπο από το θεσμό της λαϊκής κυριαρχίας, έρχεται από πάνω. Είναι δηλαδή κάτι πρωτοφανές.

Και δεν του καθορίζονται τα προσόντα. Δεν καθορίζεται τι και τι πρέπει να έχει, παρά μιλάμε με μια αοριστία ότι πρέπει να έχει:

Μια επιστημονική κατάρτιση. Ποια επιστημονική κατάρτιση; Επιστημονική κατάρτιση ΤΕΙ; 'Ενας απόφοιτος των Τ.Ε.Ι. είναι κατάλληλος για Συνήγορος του Πολίτη; 'Ενας απόφοιτος για παράδειγμα της Σχολής Ξενοδόχων ΤΕΙ Θεσσαλονίκης, θα γίνει Συνήγορος του Πολίτη;

Και απολάβει ευρείας κοινωνικής αποδοχής. Ευρείας κοινωνικής αποδοχής υπό ποία έννοια; Δηλαδή, έχει αγωνιστεί για το κοινωνικό σύνολο και έχει επικροτηθεί από το κοινωνικό σύνολο; 'Εχει καταστεί έγκυρο πρόσωπο λόγω κοινωνικής δράσης τέτοιας μορφής και ποιας μορφής; Τι κοινωνική δράση θα έχει αυτός κύριε Υφυπουργέ; Θα είναι ποδοσφαιριστής και έχει κοινωνική δράση; Μπορεί να είναι και ποδοσφαιριστής ο Συνήγορος του Πολίτη. Πού το ξέρουμε τι μπορεί να είναι; Μπορεί να βάλετε έναν ποδοσφαιριστή του Παναθηναϊκού ή του Ολυμπιακού.

Επομένως, εκείνος που έχει την επιδοκιμασία της κοινωνικής δράσης και της κοινωνικής αποδοχής και την έγκριση του κοινωνικού συνόλου προσδιορίζεται με γράμματα της ελληνικής γλώσσας που λένε ότι πρέπει να έχει εκείνο και εκείνο. Να έχει διατελέσει κάτι και να έχει επιφέρει κάποιο

Σελίδα 5056 

αποτέλεσμα. Να έχει επαινεθεί για την κοινωνική του δράση, ή να έχει κατακτήσει έναν τίτλο από εκείνους, οι οποίοι προσδιορίζονται για την κοινωνική του δράση σε θέματα κοινωνικής αποστολής.

Την αοριστία αυτήν την έχετε βάλει σκόπιμα, για να επιλέξετε πρόσωπα κομματικής αποδοχής. Είναι θέμα κομματικής αποδοχής η αοριστία. Είναι λειτουργία έννοιας κομματικής αποδοχής και κομματικής σκοπιμότητας, η διάταξη όπως έχει τεθεί. Για να πάρετε έναν, ο οποίος ανήκει στο κομματικό άντρο σας.

Εδώ, λοιπόν, πρέπει να το διορθώσετε. Αν θέλουμε αξιοκρατία και έννοιες οι οποίες θα έχουν σχέση με τη λαϊκή επιδοκιμασία και την κοινωνική επιδοκιμασία, θα πρέπει οπωσδήποτε να του καθορίσετε τα προσόντα.

Και εδώ που λέει, ότι τον παύουμε λόγω αναπηρίας σωματικής ή πνευματικής, ανικανότητα για την εκτέλεση των καθηκόντων του κ.λπ., να μην εξειδικευτεί, παρά να είναι ανικανότητα λόγω αδυναμίας ασκήσεως των καθηκόντων του γενικώς. Μπορεί να είναι ανίκανος, ανεπαρκής. Η αξία της έννοιας του περιεχομένου της ανεπαρκείας της πνευματικής ή οποιασδήποτε άλλης δεξιότητας η οποία θέλει οπωσδήποτε να υπάρχει, για να εκτελέσει τα καθήκοντά του, μπορεί να ελλείπει και να είναι ένα πρόσωπο το οποίο μπορεί να μην τα βγάλει πέρα. Επομένως, θα πρέπει οπωσδήποτε να τον παύετε γι' αυτόν το λόγο κυριολεκτικά, σ' αυτό το επίπεδο λειτουργίας της σκέψης και μετά πέστε για τη σωματική αναπηρία κ.λπ. Και αν είναι ανίκανος να ασκήσει τα καθήκοντά του και είναι πρωταθλητής; Μπορεί να είναι υγιέστατος και να μη μπορεί να ασκήσει τα καθήκοντά του. Να μην έχει ούτε νόσο ούτε σωματική ούτε πνευματική αναπηρία και να μη μπορεί να ασκήσει τα καθήκοντά του. Θα τον αφήσετε εκεί να ασκεί καθήκοντα επειδή δεν είναι ανάπηρος σωματικά ή πνευματικά; Δεν είναι απαραίτητη προϋπόθεση να είναι τρελλός. Είναι απαραίτητη προϋπόθεση να μην μπορεί να ασκήσει τα καθήκοντά του, γιατί δεν είναι επαρκής. Επομένως, πρέπει εδώ να το διαχωρίσετε. Δεν μπορείτε να βάλετε ανθρώπους, οι οποίοι δεν μπορούν να κάνουν αυτήν τη δουλειά και να λέτε μέχρι που να τελειώσει η θητεία του: Αφού δεν τον έπιασε το πόδι του, αφού δεν τον έπιασε η τρέλλα του, ας τον.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Το άρθρο 2 έρχεται να καλύψει πρόβλημα εκλογής και θητείας της αρχής, εννοώ του Συνήγορου και των βοηθών του. Εδώ είναι πολύ σημαντικό, και απορώ πως εγείρονται ενστάσεις, το πρόβλημα των προσόντων του συγκεκριμένου προσώπου, του Συνήγορου της Διοίκησης.

Λέει το άρθρο να έχει κύρος. Και αυτό προσδιορίζεται -είναι γνωστή έννοια- σε όλα τα φύλλα ποιότητας όλων των υπαλλήλων, στρατιωτικών και πολιτικών. Είναι γνωστή η έννοια σαν προσόν μέσα στο πλαίσιο των βαθμολογούμενων προσόντων.

Επίσης λέει να έχει επαγγελματική κατάρτιση. Αυτό δε χρειάζεται καμία ιδιαίτερη διευκρίνιση.

Και τέλος να είναι κοινωνικής αποδοχής. 'Ενας άνθρωπος που έχει κύρος και ένας άνθρωπος που έχει επαγγελματική κατάρτιση εκπέμπει στον άμεσο και στον έμμεσο περίγυρό του στοιχεία της προσωπικότητάς του. Αυτά γίνονται αποδεκτά, τον προβάλλουν μέσα στο κοινωνικό σύνολο. Δεν είναι δηλαδή μόνο οι πράξεις του στο εσωτερικό, που είναι σημαντικός παράγοντας. Αυτές αντανακλούν στο εξωτερικό. 'Επειτα η προσφορά ενός επαγγελματία δεν προσδιορίζεται μόνο στο στενό πλαίσιο της υπηρεσίας του. 'Εχει και μία ευρύτερη ανάπτυξη δραστηριοτήτων είτε είναι στρατιωτικός, κύριε Πρόεδρε, είτε είναι πολιτικός υπάλληλος. 'Ενας διοικητής μίας μεραρχίας έχει μία ευρύτερη αντανάκλαση εκεί που υπηρετεί, όχι μόνο στις μονάδες που διοικεί, αλλά και στην κοινωνία μέσα στην οποία ζει, συμπεριφέρεται και δρα. 'Ετσι και η έννοια του κοινωνικώς αποδεκτού είναι συγκεκριμένο προσόν, απαραίτητος παράγοντας που συνάδει στις υψηλές προσωπικότητες, όπως ευφυώς το άρθρο 2 καθορίζει για το Συνήγορο Διοίκησης.

Θέλω να επισημάνω ότι η διάσταση από τη διαδικασία της εκλογής με πλειοψηφία στη Βουλή, που στεγανοποιήθηκε στον Τύπο αλλά που εξέφρασε μια αδικαιολόγητη αντίθεση ή υπερβολή, ήταν λάθος για τη Βουλή. Και θα ξαναπώ ότι έχω δει τουλάχιστον σαράντα, πενήντα φορές εδώ μέσα απ' όλες τις Πτέρυγες της Βουλής να κόπτονται, ώστε άτομο για δευτερεύουσες θέσεις να εκλέγεται, κύριε Υπουργέ, από τη Βουλή με ηυξημένη πλειοψηφία απ' όλα τα Κόμματα. 

Εν πάση περιπτώσει η προσαρμογή που κάνατε για να βγει με τη συναινετική διαδικασία, που είναι όρος μιας γόνιμης αφετηρίας για το έργο της αρχής, είναι σημαντική και δείχνει και το γενικότερο πνεύμα της Κυβέρνησης. Ψηφίζω το άρθρο 2.

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός κ. Μαντέλης έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών Δημόσιας Διοίκησης και Αποκέντρωσης): Κύριοι συνάδελφοι, αυτά που ειπώθηκαν από μερικούς, ότι κάνουμε τη συζητούμενη ρύθμιση για να φροντίσουμε να επιλέξουμε κομματικούς μας εκπροσώπους για Συνηγόρους, θα έλεγα ότι είναι αστεία. Είναι αστεία, διότι η Κυβέρνηση πρότεινε να εκλέγεται ο συνήγορος από τη Βουλή και μάλιστα από τα 3/5 της Βουλής. Δεν το απεδέχθη όμως το Σώμα. Για την ακίρβεια προβληματίσθηκε το Σώμα, γιατί το Σώμα δε ρωτήθηκε τελικά. 'Οταν, όμως, η Κυβέρνηση έχει δώσει δείγματα των προθέσεών της, τα υπόλοιπα που μπορεί να υποθέσει κανείς είναι στο επίπεδο της αστειότητας.

Τι θα έπρεπε να περιγράψουμε, τα τυπικά προσόντα; 'Η μας ενδιαφέρουν τα ουσιαστικά προσόντα; Στις θέσεις αυτές ενδιαφέρουν τα ουσιαστικά προσόντα και εκείνος που είναι υπεύθυνος να επιλέξει, πρέπει να διεισδύσει σε αυτά για να επιλέξει το πλέον κατάλληλο πρόσωπο. Δεν μπορούν να υπάρχουν φραγμοί και πλαίσια που να καθορίζονται από τυπικά προσόντα, τα οποία πολλές φορές μπορεί να είναι πολύ καλά ως τυπικά προσόντα αλλά εντελώς ακατάλληλα επί της ουσίας. Και βέβαια, από τη διεθνή εμπειρία θα προκύπτει ότι επιλέγονται ως Συνήγοροι πρόσωπα τα οποία πραγματικά έχουν τη δυνατότητα να επιτελέσουν διαμεσολαβητικό ρόλο. Δεν πρέπει να δώσουμε επαγγελματική ταυτότητα.

Πολλές από τις επαγγελματικές ταυτότητες μπορεί να πηγαίνουν στο μυαλό μας ως κατάλληλες για Συνήγορο του Πολίτη. 'Οταν, όμως, πάμε στο συγκεκριμένο άτομο και αναζητήσουμε τα ουσιαστικά του προσόντα, ενδεχόμενα να διαπιστώσουμε ότι δεν κάνει. Και μπορεί να καταφύγουμε σε άλλου είδους επαγγέλματα, τα οποία πιθανόν να είχαμε αποκλείσει, περιγράφοντας τυπικά προσόντα, όμως ο συγκεκριμένος άνθρωπος, που θα προορίζεται για να επιλεγεί, να είναι ο πλέον κατάλληλος παρόλο που δεν ανήκει στο συγκεκριμένο επαγγελματικό τύπο που εμείς εκ των προτέρων θα είχαμε καθορίσει. Την ευθύνη την έχει εκείνος που επιλέγει.

Ας έρθουμε πάλι σε εκείνον που επιλέγει. Το συζητήσαμε στη Βουλή. 'Εχει κλείσει το θέμα, αλλά με προκάλεσε λίγο ο κ. Σπυριούνης αλλά και ο κ. Παπαγεωργόπουλος, λέγοντας προηγουμένως ότι είναι καλοδεχούμενες οι τροποποιήσεις. Πως είναι καλοδεχούμενες; Δεν είναι και τόσο καλοδεχούμενες, αλλά έγιναν κάτω από μια συγκεκριμένη πραγματικότητα.

Η Κυβέρνηση είχε προτείνει πολύ απλά να εκλέγεται ο Συνήγορος από τη Βουλή με τα 3/5 για να είναι ανεξάρτητος -πραγματικά ανεξάρτητος- και να έχει δημοκρατική νομιμοποίηση. Την μεγίστη δυνατή δημοκρατική νομιμοποίηση που μπορεί να δοθεί.

Πρέπει να τονίσω ότι κατά το Ελληνικό Σύνταγμα όλες οι εξουσίες πηγάζουν από το Λαό. Και όταν δεν αποφαίνεται ο Λαός, αντιπρόσωπός του είναι η Βουλή των Ελλήνων. Επομένως, η Βουλή των Ελλήνων μπορεί να νομιμοποιήσει δημοκρατικά, όταν ο Λαός δεν καλείται σε καθημερινές αποφάσεις. Η Βουλή έχει τη γενική αρμοδιότητα να νομιμοποιεί. Μόνο αν ρητά απαγορευόταν στη Βουλή, να έχει άλλες αρμοδιότητες θα λέγαμε "δεν μπορεί η Βουλή". Με το

Σελίδα 5057 

επιχείρημα, που ελέχθη, ότι ρητά δεν αναγράφεται στο Σύνταγμα σχετική αρμοδιότητα της Βουλής, στενέψαμε τα περιθώρια της. Νομίζω ότι ήταν μία κακή στιγμή. Αλλά είμασταν υποχρεωμένοι να ακολουθήσουμε αυτήν την τακτική. Η Κυβέρνηση καλώς τροποποίησε αυτήν τη διάταξη και κατέληξε στο Υπουργικό Συμβούλιο. Διότι, αν αρχίζαμε να είχαμε έριδες στο πρόσωπο του Συνηγόρου, περί της συνταγματικότητας ή μη και μάλιστα, αν με την πλειοψηφία της Βουλής αποφασίζαμε ότι είναι συνταγματική η διάταξη, -όπως ήταν πράγματι συνταγματική η αρχική πρόταση της Κυβέρνησης- και καταλήγαμε στην επιλογή του προσώπου με πλειοψηφία 3/5, τότε θα είχαμε το ενδεχόμενο η έριδα να μεταφερόταν στο επίπεδο επιλογής και πιθανόν να μην είχαμε ούτε την απαρτία, που θα απαιτείτο, για να εκλεγεί ο Συνήγορος του Πολίτη. Δε θα ήταν δυνατόν να συγκεντρωθούν τα 3/5, γιατί κάποιοι θα μπορούσαν πολύ εύκολα να αποχωρήσουν της Βουλής, επικαλούμενοι αυτά που ισχυρίσθηκαν κατά τη συζήτηση επί της αρχής. Θα φθάναμε δηλαδή στο σημείο να καταργήσουμε το θεσμό. Λόγοι σύνεσης επέβαλαν να βρεθεί ο ελάχιστος κοινός παρανομαστής. Και ο ελάχιστος κοινός παρανομαστής ήταν ο Συνήγορος να επιλέγεται από το Υπουργικό Συμβουλιο. Δήλωσε ο Υπουργός -και επαναλαμβάνω και εγώ σήμερα-ότι επειδή οι προθέσεις μας είναι η κατοχύρωση της ανεξαρτησίας του Συνηγόρου και η δημοκρατική του νομιμοποίηση, στην τροποποίηση του Συντάγματος, οψέποτε έρθει, θα ληφθούν τα αναγκαία αυτά μέτρα που θα κατοχυρώσουν αυτά τα δύο ζητήματα που δεν μπορέσαμε να τα κατοχυρώσουμε κατά τη συζήτηση επί της αρχής. Αυτά επί του άρθρου 2.

ΠΡΟΕΔΡΕΥΩΝ (Παναγιώτης Σγουρίδης): Υπάρχει κανείς που θέλει να πάρει το λόγο επί του άρθρου 2; Κανείς.

Τίθεται σε ψηφοφορία το άρθρο 2.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Με συγχωρείτε, κύριε Πρόεδρε.

Ετέθη ένα ζήτημα από τον κ. Τσαφούλια. 'Εφυγε από την Αίθουσα. Είναι ένα θέμα, που μας έχει προβληματίσει και θέλω να το θέσω στην κρίση του Σώματος. Με βάση την αρχική πρόταση, να εκλέγεται ο Συνήγορος από τη Βουλή, είχαμε τη σκέψη να προβλέψουμε ότι λόγοι παύσεως του Συνηγόρου του Πολίτη θα ήταν εκτός από τη σωματική ή πνευματική ανικανότητα, και βαρύ παράπτωμα κατά την εκτέλεση των καθηκόντων τους. Υπολαμβάνεται ενδεχόμενα ότι περιπτώσεις, σαν και αυτές που αναφέρετε η κα Μπενάκη. Θα μπορούσαν να εμπίπτουν στους άνω λόγους. Από την στιγμή όμως, που βάλαμε διάταξη, με την οποία επιλέγετα ο Συνήγορος από το Υπουργικό Συμβούλιο, πιστεύουμε ότι μία τέτοια διατύπωση, θα έδινε την εντύπωση ότι προσπαθούμε να παρέμβουμε στη λειτουργία του θεσμού και με αυτόν τον τρόπο να παύσουμε τους Συνηγόρους του Πολίτη, που δε μας εξυπηρετούν.

Θα ήθελα την άποψη του Σώματος σ'αυτό το σημείο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Σγουρίδης): Κοιτάξτε, έχω μπει στην ψήφιση του άρθρου 2 . 'Εδωσα το λόγο στον κύριο Υπουργό, απλώς για να εκφράσει μία άποψη, που δε θα άνοιγε διάλογο στο άρθρο 2.

Αν θέλετε να προβλεφθεί μία τέτοια διάταξη στο άρθρο 3, να τη βάλετε. Μπορεί τη διάταξη να τη βάλει στο άρθρο 3.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Να δεχθεί όλες τις παρατηρήσεις μας στην παράγραφο 3. Δεν μπορεί να θεσπίζει ασυλία. Ποιο παράπτωμα; Αυτό που έχει παραγράψει, εξ υπ'αρχής; Επί των προβλημάτων. Γι'αυτό σας λέμε για το άρθρο 1, ότι θα έπρεπε να δεχθείτε τις παρατηρήσεις μας.

ΠΡΟΕΔΡΕΥΩΝ (Παναγιώτης Σγουρίδης): Επαναλαμβάνω. Εισερχόμεθα στην ψήφιση του άρθρου 2.

Ερωτάται το Σώμα, αν γίνεται δεκτό το άρθρο 2, όπως τροποποιήθηκε από τον κύριο Υπουργό, αρχικά.

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το άρθρο 2, όπως τροποποιήθηκε από τον κύριο Υπουργό, έγινε δεκτό κατά πλειοψηφία.

Ο Βουλευτής Θεσσαλονίκης κ. Γεώργιος Ορφανός ζητεί ολιγοήμερη άδεια απουσίας του στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε τη ζητηθείσα άδεια.

Εισερχόμαστε στη συζήτηση του άρθρου 3.

Ο κ. Κατσικόπουλος έχει το λόγο.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Με το άρθρο 3 ορίζονται οι αρμοδιότητες τις οποίες έχει ο Συνήγορος του Πολίτη. Στην παράγραφο 1 προβλέπονται οι υπηρεσίες τα θέματα των οποίων ανάγονται στην αρμοδιότητά του. Είναι οι υπηρεσίες του Δημοσίου, των ΟΤΑ πρώτου και δεύτερου βαθμού, τα λοιπά Νομικά Πρόσωπα Δημοσίου Δικαίου και οι επιχειρήσεις κοινής ωφέλειας, όπως έγινε η τροποποίηση από τον κύριο Υπουργό.

Στο εδάφιο 2 της πρώτης παραγράφου υπάρχουν οι εξαιρέσεις. Δηλαδή στην αρμοδιότητα του Συνήγορου του Πολίτη δεν υπάγονται οι Υπουργοί και οι Υφυπουργοί ως προς τις υποθέσεις όμως που ανάγονται στην πολιτική διαχείριση του Υπουργείου τους. Ακόμη δεν υπάγονται τα θρησκευτικά Νομικά Πρόσωπα Δημοσίου Δικαίου, οι δικαστικές αρχές, οι στρατιωτικές υπηρεσίες ως προς τα θέματα που αφορούν Eθνική 'Aμυνα και 'Ασφάλεια, η Εθνική Υπηρεσία Πληροφοριών, οι υπηρεσίες του Υπουργείου Εξωτερικών για δραστηριότητες που ανάγονται στην εξωτερική πολιτική ή στις Διεθνείς Σχέσεις της Χώρας, το Νομικό Συμβούλιο του Κράτους και οι ανεξάρτητες διοικητικές αρχές ως προς την κύρια λειτουργία τους.

Στην παράγραφο 2 προβλέπονται και θεσπίζονται οι υποθέσεις τις οποίες ερευνά ο Συνήγορος του Πολίτη, δηλαδή τις ατομικές διοικητικές πράξεις ή παραλείψεις ή υλικές ενέργειες οργάνων των δημοσίων υπηρεσιών που παραβιάζουν τα δικαιώματα ή προσβάλλουν νόμιμα συμφέροντα φυσικών ή νομικών προσώπων. 

Στην πέμπτη παράγραφο στο δεύτερο εδάφιο προβλέπεται ότι η ετήσια έκθεση του Συνηγόρου του Πολίτη θα υποβάλλεται υποχρεωτικά το Μάρτιο κάθε έτους στον Πρωθυπουργό και στον Πρόεδρο της Βουλής και ότι θα κοινοποιείται στον Υπουργό Εσωτερικών, Δημόσιας Διοίκησης και Αποκέντρωσης. Επίσης θα συζητείται σε ειδική συνεδρίαση της Ολομέλειας της Βουλής και θα δημοσιεύεται σε ειδική έκδοση του Εθνικού Τυπογραφείου.

Τέλος, στην τέταρτη παράγραφο στο δεύτερο εδάφιο προβλέπεται ότι ο Συνήγορος του Πολίτη είναι πειθαρχικός προϊστάμενος του επιστημονικού και διοικητικού προσωπικού και μπορεί να επιβάλει ποινή επίπληξης ή προστίμου έως τις αποδοχές ενός μηνός.

ΠΡΟΕΔΡΕΥΩΝ (Παναγιώτης Σγουρίδης): Ο Εισηγητής της Νέας Δημοκρατίας κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Στο άρθρο 3 έχουμε τις εξής παρατηρήσεις: Πρώτον όσον αφορά την οριοθέτηση του όρου "Επιχειρήσεις Κοινής 'Ωφέλειας" είναι ενδιαφέρουσες και οι σκέψεις που έχουν καταγραφεί στην έκθεση της Επιστημονικής Επιτροπής. Η πρόταση που διατυπώνεται που την υιοθετούμε και εμείς είναι ότι θα πρέπει αυτή η οριοθέτηση να είναι αυτή που έχει οριστεί από τον ν.1264/1982 και τον ταυτόσημο, όσον αφορά τα όρια του ν.1365/1983. Διαφορετικά θα υπάρξει σύγχυση όσον αφορά στον καθορισμό της έννοιας των Επιχειρήσεων Κοινής Ωφέλειας.

Κατόπιν στην παράγραφο 3 του άρθρου 3 είναι αόριστη και σίγουρα θα δημιουργήσει προβλήματα στην εφαρμογή η αναφορά ότι ο Συνήγορος του Πολίτη δεν επιλαμβάνεται υποθέσεων που 

Σελίδα 5058 

εκκρεμούν ενώπιον δικαστικής αρχής. Σίγουρα η πρόθεσή σας είναι να προσπαθήσετε να αποφύγετε ένα είδος σύγχυσης των εξουσιών.

Φοβάμαι ότι καταλήγουμε σε χειρότερο αποτέλεσμα, σε παράδοξο γεγονός και αυτό δεν ωφελεί σε τίποτα. Γίνομαι σαφέστερος. Αναφέρει ότι δεν επιλαμβάνεται υποθέσεων που εκκρεμούν ενώπιον δικαστικής αρχής.Θα πρέπει να ερευνά αν κάποιος ήσκησε , ενδεχομένως και τρίτος , μία προσφυγή ενώπιον ενός Διοικητικού Δικαστηρίου ή μιας διοικητικής αρχής; Πώς θα διασφαλισθεί αυτό ; Πώς θα διασφαλισθεί ο όποιος στρεψόδικος, που για να εμποδίσει, του να επιληφθεί ο Συνήγορος του Πολίτη, ασκεί ο ίδιος ή μέσω τρίτου μία προσφυγή και αυτόματα τον απομονώνει,τον εξουδετερώνει.

Μία άλλη σκέψη είναι, τι θα κάνει ο πολίτης . Θα περιμένει να επέμβει ο Συνήγορος του Πολίτη; Σκεφθείτε ότι σ' αυτό το διάστημα της αναμονής του ενδεχομένως να έχουν απωλεσθεί οι προθεσμίες, των είκοσι ή τριάντα ή εξήντα ημερών, δεν είναι περισσότερες, που κατά περίπτωση τίθενται. Θα δημιουργήσει προβλήματα αυτή η διάταξη, σύγχυση επιπλέον και δε θα ωφελήσει σε τίποτα.

Μία άλλη σκέψη γενικότερη, σχετικά με το άρθρο 3, είναι ότι θεσπίζεται για το Συνήγορο του Πολίτη μία γενική αρμοδιότητα, να κινήσει την πειθαρχική διαδικασία. Αυτό βγαίνει από την ανάγνωση του άρθρου 3 και από το άρθρο 4 παράγραφος 9. Εκεί φαίνεται ότι τον εξοπλίζετε να κινήσει την πειθαρχική διαδικασία παράλληλα με τον πειθαρχικώς προϊστάμενο, από τον Υπουργό μέχρι τον προϊστάμενο του υπαλλήλου που ενδεχομένως δεν κάνει το καθήκον του. Αυτή η γενική αρμοδιότητα δε λέει πολλά . Θα έλεγα πως δεν κάνει τη διάταξη να είναι τέλεια. Δηλαδή είναι ατελής διάταξη νόμου , γιατί τη θεσπίζετε χωρίς κύρωση.

Επαναλαμβάνω, πολύ φοβάμαι ότι θεσπίζουμε ατελείς διατάξεις. Διαφορετικά θα έπρεπε να δούμε την παρέμβαση του Συνηγόρου, αν θέλουμε να είναι ουσιαστική και αποτελεσματική, γιατί αυτή πιστεύω ότι είναι η ratio της νομοθετικής αυτής πρωτοβουλίας. 

(Στο σημείο αυτό την Προεδρική ' Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

ΠΡΟΕΔΡΕΥΩΝ(Νικόλαος Κατσαρός): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ : ' Εχουμε πεί τα γενικά και δε χρειάζεται να προχωρήσουμε σε κριτική επί λεπτομερειών. Στην παράγραφο 1 στο δεύτερο εδάφιο, που διατυπώνονται οι εξαιρέσεις από την αρμοδιότητα του Συνηγόρου, υπάρχει μία κατηγορία πράξεων, οι Εκκλησίες που οργανώνονται με τη μορφή Νομικού Προσώπου Δημοσίου Δικαίου. Υποθέτω ότι μιλάμε για κάποιες χριστιανικές Εκκλησίες γιατί άλλο θρησκευτικοί και άλλο χριστιανικοί σχηματισμοί...

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών Δημόσιας Διοίκησης και Αποκέντρωσης): Και Ισραηλίτικοι.

ΛΕΩΝΙΔΑΣ ΑΥΔΗΣ.Λέει Εκκλησία; Λέγονται συναγωγή και νομίζω ότι επειδή στον όρο εκκλησία δίνεται από το ορθόδοξο δόγμα και κάποιο πνευματικό περιέχομενο , δεν είναι απλώς μια νομική σχέση, νομίζω ότι είναι αδόκιμος ο όρος, εάν υπονοείτε να μπούν και κάποιοι άλλοι σχηματισμοί θρησκευτικού χαρακτήρα.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών Δημόσιας Διοίκησης και Αποκέντρωσης): Κύριε συνάδελφε, με συγχωρείτε που σας διακόπτω, αλλά νομίζω ότι έχετε το αρχικό κείμενο. Αυτό που συζητάμε αναφέρει "θρησκευτικά Νομικά Πρόσωπα Δημοσίου Δικαίου". 'Εχετε δίκαιο σ' αυτό που λέτε , αλλά ήδη το έχουμε διορθώσει, βάζοντας " θρησκευτικά".

ΛΕΩΝΙΔΑΣ ΑΥΔΗΣ: Τότε κύριε Υφυπουργέ, πάμε στη γενικότερη αντίρρηση, γιατί εμείς όπως είναι γνωστό είμαστε υπέρ του πλήρους χωρισμού του Κράτους και της Εκκλησίας.Αυτός ο χωρισμός σημαίνει ότι το κράτος ούτε αναθέτει σε θρησκευτικούς σχηματισμούς την τέλεση διοικητικών καθηκόντων ούτε επιχορηγεί θρησκευτικούς σχηματισμούς οιουδήποτε είδους. Από την άλλη δε δικαιούται να ελέγχει.

Επομένως, αυτή είναι η θέση μας επί της αρχής. Από εκεί και πέρα όμως όταν ασκούν διοικητικά καθήκοντα τα θρησκευτικά νομικά πρόσωπα πρέπει να ελέγχονται έστω και από το Συνήγορο του Πολίτη αφού και αυτός έλεγχο κάνει καλώς ή κακώς -κάνει έλεγχο έτσι δέχεται η πλειοψηφία- και γιατί να εξαιρούνται. Ασκούν διοικητικά καθήκοντα, επιχορηγούνται από το Κράτος. Επομένως, πρέπει να υπόκεινται σε έλεγχο.

Είναι λίγο νομίζω εσφαλμένο, ότι δεν υπάγονται οι ανεξάρτητες διοικητικές αρχές. Καλά εμείς στη Βουλή μια απλή λαϊκή κυριαρχία ασκούμε, αλλά στην ανεξάρτητη αρχή να μη λογοδοτούν οι ανεξάρτητες αρχές;

'Αστοχη είναι η εξαίρεση του προσωπικού των δημοσίων υπηρεσιών. Είπαμε ότι η κακοδιοίκηση που λέτε, η Διοίκηση πάσχει κυρίως από τις πελατειακές σχέσεις και από τις κομματικές παρεμβάσεις. Στις προαγωγές των δημοσίων υπαλλήλων εκδηλώνεται με τον μονιμότερο τρόπο η πολιτική παρέμβαση. Εδώ είναι που θα χρειαζόταν μια προστασία και μια παρέμβαση κάποιου οργάνου που έχει κύρος. 

Μια τρίτη παρατήρηση είναι η εξαίρεση των υποθέσεων που εκκρεμούν. Δείτε το σε συνδυασμό με το άρθρο 4 που έχει μια εξάμηνη προθεσμία για την υποβολή αίτησης προς το Συνήγορο του Πολίτη. Αυτή η εξάμηνη προθεσμία σημαίνει, ότι θα έχουν παρέλθει οι προθεσμίες ενδίκων μέσων και αν ο πολίτης έχει προσφύγει στο Συμβούλιο της Επικρατείας δε θα μπορεί να προσφύγει και στο Συνήγορο του Πολίτη. Αν ο διοικούμενος προσφύγει στο Συμβούλιο Επικρατείας, όπου μπορεί να περιμένει και οκτώ χρόνια για να εκδοθεί η απόφαση επί της αιτήσεώς του, δε θα μπορεί να προσφύγει στο Συνήγορο του Πολίτη. Δεδομένου, δε, ότι δεν αναστέλλονται οι προθεσμίες για την άσκηση των ενδίκων μέσων, φοβάμαι ότι αυτό θα καταστήσει τελείως διακοσμητικό το θεσμό, ή θα κάνει δυνατή τη χρησιμοποίησή του μόνο σε ακραίες περιπτώσεις. Θα ήταν σκοπιμότερο να μπορεί ο Συνήγορος να παρέμβει και σε υποθέσεις που εκκρεμούν και να παρέμβει μεσολαβητικά προς τη Διοίκηση. Διότι πιθανόν είναι μια πρακτική της Διοίκησης, λένε άστα να τα βρούν στο δικαστήριο. Θα μπορούσε να αποτραπεί και επιβάρυνση των δικαστηρίων και ελάφρυση των διοικητικών δικαστηρίων να υπάρξει, αλλά και να αποτραπούν μεγάλες καθυστερήσεις, χωρίς αυτό να σημαίνει καμία παρέμβαση, διότι πάντοτε μεσολαβητική είναι η δραστηριότητα του Συνηγόρου του Πολίτη. Δε βλέπω να έχει κάποια εξουσία ακυρωτική πράξεων ή επιβολής λύσεων ή έκδοσης διοικητικών πράξεων που υποκαθιστούν τις άδικες πράξεις.

Αυτές είναι οι παρατηρήσεις για το άρθρο 3, το οποίο επίσης θα καταψηφίσουμε.

ΠΡΟΕΔΡΕΥΩΝ (Νικόλαος Κατσαρός): Η κα Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Υφυπουργέ και στη γενικότερη τοποθέτησή μας είχαμε αναφερθεί στο ότι ο Συνήγορος του Πολίτη έτσι όπως έρχεται, εμφανίζεται μονομερώς. 

Συγκεκριμένα, θέλω να αναφερθώ ότι οι υπηρεσίες που εξαιρούνται δημιουργούν ένα σοβαρό κενό και μένει μεγάλη κατηγορία πολιτών έστω απ'αυτό το ημιτελές μέτρο, το Συνήγορο του Πολίτη, να διεκδικήσει. Ας πούμε οι δικαστικές αρχές. Θεωρούμε ότι ο φυλακισμένος αυτή τη στιγμή είναι ένας πολίτης που πρέπει να του δώσουμε το δικαίωμα να διαμαρτυρηθεί για τους όρους διαβίωσης. Από εκεί και πέρα όμως υπάρχει και ένα σοβαρό, σημαντικό θέμα για μας, ότι ο έλεγχος δεν περιλαμβάνει τις προϊστάμενες πολιτικές αρχές. Αποκλείει Υπουργούς, Υφυπουργούς κ.λπ.

'Ολοι γνωρίζουμε τη δομή και το πλέγμα των υπηρεσιών με την πολιτική ηγεσία. Αυτήν τη στιγμή και σήμερα βάλλεται ο πολίτης από, θα έλεγα, άστοχες αποφάσεις των πολιτικών ηγεσιών. Και επανέρχομαι: Ποιός θα ελέγξει αυτές τις αποφάσεις και ποιός θα δικαιώσει τον πολίτη από μια αυθαίρετη απόφασή σας;

Θεωρούμε, λοιπόν, ότι ο Συνήγορος του Πολίτη θα πρέπει υποχρεωτικά να επεκταθεί και σε αποφάσεις των πολιτικών ηγεσιών και θα πρέπει να φέρουν την ευθύνη και οι Υφυπουργοί και οι Υπουργοί και όλη η πολιτική ηγεσία. Γνωρίζουμε -για να τελειώσω μ'αυτό- ότι διαφορετικά ο πολίτης δεν μπορεί να λειτουργήσει, ούτε θα βοηθήσει τη Δημοκρατία, όπως εσείς επιμένετε να λέτε και τη λύση της σωστής διοίκησης της Δημόσιας Διοίκησης.

Τελειώνοντας, βλέπω ότι εδώ θα μπορούσε να αναφερθεί στο τελευταίο, ότι στις συνεντεύξεις που είχατε δώσει κατά κόρον, κύριε Υφυπυργέ, είχατε πεί ότι το όπλο του Συνήγορου είναι η δημοσιοποίηση. Θα μπορούσε, λοιπόν, να υπάρχει και 

Σελίδα 5059 

μια δημοσιοποίηση στα Μέσα Μαζικής Ενημέρωσης...

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Υπάρχει.

ΣΤΥΛΙΑΝΗ ΑΛΦΙΕΡΗ: ...δεν το βλέπω εδώ, ίσως να μην το έχω διαβάσει, το οποίο αυτό το όπλο που δίνετε εσείς και λέτε ότι υπάρχει, πραγματικά να αποδεικνύεται.

Ευχαριστώ πολύ.

ΠΡΟΕΔΡΕΥΩΝ (Νικόλαος Κατσαρός): Η κα Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Δύο παρατηρήσεις έχω, κύριε Πρόεδρε.

Η πρώτη παρατήρηση αναφέρεται στα θρησκευτικά Νομικά Πρόσωπα Δημοσίου Δικαίου. Ορθή είναι η διάταξη σε ό,τι αφορά την άσκηση της λατρείας εν ευρεία εννοία και των δραστηριοτήτων που συνδέονται με τη θρησκεία. Αλλά μπορεί να υπάρξει και περίπτωση όπου Εκκλησία ή οποιοσδήποτε άλλος θρησκευτικός σχηματισμός, έχει δημιουργήσει Νομικά Πρόσωπα Δημοσίου Δικαίου που ασκούν διοίκηση. Σκέπτομαι παραδείγματος χάριν τον ΟΔΕΠ, τον Οργανισμό Διαχείρισης Εκκλησιαστικής Περιουσίας ή ένα νοσοκομείο. Εκεί μπορεί να δημιουργηθούν διενέξεις ενός πολίτη με ένα τέτοιο Νομικό Πρόσωπο Δημοσίου Δικαίου. Υπάγεται και αυτό; Ερώτημα: Ο Ο.Δ.Ε.Π., ο Οργανισμός Διαχείρισης Εκκλησιαστικής Περιουσίας που είναι Νομικό Πρόσωπο Δημοσίου Δικαίου είναι θρησκευτικό Ν.Π.Δ.Δ. και δεν υπάγεται;

Η δεύτερη παρατήρηση την οποία έχω, είναι η παράγραφος 3. Ο Συνήγορος του Πολίτη δεν επιλαμβάνεται υποθέσεων που εκκρεμούν ενώπιον δικαστικής αρχής. Εδώ δημιουργούμε ένα πρόβλημα στον πολίτη. Δηλαδή τίθεται προ ενός ανυπερβλήτου διλήμματος: 'Η θα ασκήσω τα δικαιώματά μου και θα πάω στα δικαστήρια, δηλαδή θα υποβάλω μήνυση, θα ασκήσω αίτηση ακυρώσεως στο Συμβούλιο Επικρατείας, ή θα κάνω αγωγή ή θα τα αφήσω όλα αυτά και θα πάω στο Συνήγορο του Πολίτη να ενεργήσει αυτός. Αλλά όταν πάω στο Συνήγορο του Πολίτη και μέχρις ότου μου απαντήσει, και το τρίμηνο της εγκλήσεως θα έχω χάσει και τις εξήντα ημέρες ενδεχομένως της αίτησης ακυρώσεως στο Συμβούλιο Επικρατείας. 'Αρα, είναι δώρον άδωρον για τον πολίτη ο Συνήγορος του Πολίτη. Γι'αυτό νομίζω ότι θα πρέπει να τη βγάλετε αυτή την παράγραφο 3. Μπορεί παράλληλα και να δικαστήρια να ασχολούνται με ένα θέμα και ο Συνήγορος του Πολίτη να κάνει την έρευνά του. 'Αλλωστε, όπως θα φανεί και στο επόμενο άρθρο, αυτή η έρευνα έχει περισσότερο ηθικό χαρακτήρα παρά πρακτικό. Δηλαδή, δε βλέπουμε να έχει εξοπλιστεί και με τίποτα μεγάλες εξουσίες ο Συνήγορος του Πολίτη, όπως θα δούμε πέρα από το να κάνει μια έρευνα. Επομένως, εάν βάζουμε και τη δαμόκλειο σπάθη ότι δεν μπορεί να ερευνήσει εάν επιληφθεί η δικαστική αρχή, και ο πολίτης να πρέπει να επιλέξει αν θα πάει στο Συνήγορο του Πολίτη ή στη δικαστική αρχή τελικά δεν κάνουμε τίποτα.

Γι'αυτό, κύριε Υπουργέ, καλύτερα είναι να φύγει η παράγραφος 3 και να ακολουθούν παράλληλες διαδικασίες οι δύο αρχές.

ΠΡΟΕΔΡΕΥΩΝ (Νικόλαος Κατσαρός): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Σε ό,τι αφορά την πειθαρχική δικαιοδοσία, πιστεύω ως όργανο κινούμενο -ετέθη σαν παρατήρηση από την Αντιπολίτευση- εκτός Δημόσιας Διοίκησης, δεν μπορεί να ανακατεύεται σε θέματα που αφορούν το εσωτερικό της λειτουργίας της Δημόσιας Διοίκησης. Παραδείγματος χάριν, την κατάσταση του προσωπικού, τις πειθαρχικές εσωτερικές δικαιοδοσίες, τις προαγωγές, τις στασιμότητες, τις μεταθέσεις κ.λπ. Γι'αυτό καλώς προνοεί πιστεύω ότι αυτό το όργανο θα πρέπει να ασχοληθεί με τη διαμεσολάβηση.

'Ενα δεύτερο σημείο. Και εγώ θα συμφωνήσω με την παρατήρηση και του κ. Αυδή από τη μια μεριά και της κας Μπενάκη από την άλλη, που έρχονται, κύριε Υπουργέ, να προσδιορίσουν με τις επισημάνσεις, μήπως χρειάζεται κάποια διευκρίνηση στο σημείο της εξαίρεσης των Νομικών Προσώπων Δημοσίου Δικαίου που ασκούν εκκλησιαστικά έργα κ.λπ.

Μία άλλη παρατήρηση για την εξάμηνη προθεσμία. Νομίζω ότι η προθεσμία αυτή θα πρέπει να τίθεται. Δεν μπορεί, δηλαδή, ο πολίτης να ανασύρει υποθέσεις πέντε ετών, οκτώ ετών και να θυμάται τότε το Συνήγορο. Θα πρέπει να υπάρχει μία προθεσμία εντός της οποίας θα ασκεί το δικαίωμα προσφυγής ο πολίτης στο Συνήγορο του Πολίτη.

Από την άλλη μεριά η δικαστική διαμεσολάβηση, δηλαδή η εκκρεμότητα της υπόθεσης στη Δικαιοσύνη, θα πρέπει να μείνει αλώβητη, με την έννοια της ανεξαρτησίας της Δικαιοσύνης κ.λπ. Και η περίπτωση του πολίτη θα εκκρεμεί ενώπιον του Συνηγόρου -έτσι κάπως φαντάζομαι το νομοθέτη ότι έχει προδιαγράψει τη σχετική λειτουργία- του Πολίτη μέχρις ότου κ.λπ. αποφανθεί η Δικαιοσύνη. 'Οταν αποφανθεί η Δικαιοσύνη, δεν μπορεί πλέον ο Συνήγορος του Πολίτη παρά μόνο να κάνει παρέμβαση για την εκτέλεση της δικαστικής απόφασης. 'Ετσι έχουμε μία, ούτως ή άλλως, επικάλυψη, που νομίζω και τις συντεταγμένες εξουσίες κατοχυρώνει και γονιμοποιεί το ρόλο της κάθε πλευράς.

'Οσον αφορά το άρθρο 3 θέλω να επισημάνω εκείνη την ετήσια έκθεση που υποβάλλεται κάθε Μάρτη από το Συνήγορο. Αφορά το έργο που πραγματοποιήθηκε κατά τη διάρκεια του έτους, τις επισημάνσεις που αθροίστηκαν στις εμπειρίες του ελέγχου και τυχόν προτάσεις για νομοθετικές ρυθμίσεις κ.λπ. Να επισημάνω, δηλαδή, ότι αποτελεί ένα ακόμα βήμα της κίνησης που γίνεται για την ουσία της δημοκρατίας, να απλώνει τις αρμοδιότητές της η Βουλή. Και αυτό αποτελεί μία καινοτομία που έχει ανάγκη ειδικής επισημάνσεως. Είναι ένας εκσυγχρονισμός, θα έλεγα, της δημοκρατίας μας, κύριε Υπουργέ.

Ψηφίζω το άρθρο 3.

ΠΡΟΕΔΡΕΥΩΝ (Νικόλαος Κατσαρός): Κύριε Σιούφα, θέλετε τώρα το λόγο ή μετά τον κύριο Υπουργό;

ΔΗΜΗΤΡΙΟΣ ΣΙΟΥΦΑΣ: Τώρα κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κύριε Υφυπουργέ, θα ακούσετε και τον Κοινοβουλευτικό Εκπρόσωπο της Νέας Δημοκρατίας.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Εντάξει, κύριε Πρόεδρε.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θα σταθώ σε τρία ζητήματα, τα οποία θεωρώ μείζονος σημασίας.

Στην παράγραφο 1 του άρθρου 3 αναφέρεται ότι δεν υπάγονται στην αρμοδιότητα του Συνηγόρου του Πολίτη θέματα που αφορούν την υπηρεσιακή κατάσταση του προσωπικού των δημοσίων υπηρεσιών. Αν στην πρόθεση του νομοθέτη είναι οι διοικητικές πράξεις, η προαγωγή, η μετάθεση, ή ο,τιδήποτε άλλο, που μπορούν παράλληλα να ελεγχθούν και μέσω των διοικητικών δικαστηρίων, σας βάζω το εξής θέμα, κύριε Υφυπουργέ: Τι γίνεται με την περίπτωση ενός υπαλλήλου που δεν είναι αρεστός στον Υπουργό ή σε κάποια κομματικά στελέχη; Και ενώ δεν παίρνουν καμία από αυτές τις αποφάσεις, νεκρώνουν -είναι το γνωστό ψυγείο- έναν ικανό υπάλληλο, γιατί πολιτικά δεν είναι αρεστός σε κάποια δημόσια υπηρεσία. Από τη στιγμή που γίνεται η ακύρωση ενός υπαλλήλου με αυτό το πολιτικό κριτήριο, δε θα του δίνεται η δυνατότητα να προσφύγει στο συνήγορο του πολίτη ζητώντας να αξιοποιηθεί; 'Ετσι που το θέτετε εδώ, δε δίνεται η δυνατότητα στον υπάλληλο αυτό, ο οποίος υφίσταται αυτήν την κακομεταχείριση -και είναι στοιχείο της έννοιας της κακοδιοίκησης- να προσφύγει στο Συνήγορο του Πολίτη και να ζητήσει αποκατάσταση αυτής της ενέργειας, η οποία έγινε από την πλευρά των παραγόντων του Υπουργείου ή του Υπουργού.

Αυτό είναι το ένα θέμα και το θεωρώ ως ιδιαίτερης σημασίας.

Το δεύτερο. Γιατί δε λαμβάνετε μέριμνα να περιλαμβάνονται στις αρμοδιότητες του Συνηγόρου του Πολίτη τα Μέσα Μαζικής Ενημέρωσης; Αυτό είναι το πρώτο ερώτημα.

Το δεύτερο ερώτημα αφορά τις κρατικές Τράπεζες. Εκεί είναι άλλου είδους τα κριτήρια και ο πολίτης θεωρείται ότι αδικείται από τη συμπεριφορά εκ μέρους των Τραπεζών.

Τέλος, θα αναφερθώ στους στρατευμένους νέους. Σας το είχα θέσει και στην Εθνική Επιτροπή Δημόσιας Διοίκησης που έχει μία μεταχείριση, η οποία δεν είναι η σωστή -δεν 

Σελίδα 5060 

αναφέρομαι στα στρατιωτικά θέματα- και σας θύμισα εκεί ότι σε ορισμένες χώρες, υπάρχουν οι οbudsman. Δηλαδή υπάρχει ειδικός obudsman γι' αυτού του είδους τα ζητήματα.

'Ολα αυτά τα πράγματα δεν περιλαμβάνονται στις ρυθμίσεις σας, αλλά στο τέλος-τέλος οι δημόσιοι υπάλληλοι, για θέματα της υπηρεσιακής τους κατάστασης στο σύνολο, γιατί να μη μπορούν να προσφεύγουν στο Συνήγορο του Πολίτη; Διαβάζοντας, δηλαδή, την παράγραφο 2, όπου κάνετε μία οριοθέτηση, γιατί να μην έχουν τη δυνατότητα να προσφύγουν στο Συνήγορο του Πολίτη, πριν ακόμη προβούν σε δικαστικές ενέργειες στα Διοικητικά Δικαστήρια, ή στο Συμβούλιο της Επικρατείας;

Εδώ, φαίνεσθε πάρα πολύ κουμπωμένοι και δε θα έπρεπε να δείτε έτσι αυτό το θεσμό, όταν έχετε όλη την εμπειρία από τις χώρες στις οποίες έχει λειτουργήσει, διότι βασικό στοιχείο είναι -και σύμφωνα με τη διεθνή εμπειρία- όχι μόνο η παραβίαση της διοικητικής μονιμότητας -αυτό τον έλεγχο τον έχουν και τα Διοικητικά Δικαστήρια, το Συμβούλιο Επικρατείας και το Ελεγκτικό Συνέδριο, ούτε είμαι από αυτούς που θα υποστήριζαν να αναπτυχθούν ανταγωνιστικές τάσεις- αλλά ο εντοπισμός, ο έλεγχος και η υπόδειξη μέτρων θεραπείας σε περιπτώσεις κακής διοίκησης, ή ακόμη και πλημμελούς άσκησης των καθηκόντων από δημόσια όργανα και αρχές έναντι των πολιτών. Θα έπρεπε αναμφίβολα να περιλαμβάνονται σε αυτές τις ρυθμίσεις.

Είναι οι τρείς παρατηρήσεις, με τις συμπληρώσεις, τις οποίες σας προτείνουμε ως Αξιωματική Αντιπολίτευση και πρέπει να είναι πολύ πειστική η απάντησή σας, γιατί δεν περιλαμβάνονται εδώ. Και επειδή τα ίδια θέματα έθεσα και στην Επιτροπή Δημόσιας Διοίκησης και στη Διαρκή Κοινοβουλευτική Επιτροπή, πρέπει να έχουμε σήμερα εδώ, κύριε Υπουργέ, πειστικές απαντήσεις, γιατί δεν περιλαμβάνονται στον έλεγχο του Συνηγόρου του Πολίτη, οι κατηγορίες που σας ανέφερα.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριοι συνάδελφοι, προνείνουμε να συζητείται στην ετήσια έκθεση του Συνηγόρου στην Ολομέλεια της Βουλής -και είχε συμπληρώσει τότε ο Πρόεδρος της Βουλής κ. Κακλαμάνης που ήταν στην 'Εδρα-"κατά τα προβλεπόμενα στον Κανονισμό αυτής". Εφόσον προβλέπεται στον Κανονισμό, θα συζητηθεί κατά τα προβλεπόμενα.

Εάν ο Κανονισμός σήμερα δεν το προβλέπει, είναι μία υποδήλωση θελήσεως να υπάρξει μία ρύθμιση στον Κανονισμό. Επομένως, δεν τίθεται ζήτημα, για ποιο λόγο βάζουμε αυτήν τη ρύθμιση και νομίζω, ότι κανείς σ' αυτήν την αίθουσα δε θα ισχυριζόταν πως δε θα ήθελε να συζητείται στην Ολομέλειά η έκθεση του Συνηγόρου.

Επομένως, κατά τον Κανονισμό της είτε το προβλέπει, είτε εφόσον θα προβλεφθεί, θα συζητείται στη Βουλή.

Κατάλαβα από τη συζήτηση ότι δεν έχει διανεμηθεί η τροποποίηση του άρθρου 3 την οποία προσδιορίζαμε τις επιχειρήσεις κοινής ωφέλειας. Σας το μοίρασα για να είναι σαφές.

Από αυτά, κύριε συνάδελφε, κύριε Παπαγεωργόπουλε, που περιείχε η έκθεση της Επιστημονικής Υπηρεσίας της Βουλής, θα προσέξατε ότι έχουν παραλειφθεί ένα-δύο τα οποία δεν μπορούσαν να συμπεριληφθούν. Αναφέρομαι στα νοσηλευτικά ιδρύματα, τα οποία είναι Νομικά Πρόσωπα Δημοσίου Δικαίου και βεβαίως στις επιχειρήσεις παραγωγής, διύλισης κ.λπ., ακάθαρτου πετρελαίου, που όπως ξέρετε, από το 1992, είναι στην ελεύθερη αγορά. Δεν είναι κοινή ωφέλεια η διύλιση, η παραγωγή ή η εμπορία των πετρελαιοειδών. Επομένως, περιορισθήκατε σε εκείνα που αποτελούν πραγματική κοινή ωφέλεια.

Ως προς τις αρμοδιότητες του Συνηγόρου του Πολίτη υπάρχουν δύο τάσεις, οι οποίες είναι απόλυτα σεβαστές. Είναι επιστημονικές, μπορεί να είναι και πολιτικές, κινούνται πάντως μεταξύ δύο επιλογών. Η μία ισχυρίζτεται, ότι ο Συνήγορος του Πολίτη πρέπει να έχει γενική αρμοδιότητα επί όλων των θεμάτων. Αυτή η άποψη έχει το μειονέκτημα, ότι μπορεί να κατακλυσθεί ο Συνήγορος του Πολίτη από χίλιες δύο περιπτώσεις μεγάλης, ή μικρής, σημασίας, ή περιπτώσεις που από τη φύση τους δεν επιτρέπουν την παρέμβαση του Συνηγόρου. Σ'αυτήν την περίπτωση θα βρεθεί σε αδιέξοδα και θα ακυρωθεί η λειτουργία του, λόγω του φόρτου και της φύσεως των υποθέσεων, που θα του σωρεύσουμε.

Αυτό ήταν το μειονέκτημα, το οποίο επεκαλείτο η δεύτερη άποψη, η οποία εκφράστηκε με έντονο μάλιστα τρόπο από τη μεριά της Αξιωματικής Αντιπολίτευσης. Με βάση αυτήν την άποψη θα έπρεπε να δοκιμαστεί σε μία μόνο αρμοδιότητα, μόνο στον έλεγχο των δικαστικών αποφάσεων που δεν εκτελεί η διοίκηση, ώστε να μην κατακλεισθεί από όλα τα άλλα.

Προ αυτών των δύο θέσεων η Κυβέρνηση επέλεξε και προτείνει στο Σώμα ένα σχήμα αρμοδιοτήτων, με τον οποίο διατηρείται η γενική αρμοδιότητα. Σε κάθε άλλη περίπτωση θα περιορίζαμε τον Συνήγορο του Πολίτη σε μία μόνο αρμοδιότητα, ενώ πρέπει να έχει δυνατότητα να κινηθεί. Οι αρμοδιότητές του καθορίζονται ως ένα πλαίσιο μέσα στο οποίο μπορεί να έχει την άνεση να αντιμετωπίσει τις υποθέσεις.

Υπάρχουν σωρείες υποθέσεων που αν εμπλέξουμε το Συνήγορο σ'αυτές, πραγματικά θα τον φέρουμε σε δύσκολη θέση. Είναι πρώτα απ' όλα δύο κατηγορίες υποθέσεων που δεν εμπίπτουν σ'αυτήν τη συλλογιστική. Είναι οι περιπτώσεις εκείνες τις οποίες αν τις θεσπίσουμε πιθανόν να παραβιάζαμε και συνταγματικές ρυθμίσεις.

Πρώτον, δεν μπορεί ο συνήγορος να ελέγχει τους Υπουργούς και τους Υφυπουργούς, διότι αυτοί κατά το Σύνταγμα ελέγχονται από τη Βουλή και από το νόμο περί ποινικής ευθύνης των Υπουργών, για την πολιτική τους λειτουργία, βέβαια, όχι για τις ατομικές διοικητικές πράξεις, τις οποίες υπογράφουν. 

Οι ατομικές διοικητικές πράξεις εμπίμπτουν στην αρμοδιότητα του Συνηγόρου αλλά η πολιτική λειτουργία των Υπουργών ελέγχεται από το Λαό, ελέγχεται από τη Βουλή και ελέγχεται και από την ποινική ευθύνη, το νόμο περί ποινικής ευθύνης των Υπουργών.

'Ενα άλλο θέμα είναι αυτό της εκκρεμοδικίας, στο οποίο επίσης δεν μπορούμε να κάνουμε μία ρύθμιση, η οποία θα αποτελούσε έντονη παρέμβαση στην ανεξαρτησία της Δικαιοσύνης. Πρέπει, λοιπόν, να καταστεί σαφές ότι ο πολίτης επιλέγει. Κάνει μια επιλογή, ή θέλει τη Δικαιοσύνη, ή θέλει το Συνήγορο. Εκείνος θα σταθμίσει τα συμφέροντά του, εκείνος θα σταθμίσει τα γεγονότα, εκείνος θα σταθμίσει τι είναι καλύτερο για εκείνον και θα επιλέξει ή το ένα ή το άλλο. Δεν μπορεί και τα δύο μαζί, γιατί κάτι τέτοιο μπορεί να οδηγήσει σε αδιέξοδα και ενδεχόμενα σε παρέμβαση στη Δικαιοσύνη που είναι ανεπίτρεπτο.

Τώρα, όταν έλθουμε στις επιμέρους αρμοδιότητες, εκτός από τις περιπτώσεις που σας προανέφερα, αποκλείσαμε εκείνες στις οποίες ο Συνήγορος θα βρισκόταν προ αδιεξόδου. Τα θρησκευτικά ζητήματα δεν μπορούν εύκολα να διακριθούν σε δογματικά ή σε αυτά που αφορούν τη διοικούσα εκκλησία. Είναι γνωστό, ότι έχει φτάσει και το Συμβούλιο Επικρατείας πολλές φορές σε αδιέξοδα προσπαθώντας να ξεκαθαρίσει αυτά τα ζητήματα. Είναι τόσο στενά συνδεδεμένα που θα βάζαμε το Συνήγορο του Πολίτη σε έναν κυκεώνα να ερμηνεί ο ίδιος αν τα θρησκευτικά ζητήματα αφορούν δογματικά θέματα ή τη διοικούσα εκκλησία και ανάλογα πως θα τον φώτιζε ο Θεός, να έκρινε. Τα αποκλείσαμε διότι θα φθείραμε το Συνήγορο εμπλεκόμενο σ'αυτά τα ζητήματα.

Επίσης εξαιρέσαμε και όλες εκείνες τις υποθέσεις που αναφέρονται στην υπηρεσιακή κατάσταση των δημοσίων υπαλλήλων. 'Οταν λέμε υπηρεσιακή κατάσταση εννοούμε τις προαγωγές, τις μεταθέσεις, τις αποσπάσεις, τις μετακινήσεις την καθ' εαυτήν υπηρεσιακή κατάσταση. Ο λόγος είναι πάρα πολύ απλός.

Ο πρώτος είναι διότι η φύση των υποθέσεων είναι τέτοια στην οποία εάν εμπλέξουμε το Συνήγορο του Πολίτη θα αναγκαζόταν να ασχοληθεί μόνο μ'αυτά. 'Εχουμε γύρω στους πεντακόσιους χιλιάδες υπαλλήλους. Για οποιαδήποτε μεταβολή όλοι διαμαρτύρονται. Ξέρουμε ότι τα πινάκια του

Σελίδα 5061 

Συμβουλίου Επικρατείας και των διοικητικών δικαστηρίων είναι γεμάτα από τέτοιες υποθέσεις, θα γεμίζαμε και τα πινάκεια του Συνηγόρου του Πολίτη.

Ο δεύτερος λόγος είναι ότι το σύνολο αυτών περιπτώσεων ή η μεγάλη κατηγορία αυτών δεν μπορούν να ανατραπούν με μία οποιαδήποτε παρέμβαση του Συνηγόρου του Πολίτη, διότι άπτονται συγκρουομένων δικαιωμάτων. Προάγεται ένας υπάλληλος δεν προάγεται κάποιος άλλος. Είναι δύο τα συμφέροντα που πρέπει να σταθμιστούν γιατί πλήττονται ενδεχόμενα συμφέροντα κάποιου εκ των δύο και στην περίπτωση αυτή δεν μπορούν να ανατραπούν παρά μόνο με δικαστική απόφαση.

Επομένως είναι μία μεγάλη κατηγορία στην οποία δεν πρέπει να εμπλακεί ο Συνήγορος του Πολίτη. Ο υπάλληλος έχει χίλια δύο μέσα, έχει τις ενστάσεις στις διοικητικές επιτροπές, έχει και την προσφυγή στα δικαστήρια για να αντιμετωπίσει το ζήτημά του και μάλιστα με τρόπο αποτελεσματικό. Αυτά, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Δύο λόγια θα πω. Υπάρχουν προσφυγές με αίτημα συμβιβασμού. Μέχρι της εκδικάσεως, δηλαδή από τη στιγμή που θα εισέλθουν για εκδίκαση, να μην επιλαμβάνεται, αλλά μέχρι τη στιγμή που υπάρχει περιθώριο συμβιβασμού, προσφυγή -αίτημα συμβιβασμού. Είναι τα δικόγραφα που απευθύνονται ενώπιον των Διοικητικών Δικαστηρίων για φορολογικές υποθέσεις κλπ., ή σε πράξεις επιβολής προστίμου, που έχει ευχέρεια ο έφορος και ο οποίος λόγω της σκληρότητος που υπάρχει στη λειτουργία της φορολογικής αρχής για επιβολή προστίμων και έλλειψη πρόθεσης ενός ικανοποιητικού συμβιβασμού, σύμφωνα με τα δεδομένα, γιατί να μην επεμβαίνει; Δηλαδή, πρέπει να πούμε ότι σε περιπτώσεις που υπάρχουν αιτήματα δια συμβιβασμό, ασκούμενα παράλληλα με το δικόγραφο της προσφυγής, μέχρι της εκδίκασης αυτών, να έχει δικαίωμα να επεμβαίνει υπό την έννοια της διαμεσολάβησης για τη λειτουργία του επιχειρουμένου συμβιβασμού. Διότι γίνονται πολλές αδικίες. Υπάρχει μία σκληρότητα της φορολογικής αρχής ή της διοικητικής αρχής. Είναι άτεγκτοι. Νομίζουν, ότι υπάρχει γραφειοκρατισμός, σκοταδισμός, φόβος των δημοσίων υπαλλήλων, των εφόρων, των διευθυντών των ΔΟΥ και άλλων υπηρεσιών, οι οποίοι νομίζουν ότι αν είναι σκληροί ή αν είναι άτεγκτοι ως προς το θέμα επιβολής μιας τάξης λόγω είσπραξης ποσών και σκληρότητος του Κράτους για να εισπράξει χρήματα κλπ., αυτοί ενώ έχουν διακριτική, διαζευκτική ευχέρεια να κατεβάσουν το ποσό στο 1/4, γιατί έχουν τη δυνατότητα, δεν το κατεβάζουν. Λένε να δείξω κάποιο προσόν, ή κάποια σκληρότητα που θα κριθεί για να είμαι αύριο το πρωϊ προακτέος και να είμαι ευνομούμενος σε κείνες τις τάξεις και τα κυκλώματα που προάγουν τους υπαλλήλους. Εκεί μέχρι την ώρα που θα πάει για εκδίκαση, εφόσον έχει αίτημα συμβιβασμού ή υπάρχει δυνατότητα συμβιβασμού, να επεμβαίνει. Γιατί να το στερήσουμε αυτό; Διότι αυτός θα δει το κατάντημα του πολίτη, την κοινωνική του θέση, την οικονομική του κατάσταση, θα δει όλα αυτά τα προβλήματα που κατατρίχουν τον πολίτη. Γι' αυτό λέγεται και Συνήγορός του. Εκεί θα πάει στον έφορο, θα επέμβει στη διοικητική αρχή και θα του πει υπάρχουν πράξεις της διοικητικής αρχής και μέχρι την ώρα της εκδίκασης από τα δικαστήρια για άλλες ενέργειες που ο τελευταίος άνθρωπος με το κοινό μυαλό δεν μπορεί να τις αντιμετωπίσει όπως τις αντιμετωπίζει η σκληρότητα των αρμοδίων οργάνων του Δημοσίου που έχουν αυτή τη συνήθεια, εκεί να επέμβει. Γιατί να μην επέμβει, μέχρι την ώρα που θα εκδικασθεί ή προσφυγή, μέχρι την ώρα που θα εκδικασθεί το ένδικο μέσο. Δεν είναι ότι από τη στιγμή που πήγε εκεί επεμβαίνει μετά την εισαγωγή προς συζήτηση. Μέχρι να συζητηθεί. Διότι μετά την εισαγωγή βέβαια είναι σωστό να μην επεμβαίνει. 'Αρα, αφού δίνεται δυνατότητα στον ίδιο τον πολίτη να ζητήσει συμβιβασμό εξωδίκως χωρίς να πάει στο δικαστήριο, γιατί να μην επεμβαίνει ο συνήγορος.

Ως προς τα θέματα που αφορούν την Εθνική 'Αμυνα και Ασφάλεια, αυτά είναι αόριστα. Ποιά είναι τα θέματα που αφορούν την Εθνική 'Αμυνα και Ασφάλεια. Δεν συγκεκριμενοποιείται η περίπτωση αυτή, διότι ένα παράπονο του στρατιώτη, όπως είπε και ο κ. Σιούφας ή οτιδήποτε άλλο, θα πρέπει οπωσδήποτε να ανάγεται στη σφαίρα της λειτουργίας των καθηκόντων του. Πρέπει να συγκεκριμενοποιηθεί περισσότερο εδώ, όπως και για την περίπτωση των υπηρεσιών του Υπουργείου Εξωτερικών, για τις δραστηριότητες που ανάγονται στην εξωτερική πολιτική ή στις διεθνείς σχέσεις της Χώρας. Βέβαια εκείνο να εξαιρεθεί, αλλά για το υπόλοιπο μπορεί να υπάρξει σκοταδισμός και να λένε. "Αλτ, τίποτα στο Υπουργείο Εθνικής Αμύνης. Τίποτα στο Υπουργείο Εξωτερικών. Εκείνο απαγορεύεται. 'Ολα απαγορεύονται". Ενώ από τη διατύπωση δεν αποκλείεται η επέμβαση. Αλλά το καθοριστικό περιεχόμενο των αρμοδιοτήτων ή των όρων δυνατοτήτων για να επέμβει σε θέματα που δεν ανάγονται στην ασφάλεια και στην εξωτερική πολιτική, δεν καθορίζεται. Τι είναι αυτό; Θα το κρίνει ευχερώς, θα το κρίνει με τη διαζευκτική του ή τη διαπλαστική του ευχέρεια κατά το διοικητικό δίκαιο ο Συνήγορος του Πολίτη ή εδώ θα του λέει η υπηρεσία του του Υπουργείου Στρατιωτικών ή η Υπηρεσία του Υπουργείου των Εξωτερικών "'Αλτ κύριε Συνήγορε, δεν μπορείς εδώ να πεις τίποτα". Εδώ πρέπει να υπάρξει μία διασαφήνιση ως προς την άσκηση των καθηκόντων του στα θέματα της στρατιωτικής άμυνας και της εξωτερικής πολιτικής. Δεν είναι το πράγμα καθαρό, ώστε να μην υπάρχει εκεί σύγχυση, ως προς το αν θα πρέπει να επεμβαίνει για την άλφα, ή βήτα, ή γάμα περίπτωση.

Και βέβαια θα μπορούσε να πει πολλά κανείς, αλλά ας σταθούμε σ' αυτά τα δύο, διότι προ πάσης άλλης στροφής αναγκαιοτέρα η παρούσα.

ΠΡΟΕΔΡΕΥΩΝ (Νικόλαος Κατσαρός): Ο κ. Σούρλας έχει το λόγο για προτασσόμενη δευτερολογία.

ΓΕΩΡΓΙΟΣ ΣΟΥΡΛΑΣ: Πολλές και σημαντικές αρμοδιότητες θα μπορούσε να προσθέσει κανένας, αλλά προσωπικά δικαιούμαι να εκφράσω κάθε επιφύλαξη για τη λειτουργία αυτού του θεσμού παρά τις φιλόδοξες προσπάθειες που κάνετε, κύριε Υπουργέ, για την αποτελεσματική του λειτουργία. Και αυτό απορρέει από την μέχρι τώρα πορεία της δημόσιας ζωής και από το Σώμα των Ελεγκτών του Δημοσίου, που πάσχει από τη νόσο του εναγκαλισμού της κάθε κυβέρνησης και του κομματικού μηχανισμού, που αυτό δεν νομίζω, ότι μπορεί να εκλείψει στην παρούσα περίπτωση. Και βεβαίως το ότι εκλέγεται από τη Βουλή ο Συνήγορος του Πολίτη, δεν αποτελεί καμία εγγύηση, διότι η δικτατορία της πλειοψηφίας είναι η χειρότερη που υπάρχει...

ΦΟΙΒΟΣ ΙΩΑΝΝΙΔΗΣ: Από το υπουργικό συμβούλιο εκλέγεται.

ΓΕΩΡΓΙΟΣ ΣΟΥΡΛΑΣ: 'Εχετε δίκιο, είχα μείνει στην αρχική διατύπωση.

ΠΡΟΕΔΡΕΥΩΝ(Νικόλαος Κατσαρός): Παρακαλώ, κύριε Ιωαννίδη μη διακόπτετε. Θα έχετε τη δυνατότητα να μιλήσετε μετά.

ΓΕΩΡΓΙΟΣ ΣΟΥΡΛΑΣ: Αυτό το θέμα, κύριε Υπουργέ, θα μπορούσε να αποτελέσει μια ολόκληρη συζήτηση.

Υπογραμμίστε λοιπόν την περαιτέρω επιφύλαξή μου για τη λειτουργία. Πρόκειται για ένα κομματικό όργανο που έρχεται να προσβάλει ακόμα κάθε έννοια θεσμού και προοπτικής που υπάρχει. 

Θα ήθελα όμως να κάνω μια πρόταση στο άρθρο 3 και στο εδάφιο 5. Λέτε ότι η 'Εκθεση του Συνηγόρου του Πολίτη, υποβάλλεται στον Πρωθυπουργό και Πρόεδρο της Βουλής. Ανακοινώνεται στη Βουλή; Γιατί η έκθεση του Ελεγκτικού Συνεδρίου, δε συζητείται στη Βουλή...

ΑΝΝΑ ΜΠΕΝΑΚΗ-ΨΑΡΟΥΔΑ: Συζητείται στη Βουλή.

ΓΕΩΡΓΙΟΣ ΣΟΥΡΛΑΣ: Δεν είμαι τότε καλά ενημερωμένος και επιτρέψτε μου εδώ να εκφράσω την ικανοποίησή μου εφ'όσον συζητείται στη Βουλή και βεβαίως προηγείται η συζήτηση στην αρμόδια διαρκή επιτροπή. Αυτό υπάρχει μέσα, κύριε Υπουργέ; 

Διότι, κύριε Υπουργέ, στην Ευρώπη, σε όλα τα Κοινοβούλια, 

Σελίδα 5062 

οι σημαντικές εκθέσεις συζητούνται στις αρμόδιες διαρκείς επιτροπές. Συγκεκριμένα στο Αγγλικό Κοινοβούλιο, ο Πρόεδρος της Επιτροπής, εκεί που συζητείται η έκθεση του Ελεγκτικού Συνεδρίου, ανήκει στη μειοψηφία. Προεδρεύει δηλαδή βουλευτής της μειοψηφίας. Και αφού γίνει μια συζήτηση με άνεση χρόνου, έρχεται μετά στη Βουλή και γίνεται συζήτηση με τις παρατηρήσεις και με τις προτάσεις που ακούστηκαν. Αυτή θα είναι μόνο μια ολοκληρωμένη διαδικασία. Δηλαδή συζήτηση στη Διαρκή Επιτροπή Θεσμών και συνέχεια, στην Ολομέλεια. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): O κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Πήρα το λόγο μόνο για τη θέση, ότι θα πρέπει ο Συνήγορος του Πολίτη να επιλαμβάνεται και υποθέσεων που αφορούν την Εθνική Ασφάλεια, την Εθνική 'Αμυνα κ.λπ. Αλίμονο αν τον βάλουμε να ανακατεύεται με το παράπονο του στρατιώτη ή του λοχία α' και να πρέπει να τύχει τέτοιας διερεύνησης κ.λπ.

Οι 'Ενοπλες Δυνάμεις -και θέλω να το υποστηρίξω αυτό- είναι οργανωμένες με ένα τέλειο σύστημα και η επιδίωξη του Υπουργείου Εθνικής 'Αμυνας και των Αρχηγών των κλάδων, πρέπει να είναι η λειτουργία αυτού του συστήματος. 

Υπάρχει η διαδικασία παραπόνων που ισχύει για όλους. Επιτρέψτε μου ν να χρησιμοποιήσω την εμπειρία μου και να πω, ότι θεράπευσα παράπονα εκατοντάδες, αξιωματικών και οπλιτών, με τη διαδικασία των παραπόνων. Υπάρχουν λοιπόν οι νόμοι, οι κανονισμοί. Να καλλιεργηθεί το πνεύμα και να λειτουργήσει το εσωτερικό σύστημα των Ενόπλων Δυνάμεων που η φύση τους απαιτεί μια στεγανοποίηση. Διότι αυτή η ασύνετη εισβολή στη Δημόσια Διοίκηση, την οδήγησε στο κατάντημα που βρίσκεται σήμερα.

Αλίμονο εάν επαναλάβουμε τα πειράματα της Δημόσιας Διοίκησης στις 'Ενοπλες Δυνάμεις. Τότε καταρρέει το αμυντικό σύστημα.

Το άρθρο 3 είναι διαρθρωμένο με τρόπο που δίνει διάσταση στο γενικό πνεύμα. Αναφέρεται στις θέσεις που επιλαμβάνεται, με μια ενυπόγραφη αίτηση-αναφορά ή και αυτεπαγγέλτως, για θέματα που προκαλούν ευρύτερα αντανάκλαση στην κοινή γνώμη. 

Ακόμη, προβλέπεται η συζήτηση ενώπιον της Βουλής. Δεν νομίζω ότι το αντικείμενο υπαγορεύει τη συζήτηση στη Διαρκή Επιτροπή. 'Αλλος είναι ο ρόλος της Διαρκούς Επιτροπής. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Μετά την αντικατάσταση του όρου "εκκλησιών" με τον όρο "θρησκευτικά νομικά πρόσωπα", προκύπτει ένα νέο ζήτημα, τι είναι αυτά τα θρησκευτικά νομικά πρόσωπα.

Θρησκευτικός, κατά γραμματική έννοια του όρου, είναι αυτός που έχει σχέση με τη θρησκεία. Και ερωτώ για τον ΟΔΕΠ, που λέει η κα Μπενάκη. Τι θα γίνει; Θα εξαιρείται ο ΟΔΕΠ; Γιατί; Για ποιο συμφέρον; Εδώ εξαιρούνται οι πολιτικές εξουσίες, οι στρατιωτικές, τα κρατικά μυστικά. Ο ΟΔΕΠ γιατί; Λεφτά διαχειρίζεται, όπως ο οποιοσδήποτε άλλος. Αυτό είναι εντελώς αδικαιολόγητο.

Τώρα, με την εξαίρεση των δημοσίων υπαλλήλων. Ξέρετε, δεν είναι το παράπονο ότι είχαν ίσως περισσότερα προσόντα προαγωγής. Είναι περιπτώσεις όπου πάει υπάλληλος στα δικαστήρια τρεις και τέσσερεις φορές, διότι το μεταθέτουν αλλεπαλλήλως τρεις φορές, επειδή είναι από αντίθετο κόμμα. Είναι οι περιπτώσεις που τον απολύουν τρεις και τέσσερεις φορές και ακυρώνονται οι απολύσεις και επανέρχεται η διοίκηση και απολύει. Υπάρχουν κτηνώδεις παρανομίες της διοίκησης στον τομέα της διαχείρισης του προσωπικού. Αυτές εξαιρούνται από την αρμοδιότητα του Συνηγόρου, διότι προφανώς και εσείς που τον θεσμοθετείτε τον φοβάστε. Φοβάστε μήπως ξεφύγει λίγο από τον κομματικό έλεγχο αυτός και επομένως να εξαιρέσουμε τουλάχιστον -θα δούμε και παρακάτω τέτοιες περιπτώσεις- όλες τις περιπτώσεις οι οποίες είναι καίριες.

Αντιμετωπίσατε το θέμα της εξαίρεσης των υποθέσεων, στις οποίες έχει γίνει προσφυγή στη δικαιοσύνη, μάλλον τυπικολογικά. 'Ηθελα να σας πω, ότι υπάρχει μια διαφορετική διατύπωση -επειδή ξέρω ότι υπάρχει ένας σεβασμός διάχυτος στην Αίθουσα για τα εξ Εσπερίας ερχόμενα παραδείγματα και για το Ευρωπαϊκό Δίκαιο- στη Γαλλία. 'Εχουν μια διαφορετική διατύπωση. Δεν λένε ότι είναι απαράδεκτη η αίτηση και απαγορεύεται η υποβολή αίτησης στο Συνήγορο, εφόσον έχει υποβληθεί κάποιο ένδικο μέσο. Λένε αλλιώς. Λένε "δεν επιτρέπεται η ανάμειξη, να παρέμβει σε μια εκκρεμή διαδικασία ενώπιον οποιασδήποτε δικαιοδοσίας". Και αυτό είναι άλλο. Διότι όταν έχει ασκηθεί μια αίτηση ακυρώσεως στο Συμβούλιο Επικρατείας, μπορεί ο Συνήγορος, θα έπρεπε ο Συνήγορος να παρέμβει στη Διοίκηση, διότι δεν παρεμβαίνει στη διαδικασία και να συστήσει, επειδή είναι νόμιμο το αίτημα του πολίτη, επειδή είναι παράνομη η πράξη που προσβάλλεται ενώπιον του Συμβουλίου Επικρατείας, να ικανοποιήσει εκουσίως το διοικούμενο και να ανακαλέσει την πράξη της η Διοίκηση. Αυτό δε θα ήταν καμιά παρέμβαση σε καμιά δικαιοσύνη και όλα τα άλλα είναι απλώς προφάσεις εν αμαρτίαις. Θα θυμίσω δε ότι δεν κάνει και τίποτα ο Συνήγορος. Συστήνει απλώς στη Διοίκηση και θα δούμε με ποιούς όρους. Συστάσεις κάνει. Δεν είναι τίποτα.

ΠΡΟΕΔΡΕΥΩΝ (Νικόλαος Κατσαρός): Η κα Μπενάκη έχει τον λόγο για ένα λεπτό.

ΑΝΝΑ ΜΠΕΝΑΚΗ-ΨΑΡΟΥΔΑ: Σ' αυτό ακριβώς το σημείο ήθελα να αναφερθώ, κύριε Πρόεδρε. Σε όλες τις υποθέσεις μπορεί να τρέχει παράλληλα μια δικαστική διαδικασία και μια διοικητική. Διεξάγεται τακτική ανάκριση για μια ποινική υπόθεση και ταυτόχρονα γίνεται διοικητική ανάκριση στα πλαίσια της υπηρεσίας. Και η μια και η άλλη προχωράει. Είναι στην κρίση του ανακριτή, εάν θα σταματήσει την ανάκριση για να περιμένει ένα πόρισμα διοικητικό. Αλλά αλληλεπίδραση δεν υπάρχει. Επομένως, δεν είναι δυνατόν να εξαρτηθεί η προσφυγή στο Συνήγορο του Πολίτη από το αν θα ακολουθήσει ο πολίτης τη δικαστική οδό και να τίθεται σε ένα τέτοιο δίλημμα το οποίο ακυρώνει το έργο του Συνήγορου του Πολίτη. Διότι είπα και προηγουμένως, κύριε Υπουργέ, ότι εάν προτιμήσει το Συνήγορο του Πολίτη, κινδυνεύει να χάσει όλες τις προθεσμίες για όποια δικαστική προσφυγή. 'Ετσι, θα αναγκάζεται να πηγαίνει μόνο στα δικαστήρια και δεν θα προσφεύγει στον Συνήγορο του Πολίτη. Δεν δημιουργεί και κανένα πρόβλημα στις δικαστικές διαδικασίες το αν ενεργεί παράλληλα έρευνα και ο Συνήγορος του Πολίτη. Γι'αυτό σας το ξαναλέω, σβήστε τελείως την παράγραφο 3.

ΠΡΟΕΔΡΕΥΩΝ (Νικόλαος Κατσαρός): Το λόγο ζήτησε για ένα λεπτό ο Κοινοβουλευτικός Εκπρόσωπος του ΠΑ.ΣΟ.Κ. κ. Ιωαννίδης.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, μία νομοτεχνικής φύσεως παρατήρηση ήθελα να κάνω. 

Κύριε Υπουργέ, στο τροποποιημένο κείμενο του άρθρου 3, για τη λέξη "απαγωγή" ακάθαρτων υδάτων, μήπως για το "απαγωγή υδάτων", θα έπρεπε να βρούμε μία άλλη λέξη; Δεν νομίζω ότι είναι μείζονος σημασία το θέμα, αλλά ίσως θα μπορούσε να μπει "μεταφορά" ακάθαρτων υδάτων. Το "απαγωγή", το συνδέω εγώ, ως Κρητικός, με τις κοπελιές, όχι με τα ύδατα.

ΠΡΟΕΔΡΕΥΩΝ (Νικόλαος Κατσαρός): Είναι ουδετέρου γένους τα νερά, μη φοβάστε.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριε συνάδελφε, χρησιμοποίησα την έκφραση που χρησιμοποιείται και σε άλλα κείμενα και που μνημονεύεται και από την Επιστημονική Υπηρεσία της Βουλής, ως πλέον δόκιμη.

ΦΟΙΒΟΣ ΙΩΑΝΝΙΔΗΣ: Γλωσσικά μου φαίνεται περίεργο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Δεν πρόκειται περί αυτής της απαγωγής που αναφέρατε.

ΠΡΟΕΔΡΕΥΩΝ (Νικόλαος Κατσαρός): Ο κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κύριε Υπουργέ, μία

Σελίδα 5063 

κουβέντα, σε μία προσπάθεια να σας πείσουμε την ύστατη ώρα, για να είναι στοιχειωδώς ευπρεπές το νομοθέτημα που ψηφίζουμε.

Θα καταθέσω κι εγώ τη συνηγορία μου στην άποψη που μόλις πριν λίγο εξέθεσε η συνάδελφος κα Μπενάκη. Η διάταξη του άρθρου 3 της παραγράφου 3 δεν έχει καμία θέση και θα σας δημιουργήσει πάρα πολλά προβλήματα. Είναι ξεκαθαρισμένο, γνωστό τοις πάσι -δεν χρειάζεται να είναι κανείς νομικός-ότι η πειθαρχική διαδικασία, την οποία κινεί ο Συνήγορος του Πολίτη, κινείται ανεξάρτητα από τη δικαστική διαδικασία, την οποία δεν επηρεάζει σε τίποτε. Επομένως, ποιός ο λόγος να τεθεί αυτός ο όρος, ότι, όταν υπάρχει η εκκρεμότητα της υπόθεσης σε δικαστική αρχή, δεν επιλαμβάνεται. Είναι εντελώς ανεξάρτητες διαδικασίες. Μπορεί να κινηθούν εντελώς παράλληλα. Θα είναι ωφέλιμο να δεχθείτε την πρότασή μας, η οποία στοχεύει στην βελτίωση του νομοσχεδίου.

ΠΡΟΕΔΡΕΥΩΝ (Νικόλαος Κατσαρός): Ο κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θέσαμε μεγάλα ζητήματα σ' αυτό το άρθρο και ο κύριος Υπουργός σιώπησε. Δεν νομίζω, ότι είναι προς το συμφέρον και της συζήτησης, αλλά και του θεσμού που εισάγεται στην Πατρίδα μας.

Δεν με πείθει το επιχείρημα, ότι υπάρχουν πεντακόσιες χιλιάδες δημόσιοι υπάλληλοι και συνεπώς, αυτός είναι ο λόγος για τον οποίο δεν περιλαμβάνει τα ζητήματα της υπηρεσιακής κατάστασης. 

Εγώ, για την οικονομία της συζήτησης, χρησιμοποίησα ένα συγκεκριμένο επιχείρημα και του είπα για τις περιπτώσεις των διαβόητων "ψυγείων" και δεν πήρα απάντηση.

Αλλά, κύριε Υπουργέ, όπου αλλού εφαρμόζεται αυτός ο θεσμός, δεν εφαρμόσθηκε λαμβάνοντας υπόψη το πλήθος των περιπτώσεων που έχει να αντιμετωπίσει. 'Η υπάρχει κακοδιοίκηση και πρέπει να την ελέγξουμε -όσες περιπτώσεις και αν είναι- ή δεν υπάρχει. Δεν μπορεί το πλήθος των περιπτώσεων να προσδιορίζει αν θα υπαχθεί ή όχι κάποια κατάσταση στο θεσμό. 'Αλλωστε, μόνο εκείνοι οι οποίοι θα θεωρούν τον εαυτό τους ότι "κακομεταχειρίζονται" από τη διοίκηση του Υπουργείου, από τη Διοίκηση εν ευρεία εννοία, θα προστρέχουν στο Συνήγορο του Πολίτη. 

Συνεπώς, θα πρέπει να εγγράψετε αυτήν την περίπτωση στα αρνητικά της εισαγωγής του θεσμού.

Σας έθεσα, όμως, και άλλα τρία πολύ μεγάλα ζητήματα. Γιατί εξαιρείτε τα μέσα μαζικής ενημέρωσης; Γιατί εξαιρείτε τις κρατικές Τράπεζες; Είναι σημαντικά ζητήματα.

Με όλο το σεβασμό προς την πετυχημένη θητεία που τον έφτασε στην κορυφή του στρατεύματος τον στρατηγό Σπυριούνη, για όσα είπε για τις περιπτώσεις και τον τρόπο με τον οποίο λειτουργεί το στράτευμα, έχω να πω ότι η εμπειρία η οποία υπάρχει, θα έπρεπε να ανοίξει το δρόμο. Αλλά, αν για διαφόρους λόγους -και αντιλαμβάνομαι σε τελευταία ανάλυση τι έχει στο μυαλό του ο Στρατηγός- δεν είναι τώρα πρόσφορο το έδαφος, έχετέ το κατά νου, ότι και εκεί πρέπει να ανοίξει ο δρόμος, έστω και αν χρειαστεί να χρησιμοποιήσουμε το παράδειγμα άλλων χωρών, καθιερώνοντας ειδικό Συνήγορο για τις 'Ενοπλες Δυνάμεις.

Αλλά τα θέματα που αναφέρονται στα ΜΜΕ και στις κρατικές τράπεζες, δεν έχετε κανένα λόγο να τα αποκλείσετε από τον έλεγχο του Συνηγόρου του Πολίτη. Συνεπώς και η μη αναφορά σας, μας εμβάλλει σε σκέψεις. Αυτές τις παρατηρήσεις ήθελα να κάνω, κύριε Πρόεδρε και από την ώρα που δεν υπάρχουν απαντήσεις από την πλευρά της Κυβέρνησης, εμείς θα καταψηφίσουμε το άρθρο.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος επί του άρθρου 3. Θέλετε να προσθέσετε κάτι, κύριε Υπουργέ;

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Ναι, να δώσω δυο εξηγήσεις στο συνάδελφο κ. Σιούφα, Κοινοβουλευτικό Εκπρόσωπο της Νέας Δημοκρατίας.

Είναι εμφανείς οι λόγοι για τους οποίους δεν υπάγονται στην αρμοδιότητα του Συνηγόρου η τηλεόραση και οι τράπεζες. Ο Συνήγορος επεμβαίνει και ελέγχει το Δημόσιο. Και αυτό καταλαμβάνει όλες τις περιπτώσεις του εν στενή έννοια δημοσίου. Κάνουμε ένα βήμα περισσότερο συμπεριλαμβάνοντας τις περιπτώσεις εκείνες που αφορούν θέματα κοινής ωφέλειας. 'Ομως, δεν παρεμβαίνει σε όλες τις άλλες δραστηριότητες, οι οποίες ανάγονται στον ιδιωτικό τομέα. Δεν μπορεί π.χ. να ελέγχει την τηλεόραση και μάλιστα τηλεόραση, η οποία δεν υπάγεται στο Δημόσιο, δεν υπάγεται στον έλεγχο κάποιου Υπουργού ως προς το τι λέει ή τι δημοσιεύει. Υπάρχει ανεξάρτητη διοικητική αρχή, το ραδιοτηλεοπτικό συμβούλιο που έχει αρμοδιότητα επί της ουσίας να ελέγχει τη λειτουργία των ραδιοτηλεοπτικών μέσων. Δεν μπορεί ο Συνήγορος του Πολίτη να παρέμβει στη δική του λειτουργία και μάλιστα για ζητήματα που δεν ανάγονται στη λειτουργία του Δημοσίου. Μη ξεχνάμε, ότι εδώ θέλουμε να ελέγξουμε τη Δημόσια Διοίκηση. Θέλουμε ο Συνήγορος του Πολίτη να μεσολαβήσει μεταξύ πολίτη και Δημοσίας Διοικήσεως, όχι με τα οποιαδήποτε κανάλια. Το ίδιο ισχύει και για τις τράπεζες. Δεν μπορούμε όταν είμαστε στον ελεύθερο ανταγωνισμό να ελέγχουμε τις μισές τράπεζες και τις άλλες μισές να μην τις ελέγχουμε. Δεν μπορεί η φύση των δραστηριοτήτων της τράπεζας να είναι αντικείμενο του ελέγχου του Συνηγόρου του Πολίτη. Ο Συνήγορος θα ελέγξει αυτό που λέμε δημόσια υπηρεσία και κάνουμε μόνο το άνοιγμα στην κοινή ωφέλεια, γιατί εκεί είναι έκδηλο το γενικό συμφέρον, το οποίο είναι συναφές προς το δημόσιο συμφέρον.

'Οσον αφορά τους στρατευμένους που λέχθηκε προηγούμενα, η έκφραση "ζητήματα που άπτονται της εθνικής άμυνας, ή κρατικής ασφάλειας κ.λπ.", είναι έννοιες σαφείς. Οσάκις η Διοίκηση ελεγχόμενη από το Συνήγορο για κάποια αναφορά επικαλείται τη συνδρομή των περιπτώσεων εθνικής άμυνας, κρατικής ασφάλειας κ.λπ. θα το επικαλείται με συγκεκριμένα επιχειρήματα. Και ο Συνήγορος βέβαια θα παρακολουθεί και θα ελέγχει και αν αυτά τα επιχειρήματα συνάπτουν την έννοια, την περίπτωση της εθνικής άμυνας και της κρατικής ασφάλειας, τότε δεν επιλαμβάνεται. 'Οταν έχουμε την επίκληση συνδρομής αυτών των λόγων για να συγκαλύψουμε μια περίπτωση που δεν εμπίπτει σ' αυτές βέβαια ο Συνήγορος του Πολίτη θα μπορεί να ενεργεί.

Επίσης, όσον αφορά τα θρησκευτικά νομικά πρόσωπα δημοσίου δικαίου -γιατί εκφράστηκε αυτή η απορία- είναι σαφές ότι το θρησκευτικό νομικό πρόσωπο προσδιορίζεται από την αποστολή του, που εάν είναι η επιτέλεση θρησκευτικών σκοπών, τότε δεν υπάγεται. 'Οταν όμως, είναι η δραστηριότητα που ανάγεται στην οικονομική διαχείριση ή στη διαχείριση ακίνητης περιουσίας, τότε δεν έχουμε θρησκευτική αποστολή, αλλά μια κοινή αποστολή. Και αν είναι νομικό πρόσωπο που επιτελεί μια κοινή αποστολή, τότε είναι και αυτό ελεγχόμενο.

ΠΡΟΕΔΡΕΥΩΝ (Νικόλαος Κατσαρός): Ο κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Με καταπλήσσει η απάντηση του Υπουργού και με καταπλήσσει για δυο λόγους. Ο πρώτος είναι πως σε ό,τι αφορά τα ΜΜΕ, δεν αναφέρθηκα ούτε στην ελευθερία της λειτουργίας τους, ούτε στον τρόπο με τον οποίο ενημερώνουν και ψυχαγωγούν τον Ελληνικό Λαό. Αναφέρθηκα για τις περιπτώσεις εκείνες που ο πολίτης βλάπτεται, ο συγκεκριμένος πολίτης. Και θα σας αναφέρω μια περίπτωση. Ελέχθη κάτι εναντίον ενός πολίτη, ζητείται η επανόρθωση και αυτή δεν γίνεται. Δεν είναι πεδίο δράσεως για το Συνήγορο του Πολίτη αυτό το αντικείμενο; Και δεν το είπα τυχαία. Τα ΜΜΕ ραδιόφωνο και τηλεόραση, ναι μεν ορισμένα από αυτά ανήκουν στο κράτος και τα υπόλοιπα στην ιδιωτική πρωτοβουλία, αλλά δεν παύουν να κάνουν χρήση κοινωνικού αγαθού.

Οι συχνότητες αποτελούν κοινωνικό αγαθό και υπ' αυτήν την έννοια υπήρξε η πρότασή μου και γι' αυτές τις περιπτώσεις αντιμετώπισης και όχι για όλα τα άλλα ζητήματα, που πράγματι λειτουργεί το ραδιοτηλεοπτικό συμβούλιο.

Συνεπώς για να μη γίνονται παρανοήσεις, ώφειλα να σας

Σελίδα 5064 

δώσω αυτήν την απάντηση. Και σε ό,τι αφορά τις κρατικές τράπεζες ανήκουν στο δημόσιο τομέα, εν ευρεία εννοία. Τις εξαιρείτε με ποιό κριτήριο; Τον ανταγωνισμό; Με την ίδια λογική θα πρέπει να πάτε και σε αρκετές άλλες από τις περιπτώσεις, τις οποίες δεν τις περιλαμβάνετε. Δεν είναι επιτυχές, ούτε ισχυρό το επιχείρημά σας. 

Ευχαριστώ, κύριε Πρόεδρε.

ΠΡΟΕΔΡΕΥΩΝ(Νικόλαος Κατσαρός): Κύριοι συνάδελφοι, δεν υπάρχει άλλος εγγεγραμμένος ομιλητής και κηρύσσεται περαιωμένη η συζήτηση επί του άρθρου 3. 

Ερωτάται το Σώμα: Γίνεται δεκτό το άρθρο 3, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία. 

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ(Νικόλαος Κατσαρός): Το άρθρο 3 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Εισερχόμεθα στη συζήτηση του άρθρου 4.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, μου επιτρέπετε; 

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Ιωαννίδη.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, επειδή βλέπω ότι είναι 10.30' μ.μ. μήπως θα πρέπει να συζητηθούν σε μια ενότητα όλα τα άρθρα, από το 4 μέχρι το τέλος; Αλλιώς δεν θα προλάβουν να μιλήσουν όσοι συνάδελφοι, θέλουν να μιλήσουν.

ΠΡΟΕΔΡΕΥΩΝ (Νικόλαος Κατσαρός): Θα ήθελε και το Προεδρείο να υπενθυμίσει στο Σώμα, ότι η απόφαση της Διασκέψεως των Προέδρων είναι να τελειώσουμε το νομοσχέδιο απόψε.

Απομένουν τα άρθρα 4 εως και 10 και υπάρχουν και τρεις τροπολογίες συναδέλφων Βουλευτών. 

Παρακαλώ να ακουστούν τα Κόμματα επί της προτάσεως του κ. Ιωαννίδη.

Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, τα άρθρα 4 και 5 μπορούν να συζητηθούν σαν μια ενότητα και μια άλλη ενότητα, όπως συμφωνήσαμε και με τον Πρόεδρο του Σώματος, τα άρθρα 6 έως και το τελευταίο. 

ΠΡΟΕΔΡΕΥΩΝ (Νικόλαος Κατσαρός): Δεν συμφωνεί ο κ. Σιούφας. Προτείνει να γίνει συζήτηση σε δυο ενότητες. Μια τα άρθρα 4 και 5 και μία από το 6 εως το τέλος.

Συμφωνεί και το Προεδρείο με την πρόταση αυτή, με την παράκληση να κάνουμε οικονομία χρόνου όλοι μας. Γιατί αλλιώς εσείς θα ταλαιπωρηθείτε.

Επι της ενότητος των άρθρων 4 και 5, ο κ. Κατσικόπουλος έχει το λόγο.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Το άρθρο 4 προβλέπει τη διαδικασία έρευνας. Ο Συνήγορος του Πολίτη επιλαμβάνεται ενός ζητήματος, ύστερα από ενυπόγραφη αναφορά του ενδιαφερόμενου, αλλά μπορεί να επιληφθεί και αυτεπάγγελτα σε περιπτώσεις, που έχει προκληθεί ιδιαίτερο ενδιαφέρον της κοινής γνώμης.

Στην παράγραφο 3 του άρθρου 4 τάσσεται προθεσμία, η οποία είναι έξι μήνες, αφ' ότου λάβει ο ενδιαφερόμενος γνώση των ενεργειών, ή των παραλείψεων για τις οποίες προσφεύγει στο Συνήγορο.

Στην παράγραφο 4 ο Συνήγορος δύναται να ζητά τη συνδρομή των Επιθεωρητών Ελεγκτών Δημόσιας Διοίκησης, που θα συζητήσουμε στη δεύτερη ενότητα. 

Στην παράγραφο 5 ο Συνήγορος μπορεί να ζητάει από τις δημόσιες υπηρεσίες κάθε πληροφορία, έγγραφο, ή άλλο αποδεικτικό στοιχείο. Επιτρέπεται να εξετάζει πρόσωπα, να ενεργεί αυτοψία και να παραγγέλνει πραγματογνωμοσύνη. 

Εδώ υπάρχει επίσης το ίδιο ζήτημα, που αντιμετωπίσαμε προηγούμενα, αν δηλαδή μερικές υποθέσεις άπτονται της εθνικής άμυνας, της δημόσιας ή κρατικής ασφάλειας και των διεθνών σχέσεων της Χώρας. Εδώ θα πρέπει να δούμε το "δημόσιας ασφάλειας", γιατί αυτό σηκώνει πολύ "νερό". Δηλαδή είναι γενική και αόριστη έννοια. Δεν αναφέρομαι στην εθνική άμυνα, ούτε στις υποθέσεις που άπτονται των διεθνών σχέσεων της Χώρας. Αλλά το "δημόσια ασφάλεια", ίσως αποτελεί ένα "παράθυρο", από το οποίο θα μπορεί ο Συνήγορος να αποφεύγει να απαντάει, ή να επιλαμβάνεται πολλών υποθέσεων πολιτών που προσφεύγουν σε αυτόν.

Η παράγραφος 7 ορίζει ότι ο Συνήγορος πρέπει να ενημερώνει τον ενδιαφερόμενο σε κάθε περίπτωση, για την τύχη της υπόθεσής του.

Επίσης στην παράγραφο 8 ορίζεται ότι ο Συνήγορος και οι βοηθοί του, όπως και το άλλο προσωπικό, που βοηθάει το έργο τους, έχουν καθήκον εχεμύθειας για τα στοιχεία, τα οποία έρχονται σε γνώση τους, στα πλαίσια της έρευνας, την οποία ενεργούν. 

Επίσης, στην παράγραφο 9, για να κλείσω αυτό το άρθρο, προβλέπεται ότι σε περίπτωση που κάποιος λειτουργός ή υπάλληλος αρνείται να συνεργαστεί με το Συνήγορο κατά τη διεξαγωγή έρευνας, αυτό αποτελεί πειθαρχικό παράπτωμα, παράβαση καθήκοντος και υπάρχουν συνέπειες.

Στο άρθρο 5 προβλέπεται η σύσταση τριάντα θέσεων ειδικού επιστημονικού προσωπικού με σύμβαση εργασίας ιδιωτικού δικαίου διάρκειας πέντε ετών, όσο δηλαδή και η θητεία του Συνηγόρου και των Βοηθών του, για να τους βοηθούν στην εκτέλεση των καθηκόντων τους.

Ακόμη, στην παράγραφο 2, προβλέπεται ότι θα αποσπώνται στο Συνήγορο του Πολίτη, στη διοικητική αυτή αρχή, έως σάραντα μόνιμοι ή με σύμβαση εργασίας ιδιωτικού δικαίου αορίστου χρόνου υπάλληλοι του Δημοσίου, Νομικών Προσώπων Δημοσίου Δικαίου, από τράπεζες που ελέγχονται από το Δημόσιο ή από άλλους φορείς του δημόσιου τομέα, επίσης για να τους βοηθούν.

Υπάρχει και η προσθήκη την οποία έκανε ο Υπουργός στην παράγραφο αυτή, υπάλληλοι, δηλαδή, ΠΕ του δημόσιου τομέα με τουλάχιστον οκταετή υπηρεσία.

Δεν έχω να κάνω άλλες παρατηρήσεις.

ΠΡΟΕΔΡΕΥΩΝ (Νικόλαος Κατσαρός): Ο κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: 'Οσον αφορά τα άρθρα 4 και 5, κύριε Πρόεδρε, θέλω να κάνω τις εξής παρατηρήσεις: 

Το άρθρο 4 με τον τίτλο "Διαδικασία έρευνας" προσπαθεί να βάλει κάποιους όρους όσον αφορά την κίνηση της διαδικασίας -κατ' αίτηση ή αυτεπαγγέλτως κινείται- τα μέσα και το θεσμικό εξοπλισμό του Συνηγόρου του Πολίτη, για τον οποίο θα παρατηρήσω και πάλι ότι είναι ατελής. Δεν έχει τίποτα παραπάνω από το να κινήσει μία παράλληλη πειθαρχική διαδικασία με αυτή που θα μπορούσε να κινήσει ο κάθε προϊστάμενος, ιεραρχικά, του υπαλλήλου.

Φαίνεται πραγματικά, μετά από τόσες παρεμβάσεις, τόση πολυνομία με ιδιαίτερη επίδοση στα θέματα της Δημόσιας Διοίκησης, η θεσμική γύμνια της Δημόσιας Διοίκησης, κύριε Υπουργέ. Νομοθετείτε στο κενό. Δεν εξοπλίζετε θεσμικά το Συνήγορο για να παίξει το ρόλο του -και δεν αισιοδοξώ καθόλου ότι θα παίξει το ρόλο του πλέον- και από την άλλη μεριά του δίνεται το δικαίωμα, κατά κρίση αυθαίρετη και αυθεντική, να θέτει τους όρους, τις προϋποθέσεις, τους Κανονισμούς, τους κανόνες της διαδικασίας όσον αφορά το προσωπικό που θα προσλάβει. Και κανείς δεν τον ελέγχει.

Μπαίνει εδώ το ερώτημα ποιός θα ελέγξει τον φύλακα; Και αν αύριο διορίσει τη γυναίκα του και τα παιδιά του; Θα τον καμαρώνουμε και αυτόν σαν ένα σωρό άλλους δημόσιους λειτουργούς. Κανένας περιορισμός. Καμία προϋπόθεση. Καμία αντικειμενική αναφορά. 'Ετσι, κατ' αυθαίρετη κρίση. Κατά νομοθετική αναγνώριση της αυθεντίας αυτού του προσώπου που θα επιλεγεί από την Κυβέρνηση.

'Ολα αυτά δεν δίνουν τη δυνατότητα περισσότερο λεπτομερειακής επεξεργασίας. Θα ήταν άλλωστε σχολαστικισμός, όπως θα έλεγε κανείς, διότι δεν διασφαλίζουν τίποτα. 'Ενα ακόμα ογκώδες, πλαδαρό όργανο που κάποιους θα βολέψει και σε τίποτα δεν θα συνεισφέρει. Μπορεί κάπου να μπερδέψει την ήδη μπερδεμένη Δημόσια Διοίκηση. Γι' αυτό, δεν είμαι καθόλου αισιόδοξος ότι αυτός ο θεσμός θα παίξει το ρόλο 

Σελίδα 5065 

που θα έπρεπε να παίξει.

Πιστεύω, ότι ο κομματικός πατριωτισμός, οι παρεμβάσεις του Κόμματος στη Δημόσια Διοίκηση, θα ακυρώσουν, άλλη μία φορά, τις ρυθμίσεις. Είχαμε και το παράδειγμα των ελεγκτών της Δημόσιας Διοίκησης που με το τελευταίο άρθρο αυτού του νομοσχεδίου πανηγυρικά καταργείται, ως άχρηστο πλέον. Δεν θέλω να έχω το ρόλο Κασσάνδρας, αλλά πολύ φοβάμαι ότι και αυτός ο θεσμός θα κλείσει τον κύκλο του κάποια στιγμή με μία ακόμη αποτυχία στην υπόθεση της Δημόσιας Διοίκησης την οποία εν πάση περιπτώσει την πληρώνουν οι αναίτιοι, την πληρώνει ο Ελληνικός Λαός.

'Εχετε την κοινοβουλευτική πλειοψηφία. ' Οσο καιρό θα την έχετε και διαρκεί η θητεία σας, θα κάνετε ό,τι θέλετε. Κάντε ό,τι θέλετε, κύριε Υπουργέ.

Ζητούμενο είναι ένα : Υπάρχει Δημόσια Διοίκηση; Βελτιώνεται η λειτουργία της ; Εξυπηρετείται ο πολίτης; Σίγουρα όχι .Αυτό είναι το βασικό ζητούμενο το οποίο δεν το αναζητάτε, ή τουλάχιστον δεν το εξυπηρετείτε με αυτές τις ρυθμίσεις.

ΠΡΟΕΔΡΕΥΩΝ (Νικόλαος Κατσαρός): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Σε άλλες χώρες, που ενδιαφέρονται να μην είναι πολύ βάναυση η προσβολή της λαϊκής κυριαρχίας, έχουν προβλέψει ότι οι αναφορές και οι αιτήσεις διαβιβάζονται από τη Βουλή στο Συνήγορο του Πολίτη. Εμείς δεν το θεωρήσαμε ότι είναι αναγκαίο.

Η παράγραφος 2 του άρθρου 4 φοβάμαι ότι είναι πολύ περισσότερο αρνητική απ' όσο μια ήπια φρασεολογία μου επιτρέπει να προσδιορίσω. Ακούστε. Δεν επιλαμβάνεται περιπτώσεων κατά τις οποίες η διοικητική ενέργεια έχει γεννήσει δικαιώματα, έχει δημιουργήσει ευνοϊκές καταστάσεις υπέρ τρίτων που ανατρέπονται μόνο με δικαστική απόφαση εκτός εάν προφανώς συντρέχει παρανομία ή έχουν σχέση κατά το κύριο αντικείμενό τους με την προστασία του περιβάλλοντος. Αυτό το "προφανώς συντρέχει παρανομία" σημαίνει πως όταν ωφελήθηκε τρίτος, όταν δηλαδή έγινε ένας διαβλητός διαγωνισμός και ένας ημέτερος ωφελήθηκε, όταν παραχωρήθηκε ένα στοιχείο δημόσιας περιουσίας σε έναν ημέτερο, μόνον εάν είναι προφανής η παρανομία μπορεί να παρέμβει ο ελεγκτής. Ενώ εάν δεν είναι προφανής, εάν δεν είναι έκδηλη , εάν δεν έχει γίνει δημόσιο σκάνδαλο,δεν μπορεί να παρέμβει. Γιατί ο τρίτος, ο εργολάβος ο ημέτερος, ο ημέτερος λυμεώνας θα έχει αποκτήσει δικαιώματα : κυριότητες, δικαιώματα από την εργολαβία κ.λ.π. Και εκεί βέβαια δεν πρέπει να παρέμβει ο Συνήγορος του Πολίτη.

Η προθεσμία των έξι μηνών μάλιστα, κάνει ακόμη πιο διαβλητή τη διάταξη. Εντάξει, όταν έχει περάσει πολύς καιρός και έχουν θεμελιωθεί δικαιώματα τρίτων, λέμε ότι γίνονται σεβαστά.' Ομως μέσα σε έξι μήνες έχουν θεμελιωθεί δικαιώματα τρίτων, των λυμεώνων τα δικαιώματα και αν δεν είναι προφανής η παρανομία, δεν θα παρεμβαίνει αυτός ο θεσμός; Αυτός ο θεσμός, ο οποίος είναι "βελούδινος" για την πλευρά της πολιτικής εξουσίας και "τσιμεντένιος" για τον πολίτη, ο οποίος σε κανένα ουσιαστικό του δικαίωμα δεν πρόκειται να δικαιωθεί.

Εδώ τώρα υπάρχει μία άλλη σειρά ρυθμίσεων.' Ολες αυτές οι προθεσμίες, με την παράλληλη προσφυγή κ.λπ., νομίζω ότι καλύφθηκαν απ' όσα ειπώθηκαν για το απαράδεκτο της προσφυγής εφ' όσον έχει επιληφθεί δικαστήριο.

Από τις παραγράφους 6 και 7 προκύπτει ότι δεν εκδίδει -όπως είπαμε- καμία εκτελεστή πράξη. Ακόμη και αυτές οι ευθύνες που ζητάει όλες δυνητικά τίθενται: Μπορεί να προκαλέσει δίωξη, μπορεί να κάνει έτσι, να κάνει αλλιώς. Δηλαδή αφήνεται στην κρίση του. Μπορεί και να μην επιζητήσει τον πειθαρχικό κολασμό των υπαιτίων υπαλλήλων.

Επίσης το πόρισμα δεν δίνεται. Δεν υποχρεούται ο Συνήγορος του Πολίτη να δώσει το πόρισμα στο διοικούμενο που προσέφυγε. Και εκείνη η διάταξη η οποία προβλέπει ότι γνωστοποιεί, σημαίνει ότι ενημερώνει. Ενημερώνει απλώς εάν κρίνει αβάσιμη την καταγγελία. Μα όταν είναι βάσιμη έχει ανάγκη να πληροφορηθεί το πόρισμα ο πολίτης, για να ενεργήσει, για να καταγγείλει, για να φωνάξει. 'Οταν είναι αβάσιμη, τί στέλνει; Εκπλήρωση της υποχρέωσης αυτής θα υπάρχει όταν του στείλει ένα έγγραφο τυποποιημένο, το οποίο θα είναι και πολυγραφημένο, θα είναι από το πρόγραμμα του υπολογιστή με τα σύγχρονα μέσα και θα του λέει ότι "σας γνωστοποιούμε ότι η αίτησή σας απερρίφθη ως αβάσιμη". Και καθαρίσαμε.Τελείωσε η υποχρέωση του Συνήγορου του Πολίτη.

Οι Ελεγκτές της Δημόσιας Διοίκησης που καταργείτε ήταν ένας θεσμός που δεν πούλαγε. Αλλά τουλάχιστον αυτοί έδιναν κάποια πορίσματα. Τώρα θα μου πείτε: Τί τα κάναμε τα πορίσματα; Εγώ έχω δει πορίσματα για προφανείς παρανομίες τα οποία τα έχουν οι ενδιαφερόμενοι αλλά τίποτε δεν μπορούσαν και δεν μπορούν να αλλάξουν μ' αυτόν το θεσμό.

Μία άλλη διάταξη ιδιαίτερα επικίνδυνη, που ενισχύει τις αντιρρήσεις για το νομοσχέδιο και τη σκέψη ότι είναι κακόβουλο το νομοσχέδιο, είναι ότι ο Συνήγορος του Πολίτη διαβιβάζει την έκθεση στον αρμόδιο εισαγγελέα εάν προκύψουν αποχρώσες ενδείξεις για την τέλεση αξιόποινης πράξης.' 'Οταν προκύψουν απλές ενδείξεις για τις οποίες έχει υποχρέωση να παρέμβει ο εισαγγελέας, δεν υποχρεούται να τις διαβιβάσει. Μένουν μεταξύ μας, στον κύκλο μέσα της ανεξάρτητης αρχής την οποία ιδρύετε εδώ με τούτο το νομοσχέδιο.

Βέβαια, από εδώ και πέρα, η δημοσιοποίηση του πορίσματος δυνητικώς γίνεται εάν το θεωρήσει σκόπιμο ο Συνήγορος. Δεν είναι υποχρεωμένος να αξιοποιήσει το πόρισμά του ούτε καν να το γνωστοποιήσει στον ενδιαφερόμενο.

Τέλος, είναι μάλλον περιττή η ενασχόληση με τα θέματα της οργάνωσης της υπηρεσίας του Συνηγόρου. Απλώς θα κάνω μια γενική παρατήρηση, δεν έχουν αξία οι λεπτομέρειες. Αποδεικνύεται ότι αυτός ο θεσμός, ο οποίος προορίζεται μόνο για τις δημόσιες σχέσεις, για τη διαφήμιση, για τη δημοσιότητα και για την απάλυνση των κυβερνητικών ευθυνών, θα είναι και αρκετά δαπανηρός διότι θα είναι ένας σεβαστός αριθμός υπαλλήλων που θα απασχολούνται με αυτό το μάταιο και ασήμαντο έργο.

ΠΡΟΕΔΡΕΥΩΝ (Νικόλαος Κατσαρός): Η κυρία Αλφιέρη έχει το λόγο.

ΣΤΥΛΙΑΝΗ ΑΛΦΙΕΡΗ: Κύριε Υφυπουργέ, όσο προχωρούμε στο νομοσχέδιο, τόσο τελικά αποδεικνύεται ότι είναι ένας θεσμός διακοσμητικός. Και επιμένω να το λέω, γιατί πραγματικά αυτό το άρθρο αποδεικνύει του λόγου το αληθές.

Πρώτα απ' όλα θέλω να αναφερθώ, στο άρθρο 4 στην παρ. 2. Νομίζω, ότι πολύ σωστά ο συνάδελφος ο κ. Αυδής τοποθετήθηκε. Και εγώ έχω αυτήν την άποψη.

Προχωρώντας παρακάτω στην παρ. 6 αποδεικνύεται για μια ακόμη φορά ότι ο Συνήγορος του Πολίτη είναι εντελώς διακοσμητικός. Δεν επιχειρεί καν να αλλάξει την ισορροπία δύναμης μεταξύ του πανίσχυρου κομματικού μηχανισμού και της ανύπαρκτης κοινωνίας των πολιτών. Ούτε έχει καν τη στοιχειώδη διάθεση προς αυτήν την κατεύθυνση, που εσείς σαν Κυβέρνηση προπαγανδίσατε. Επίσης προσπαθήσατε να πείσετε τους πολίτες ότι θα λειτουργήσει υπέρ αυτών.

Θεωρώ ότι είναι ένα ακόμα γραφειοκρατικό κομμάτι και πολύ ακριβό για τη Δημόσια Διοίκηση. Και θέλω να κάνω και μια πρόβλεψη κύριε Υφυπουργέ, ότι θα έρθει και λίγο μπούμερανγκ στην Κυβέρνηση γιατί αν ο εκσυγχρονιστικός σας λόγος αποδειχθεί ότι είναι μόνο ρητορικός και δεν λειτουργεί επί της ουσίας, καταλαβαίνετε ότι είναι ένα δίκοπο μαχαίρι για σας.

Υπάρχει και ένα άλλο θέμα στο άρθρο 5, που μιλάτε πάλι για τα προσόντα. Είτε το θέλουμε, κύριε Υφυπουργέ, είτε όχι, θα πρέπει να δούμε κάποιες προϋποθέσεις, κάποια αξιοκρατία. Η Δημόσια Διοίκηση πραγματικά υποφέρει από την ισοπέδωση κάποιων ικανοτήτων. Εδώ πάλι έρχεται να βάλει ένα κόσμο χωρίς να υπάρχουν τα στοιχειώδη προσόντα. Πώς θα κριθούν αυτοί οι άνθρωποι και πώς θα κρίνουν; Είναι ένας ελεγκτικός μηχανισμός έστω της Δημόσιας Διοίκησης. Δεν μας έχετε καταθέσει κανένα στοιχείο που να επιτρέπει σε εμάς σαν Βουλευτές να δεχθούμε ότι αυτός είναι ένας φερέγγυος και ένας αξιόπιστος οργανισμός. Αυτό δεν το βλέπω πουθενά. Και θεωρώ, κύριε Υπουργέ, ότι δεν μπορείτε να υπερασπίζεσθε 

Σελίδα 5066 

έναν τέτοιο θεσμό που έχει τόσες αδυναμίες, όχι στα ουσιαστικά μέρη που εμείς είπαμε, αλλά και στα τυπικά.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Υπάρχουν περιπτώσεις που είναι περισσότερο χαρακτηριστικές από το να προκαλούν το ιδιαίτερο ενδιαφέρον της κοινής γνώμης. Γίνονται αδικίες που πάνε στη ζούλα, στα κρυφά, δηλαδή κάτι που δεν εμπίπτει στον έλεγχο του ότι μπορεί να προκαλέσει το ιδιαίτερο ενδιαφέρον της κοινής γνώμης. Βγαίνει κάποιο αποτέλεσμα από μια κακοδιοίκηση, από μια κακοδιαχείριση της κρατικής εξουσίας, η οποία εκείνη τη στιγμή δεν είναι δυνατόν να επιπέσει στον κύκλο εκείνων των περιπτώσεων που προκαλούν το ιδιαίτερο ενδιαφέρον, γιατί δεν έχει τις προϋποθέσεις της δημοσιότητας, ώστε να προκαλέσει το ενδιαφέρον. Παραμένει όμως αδικία.

Γιατί του αφαιρείτε το δικαίωμα να επεμβαίνει; Δηλαδή να κάνει τερατούργημα η διοίκηση και να μην είναι του κύκλου των περιπτώσεων που προκαλούν το δημόσιο ενδιαφέρον, διότι δεν συνέπεσε να λειτουργήσουν τα Μέσα Ενημέρωσης, το ένα, το άλλο και όμως αυτό να παραμένει αδίκημα, παραμένει κακό.

Βλάπτει τον πολίτη κατά τρόπο προκλητικό, όταν το ελέγξει. Και δεν γίνεται αντικείμενο δημοσιοποίησης τέτοιας ώστε να προκαλέσει το ενδιαφέρον. Χάνονται μέσα στο σκοτάδι της λειτουργίας της Δημόσιας Διοίκησης, των συνθηκών και των ιδιαιτέρων περιπτώσεων κάτω από τις οποίες λειτουργεί η Δημόσια Διοίκηση, τέτοιες περιπτώσεις, διότι φοβάται ο πολίτης. Ενώ είναι προκλητική περίπτωση αδικίας για έναν πολίτη, που θα φανεί αν συμπέσει να το πάρουν χαμπάρι και λειτουργήσουν τα Μέσα Μαζικής Ενημέρωσης, εν τούτοις δεν γίνεται. Σ' αυτό να μην επεμβαίνει; Ξέρετε πόσες τέτοιες περιπτώσεις υπάρχουν; Τέτοιες περιπτώσεις άδικες θα είναι δέκα χιλιάδες. Είναι περιπτώσεις που θα προκαλούν το ιδιαίτερο ενδιαφέρον και θα θάπτονται επειδή δεν θα λειτουργήσουν οι όροι για να δημοσιοποιηθούν ή να προκαλέσουν το ιδιαίτερο ενδιαφέρον. Τρείς ή δυο περιπτώσεις μπορεί να προκαλέσουν το ιδιαίτερο ενδιαφέρον. Οι άλλες; Εκεί ο πολίτης θα φοβάται ή θα είναι ανήμπορος. Δεν μπορεί να αντιληφθεί τα πράγματα. Πάει μοιρολατρικά.

Αν αυτό φθάσει στα αυτιά του Συνηγόρου του Πολίτη, θα πρέπει να πει ότι δεν έχει αίτηση ή ότι δεν προκαλεί το ιδιαίτερο ενδιαφέρον; Εγώ νομίζω ότι ο Συνήγορος του Πολίτη θα πρέπει να επεμβαίνει σε όλες τις περιπτώσεις που κατά την κρίση του αδικείται ο πολίτης, χωρίς να υπάρχει αίτηση, αυτεπαγγέλτως. Διότι με το φόρτο εργασίας που θα έχει, θα αποφεύγει και αυτές που λέμε αορίστως ότι προκαλούν το δημόσιο αίσθημα. Τότε τί δουλειά θα κάνει; Πώς θα καλύψετε τον κόσμο που δεν καταλαβαίνει και παίρνει τα πράγματα μοιρολατρικά; Πώς θα καλύψετε τον κόσμο που είναι απογοητευμένος απο τα αποτελέσματα της λειτουργίας της Διοίκησης; Δεν κάνω τίποτα. Τέτοια είναι η Διοίκηση, λέει και πάει στο σπίτι του. Τί θα προσθέσει αυτή η ρύθμιση στα κακώς κείμενα, στην κακοδιοίκηση. Υπάρχει κοσμάκης που δεν καταλαβαίνει τι του γίνεται.

Εγώ, νομίζω, ότι θα πρέπει να πείτε, κατόπιν αιτήσεως, αλλά να γίνεται και για κάθε περίπτωση που υποπίπτει στην αντίληψή του ως άδικη ή ως κακοδιαχείριση, ή ως αντίθετη προς την τήρηση της νομιμότητας. Εκεί να επιλαμβάνεται αυτεπαγγέλτως.

Δηλαδή τί θα κάνει ο Συνήγορος; Θα πάει να βρει τον πολίτη στο σπίτι του και να τον ρωτήσει αν ξέρει τίποτα, ή αν αντελήφθη κάτι για να υποβάλλει κάποια αίτηση; 'Οχι. Αυτό που λέτε για περιπτώσεις που θα προκαλέσουν το δημόσιο αίσθημα, δεν λέει τίποτα. 'Η επεμβαίνει, ή δεν επεμβαίνει. 'Εχουμε έναν κόσμο αναλφάβητο μπροστά στη δυνατότητα επίθεσης ενάντια στην άδικη διοίκηση, έναν κόσμο που έχει ένα διάχυτο αίσθημα απόγνωσης και μοιρολατρείας μπροστά στα κακά που κάνει η Διοίκηση. Αυτό τον κόσμο πάμε να αναστήσουμε. 

Ποιόν Συνήγορο του Πολίτη βάζετε να αναστήσει αυτόν τον κόσμο, για να του δώσει μία διέξοδο και μία ανακούφιση; Αυτόν τον κόσμο που δεν μπορεί να σηκώσει το χέρι για να επιτεθεί, δεν τον υπερασπίζει η διάταξη του άρθρου 4, παράγραφος 1. Αυτόν τον κόσμο τον αφήνετε αβοήθητο. Επομένως, πρέπει να διορθώσετε τη διάταξη και να πείτε ότι περιλαμβάνεται και πάσα περίπτωση που εμπίπτει στην αντίληψή του ως άδικη. Δηλαδή ότι θα επιλαμβάνεται και σε εκείνη την περίπτωση.

Παρακάτω λέει ότι μπορεί να ζητά απο τις δημόσιες υπηρεσίες κ.λπ. Εδώ που λέει για τα θέματα παράβασης καθήκοντος, για τα πειθαρχικά κ.λπ., αυτό είναι ένα τίποτα. Εδώ, μπορεί να παραβιάζεται το παν. Με πειθαρχικές διώξεις δεν είναι δυνατόν να αναπληρωθεί αυτή η αρνητική λειτουργία των οργάνων σε σχέση με το αποτέλεσμα που αναμένεται απο τη λειτουργία του θεσμού. Γι' αυτό πρέπει να θεσπισθούν κυρώσεις, που θα δημιουργούν κάποιο φόβο ή θα έχουν συνέπειες για να λειτουργήσει αυτή η υπηρεσία.

Ως προς τους ειδικούς επιστήμονες και τη γραμματεία, εδώ γίνεται πάλι κομματική επιλογή και όχι πραγματική επιλογή, διότι ούτε καν αναφέρεται στην προεπιλογή και στις άλλες διατάξεις, ό,τι θα έπρεπε να γίνεται με τις προϋποθέσεις του ν. 2190/94.

Υπάρχουν με το ν. 2190/94 περιπτώσεις που εκείνοι τους οποίους θέλουν να προσλάβουν, τις πληρούν. Γιατί δεν το βάλατε και στην πρώτη περίπτωση.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Νικόλαος Κατσαρός): Το κουδούνι κτυπά για εσάς πάντως κύριε Τσαφούλια.

ΓΕΩΡΓΙΟΣ ΤΣΑΦΟΥΛΙΑΣ: Και για τον πολίτη από τα κακά του θεσμού που θα γίνουν. Εκεί για τον πολίτη κτυπά το κουδούνι αυτήν τη στιγμή, διότι ο θεσμός αυτός δεν θα είναι δυνατόν να αντιμετωπίσει αυτήν την προβληματική κατάσταση και την αδικία του. Γι' αυτό το λόγο θέλω να πω ότι καλύτερα είναι να προσδιοριστούν οι όροι, αφού η επιλογή θα γίνεται από τέτοιους ανθρώπους ικανούς να αντιμετωπίσουν τα προβλήματα και όχι να γίνει από μία σκοπιμότητα κομματικής λειτουργίας.

ΠΡΟΕΔΡΕΥΩΝ (Νικόλαος Κατσαρός): Η κα Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, το άρθρο 4 είναι πολύ σημαντικό, διότι μέσα από αυτό μπορούμε να διαγνώσουμε τι κάνει ο Συνήγορος του Πολίτη, αν κάνει κάτι και πόσο αποτελεσματικό είναι αυτό που κάνει.

Βλέπουμε, λοιπόν, ότι ο Συνήγορος του Πολίτη, όταν πάρει την αναφορά, έχει διάφορα δικαιώματα: να ζητά πληροφορίες, να εξετάζει πρόσωπα, να ενεργεί αυτοψία, να παραγγέλλει πραγματογνωμοσύνη. Και όταν τα κάνει όλα αυτά συντάσσει κάποιο πόρισμα, το οποίο γνωστοποιεί στον Υπουργό και κάνει τις προτάσεις που έχει να κάνει για να δικαιωθεί ο πολίτης.

Από εκεί και πέρα ποια μέσα διαθέτει για να γίνει αποτελεσματικός, δηλαδή να επιβάλει εκείνο που πρέπει να γίνει; 'Ενα μέσο είναι η δημοσιοποίηση της μη αποδοχής των προτάσεών του. 'Εχει μία ηθική αξία, μία αξία εντυπώσεων, αλλά δεν μπορούμε να πούμε ότι είναι και ένα αποτελεσματικό μέσο για να δικαιωθεί ο πολίτης, του οποίου τα δικαιώματα παραβιάστηκαν.

Το άλλο που φαίνεται ότι μπορεί να κάνει είναι κάτι με τα "πειθαρχικά". Εδώ θέλω να εντοπίσω το ενδιαφέρον μου και τις ερωτήσεις μου. Δεν καταλαβαίνω ακριβώς τι κάνει ο Συνήγορος του Πολίτη. Αφήνω κατά μέρος την πρώτη περίπτωση της παρ. 9 που αφορά την άρνηση του λειτουργού να συμμορφωθεί με αυτά που του ζητά ο Συνήγορος. Εάν δεν διεξάγει την έρευνα την οποία του ζητά, λέει εδώ, ότι αυτό συνιστά παράβαση καθήκοντος. Και είναι πειθαρχικό παράπτωμα η παράβαση καθήκοντος. Συνάγω, λοιπόν, το συμπέρασμα, ότι επιβάλλεται στον πειθαρχικό προϊστάμενο του υπαλλήλου να του κινήσει την πειθαρχική δίωξη για μη συνεργασία με το Συνήγορο. Πάει καλά.

Αλλά μετά το άρθρο λέει, πως αν διαπιστώσει ο Συνήγορος 

Σελίδα 5067 

από την έρευνα ότι υπάρχει παράνομη συμπεριφορά του λειτουργού έναντι του πολίτη, τότε ο Συνήγορος διαβιβάζει την έκθεση στο αρμόδιο όργανο και "μπορεί να προκαλέσει την πειθαρχική δίωξη του υπαιτίου".

Τί θα πει "μπορεί να προκαλέσει την πειθαρχική δίωξη του υπαιτίου"; Σημαίνει να ασκήσει ο ίδιος πειθαρχική δίωξη; Αν θέλουμε να καθιερώσουμε αυτό που είναι κάτι πολύ δραστικό, να το πούμε καθαρά. Δηλαδή να αποδεχθούμε, ότι δημιουργούμε δύο πειθαρχικούς προϊσταμένους για τον υπάλληλο που δεν συμπεριεφέρθη καλώς και δεν ικανοποίησε τον πολίτη. Ο ένας πειθαρχικός προϊστάμενος είναι αυτός που έχει στην υπηρεσία του και ο άλλος είναι ο Συνήγορος του Πολίτη, ο οποίος αποκτά πλέον διά του νομοθετήματός μας δικαίωμα άσκησης πειθαρχικής δίωξης. Το θέλουμε αυτό; Αν το θέλουμε πρέπει να το πούμε καθαρά και ίσως πρέπει να το αποφασίσουμε. Αλλιώς η φράση "μπορεί να προκαλέσει την πειθαρχική δίωξη του υπαιτίου" δεν καταλαβαίνω τι εννοεί. Δηλαδή παρακαλεί τον πειθαρχικό προϊστάμενο να ασκήσει πειθαρχική δίωξη; Αυτό δεν έχει αξία.

Αν αποφασίσουμε, ότι δεν θέλουμε να δώσουμε πειθαρχική δικαιοδοσία στο Συνήγορο του Πολίτη, τότε τουλάχιστον ας βγάλουμε αυτήν την απαράδεκτη φράση "μπορεί να προκαλέσει" που δεν λέει τίποτα και ας πούμε "ζητεί την πειθαρχική δίωξη του υπαλλήλου". Οπότε αυτό σημαίνει ότι απαιτεί από τον πειθαρχικό προϊστάμενο του υπαλλήλου να ασκήσει πειθαρχική δίωξη. Το ίδιο ισχύει και για το παρακάτω εδάφιο που λέει "ο Συνήγορος του Πολίτη μπορεί επίσης στις σοβαρές περιπτώσεις να προκαλέσει με έγγραφό του προς το αρμόδιο όργανο την πειθαρχική δίωξη του υπαιτίου". Πάλι δεν καταλαβαίνω. Κάνει αίτηση, εκλιπαρεί τον πειθαρχικό προϊστάμενο να ασκήσει δίωξη;

Λοιπόν, ή θα δώσουμε στο Συνήγορο του Πολίτη δικαίωμα άσκησης πειθαρχικής δίωξης αυτοτελές, ή θα περιλάβουμε μία έκφραση που θα λέει ότι ζητεί την πειθαρχική δίωξη του υπαλλήλου.

'Ενα ακόμα ερώτημα διευκρινιστικό. Στην παράγραφο 5 ορίζεται ότι όταν ζητεί πληροφορίες ο Συνήγορος, μπορεί να του αρνηθούν τα έγγραφα που ζητεί, αν χαρακτηριστούν ως αφορώντα την Εθνική 'Αμυνα, τη δημόσια ασφάλεια και τις διεθνείς σχέσεις. Εκεί μπορεί να υπάρξει άρνηση, αλλά ποιος θα κρίνει αν είναι δικαιολογημένη; Η υπηρεσία αυθαιρέτως ανακοινώνει π.χ. στον Συνήγορο του Πολίτη ότι "δε σας δίνω το έγγραφο που ζητάτε διότι αναφέρεται στην Εθνική 'Αμυνα ή στις διεθνείς σχέσεις της Χώρας". Πρέπει να βρούμε, λοιπόν, μια αρχή η οποία θα επιλύσει τη διαφορά.

ΠΡΟΕΔΡΕΥΩΝ (Νικόλαος Κατσαρός): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ:Το άρθρο 4 προσδιορίζει τη διαδικασία της έρευνας. Αναφέρει ποιο είναι το πλαίσιο μέσα στο οποίο θα αναπτύξει την ερευνητική του δραστηριότητα, ξεκινάει από πληροφορίες, από έγγραφα, από αυτοψίες κλπ. για να συγκροτήσει αντίληψη αν πρόκειται περί δικαίας ή όχι καταγγελίας ή παραπτώματος και τον εξοπλίζει με ορισμένες αρμοδιότητες. 

Νομίζω ότι σέβεται την αρχή που θέσαμε ότι ευρισκόμενο υπεράνω της υπηρεσίας όργανο ενεργεί με τρόπο που να σέβεται τις συντεταγμένες στην υπηρεσία εξουσίες. Εάν εξοπλιστεί με πειθαρχική δικαιοδοσία αλλάζει όλο το σύστημα. Αυτή η δυνατότητά του προσεγγίζεται να ασκήσει πειθαρχικό έλεγχο με τη δυνατότητα καταγγελίας στον Υπουργό ή αναφορά των αποτελεσμάτων του πορίσματος στον αντίστοιχο Υπουργό και στην αρμόδια υπηρεσία. Μπαίνουν δύο εσωτερικά όργανα που ευθύνονται για την υλοποίηση του πορίσματος του Συνηγόρου του Πολίτη. Βέβαια αν το πόρισμα οδηγεί σε πειθαρχικό έλεγχο ενός υπαλλήλου δε μένει ατιμώρητος, γιατί έχει δύο στάδια ελέγχου όπως την αρμόδια υπηρεσία να ενεργήσει προϊσταμένη του αντίστοιχου υπαλλήλου και τον αντίστοιχο Υπουργό. Του δίνει βέβαια και ένα δικαίωμα να προκαλέσει ο ίδιος τον πειθαρχικό έλεγχο. Το σύστημα είναι στεγανό και πιστεύω ότι αν εξαντλείται η προβλεπόμενη διαδικασία δε μένει καμία αμφιβολία ότι ο θεσμός γίνεται αποτελεσματικός και με τη λήψη ειδικών μέτρων.

Για το άρθρο 5, δεν ξέρω -για την άρση και της παραμικρής υποψίας για μη αντικειμενικότητα- εκεί τα στάδια προεπιλογή και επιλογή μήπως είναι το ίδιο και γίνεται από τους ειδικούς επιστήμονες ή από τον ίδιο το Συνήγορο. Δηλαδή τον εξοπλίζουμε αφού είναι εν συνεχεία πρόεδρος της πενταμελούς επιτροπής. Γίνεται δηλαδή μία προεπιλογή από τον ίδιο. Μήπως κάποια άλλη ρύθμιση θα καθησύχαζε τις αιωρούμενες ανησυχίες;

Τα άρθρα 4 και 5 νομίζω κινούνται μέσα στο γενικό άξονα και θεωρώ αδικαιολόγητη αν όχι σκόπιμη την απόλυτη απαισιοδοξία που εκφράστηκε από την πλευρά της Αντιπολίτευσης.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριοι συνάδελφοι, πολύ σωστά ο κ. Κατσικόπουλος επεσήμανε ότι στην παράγραφο 5 του άρθρου 4 που αναφέρεται η δημόσια και κρατική ασφάλεια, θα πρέπει να παραλείψουμε τη λέξη δημόσια. Την έχουμε παραλείψει από τα άλλα κείμενα, αναφερόμαστε μόνο στην κρατική ασφάλεια και θα παρακαλούσα σ'αυτό το σημείο να διορθωθεί το κείμενο.

Επαναλαμβάνω, στην παράγραφο 5 στο δεύτερο εδάφιο που αναφέρει: Δεν μπορεί να αντιταχθεί ο χαρακτηρισμός ως απόρρητο εκτός αν αφορούν την Εθνική 'Αμυνα και την κρατική ασφάλεια. Παραλείπουμε εδώ τη δημόσια ασφάλεια.

Στα όσα είπαν οι κύριοι συνάδελφοι θέλω να επισημάνω το εξής: 'Εχουμε μία άλλου είδους λειτουργία. 'Οπως έχουμε πει από την αρχή ο Συνήγορος του Πολίτη όπως εφαρμόζεται σ' όλο τον κόσμο, δεν έχει εκτελεστικές αρμοδιότητες. Το μεγάλο του όπλο είναι πως αναλαμβάνει διαμεσολαβητικό ρόλο αλλά και ρόλο κύρους. Και η σπουδαιότερη λειτουργία του είναι η δημοσιοποίηση της μη αποδοχής. Δηλαδή, αυτό που με ρώταγε η συνάδελφος κα Αλφιέρη στο προηγούμενο άρθρο, γιατί παραλείψατε τη δημοσιοποίηση, είναι λάθος. Εδώ είναι η δημοσιοποίηση και είναι πολύ σημαντική λειτουργία.

Η δημοσιοποίηση θα πρέπει να πω ότι σε πρώτη φάση δακτυλοδεικτεί τον υπεύθυνο ή την αδικία που γίνεται και καλεί τον αρμόδιο Υπουργό να λάβει τα μέτρα του και είναι πολύ σημαντικό αυτό γιατί γίνεται κάτω από τα μάτια όλου του κόσμου, όλης της κοινής γνώμης, του Ελληνικού Λαού. Αν ο Υπουργός αδικαιολόγητα δεν παίρνει τα μέτρα που πρέπει να λάβει, τότε δακτυλοδεικτείται ο Υπουργός. Και αυτό έχει μεγάλη σημασία διότι από εκεί και πέρα μπαίνουν σοβαρότερες πολιτικές λειτουργίες. Η Βουλή ασκεί πιο αποτελεσματικό έλεγχο στον Υπουργό εκείνο, ο οποίος αδικαιολόγητα δε λαμβάνει τα μέτρα για την καταπολέμηση μιας άλλης περίπτωσης σε βάρος ενός συμπολίτη μας και πέρα από τον Υπουργό υπάρχει και η κοινή γνώμη.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

Επομένως, αυτή η λειτουργία, η ευεργετική λειτουργία, η παιδαγωγική λειτουργία του Συνηγόρου του Πολίτη είναι πολύ σημαντική.

Δεν είναι πειθαρχικό όργανο όμως ο Συνήγορος του Πολίτη, ούτε θέλουμε να δημιουργήσουμε ένα καινούριο πειθαρχικό όργανο. Κάθε υπάλληλος έχει καθορισμένα πειθαρχικά όργανα που μπορούν να τον ελέγχουν και δεν μπορούμε να καθιερώσουμε και άλλα πειθαρχικά όργανα. 'Ομως με τη ρύθμιση την οποία προβλέπουμε κάνουμε το εξής: Ο Συνήγορος του Πολίτη στις περιπτώσεις που κρίνει ότι πρέπει κάποιος υπάλληλος να ελεγχθεί πειθαρχικά, τότε προκαλεί την πειθαρχική δίωξη με την έννοια ότι την προτείνει, στο αρμόδιο για την άσκηση πειθαρχικής δίωξης όργανο, το οποίο είναι δέσμιο να προχωρήσει σ' αυτήν. Ο πειθαρχικός προϊστάμενος δεν έχει την ευχέρεια από εκεί και πέρα να ξεφύγει και να μην ασκήσει την πειθαρχική δίωξη. 'Απαξ ζήτησε και την προκάλεσε ο Συνήγορος του Πολίτη είναι δέσμια η Διοίκηση, είναι δέσμιο το πειθαρχικό όργανο να προχωρήσει στον έλεγχο.

Σελίδα 5068 

'Ετσι, λοιπόν, δε συστήνουμε καινούριο πειθαρχικό όργανο σε βάρος του υπαλλήλου και από την άλλη πλευρά φροντίζουμε να μην παρασιωπάται η οποιαδήποτε διαπίστωση πειθαρχικού παραπτώματος.

Και μία τελευταία παρατήρηση. Ο Συνήγορος του Πολίτη, κύριε συνάδελφε, ενημερώνει σε κάθε περίπτωση. Σε κάθε περίπτωση, δηλαδή, γίνεται η ενημέρωση.

ΠΡΟΕΔΡΕΥΩΝ (Λουκάς Αποστολίδης): Θέλετε το λόγο, κύριε Σιούφα;

ΔΗΜΗΤΡΙΟΣ ΣΙΟΥΦΑΣ: 'Οχι, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Εσείς, κύριε Ιωαννίδη, θέλετε το λόγο;

ΦΟΙΒΟΣ ΙΩΑΝΝΙΔΗΣ: 'Οχι, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Υπάρχει κάποιος συνάδελφος που θέλει να δευτερολογήσει;

Κανείς.

Κηρύσσεται περαιωμένη η συζήτηση επί των άρθρων 4 και 5 και εισερχόμαστε στην ψήφισή τους.

Ερωτάται το Σώμα; Γίνεται δεκτό το άρθρο 4 όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς, το άρθρο 4 έγινε δεκτό όπως τροποποιήθηκε από τον κύριο Υφυπουργό, κατά πλειοψηφία.

Ερωτάται το Σώμα: Γίνεται δεκτό το άρθρο 5, όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς, το άρθρο 5 έγινε δεκτό, όπως τροποποιήθηκε από τον κύριο Υφυπουργό, κατά πλειοψηφία.

Εισερχόμαστε στη συζήτηση της ενότητας των άρθρων 6 έως 10.

Ο κ. Κατσικόπουλος έχει το λόγο.

ΔΗΜΗΤΡΙΟΣ ΚΑΤΣΙΚΟΠΟΥΛΟΣ: Σ' αυτήν την ενότητα θεσπίζεται το Σώμα Επιθεωρητών Ελεγκτών Δημόσιας Διοίκησης. Στο άρθρο 6 προβλέπεται η ίδρυση και η συγκρότησή του καθώς και το ποιοί ελέγχονται. Από αυτό το Σώμα ελέγχονται οι υπηρεσίες του Δημοσίου, των ΟΤΑ α' και β' βαθμού και οι επιχειρήσεις τους και τρίτο τα υπόλοιπα Νομικά Πρόσωπα Δημοσίου Δικαίου. Υπάρχουν και δύο εξαιρέσεις. Το Σώμα Επιθεωρητών Ελεγκτών Δημόσιας Διοίκησης δεν επιλαμβάνεται θεμάτων που εμπίπτουν στην αρμοδιότητα των ανεξάρτητων διοικητικών αρχών και του Σώματος των Οικονομικών Επιθεωρητών του Υπουργείου Οικονομικών.

Στην παράγραφο 2 προβλέπεται η συγκρότηση του Σώματος αυτού. Συγκροτείται από το Γενικό Επιθεωρητή και πενήντα Επιθεωρητές Ελεγκτές που είναι μόνιμοι υπάλληλοι. Αποσπώνται βέβαια από δημόσιες υπηρεσίες, Νομικά Πρόσωπα Δημοσίου Δικαίου και ΟΤΑ, είναι κατηγορίας ΠΕ με Α' βαθμό ή είναι απόφοιτοι από την Εθνική Σχολή Δημόσιας Διοίκησης και έχουν διετή τουλάχιστον υπηρεσία.

Στην παράγραφο 3 ορίζεται ότι ο Γενικός Επιθεωρητής και οι Επιθεωρητές Ελεγκτές αποσπώνται με απόφαση του Υπουργού Εσωτερικών Δημόσιας Διοίκησης και Αποκέντρωσης ύστερα από δημόσια πρόσκληση που προηγείται για να υποβληθούν οι υποψηφιότητες.

Στο άρθρο 7 προβλέπονται τα του Γενικού Επιθεωρητού.

Στο άρθρο 8 η ελεγκτική διαδικασία.

Στο άρθρο 9 προβλέπεται ότι μέσα σε δύο μήνες από την έναρξη ισχύος του νομοσχεδίου που συζητούμε καταργείται το Σώμα Ελεγκτών Δημόσιας Διοίκησης που υφίσταται σήμερα και παύουν να ισχύουν όλες οι σχετικές διατάξεις. Εννοείται ότι μέσα στην παραπάνω προθεσμία το Σώμα αυτό πρέπει να διεκπεραιώσει όλες τις εκκρεμείς υποθέσεις. Αυτά κύριε Πρόεδρε.

ΑΝΑΣΤΑΣΙΟΣ ΜΑΝΤΕΛΗΣ(Υφυπ. Εσωτερικών, Δημόσιας Διοίκησης και Αποκέντρωσης): Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Λουκάς Αποστολίδης): Ορίστε κύριε Υφυπουργέ, έχετε το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριοι συνάδελφοι, δεν έκανα δύο διορθώσεις-βελτιώσεις στο κείμενο παρασυρόμενος ότι τα είχαμε συζητήσει επί της αρχής. 'Ομως, είχαμε μιλήσει μόνο για την πρώτη ενότητα. Θέλω, λοιπόν, να πω ότι στην πρώτη παράγραφο του άρθρου 6 λέγαμε "ιδρύεται Σώμα Επιθεωρητών" αλλά για να είμαστε ακόλουθοι με όσα είπαμε και στο άρθρο 1 θα πούμε "συνιστάται Σώμα Επιθεωρητών" . Επίσης στο άρθρο 8, στο δεύτερο εδάφιο της παραγράφου 4, που αναφέρεται στην Εθνική 'Αμυνα και τη δημόσια ασφάλεια, πάλι και εδώ πρέπει να την αντικαταστήσουμε με τη φράση "κρατική ασφάλεια". Αυτή είναι η σαφής έννοια, αυτή θέλουμε να αποδώσουμε. 'Οχι τη δημόσια αλλά την κρατική ασφάλεια.

Αυτές είναι οι διορθώσεις, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ο κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, επειδή μιλάμε για κατάργηση του Σώματος Ελεγκτών Δημόσιας Διοίκησης -προφανώς του μέχρι τούδε υπάρχοντος-θα πρέπει να αναφερθεί και ο σχετικός νόμος διότι άλλως, επειδή ο τίτλος του άρθρου 6 είναι "Σώμα Επιθεωρητών Ελεγκτών Δημόσιας Διοίκησης", μπορεί να δημιουργηθεί κάποια σύγχυση. Δηλαδή, καταργούμε ένα Σώμα και θεσπίζουμε με τον ίδιο τίτλο ένα άλλο Σώμα τώρα. Πρέπει να αναφερθεί ο νόμος.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Είναι ο νόμος 2266.

ΠΡΟΕΔΡΕΥΩΝ (Λουκάς Αποστολίδης): Ο κ. Αυδής, έχει το λόγο.

ΛΕΩΝΙΔΑΣ ΑΥΔΗΣ: Λίγα θα πω, γιατί τα είπαμε όλα επί της αρχής.

Οι Επιθεωρητές της Διοίκησης είναι ένα Σώμα ανθρώπων της εκάστοτε πολιτικής εξουσίας που θα ελέγχει την τήρηση την κομματικής γραμμής από τη Διοίκηση. Το παράδειγμα της γαλλικής νομοθεσίας νομίζω ότι είναι εντελώς απρόσφορο γιατί δεν έχει καμία σχέση η Διοίκηση η ελληνική όπως είναι τώρα -η κομματισμένη, η πελατειακή διοίκηση- με τη γαλλική διοίκηση η οποία έχει μία αξιοπρέπεια. Είναι αυτό που λέμε "Η κοσκινούν το άνδρα της με τους πραματευτάδες".

Κατά τα άλλα υπάρχουν ιδιαίτερα επικίνδυνες διατάξεις. Πρώτα πρώτα απλώς επισημαίνω ότι εξασφαλίζεται και εδώ η πλήρης ετεροδικία των ανεξάρτητων διοικητικών αρχών. Θα επισημάνω στην παράγραφο 4 ότι οι επιθεωρητές έχουν δικαίωμα πρόσβασης στους φακέλους ή τα τηρούμενα ηλεκτρονικά αρχεία συμπεριλαμβανομένων και των απορρήτων εκτός αν αυτά αφορούν ζητήματα.... κλπ. Εδώ χωρίς καμία προϋπόθεση, χωρίς καμία εγγύηση αυτοί οι άνθρωποι, οι οποίοι θα είναι εγκάθετοι της Κυβέρνησης θα μπορούν να έχουν πρόσβαση σ' όλα τα απόρρητα στοιχεία. 'Ολες αυτές οι δήθεν εγγυήσεις που μας έλεγαν όταν συζητούσαμε προ ολίγων ημερών το νομοσχέδιο για το ηλεκτρονικό φακέλωμα -δε θυμάμαι ποιος ήταν ο ευφημισμός στον τίτλο του- πάνε περίπατο. Εδώ ειδικώς οι άνθρωποι της Κυβέρνησης θα έχουν δυνατότητα πρόσβασης σε οποιοδήποτε απόρρητο στοιχείο διότι έτσι βέβαια θα μπορούν να εκπληρώσουν την αποστολή τους για την οποία είπαμε αρκετά επί της αρχής και είναι περιττό να συνεχίσουμε.

Κατά τα άλλα βέβαια υπάρχει η πλειοψηφία η οποία θα συγκατανεύσει και το νομοσχέδιο θα γίνει νόμος.

ΠΡΟΕΔΡΕΥΩΝ (Λουκάς Αποστολίδης): Ο κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, θα ήταν ευχής έργο η Κυβέρνηση να είχε ακούσει την προτροπή της Αξιωματικής Αντιπολίτευσης και να άφηνε την καθιέρωση του θεσμού του Συνηγόρου του Πολίτη όπως επέμενε και σήμερα στα άρθρα που θεσμοθετούν αυτό το θεσμό και να μην επεκτεινόταν σ' όλα τα άλλα τα ζητήματα τα οποία σχετίζονται με τους επιθεωρητές ελεγκτές και για λόγους αρχής αλλά και για λόγους ουσίας.

Από την ώρα που έρχονται αυτές οι διατάξεις, θα μου επιτρέψετε να είμαι ιδιαίτερα αυστηρός σε ορισμένες από τις

Σελίδα 5069 

επισημάνσεις μου. Γιατί αν κύριε Υφυπουργέ και κύριε Πρόεδρε του Σώματος, η Δημόσια Διοίκηση δεν πάει καλά, αυτό οφείλεται στο γεγονός της ασυνέχειας, υπό την έννοια ότι μία Κυβέρνηση έρχεται και καθιερώνει αυτόν το θεσμό, έρχεται η άλλη και τον καταργεί. Απέτυχαν οι ελεγκτές Δημόσιας Διοίκησης ή έφεραν ένα νέο κλίμα και ένα νέο άνεμο στη Δημόσια Διοίκηση και έδωσαν μία ανακούφιση στον πολίτη που προσέφευγε σ'αυτούς ή ακόμα και σε υπηρεσίες που ζητούσαν τη συνδρομή τους; Η απάντηση είναι, όχι. Αλλά επειδή είναι η δεύτερη φορά που κάνετε επέμβαση στο Σώμα των Ελεγκτών με όσα έγιναν τα προηγούμενα χρόνια και ειδικά μετά το 1993 σε ρυθμίσεις, σε καταργήσεις, σε απομακρύνσεις, σε επιστροφές κ.ο.κ., τώρα έρχεσθε να δώσετε το τελειωτικό κτύπημα σ'ένα θεσμό, που απ'ό,τι φαίνεται είχε την ατυχία να θεσμοθετηθεί από την κυβέρνηση της Νέας Δημοκρατίας. Τότε είχαν ακουστεί ιδιαίτερα θετικά πράγματα, αλλά και αργότερα και μέσα και έξω στην Αίθουσα.

Τώρα ερχόμαστε και καθιερώνουμε το θεσμό του επιθεωρητού-ελεγκτού και καταργούμε το Σώμα των Ελεγκτών χωρίς να λαμβάνουμε καμία πρόνοια για τους ανθρώπους που υπηρέτησαν εκεί, αν θα έπρεπε να αξιοποιήσουμε την εμπειρία αυτών των ανθρώπων, αν θα έπρεπε τουλάχιστον να μετατρέψουμε το Σώμα των Ελεγκτών σε Σώμα Επιθεωρητών-Ελεγκτών, που θα ήταν η πλέον γενναία λύση. Βρήκατε ένα θεσμό, θέλετε να τον αλλάξετε. Μετακινήστε την ήδη λειτουργούσα υπηρεσία και ονομάστε την επιθεωρητές και ελεγκτές, αλλά πρέπει να βάλετε και τη σφραγίδα της κατάργησης, ότι καταργείτε το Σώμα των Ελεγκτών, σαν να επρόκειτο όλοι αυτοί που υπηρέτησαν, οι προηγούμενοι, αυτοί τους οποίους φέρατε εσείς, αυτοί οι ελάχιστοι που παρέμειναν από τους προηγούμενους κ.ο.κ. Οι λογικές αυτές δε μας βρήκαν ποτέ σύμφωνους.

Και την πληρώσατε αυτήν την κατάσταση περισσότερο παντός άλλου με τον τρόπο που λειτουργήσατε τη δεκαετία του 1980. Αλλά φαίνεται ότι δε βάλατε μυαλό ή δε διδαχθήκατε από αυτές τις συμπεριφορές και έρχεσθε τώρα και λέτε "καταργείται". Για μας κακώς, όχι γιατί το θεσμοθετήσαμε εμείς, αλλά γιατί σας είπα ότι κάποτε σ'αυτόν τον Τόπο να δώσουμε τα παραδείγματα της συνέχειας. Θα χαιρόμουν και θα ήμουν ο πρώτος που θα σας έλεγα μπράβο, γιατί βελτιώνετε αυτό το οποίο βρήκατε, το κάνετε καλύτερο. Και όχι μόνο εγώ και ολόκληρη η Αίθουσα, αλλά και η Ελληνική Κοινωνία, η Δημόσια Διοίκηση. Γιατί να το καταρτίσετε; Εν πάση περιπτώσει, το καταργείτε.

Τρία πράγματα θα σημειώσω σε όλη αυτήν τη διαδικασία. Διότι εδώ έχετε το Σώμα Επιθεωρητών και Ελεγκτών από τη μία μεριά, για τον εσωτερικό έλεγχο ολόκληρης της Δημόσιας Διοίκησης και τους τριάντα ειδικούς επιστήμονες από την άλλη μεριά που θα πλαισιώνουν το Συνήγορο που Πολίτη. Δύο, δηλαδή, νεοϊδρυόμενες ελεγκτικές αρχές.

Η θέση της Νέας Δημοκρατίας, κύριε Πρόεδρε, είναι πρώτον, να συνεχίσει να λειτουργεί το Σ.Ε.Λ και για το σημαντικό έργο που έχει προσφέρει, αλλά γιατί μπορούσε και μπορεί να μετεξελιχθεί στο Σ.Ε.Ε.Δ που καθιερώνετε τώρα. Πρόκειται ουσιαστικά για τριάντα πεπειραμένους ανθρώπους. Το γνωρίζετε πολύ καλά πώς έχουν επιλεγεί, πώς τους κρατήσατε και πού προσφέρουν υπηρεσίες. Αλλά τους καταργείτε.

(Στο σημείο αυτό, ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Μισό λεπτό, κύριε Πρόεδρε, γιατί δε θα δευτερολογήσω.

'Εχουν τεράστια εμπειρία. Δε σας ενδιαφέρει; Θα ξεκινήσετε πάλι από την αρχή. Είναι δικό σας θέμα.

Βεβαίως λέτε ότι η στελέχωση η οποία θα γίνει, μπορεί να προσλαμβάνει το ήμισυ περίπου των ελεγκτών, από ειδικούς επιστήμονες.

Εδώ αντί να μειώνεται ο δημόσιος τομέας, κάνουμε μια περαιτέρω διεύρυνση την στιγμή που επιδιώκουμε -και που εν πάση περιπτώσει θα ήταν λογικό- τα άτομα τα οποία θα στελεχώσουν αυτόν τον τομέα, να προέλθουν ύστερα από αυστηρή επιλογή από υπηρετούντες υπαλλήλους, οι οποίοι θα έχουν συγκεκριμένη εμπειρία, θα έχουν υπηρετήσει μέσα στο χώρο και τουλάχιστον αυτή η εμπειρία να τεθεί στη διάθεση του συγκεκριμένου τομέα. Είναι ένα άλλο θέμα.

Στους ελεγκτές Δημόσιας Διοίκησης που θα επιστρέψουν πλέον στις υπηρεσιακές μονάδες απ' όπου προήλθαν, δε θα πρέπει η Πολιτεία, το Υπουργείο που τους χρησιμοποίησε, να τους δώσει ένα πλεονέκτημα έναντι των άλλων συναδέλφων τους, για το χαμένο έδαφος που είχαν στην υπηρεσία τους; Παραδείγματος χάρη, να έχουν μια προτεραιότητα ή να θεωρείται το ότι υπηρέτησαν στο Σώμα Ελεγκτών Δημόσιας Διοίκησης ως επιπλέον προσόν όταν επιλέγονται για προϊστάμενοι υπηρεσιακών μονάδων. Πλήρης αδιαφορία. Γιατί τους εγκαταλείπετε στην τύχη του Θεού;

Θα ήθελα να κλείσω λέγοντας ότι αυτές οι παρατηρήσεις δε γίνονται από αντιπολιτευτική διάθεση. Γίνονται μόνο και μόνο από την πρόθεση της Αξιωματικής Αντιπολίτευσης -αφ'ενός μεν, σε ό,τι αφορά το θεσμό δείξαμε και την καλή μας πίστη και τις ιδέες με τις οποίες συνεισφέραμε- στο να βελτιωθεί η θεσμοθέτησή του. Αλλά σ'αυτά τα ζητήματα είμαστε απόλυτοι ότι κάνετε μέγα λάθος με το να καταργείτε τους Ελεγκτές Δημόσιας Διοίκησης την ώρα που θα μπορούσατε να τους συγχωνεύσετε με το Σώμα Επιθεωρητών Ελεγκτών. Τουλάχιστον, λάβετε πρόνοια για τους ανθρώπους που υπηρέτησαν. Διαλέχτηκαν αυτοί οι άνθρωποι, έφυγαν από την υπηρεσία τους για να προσφέρουν εκεί που εκλήθησαν και τουλάχιστον επιστρέφοντας να έχουν τη δυνατότητα να καλύψουν αυτό το κενό.

Μη φαίνεσθε σκληροί και παγεροί σε μια τέτοια πρωτοβουλία σας, σε μια τέτοια απόφασή σας, η οποία δίνει το κακό παράδειγμα της ασυνέχειας για τις επόμενες κυβερνήσεις σε θέματα τα οποία θα φέρουν τη σφραγίδα και την πρωτοβουλία σας.

ΠΡΟΕΔΡΕΥΩΝ (Λουκάς Αποστολίδης): 'Εχω την τιμή να ανακοινώσω προς το Σώμα ότι η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εθνικής 'Αμυνας:

α) "Κύρωση του τελικού κειμένου της 'Εκτακτης Διάσκεψης των Χωρών που μετέχουν στη Συνθήκη για τις Συμβατικές 'Ενοπλες Δυνάμεις στην Ευρώπη."

β) "Κύρωση Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Μολδαβίας σχετικά με τους όρους παροχής υποτροφιών σε σπουδαστές της Δημοκρατίας της Μολδαβίας για φοίτηση σε Ελληνικές Στρατιωτικές Σχολές."

Η κα Αλφιέρη έχει τον λόγο.

ΣΤΥΛΙΑΝΗ ΑΛΦΙΕΡΗ: Κύριε Πρόεδρε, θεωρούμε ότι είναι ατυχής η συνύπαρξη του άρθρου 6, του κεφαλαίου "Σώμα Επιθεωρητών-Ελεγκτών Δημόσιας Διοίκησης", με το "Συνήγορο του Πολίτη" και όσο και να θέλουμε αυτά τα δύο δεν μπορούν να συνυπάρξουν. Ο Συνασπισμός πιστεύει ότι πρέπει να φύγει όλο το άρθρο.

Θέλω όμως να κάνω δύο-τρεις παρατηρήσεις. Η μία παρατήρηση είναι ότι παρόλο που επιμένει η Κυβέρνηση ότι έχει διάθεση να ασχοληθεί με τη Δημόσια Διοίκηση και να βοηθήσει να έχουμε μία αξιοπρεπή και δημοκρατική Δημόσια Διοίκηση, αντί να πάρει μέτρα που να βοηθούν τη δημοκρατική λειτουργία της Δημόσιας Διοίκησης, αντίθετα, χρησιμοποιεί τον ένα δεσμευτικό θεσμό έναντι του άλλου.

Ειλικρινά, δεν μπορώ να καταλάβω σε τι θα εξυπηρετήσει το Σώμα Επιθεωρητών Δημόσιας Διοίκησης. Αν είχαμε ένα καλογραμμένο και δημοκρατικό δημοσιοϋπαλληλικό κώδικα που θα ήταν οι αρμοδιότητες, που θα ήταν η αξιοκρατία, που θα ήταν όλα αυτά τα πράγματα που χρόνια λέει το δημοσιοϋπαλληλικό κίνημα, νομίζω ότι ένας επιπλέον βρόγχος στη λειτουργία των δημοσίων υπαλλήλων δεν εξυπηρετεί.

Υπάρχει ένα θέμα, το οποίο είναι θέμα δεοντολογίας -θα έλεγα εγώ- η συμπεριφορά της Κυβέρνησης απέναντι στο Σώμα Ελεγκτών Δημόσιας Διοίκησης.

Εγώ θεωρώ, κύριε Πρόεδρε, ότι όσο και αυτοί να μην είχαν αρμοδιότητες, η λειτουργία τους τους έχει φέρει κάποια 

Σελίδα 5070 

προσόντα, αν θέλετε, η εμπειρία τους. Αυτή θα μπορούσε να αξιοποιηθεί από τη μεριά της Κυβέρνησης και στον Συνήγορο του Πολίτη. Γιατί έτσι, όπως είπαμε, στα άρθρα που έχουν τοποθετηθεί τα προσόντα είναι ατάκτως ερριμένα. Η εμπειρία, λοιπόν, που έχουν αυτοί οι άνθρωποι θα μπορούσε από τη μεριά της Κυβέρνησης να αξιοποιηθεί. Και αν θέλετε θα ήταν και ένα κίνητρο απέναντι στους δημόσιους υπαλλήλους πώς τους βλέπει η Κυβέρνηση για μια υπηρεσία που εξυπηρέτησε άμεσα τα κυβερνητικά συμφέροντα και όχι τα συμφέροντα των πολιτών.

Τελειώνοντας, λοιπόν, ο Συνασπισμός καταψηφίζει το Σώμα Επιθεωρητών, γιατί πιστεύει ότι δεν εξυπηρετεί, δε λύνει προβλήματα Δημόσιας Διοίκησης και πραγματικά δεν προωθεί την δημοκρατική λειτουργία της Δημόσιας Διοίκησης που τόσα έχετε πει αυτήν την εποχή, αλλά κανένα μέτρο ουσίας δεν έχετε πάρει.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: 'Οσον αφορά την κατ' άρθρον συζήτηση στο Σώμα Επιθεωρητών- Ελεγκτών Δημόσιας Διοίκησης, οπωσδήποτε θα αναφερθώ στις γενικές αρχές οι οποίες μου επέβαλαν την απόκρουση του θεσμού και την καταψήφισή του. Γιατί στη παράγραφο 3 του άρθρου 6 "Ο Γενικός Επιθεωρητής και οι Επιθεωρητές- Ελεγκτές Δημόσιας Διοίκησης, αποσπώνται με απόφαση του Υπουργού Εσωτερικών Δημόσιας Διοίκησης και Αποκέντρωσης ύστερα από ιδιαίτερη για κάθε περίπτωση δημόσια πρόσκληση προς υποβολή υποψηφιοτήτων". Αυτοί οι πενήντα θα επιλεγούν από τον Υπουργό Εσωτερικών. Επομένως, αυτοί δεν υπόκεινται σε διαδικασία διασφαλή ώστε να είναι αντικειμενικοί και αμερόληπτοι.

Είπα στην κατ' αρχήν συζήτηση ότι θα αποτελέσουν οπωσδήποτε ανθρώπους της κομματικής κυβερνητικής Παράταξης. Είναι περιπτωση καθαράς λειτουργίας κομματικής σκοπιμότητας και διατήρησης της αρχής επέμβασης της Κυβέρνησης στη Διοίκηση. Είναι ένα σώμα ανθρώπων που θα έχει δώσει τα χέρια καθαρά με την Κυβέρνηση για να εξυπηρετηθούν οι σκοποί και οι όροι της κυβερνητικής πολιτικής. 

Υπάρχει και ένα άλλο για το οποίο το αποκρούουμε. Το αποκρούουμε, κύριε Πρόεδρε, διότι επεμβαίνει στην εσωτερική λειτουργία και στους μηχανισμούς λειτουργίας της κατάστασης των υπαλλήλων των δημοσίων υπηρεσιών. Αυτοί θα είναι ο τρόμος και ο φόβος του υπαλληλικού κόσμου και της λειτουργίας δηλαδή των μηχανισμών στη Δημόσια Διοίκηση. Διότι μη γελιόμαστε, ο δημόσιος υπάλληλος φοβάται. Ο δημόσιος υπάλληλος έχει έναν ενδιάθετο φόβο μέσα του ότι η Κυβέρνηση μπορεί να του κάνει κακό. 'Οτι μπορεί να τον θέσει σε διαθεσιμότητα και να του κάνει κακό. Και υπό την έννοια αυτής της απειλής, της επέμβασης του κυβερνητικου μηχανισμού στη λειτουργία γενικότερα της Διοίκησης, ο υπάλληλος αυτός παραδίδεται και θα παραδίδεται εις τους επιθεωρητάς, οι οποίοι επιθεωρητές θα ελέγχουν όλη τη Δημόσια Διοίκηση κατά τους σκοπούς και τις προθέσεις του κυβερνητικού σχήματος κάθε φορά που θα κυβερνάει. 

Ο κ. Σιούφας ενδιαφέρθηκε για τους ελεγκτές της Δημόσιας Διοίκησης, διότι ο θεσμός των ελεγκτών, θεσπίστηκε επί Νέας Δημοκρατίας και οι άνθρωποι για τους οποίους σήμερα μάχεται ο κ. Σιούφας είναι άνθρωποι της Νέας Δημοκρατίας. Και γίνεται διαγωνισμός μεταξύ των διπολικών αυτών συστημάτων που επικρατούν από απόψεως διακυβέρνησης της Χώρας επί μια εικοσαετία και γίνεται διαγωνισμός μεταξύ Νέας Δημοκρατίας και ΠΑΣΟΚ για το πώς θα ελέγξουν με το απάνω χέρι, η μεν Νέα Δημοκρατία και ο κ. Σιούφας που ανήκει σ' αυτή, τους ελεγκτές, για να ελέγξει το σύστημα της Δημόσιας Διοίκησης. Επειδή οι ελεγκτές αυτής είναι της Νέας Δημοκρατίας, δεν του κάνουν του κ. Σιούφα, οπότε έρχεται το ΠΑΣΟΚ και λέει, θα βάλω δικούς μου να αντικαταστήσω εκείνους. Και βάζει τριετία. Αν εγνώριζε ο κ. Σιούφας ότι θα έρθει κυβέρνηση η Νέα Δημοκρατία πάνω στην τριετία και θα είχε δικαίωμα να διορίσει νέους επιθεωρητάς ελεγκτάς της Δημόσιας Διοίκησης, ίσως να μη μίλαγε για την προστασία των ελεγκτών, εκείνων που διόρισε η κυβέρνηση της Νέας Δημοκρατίας.

Αυτό το παιχνίδι του δικομματισμού, αυτή η επέμβαση του δικομματισμού και των κυβερνήσεων του δικομματισμού, έχουν διαλύσει τη Δημόσια Διοίκηση. Το αποτέλεσμα είναι ότι επί μία εικοσαετία, διαλύσατε και εσείς, κύριε Σιούφα, και το ΠΑ.ΣΟ.Κ. τη Διοίκηση της Χώρας. Είναι το κατάντημα και είναι ιστορική κατακραυγή εναντίον σας ότι αυτήν τη στιγμή διαγωνιζόσαστε. Αν οι ελεγκτές Δημόσιας Διοίκησης είναι εκείνοι που θα διωχθούν από την Κυβέρνηση του ΠΑ.ΣΟ.Κ. και δε θα είναι οι δικοί σας και υπάλληλοι ελεγκτές και επιθεωρητές της Δημόσιας Διοίκησης του ΠΑ.ΣΟ.Κ. ας διατηρηθούν επί μία τριετία ακόμη μετά τη λήξη της τριετίας αυτής. Και σ' αυτόν το διαγωνισμό πίπτει θύμα ο Ελληνικός Λαός, ο οποίος με μια Διοίκηση ξεχαρβαλωμένη, με μια απαίσια Διοίκηση, με μια Διοίκηση κομματισμένη, φανατισμένη και με μια Διοίκηση η οποία έχει πουληθεί στα συμφέροντα των εκάστοτε κυβερνήσεων που εκυβέρνησαν τη Χώρα επί μια εικοσαετία. Την καταντήσατε άχρηστη και αυτή η άχρηστη Διοίκηση δεν παρήγε ούτε ακαθάριστο εθνικό προϊόν που έπρεπε οι υπηρεσίες από τη Δημόσια Διοίκηση να παράγουν ακαθάριστο εθνικό προϊόν. Και επί των ημερών της κυβερνήσεως του κ. Σιούφα το 1990 και το 1993 το ακαθάριστο εθνικό προϊόν στη χώρα μας ήταν μηδέν και οφείλετο στην αποδοχή μιας κακοδιοίκησης την οποία υιοθέτησε κατά πρώτο λόγο η Νέα Δημοκρατία μετά το ΠΑΣΟΚ. Με αυτά τα χάλια δε γίνεται Κράτος. 'Ενα τέτοιο Κράτος, αιρέτω, αποτελεί τον εμπαιγμό της ιστορίας και να μη μάχεστε και οι δυο Παρατάξεις εδώ ότι εξυπηρετείτε τα συμφέροντα του 'Εθνους, του πολίτου. Εξυπηρετείτε τα κομματικά σας συμφέροντα κύριοι της Ρηγίλλης και της Χαριλάου Τρικούπη. Και εν ονόματι αυτής της αληθείας, καταλήγω ότι έχετε καταστρέψει τον Ελληνικό Λαό και μη μάχεστε γιατί πλέον αποκαλυφθήκατε, φανερωθήκατε ότι δεν είσαστε τίποτε άλλο παρά, παναθηναϊκός και ολυμπιακός.

ΠΡΟΕΔΡΕΥΩΝ (Λουκάς Αποστολίδης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Τιμώ το συνάδελφο, είναι προκεχωρημένη η ώρα, οικτίρω όμως την προσπάθειά του να φέρει πράγματα εδώ πέρα που είναι και γνωστά και περιττά.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών Δημόσιας Διοίκησης και Αποκέντρωσης): Με συγχωρείτε, χρησιμοποιήθηκε η λέξη "αλητεία" ή δεν άκουσα καλά;

ΠΡΟΕΔΡΕΥΩΝ(Λουκάς Αποστολίδης): Δε νομίζω, κύριε Μαντέλη. Ο κ. Σιούφας είπε ...

ΑΝΑΣΤΑΣΙΟΣ ΜΑΝΤΕΛΗΣ(Υφυπ. Εσωτερικών, Δημόσιας Διοίκησης και Αποκέντρωσης): Δε νομίζω.

ΔΗΜΗΤΡΙΟΣ ΣΙΟΥΦΑΣ: Δεν κατάλαβα, κύριε Πρόεδρε, τι είπα;

ΠΡΟΕΔΡΕΥΩΝ(Λουκάς Αποστολίδης): Απευθύνθηκε σε σας ο κ. Τσαφούλιας και ρώτησε ο κ. Μαντέλης αν άκουσε κάποια φράση. Δε νομίζω όμως.

ΓΕΩΡΓΙΟΣ ΤΣΑΦΟΥΛΙΑΣ: Αν ο κ. Μαντέλης ενδιαφέρεται για κάποια παράβαση που έκανα αυτεπαγγέλτως να μην επεμβαίνει.

ΠΡΟΕΔΡΕΥΩΝ(Λουκάς Αποστολίδης): Κύριε Τσαφούλια, ζήτησε το λόγο από τον Πρόεδρο ...

ΑΝΑΣΤΑΣΙΟΣ ΜΑΝΤΕΛΗΣ(Υφυπ. Εσωτερικών, Δημόσιας Διοίκησης και Αποκέντρωσης): Ρωτάω αν χρησιμοποιήθηκε κάποια έκφραση που δεν πρέπει να ακούγεται μέσα στην Αίθουσα.

ΓΕΩΡΓΙΟΣ ΤΣΑΦΟΥΛΙΑΣ: Δεν ανακαλώ την έκφραση.

ΑΝΑΣΤΑΣΙΟΣ ΜΑΝΤΕΛΗΣ(Υφυπ. Εσωτερικών, Δημόσιας Διοίκησης και Αποκέντρωσης): Αν τη χρησιμοποιήσατε, εγώ θα ζητούσα από το Προεδρείο της Βουλής...

ΠΡΟΕΔΡΕΥΩΝ(Λουκάς Αποστολίδης): Σας παρακαλώ, κύριε Υφυπουργέ.

Κύριε Τσαφούλια, ζητήσατε το λόγο;

ΓΕΩΡΓΙΟΣ ΤΣΑΦΟΥΛΙΑΣ: Ζητώ το λόγο επί προσωπικού. Δεν ανακαλώ καμιά φράση. Θα γραφεί με κεφαλαία γράμματα στην ιστορία των Πρακτικών της Βουλής.

Σελίδα 5071 

ΠΡΟΕΔΡΕΥΩΝ(Λουκάς Αποστολίδης): Ποια φράση;

ΓΕΩΡΓΙΟΣ ΤΣΑΦΟΥΛΙΑΣ: Αυτή που λέει ο κ. Μαντέλης. Ας σας εξηγήσει ο κ. Μαντέλης ποια φράση είναι.

ΠΡΟΕΔΡΕΥΩΝ(Λουκάς Αποστολίδης): Κύριε Τσαφούλια είναι και το προκεχωρημένο της ώρας αλλά και δε νομίζω να σας έθιξε κανείς. Εσείς ανάψατε μόνος σας. 

'Εχετε το λόγο, κύριε Σπυριούνη.

ΓΕΩΡΓΙΟΣ ΤΣΑΦΟΥΛΙΑΣ: Με έθιξε, δεν ανακαλώ τίποτε απ' αυτά που είπα. 

ΚΥΡΙΑΚΟΣ ΣΠΥΡΙΟΥΝΗΣ: 'Ερχονται δυο επίπεδα να καλύψουν και να συμπληρώσουν το θεσμό. Το επίπεδο υπεράνω και έξω από το εσωτερικό της Δημόσιας Διοίκησης που λέγεται Συνήγορος του Πολίτη και το επίπεδο το εσωτερικό της Δημόσιας Διοίκησης που λέγεται επιθεωρητές, ελεγκτές Δημόσιας Διοίκησης. Το δεύτερο έρχεται να διευρύνει τον επιτυχημένο θεσμό των ελεγκτών Δημόσιας Διοίκησης του νόμου του 1992 της Νέας Δημοκρατίας.

Είχε όμως, όπως αναφέρεται στην εισηγητική έκθεση για να βάλουμε τα πράγματα σε μια σειρά. Και τέλος πάντων την αντιπολίτευσή μας να την κάνουμε μέσα στα όρια της λογικής για να μην πω και της ευπρέπειας, που είναι αυτονόητο και περιττό να το θίγουμε. Οπως αναφέρεται στην εισηγητική έκθεση, ο θεσμός εκείνος είχε μερικές δυσκαμψίες παρουσιάσει. 'Ηταν πολυπρόσωπος και είχε, κύριε Σιούφα, όπως και εμείς επράξαμε κατά το παρελθόν και πιστεύω ότι θα έχουμε το θάρρος να μην το συνεχίσουμε στο μέλλον, ένα σφικτό κομματικό εναγκαλισμό.

Μη μου πείτε ότι δεν έχει μεσολαβήσει η κομματική σκοπιμότητα στην επιλογή αυτών των ανθρώπων, γιατί δεν είχε κανένα αντικειμενικό πλαίσιο κριτηρίων. Εδώ υπάρχει ένα πλαίσιο κριτηρίων στο θεσμό. Υπάρχει ο 2190. Γίνεται δημόσια πρόσκληση, δημοσιεύεται κ.λπ., που ακολουθεί τις διαδικασίες του 2190 και παρακαλώ τον κύριο Υπουργό να μας απαντήσει επ' αυτού. Πιστεύω ότι υλοποιείται η διαδικασία που προβλέπεται από τον 2190. Στην επιλογή επιθεωρητών εδώ γενικώς επιλέγεται από τον Υπουργό, αλλά με τη διαδικασία δημοσίευσης σε δύο τουλάχιστον ημερήσιες εφημερίδες κ.λπ., σύμφωνα με το άρθρο 14 του ν. 2190. Επομένως, βάζουμε διαδικασίες αντικειμενικών κριτηρίων, όπως αυτές καθορίζονται στο γνωστό νόμο του 1994 για τη Δημόσια Διοίκηση.

Το δεύτερο πρόβλημα είναι, αν χρειάζονται αυτοί. Χρειάζεται να διευρυνθεί ο επιτυχημένος θεσμός των ελεγκτών Δημόσιας Διοίκησης; 'Εχουμε συναποκομίσει μία εμπειρία από τη λειτουργία τριών, τεσσάρων, πέντε ετών. Επειδή ανιχνεύσαμε έναν παρθένο χώρο, είναι πολύ φυσικό να ανακύψουν προβλήματα που δεν τα καλύπτει ο παλαιός νόμος. Και είναι φυσικό εκείνη η πρόβλεψη να μην ανταποκρίνεται σήμερα και αύριο στα πράγματα. 

Η αναγκαιότητα, λοιπόν, της αντικατάστασης του μέχρι τώρα ισχύοντος θεσμού των ελεγκτών Δημόσιας Διοίκησης, πηγάζει από αυτά ακριβώς τα επικαλούμενα στοιχεία, ότι σαν αρχικός θεσμός λειτούργησε, συναποκόμισε μια πλούσια εμπειρία, ένα έργο θετικό, το οποίο, όμως, δεν ανταποκρίνεται στην απώτατη σκέψη, στο βάθος της σκέψης του νομοθέτη εκείνης της στιγμής.

Αφού, λοιπόν, ομιλούμε περί ενός νέου θεσμού, του Συνήγορου του Πολίτη, με την ευκαιρία αυτή, έρχεται να διευρυνθεί και το σύστημα των ελεγκτών της Δημόσιας Διοίκησης του νόμου του 1992. Θεωρώ λίαν επιτυχημένη τη διεύρυνση και, αν υπάρχουν κάποια σημεία, κύριε Υπουργέ -δώσατε σημεία υψηλής συναινετικής ευαισθησίας- να τα κουβεντιάσουμε και να τα διορθώσουμε και να άρουμε τις λογικά συντρέχουσες ίσως επιφυλάξεις σε κάποια σημεία των διατάξεων. Καθορίζονται οι διαδικασίες για το γενικό επιθεωρητή, για την ελεγκτική διαδικασία κ.λπ.

Θεωρώ αναγκαίο το θεσμό, λοιπόν, και τις ρυθμίσεις που τον καλύπτουν γόνιμες.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριε Πρόεδρε, επιτρέψτε μου να απευθυνθώ σε σας, υπάρχουν τα άρθρα 77 και 78 του Κανονισμού, που λέγουν ότι όταν σ' αυτήν την Αίθουσα χρησιμοποιούμε προσβλητικές εκφράσεις κατά των μελών της Κυβέρνησης, του Προέδρου της Δημοκρατίας, μελών της Βουλής, του Προεδρείου, τότε, σ' αυτήν την περίπτωση, ο Πρόεδρος της Βουλής, εάν διαπιστώσει ότι έγινε κάτι τέτοιο, ζητά να διορθωθεί αυτή η συμπεριφορά και αν δε διορθωθεί, δίνει εντολή να διαγραφεί από τα Πρακτικά της Βουλής. Εάν πράγματι χρησιμοποιήθηκε μία φράση που θα μπορούσε να ήταν προσβλητική -και θα παρακαλούσα εσείς να το εκτιμήσετε αυτό, εγώ έχω την εντύπωση ότι ακούστηκε μία φράση κατά της Ελληνικής Κυβερνήσεως, που ήταν άκρως αρνητική- θα παρακαλούσα, λοιπόν, εφαρμόζοντας αυτές τις διατάξεις, τουλάχιστον να διαγράψετε από τα Πρακτικά αυτές τις άκομψες λέξεις.

ΠΡΟΕΔΡΕΥΩΝ (Λουκάς Αποστολίδης): Επιτρέψτε μου, κύριε Υπουργέ, να το διευκρινίσουμε.

Ορίστε, κύριε Τσαφούλια.

ΓΕΩΡΓΙΟΣ ΤΣΑΦΟΥΛΙΑΣ: Το κείμενο είναι στα Πρακτικά. Η φαντασία του κυρίου Υπουργού υπερβαίνει την επιθυμία του. Ο τρόπος με τον οποίο εμίλησα, ήταν τρόπος μέσα από την ψυχή μου και ήταν ό,τι πίστευα. Επομένως, εάν πρόσεχε τη διατύπωση των εννοιών και των φράσεων που εχρησιμοποιήθησαν από εμένα, θα ήταν περιττή η παρέμβασή του.

Γι' αυτόν το λόγο, θέλω να πω, επειδή μόνο με υποθέσεις δεν είναι δυνατόν να γίνονται διαγραφές, ο κύριος Υπουργός ας αποσύρει τη δήλωση, διότι είναι δήλωση ερειδομένη σε υποθετική και φανταστική πρακτική, την οποία δεν πρέπει να ακολουθεί.

ΠΡΟΕΔΡΕΥΩΝ (Λουκάς Αποστολίδης): Θέλετε να διευκολύνετε το Προεδρείο και τη διαδικασία; Σας ερωτώ, λοιπόν, ευθέως, κύριε Τσαφούλια. Ακούστηκε η λέξη "αλητεία"; 

ΓΕΩΡΓΙΟΣ ΤΣΑΦΟΥΛΙΑΣ: 'Οχι, σε καμία περίπτωση.

ΠΡΟΕΔΡΕΥΩΝ (Λουκάς Αποστολίδης): Αυτό ρώτησε και ο κύριος Υφυπουργός. Από τη στιγμή που δεν ακούστηκε, δε νομίζω ότι είναι αντικείμενο συζήτησης περαιτέρω.

ΓΕΩΡΓΙΟΣ ΤΣΑΦΟΥΛΙΑΣ: Δε θέλω να πιστεύω ότι ο κύριος Υφυπουργός πάσχει από βαρυκοϊα. Εκείνο που θέλω να τονίσω είναι ότι ούτε τέτοια φράση ηκούσθη ούτε τέτοια λέξη ελέχθη. Η δε εμπειρία μου γύρω ...

ΠΡΟΕΔΡΕΥΩΝ (Λουκάς Αποστολίδης): Κύριε Τσαφούλια, με συγχωρείτε. Τώρα προσπαθείτε να δημιουργήσετε θέμα εκεί που δεν υπάρχει. Εύλογα ο κύριος Υφυπουργός, έχοντας και την ευαισθησία για να προστατεύσει, αν θέλετε, και εμάς και το Κοινοβούλιο και το Προεδρείο και την Κυβέρνηση, ως μέλος της Κυβερνήσεως αναρωτήθηκε και ζήτησε από εσάς να κάνετε τη διευκρίνηση. Κάνατε τη διευκρίνηση και τελείωσε το θέμα.

Ολοκληρώστε, παρακαλώ. 

ΓΕΩΡΓΙΟΣ ΤΣΑΦΟΥΛΙΑΣ: Ολοκληρώνοντας λέγω, ότι οποιαδήποτε λειτουργία προσθαφαιρετικής μνήμης, χωρίς την πραγματικότητα, δεν είναι δυνατόν να υιοθετεί τέτοιες πρακτικές.

ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Εσωτερικών, Δημόσιας Διοίκησης και Αποκέντρωσης, κ. Μαντέλης έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Μου αρκεί, έστω και με αυτόν τον τρόπο, η ανάκληση.

ΓΕΩΡΓΙΟΣ ΤΣΑΦΟΥΛΙΑΣ: Δεν έγινε ανάκληση. Ο κύριος Υφυπουργός πρέπει να ανακάλεσει. Δεν είμαστε το ίδιο.

ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Τσαφούλια, δεν έχετε το λόγο.

Συνεχίστε, κύριε Υπουργέ.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Στο άρθρο 8, κύριε Πρόεδρε. Ακούγοντας όσα είπαν οι συνάδελφοι, ήθελα να πω ότι θα πρέπει να κάνουμε μία περαιτέρω βελτίωση της παραγράφου 4. Λέμε ότι "οι επιθεωρητές ελεγκτές έχουν το δικαίωμα πρόσβασης στους φακέλους ή τα τηρούμενα ηλεκτρονικά στοιχεία συμπεριλαμβανομένων και των απορρήτων" κ.λπ. Θα 

Σελίδα 5072 

παρακαλέσω να διαγραφούν οι λέξεις "ή τα τηρούμενα ηλεκτρονικά στοιχεία".

Επίσης, σύμφωνα με την παρατήρηση που έγινε από τους συναδέλφους στο άρθρο 10 για να προσδιορίσουμε το Σώμα Ελεγκτών Δημόσιας Διοίκησης, θα προσθέσουμε που συνεστήθη από τους νόμους 1892 και 1943/91, όπως τροποποιήθηκαν με το ν. 2266/94.

Τώρα, επί της ουσίας αυτών που συζητήσαμε. 'Ηθελα να δώσω την εξής διαβεβαίωση. Το Σώμα Ελεγκτών Δημόσιας Διοίκησης συνεστήθη -όπως και άλλες πολλές απόπειρες που έχουμε κάνει για τη βελτίωση της Δημόσιας Διοίκησης- με την ελπίδα, και ότι θα απέδιδε πάρα πολύ. Δεν μπορώ να πω ότι πέτυχε πλήρως στις προσδοκίες μας. Αλλά δεν μπορώ να φθάσω και στο σημείο να πω ότι δε λειτούργησε προς θετική κατεύθυνση και δεν είχε μία χρήσιμη λειτουργία. Επομένως ήταν και είναι ένα χρήσιμο εργαλείο. Δεν έφθασε στο μάξιμουμ που περιμέναμε ή που ανέμενε η Βουλή όταν το θέσπιζε, αλλά ταυτόχρονα δε μηδενίζεται και η μέχρι σήμερα λειτουργία του. Γι' αυτόν ακριβώς το λόγο -θεσπίζοντας τον Συνήγορο του Πολίτη, του οποίου ένα μεγάλο μέρος αρμοδιοτήτων ήταν αρμοδιότητες που ασκούσε μέχρι σήμερα το Σώμα Ελεγκτών Δημόσιας Διοίκησης- μας προβλημάτισε τι θα κάναμε με το Σώμα Ελεγκτών. Γι' αυτό ακριβώς το θέμα συζητήσαμε με το ίδιο το Σώμα των Ελεγκτών Δημόσιας Διοίκησης. Συζητήσαμε δηλαδή με την Διοικούσα Επιτροπή πως θα αξιοποιήσουμε την υπάρχουσα εμπειρία, αλλά και τα στελέχη εκείνα, τα οποία προσέφεραν με τις δυνάμεις τους και αναζητήσαμε τρόπους με τους οποίους θα μπορούσαν να αποδώσουν καλύτερα.

Μία σκέψη θα ήταν να εντασσόταν αυτούσιο το Σώμα Ελεγκτών στον Συνήγορο του Πολίτη. Θα πρέπει όμως να πω ότι η απόφαση της Κυβέρνησης είναι πως πρέπει εκτός από τον εξωτερικό έλεγχο του Συνηγόρου, να υπάρχει εσωτερικός έλεγχος και επιθεώρηση. Ο έλεγχος πολλές φορές έχει το στοιχείο του εκτάκτου, κατόπιν καταγγελίας κ.λπ.. 'Ομως εμείς θεωρούμε ότι πρέπει να υπάρχει μία πληρέστερη, διαρκής και τακτική λειτουργία ελέγχου, δηλαδή επιθεώρηση με την οποία η διοίκηση στο εσωτερικό της ελέγχει και κανείς δεν θα αισθάνεται ασύδοτος. Αυτό νομίζω ότι είναι κατοχύρωση και του δημοσίου υπαλλήλου, του δημοσίου υπηρέτου όταν καλώς ασκεί τα καθήκοντά του. Θέλει και ο ίδιος να ελέγχεται, θέλει και ο ίδιος να επιθεωρείται για να αναδεικνύεται και ο κόπος του και η αποδοτικότητά του.

Η απόφαση, λοιπόν, ήταν ότι πρέπει να υπάρχει εσωτερικός έλεγχος και κανείς μέσα στη Δημόσια Διοίκηση να μην αισθάνεται ασύδοτος.

Η μία σκέψη ήταν να ενταχθεί όλο το Σώμα των Επιθεωρητών στο Συνήγορο του Πολίτη. 'Ομως, του Συνήγορου πρέπει να του αφήσουμε την ευχέρεια να επιλέξει μόνος του τους συνεργάτες του. Δεν πρέπει να του πούμε εμείς ποιούς θα επιλέξει. Πρέπει να επιλέξει αυτούς που θεωρεί καλύτερους. 'Ομως, είναι αναμφίβολο ότι, μεταξύ εκείνων που θα αποσπάσει, θα αξιοποιήσει και στελέχη από το Σώμα Επιθεωρητών. Ακριβώς γι' αυτό το λόγο κάναμε και τη διόρθωση που σας είπα, όταν συζητούσαμε το σχετικό άρθρο. Επειδή υπήρχε περίπτωση να μην καταλαμβάνεται από τις περιπτώσεις που περιγράφαμε στην αρχική διατύπωση του άρθρου 5 του συζητούμενου σχεδίου νόμου, προσθέσαμε στην παράγραφο 2 την φράση "ή υπάλληλοι του δημοσίου τομέα ΠΕ με οκταετή υπηρεσία". Δίνουμε έτσι τη δυνατότητα στο Συνήγορο του Πολίτη, να επιλέξει και από τους Ελεγκτές Δημόσιας Διοίκησης και να μην υπάρχει κάποιος ο οποίος δε θα επιλεγεί, επειδή δεν είχε τα αυξημένα προσόντα του ειδικού επιστημονικού προσωπικού.

Στη συνέχεια, όταν θα προχωρήσουμε και θα συσταθεί το Σώμα Επιθεωρητών ο Υπουργός θα επιλέξει καταρχήν από αυτό το Σώμα.

Σήμερα υπηρετούν πενήντα ελεγκτές. Εμείς θέλουμε να ελέγξουμε και να αξιολογήσουμε και στελέχη που σήμερα δεν υπηρετούν στο Σώμα, όπως και εκείνα που κατά το παρελθόν συνεισέφεραν. Προφανώς αυτοί που έχουν μια εμπειρία πρέπει να αξιοποιηθούν και να ενταχθούν στο Σώμα των Επιθεωρητών ή στην υπηρεσία του Συνήγορου του Πολίτη. Θέλουμε να διασωθεί η εμπειρία, θέλουμε τα στελέχη που έκαναν θετικό έργο και προσέφεραν, να συνεχίσουν να προσφέρουν.Αυτό είναι καταχωρημένο στα Πρακτικά, ότι έτσι θα κινηθούμε.

'Ομως δεν πρέπει να το περιλάβουμε σαν διάταξη . Κατατέθηκε μια σχετική τροπολογία, με την οποία προτείνεται με βάση το τυπικό στοιχείο να βάλουμε προτεραιότητες κ.λπ. Τότε όμως θα δημιουργούσαμε ένα καινούριο κύκλο αέναων δικαστικών διενέξεων, ακυρώσεων κ.λπ. Πρέπει ο Συνήγορος να έχει ευχέρεια να επιλέξει, πρέπει ο Υπουργός να αξιολογήσει την υπηρεσία που προσέφεραν τα στελέχη του Σώματος Ελεγκτών και εκείνων που υπηρέτησαν στο παρελθόν. 'Ετσι πρόκειται να στελεχωθεί και ο Συνήγορος του Πολίτη και το Σώμα Ελεγκτών. Αυτή είναι η πρόθεσή μας, την οποία θέλω να έχετε υπόψη σας.

ΠΡΟΕΔΡΕΥΩΝ(Λουκάς Αποστολίδης): Πριν δώσω το λόγο στον κ. Σιούφα και για την αποκατάσταση της αλήθειας, αυτό που ακούσατε, κύριε Υφυπουργέ, τη λέξη "αλητείας", ήταν η λέξη "αληθείας". Η συζήτηση έγινε για ένα "Θ" αντί για "τ". Αυτή είναι, όπως είδαμε από τα Πρακτικά η πάσα αλήθεια, όπως ακριβώς αποτυπώθηκε στο λόγο του κ. Τσαφούλια.

ΓΕΩΡΓΙΟΣ ΤΣΑΦΟΥΛΙΑΣ: Ευχαριστώ που με δικαιώνετε.

ΠΡΟΕΔΡΕΥΩΝ(Λουκάς Αποστολίδης): Αυτό είχαμε χρέος, κύριε Τσαφούλια, να το κάνουμε.

Ο κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, δε με πείσατε, παρά το γεγονός ότι είναι θετικά αυτά τα οποία αναφέρετε, για τον τρόπο με τον οποίο θα λειτουργήσετε και για τη στελέχωση των Υπηρεσιών του Συνηγόρου του Πολίτη και για τη στελέχωση του Σώματος Επιθεωρητών και Ελεγκτών.

Εγώ σας έβαλα όμως και άλλο ένα θέμα, για εκείνους οι οποίοι δε θα επιλεγούν και θα επιστρέψουν στις υπηρεσίες τους. Υπάρχει ένα θέμα ηθικής τάξεως απέναντι σ' αυτούς και σ' ό,τι αφορά το χρόνο τον οποίο απουσίασαν από τις υπηρεσίες τους και σ' ό,τι αφορά τα προσόντα με την εμπειρία την οποία απέκτησαν σ' ό,τι αφορά κριτήριο για την επιλογή να κουβαλάνε κάτι όταν πρόκειται να επιλεγούν για θέσεις προϊσταμένων διοίκησης, να έχουν κάτι το επιπλέον από αυτήν τη θητεία την οποία έκαναν στο Σώμα Ελεγκτών Δημόσιας Διοίκησης.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Και μία τελευταία εξήγηση. Οι ελεγκτές στο σημερινό Σώμα δεν είχαν μόνιμη θέση. 'Ηταν με μία ορισμένη θητεία. Μετά το πέρας της θητείας αυτής αξιολογούντο και εάν τυχόν δεν αξιολογούντο θετικά για να παραμείνουν, φεύγανε και επομένως σύμφωνα με τους κείμενους νόμους τον 1892 και τον 1943, επέστρεφαν στην υπηρεσία τους. Το καθεστώς το οποίο είχαν θα συνεχίσουν να έχουν, εάν έχουμε μία τέτοια περίπτωση, σαν και αυτή που αναφέρατε.

ΔΗΜΗΤΡΙΟΣ ΣΙΟΥΦΑΣ : Σήμερα δε συμβαίνει αυτό...

ΠΡΟΕΔΡΕΥΩΝ(Λουκάς Αποστολίδης): Να μη γίνεται διάλογος, κύριε Σιούφα!

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): ' Ηδη υπάρχουν .

Ειδική ρύθμιση για τους σημερινούς, τους οποίους ενδεχόμενα να τους εξοπλίσουμε με περισσότερα προνόμια τα οποία οι προηγούμενοι δεν τα είχαν από το ν.1943, δεν είναι σωστό να κάνουμε. Θα είναι με το ίδιο καθεστώς.

Αλλά έχω την εντύπωση ότι στην πραγματικότητα όλα αυτά τα στελέχη θα αξιοποιηθούν, γιατί διαθέτουν μια πολύ σημαντική εμπειρία. Και επομένως συζητάμε για κάποιο πράγμα που στην πράξη δε θα έχει και ιδιαίτερο ενδιαφέρον.

ΠΡΟΕΔΡΕΥΩΝ (Λουκάς Αποστολίδης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ : Δε θα μιλήσω πάλι γενικά, δεν άλλαξε η εκτίμησή μας για το άρθρο. 'Ηθελα για την τροπολογία της παραγράφου 4, για την τροποποίηση που δέχτηκε ο κύριος Υπουργός, να πω ότι δεν αλλάζει το πράγμα. Δε σημαίνει 

Σελίδα 5073 

τίποτε. Διότι εάν διαγραφούν οι λέξεις "τα τηρούμενα ηλεκτρονικά στοιχεία" μένει η διατύπωση:"Επίσης έχουν δικαίωμα πρόσβασης στους φακέλους, συμπεριλαμβανομένων και των απορρήτων, εκτός εάν αυτά αφορούν ζητήματα που ανάγονται ..." κ.λπ.

Εάν ήθελε ο κύριος Υπουργός να παραμείνουμε στα στοιχεία τα οποία θεμιτώς λαμβάνονται υπόψη, θα μιλούσε για υπηρεσιακούς φακέλους.

Το αν τηρούνται με σύστημα καρτελών ή με σύστημα αρχειοθέτησης ή ηλεκτρονικό σύστημα δεν είναι αυτό το ουσιώδες. Το ουσιώδες είναι, αν θα περιορίζονται στους υπηρεσιακούς φακέλους ή θα λαμβάνουν υπόψη και άλλα στοιχεία. Για τα απόρρητα και μη, άντε να βρεις άκρη, γιατί θα είναι δυσδιάκριτο, εάν υπερέβησαν τον όρο που γράφει ο νόμος, ο οποίος άλλωστε δεν αποκλείει και τα ηλεκτρονικά στοιχεία.

Νομίζω ότι θα έπρεπε να περιοριστεί η διάταξη στους υπηρεσιακούς φακέλους. Αυτά είναι τα στοιχεία της υπηρεσίας, που συνεκτιμώνται και αν υπάρχει υπόνοια αδικήματος, υπάρχουν άλλες διατάξεις για τον έλεγχο. 'Οχι να δώσουμε μια τόσο γενική και αόριστη διάταξη, ένα δικαίωμα πρόσβασης σε στοιχεία, τα οποία κείνται εκτός τών υπηρεσιακών φακέλων.

Αυτό θα ήταν το ζητούμενο και αυτό δεν το αποκαθιστά η τροπολογία, που δέχθηκε ο κύριος Υπουργός.

Επειδή βλέπω ότι μου έχουν πάρει όλη τη δόξα, για μια τροπολογία που κατέθεσα, ο κ. Σιούφας και ο κύριος Υπουργός, θα περιοριστώ στη δευτερολογία μου να πω, ότι έχω καταθέσει μια τροπολογία, με τον κ. Κόρακα, για τους Ελεγκτές της Δημόσιας Διοίκησης, οι οποίοι παύονται λόγω καταργήσεως του Σώματος.

Δεν έχω καμιά αυταπάτη, ξέρω ότι μεταξύ Νέας Δημοκρατίας και ΠΑΣΟΚ το παιγνίδι είναι "σήκω εσύ να κάτσω εγώ". Αλλά εν πάση περιπτώσει αυτοί οι άνθρωποι έχουν μια υπηρεσία, που στις περισσότερες περιπτώσεις ήταν δόκιμη, όπως αναγνωρίζεται και στην εισηγητική έκθεση. 'Αλλο το αν από ελλείψεις, που ανάγονται στη διαμόρφωση του θεσμού, δεν ήταν αποτελεσματική η δραστηριότητά τους. Κάνανε κάποιες εκθέσεις, με αρκετή αμεροληψία και αυτό οφείλεται ίσως στο ότι δεν ήταν όλοι στρατολογημένοι, από την ίδια κυβέρνηση και ήθελαν να κάνουν οι μεν με πράξεις των δε. Δεν έχει σημασία. Εν πάση περιπτώσει, νομίζω ότι πέρα από το αίτημα της κατά προτίμηση κρίσεώς τους, για την κατάληψη των θέσεων αυτών, των Επιθεωρητών και του προσωπικού του Συνηγόρου, για το δεύτερο στοιχείο για την προσμέτρηση της υπηρεσιακής τους εξέλιξης, αυτό που ζητούν και το οποίο νομίζω ότι θα μπορούσε να δεχθεί ο κύριος Υπουργός, είναι να θεωρείται προσόν αυτή η υπηρεσία τους. Πράγματι, σε σχέση με μια υπαλληλική υπηρεσία συνήθη είναι προσόν, το οποίο εμείς στην τροπολογία λέμε ότι συνεκτιμάται. Το πώς θα εκτιμηθεί και λοιπά, θα συναρτηθεί με τα άλλα στοιχεία, που λαμβάνονται υπόψη στους φακέλους.

Το να ορίζει ο νόμος, ότι είναι προσόν η υπηρεσία σ'αυτό το Σώμα, δίνει ένα έδαφος για έναν, έλεγχο της ορθότητος της κρίσης για προαγωγές και λοιπά, για περαιτέρω εξέλιξη.

Εγώ θα παρακαλούσα τον κύριο Υπουργό, να αποδεχθεί αυτήν την τροπολογία.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Η παρατήρηση την οποία έκανα και χαίρομαι, γιατί ο συνάδελφος κ. Αυδής επανέφερε από μια άλλη οπτική γωνία το θέμα, δεν αφορά μόνο τους Ελεγκτές που σήμερα υπηρετούν και για πρόσθετο λόγο ότι παύεται η υπηρεσία τους, αλλά για όλους, οι οποίοι υπηρέτησαν σ'αυτόν το χώρο να ισχύσουν τα κριτήρια. Είναι και δίκαιο και λογικό.

'Αλλωστε, για να ενδιαφέρεται και η πλευρά του Κομμουνιστικού Κόμματος για μια τέτοια ρύθμιση, σημαίνει ότι δεν είναι μόνο προσκείμενοι στο ΠΑΣΟΚ και στη Νέα Δημοκρατία, αυτοί που λειτουργούν εκεί. 'Αρα οι επιλογές δε γίνονταν μόνο με κομματικά κριτήρια, με το "σήκω κάτσε" από τα δύο Κόμματα του δικομματισμού, κύριε Αυδή.

ΠΡΟΕΔΡΕΥΩΝ (Λουκάς Αποστολίδης): Μη γυρίζουμε πάλι πίσω.

Κύριε Υφυπουργέ, έχετε να προσθέσετε κάτι;

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): 'Οχι.

ΠΡΟΕΔΡΕΥΩΝ (Λουκάς Αποστολίδης): Κηρύσσεται περαιωμένη η συζήτηση επί της ενότητος των άρθρων 6 έως 10 και θα τεθούν σε ψηφοφορία το καθένα χωριστά.

Ερωτάται το Σώμα: Γίνεται δεκτό το άρθρο 6, όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΛΕΩΝΙΔΑΣ ΑΥΔΗΣ: Κατά πλειοψηφία.

ΓΕΩΡΓΙΟΣ ΤΣΑΦΟΥΛΙΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 6 έγινε δεκτό, κατά πλειοψηφία, όπως τροποποιήθηκε από τον κύριο Υφυπουργό.

Ερωτάται το Σώμα: Γίνεται δεκτό το άρθρο 7, όπως έχει στο πρακτικό της Διαρκούς Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΛΕΩΝΙΔΑΣ ΑΥΔΗΣ: Κατά πλειοψηφία.

ΓΕΩΡΓΙΟΣ ΤΣΑΦΟΥΛΙΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 7 έγινε δεκτό, κατά πλειοψηφία, όπως έχει στο πρακτικό της Διαρκούς Επιτροπής.

Ερωτάται το Σώμα: Γίνεται δεκτό το άρθρο 8, όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΛΕΩΝΙΔΑΣ ΑΥΔΗΣ: Κατά πλειοψηφία.

ΓΕΩΡΓΙΟΣ ΤΣΑΦΟΥΛΙΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 8 έγινε δεκτό, κατά πλειοψηφία, όπως τροποποιήθηκε από τον κύριο Υφυπουργό.

Ερωτάται το Σώμα: Γίνεται δεκτό το άρθρο 9, όπως έχει στο πρακτικό της Διαρκούς Επιτροπής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΛΕΩΝΙΔΑΣ ΑΥΔΗΣ: Κατά πλειοψηφία.

ΓΕΩΡΓΙΟΣ ΤΣΑΦΟΥΛΙΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 9 έγινε δεκτό, κατά πλειοψηφία, όπως έχει στο πρακτικό της Διαρκούς Επιτροπής.

Ερωτάται το Σώμα: Γίνεται δεκτό το άρθρο 10, όπως τροποποιήθηκε από τον κύριο Υφυπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΛΕΩΝΙΔΑΣ ΑΥΔΗΣ: Κατά πλειοψηφία.

ΓΕΩΡΓΙΟΣ ΤΣΑΦΟΥΛΙΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 10 έγινε δεκτό, κατά πλειοψηφία, όπως τροποποιήθηκε από τον κύριο Υφυπουργό.

Ερωτάται το Σώμα: Γίνεται δεκτό και το ακροτελεύτιο άρθρο ;

ΛΕΩΝΙΔΑΣ ΑΥΔΗΣ: Νομίζω ότι η τροπολογία αυτή είναι εμπρόθεσμη και θα πρέπει να τεθεί σε ψηφοφορία.

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, νομίζω ότι σας εξήγησα. Δεν είναι θέμα να μπει σε ψηφοφορία, εάν επιμένετε. Εάν ο κύριος Υφυπουργός έχει κάτι να αναφέρει επάνω στην τροπολογία, να το αναφέρει, παρ'όλο ότι τη βάλαμε κατά ανορθόδοξο τρόπο, όπως γνωρίζετε και σας επέτρεψα να την αναπτύξετε.

ΛΕΩΝΙΔΑΣ ΑΥΔΗΣ: Αφήστε, κύριε Πρόεδρε, δε χρειάζεται να μπει σε ψηφοφορία.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, το ακροτελεύτιο άρθρο, γίνεται δεκτό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΛΕΩΝΙΔΑΣ ΑΥΔΗΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς και το ακροτελεύτιο άρθρο έγινε δεκτό κατά πλειοψηφία.

Συνεπώς, το νομοσχέδιο του Υπουργείου Εσωτερικών, 

Σελίδα 5074 

Δημόσιας Διοίκησης και Αποκέντρωσης "Συνήγορος του Πολίτη και Σώμα Επιθεωρητών-Ελεγκτών Δημόσιας Διοίκησης" έγινε δεκτό κατά πλειοψηφία επί της αρχής και επί των άρθρων και η ψήφισή του στο σύνολο θα γίνει σε επόμενη συνεδρίαση.

Κύριοι συνάδελφοι, σας έχουν διανεμηθεί τα Πρακτικά της 10ης Φεβρουαρίου 1997, της 11ης Φεβρουαρίου 1997 και της 12ης Φεβρουαρίου 1997. Επικυρούνται;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς τα Πρακτικά της 10ης Φεβρουαρίου 1997, της 11ης Φεβρουαρίου 1997 και της 12ης Φεβρουαρίου 1997 επεκυρώθησαν.

Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 23.58' λύεται η συνεδρίαση για αύριο Πέμπτη 27 Μαρτίου 1997 και ώρα 10.00' π.μ. με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνέχεια Νομοθετική Εργασία, συζήτηση επί της προτάσεως νόμου αρμοδιότητας Υπουργείου Τύπου και Μέσων Μαζικής Ενημέρωσης "Ρύθμιση του τομέα της Ραδιοτηλεόρασης και άλλες διατάξεις".


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
