Σελίδα 5075 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΓ'

Πέμπτη 27 Μαρτίου 1997

Αθήνα σήμερα, στις 27 Μαρτίου 1997, ημέρα Πέμπτη και ώρα 10.21', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Β' Αντιπροέδρου κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 26.3.97 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΒ' συνεδριάσεώς του, της Τετάρτης 26 Μαρτίου 1997 σε ό,τι αφορά την ψήφιση στο σύνολο του σχεδίου νόμου "Προστασία του ατόμου από την επεξεργασία δεδομένων προσωπικού χαρακτήρα").

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Γραμματέα της Βουλής κ. Αχιλλέα Κανταρτζή, τ' ακόλουθα:

Α. ΥΠΟΥΡΓΙΚΗ ΑΠΟΦΑΣΗ

Ανακοινώνεται ότι με την υπ' αριθμ. 2011306/1733/0025/27.2.97 απόφαση του Υπουργού Οικονομικών αυξάνεται το ανώτατο όριο έκδοσης εγγυητικών επιστολών από τη National Westininster Bank.

Β. ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κ.κ. ΕΥΑΓΓΕΛΟΣ ΑΠΟΣΤΟΛΟΥ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία η 'Ενωση Αγροτικών Συνεταιρισμών Λήμνου ζητεί τη ρύθμιση των χρεών του βιομηχανικού σφαγείου Λήμνου προς την ΑΤΕ.

2) Οι Βουλευτές κ.κ. ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία Εκπαιδευτικοί της Β.Β.Γερμανίας ζητούν να μην τους επιβάλλεται πρόσθετος φόρος κατά τον εκτελωνισμό των αυτοκινήτων τους.

3) Οι Βουλευτές κ.κ. ΣΠΥΡΟΣ ΔΑΝΕΛΛΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία η Κοινότητα Κοτυλίου Αρκαδίας ζητεί να της επιτραπεί η παραχώρηση έκτασης προς δημότες της προκειμένου να δημιουργηθούν οικόπεδα στα οποία θα ανεγερθούν κατοικίες.

4) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Δήμος Κύμης Εύβοιας ζητεί την αναβάθμιση του Τελωνείου Κύμης.

5) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Μαντουδίου και ο Αγροτικός Σύλλογος Μαντουδίου Εύβοιας ζητούν την οικονομική ενίσχυση των βαμβακοπαραγωγών της περιοχής τους που επλήγησαν από την πρόσφατη κακοκαιρία.

6) Οι Βουλευτές κ.κ. ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Πανελλήνια Συντονιστική Επιτροπή Συνταξιούχων Εργ/λων Μετάλλου αναφέρεται στην οικονομική κατάσταση του ΕΤΕΜ.

7) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί την αναγνώριση του πιστοποιητικού PALSO ως μέσο απόδειξης γνώσης ξένης γλώσσας.

8) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία το Εκκλησιαστικό Συμβούλιο του Ιερού Ναού Αγίου Νικολάου Τσαριτσάνης Λάρισας ζητεί οικονομική ενίσχυση για τη συντήρηση και αποκατάσταση του Ιερού Ναού.

9) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η Κίνηση Πολιτών Αθήνας αντιτίθεται στη θέσπιση εναλλακτικής θητείας για τους αντιρρησίες συνείδησης.

10) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Σύνδεσμος Οικοδομικών Επιχειρήσεων Βορείου Ελλάδας ζητεί τη ρύθμιση της καταβολής των εισφορών στο ΙΚΑ για τους εργατοτεχνίτες οικοδόμους.

11) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία οι Πτυχιούχοι Μεταφραστές και Πτυχιούχοι Διερμηνείς των Ελληνικών ΑΕΙ ζητούν να ληφθούν μέτρα για την επαγγελματική τους αποκατάσταση.

12) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία οι Συνταξιούχοι Αγρότες ΟΓΑ του Νομού Κορινθίας ζητούν την αύξηση των συντάξεών τους.

13) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία το Οικονομικό Επιμελητήριο Ανατολικής Κρήτης υποβάλλει προτάσεις για το σχέδιο νόμου σχετικά με την άσκηση του επαγγέλματος του Λογιστού Φοροτεχνικού.

14) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το Εθνικό Αθλητικό Κέντρο 

Σελίδα 5076 

Βόλου Μαγνησίας ζητεί οικονομική ενίσχυση για την απρόσκοπτη λειτουργία του κολυμβητηρίου του.

15) Οι Βουλευτές κ.κ. ΛΕΩΝ ΑΥΔΗΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία ο Σύλλογος Δασκάλων και Νηπιαγωγών Ανατολικής Αττικής "Ο ΣΩΚΡΑΤΗΣ" ζητεί την επίλυση προβλημάτων υγείας και διαβίωσης των μαθητών του Δήμου Αχαρνών.

16) Οι Βουλευτές κ.κ. ΕΥΑΓΓΕΛΟΣ ΜΠΟΥΤΑΣ, ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Κοινότητα Πυθίου Λάρισας ζητεί τη μεταφορά του νερού από τα υπάρχοντα φράγματα των θέσεων Αμμούδας και Ιτιάς στον κάμπο της περιοχής της.

17) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία το Σωματείο Ξενοδοχοϋπαλλήλων και Συναφών Επαγγελμάτων ζητεί τη λειτουργία του Γραφείου Επιθεώρησης Εργασίας στη Λήμνο.

18) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η 'Ενωση Εργατών Οικοδόμων "Η ΕΝΟΤΗΤΑ" χαιρετίζει τον αγώνα των καθηγητών για τη δημόσια και δωρεάν παιδεία.

19) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία τα Μέλη του Μορφωτικού Συλλόγου των ποντίων του Νομού Ροδόπης "ΕΥΞΕΙΝΟΣ ΠΟΝΤΟΣ" ζητούν την επίλυση προβλημάτων που απασχολούν τους πόντιους που εγκαταστάθηκαν στο Νομό Ροδόπης, προερχόμενοι από τις διάφορες Δημοκρατίες της πρώην ΕΣΣΔ.

20) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Κοινότητα Μανταμάδου Λέσβου ζητεί την επισκευή των αγροτικών δρόμων της περιοχής της.

21) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία ο Δήμαρχος Μεγάλου Χωρίου Τήλου Δωδεκανήσου ζητεί την κατ' εξαίρεση πρόσληψη προσωπικού στο μονοθέσιο Ταχυδρομικό Γραφείο Τήλου.

22) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία το Συνδικάτο Οικοδόμων Ηλείας ζητεί να μη μειωθεί ο ελάχιστος αριθμός υποχρεωτικών ενσήμων που καταβάλλονται στις οικοδομές.

23) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία το Συνδικάτο Οικοδόμων Νομού Ηλείας ζητεί την άμεση κατασκευή νέων εργατικών κατοικιών στον Πύργο και στο Κατάκολο Ηλείας.

24) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Αστικός Παραθεριστικός Οικοδομικός Συν/σμός Υπαλλήλων Οργανισμού ΔΕΗ διαμαρτύρεται για την εγκατάσταση κεραίας - σταθμού κινητής τηλεφωνίας στον οικισμό που βρίσκεται κοντά στην Κόστα Πορτοχελίου Νομού Αργολίδας.

25) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Δήμαρχος Μύρινας Νήσου Λήμνου ζητεί να χρηματοδοτηθεί ο Δήμος για τη σύνταξη μελέτης οχετού ομβρίων υδάτων.

26) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η 'Ενωση Συνταξιούχων ΤΕΒΕ 'Εβρου ζητεί την άμεση αναπροσαρμογή των χαμηλών συντάξεων του ΤΕΒΕ.

27) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Σωματείο Συνταξιούχων ΤΕΒΕ Νομού Θεσ/νίκης καταγγέλλει την απαίτηση του ΙΚΑ που τους καλύπτει υγειονομικά να ζητεί από το ΤΕΒΕ 40 δισ. δρχ.

28) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η 'Ενωση Συνταξιούχων ΤΕΒΕ Νομού 'Εβρου "ΑΓΙΟΣ ΠΑΝΤΕΛΕΗΜΩΝ" καταγγέλλει την απαίτηση του ΙΚΑ που τους καλύπτει υγειονομικά να ζητεί από το ΤΕΒΕ 40 δισ. δρχ.

29) Οι Βουλευτές κ.κ. ΑΠΟΣΤΟΛΟΣ ΤΑΣΟΥΛΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Θυρίου Αιτωλ/νίας ζητεί την ένταξη του έργου ύδρευσής της στο ΠΠΔΕ έτους 1997.

30) Οι Βουλευτές κ.κ. ΑΠΟΣΤΟΛΟΣ ΤΑΣΟΥΛΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Κοινότητα Κατοχής Αιτωλ/νίας διαμαρτύρεται επειδή δεν συμπεριελήφθη η περιοχή της Παραχελωίτιδας στις αποζημιώσεις λόγω καιρικών συνθηκών.

31) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία το Συνδικάτο Οικοδόμων Πύργου Ηλείας ζητεί την αναγνώριση και διανομή των υπέρ αγνώστων ενσήμων.

32) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Δήμαρχος Πολιχνίτου Λέσβου ζητεί τη στελέχωση με το απαραίτητο ιατρικό προσωπικό του Κέντρου Υγείας Πολιχνίτου.

33) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία η 'Ενωση Εργατοτεχνιτών Οικοδόμων Πειραιά "Η ΕΝΟΤΗΤΑ" καταδικάζει την ιμπεριαλιστική επέμβαση με την οποία συμφωνεί και η ελληνική κυβέρνηση που προετοιμάζεται ενάντια στον λαό της Αλβανίας.

34) Οι Βουλευτές κ.κ. ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία τα Σωματεία της Ναυπηγοεπισκευαστικής Ζώνης Περάματος Πειραιά αναφέρονται στις απαράδεκτες συνθήκες εργασίας που επικρατούν στην Ναυπηγοεπισκευαστική Ζώνη, με αποτέλεσμα μία ακόμη έκρηξη, αυτή στο υπό επισκευή πλοίο "Ευγενία" με νεκρούς και τραυματίες.

35) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία τα Μέλη του Παρ/τος Κατερίνης Νομού Πιερίας της ΠΕΑΕΑ ζητούν την ηθική και υλική αποκατάσταση των αγωνιστών της Εθνικής Αντίστασης.

36) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Δήμαρχος Μύρινας Νήσου Λήμνου Λέσβου ζητεί τη σύνταξη σχεδίου πόλεως της Μύρινας Λήμνου.

37) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΛΕΩΝ ΑΥΔΗΣ κατέθεσαν αναφορά με την οποία η Κοινότητα Μανταμάδου Λέσβου ζητεί την άμεση επισκευή του βυζαντινού ναού Αγίου Στεφάνου.

38) Οι Βουλευτές κ.κ. ΝΙΚΟΛΑΟΣ ΓΚΑΤΖΗΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Δήμαρχος Καρύστου Εύβοιας ζητεί να μην καταργηθεί η ΔΟΥ Καρύστου.

39) Οι Βουλευτές κ.κ. ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η Πανελλήνια Ομοσπονδία Συνταξιούχων ΤΕΒΕ ζητεί την αύξηση των συντάξεων του ΤΕΒΕ.

Σελίδα 5077 

Γ. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1222/6-12-97 ερώτηση δόθηκε με το υπ' αριθμ. 462/11-3-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 1222/6-12-96 ερώτηση που κατατέθηκε στη Βουλή από τους Βουλευτές κ.κ. Στ.Παναγιώτου και Μ.Μπόσκου, αναφορικά με υγειονομικά προβλήματα που δημιουργούνται στην Κοινότητα Καβαλαρίου αλλά και στη λίμνη Κορώνεια από διάθεση βιομηχανικών αποβλήτων σας γνωρίζουμε τα εξής:

Από τα στοιχεία που υπάρχουν στη Δ/νση Προστασίας Περιβάλλοντος Νομ. Αυτ/σης Θεσ/νίκης, τα προβλήματα που δημιουργούνται στη λίμνη Κορώνεια οφείλονται στην επίδραση και τη συνέργεια πολλών παραγόντων. Ειδικότερα όσον αφορά τη διάθεση των βιομηχανικών αποβλήτων, με εξαίρεση τη βιομηχανία ΑΓΝΟ και τα σφαγεία του Δήμου Λαγκαδά, το σύνολο των βιομηχανιών έχουν κατασκευάσει συστήματα επεξεργασίας των αποβλήτων με αρκετά καλά αποτελέσματα.

Η αρμόδια υπηρεσία της Νομ. Αυτ/σης εκτελεί επιτόπιους ελέγχους και επιβάλλει πρόστιμα σε όσες βιομηχανίες παραβαίνουν τους όρους διάθεσης στη λίμνη και ζητά τη συμμόρφωσή τους σύμφωνα με την ισχύουσα Νομοθεσία, με σκοπό τη προστασία του Περιβάλλοντος και της Δημόσιας Υγείας γενικότερα.

Επίσης για την προστασία της λίμνης Κορώνειας, όπως μας πληροφόρησε η Δ/νση Προστασίας Περιβάλλοντος της Νομ. Αυτ/σης έχουν προταθεί κάποια μέτρα, όπως α) η απαγόρευση της κατάληψης και καλλιέργειας των νεοαποκαλυπτόμενων εκτάσεων, λόγω υποχώρησης της στάθμης της λίμνης και έκδοση Προεδρικού Διατάγματος για την οριοθέτηση της λίμνης σε ζώνες προστασίας, ενώ επίσης έχει υπογραφεί και εφαρμόζεται η με αρ. πρωτ. 3344/27-3-95 απόφαση του Περιφερειακού Δ/ντή για τα μέτρα προστασίας του υδατικού δυναμικού της λίμνης.

Το συνερωτώμενο Υπουργείο ΠΕΧΩΔΕ παρακαλείται να απαντήσει στα θέματα αρμοδιότητάς του.

Ο Υφυπουργός

ΕΜ. ΣΚΟΥΛΑΚΗΣ"

2. Στην με αριθμό 1737/2-1-97 ερώτηση δόθηκε με το υπ' αριθμ. 107/18-3-97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 1737/8-1-97 που κατέθεσαν οι Βουλευτές κ.κ. Στ. Παναγιώτου και κα Μπόσκου και σε συνέχεια του αρ. πρωτοκόλλου ΙΗ/107/20-2-97 εγγράφου μας, σας διαβιβάζουμε συνημμένα το αρ. πρωτοκόλλου 113/17-2-97 έγγραφο της Ιεράς Μητρόπολης Ξάνθης και Περιθεωρίου με το οποίο δίδεται απάντηση στην ανωτέρω Ερώτηση.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

3. Στην με αριθμό 1965/22-1-97 ερώτηση δόθηκε με το υπ' αριθμ. 4707 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 1965/22-1-97 των Βουλευτών κ.κ. Αχ. Κανταρτζή, Μ. Μπόσκου, Στρ. Κόρακα και μας διαβιβάσθηκε από το Υπουργείο Οικονομικών με το υπ'αριθμ. πρ. 2007414/692/009/4/12 Φεβρουαρίου 1997 σχετικά με το Ταχ. Ταμιευτήριο που εμπίπτει στην αρμοδιότητά μας, σας πληροφορούμε τα παρακάτω:

1. Το Ταχυδρομικό Ταμιευτήριο χορηγεί στεγαστικά δάνεια σε υπαλλήλους πολλών Υπουργείων, υπαλλήλους Ν.Π.Δ.Δ., Ν.Π.Ι.Δ. και Οργανισμών που έχουν συσταθεί από το Κράτος ή την Τοπική Αυτοδιοίκηση προς επιδίωξη σκοπών δημοσίου συμφέροντος και όχι μόνο σε εκπαιδευτικούς.

Το Διοικητικό Συμβούλιο του Ταχ. Ταμιευτηρίου που συγκροτείται με απόφαση του Υπουργού Μεταφορών και Επικοινωνιών εγκρίνει τα δάνεια που χορηγούνται με φυσικά και νομικά πρόσωπα με μοναδικό κριτήριο προτεραιότητας την ημερομηνία κατάθεσης της αιτήσεως των δικαιούχων για λόγους ίσης αντιμετώπισης των πολιτών. 2. Το Διοικητικό Συμβούλιο του Ταχυδρομικού Ταμιευτηρίου στην με αριθμό 2115/5-10-95 Συνεδρίασή του αποφάσισε τη μείωση των ισχυόντων από το 1982 επιτοκίων χορηγήσεως δανείων κατά δύο ποσοστιαίες μονάδες.

Από 1-1-96 ισχύουν τα εξής επιτόκια:

12% για Αττική και Θεσσαλονίκη

11% για τους Νομούς Ηρακλείου, Αχαΐας, Κορινθίας, Μαγνησίας, Λαρίσης και Βοιωτίας.

10% για τους λοιπούς Νομούς της Ελλάδος.

7% για τους τυφλούς δημοσίους υπαλλήλους ή τυφλούς υπαλλήλους των Νομικών Προσώπων και Οργανισμών.

8% για τις σεισμόπληκτες περιοχές των νομών Κοζάνης, Γρεβενών και Φωκίδας και

9% για την σεισμόπληκτη περιοχή της Επαρχίας Αιγιαλείας.

Οι δανειολήπτες του Ταχ. Ταμιευτηρίου δεν υποχρεούνται εκτός των πιο πάνω επιτοκίων σε άλλου είδους επιβάρυνση (εισφορά Ν. 128/75, ΕΦΤΕ κ.λπ.).

Αντίθετα το Ταχυδρομικό Ταμιευτήριο όχι μόνο δεν επιδοτείται για τα πιο πάνω δάνεια αλλά και επιβαρύνεται με την εισφορά του Ν. 128/75 (1%) καθ' όλη τη διάρκεια του δανείου που είναι τριάντα χρόνια.

3. Η εκταμίευση για τη χορήγηση των στεγαστικών δανείων γίνεται από τα χρήματα των καταθετών του Ταχυδρομικού Ταμιευτηρίου, οι οποίες καταθέσεις είναι έντοκες με επιτόκιο σε ορισμένους λογαριασμούς μεγαλύτερο από αυτό που χορηγούνται τα στεγαστικά δάνεια. Επίσης ως προς τη μείωση των επιτοκίων των στεγαστικων δανείων στις Εμπορικές Τράπεζες, σας πληροφορούμε ότι, και μετά τη μείωση αυτή, σε ορισμένες κατηγορίες στεγαστικών δανείων το επιτόκιο είναι κατά πολύ μεγαλύτερο από αυτό που ισχύει στο Ταχυδρομικό Ταμιευτήριο.

Ο Υπουργός

ΧΑΡ. ΚΑΣΤΑΝΙΔΗΣ"

4. Στην με αριθμό 2044/28-1-97 ερώτηση δόθηκε με το υπ' αριθμ. 1349/14-3-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2044/28-1-97 που κατέθεσε στη Βουλή ο Βουλευτής κ. Β. Κορκολόπουλος, σας γνωρίζουμε τα ακόλουθα:

Η προμήθεια των μηχανημάτων της μονάδας εμφραγμάτων πραγματοποιήθηκε κατά το έτος 1992. Επίσης το ίδιο έτος πραγματοποιήθηκαν και τα εγκαίνια της εν λόγω μονάδας χωρίς ωστόσο να είναι δυνατή η έναρξη λειτουργίας της για τους εξής λόγους:

1. Ο χώρος που είχε επιλεγεί δεν πληρούσε τις προβλεπόμενες προϋποθέσεις για τη λειτουργία τέτοιου είδους μονάδας.

2. Δεν υπήρχε το ανάλογο εξειδικευμένο προσωπικό που απαιτείτο (νοσηλευτικό).

3. Υπήρχε μόνο ένας γιατρός καρδιολόγος στο Νοσοκομείο, οπότε, αντικειμενικά πλέον, δεν θα μπορούσε μόνον ένας γιατρός να καλύπτει και την μονάδα εμφραγμάτων και την καρδιολογική κλινική, όλες τις ημέρες του μήνα καθ' όλο το 24ωρο.

Η νέα Διοίκηση του Νοσοκομείου, έχοντας πάντα ως στόχο την όσο το δυνατόν συντομότερη λειτουργία της προαναφερόμενης μονάδας, ύστερα από συντονισμένες ενέργειες με το Υπουργείο μας, προέβη στα εξής:

1. Δημιούργησε κατάλληλο χώρο για την μονάδα στη νέα πτέρυγα του Νοσοκομείου, όπου έχουν εγκατασταθεί ήδη τα μηχανήματα.

2. Προσέλαβε και δεύτερο ιατρό καρδιολόγο, αφού προκήρυξε την κενή θέση που υπήρχε, ενώ μετέτρεψε θέση

Σελίδα 5078 

Επ. Α' ή Β' Παθολογίας σε αντίστοιχη θέση καρδιολόγος, ώστε να είναι δυνατή η κάλυψη όχι μόνον της μονάδας εμφραγμάτων αλλά και της καρδιολογικής κλινικής, ολόκληρο το μήνα.

Μετά την ολοκλήρωση των ανωτέρω ενεργειών και μόλις αναλάβουν υπηρεσία ο νεοδιορισθείσες νοσηλεύτριες, οι οποίες έχουν ήδην κληθεί για κατάθεση δικαιολογητικών προκειμένου να ορκισθούν και να αναλάβουν υπηρεσία, το Νοσοκομείο θα προβεί το συντομότερο δυνατόν στην έναρξη της λειτουργιας της Μονάδας Εμφραγμάτων.

Ο Υφυπουργός

ΕΜΜ. ΣΚΟΥΛΑΚΗΣ"

5. Στην με αριθμό 2075/29-1-97 ερώτηση δόθηκε με το υπ' αριθμ. 4784/17-3-97 έγγραφο από την Υπουργό Ανάπτυξης η ακόλουθη απάντηση:

"Απαντώντας στην ερώτηση 2075/29.1.97 που κατατέθηκε στη Βουλή των Ελλήνων από τον Βουλευτή κ. Σπύρο Δανέλλη, σας πληροφορούμε τα εξής:

Το εν λόγω λατομείο λειτουργούσε από 30.7.91 με άδεια εκμεταλλεύσεως μαρμαροψηφίδας, που χορηγήθηκε από την Επιθεώρηση Μεταλλείων Ν. Ελλάδος χωρίς να απαιτείται τότε σχετική γνωμοδότηση του ΙΓΜΕ.

Παλαιότερα λειτουργούσε το ίδιο λατομείο με άδεια του Νομάρχη για εξόρυξη αδρανών υλικών.

Από 30.9.92 απαγορεύθηκε προσωρινά η εκμετάλλευσή του για λόγους ασφαλείας και σήμερα εξετάζεται το θέμα της οριστικής παύσης λειτουργίας του με την ανάκληση της αδείας εκμεταλλεύσεως.

Η Υπουργός

ΒΑΣΩ ΠΑΠΑΝΔΡΕΟΥ"

6. Στην με αριθμό 2135/30-1-97 ερώτηση δόθηκε με το υπ' αριθμ. 4441/13-3-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2135/30.1.97 του Βουλευτή κ. Γ. Καρατζαφέρη και απευθύνεται στον Υπουργό Μεταφορών και Επικοινωνιών, σχετικά με τη κάλυψη των θέσεων Προϊσταμένων των Τηλεπικοινωνιακών Διαμερισμάτων Ανατολικής και Δυτικής Θεσ/νίκης σας πληροφορούμε τα παρακάτω:

Η τοποθέτηση Προϊσταμένων Υπηρεσιακών Λειτουργιών στάθμης Δ/νσης, Υποδ/νσης, και Τομέα, σύμφωνα με τις διατάξεις του Γενικού Κανονισμού Προσωπικού Ο.Τ.Ε., είναι αρμοδιότητα του Διοικητικού Συμβουλίου Ο.Τ.Ε. και του Συμβουλίου Προσωπικού Ο.Τ.Ε., αντίστοιχα, καθώς και της Διοίκησης σε επείγουσες περιπτώσεις.

Με Επιχειρησιακή Συλλογική Σύμβαση Εργασίας που υπογράφηκε μεταξύ των Διοικήσεων Ο.Τ.Ε. και Ομοσπονδίας Εργαζομένων Ο.Τ.Ε. την 17-4-95 καθιερώθηκε, κατ' εξαίρεση των διατάξεων του Γενικού Κανονισμού Προσωπικού Ο.Τ.Ε., σύστημα επιλογής Προϊσταμένων Υπηρεσιακών Λειτουργιών στάθμης Τομέα, Υποδ/νσης και Δ/νσης, μέσω προκήρυξης των αντίστοιχων θέσεων και αξιολόγησης των υποψηφίων απο ειδική επιτροπή, με τη διαδικασία της προσωπικής συνέντευξης.

Η ανωτέρω διαδικασία έχει ήδη εφαρμοσθεί για την επιλογή Προϊσταμένων 60 περίπου θέσεων ευθύνης του Οργανισμού και συνεχίζεται σήμερα για την κάλυψη και άλλων θέσεων.

Το Διοικητικό Συμβούλιο Ο.Τ.Ε. κατά την 2463 συνεδρίασή του της 11-7-96 στα πλαίσια γενικής οργανωτικής δομής των περιφερειακών Υπηρεσιακών Λειτουργιών του Οργανισμού, ενέκρινε τη σύσταση Υπηρεσιακών Λειτουργιών με τίτλο "Τηλεπικοινωνιακό Διαμέρισμα", επτά (7) στο Νομό Αττικής, μιας (1) στο Νομό Αχαΐας και δύο (2) στο Νομό Θεσσαλονίκης, με άμεση έναρξη της λειτουργίας τους, η οποία συνδέεται υποχρεωτικά με την τοποθέτηση σ' αυτές, Προϊσταμένων.

Προκηρύχθηκαν, σε εφαρμογή του νέου θεσμού επιλογής Προϊσταμένων θέσεων ευθύνης, οι θέσεις Προϊσταμένων των δύο Τηλ/κών Διαμερισμάτων Νομού Θεσσαλονίκης (Ανατολικής και Δυτικής Θεσσαλονίκης - στάθμης Υποδ/νσης), καθώς και οι υπόλοιπες στους Νομούς Αττικής και Αχαΐας.

Η διαδικασία επιλογής των Προϊσταμένων, όπως εύκολα γίνεται αντιληπτό, απαιτεί ικανό χρονικό διάστημα, το οποίο πάντοτε εξαρτάται και από το εύρος της συμμετοχής στην προκήρυξη.

Προκειμένου λοιπόν να λειτουργήσουν τα νεοσυσταθέντα Τηλεπικοινωνιακά Διαμερίσματα στους νομούς Αττικής, Αχαϊας και Θεσσαλονίκης, αποφασίστηκε να τοποθετηθούν Προϊστάμενοι στις αντίστοιχες θέσεις, οι αρχαιότεροι από τους Προϊσταμένους των Τηλεπικοινωνιακών και Τεχνικών Τμημάτων που υπήχθησαν στα Διαμερίσματα, παράλληλα με τα καθήκοντα που ασκούσαν και προσωρινά μέχρι να τοποθετηθούν οι Προϊστάμενοι που θα επιλέγονταν με το θεσμό της προκήρυξης.

Κατά τα ανωτέρω, στα Τηλ/κά Διαμερίσματα Ανατολικής και Δυτικής Θεσσαλονίκης, τοποθετήθηκαν Προϊστάμενοι, αντίστοιχα, οι υπάλληλοι του Οργανισμού ΧΡΟΝΤΣΙΟΣ ΙΩΑΝΝΗΣ και ΚΩΝΣΤΑΝΤΙΝΟΥ ΚΥΡΙΑΚΟΣ από 26-11-96 οι οποίοι ασκούσαν καθήκοντα Προϊσταμένου Υπηρεσιακών Λειτουργιών στάθμης Υποδ/νσης, ίδιας δηλαδή με εκείνη των ανωτέρω Τηλεπ/κών Διαμερισμάτων και συνεπώς η μοριοδότηση στο κριτήριο "άσκηση καθηκόντων προϊσταμένου" των ανωτέρω υπαλλήλων, υποψηφίων και με το θεσμό της προκήρυξης για τις ίδιες θέσεις, ήταν δεδομένη από την προηγούμενη θέση τους και δεν επηρεάστηκε από την παράλληλη τοποθέτησή τους.

Ακολούθησε η διαδικασία επιλογής των Προϊσταμένων των ανωτέρω δύο Τηλεπ/κών Διαμερισμάτων, μεταξύ 32 κοινών υποψηφίων για τα δύο Διαμερίσματα και 4 επί πλέον για το Διαμέρισμα Ανατ. Θεσσαλονίκης, η οποία, σύμφωνα με το από 11-1-97 πρακτικό της ειδικής προς τούτο Επιτροπής, ανέδειξε πρώτη την ΖΩΓΡΑΦΟΥ ΜΑΡΙΑ (Μηχανολόγος - Ηλεκτρολόγος ΕΜΠ και Αρχιτέκτων Μηχανικός ΑΠΘ) με μόρια 2.733 και δεύτερο τον ΧΡΟΝΤΣΙΟ ΙΩΑΝΝΗ (πτυχιουχο Νομικών & Οικονομικών Σπουδών ΑΠΘ) με μόρια 2.628, οι οποίοι κατέλαβαν πλέον οριστικά, τις θέσεις Προϊσταμένων Τηλεπ/κών Διαμερισμάτων Ανατολικής και Δυτικής Θεσσαλονίκης, αντίστοιχα.

Η ανωτέρω Επιτροπή Επιλογής Προϊσταμένων θέσεων ευθύνης, όπως προβλέπεται από την Ειδική Συλλογική Σύμβαση Εργασίας της 17-4-95, συγκροτείται από ένα μέλος του Διοικητικού Συμβουλίου Ο.Τ.Ε., δύο Γενικούς Διευθυντές, τον Προϊστάμενο της Τηλεπικοινωνιακής Περιφέρειας Κεντρικής Μακεδονίας, τέσσερις εμπειρογνώμονες από την ελεύθερα αγορά, ειδικούς σε θέματα επιλογής προσωπικού και δύο εκπροσώπους της Ομοσπονδίας Εργαζομένων Ο.Τ.Ε., ως παρατηρητές, και αξιολογεί τους υποψηφίους με βάση τα κριτήρια που επισυνάπτουμε, τα οποία αποτελούν παράρτημα της προκήρυξης των θέσεων.

Σε ό,τι αφορά την αμοιβή των μελών της Επιτροπής, προβλέπεται μόνο για τα εξωυπηρεσιακά μέλη (ειδικούς εμπειρογνώμονες) καθοριζόμενη στα πλαίσια που θέτει η ελεύθερη αγορά, για προσφορά αναλόγων υπηρεσιών.

Από τα ανωτέρω είναι πρόδηλο ότι η Διοίκηση του Οργανισμού, περιόρισε τις αρμοδιότητες της στην τοποθέτηση Διευθυντικών στελεχών και συνεπώς κάθε σκέψη που της προσάπτει άλλα κίνητρα και σκοπιμότητες, ευρίσκεται εκτός των πραγματικών προθέσεων της Διοίκησης.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

7. Στην με αριθμό 2282/1-2-97 ερώτηση δόθηκε με το υπ' αριθμ. 903/17-3-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην αριθμ. 2282/10-2-97 ερώτηση των Βουλευτών κ.κ. Λ. Αυδή και Α. Κανταρτζή σχετικά με το θέμα που αναφέρεται στην εφαρμογή του προγράμματος της κοινωνικής ένταξης των Τσιγγάνων που έχει εξαγγελθεί, σας γνωρίζουμε τα εξής:

Η Δ/νση Οικιστικής Πολιτικής και Κατοικίας (Δ.Ο.Π.Κ.) εισηγήθηκε την άμεση χρηματοδότηση έργων μέσω της Δ/νσης

Σελίδα 5079 

Ειδικών 'Εργων Αναβάθμισης περιοχών για την βελτίωση των περιβαλλοντολογικών συνθηκών και όρων διαβίωσης των Τσιγγάνων των Δήμων Μενεμένης, Θεσ/νίκης, Θηβών και Μεσσήνης. Στις περιοχές αυτές εγκρίθηκε άμεση χρηματοδότηση αναγκαίων έργων. 'Υστερα από τα παραπάνω και μέσω της Δ/νσης Ειδικών 'Εργων Αναβάθμισης περιοχών, εκδόθηκαν Υπουργικές Αποφάσεις για την χρηματοδότηση από το ειδικό ταμείο Εφαρμογής Ρυθμιστικών και Πολεοδομικών Σχεδίων (Ε.Τ.Ε.Ρ.Π.Σ.) και των τριών έργων.

Σχετικά με την περιοχή της Ευόσμου, η Νομαρχιακή Αυτοδιοίκηση Θεσ/νίκης με τις Υπηρεσίες της, την Δ/νση Υγείας - Πρόνοιας, αλλά και σε συνεργασία με τα κατά τόπους ΠΙΚΠΑ και Κεντρα Υγείας κάνει αρκετές παρεμβάσεις, τόσο για την προστασία οσο και την βελτίωση των συνθηκών υγιεινής διαβίωσης των πληθυσμών των τσιγγάνων:

Εμβολιασμούς Ηπατίτιδας Β, εκκαθάριση με μισθωμένα απορριματοφόρα των σκουπιδιών, απολυμάνσεις και άλλες παρεμβάσεις για τις οποίες υπεύθυνος είναι ο Δήμος Ευόσμου στα Διοικητικά 'Ορια του οποίου είναι εγκατεστημένος πληθυσμός.

Ομάδες εργασίας έχουν συγκροτηθεί και συνεχίζουν το έργο τους στην κατεύθυνση της επιθυμητής επίτευξης της κοινωνικής συναίνεσης - αποδοχής των τσιγγάνων σκηνιτών από μέρους των τοπικών κοινωνιών, ώστε να μεταφερθούν σε μόνιμη θέση εγκατάστασης εντός των ορίων του Νομού Θεσσαλονίκης.

'Οσον αφορά το θέμα μετεγκατάστασης των Τσιγγάνων των Δήμων Σερρών και Αντιρρίου, η αρμόδια Δ/νση Κοινωνικής Κατοικίας του Υπουργείου μας ερευνά το θέμα σε συνεργασία με το ΥΠΕΧΩΔΕ στα πλαίσια των αρμοδιοτήτων της για τη δυνατότητα εφαρμογής στεγαστικών προγραμμάτων.

Σχετικά με την περίπτωση των Δήμων Καρδίτσας και Ν. Ιωνίας Βόλου, γίνονται προσπάθειες εξασφάλισης κατάλληλης έκτασης για προσωρινή μετεγκατάσταση των Τσιγγάνων.

Στόχος των συναρμοδίων Υπουργείων για τα προαναφερθέντα είναι η άμεση ενεργοποίηση για την αντιμετώπιση των σοβαρών οικιστικών προβλημάτων στους οικισμούς των Τσιγγάνων.

Σας γνωρίζουμε ότι από τις Υπηρεσίες Υγείας και Πρόνοιας παρέχεται με τους ίδιους όρους και τις ίδιες προϋποθέσεις που παρέχεται σε ολους τους Ελληνες πολίτες. (Επιδόματα, δωρεάν νοσοκομειακή και ιατροφαρμακευτική περίθαλψη, εμβολιασμοί, έκτακτη οικονομική ενίσχυση, κ.λπ.).

Ο Υφυπουργός

Θ. ΚΟΤΣΩΝΗΣ"

8. Στην με αριθμό 2497/19-2-97 ερώτηση δόθηκε με το υπ' αριθμ. 634/13-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της αριθμ. 2497/19-2-97 ερώτησης που κατέθεσαν στη Βουλή οι Βουλευτές κ.κ. Μιχάλης Καρχιμάκης και Ηλίας Βλαχόπουλος, σας πληροφορούμε τα εξής

Από την ισχύουσα νομοθεσία δεν προβλέπεται η χορήγηση ειδικής άδειας με αποδοχές σε γονείς παιδιών με ειδικές ανάγκες.

Στο άρθρο 8 του ν. 1483/1984 σε συνδυασμό με το άρθρο 5 του π.δ. 193/1988, προβλέπεται η χορήγηση μειωμένου ωραρίου εργασίας κατά μία ώρα την ημέρα, χωρίς αποδοχές, σε γονείς που έχουν παιδιά με πνευματική, ψυχική ή σωματική αναπηρία.

Ο Υφυπουργός

ΑΝ. ΜΑΝΤΕΛΗΣ"

9. Στην με αριθμό 2512/20-2-97 ερώτηση δόθηκε με το υπ' αριθμ. 1351/14-3-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 2512/20-2-97 που κατατέθηκε στη Βουλή από το Βουλευτή κ. Θεοφάνη Δημοσχάκη, σχετικά με πρόσληψη γιατρού ακτινολόγου στη Νομ. Μονάδα Υγείας ΙΚΑ Αλεξανδρούπολης σας γνωρίζουμε τα εξής:

Σύμφωνα με την υπ' αριθμ. 404/20-10-94 εγκριτική πράξη του Υπουργικού Συμβουλίου δόθηκε η δυνατότητα στην Διοίκηση του ΙΚΑ να προσλαμβάνει γιατρούς διαφόρων ειδικοτήτων με ειδική σύμβαση εργασίας (άρθρο 10 του Ν.Δ. 1204/72) για την κάλυψη άμεσων λειτουργικών αναγκών των ιατρείων του και μέχρι του αριθμού των κενών οργανικών θέσεων του Ιδρύματος.

Στη Νομ. Μονάδα Υγείας ΙΚΑ Αλεξανδρούπολης προβλέπεται: 1 οργανική θέση ακτινολόγου και υπηρετεί ένας (1) γιατρός ακτινολόγος.

Ο Υφυπουργός

ΝΙΚΟΣ ΦΑΡΜΑΚΗΣ"

10. Στην με αριθμό 2517/97 ερώτηση δόθηκε με το υπ' αριθμ. 1356/14-3-97 έγγραφο από τον Υπουργό Αιγαίου η ακόλουθη απάντηση:

"Σε απάντηση στην ερώτηση 2517/97 των Βουλευτών κ.κ. Σπ. Δανέλλη και Στ. Αλφιέρη, σχετικά με το ΠΙΕΚ ΙΠΠΟΚΡΑΤΗΣ σας γνωρίζουμε:

Με την ανάληψη καθηκόντων από τη σημερινή ηγεσία του Υπουργείου Αιγαίου, ζητήθηκε από το Ναυτικό Επιμελητήριο Ελλάδος η σύνταξη πραγματογνωμοσύνης προκειμένου να υπάρχει νεώτερη εικόνα της κατάστασης του πλοίου.

Επιπλέον δεδομένης της ακαταλληλότητας του πλοίου να ανταποκριθεί στις πραγματικές ανάγκες ιατρικής κάλυψης των νησιών (παλαιότητα, μέγεθος, ταχύτητα, τεχνικές προδιαγραφές, υψηλό λειτουργικό κόστος), άποψη που ενισχύθηκε και από τις δυσκολίες αντιμετώπισης ιατρικών περιστατικών τις ημέρες τις κακοκαιρίας, το Υπουργείο Αιγαίου διερευνά τη δυνατότητα αξιοποίησης του μέσω:

- παραχώρησής του στο ΥΕΘΑ ή στο Ιατρικό Τμήμα του Πανεπιστημίου Κρήτης το οποίο έχει εκδηλώσει σχετικό ενδιαφέρον

- εκποίηση του πλοίου από τον ΟΔΔΥ.

Η Υπουργός

ΕΛΙΣΑΒΕΤ ΠΑΠΑΖΩΗ"

11. Στην με αριθμό 2526/20-2-97 ερώτηση δόθηκε με το υπ' αριθμ. 56/14-3-97 έγγραφο από τον Υφυπουργό Υγείας η ακόλουθη απάντηση:

"Σε απάντηση της αρ. πρωτ. 2526/20.2.97 που υπέβαλαν οι Βουλευτές κ.κ. Α. Τασούλας και Σ. Κόρακας σας γνωρίζουμε τα εξής:

Ο οργανισμός κατά των Ναρκωτικών έχει ήδη εγκαινιάσει συνεργασία με στελέχη του Υπουργείου Εθνικής 'Αμυνας προκειμένου να διερευνηθούν οι δυνατότητες και να υλοποιηθούν άμεσα δραστηριότητες πρόληψης με αποδέκτες τους στρατευμένους νέους και νέες της Χώρας μας.

Το Υπουργείο Εθνικής Αμύνης αναμένεται να ορίσει σύντομα νέα συνάντηση προκειμένου να ευοδωθούν οι κοινοί στόχοι.

Ο Υφυπουργός

ΕΜΜ. ΣΚΟΥΛΑΚΗΣ"

12. Στην με αριθμό 2526/20-2-97 ερώτηση δόθηκε με το υπ' αριθμ. 1379/12-3-97 έγγραφο από τον Υπουργό Εθνικής 'Αμυνας η ακόλουθη απάντηση:

"1. Σε απάντηση της 2526/20-2-97 ερώτησης που κατέθεσαν οι Βουλευτές κ. Α. Τασούλας και Σ. Κόρακας σχετικά με τη χρήση ναρκωτικών ουσιών στις 'Ενοπλες Δυνάμεις, σας πληροφορούμε τα εξής:

2. 'Αμεση προτεραιότητα του Υπουργείου Εθνικής 'Αμυνας σε θέματα που αφορούν τόσο τη σωματική όσο και την ψυχική υγεία των στρατευσίμων, είναι να δοθεί έμφαση στην πρόληψη και στην έγκαιρη ανίχνευση των οπλιτών που παρουσιάζουν συμπεριφορές με υψηλή επικινδυνότητα.

3. Σε ό,τι δε αφορά ειδικότερα την χρήση ναρκωτικών ουσιών από οπλίτες η εφαρμοζόμενη πολιτική εδράζεται σε τρεις άξονες:

Σελίδα 5080 

α. Στην εκπαίδευση γιατρών και κληρωτών γιατρών για επιστημονική αντιμετώπιση περιπτώσεων εξάρτησης.

β. Στη διεξαγωγή σεμιναρίων στο μόνιμο και στρατεύσιμο προσωπικό σχετικά με τα αδιέξοδα και τις επιπτώσεις από τη χρήση ναρκωτικών.

γ. Στη διαρκή χρησιμοποίηση ειδικευμένων επιστημόνων, ψυχολόγων, κοινωνικών λειτουργών στα Κέντρα Κατάταξης, σε συνδυασμό με την εισαγωγή σύγχρονων μεθόδων εκπαίδευσης που έχουν σκοπό να μειώσουν τα προβλήματα προσαρμογής των νεοσυλλέκτων στη στρατιωτική ζωή.

4. Οι παραπάνω άξονες εμπλουτίζονται και εξειδικεύονται περαιτέρω και από τους τρεις κλάδους των Ενόπλων Δυνάμεων. Ενδεικτικά αναφέρεται ότι το Γενικό Επιτελείο Στρατού (ΓΕΣ) κήρυξε το τρέχον έτος ως έτος καταπολέμησης των ναρκωτικών προγραμματίζοντας για αυτό πλήθος δραστηριοτήτων, οι οποίες μεταξύ άλλων, περιλαμβάνουν τη διοργάνωση δύο διεθνών ημερίδων στην Αθήνα και στην Θεσσαλονίκη, καθώς και τη διενέργεια σεμιναρίων στελεχών κατά Σχηματισμό.Στο Πολεμικό Ναυτικό (ΠΝ) επιπλέον, εγκαινιάστηκε συνεργασία με την θεραπευτική κοινότητα "Νόστος", ενώ εδώ και δέκα χρόνια λειτουργεί με επιτυχία στο Ναυτικό Νοσοκομείο Σαλαμίνας (ΝΝΣ) θεραπευτική κοινότητα βασιζόμενη στην ομαδική ανάλυση.

5. Πέραν όμως των προαναφερθέντων, αποτελεί βούληση της Ηγεσίας του Υπουργείου Εθνικής Αμυνας μια νέα θεσμική προσέγγιση του ζητήματος της χρήσης ναρκωτικών. Προς τούτο, έχουν αρχίσει ήδη δύο νέα ερευνητικά προγράμματα με σκοπό την ανεύρεση της συχνότητας χρήσης - κατάχρησης ουσιών, καθώς και άλλων προβλημάτων ψυχικής υγείας με σκοπό την εκπόνηση και άλλων ολοκληρωμένων προγραμμάτων πρόληψης, αποβλέποντας στην αγωγή της σωματικής και ψυχικής υγείας των στρατευσίμων.

6. Στόχος του Υπουργείου Εθνικής 'Αμυνας είναι η στρατιωτική θητεία να αποτελέσει εσφαλτήριο γνώσης και ενημέρωσης για θέματα υγείας, ψυχικής και σωματικής. Σε συνδυασμό δε, με το πρόγραμμα για επαγγελματική κατάρτιση κατά την διάρκεια της στράτευσης, επιβεβαιώνεται και ο κοινωνικός χαρακτήρας των Ενόπλων Δυνάμεων, εκφάνσεις του οποίου αποτελούν και η ενθάρρυνση πρωτοβουλιών, η ανάπτυξη αθλητικών δραστηριοτήτων οι συμμετοχικές διαδικασίες (όπως επί παραδείγματι η συμμετοχή στρατευσίμων στην επιλογή του συσσιτίου), η ανάπτυξη της υπευθυνότητας καθώς τέλος και η συνειδητή αναγνώριση της αποστολής του Στρατού. Στο σημείο αυτό υπενθυμίζεται η τεράστια κοινωνική προσφορά των Ενόπλων Δυνάμεων στις ακριτικές περιοχές της χώρας και ειδικότερα στην Θράκη και στα νησιά του Αιγαίου όπου πλήθος έργων και δραστηριότητες συμβάλλουν αποφασιστικά στην οικονομική και κοινωνική ανάπτυξη των περιοχων αυτών. Ενδεικτικά αναφέρεται η υλοποίηση του Προγράμματος Κοινωνική Προσφοράς των Ε.Δ. στην Θράκη από το Δ' Σώμα Στρατού και η πρόσφατη επέκτασή του στα νησιά του Αιγαίου από την ΑΣΔΕΝ.

Είναι βέβαια προφανές ότι όλα τα παραπάνω δεν θα μπορούσαν ποτέ να υλοποιηθούν μεσα σε ένα "ανελεύθερο" και "αυταρχικό" καθεστώς όπου η θητεία μετατρέπεται σε ποινή και οι συνθήκες διαβίωσης είναι άσχημες, οδηγώντας πολλές φορές τους στρατεύσιμους στην παγίδα των ναρκωτικών, όπως αναληθώς και αδόκιμα αναφέρεται στην σχετική ερώτηση.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

13. Στην με αριθμό 2528/20-2-97 ερώτηση δόθηκε με το υπ' αριθμ. 1378/11-3-97 έγγραφο από τον Υπουργό Εθνικής 'Αμυνας η ακόλουθη απάντηση:

"Σε απάντηση της ερώτησης 2528/20-2-97 που κατέθεσε ο Βουλευτής κ. Α. Παπαδόγγονας σχετικά με τη δημιουργία Ελληνικών Στρατιωτικών νεκροταφείων στην Αλβανία, γνωρίζεται ότι από το Δεκέμβριο του 1996 αποφασίσθηκε η σύσταση Επιτροπής για τον εντοπισμό χώρων - πεδίων μαχών, όπου είναι ενταφιασμένοι 'Ελληνες Στρατιώτες, πεσόντες κατά τη διάρκεια του Ελληνοϊταλικού Πολεμου. Παράλληλα, προβλέπεται, η σύσταση Μικτής Διϋουργικής Επιτροπής από τα Υπουργεία Εθνικής 'Αμυνας, Εσωτερικών, Εξωτερικών και Πολιτισμού με στόχο την κατασκευή δύο τουλάχιστον Στρατιωτικών νεκροταφείων για τους 7.969 Ελληνες πεσόντες Στρατιώτες, καθώς και τη δημιουργία Ηρώου - Μαυσωλείου. Προς τούτο δε, ήδη συντάσσεται μελετη και προϋπολογισμός του έργου κατασκευής Στρατιωτικού Νεκροταφείου, καθώς και δρόμου πρόσβασης σ' αυτό, στην περιοχή Βουλιαράτι Αργυροκάστρου.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

14. Στην με αριθμό 2534/21-2-97 ερώτηση δόθηκε με το υπ' αριθμ. 164/17-3-97 έγγραφο από τον Υπουργό Πολιτισμού η ακόλουθη απάντηση:

"Aπαντώντας στην αριθμ. 2534/21.2.97 ερώτηση των Βουλευτών κ.κ. Μήτσου Κωστόπουλου και Σταύρου Παναγιώτου, σας γνωρίζουμε τα εξής:

Παρά τα προβλήματα που προκύπτουν κατά την εφαρμογή του Ν. 2121/92 "Περί πνευματικών και συγγενικών δικαιωμάτων" το πλαίσιο του νόμου αυτού είναι επαρκές για τη νομική και όπου χρειάζεται και τη δικαστική προστασία των παραπάνω δικαιωμάτων. Στο ίδιο πλαίσιο λειτουργεί ο Ο.Π.Ι., η συμβολή του οποίου αναγνωρίζεται ως ιδιαιτέρως θετική από όλους τους ενδιαφερόμενους.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

15. Στην με αριθμό 2539/21-2-97 ερώτηση δόθηκε με το υπ' αριθμ. 165/14-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2539/21.2.97 ερώτηση του Βουλευτή κ. Πέτρου Τατούλη, σας γνωρίζουμε τα εξής:

1. Τα κρούσματα μεγάλων κλοπών Μουσείων από το 1990 έως το 1993 αφορούν χρονική περίοδο πριν από την εφαρμογή των συστημάτων συναγερμού σε όλο το πλαίσιο των Αρχαιολογικών Μουσείων και Συλλογών της Χώρας. 'Εκτοτε η αντικλεπτική προστασία των Μουσείων έχει βελτιωθεί, ιδίως στα κεντρικά Μουσεία, όπου υπάρχουν ηλεκτρονικά συστήματα ασφαλείας - πυρανίχνευσης.

2. Το σύστημα φύλαξης των αρχαιολογικών χώρων βασίζεται, βέβαια στον ανθρώπινο παράγοντα. Η προστασια τους αρχίζει από το στάδιο της ανασκαφής και περίφραξης και φτάνει ως την οργάνωσή τους ως επισκέψιμων με φύλαξη σε 24ωρη βάση.

3. Η τοποθέτηση συστημάτων συναγερμού επί ή υπό την περίφραξη των Χώρων όπως τα Μουσεία που συνδέονται μέσω εξωκείμενης ευθείας τηλεφωνικής γραμμής με τα οικεία Αστυνομικά Τμήματα - είναι αντικειμενικά ανέφικτη λόγω των καιρικών ιδίως συνθηκών που ενεργοποιούν άσκοπα το σύστημα με κάθε ταλάντωση.

4. Σημειώνεται ότι για τη λύση του προβλήματος στους εκτεταμένους Αρχαιολογικούς Χώρους και Μουσεία που ελέγχει η Β' ΕΠΚΑ - στην αρμοδιότητα της οποίας εμπίπτει και ο Αρχαιολογικός Χώρος Ραμνούντος - εφαρμόστηκε μεταξύ 1995 - 96 πιλοτικό πρόγραμμα συστήματος συναγερμού με κάμερες παρακολούθησης σε έξι Μουσεία και Χώρους που διαβιβάζουν το οπτικό μήνυμα σε κεντρικό τερματικό του Μουσείου Πειραιώς. Το σύστημα αναμένεται να λειτουργήσει σύντομα με ειδικευμένο προσωπικό. Ο Ραμνούς θα συνδεθεί με το σύστημα ευθύς μετά την εκτέλεση του έργου ηλεκτροδότησής του που εκκρεμούσε λόγω ανάγκης σύνταξης ειδικής μελέτης Δ.Ε.Η. Μελέτη η οποία δεν θα υποβάθμιζε την αισθητική αξία του προστατευομένου περιβάλλοντος χώρου με εναέριο δίκτυο. Η διαδικασία, μετά την έγκριση της σχετικής προμελέτης με την αριθμ. 41/10.12.96 Πράξη του ΚΑΣ βρίσκεται στην φάση της ανάθεσης της μελέτης - κατασκευής με προϋπολογισμό δαπάνης 53 εκατομμυρίων δραχμών. Η βλάβη 

Σελίδα 5081 

του υπογείου δικτύου του ΟΤΕ στο χώρο του Ραμνούντα έχει ήδη αποκατασταθεί, ενώ ήδη εγκρίθηκε και η προμήθεια κινητού τηλεφώνου. Το φυλακτικό προσωπικό ενισχύθηκε, ενώ πρόκειται να αυξηθεί στο πλαίσιο του ετήσιου προγράμματος του ΥΠ.ΠΟ. το προσωπικό φύλαξης/καθαριότητας (ΤΑΠ).

5. 'Εχει αυξηθεί το προσωπικό όλων των Περιφερειακών και Ειδικών Περιφερειακών Υπηρεσιών του ΥΠ.ΠΟ., μετά δε και τον ν. 2266/95, παρέχεται δυνατότητα στις Εφορείες Αρχαιοτήτων να προσλάβουν άμεσα προσωπικό για έκτακτες και επείγουσες ανάγκες.

6. Οι κανόνες του Διεθνούς Δικαίου ως προς την πάταξη της παράνομης διακίνησης των πολιτιστικών αγαθών, καθιστούν τα κλαπέντα Εργα Τέχνης μη εκθέσιμα, αφού διεκδικούνται στο διηνεκές (Ν. 1103/80 "Περί κυρώσεως της εις Παρισίοις το 1970 υπογραφείσας Διεθνούς Σύμβασης", Ν. 1126/81 "Προστασία της Παγκόσμιας Πολιτιστικής και Φυσικής Κληρονομιάς", Ν. 1127/81, Ν. 2039/92 "Προστασία Αρχιτεκτονικής Κληρονομιάς" και ΠΔ 423/95 "Περί επιστροφής παρανόμως εξαχθέντων έργων").

7. Είναι σαφές ότι σε κάθε περίπτωση, εμφάνισης των κλαπέντων, εγείρεται άμεσα η παραίτηση του επαναπατρισμού (περίπτωση Θησαυρού Αηδονιών - Νεμέας) που εκτίθεται σε περιοδική 'Εκθεση στο Εθνικό Αρχαιολογικό Μουσείο) που δημοσιεύονται με περιγραφική τεκμηρίωση σε διεθνή έντυπα αναζήτησης κλαπέντων 'Εργων Τέχνης UNESCO, ICOM, INTERPOL (τεύχος ΙFAR), διαδικασία που τηρήθηκε για τα δύο αρχαία έργα της Αρχαιολογικής Αποθήκης Ραμνούντα. Ενημερώθηκαν άμεσα οι Διωκτικές Αρχές (Ασφάλεια, Λιμενικές Αρχές) για τον έλεγχο των εσόδων - εξόδων της Χώρας. Για το ζήτημα αυτό ειδικά, παραπέμπω στην απάντησή μου στην ερώτηση 2460/18.2.97 του Βουλευτή κ. Πέτρου Κουναλάκη.

8. Σημειώνω τέλος ότι η Διεύθυνση Εκτελέσεως 'Εργων Μουσείων σε συνεργασία με την Διεύθυνση Προϊστορικών και Κλασσικών Αρχαιοτήτων και τις κατά τόπους Εφορείες έχουν καταγράψει τις ανάγκες των Αρχαιολογικών Μουσείων, Αρχαιολογικών Αποθηκών και Συλλογών όσον αφορά την ασφάλεια και προστασία των χώρων αυτών, έχει δε εκπονηθεί βάσει των αναγκών αυτών πρόγραμμα εγκατάστασης συστημάτων ασφαλείας σύγχρονης τεχνολογίας, καθώς και ειδικό πρόγραμμα συντονισμού των περιφερειακών συστημάτων ασφαλείας όλης της Επικράτειας με κεντρικό σταθμό ελέγχου. Σε όλα τα νέα Μουσεία που κατασκευάζονται ή επισκευάζονται θα τοποθετούνται συστήματα ενεργητικής ασφάλειας, αφού πραγματοποιηθεί καταγραφή όλων των χώρων φύλαξης αρχαιοτήτων.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

16. Στην με αριθμό 2540/21-2-97 ερώτηση δόθηκε με το υπ' αριθμ. 706/17-3-97 έγγραφο από τον Υπουργό Εργασίας η ακόλουθη απάντηση:

"Απαντώντας στην 2540/21-2-97 που κατατέθηκε στη Βουλή από το Βουλευτή κ. Γ. Καλαντζή, για τα θιγόμενα σ' αυτό θέματα αρμοδιότητάς μας, σας πληροφορούμε τα εξής:

1. Η πολιτική της αντιμετώπισης του προβλήματος της ανεργίας είναι ενιαία για όλη τη χώρα πλην των παραμεθορίων περιοχών και των περιοχών που έχουν χαρακτηρισθεί θύλακες υψηλής ανεργίας. 'Ηδη για την αντιμετώπιση του προβλήματος έχουν εκδοθεί οι αριθμ. 33125/5-2-97 και 33126/5-2-97 αποφάσεις μας που αφορούν την Επιχορήγηση νέων ελευθέρων επαγγελματιών και την Επιχορήγηση των εργοδοτών για τη δημιουργία νέων θέσεων εργασίας, έτους 1997, αντίστοιχα.

2. Στα πλαίσια της Κοινοτικής Πρωτοβουλίας "ADAPT" το Υπουργείο Εργασίας και Κοινωνικών Ασφαλίσεων έχει εγκρίνει στη περιοχή της Καβάλας το πρόγραμμα με κωδικό αριθμό 006/276 και τίτλο "RETAIL & SERVICE SECTOR MANAGMENT - RESKILLING" συνολικού προϋπολογισμού 71.350.000 δρχ.το οποίο ήδη υλοποιείται (χρονική διάρκεια 1995 - 97) υπό τον συντονισμό του φορέα "Ενωση Τοπικών Αρχών Νομαρχίας Καβάλας".

Το εν λόγω έργο ασχολείται με τα θέματα διαχείρισης και οργάνωσης των μικρών επιχειρήσεων λιανικού εμπορίου και παροχής υπηρεσιών, ιδιαίτερα σε σχέση με την σύνδεσή τους με διεθνή δίκτυα άντλησης πληροφοριών σε θέματα τεχνολογικών μεταβολών και εξελίξεων στους κλάδους τους.

Το πρόγραμμα στοχεύει να καταλήξει σε συγκεκριμένες προτάσεις προς τις επιχειρήσεις αυτές και τους συλλογικούς τους φορείς, τις συνδικαλιστικές οργανώσεις, τους Οργανισμούς Τοπικής Αυτοδιοίκησης και τους κρατικούς φορείς, για την βελτίωση του επιπέδου διαχείρισης και οργάνωσης των επιχειρήσεων και την αξιοποίηση εθνικών και ευρωπαϊκών προγραμμάτων στα οποία θα μπορούσαν ενδεχομένως να ενταχθούν.

3. Επίσης, στα πλαίσια της Κοινοτικής Πρωτοβουλίας "ΑΠΑΣΧΟΛΗΣΗ" στον άξονα HORIZON/Παλιννοστούντες, έχει εγκριθεί πρόγραμμα με τίτλο "Δημιουργία δικτύου ανθρώπινου δυναμικού από Παλιννοστούντες Ποντίους σε θέματα Ενωσης" στους φορείς ΕΙΥΑΠΟΕ, ΕΛΚΕΠΑ, ΕΤΒΑ, ΟΑΕΔ, Επιμελητήριο Αλεξανδρούπολης, ΤΕΔΚ Ν. Καβάλας, ΤΕΔΚ Ν. Ξάνθης, ΤΕΔΚ Ν. Ροδόπης & Ν. Εβρου συνολικού προϋπολογισμού 140.500.000 δρχ. και χρονικής διάρκειας 1996 - 1997.

Η ενέργεια αυτή υλοποιείται από την ΤΕΔΚ Καβάλας στην περιοχή της Καβάλας αντιστοιχεί στο ποσό των 3.040.000 δρχ. (συνολικό κόστος).

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

17. Στην με αριθμό 2543/21-2-97 ερώτηση δόθηκε με το υπ' αριθμ. 1074/18-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2543/21.2.97 που κατέθεσε ο Βουλευτής κ. Α. Παπαληγούρας αναφορικά με το παραπάνω θέμα σας πληροφορούμε ότι με την αναμενόμενη φετινή παραγωγή 42.000 τόνων λεμονιών κανονικής εποχής του Ν. Κορινθίας και μέχρι 28.2.97 έχουν διατεθεί οι παρακάτω ποσότητες.

Εξαγωγές: 5.000 τόνοι

Μεταποίηση: 3.000 τόνοι

Εσωτερική κατανάλωση: 7.000 τόνοι

Φθορές και αυτοκατανάλωση: 300 τόνοι

Επομένως η ηρτημένη εμπορεύσιμος παραγωγή είναι περίπου 26.700 τόνοι.

Η μείωση των εξαγωγών οφείλεται σε μια σειρά αιτιών όπως:

- Μείωση των εγκεκριμένων προς εξαγωγή προς τις Τρίτες Χώρες ποσοτήτων με βάση τις συμφωνίες της GATT.

- Μείωση του ύψους των προβλεπομένων επιστροφών (οικονομικών ενισχύσεων) προς τις Τρίτες Χώρες λόγω της συμφωνίας της GATT.

- Oρισμένοι εξαγωγικοί φορείς οι οποίοι παραδοσιακά εξήγαγαν εσπεριδοειδή προς τις Ανατολικές Χώρες, δεν δραστηριοποιήθηκαν στον ανάλογο βαθμό ή πραγματοποίησαν ελάχιστες εξαγωγές συγκριτικά με πέρυσι, εκ του γεγονότος ότι μέχρι σήμερα, δεν εξοφλήθηκαν από τους εισαγωγείς των Τρίτων Χωρών, για εξαγωγές της προηγούμενης εξαγωγικής περιόδου (1995/96).

Αποτέλεσμα των παραπάνω είναι οι μειωμένες εφέτος εξαγωγές συγκριτικά με τα προηγούμενα χρόνια καθώς και οι τιμές οι οποίες παρουσιάζουν πτωτικές τάσεις.

Το Υπουργείο προέβει σε πρωτοβουλίες και δράσεις που αποβλέπουν:

- Στην εντατικοποίηση της δραστηριότητας των μεταποιητικών μονάδων χυμοποιϊας οι οποίοι για το σκοπό αυτό άρχισαν με εντατικούς ρυθμούς τον εφοδιασμό τους με πρώτη ύλη απ' αρχάς Μαρτίου και με προγραμματισμό μέχρι τέλους προσεχούς Μαϊου τουλάχιστον, ενώ παράλληλα οι εξαγωγές θα συνεχίζονται με αργό ρυθμό αλλά παρατεταμένα με πρόβλεψη μέχρι και τον προσεχή Ιούνιο.

Επανεξέταση της πολιτικής των μεταφορών με το συναρμόδιο Υπουργείο για τη βελτίωση των εξαγωγών προς τον ενδοκοινοτικό χώρο

Σελίδα 5082 

- και, στην εφαρμογή του θεσμού της απόσυρσης αυτής καθ' αυτής.

Σε ό,τι αφορά τις τιμές, αυτές με την έναρξη της τρέχουσας εξαγωγικής περιόδου ήταν περίπου το ίδιο με πέρυσι, παρουσίασαν βαθμιαία πτώση σε χαμηλότερα επίπεδα τον παρελθόντα Φεβρουάριο και τώρα ανήλθαν στις 60 δρχ./κιλό και με ανοδικές τάσεις.

Τα κοινοτικά προγράμματα αναδιάρθρωσης των εσπεριδοειδών, εφαρμόστηκαν στη Χώρα μας κατά τα έτη 1984 - 1988 (Καν. ΕΟΚ 1204/82) και τα έτη 1989 - 90 (Καν. 3223/88), όπου προβλεπόταν η αναδιάρθρωση των ανεπιθύμητων καλλιεργειών με προωθούμενες οι οποίες εκτός των άλλων επέτρεπαν και την κλιμάκωση της διάθεσης της παραγωγής σε μεγαλύτερο χρονικό φάσμα. Η εφαρμογή αυτών των προγραμμάτων δεν είχε την επιθυμητη επιτυχία λόγω κυρίως της απροθυμίας των ιδίων των παραγωγών.

Οι Καν. Ε.Κ. που διέπουν το καθεστώς χυμοποίησης λεμονιών και πορτοκαλιών την περίοδο 1996/97 έδιδαν την δυνατότητα στο κράτος μέλος να αποφασίσει τον τρόπο πληρωμής των παραγωγών ήτοι α) πληρωμή της ελάχιστης τιμής στον παραγωγό και χρηματικής αντιστάθμισης στον μεταποιητή ή β) πληρωμή του παραγωγού απο τον μεταποιητή της διαφοράς ελάχιστης τιμής χρηματικής αντιστάθμισης και χορήγηση από την ΔΙΔΑΓΕΠ της χρηματικής αντιστάθμισης στους παραγωγούς πρώτης ύλης. Το Υπουργείο μετά την σύμφωνη γνώμη των φορέων των παραγωγών και των μεταποιητών αποδέκτηκε και εφαρμόζει των β' περίπτωση.

Μέχρι σήμερα η χυμοποίηση των λεμονιών από την ELVIOKIM, στο νομό Κορινθίας, όπου κυρίως παράγεται και μεταποιείται το λεμόνι έχει ανέλθει σε 7.352 ΤΝ και εκτιμάται ότι θα χυμοποιηθούν άλλοι 25.000 ΤΝ λεμονιών.

Πιστεύουμε ότι δεν τίθεται θέμα σοβαρό σε ό,τι αφορά την χυμοποίηση των λεμονιών και την απορρόφηση των χυμών λεμονιού από την αγορά.

Η καθυστέρηση στην εκκαθάριση των φακέλλων Κοινοτικών Οικονομικών Ενισχύσεων οφείλεται στη δυνατότητα που δόθηκε στη χώρα μας να ελεχθούν οι παλαιοί φάκελλοι, με τη σύντομη διαδικασία ελέγχων χορήγησης προκαταβολών, στο 100% της δικαιούμενης ενίσχυσης.

Μέχρι σήμερα έχει ήδη περατωθεί ο έλεγχος του συνόλου των φακέλλων αυτών.

Οι παλαιοί φάκελλοι, εκτιμάται ότι θα εκκαθαριστούν σε αρκετά σύντομο χρονικό διάστημα. Αυτό θα επιτευχθεί με ειδικό συνεργεί εντατικής απασχόλησης υπαλλήλων, ιδιαίτερα για την εκκαθάριση φακέλλων εξαγωγικών επιδοτήσεων που συστήθηκαν πρόσφατα για το σκοπό αυτό.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

18. Στην με αριθμό 2545/21-2-97 ερώτηση δόθηκε με το υπ' αριθμ. 241/17-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2545/21-2-97 που κατέθεσε ο Βουλευτής κ. Ευάγ. Βλασσόπουλος σας γνωρίζουμε τα ακόλουθα:

Το ΥΠΕΠΘ θα είναι σε θέση να εκτιμήσει τις ανάγκες σε εκπαιδευτικό προσωπικό κλάδου ΠΕ16 Μουσικής μετά τις γενικές μεταθέσεις, δηλαδή περίπου τον Απρίλιο του τρέχοντος έτους.

Ο αριθμός των διοριζομένων ως εκπαιδευτικών προσδιορίζεται κάθε φορά από τις κενές οργανικές θέσεις και τη σχετική έγκριση του Υπουργικού Συμβουλίου. Εφόσον παρασχεθούν οι απαιτούμενες εγκρίσεις, το Υπουργείο θα προβεί σε διορισμό και εκπαιδευτικών κλάδου ΠΕ 16 Μουσικής.

Σύμφωνα με την ισχύουσα νομοθεσία (άρθρ. 14 ν. 1566/1985) θα κληθούν οι εγγεγραμμένοι στους πίνακες διοριστέων κ.λπ. ΠΕ16 (πτυχιούχοι τμημάτων Α.Ε.Ι.) κατά προτεραιότητα και εφόσον υπάρξουν κενές θέσεις θα κληθούν στη συνέχεια οι περιλαμβανόμενοι στον πίνακα επιτυχίας Μουσικών του Διαγωνισμού έτους 1995. Επισημαίνουμε ότι ο πίνακας αυτός ισχύει μέρις 31-12-1997.

Τέλος σας γνωρίζουμε ότι σχετικά με τα σχολεία του προγράμματος "ΜΕΛΙΝΑ" έχει δοθεί εντολή στα κατά τόπους Περιφερειακά Συμβούλια να στελεχωθούν από τους ήδη υπηρετούντες εκπαιδευτικούς μουσικούς.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

19. Στην με αριθμό 2547/21-2-97 ερώτηση δόθηκε με το υπ' αριθμ. 6071/18-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης με αριθμό 2547/21.2.97 που κατέθεσε στη Βουλή ο Βουλευτής κ. Ευάγγελος Μπασιάκος, σας πληροφορούμε οτι ο Πρωθυπουργός περιβάλλει με εμπιστοσύνη τον Υπουργό Γεωργίας, όπως και κάθε μέλος του Υπουργικού Συμβουλίου.

Ο Υφυπουργός

ΑΝ. ΜΑΝΤΕΛΗΣ"

20. Στην με αριθμό 2550/24-2-97 ερώτηση δόθηκε με το υπ' αριθμ. 4605 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2550/24.2.97 των Βουλευτών κ.κ. Μ. Κωστόπουλου & Σ. Παναγιώτου και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Από το φθινόπωρο του 1993, η Διοίκηση της Ολυμπιακής Αεροπορίας εκφράζοντας την πολιτική βούληση, έθεσε ως θέμα πρώτης προτεραιότητας την επανάκτηση της OLYMPIC CATERING και πέτυχε να εμποδίσει την απόκτηση της πλειοψηφίας των μετοχών της OLYMPIC CATERING από τον ιδιώτη όπως προετοίμαζαν προηγούμενες Διοικήσεις της Εταιρείας.

2. Μετά από σκληρές διαπραγματεύσεις με την Εταιρεία ROSEHILL, η Ολυμπιακή Αεροπορία πέτυχε την ανάκτηση του 49% της OLYMPIC CATERING, στην πολύ καλή τιμή των 4,7 δισ δρχ. ενώ η αντίδικος ζητούσε 14 δισ και το Διοικητικό Δικαστήριο ετοιμαζόταν εν επιδικάσει την επανάκτηση στην τιμή των 6,2 δισ.

3. Η OLYMPIC CATERING θα παραμείνει θυγατρική Εταιρεία της ΟΛΥΜΠΙΑΚΗΣ, ενώ τα περί κερδοσκοπίας κάθε λογής "ιδιωτών" στερούνται οποιασδήποτε βάσεως.

Καμία "λεηλασία από καιροσκόπους" δεν υφίσταται σε βάρος της Ο.Ο.

Αντίθετα συντάχθηκε νεος Κανονισμός Προμηθειών που εξασφαλίζει τη διαφάνεια. Καμία καταγγελία ή παράπονο δεν έχει γίνει στην εταιρεία από οποιονδήποτε.

4. Οι απαιτούμενες επενδύσεις της Ο.Ο. για την επόμενη 5ετία εκτιμώνται ως κατωτέρω:

α) Επενδύσεις 1997 - 2000: 2,5 δισ δρχ.

β) Επενδύσεις για μετεγκατάσταση στα Σπάτα και τα περιφερειακά Αεροδρόμια :5 δισ δρχ.

Σύνολο7,5 δισ δρχ.

Προκειμένου να χρηματοδοτηθεί το επενδυτικό πρόγραμμα της OLYMPIC CATERING η Κυβέρνηση σκέφτεται μερικώς να προβλέψει είτε την εισαγωγή μέρους των μετοχών της OLYMPIC CATERING Χρηματιστήριο, είτε και τη συμμετοχή των εργαζομένων στην απόληψη των μετοχών της.

Η πρόθεση της Κυβέρνησης δεν είναι να δώσει σε άλλους της OLYMPIC CATERING.

Ηδη υπό το καθεστώς, το οποίο τελεί, δηλαδή με το 100% της ιδιοκτησίας πλέον στον 'Ομιλο της Ολυμπιακής και με την αποκλειστική διαχείριση του Ομίλου της Ολυμπιακής από το 1993 και ύστερα, η OLYMPIC CATERING όχι μόνο ανέστρεψε το προηγούμενο καθεστώς των ελλειμμάτων, αλλά ήδη έχει κέρδη γύρω στο 1,5 δισεκατομμύριο για το 1996.

5. Το ενδιαφέρον της Ολυμπιακής Αεροπορίας αλλά και της Πολιτείας για το Προσωπικό του OLYMPIC CATERING είναι δεδομένο και αυτό έχει αποδειχθεί με τις αθρόες επαναπροσλήψεις των απολυθέντων από την προηγούμενη Διοίκηση

Σελίδα 5083 

της ανωτέρω Θυγατρικής Εταιρείας.

Οι εργαζόμενοι δεν είναι "ξεκρέμαστοι". Υπάρχουν εργασιακές σχέσεις πολύ ευνοϊκότερες από τις ισχύουσες για το μέσο εργαζόμενο της χώρας και Κανονισμός Εργασίας, ο οποίος προστατεύει πλήρως τα δικαιώματα των εργαζομένων.

Η Συλλογική Σύμβαση Εργασίας του 1996 ήταν πολύ ικανοποιητική και αυτό έχει εκτιμηθεί πλήρως από τους εργαζομένους.

6. Η συνεργασία με την Ο.Α. γίνεται συνεχώς πιο συστηματική όπως π.χ. με την αεροτροφοδοσία. Η Ο.C. συνεπώς όχι μόνο δεν λειτουργεί "ξεκομμένα" από την Ο.Α. αλλά η τελευταία αποτελεί και το βασικό της πελάτη (75% των εσόδων της Ο.Α.).

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

21. Στην με αριθμό 2552/24-2-1997 ερώτηση δόθηκε με το υπ' αριθμ. 107/18-3-1997 έγγραφο από τον Υπουργό Γεωργίας η ακόλουθη απάντηση:

"Απαντώντας την ερώτηση 2552/24.2.1997 που κατέθεσε ο Βουλευτής κ. Γ. Σούρλας, σας πληροφορούμε τα εξής:

Η πολιτική των ετήσιων πριμοδοτήσεων ορίζεται από τους Κανονισμούς και τις οδηγίες που εκδίδονται από την Ευρωπαϊκή 'Ενωση. Κατά συνέπεια, οι προϋποθέσεις που ζητήθηκαν κατ στην εφαρμογή του Κανονισμού 2080/1992 για την καταβολή της αυξημένης πριμοδότησης (25% του εισοδήματος, το οποίο αποδεδειγμένα να προκύπτει από γεωργικές δραστηριότητες) είναι η προσαρμογή που ζητήθηκε από όλα τα Κράτη της Ευρωπαϊκής 'Ενωσης.

Ως προς το θέμα της ενημέρωσης, η αρμόδια Υπηρεσία του Υπουργείου Γεωργίας απέστειλε σχετικές εγκυκλίους σε όλες τις Περιφερειακές Υπηρεσίες που εφαρμόζουν τον Κανονισμό.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

22. Στην με αριθμό 2555/24-2-1997 ερώτηση δόθηκε με το υπ'αριθμ. 374/14-3-1997 έγγραφο από τον Υφυπουργό Οικονομικών η ακόλουθη απάντηση:

"Απαντούμε στην ερώτηση 2555/24-2-1997 που κατέθεσε στη Βουλή ο Βουλευτής κ. Δημήτριος Κατσικόπουλος και σας πληροφορούμε τα ακόλουθα:

1) Με τις διατάξεις της παρ. 12 του άρθρου 3 2320/1995 ορίζεται ότι ο εκτός υπηρεσίας χρόνος των απολυθέντων δημοσίων υπαλλήλων που επανήλθαν στην υπηρεσία με βάση τις διατάξεις του ν. 2190/1994, λογίζεται ως χρόνος πραγματικής δημοσίας υπηρεσίας και συντάξιμος, μέχρι όμως τη συμπλήρωση των ορίων συνταξιοδότησης (65ο έτος της ηλικίας ή τριακονταπενταετούς δημόσιας υπηρεσίας στην οποία δεν περιλαμβάνεται ο χρόνος κληρωτού ή εφέδρου στις τάξεις του Στρατού).

'Οσοι από τους παραπάνω είχαν συμπληρώσεις κατά την ημερομηνία απόλυσής τους τριακονταπενταετή πραγματική συντάξιμη υπηρεσία (στην οποία δεν περιλαμβάνεται η υπηρεσία (στην οποία δεν περιλαμβάνεται η υπηρεσία στις τάξεις του Στρατού) ή το 65ο έτος της ηλικίας τους και επανήλθαν στην υπηρεσία δεν μπορούν να αναγνωρίσουν ως συντάξιμο το χρόνο που παρέμειναν εκτός υπηρεσίας ή αυτόν που διανύθηκε στην ενεργό υπηρεσία, επειδή δεν είναι σύννομη η επαναφορά τους σύμφωνα με τις διατάξεις του άρθρου 26 του ν. 2190/1994.

2) Δεν αντιμετωπίζεται το ενδεχόμενο τροποποίησης της νομοθεσίας, ώστε οι απολυθέντες δημόσιοι υπάλληλοι κατά το χρονικό διάστημα από 1-1-1990 μέχρι 31-10-1993 να προσπορισθούν περισσότερα συνταξιοδοτικά οφέλη (όπως αυτό της προσαύξησης της πλήρους σύνταξης με πεντηκοστά) από όσα θα αποκτούσαν από ένα φυσιολογικό τερματισμό της υπαλληλικής τους σταδιοδρομίας.

'Αλλωστε οι διατάξεις περί προσαύξησης της σύνταξης με πεντηκοστά θεσπίσθηκαν για εντελώς διαφορετικούς λόγους (κίνητρο παραμονής των υπαλλήλων στην υπηρεσία) και όχι για τον προσπορισμό πρόσθετου συνταξιοδοτικού οφέλους στους ενδιαφερομένους).

3) 'Οσον αφορά το θέμα της νομιμότητας των υπουργικών αποφάσεων επαναφοράς στην υπηρεσία των απολυθέντων υπαλλήλων, αρμόδιο να απαντήσει είναι το Υπουργείο Εσωτερικών-Δημόσιας Διοίκηση και Αποκέντρωσης στο οποίο κοινοποιούμε αντίγραφο της ερώτησης.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

23. Στην με αριθμό 2557/24-2-1997 ερώτηση δόθηκε με το υπ'αριθμ. 249/17-3-1997 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2557/24-2-1997 σχετικά με την αντικατάσταση των αιθουσών που είναι κατασκευασμένες από αμίαντο, στα σχολεία της Αρκαδίας, που κατέθεσε ο Βουλευτής κ. Πέτρος Τατούλης, σας γνωρίζουμε τα ακόλουθα:

Η χρήση αμιάντου ως δομικού υλικού σε προκατασκευαμένα διδακτήρια του Ν. Αρκαδίας έχει γίνει προς 30ετίας. Ο ΟΣΚΟ την τελευταία 15ετία στα διδακτήρια που κατασκευάζει με το σύστημα της προκατασκευής, δεν έχει πουθενά χρησιμοποιήσει δομικό υλικό που να περιέχει αμίαντο ούτε σε υλικά δόμησης, ούτε σε υλικά επένδυσης.

Οι Νομαρχιακές Αυτοδιοικήσεις έπειτα από την αποκέντρωση του Π.Δ.Ε. έχουν την αρμοδιότητα και την ευθύνη για την σύνταξη του Νομαρχιακού Προγράμματος κατασκευής, επισκευής και συντηρήσεως των σχολικών κτιρίων για την Α/θμια και Β/θμια Εκπαίδευση.

Το ΥΠΕΠΘ επιχορηγεί ετησίως τις Νομαρχιακές Αυτοδιοικήσεις από τις πιστώσεις του Εθνικού Π.Δ.Ε. και του ΤΚΑΣΕ συνολικά χωρίς περαιτέρω παρέμβαση στην κατανομή των πιστώσεων εντός του Νομού.

Η Νομαρχιακή Αυτοδιοίκηση Αρκαδίας επιχορηγήθηκε απόο το Π.Δ.Ε. (ΣΑΕ 041/4-047) και το ΤΑΣΕ την τελευταία τριετία με τα εξής ποσά:

1994

ΣΑΕ 047

Επισκευές 65.000.000 δρχ.

Κατασκευές 40.000.000 δρχ.

ΤΑΣΕ 110.000.000 δρχ.

1995

ΣΑΕ 041/4 + ΣΑΕ 047

Επισκευές 75.000.000 δρχ.

Κατασκευές 45.000.000 δρχ.

ΤΑΣΕ 70.000.000 δρχ.

1996

ΣΑΕ 041/4 + ΣΑΕ 047

Επισκευές 80.000.000 δρχ.

Κατασκευές 120.000.000 δρχ.

ΤΑΣΕ 35.000.000 δρχ.

Η Νομαρχιακή Αυτοδιοίκηση Αρκαδίας σχεδιάζει να αποσύρει τις αίθουσες που κατασκευάστηκαν από υλικό με αμίαντο ή να αφαιρέσει το υλικό από όσες ακόμη παραμένουν σε χρήση.

Ο Υφυπουργός

ΙΩΑΝ. ΑΝΘΟΠΟΥΛΟΣ"

24. Στην με αριθμό 2560/24-2-97 ερώτηση δόθηκε με το υπ' αριθμ. 1079/18-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 2560/24.2.97, που κατέθεσε ο Βουλευτής κ. Ε. Αποστόλου αναφορικά με το παραπάνω θέμα σας πληροφορούμε ότι:

Το Επιχειρησιακό Πρόγραμμα Αλιείας 1994-99 προέβλεπε την ίδρυση ιχθυαγοράς στο Νομό Θεσ/νίκης και όχι στη Ν. Μενεμένη.

Προκειμένου να αποσυμφορηθούν οι εργασίες της ισχθυόσκαλας Ν. Μηχανιώνας, και με την εκτίμηση του ΥΠΓΕ ότι ο συνδυασμός της υπό 

Σελίδα 5084 

κατασκευή ιχθυόσκαλας Ν. Μηχανιώνας, και με την εκτίμηση του ΥΠΓΕ ο συνδυασμός της υπό κατασκευή ιχθυαγοράς με την υφιστάμενη ιχθυόσκαλα θα συμβάλει ουσιαστικά στην ανάπτυξη του υγιούς και ορθολογικώς λειτουργούντος ιχθυεμπορίου, με τη σύμφωνη γνώμη της Κοινότητας και την προβλεπόμενη διαδικασία έγινε η αλλαγή των προδιαγραφών της μελέτης σκοπιμότητας - βιωσιμότητας με εξεταζόμενη θέση για το έργο της ισχθυαγοράς τη Νέα Μηχανιώνα.

Η σχετική διαδικασία συνεχίζεται και ανατέθηκε η οριστική υπογραφή της σύμβασης με τον επιλεγέντα μελετητή (Πανεπιστήμιο Μακεδονίας) για τη σύνταξη της μελέτης σκοπιμότητας - βιωσιμότητας.

Η ιχθυόσκαλα Ν. Μηχανιώνας δεν λειτουργεί παρά τον νόμο αλλά σύμφωνα σύμφωνα με τον κανονισμό λειτουργίας των ιχθυοσκαλών (ΚΥΑ 319961/1209/79 Υπουργών Γεωργίας, Δημοσίων 'Εργων και Εμπορικής Ναυτιλίας).

Για το ηλεκτρονικό σύστημα δημοπράτησης της ιχθυόσκαλας Ν. Μηχανιώνας έχει γίνει σχετικό έγγραφο προς το φορ. διοίκησης και διαχείρισης των ιχθυοσκαλών (ΕΤΑΝΑΛ) προκειμένου να αρχίσει η λειτουργία του, εξετάζονται οι ιδιαιτερότητες και συλλέγονται προτάσεις από τοςυ αρμόδιους φορείς για την καλύτερη αξιοποίησή του. Για τη καθυστέρηση χρήσης του ηλεκτρονικού συστήματος δημοπράτησης η Κοινότητα είναι ενήμερη για την ιδιαιτερότητα και τις δυσκολίες του.

Ο Υπουργός

ΣΤΕΦ. ΤΖΟΥΜΑΚΑΣ"

25. Στην με αριθμό 2562/24.2.97 ερώτηση δόθηκε με το υπ' αριθμ. 250/18-3-97 έγγραφο από τον Αναπληρωτή Υπουργό Παιδείας ακόλουθη απάντηση:

"Απαντώντας στην ερώτηση με αριθμό 2562/24.2.97 που κατέθεσε ο Βουλευτής κ. Πέτρος Κουναλάκης σας γνωρίζουμε τα ακόλουθα:

'Οπως μας πληροφόρησε ο Πρύτανης του Αριστοτελείου Πανεπιστημίου Θεσ/νίκης, με σχετικό έγγραφο του το Παν/μιο, σύμφωνα με τη διάταξη του άρθρ. 16 παρ. 1γ του Ν. 1505/84 και τα έγγραφα του Γ.Λ.Κ. αριθμ. 2002986/300/6.2.90 και 96585/8925/15-12-88, αναγνώρισε κατ' αρχήν και προσμέτρησε την προϋπηρεσία του Ιδιωτικού Τομέα μέχρι οκτώ (8) έτη που χρησιμοποιήθηκε σαν προσόν διορισμού για χορήγηση Μ.Κ. και χρονοεπιδόματος σε μέλη ΕΔΤΠ και σε υπαλληλους του κλάδου ΔΕ Τεχνικού.

Στη συνέχεια το Γ.Λ.Κ. κοινοποίησε και στην Δ/νση Προσωπικού τα έγγραφά του αριθμ. 2044269/4921/0022/20.7.92 και 2046217/5055/0022/14-7-94 που απευθυνόταν στο Παν/στήμιο Μακεδονίας και στο Εθνικό Μετσόβειο Πολυτεχνείο, αντίστοιχα, και ζήτησε την εφαρμογή τους.

Το Παν/μιο αντέδρασε και εξέφρασε τις αντιρρήσεις του με τα έγγραφά του Γ. 14559/7-11-94 και Α. 3896/3-2-95 προς το Γ.Λ.Κ.

Το Γ.Λ.Κ. επέμεινε και πάλι στις απόψεις του και ζήτησε την άμεση εφαρμογή τους με τα έγγραφά του αριθμ. 2071392/7393/0022/17-11-94 και 2008874/775/0022/15-2-95.

Κατόπιν τούτων το Παν/μιο αναγκάστηκε να συμμορφωθεί και μετά από την απόφαση του Πρυτανικού Συμβουλίου αριθμ. 672/10-4-95 αφήρεσε την προϋπηρεσία του Ιδιωτικού Τομέα που είχε κατ' αρχήν προσμετρήσει (η οποία κατά περίπτωση ήταν από 1 μέχρι 8 έτη), για τα μέλη ΕΔΤΠ,ΑΤ και ΑΡ κατηγορίας, επειδή η χρονική διάρκειά της δεν προσδιορίζεται ρητά ούτε στις οργανικές διατάξεις του ΕΔΤΠ, (Π.Δ. 107/86), ούτε στην προκήρυξη των θέσεων, καθώς επίσης και για τους υπαλλήλους ΔΕ Τεχνικύ και τους πρώην τεχνίτες ή ζωοκόμους που εντάχθηκαν ή μονιμοποιήθηκαν σε θέσεις ΕΔΤΠ, επειδή η εν λόγω προϋπηρεσία είχε απαιτηθεί ως προσόν για την πρόσληψη στην έκτακτη θέση και όχι για την ένταξή τους στο ΕΔΤΠ ή τη μονιμοποίησή τους (Γνωμ. Ν.Σ.Κ. αριθμ. 288/90).

Ο Υπουργός

ΓΕΡΑΣΙΜΟΣ ΑΡΣΕΝΗΣ"

26. Στην με αριθμό 2564/25-2-97 ερώτηση δόθηκε με το υπ' αριθμ. 1752/14-3-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2564/25-2-97 ερώτησης και της αριθμ. ΠΑΒ 3367/25-2-97 αναφοράς που κατατέθησαν στη Βουλή των Ελλήνων από τους Βουλευτές κ. Γεώργιο Καρασμάνη και Λάζαρο Λωτίδη αντίστοιχα, σας πληροφορούμε τα εξής:

Οι διατάξεις του άρθρου 21 του σχεδίου νόμου "Αναμόρφωση μισθολογίου, προσωπικού της Δημόσιας Διοίκησης και άλλες συναφείς διατάξεις" που πρόσφατα ψηφίστηκε από τη Βουλή, αναφέρονται στον τρόπο κατάταξης στα νέα μισθολογικά κλιμάκια του προσωπικού περιορισμένης διαβάθμισης και εξέλιξης, μεταξύ των οποίων και οι αγροφύλακες και οι αρχιφύλακες Αγροφυλακής, καθώς και στη διαδικασία περαιτέρω μισθολογικής εξέλιξης του ανωτέρω προσωπικού, όταν αυτό κριθεί αναγκαίο από τον καθ' ύλην αρμόδιο Υπουργό.

Με τις προτεινόμενες διατάξεις του παραπάνω άρθρου, το προσωπικό περιορισμένης διαβάθμισης εξελίσσεται στον ίδιο αριθμό μισθολογικών κλιμακίων που προβλέπεται με το ισχύον μέχρι σήμερα μισθολόγιο και παρέχεται δυνατότητα περαιτέρω εξέλιξης με έκδοση κοινής Υπουργικής απόφασης, η ισχύς της οποίας μπορεί να ανατρέχει στην 1-1-1997.

Το ανωτέρω νομοσχέδιο που κατάρτισε το Υπουργέιο Οικονομικών, αφού έλαβε υπόψη της απόψεις της ΑΔΕΔΥ και τις προτάσεις των άλλων Υπουργείων, ήδη ψηφίστηκε από τη Βουλή.

Ο Υφυπουργός

ΝΙΚΟΛΑΟΣ ΧΡΙΣΤΟΔΟΥΛΑΚΗΣ"

27. Στην με αριθμό 2573/25-2-97 ερώτηση δόθηκε με το υπ' αριθμ. 255/17-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2573/25-2-1997 που κατέθεσε η Βουλευτής κ. Φάνη Πάλλη-Πετραλιά σας πληροφορούμε τα ακόλουθα:

Το Υπουργείο Παιδείας θα προωθήσει στη Βουλή, σύντομα σχέδιο νόμου για την Ειδική Αγωγή, με το οποίο αλλάζει η φιλοσοφική βάση της, λύνονται πολλά θέματα και δρομολογούνται σύγχρονες μέθοδοι αντιμετώπισης των προβλημάτων των παιδιών με ειδικές ανάγκες.

Με αυτό το νομοθέτημα προβλέπεται:

α) η ίδρυση Συμβουλίου Ειδικής Αγωγής

β) η ίδρυση Τμήματος Ειδικής Αγωγής στο Παιδαγωγικό Ινστιτούτο

γ) η αύξηση των θέσεων Σχολικών Συμβούλων Ειδικής Αγωγής

δ) η δημιουργία κέντρων διάγνωσης, αξιολόγησης και συμβουλευτικής υποστήριξης (ΚΔΑΥ) όλου του μαθητικού δυναμικού.

ε) η σύσταση νέων θέσεων ειδικού και βοηθητικού προσωπικού και η αύξηση των υπαρχουσών.

Ως προς τα ειδικότερα θέματα της ερώτησης σας γνωρίζουμε τα ακόλουθα:

Το Υπουργείο Παιδείας για να μη σπαταλούνται χρήματα για μίσθωση ιδιωτικών λεωφορείων, αλλά και για να δώσει μία λύση που έχει σχέση όχι μόνο με την οικονομική αντίληψη αλλά σχέση με την ασφαλέστερη και αξιοπρεπέστερη μετακίνηση των μαθητών με κινητικά προβλήματα, εξασφάλισε ειδικά αυτοκίνητα με τις πλέον σύγχρονες προδιαγραφές. Νομοθετική ρύθμιση για τις θέσεις οδηγών και συνοδηγών στο αναφερόμενο νομοσχέδιο θα δώσει μία μόνιμη λύση του προβλήματος μεταφοράς των παιδιών αυτών.

Για την προσωρινή κάλυψη των αναγκών του Ειδικού Γυμνασίου - Λυκείου Ηλιούπολης διατέθηκαν πρόσφατα από το Υπουργείο Παιδείας δύο (2) οδηγοί, ενώ άλλοι δύο, (2) οδηγοί έχουν διατεθεί στο όμοιο σχολείο του Δήμου Ιλίου (Ν. Λιοσίων).

Επίσης σας πληροφορούμε ότι με την αριθμ. 100/96 Απόφαση της Επιτροπής του άρθρου 2 παρ. 2 της αριθμ. 

Σελίδα 5085 

236/94 Π.Υ.Σ. εγκρίθηκε η πρόσληψη με σύμβαση εργασίας ιδιωτικού δικαίου ορισμένου χρόνου (8 μηνών) πέντε (5) οδηγών και πέντε (5) συνοδηγών για τις ανάγκες των Ειδικών Σχολείων Ηλιούπολης και Ιλίου (Νέων Λιοσίων) και θα επακολουθήσει η προβλεπόμενη διαδικασία για την πρόσληψή τους.

Πρέπει ακόμη να σημειώσουμε ότι το Υπουργείο Παιδείας με έγγραφό του προς το Γενικό Λογιστήριο του Κράτους στις 20-12-1996 ζήτησε τη μεταφορά πίστωσης δεκαπέντε εκατομμυρίων (15.000.000) δραχμών στην Περιφερειακή Διοίκηση Δυτικής Αττικής για την επιχορήγηση του Ειδικού Λυκείου Ηλιούπολης, Ειδικού Λυκείου Ιλίου (Ν. Λιοσίων) και του Κέντρου Εκπαίδευσης και Αποκατάστασης Τυφλών Καλλιθέας.

Από το ΥΠΕΠΘ καταρτίζονται προσχέδια προεδρικών διαταγμάτων που αναφέρονται στην οργάνωση και τη λειτουργία των σχολικών μονάδων Ειδικής Αγωγής.

Το θέμα των κατασκηνώσεων είναι ένα ιδιαίτερο λεπτό πρόβλημα το οποίο απασχολεί το Υπουργείο Παιδείας. Θα πρέπει όμως να αναφέρουμε ότι η πραγματοποίηση μιας τέτοιας κατασκήνωσης (θεσμός που για πρώτη φορά αντιμετωπίζεται από το ΥΠ.Ε.Π.Θ.) συνεπάγεται την άρση όλων των δυσχερειών και την μελέτη όλων των προϋποθέσεων για μια ασφαλή, εποικοδομητική, ψυχαγωγική και εκπαιδευτική αντιμετώπιση των παιδιών στον κατασκηνωτικό χώρο.

Ως προς το θέμα του κτιρίου και της μεταστέγασης του 1ου Παιδικού Σταθμού, που στεγάζεται στο κτίριο του ανωτέρω σχολείου ο Οργανισμός Σχολικών Κτιρίων (Ο.Σ.Κ.) με σχετικό έγγραφό του μας πληροφόρησε τα ακόλουθα:

1. Στην 1879 συνεδρίαση της 11-5-1994 με την υπ' αριθμ. 350 απόφασή του το Δ.Σ. του Ο.Σ.Κ. ενέκρινε την αγορά οικοπεδικής έκτασης εμβαδού 4.138 μ2 μετά των επικειμένων κτιρίων έναντι ποσού 241.215.179 δρχ. Οι κτιριακές εγκαταστάσεις στεγάζουν το Ειδικό Γυμνάσιο - Λύκειο και Παιδικό Σταθμό.

2. Στη συνέχεια ακολούθησε από τον Ο.Σ.Κ. η σύσταση εργολαβίας για την ανέγερση Κλειστού Γυμναστηρίου στον αύλειο χώρο και επισκευών στα υπάρχοντα κτίρια.

Ολοκληρώθηκε η κατασκευή του κλειστού Γυμναστηρίου και από τις επισκευές εκτελέστηκε περίπου το 85%. Σημειώνεται πως ο τελευταίος συγκριτικός πίνακας (2ος) ανέρχεται στο ποσό των 140.00.000 δρχ.

3. Η μη αποπεράτωση των επισκευών οφείλεται αποκλειστικά στη δυσχέρεια μεταστέγασης του συστεγαζόμενου παιδικού σταθμού.

Επισημαίνεται ότι ο Ο.Σ.Κ., δεν προχώρησε στην άσκηση ένδικων μέσων προς απομάκρυνση του παιδικού σταθμού εκτιμώντας την κοινωνική διάσταση του συγκεκριμένου θέματος.

4. Προς οριστική διευθέτηση της καταστάσεως που διαμορφώθηκε και δεδομένου ότι η Κτηματική Εταιρεία του Δημοσίου τον Μάρτιο του 1996 προχώρησε στην παραχώρηση χρήσης του Β.Κ. 1972 δημοσίου γειτονικού ακινήτου για την ανέγερση Νηπιαγωγείου, ο Ο.Σ.Κ., ήδη δημοπρατήθηκε (Νοέμβριος 1996) την τοποθέτηση 2θ Ν/Γ προς μεταστέγαση του Παιδικού Σταθμού.

Είναι εύλογο πως σύντομα θα αρχίσει υλοποιούμενο το Ν/Γ που φυσιολογικά θα έχει μικρή διάρκεια περάτωσης λόγω του τρόπου κατασκευής που επελέγη (βαρειά προκατασκευή) το οποίο και θα επιλύσει το στεγαστικό πρόβλημα.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

28. Στην με αριθμό 2576/25-2-97 ερώτηση δόθηκε με το υπ' αριθμ. 1091/18-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2576/25.2.97 που κατέθεσε ο Βουλευτής κ. Μ. Καρχιμάκης, σας πληροφορούμε τα εξής:

Στο Σχέδιο Νόμου που προωθείται από το Υπουργείο Γεωργίας στη Βουλή για ψήφιση, σχετικά με τη ρύθμιση των χρεών των Αγροτικών Συν/κών Οργανώσεων, περιλαμβάνεται και η ΕΑΣ Ιεράπετρας Ν. Λασιθίου χωρίς να γίνεται κάποια συγκεκριμενοποίηση του προς ρύθμιση ποσού. Το ποσό που θα ρυθμισθεί για την ΕΑΣ Ιεράπετρας θα καθορισθεί με την ψήφιση από τη Βουλή του υπόψη Νομοσχεδίου.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

29. Στην με αριθμό 2583/25-2-97 ερώτηση δόθηκε με το υπ' αριθμ. 1092/18-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2583/25.2.97 που κατέθεσαν οι Βουλευτές κ.κ. Στ. Παναγιώτου, Μ. Μπόσκου, σας πληροφορούμε τα εξής:

Αρμόδιο ν' απαντήσει είναι το συνερωτώμενο Υπουργείο ΠΕ.ΧΩ.Δ.Ε., γιατί οι ζημιές που έγιναν στις καλλιέργειες προκλήθηκαν από πλημμύρα, επειδή η 1η ΔΕΚΕ αναγκάστηκε να ανεβάσει τη στάθμη του νερού της λίμνης Κερκίνης Ν. Σερρών για να αρδευτούν μεγάλες εκτάσεις καλλιεργειών, αλλά και να υπάρχουν μεγάλες ποσότητες νερού για να καλύψουν τις ανάγκες κατά τους θερινούς μήνες.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

30. Στην με αριθμό 2583/25-2-97 ερώτηση δόθηκε με το υπ' αριθμ. 272/17.3.97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2583/25.2.97 που κατέθεσαν στη Βουλή οι Βουλευτές κ.κ. Σταύρος Παναγιώτου και Μαρία Μπόσκου, παρακαλούμε να πληροφορήσετε τους κ.κ. Βουλευτές τα εξής:

1. Η αρμόδια Υπηρεσία μας κατέβαλε τις αποζημιώσεις του έτους 1994 δαπάνης 49.900.000 δρχ. στους δικαιούχους τον Δεκέμβριο του 1995.

2. Το ΥΠΕΧΩΔΕ με έγγραφο του στις 18.03.96 πρότεινε στο ΥΠΕΘΟ την εγγραφή στην ΣΑΕ 072 ποσού 55.000.000 δρχ. με την ΠΑΡΑΤΗΡΗΣΗ να μεταφερθεί στο Ν.Τ. Σερρών ΣΑΝΤ 9129 για την πληρωμή των αποζημιώσεων. Αρχικά είχε προταθεί (από την Δ 7) για ανελαστικές δαπάνες 110.000.000 δρχ για το σύνολο της οφειλής '95 και '96 αλλά λόγω περιορισμού πιστώσεων τελικά προτάθηκαν τα 55 εκατ. δρχ.

Με την πραγματοποίηση της μεταφοράς των 55 εκατ. δρχ. στο Ν.Τ. Σερρών από το ΥΠΕΘΟ θα είναι δυνατή η πληρωμή των αποζημιώσεων του 1995.

Το ΥΠΕΧΩΔΕ στις προτάσεις -Β' Εξαμήνο 1997- για την τροποποίηση της ΣΑΕ 072 θα περιλάβει το ποσό των 50.000.000 δρχ. για την εξόφληση των δικαιούχων για το 1996.

Ο Υπουργός

Κ. ΛΑΛΙΩΤΗΣ"

31. Στην με αριθμό 2590/25.2.97 ερώτηση δόθηκε με το υπ' αριθμ. 345/18.3.97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 2590/25.2.97 ερώτηση που κατατέθηκε στη Βουλή των Ελλήνων από τον Βουλευτή κ. Ν. Νικολόπουλο, σχετικά με διάφορα θεσμικά και οικονομικά προβλήματα των εμπόρων και επαγγελματοβιοτεχνών, σας γνωρίζουμε στα πλαίσια των αρμοδιοτήτων μας τα ακόλουθα:

Για την ίδρυση υπεραγορών λιανικού εμπορίου (σούπερ μάρκετ πολυκαταστήματα, κ.λπ) με τις διατάξεις του άρθρου 10 του νόμου 2323/95, τίθενται περιορισμοί ως προς το εμβαδόν επιφανείας ανάπτυξης των καταστημάτων αυτών, για ορισμένες περιοχές της χώρας, μέτρο που στοχεύει στην προστασία των μικρών επιχειρήσεων από τον άνισο ανταγωνισμό. Εξάλλου προς όλες τις Νομαρχιακές Αυτοδιοικήσεις της χώρας, έχουν δοθεί συγκεκριμένες οδηγίες (σχετικό έγγραφό μας Α.267/26.10.95) για την παρακολούθηση της εν γένει εξέλιξης του θέματος ώστε, εφόσον κριθεί σκόπιμο, να υπάρξει νομοθετική παρέμβαση. 'Ηδη έχει συσταθεί ειδική Επιτροπή στο Υπουργείο, με τη συμμετοχή Πανεπιστημιακών, 
Σελίδα 5086 

η οποία μελετά το όλο θέμα προκειμένου να γίνουν οι απαραίτητες νομοθετικές παρεμβάσεις.

2. Το ωράριο λειτουργίας των καταστημάτων, ρυθμίζεται με το νόμο 2224/94 του Υπουργείου Εργασίας και Κοινωνικών Ασφαλίσεων. Σύμφωνα δε με τις διατάξεις του άρθρου 46 του νόμου αυτού, η λειτουργία των καταστημάτων είναι ελεύθερη καθ' όλες τις ώρες και ημέρες της εβδομάδος, πλην της Κυριακής και των ημερών αργίας. Στο ίδιο άρθρο ορίζονται και οι περιπτώσεις που επιτρέπεται η λειτουργία ορισμένων καταστημάτων την Κυριακή και τις ημέρες αργίας και τα οποία ρητά αναφέρονται στο νόμο.

Επισημαίνεται πάντως ότι, επήλθε συμφωνία μεταξύ των ενδιαφερομένων οργανώσεων εργοδοτών και εργαζομένων για τα χρονικά όρια λειτουργίας των καταστημάτων και ήδη, στα πλαίσια του προαναφερθέντος νόμου, προωθείται για υπογραφή Κοινή Υπουργική Απόφαση από τα συναρμόδια Υπουργεία.

3. Για τη στήριξη των μικρών εμπορικών επιχειρήσεων, μέσω πόρων από την Ε.Ε., σας πληροφορούμε ότι προς αυτήν την κατεύθυνση κινείται η επαναδραστηριοποίηση του προγράμματος COMMERCE 2000 στο οποίο πιθανολογείται ότι θα ενταχθούν, στην τρίτη φάση που θα αρχίσει εντός του τρέχοντος έτους. Σημειώνεται δε ότι η πρώτη φάση άρχισε το 1991 και δεν έγινε καμμία προσπάθεια εντάξεώς μας.

4. 'Οσον αφορά τα λοιπά θέματα (όπως τα αντικειμενικά κριτήρια συντελεστής 35%, τη μείωση φόρων και τελών της Τοπικής Αυτοδιοίκησης και την προστασία του κοινωνικοασφαλιστικού συστήματος) αρμόδια να απαντήσουν είναι τα Υπουργεία Οικονομικών, Εσωτερικών - Δημ. Διοίκησης και Αποκέντρωσης και Εργασίας και Κοινωνικών Ασφαλίσεων, στα κοινοποιείται το έγγραφό μας με συνημμένη τη σχετική ερώτηση.

Ο Υφυπουργός

ΜΙΧ. ΧΡΥΣΟΧΟΪΔΗΣ"

32. Στην με αριθμό 2592/26.2.97 ερώτηση δόθηκε με το υπ' αριθμ. 1105/18.3.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2592/26.2.97 που κατέθεσε ο Βουλευτής κ.Μ. Κεφαλογιάννης, για τα θέματα της αρμοδιότητάς μας σας πληροφορούμε τα εξής:

Είναι γεγονός ότι λόγω των δυσμενών καιρικών συνθηκών (βαρύς χειμώνας) που επικρατούσαν στην Ευρώπη οι προοπτικές για διάθεση των κηπευτικών στις αγορές της Δυτικής Ευρώπης, ήταν πολύ καλές.

Εξ αιτίας όμως των απεργιακών κινητοποιήσεων δεν αξιοποιήθηκαν στο βαθμό που θα έπρεπε.

Παράλληλα εξ αιτίας των δυσχερειών που αντιμετώπισαν οι φορείς της εξαγωγής για την εξαγωγή των κηπευτικών, αυξήθηκαν οι προσφερόμενες ποσότητες στην εγχώρια αγορά και είχαμε σοβαρή πτώση των τιμών διάθεσης στα χέρια παραγωγού.

Επειδή όμως οι απεργιακές κινητοποιήσεις συνέπεσαν με το ξεκίνημα της καλλιεργητικής περιόδου, για τις περισσότερες καλλιέργειες, εκτιμάται ότι η επίπτωση στη διαμόρφωση του τελικού γεωργικού εισοδήματος των παραγωγών, δεν θα είναι σοβαρή.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

33. Στην με αριθμό 2597/26.2.97 ερώτηση δόθηκε με το υπ' αριθμ. 245/17.3.97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2597/26.2.97 σας γνωρίζουμε ότι η Γ.Γ.Α. επιχορηγεί τα αθλητικά σωματεία αξιολογώντας τη δραστηριότητα που αυτά αναπτύσσουν στα πλαίσια των επίσημων Πρωταθλημάτων των Ομοσπονδιών στις οποίες υπάγονται και σε συνδιασμό πάντα με την οικονομική της δυνατότητα.

Σύμφωνα με τα παραπάνω το Σωματείο "'Αθλητικός 'Ομιλος Πολυγύρου" για το έτος 1996 επιχορηγήθηκε με το ποσό των 2.010.000 δρχ. για το τμήμα των λοιπών αθλημάτων.

Επί πλέον για το έτος 1996 αξιολογήθηκε με το ποσό των 75.000 δρχ. για το τμήμα του Στίβου το οποίο σύντομα θα εισπράξει.

Ο Υφυπουργός

ΑΝΔΡΕΑΣ Αθ. ΦΟΥΡΑΣ"

34. Στην με αριθμό 2618/26.2.97 ερώτηση δόθηκε με το υπ' αριθμ. 1104/18.3.97 έγγραφο από τον Υπουργό Γεωργίας η ακόλουθη

απάντηση:

"Απαντώντας στην 2618/26.2.97 ερώτηση που κατέθεσε ο Βουλευτής κ. Σπ. Δανέλλης, σας πληροφορούμε τα εξής:

Είναι γεγονός ότι λόγω των δυσμενών καιρικών συνθηκών (βαρύς χειμώνας) που επικρατούσαν στην Ευρώπη οι προοπτικές για διάθεση των κηπευτικών στις αγορές της Δυτικής Ευρώπης, ήταν πολύ καλές.

Εξ αιτίας όμως των απεργιακών κινητοποιήσεων δεν αξιοποιήθηκαν στο βαθμό που θα έπρεπε.

Παράλληλα εξ αιτίας των δυσχερειών που αντιμετώπισαν οι φορείς της εξαγωγής για την εξαγωγή των κηπευτικών, αυξήθηκαν οι προσφερόμενες ποσότητες στην εγχώρια αγορά και είχαμε σοβαρή πτώση των τιμών διάθεσης στα χέρια παραγωγού.

Επειδή όμως οι απεργιακές κινητοποιήσεις συνέπεσαν με το ξεκίνημα της καλλιεργητικής περιόδου, για τις περισσότερες καλλιέργειες, εκτιμάται ότι η επίπτωση στη διαμόρφωση του τελικού γεωργικού εισοδήματος των παραγωγών, δεν θα είναι σοβαρή.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

35. Στην με αριθμό 2629/27.2.97 ερώτηση δόθηκε με το υπ' αριθμ. 274/17.3.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2629/27.2.97 που κατέθεσαν οι Βουλευτές κ.κ. Αχιλ. Κανταρτζής και Β. Μπούτας, σας γνωρίζουμε τα ακόλουθα:

'Οπως μας πληροφόρησε ο Νομάρχης Τρικάλων:

Α. Για τα Σχολεία της Β/θμιας Εκπ/σης

2ο Γυμνάσιο Τρικάλων

'Ολες οι εργασίες είναι σε εξέλιξη και οι αίθουσες θα είναι έτοιμες για χρήση κατά το μήνα Σεπτέμβριο 1997.

2ο ΤΕΛ (και όχι 2 ΕΠΛ που αναφέρεται στην ερώτηση)

Η Νομαρχιακή Αυτοδιοίκηση Τρικάλων βρίσκεται στη φάση επιλογής του μελετητή για τη σύνταξη της σχετικής μελέτης. Η επιλογή εκτιμάται ότι θα γίνει μέχρι τέλος τρέχοντος μηνός.

3ο Λύκειο (και όχι 3ο Γυμνάσιο που αναφέρεται στην ερώτηση)

Για την κατασκευή του κτιρίου του 3ου Λυκείου έχουν εξασφαλισθεί τα χρήματα (376.000.000) από τη ΣΑΝΑ/2 και γίνεται προσπάθεια να εξευρεθεί λύση στο θέμα του οικοπέδου που απαιτείται.

Β. Για τα Σχολεία της Α/θμιας Εκπ/σης

'Οσον αφορά τα Δημοτικά Σχολεία 26ο και 27ο Τρικάλων καθώς και το Δημοτικό Σχολείο Λεπτοκαρυάς ήδη έχουν χρηματοδοτηθεί με τα ποσά 160 εκατ. 220 εκατ. και 150 εκατ. αντίστοιχα και βρίσκονται στο στάδιο προκήρυξης σχετικής δημοπρασίας.

Για τα 8 Νηπιαγωγεία που στεγάζονται σε μισθωμένα και ακατάλληλα κτίρια όπως μας πληροφόρησε ο Νομάχης Τρικάλων ήδη έγινε σχετική σύσκεψη με την αρμόδια Δημοτική αρχή για την εξεύρεση οικοπέδων προς ανέγερση νέων διδακτηρίων.

Η Δημοτική Αρχή διαβεβαίωσε ότι εντός του έτους θα εξευρεθούν οικόπεδα για την ανέγερση των Νηπιαγωγείων.

Ο Υφυπουργός

ΙΩΑΝ. ΑΝΘΟΠΟΥΛΟΣ"

Σελίδα 5087 

36. Στην με αριθμό 2630/27.2.97 ερώτηση δόθηκε με το υπ' αριθμ. 247/17.3.97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2630/27.2.97 σχετικά με το τραγικό συμβάν που διαδραματίστηκε στο Κλειστό Γήπεδο του Παπάγου στις 22.2.97, σας επισυνάπτουμε για ενημέρωσή σας το υπ' αριθ. 141/7.3.97 έγγραφο της 'Ενωσης Σωματείων Αμειβομένων Καλαθοσφαιριστών.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

37. Στην με αριθμό 2731/6.3.97 ερώτηση δόθηκε με το υπ' αριθμ. 1385/13.3.97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 2731/6.3.97 ερώτησης που κατέθεσε ο Βουλευτής κ. Π. Ψωμιάδης σχετικά με τη δημιουργία Ελληνικών Στρατιωτικών νεκροταφείων στην Αλβανία, γνωρίζεται ότι το Δεκέμβριο του 1996 αποφασίσθηκε η σύσταση Επιτροπής για τον εντοπισμό χώρων-πεδίων μαχών, όπου είναι ενταφιασμένοι 'Ελληνες Στρατιώτες, πεσόντες κατά τη διάρκεια του Ελληνοϊταλικού Πολέμου. Παράλληλα, προβλέπεται η σύσταση Μικτής Διυπουργικής Επιτροπής από τα Υπουργεία Εθνικής 'Αμυνας, Εσωτερικών, Εξωτερικών και Πολιτισμού με στόχο την κατασκευή δύο τουλάχιστον Στρατιωτικών νεκροταφείων για τους 7.969 'Ελληνες πεσόντες Στρατιώτες, καθώς και τη δημιουργία Ηρώου-Μαυσωλείου. Προς τούτο δε, ήδη συντάσσεται μελέτη και προϋπολογισμός του έργου κατασκευής Στρατιωτικού Νεκροταφείου, καθώς και δρόμου πρόσβασης σε αυτό, στην περιοχή Βουλιαράτι Αργυροκάστρου.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

ΠΡΟΕΔΡΕΥΩΝ (Παναγιώτης Σγουρίδης):Ευχαριστούμε τον κ. Κανταρτζή.

Σελίδα 5088 

ΠΡΟΕΔΡΕΩΝ (Παναγιώτης Σγουρίδης): Κύριοι συνάδελφοι εισερχόμαστε, στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου:

Πρώτη στην ημερήσια διάταξη είναι η με αριθμό 903/17.3.97 Επίκαιρη Ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Καψή προς τον Υπουργό Εργασίας και Κοινωνικών Ασφαλίσεων, σχετικά με την υλοποίηση του άρθρου 4 της Εθνικής Συλλογικής Σύμβασης Εργασίας για τη χορήγηση επιπλέον τριών (3) ημερών άδειας στους εργαζόμενους που έχουν συμπληρώσει είκοσι πέντε χρόνια υπηρεσίας ή προϋπηρεσίας κ.λπ., η οποία έχει ως ακολούθως:

"Η από 21.2.1990 Εθνική Συλλογική Σύμβαση Εργασίας στο άρθρο 4 αναφέρει: "Εργαζόμενοι που έχουν συμπληρώσει υπηρεσία ή προϋπηρεσία είκοσι πέντε ετών, δικαιούνται άδεια τριών εργάσιμων ημερών επιπλέον της νόμιμης αν εργάζονται πενθήμερο και τεσσάρων εργάσιμων ημερών αν εργάζονται εξαήμερο. Ως προϋπηρεσία για την εφαρμογή αυτής της διάταξης, θεωρείται αυτή που διανύθηκε σε οποιονδήποτε εργοδότη και με οποιαδήποτε σχέση εργασίας".

Το παραπάνω άρθρο όμως, δεν υλοποιήθηκε παρά τις διαβεβαιώσεις των αρμοδίων. Στο ίδιο πνεύμα του παραπάνω άρθρου κινείται και το άρθρο 5 της από 2.4.96 Εθνικής Γενικής Συλλογικής Σύμβασης Εργασίας.

Κατά συνέπεια, ερωτάται ο κύριος Υφυπουργός Εργασίας:

1. Γιατί δεν υλοποιείται το παραπάνω άρθρο παρά τις διαβεβαιώσεις του προς τα σωματεία των εργαζομένων ότι μέχρι τέλος Ιανουαρίου 1997 η παραπάνω εκκρεμότητα θα έχει ρυθμιστεί νομοθετικά;

2. Δε νομίζετε, κύριε Υφυπουργέ, ότι η μη επίλυση του ανωτέρω προβλήματος έρχεται σε αντίφαση αφ'ενός μεν με τις θέσεις σας σαν Προέδρου τότε της Γενικής Συνομοσπονδίας Εργατών Ελλάδος και αφ' ετέρου στις κατ' επανάληψη διαβεβαιώσεις σας προς εμένα για νομοθετική ρύθμιση του προβλήματος; 

Επιτέλους, κύριε Υφυπουργέ, να μας πείτε τι σκέφτεσθε να κάνετε για το παραπάνω θέμα που απασχολεί χιλιάδες εργαζόμενους".

Ο Υφυπουργός Εργασίας και Κοινωνικών Ασφαλίσεων κ. Πρωτόπαπας έχει το λόγο τρία λεπτά για να πρωτολογήσει.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Ευχαριστώ, κύριε Πρόεδρε.

Πράγματι υπάρχει μια εκκρεμότητα στο θέμα αυτό, όπως έχω πει και στο συνάδελφο κ. Καψή, με ένα πρόβλημα που μας έχει δημιουργήσει το Νομικό Συμβούλιο του Κράτους με γνωμάτευσή του. Υπάρχει ανάγκη νομοθετικής κύρωσης του άρθρου 4 της Εθνικής Συλλογικής Σύμβασης Εργασίας του 1996 για να μπορούν οι εργαζόμενοι να πάρουν την επιπλέον άδεια, για να μπορούν οι εργαζόμενοι σε ορισμένους χώρους του Πολεμικού Ναυτικού και άλλων ομοειδών εργασιών, που δουλεύουν δηλαδή στο Δημόσιο με σύμβαση εργασίας ιδιωτικού δικαίου να πάρουν την επιπλέον άδεια που προβλέπει η Σύμβαση. 'Εχουμε δεσμευθεί και θα γίνει αυτό, κύριε συνάδελφε. Θα επικυρωθεί με νόμο το σχετικό άρθρο της Εθνικής Γενικής Συλλογικής Σύμβασης Εργασίας.

Ανάλογο αίτημα είχε κάνει και στο παρελθόν -και έχει κάνει και πρόσφατα- η Γενική Συνομοσπονδία Εργατών Ελλάδας και περί αυτού δεν υπάρχει κανένα πρόβλημα στο Υπουργείο.

Ο λόγος της μικρής καθυστέρησης, η οποία υπάρχει, οφείλεται στην προσπάθεια, επειδή δεν είναι εύκολο να φέρνουμε συνεχώς νομοσχέδια, να ολοκληρωθούν οι συνεννοήσεις και με συνδικάτα και με άλλους φορείς οι οποίες απαιτούνται, προκειμένου να έρθει ένα νομοσχέδιο, το οποίο θα επιλύει σειρά, όχι μόνο ανάλογων, αλλά και άλλων θεμάτων, τα οποία εκκρεμούν αυτήν τη στιγμή. Αυτά είναι τα λεγόμενα μικρά θέματα, τα οποία όμως για τους ενδιαφερομένους είναι ιδιαιτέρως σοβαρά. Και επειδή ακριβώς αυτές οι συνεννοήσεις δεν έχουν ολοκληρωθεί μέχρι σήμερα, γι' αυτό και δεν έχει κατατεθεί στη Βουλή. 'Ομως, η διάταξη είναι ήδη μέσα. Οι σχετικές συνεννοήσεις προχωρούν.

Πιστεύω ότι πολύ σύντομα οι εκκρεμότητες που υπάρχουν γύρω από τα άλλα θέματα του νομοσχεδίου, επιλεγομένου ως νομοσχεδίου "σκούπα" -όπως συνηθίζουμε καμιά φορά να το λέμε- ολοκληρώνονται και επομένως, είναι απλά θέμα χρόνου, να υπάρξει σχετική κύρωση για την επίλυση του δικαίου θέματος των εργαζομένων του ναυστάθμου και των άλλων εργαζομένων επί σχέσει εργασίας ιδιωτικού δικαίου στο Δημόσιο.

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Καψής έχει το λόγο.

ΙΩΑΝΝΗΣ ΚΑΨΗΣ: Στο μόνο που θα διαφωνήσω με τον κύριο Υπουργό είναι η μικρή καθυστέρηση -αν δούμε τις ημερομηνίες έχουμε επτά χρόνια από την πρώτη σύμβαση και ένα χρόνο από τη δεύτερη- πολύ περισσότερο, όταν αυτό το θέμα -όπως γνωρίζει πολύ καλύτερα από εμένα- διαταράσσει την εργασιακή ειρήνη και τη συνεργασία διαφόρων ομάδων εργαζομένων σε χώρους εργασίας, όπως ο πολεμικός ναύσταθμος, που πράγματι είναι ένας καίριος τομέας και ίσως από τους ελάχιστους τομείς του Δημοσίου, που εργάζονται με απόδοση καλύτερη του ιδιωτικού τομέα.

Σέβομαι την ανάγκη σύνταξης ενός νομοσχεδίου "σκούπα". Και επιτέλους, είναι πολύ φυσικό να κάνουμε υπομονή, όταν υπάρχουν θέματα, όπως μεγάλα έργα, καταπολέμηση του πληθωρισμού κ.λπ. 'Ομως, θέματα τόσο ανώδυνα, που δεν κοστίζουν στον προϋπολογισμό και που χρειάζονται μια απλή υπογραφή, θα εξέφραζα την παράκληση και τη θέση ότι μπορούν να διεκπεραιώνονται ταχύτερα.

Εν πάση περιπτώσει, θα κάνουμε υπομονή. Μας είπατε ένα - δύο μήνες; Δεν κατάλαβα. Θα περιμένω στη δευτερολογία του κυρίου Υπουργού να ακούσω, όχι μία ημερομηνία, ένα χρονικό ορίζοντα μετά τον οποίο θα έχουμε όλο το δικαίωμα να φωνάζουμε περισσότερο.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΧΡΗΣΤΟΣ ΠΡΩΤΟΠΑΠΑΣ (Υφυπ. Εργασίας και Κοινωνικών Ασφαλίσεων): Νομίζω ότι πολύ σύντομα θα είμαστε έτοιμοι.

Οι τελευταίες εκκρεμότητες, οι οποίες έχουν απομείνει, κύριε συνάδελφε, είναι με το σχέδιο για την κατάργηση του Ταμείου Εργατικών Στελεχών, που γίνεται προσπάθεια να περιληφθεί σε αυτό το συνολικότερο νομοσχέδιο του Υπουργείου μας. Οι συνεννοήσεις έχουν προχωρήσει.

'Οπως ξέρετε, έχει δοθεί στην ΓΣΕΕ το σχετικό σχέδιο από τη Γενική Γραμματεία Κοινωνικών Ασφαλίσεων.

Θέλω να πιστεύω ότι πολύ σύντομα οι σχετικές συνεννοήσεις θα έχουν ολοκληρωθεί. Και το ολοκληρωμένο νομοσχέδιο, στο οποίο θα περιλαμβάνεται και σειρά επιμέρους διατάξεων, όπως και αυτή στην οποία αναφερόμαστε, θα είναι στη Βουλή. Δεν μπορώ να προσδιορίσω ακριβώς πόσο, αλλά σε σύντομο χρονικό διάστημα.

Πιστέψτε με υπάρχουν πάρα πολλά θέματα. Σέβομαι την αγωνία σας. Είναι και δική μας αγωνία. Γιατί δεν είναι μόνο αυτό το θέμα. Είναι και πολλά άλλα σημαντικά μικρά θέματα, τα οποία και εμείς θέλουμε να επιλύσουμε. Και εμείς βιαζόμαστε. Και πραγματικά, θα κάνουμε ό,τι είναι δυνατόν, προκειμένου να έρθει το δυνατόν ταχύτερα.

ΙΩΑΝΝΗΣ ΚΑΨΗΣ: Κύριε Υπουργέ, μία πρόβλεψη μπορείτε να κάνετε; 'Ενα μήνα... 

ΧΡΗΣΤΟΣ ΠΡΩΤΟΠΑΠΠΑΣ (Υφυπ. Εργασίας και Κοινωνικών Ασφαλίσεων): Δεν θα ήθελα να κάνω πρόβλεψη. Το δυνατόν ταχύτερα. Αν μπορούμε και σε συντομότερο διάστημα από αυτό που είπατε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Πρωτόπαπα.

Κύριοι συνάδελφοι, ζητώ την ομόφωνη άδεια του Σώματος, να προταχθεί η τρίτη, με αριθμό 921/19.3.1997, επίκαιρη ερώτηση. Συμφωνείτε;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή συνεφώνησε ομόφωνα.

Σελίδα 5089 

Η τρίτη, λοιπόν, στην ημερήσια διάταξη επίκαιρη ερώτηση πρώτου κύκλου με αριθμό 921/19.3.1997 του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς την Υπουργό Ανάπτυξης, σχετικά με τη συγκρότηση ειδικού φορέα για την ανάπτυξη οικονομικής δραστηριότητας στις Βαλκανικές χώρες κ.λπ. προτάσσεται και διαγράφεται λόγω κωλύματος του ερωτώντος Βουλευτή.

Συνεπώς, βάσει του άρθρου 131, παράγραφος 2 του Κανονισμού της Βουλής, προτάσσεται η τρίτη στην ημερήσια διάταξη επίκαιρη ερώτηση δευτέρου κύκλου με αριθμό 922/19.3.1997 του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς την Υπουργό Ανάπτυξης, σχετικά με δημοσιεύματα του Τύπου αναφερόμενα στη δημιουργία νέου Τηλεπικοινωνιακού Οργανισμού, τη συμμετοχή ιδιωτών κ.λπ.

Η επίκαιρη ερώτηση του κ. Κανταρτζή σε περίληψη έχει ως ακολούθως:

"Σύμφωνα με δημοσιεύματα του Τύπου η Κυβέρνηση προσανατολίζεται στη δημιουργία ενός νέου τηλεπικοινωνιακού οργανισμού, ο οποίος θα λειτουργήσει ανταγωνιστικά ως προς τον ΟΤΕ και θα αξιοποιήσει το υφιστάμενο δίκτυο της ΔΕΗ για την ανάπτυξη και την εκμετάλλευση δικτύων οπτικών ινών. Σύμφωνα με τις ίδιες πληροφορίες, η κυρία Υπουργός Ανάπτυξης πρότεινε στους εκπροσώπους μερικών από τα μεγαλύτερα μονοπωλιακά συγκροτήματα της Χώρας (Βαρδινογιάννης, Κόκκαλης, Κοπελούζος, Λάτσης) τη συμμετοχή τους στο σχέδιο αυτό. Κάτι τέτοιο, όχι μόνο δεν είναι αναγκαίο προκειμένου να προχωρήσει η δημιουργία και η λειτουργία του νέου τηλεπικοινωνιακού οργανισμού, αλλά θα επιτρέψει στο ιδιωτικό μονοπωλιακό κεφάλαιο να αξιοποιήσει κερδοσκοπικά την υποδομή της (δημόσιας) ΔΕΗ. Κάτι παραπάνω: H είσοδος και δραστηριοποίηση του ιδιωτικού μονοπωλιακού κεφαλαίου σε τέτοιους κρίσιμους από πολλές απόψεις τομείς, ενισχύει τη θέση του απέναντι στο δημόσιο τομέα, την κοινωνία και συνολικά τους εργαζόμενους της Χώρας. Πολύ περισσότερο μάλιστα που την ίδια ώρα βρίσκεται σε εξέλιξη η σταδιακή ιδιωτικοποίηση και του ίδιου του ΟΤΕ.

Ερωτάται η κυρία Υπουργός, εάν είναι ακριβείς αυτές οι πληροφορίες. Και αν ναι, για ποιό λόγο η Κυβέρνηση θεωρεί αναγκαία τη συμμετοχή του μονοπωλιακού κεφαλαίου στην υλοποίηση ενός τέτοιου σχεδιασμού, πολύ περισσότερο μάλιστα, που μια τέτοια επιλογή θα επιτρέψει την κερδοσκοπική εκμετάλλευση της υποδομής της ΔΕΗ από ιδιωτικά μονοπωλιακά συγκροτήματα, τα οποία θα ενισχύσουν σημαντικά τη θέση τους σε έναν τέτοιο κρίσιμο τομέα όπως οι τηλεπικοινωνίες;"

Η κυρία Υπουργός έχει το λόγο για τρία λεπτά να πρωτολογήσει.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Κύριε Πρόεδρε, εγώ ποτέ δεν έχω μιλήσει για ιδιωτικό ΟΤΕ. Δεν καταλαβαίνω γιατί διάφοροι θέλουν να γράφουν κάποια σενάρια. Αυτό που έχω πεί είναι ότι η συζήτηση που έγινε την τελευταία φορά με τους επιχειρηματίες -και αυτή ήταν η τρίτη συνάντηση, έχουν γίνει και άλλες συναντήσεις και με τους ίδιους και με άλλους λιγότερο μεγάλους επιχειρηματίες- έγινε για να βρούμε έναν τρόπο πιο αποτελεσματικής συνεργασίας μεταξύ του δημόσιου και του ιδιωτικού τομέα για το χώρο των Βαλκανίων. Γιατί εκεί πιστεύω ότι χρειάζεται αυτή η συνεργασία και ο συντονισμός, για να είναι οι παρεμβάσεις μας πιo αποτελεσματικές, όπως κάνουν όλες οι χώρες.

Στην τελευταία συνάντηση στο τέλος, στο πόδι, αφού είχαμε τελειώσει όλα τα θέματα, συζητήσαμε για θέματα ενέργειας -γι' αυτό ήταν η ΔΕΗ εκεί και η ΔΕΠΑ- για θέματα ηλεκτρικής ενέργειας και πετρελαίου. Δεν μπορούσαμε να συζητήσουμε για θέματα τηλεπικοινωνιών, γιατί ούτε η διοίκηση του ΟΤΕ ήταν εκεί, αλλά ούτε είναι και αρμοδιότητα του Υπουργείου Ανάπτυξης. Στο τέλος της συζήτησης, στο πόδι, η ΔΕΗ ανέφερε ότι της έχουν γίνει προτάσεις από ξένες εταιρείες για τα δίκτυα, ενόψει της απελευθέρωσης της εσωτερικής αγοράς τηλεπικοινωνιών, δηλαδή και της φωνητικής τηλεφωνίας.

Η Κυβέρνηση έχει κάνει μία πρόταση στην Ευρωπαϊκή 'Ενωση για μία μεταβατική περίοδο πέντε ετών και ελπίζουμε ότι θα την πάρουμε. Με τη λήξη, όμως, αυτής της μεταβατικής περιόδου ανοίγει η αγορά των τηλεπικοινωνιών και στον τομέα της φωνητικής τηλεφωνίας. Στους άλλους τομείς, εκτός από τις υποδομές, έχει ήδη ανοίξει η αγορά.

Με το άνοιγμα αυτό των αγορών θα πρέπει η Κυβέρνηση, όπως απήντησα και χθές στον κ. Δραγασάκη, να δει την αξιοποίηση των δικτύων που υπάρχουν στη Χώρα μας, είτε αυτά είναι τα δίκτυα της ΔΕΗ, τα δίκτυα του ΟΣΕ, τα δίκτυα της ΕΥΔΑΠ, τα δίκτυα της ΔΕΠΑ, ή ό,τι δίκτυο υπάρχει. Θα μπορούσαν όλοι αυτοί οι φορείς να δούν με ποιό τρόπο, και μαζί με τον ΟΤΕ, θα αξιοποιηθούν τα δίκτυα. Ο ΟΤΕ ήδη κάνει συζητήσεις με τη ΔΕΗ πώς θα αξιοποιηθούν αυτά τα δίκτυα.

Δεν έχω μιλήσει ποτέ για ιδιωτικό ΟΤΕ, ούτε ότι πρέπει να φτιάξουμε τώρα δεύτερο ΟΤΕ.

ΠΡΟΕΔΡΕΥΩΝ (Παναγιώτης Σγουρίδης) : Ευχαριστούμε την κα Παπανδρέου.

Ο κ. Κανταρτζής έχει το λόγο για δύο λεπτά να αναπτύξει την επίκαιρη ερώτησή του.

ΑΧΙΛΛΕΥΣ ΚΑΝΤΑΡΤΖΗΣ: Δεν θα σχολιάσω βέβαια τα περί ιδιωτικού ΟΤΕ γιατί είναι γεγονός, όχι απλώς ότι προχωράει, αλλά ότι έχει προχωρήσει σε ένα σημαντικό βαθμό και επίκειται η ακόμα μεγαλύτερη ιδιωτικοποίηση του ΟΤΕ μέσω και άλλων μετοχών στο Χρηματιστήριο.

Από την τοποθέτηση της κυρίας Υπουργού και πάλι δεν πήραμε απάντηση στο ερώτημα εάν είναι στις προθέσεις της Κυβέρνησης να χρησιμοποιηθεί ο υπάρχων ή η υπάρχουσα υποδομή της ΔΕΗ, ή άλλων δημοσίων επιχειρήσεων, στην κατεύθυνση της συνεργασίας με μονοπωλιακές επιχειρήσεις, ντόπιες ή ξένες -δεν μας ενδιαφέρει- έτσι ώστε να ανταγωνιστούν τον ΟΤΕ, γεγονός που θα έχει σαν αποτέλεσμα τη δημιουργία ανταγωνιστικού σχήματος προς τον ΟΤΕ;

Σε αυτό το ερώτημα δεν πήραμε απάντηση. Δεν ενδιαφέρει ποιός έθεσε αυτό το ζήτημα στη σύσκεψη, που έγινε με τους εκπροσώπους των επιχειρηματιών. Το ερώτημα είναι: Η ΔΕΗ που κάνει αυτές τις σκέψεις, δεν είναι υπό τον έλεγχο της Κυβέρνησης; Εμείς για μία ακόμη φορά θα υπογραμμίσουμε ότι βέβαια εδώ δεν έχει σχέση με συνεργασία ΔΕΗ-ΟΤΕ η οποία θα μπορούσε να συμβάλει στην καλύτερη αξιοποίηση της υπάρχουσας υποδομής.

Ο λόγος που γίνεται και φυσικά τα δημοσιεύματα και ο τρόπος που ήλθαν στη δημοσιότητα δείχνουν το μεγάλο ενδιαφέρον και του ντόπιου και του ξένου κεφαλαίου, ώστε να αξιοποιήσει την υπάρχουσα υποδομή της ΔΕΗ. Ουσιαστικά ο ανταγωνισμός, ο οποίος αναφέρεται, είναι ψευδεπίγραφος και πρόκειται για μία κερδοσκοπική αξιοποίηση της υπάρχουσας υποδομής της ΔΕΗ, με στόχο την καλύτερη εξυπηρέτηση του μονοπωλιακού κεφαλαίου.

Βέβαια, οι ιδιώτες δεν θα κάνουν ανάπτυξη της τεχνολογίας, αλλά εισαγωγή της τεχνολογίας. Θα δώσουν τη δυνατότητα σε ξένες πολυεθνικές εταιρείες να μπουν από το παράθυρο, ενώ η ΔΕΗ και ο ΟΤΕ θα μπορούσαν ν'αναπτύξουν και τη ντόπια τεχνολογία με τις γνωστές επωφελείς συνέπειες για την εθνική μας οικονομία.

Το ΚΚΕ για μία ακόμη φορά θ'αναφέρει τη θέση του, ότι είμαστε αντίθετοι σε οποιεσδήποτε σκέψεις, σε οποιεσδήποτε κινήσεις για την ιδιωτικοποίηση της ΔΕΗ και του ΟΤΕ και των άλλων δημοσίων επιχειρήσεων.

Πιστεύουμε ότι αυτές θα πρέπει να παραμείνουν κάτω από τον απόλυτο έλεγχο του Δημοσίου, με στόχο την εξυπηρέτηση της εθνικής μας οικονομίας και την οικονομική ανάπτυξη του Τόπου μας προς όφελος του Λαού μας.

ΠΡΟΕΔΡΕΥΩΝ (Παναγιώτης Σγουρίδης): Η κα Παπανδρέου έχει το λόγο για δύο λεπτά, για να δευτερολογήσει.

ΒΑΣΩ ΠΑΠΑΝΔΡΕΟΥ (Υπ. Ανάπτυξης): Κύριε Πρόεδρε, κατ'αρχήν δεν πάμε για ιδιωτικοποίηση του ΟΤΕ. Γίνεται μετοχοποίηση ενός μικρού ποσοστού και τα κεφάλαια, που έχουν αντληθεί από το Χρηματιστήριο, επενδύονται για τον εκσυγχρονισμό του ΟΤΕ, κάτι το οποίο είναι απαραίτητο, ακριβώς για να γίνει ανταγωνιστικός ο ΟΤΕ και για να μπορεί

Σελίδα 5090 

ν'ανταγωνίζεται σε μία απελευθερωμένη αγορά.Οι επενδύσεις που έχει κάνει ο ΟΤΕ είναι τεράστιες και το επενδυτικό πρόγραμμα για τα επόμενα χρόνια είναι πράγματι πάρα πολύ σημαντικό.

Υπάρχει μία υποδομή, όπως είπα, δικτύων σε διάφορους δημόσιους τομείς. Θα δει η Κυβέρνηση με ποιό τρόπο θα αξιοποιηθούν καλύτερα αυτά τα δίκτυα, όταν απελευθερωθεί η εσωτερική αγορά τηλεπικοινωνιών.

Το να λέμε τώρα ότι είμαστε αντίθετοι στο άνοιγμα της εσωτερικής αγοράς είτε της ενέργειας είτε των τηλεπικοινωνιών, μπορεί να το λέμε, αλλά η πραγματικότητα είναι διαφορετική. 'Ηδη για την ενέργεια έχει παρθεί απόφαση και η ΔΕΗ θα πρέπει να προσαρμοστεί στο άνοιγμα της εσωτερικής αγοράς ενέργειας, καθώς και πάρα πολλές υπηρεσίες του ΟΤΕ. Αυτό είναι πια γεγονός. Μιλάμε για τη φωνητική τηλεφωνία, η οποία θα αποδεσμευτεί κατά τη δική μας επιθυμία και την προσπάθεια που γίνεται, μετά από πέντε χρόνια. Αντί να λέμε ότι είμαστε αντίθετοι, καλό θα είναι να προετοιμαζόμαστε για να ετοιμάζουμε τις δημόσιες επιχειρήσεις,ώστε πράγματι να γίνουν ανταγωνιστικές, γιατί διαφορετικά θα γίνει ο λόγος είτε για ιδιωτικοποίηση είτε τελικά για κλείσιμο των δημοσίων επιχειρήσεων, όταν δεν γίνονται ανταγωνιστικές.

Γιατί όταν ανοίξει η αγορά, κύριε Κανταρτζή, θα πρέπει οι δημόσιες επιχειρήσεις να είναι ανταγωνιστικές, για να μπορούν να έχουν προοπτική, να έχουν μέλλον, για να διασφαλίζουν τα συμφέροντα των εργαζομένων και της ελληνικής οικονομίας. Δεν διασφαλίζονται τα συμφέροντα των εργαζομένων και της ελληνικής οικονομίας με το να έχουμε μία αμυντική στάση και να προσπαθούμε να διατηρήσουμε το καθεστώς όπως είναι σήμερα, σε μία οικονομία, η οποία εξελίσσεται και στην οποία θα πρέπει να προσαρμοστούμε.

Νομίζω ότι η προσαρμογή είναι ο τρόπος με τον οποίο διαφυλάσσουμε και τις δημόσιες επιχειρήσεις και τα συμφέροντα των εργαζομένων και της εθνικής οικονομίας και συμβάλλουμε τελικά στην ανάπτυξη του εθνικού προϊόντος και όχι απλά να προσπαθούμε να διατηρήσουμε καταστάσεις, οι οποίες από τη ζωή θα εξελιχθούν.

ΠΡΟΕΔΡΕΥΩΝ (Παναγιώτης Σγουρίδης): Και ας μην ξεχνάμε ποτέ και τον καταναλωτή, για τον οποίο όλοι πρέπει να δουλέψουμε. 'Ολοι μας είμαστε καταναλωτές και αυτόν πρέπει να προασπίζουμε πάντα, τον καταναλωτή. Μιλάμε για όλα εκτός από τον καταναλωτή.

Ζητώ την άδεια του Υφυπουργού κ. Φαρμάκη και της κας Παρθένας Φουντουκίδου,για λόγους ανειλημμένων υποχρεώσεων του κ. Σκουλάκη, να προταθεί η τέταρτη επίκαιρη ερώτηση και μετά η δική τους.

Εισερχόμαστε στην τέταρτη στην ημερήσια διάταξη με αριθμό 923/19.3.1997 επίκαιρη ερώτηση της Βουλευτού του Συνασπισμού της Αριστεράς και της Προόδου, κας Μαρίας Δαμανάκη προς τον Υπουργό Υγείας και Πρόνοιας, σχετικά με την επέκταση του προγράμματος υποκατάστασης με μεθαδόνη για τους εξαρτημένους από την ηρωϊνη κλπ.

Η επίκαιρη ερώτηση της κας Δαμανάκη έχει ως εξής:

"Πρόσφατα δημοσιεύθηκε το πόρισμα της Ειδικής Επιτροπής για την αξιολόγηση του πειραματικού προγράμματος υποκατάστασης με μεθαδόνη, που απευθύνεται στους εξαρτημένους από την ηρωίνη. Το πόρισμα κρίνει θετικά τα αποτελέσματα από την πρώτη εφαρμογή στην Ελλάδα του προγράμματος υποκατάστασης. Είναι, επομένως, σαφές ότι η επέκταση ανάλογων προγραμμάτων, που θα δίνουν την ευκαιρία και σε άλλους χρήστες ήδη εγγεγραμμένους σε λίστες αναμονής να ενταχθούν σ' αυτά, είναι αναγκαία.

Επειδή η Πολιτεία οφείλει να φροντίζει όσους αντιμετωπίζουν σοβαρό πρόβλημα υγείας και οι χρήστες ηρωίνης περιλαμβάνονται ανάμεσα σ' αυτούς

Ερωτάται ο Υπουργός Υγείας και Πρόνοιας:

1. Γιατί καθυστερεί η επέκταση των προγραμμάτων υποκατάστασης με μεθαδόνη.

2. Πότε θα καταρτισθούν τα επόμενα προγράμματα, από πότε θα ισχύσουν και σε πόσους εξαρτημένους από την ηρωίνη πολίτες θα απευθύνονται".

Ο Υφυπουργός Υγείας, Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, στην επίκαιρη ερώτηση της κας Δαμανάκη, για την επέκταση του προγράμματος μεθαδόνης, έχω να παρατηρήσω τα παρακάτω:

Πρώτα απ' όλα πρέπει να πούμε κάποιες αλήθειες. Δηλαδή, ότι με πρωτοφανή ακρίβεια για τα ελληνικά δεδομένα ο ΟΚΑΝΑ ανταποκρίθηκε στους αρχικούς του στόχους και ξεκίνησε το πρόγραμμα μεθαδόνης στις αρχές Ιανουαρίου 1996. 'Ετσι είχαμε δεσμευθεί, έτσι κι έγινε. Ξεκίνησαν το πρόγραμμα μεθαδόνης εκατό άτομα στη Θεσσαλονίκη και διακόσια στην Αθήνα.

Ακριβώς πάνω στο χρόνο, όπως είχαμε δεσμευθεί, η ανεξάρτητη επιτροπή εμπειρογνωμόνων που αποτελείται από τον κ. Στεφανή, από την κα Κουτσίκου και την κα Σπινέλη, έκαναν την έκθεση αξιολόγησης του προγράμματος. Πρέπει να πούμε ότι το πρόγραμμα μεθαδόνης στην πατρίδα μας εφαρμόσθηκε χωρίς κλυδωνισμούς με απόλυτη επιτυχία και με ταυτόχρονη απομυθοποίηση της ίδιας της μεθαδόνης. Αυτός άλλωστε ήταν και ο στόχος μας. Ποτέ δεν είπαμε και δεν θα πούμε ότι η λύση του προβλήματος των ναρκωτικών είναι η χορήγηση μεθαδόνης. Είναι μια άλλου είδους θεραπευτική προσέγγιση με στόχο και πάλι την απεξάρτηση.

Πράγματι, η έκθεση των εμπειρογνωμόνων λέει ότι τα αποτελέσματα ήταν αρκετά ενθαρρυντικά και ότι πρέπει να κριθούν ιδιαίτερα ικανοποιητικά. Προτείνει δε την επέκταση του προγράμματος. Και ταυτόχρονα προτείνει να υπάρξουν και εναλλακτικές θεραπευτικές προτάσεις από τον ίδιο τον ΟΚΑΝΑ, έτσι ώστε να μην στείλουμε σαν μήνυμα στην ελληνική κοινωνία ότι ο ΟΚΑΝΑ, το καθ' ύλην αρμόδιο όργανο που χαράσσει και υλοποιεί την εθνική πολιτική στην πατρίδα μας για τα ναρκωτικά στέλνει το μήνυμα της μεθαδόνης και τίποτε άλλο.

Στη συνέχεια αυτό το πόρισμα παρεδόθη στον ΟΚΑΝΑ. Συνεδρίασε η Επιτροπή Θεραπείας του ΟΚΑΝΑ στις 7 Μαρτίου 1997. Η Επιτροπή αυτή προτείνει τη συνέχιση της λειτουργίας των ήδη υπαρχουσών μονάδων του προγράμματος υποκατάστασης με ταυτόχρονο τερματισμό του πειραματικού τους χαρακτήρα, χωρίς περαιτέρω αύξηση του αριθμού των θέσεών τους. Προτείνει και κάποια άλλα πράγματα.

Στη συνέχεια, συνεδρίασε το Διοικητικό Συμβούλιο του ΟΚΑΝΑ και πήρε απόφαση για επέκταση των προγραμμάτων.

ΜΑΡΙΑ ΔΑΜΑΝΑΚΗ: Πόση επέκταση;

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κυρία Δαμανάκη, ξέρω την ευαισθησία σας και την αγωνία σας. Εμείς, όμως, δεν πρόκειται να πάρουμε βεβιασμένες αποφάσεις. Δεν πρέπει επ' ουδενί να κάνουμε λάθος. Μπορεί να υπάρχει πρόβλημα και αυτή η αναγκαιότητα μας οδήγησε στην εφαρμογή προγραμμάτων μεθαδόνης στην πατρίδα μας. Θέλουμε, όμως, να μην υπάρξει ούτε λάθος μήνυμα, ούτε κάποιο λάθος στην επέκταση. Υπολογίζω μέχρι τις 10 Απριλίου να ανακοινώσουμε όλα αυτά τα θέματα και την επέκταση των προγραμμάτων.

Θα ανακοινώσουμε όμως το συνολικό πρόγραμμα δράσης και στους άλλους τομείς, γιατί, όπως ξέρετε πολύ καλά, το θέμα μας δεν είναι μόνο να επεκταθούν τα προγράμματα μεθαδόνης, αλλά είναι να αρχίσουμε προγράμματα πρόληψης σε όλη την Ελλάδα. Είμαστε στην ευχάριστη θέση να σας πούμε με συγκεκριμένες δράσεις, πόσα κέντρα πρόληψης θα ξεκινήσουν το 1997. 'Ηδη έχουν ξεκινήσει πάρα πολλά.

ΠΡΟΕΔΡΕΥΩΝ (Παναγιώτης Σγουρίδης): Η κα Δαμανάκη έχει το λόγο για να αναπτύξει την επίκαιρη ερώτησή της.

ΜΑΡΙΑ ΔΑΜΑΝΑΚΗ: Κύριε Πρόεδρε, η ερώτησή μου ήταν συγκεκριμένη. Είναι γνωστό ότι αυτά τα προγράμματα που απευθύνονται στους εξαρτημένους χρήστες ηρωίνης και που υποκαθιστούν την ηρωίνη με μεθαδόνη είχαν πολλούς πολέμιους. Η εικόνα δεν είναι τόσο ειδυλλιακή, όσο την παρουσίασε ο κύριος Υπουργός, αν μου επιτρέπεται η έκφραση, γιατί επαναλαμβάνω, είχαν πολλούς πολέμιους και

Σελίδα 5091 

έχουν φαίνεται ακόμη. Η άποψή μου είναι ότι εμείς δεν πρέπει να μπούμε σε μία αντιπαλότητα ανάμεσα στα προγράμματα και σ' αυτά της στεγνής, όπως λέγεται, απεξάρτησης. Σωστά ο κύριος Υπουργός λέει ότι πρέπει να προωθηθούν και τα άλλα προγράμματα. Σ' αυτό δεν έχω καμία διαφωνία. 'Ομως, πρέπει τα προγράμματα της μεθαδόνης να επεκταθούν. Υπάρχουν δύο χιλιάδες αιτήσεις και οι θέσεις που υπάρχουν είναι μόνο τριακόσιες. Αυτά τα ξέρουμε. Αυτοί οι άνθρωποι προσπαθούν μ' αυτόν τον τρόπο να λύσουν το πρόβλημά τους. Κάποιοι άλλοι θέλουν να πάνε στα στεγνά προγράμματα απεξάρτησης. Και αυτοί να βοηθηθούν. Ομως, από τη στιγμή που έχουμε δύο χιλιάδες αιτήσεις και από τη στιγμή που το πόρισμα της επιτροπής είναι απολύτως θετικό, λέει δηλαδή πως κανένας δεν βλάφθηκε και καμία διαρροή δεν έγινε προς τα έξω, δεν αντιλαμβάνομαι γιατί καθυστερεί η υπόθεση. Το πόρισμα έχει δημοσιευθεί από τις 22 Φεβρουαρίου και ακόμα δεν ξέρουμε αν θα γίνει η επέκταση και ποιούς θα αφορά. Θα αφορά, όπως προτείνεται, δύο μονάδες ακόμα με τετρακόσια άτομα στην Αθήνα και εκατόν πενήντα στη Θεσσαλονίκη; Θα μπορούν κάποιοι να καλυφθούν, όταν εκκρεμούν δύο χιλιάδες αιτήσεις;

Θα ήθελα να παρακαλέσω τον κύριο Υφυπουργό στη δευτερολογία του να είναι πιο συγκεκριμένος. Αντιλαμβάνομαι ότι κάνει μία ολοκληρωμένη προσπάθεια και άκουσα ότι θα αναγγελθεί και ένα συνολικό πρόγραμμα στις 10 Απριλίου. 'Ομως, εμένα με ενδιαφέρει η συγκεκριμένη θέση του Υπουργείου απέναντι σ' αυτό το θέμα. 

Με την ευκαιρία θα ήθελα να παρακαλέσω το πόρισμα της επιτροπής να το καταθέσετε στη Βουλή. Δεν νομίζω ότι αποτελεί κάποιο έγγραφο που δεν μπορεί να διατεθεί. Θα είναι χρήσιμο για όλους να μελετήσουν τα συμπεράσματα αυτής της επιτροπής. 

Επαναλαμβάνω, κύριε Πρόεδρε, πως δεν πρέπει να εμπλακεί το Υπουργείο και ο ΟΚΑΝΑ, σε μία προσπάθεια να ενισχύσει μία από τις δύο σχολές, να το πω έτσι, αντιμετώπισης του προβλήματος των ναρκωτικών. Υπάρχουν κάποιοι που θεωρούν την αποποινικοποίηση καταστροφή. Εγώ υποστηρίζω το αντίθετο, ότι μόνο έτσι θα λύσουμε το πρόβλημα. Πάντως ας δώσουμε στους ηρωινομανείς εξαρτημένους τη δυνατότητα να επιλέξουν αυτοί τον τρόπο με τον οποίο θα λύσουν το πρόβλημά τους. Αν επιλέγουν τη μεθαδόνη, να δώσουμε τη δυνατότητα να πάνε εκεί. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός Υγείας έχει το λόγο για δύο λεπτά.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, το είπαμε πολλές φορές, θα το ξαναπούμε και σήμερα. Η μεθαδόνη δεν είναι πανάκεια, δεν είναι η λύση του προβλήματος, είναι μία άλλου είδους θεραπευτική προσέγγιση με στόχο την απεξάρτηση.

'Οπως με επιστημονική τεκμηρίωση και προσεγμένα βήματα ξεκινήσαμε το πρόγραμμα μεθαδόνης στην Ελλάδα -και αν θέλετε είμαστε υπερήφανοι γι' αυτό- με τον ίδιο τρόπο θα κάνουμε την επέκταση.

Αυτό, όπως ξέρετε, κυρία συνάδελφε, δεν γίνεται από τη μία μέρα στην άλλη. Χρειάζεται υποδομή και εμείς δεν ξέραμε το Δεκέμβρη αν η επιτροπή μας επισημάνει την επέκταση. Δεν μπορούσαμε τότε να ψάχνουμε κτίρια, ούτε να έχουμε προσλάβει το προσωπικό, γιατί θα είχαμε κατηγορηθεί για προθύστερες αποφάσεις. 'Επρεπε να περιμένουμε το πόρισμα και μετά να ξεκινήσουμε αυτές τις διαδικασίες. Αυτές οι διαδικασίες βρίσκονται σε εξέλιξη και μέσα στο πρώτο δεκαήμερο του Απρίλη, το Υπουργείο Υγείας θα ανακοινώσει το πρόγραμμα δράσης σε όλους τους τομείς. Και μας ενδιαφέρει, κυρία Δαμανάκη, να ανακοινώσουμε και άλλες θεραπευτικές κοινότητες και θα ανακοινώσουμε και προγράμματα πρόληψης και ταυτόχρονα θα ανακοινώσουμε και την επέκταση του προγράμματος μεθαδόνης με συγκεκριμένα νούμερα και στοιχεία πού, πώς και πότε ξεκινάμε. Δεν έχω να πω τίποτε άλλο.

ΠΡΟΕΔΡΕΥΩΝ (Παναγιώτης Σγουρίδης): Δεύτερη στην ημερήσια διάταξη είναι η με αριθμό 924/19.3.97 Επίκαιρη Ερώτηση πρώτου κύκλου της Βουλευτού της Νέας Δημοκρατίας κας Παρθένας Φουντουκίδου προς τον Υπουργό Γεωργίας, σχετικά με την καθυστέρηση καταβολής της αύξησης στους συνταξιούχους του Οργανισμού Γεωργικών Ασφαλίσεων.

Η Επίκαιρη Ερώτηση σε περίληψη έχει ως εξής:

Επειδή το προβλεπόμενο από τον προϋπολογισμό του 1997 επιπλέον ποσό των τεσσάρων χιλιάδων για την αύξηση γήρατος του ΟΓΑ που επρόκειτο να καταβληθεί από 1.1.97 δεν έχει σταλεί ακόμη στους αγρότες και δεδομένου ότι είναι γνωστό σε όλους ότι η οικονομική κατάσταση των συνταξιούχων του ΟΓΑ είναι άθλια.

Ερωτάσθε, κύριε Υπουργέ:

1. Για ποιό λόγο καθυστέρησε η καταβολή του ως άνω ποσού;

2. Πότε θα καταβληθεί;

Ο κ. Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, προ εβδομάδος μόλις απαντήσαμε σε ερώτηση άλλης συναδέλφου για το ίδιο θέμα. Θα επαναλάβουμε την απάντηση.

Με το νόμο 2458/97, αυξάνονται από 1.1.97 κατά τέσσερις χιλιάδες περίπου -θα είναι ίσως λίγο παραπάνω- το μήνα, οι συντάξεις των αγροτών μας, ώστε να αναπληρωθεί η απώλεια εισοδήματος από την τελευταία αύξηση του Σεπτεμβρίου του 1995, αλλά να προστεθεί σ' αυτήν την αύξηση και η με άλλη διάταξη του ίδιου νόμου, θεσπισμένη τιμαριθμική αναπροσαρμογή των αγροτικών συντάξεων από 1.1.97. 'Επρεπε, λοιπόν, μετά τον Ιανουάριο που ψηφίστηκε αυτή η διάταξη, ο Οργανισμός Γεωργικών Ασφαλίσεων να τροφοδοτήσει, θα το έλεγα έτσι, το Κέντρο Ηλεκτρονικών Υπολογιστών του Υπουργείου μας, το γνωστό ΚΗΥΚΥ με τα νέα στοιχεία. Αλλά αυτά τα στοιχεία πρέπει να δίνονται δύο μήνες πριν. Οι συντάξεις του Απριλίου για παράδειγμα είχαν ήδη αρχίσει να προετοιμάζονται από το ΚΗΥΚΥ από το Γενάρη. Ο συντομότερος χρόνος, λοιπόν, που μπορεί να δοθεί αυτή η αύξηση -και έτσι θα γίνει, απαντώ στην κυρία συνάδελφο- είναι στο τέλος Απριλίου, με τη σύνταξη δηλαδή του Μαϊου. Αυτή είναι η απάντηση. 'Αλλωστε, καμία αύξηση νομίζω και από τους άλλους ασφαλιστικούς οργανισμούς δεν έχει ακόμα χορηγηθεί. Αυτόν τον καιρό υπογράφονται οι αποφάσεις και πρόκειται να χορηγηθούν αναδρομικά όμως από 1.1.97.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Φαρμάκη.

Η κα Φουντουκίδου έχει το λόγο για δύο λεπτά να αναπτύξει την επίκαιρη ερώτηση.

ΠΑΡΘΕΝΑ ΦΟΥΝΤΟΥΚΙΔΟΥ: Κύριε Υπουργέ, είναι χρήσιμο καμιά φορά να υπενθυμίζουμε σ' αυτήν την Αίθουσα το χρέος μας. Και το χρέος μας είναι να εξασφαλίσουμε στους γέροντες της Πατρίδος μας τα αγαθά μιας αξιοπρεπούς διαβίωσης, να μην παρακαλούν, να μην εξευτελίζονται, να μην εξαρτώνται από τους οικείους τους και κυρίως να έχουν τη δυνατότητα να συμμετέχουν στη ζωή και στις χαρές της. Γιατί, γνωρίζουμε όλοι ότι η φτώχεια -γιατί εκεί τους οδηγεί η χαμηλή σύνταξη που τους προσφέρει η Πολιτεία- τους οδηγεί παράλληλα και στην περιθωριοποίηση.

Εγώ είμαι βεβαία ότι είναι θέμα χρόνου να καταβληθεί η σύνταξη αυτή. Αλλά βλέπετε είναι η λαβωμένη αξιοπιστία των πολιτικών και η πραγματικότητα είναι ότι οι συνταξιούχοι του ΟΓΑ σήμερα δυσπιστούν, εάν θα λάβουν αυτήν την πρόσθετη αύξηση που τους υποσχεθήκαμε. Γι' αυτό είναι χρήσιμο να γίνονται αυτές οι διευκρινίσεις.

Και δεν φταίνε αυτοί αν δυσπιστούν, κύριε Υπουργέ. Νομίζω, ότι και εσείς ακόμη πριν λίγο καιρό σ' αυτήν την Αίθουσα, υπερθεματίζατε τις δυνατότητες, που είχε ο Οργανισμός Γεωργικών Ασφαλίσεων με το καινούριο νομοσχέδιο που φέραμε για τη σύσταση νέου ταμείου ασφάλισης των αγροτών, να μπορέσει οργανωτικά να ανταποκριθεί στις αυξημένες ανάγκες που είχε αυτό το νομοσχέδιο. Και βλέπετε ότι δεν είναι σε θέση ούτε καν οι υπηρεσίες αυτές του ΟΓΑ, έτσι όπως είναι διαρθρωμένες, να ανταποκριθούν σ' αυτό το 

Σελίδα 5092 

ελάχιστο με τις υπάρχουσες καταστάσεις, με τα προβλεπόμενα χρήματα από τον προϋπολογισμό, ώστε να δώσουμε έγκαιρα τα ποσά.

Ελπίζω και θέλω να είναι η τελευταία φωνή που υψώνεται σ' αυτήν την Αίθουσα, για το συγκεκριμένο θέμα. Ελπίζω και θέλω να λυθεί σύντομα το πρόβλημα έτσι όπως πρέπει και έχουμε χρέος να κάνουμε. Με μια απλή εντολή δική σας, επίσπευσης των διαδικασιών, νομίζω ότι δεν θα έχουμε πρόβλημα.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κα Φουντουκίδου.

Ο κύριος Υφυπουργός έχει το λόγο για δύο λεπτά να δευτερολογήσει.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Η Κυβέρνηση συναισθανόμενη ακριβώς το χρέος για το οποίο μίλησε η συνάδελφος, κύριε Πρόεδρε, αποφάσισε να δοθεί αυτή η αύξηση, να καλυφθεί, όπως ανέφερα και πριν, η απώλεια εισοδήματος των αγροτών. Αποφάσισε επίσης την τιμαριθμική κατ' έτος αναπροσαρμογή αυτών των συντάξεων, ώστε να τους απαλλάξει από την υποσχεσιολογία μας, η οποία συνήθως προηγείται εκλογικών αναμετρήσεων.

Μίλησε και η ίδια η κυρία συνάδελφος για αξιοπιστία και καλά έκανε. 'Ολοι πρέπει να το λέμε για να απαλλαγούμε από την αναξιοπιστία, η οποία διατρέχει την πολιτική μας ζωή.

Επίσης, η Κυβέρνηση για να λύσει οριστικά το θέμα των συντάξεων του αγροτικού πληθυσμού της Χώρας μας, έφερε στη Βουλή και ζήτησε και ψηφίστηκε ο γνωστός νόμος, περί σύστασης κλάδου κύριας ασφάλισης των αγροτών.

Υπάρχουν, είναι γνωστές οι οργανωτικές αδυναμίες του ΟΓΑ. Αυτόν τον καιρό ζητήθηκε η έγκριση από το Υπουργικό Συμβούλιο πρόσληψης εκατόν τριάντα επτά νέων υπαλλήλων του Οργανισμού, προωθείται η μηχανοργάνωση και γίνονται όλες εκείνες οι προπαρασκευαστικές ενέργειες, ώστε ο ΟΓΑ να μπορέσει από 1.1.98 να ανταποκριθεί στη νέα του αποστολή, δηλαδή στη λειτουργία του νέου κλάδου της κύριας ασφάλισης των αγροτών. Από επιτροπές που συστήσαμε, αυτόν τον καιρό καταρτίζεται το καταστατικό λειτουργίας του νέου κλάδου και θα μας προταθεί εντός των ημερών η τροποποίηση του Οργανισμού του ΟΓΑ και η περιφερειακή συγκρότηση των υπηρεσιών του, που δεν είχε μέχρι σήμερα, ώστε να μπορέσει να ανταποκριθεί στα νέα του καθήκοντα.

ΠΡΟΕΔΡΕΥΩΝ (Παναγιώτης Σγουρίδης): Η δεύτερη στην ημερήσια διάταξη με αριθμό 915/19.3.97 επίκαιρη ερώτηση δεύτερου κύκλου του Βουλευτή της Νέας Δημοκρατίας κ. Γεωργίου Ορφανού προς τον Υπουργό Δημόσιας Τάξης, σχετικά με τη λήψη των αναγκαίων μέτρων προστασίας των πολιτών λόγω της εισόδου στη Χώρα μας λαθρομεταναστών από την Αλβανία εν περιλήψει έχει ως εξής:

"Την 17.3.97 πληροφορηθήκαμε από τα Μέσα Ενημέρωσης ότι ένοπλοι Αλβανοί υποχρέωσαν -υπό την απειλή όπλων που προφανώς είχαν πάρει από το "πλιάτσικο" των στρατιωτικών αποθηκών στην Αλβανία- οδηγό από τη Βέροια να τους μεταφέρει (με τον οποίο και τελικά συνεπλάκησαν) στην Αττική.

Την ίδια μέρα ο Δήμαρχος 'Ανω Λιοσίων σε ραδιοφωνική συνέντευξή του δηλώνει ότι η υπομονή του ίδιου και των Δημοτών του εξαντλήθηκε ύστερα από μία διετία παραστάσεων προς το κράτος για προστασία από την Αλβανική Μαφία που λυμαίνεται με ναρκωτικά κλπ. την περιοχή του και προϊδεάζει μορφές αυτοπροστασίας και αντίδρασης. Στον ίδιο δε Ρ.Σ. και ο Δήμαρχος πόλης της Νότιας Κέρκυρας δηλώνει το φόβο για έλευση κύματος λαθρομεταναστών από τη θάλασσα και την ανυπαρξία οποιουδήποτε σχεδίου αντιμετώπισης -από την Πολιτεία- μιας τέτοιας κατάστασης.

Επειδή είναι υποχρέωση και καθήκον της Πολιτείας να προφυλάσσει όλους τους 'Ελληνες προτού καν δημιουργηθούν προϋποθέσεις εγκληματικών ενεργειών και όχι βέβαια κατόπιν εορτής,

Ερωτάται και καλείται ο κύριος Υπουργός να ενημερώσει τη Βουλή:

Τι μέτρα έχει λάβει η Πολιτεία για την άμεση και αποτελεσματική προστασία των πολιτών έναντι των ανεπιθύμητων μεν, πλην όμως πιθανότατων, φοβούμεθα, δε κινδύνων, που συνεπάγεται ή ενδεχομένως ανεξέλεγκτη είσοδος οπλισμένων κακοποιών στοιχείων από την Αλβανία στη Χώρα μας κάτω από τις συνθήκες διαρκούς κρίσεως που κυριαρχούν σήμερα στη χώρα αυτή".

Ο Υπουργός Δημόσιας Τάξης κ. Γεώργιος Ρωμαίος έχει το λόγο για τρία λεπτά να πρωτολογήσει.

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Ευχαριστώ, κύριε Πρόεδρε.

Θα ήθελα να επαναλάβω- γιατί και άλλοτε έχει συζητηθεί το θέμα στην Αίθουσα αυτή- ότι το Υπουργείο Δημόσιας Τάξης έχει από καιρό πλέον λάβει πολλά μέτρα για την αντιμετώπιση του προβλήματος, πρώτον στα σύνορα, για τον περιορισμό της εισόδου και δεύτερον, μέσα στην ίδια τη χώρα και ιδιαίτερα σε εκείνες τις περιοχές που υπάρχει συγκέντρωση αλλοδαπών και κυρίως Αλβανών.

Στα σύνορα έχουν ιδρυθεί σαράντα δύο μεταβατικά αποσπάσματα, τα οποία έχουν κάνει πολύ καλή δουλειά. Μετά την πρόσφατη κρίση όμως ενισχύθηκαν τα σύνορα με μονάδες ΜΑΤ, με περιπολικά, με δύο ελικόπτερα της Ελληνικής Αστυνομίας, με ελέγχους τακτικότερους από πριν και θα έλεγα ότι είχαν αποτέλεσμα αυτά τα πρόσθετα μέτρα, αρκεί να αναφέρουμε ότι η είσοδος λαθρομεταναστών από την Αλβανία το μήνα αυτό, τα τέλη Φεβρουαρίου μέχρι και χθες, παρουσιάζει μια σοβαρή κάμψη, είναι περίπου στο 15%-20% έναντι των προηγούμενων μηνών, ακριβώς λόγω αυτών των αυξημένων μέτρων.

'Οσον αφορά τα μέτρα πρόληψης της εγκληματικής δραστηριότητας, η οποία -πρέπει να τονισθεί εδώ- περιορίζεται κυρίως σε κλοπές και όχι σε άλλες εγκληματικές ενέργειες, έχουν ενταθεί οι έλεγχοι, τα μπλόκα και οι συλλήψεις. Είναι συνεχείς οι συλλήψεις και οι επαναπροωθήσεις Αλβανών. Τις περιορίσαμε, είναι αυτονόητο, αυτήν την εποχή, διότι δεν νομίζω ότι θα ήταν σωστό από ανθρωπιστικής πλευράς να επαναπροωθήσουμε τις μέρες της κρίσης, αλλά μπορώ να αναφέρω ότι τους δύο προηγούμενους μήνες ο αριθμός είχε φθάσει περίπου τους τριάντα χιλιάδες.

Κατά συνέπεια, κύριε συνάδελφε, τα μέτρα είναι και πολλά και αποτελεσματικά. Είναι αυτονόητο ότι θα χρειαστεί ακόμη μεγαλύτερη επιτήρηση αυτών των αλλοδαπών και θα γίνει.

'Οσον αφορά τα Νέα Λιόσια, είναι πράγματι ένα σοβαρό πρόβλημα. Τη Δευτέρα έχουμε μία συνάντηση με τους Δημάρχους, αλλά το πρόβλημα εκεί έχει πολλές πλευρές. Είναι σοβαρό, όπως ακριβώς το εκθέτει ο Δήμαρχος, αλλά να θυμίσω εδώ, ότι όσες φορές η Ελληνική Αστυνομία επεχείρησε να κάνει κάποια παρέμβαση σ'αυτό το χώρο, δέχθηκε τις επικρίσεις ακόμη και μέσα από τη Βουλή, διότι θεωρείται αυτός ο χώρος ως άβατο. 'Ομως, εμείς έχουμε μία σύσκεψη, επαναλαμβάνω, την ερχόμενη Δευτέρα με τους Δημάρχους, διότι πράγματι έχει αναπτυχθεί, σε εκείνη την περιοχή, ιδιαίτερα το λαθρεμπόριο των ναρκωτικών και πρέπει να χτυπηθεί.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ορφανός έχει το λόγο για δύο λεπτά για να αναπτύξει την επίκαιρη ερώτηση.

ΓΕΩΡΓΙΟΣ ΟΡΦΑΝΟΣ: Κύριε Υπουργέ, είναι σαφέστατο ότι η ερώτηση που έκανα και απευθύνεται σε εσάς στοχεύει στο να δώσουμε ένα μήνυμα της Ελληνικής Πολιτείας με διπλή κατεύθυνση. Η μία προς αυτούς οι οποίοι εισέρχονται στο δικό μας χώρο και η δεύτερη προς τους 'Ελληνες πολίτες οι οποίοι πραγματικά νιώθουν ανασφάλεια.

Τα φαινόμενα αυτοπροστασίας που είχαμε δει τον τελευταίο καιρό και οι σκέψεις να συνεχιστούν εντείνονται. Θεωρώ ότι τέτοιες ενέργειες δεν συνάδουν με το δημοκρατικό πολίτευμα, δηλαδή να παίρνει ο πολίτης το νόμο στα χέρια του. Είναι φυσιολογικό το ότι αισθάνεσαι κάποια στιγμή την ανάγκη να αυτοπροστατευθείς, όμως η Ελληνική Πολιτεία και πιστεύω και εσείς σαν Υπουργός Δημόσιας Τάξης έχετε κατανοήσει -και είναι φανερό ότι το έχετε κατανοήσει- την ανάγκη να 

Σελίδα 5093 

αισθάνονται πιο ήρεμοι απέναντι σε τέτοιες ενέργειες και βέβαια τα γεγονότα τα οποία γίνονται στην Αλβανία δημιούργησαν μία μεγαλύτερη αναστάτωση.

Κυκλοφορούν χιλιάδες καλάσνικωφ. Μπορώ να πω ότι στη Θεσσαλονίκη μπορείς να αγοράσεις με πέντε ή δέκα χιλιάδες ένα καλάσνικωφ. Αυτά προδιαθέτουν τη σκέψη ότι θα χρησιμοποιηθούν αρνητικά για τον ελληνικό πληθυσμό και νομίζω ότι η προσπάθεια την οποία κάνετε σαν Υπουργείο και εσείς σαν Υπουργός, να ενισχύσετε κατ'αρχήν την προστασία στα σύνορα, ώστε να εισέρχονται λιγότεροι και δεύτερον όπου υπάρχουν οργανωμένες εστίες, εγκληματικής παρουσίας, Αλβανών σ'αυτήν τη φάση και όποιων άλλων ομάδων, νομίζω ότι θα βοηθήσουν να εμπεδωθεί ένα κλίμα ηρεμίας μεταξύ των κατοίκων αυτών των περιοχών και κυρίως να αισθανθούν οι 'Ελληνες πολίτες ότι η Ελληνική Πολιτεία τους φροντίζει απέναντι σε τέτοια φαινόμενα.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ορφανό.

Ο κύριος Υπουργός έχει το λόγο για δύο λεπτά να δευτερολογήσει.

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Κύριε Πρόεδρε, θέλω να πω ότι συμφωνώ με το συνάδελφο και επαναλαμβάνω ότι θα εντείνουμε τα μέτρα.

'Οσον αφορά τη φημολογία ότι πωλούνται τόσο ελεύθερα και παντού με πέντε χιλιάδες, τα καλάσνικωφ, εμείς προσφέρουμε μεγαλύτερη αμοιβή αν μας τα βρείτε. Θα μας χρειαστούν.

Δε νομίζω, λοιπόν, ότι πωλούνται τόσο απλά οπουδήποτε. Είναι τέτοιος ο έλεγχος που δε νομίζω ότι υπάρχει αυτήν την ώρα τέτοια ποσότητα. Στην Αλβανία πράγματι υπάρχει προσφορά, αλλά επαναλαμβάνω έχουμε λάβει τέτοια μέτρα που δεν υπάρχει περίπτωση να έχουμε λαθραία εισαγωγή όπλων και πολύ περισσότερο από εκείνους οι οποίοι θα μπορούσαν και να τα χρησιμοποιήσουν.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.

Εισερχόμαστε στην Πέμπτη της ημερήσιας διάταξης με αριθμό 914/19.3.97 επίκαιρη ερώτηση πρώτου κύκλου του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την κατασκευή φράγματος και ταμιευτήρα στο χείμαρρο "Παρθένη" στο Νομό Χίου.

Η επίκαιρη ερώτηση του κ. Ρόκου έχει ως ακολούθως:

"Η κατασκευή φράγματος και ταμιευτήρα στο χείμαρρο "Παρθένη", στη θέση "Κόρης Γεφύρι" θεωρείται από δεκαετίας το σημαντικότερο και πλέον αναγκαίο έργο του Νομού Χίου.

Ενώ είχαν δρομολογηθεί οι διαδικασίες δημοπράτησης των έργων αιφνιδίως έχει ανασταλεί η πρόοδος των διαδικασιών αυτών και φημολογείται ακόμη και η οριστική ματαίωσή τους, με αποτέλεσμα τη ματαίωση κάθε ουσιαστικής προσπάθειας για βελτίωση της ποιότητας ζωής των κατοίκων και της ανάπτυξης της περιοχής. 

Ερωτάται ο κύριος Υπουργός:

Σε ποιες ενέργειες προτίθεται να προβεί για την άμεση συνέχιση των διαδικασιών κατασκευής του φράγματος και ταμιευτήρα στο χείμαρρο "Παρθένη" του Νομού Χίου".

Ο Υφυπουργός, κ. Κολιοπάνος έχει το λόγο για τρία λεπτά να πρωτολογήσει.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Ευχαριστώ, κύριε Πρόεδρε.

Απαντώντας στην επίκαιρη ερώτηση του εκλεκτού συναδέλφου κ. Ρόκου, θέλω να επισημάνω τα εξής:

Κύριε συνάδελφε, κατ' αρχήν θέλω να κάνω την παρατήρηση, ότι θα ήταν πιο σκόπιμο και αποτελεσματικό η ερώτηση αυτή, σχετικά με την κατασκευή φράγματος και ταμιευτήρα στο χείμαρρο Παρθένη στη θέση "Κόρης Γεφύρι" στη Χίο, να απευθυνθεί στον Υπουργό Γεωργίας, διότι το έργο αυτό και από πλευράς μελέτης και από πλευράς προώθησης και σκοπιμότητας ανήκει στο Υπουργείο Γεωργίας. Είναι, λοιπόν, αντικείμενο του Υπουργείου Γεωργίας, όπως όλες οι λιμνοδεξαμενές.

Παρ' όλα αυτά, κύριε συνάδελφε, έχει και σχέση το Υπουργείο Περιβάλλοντος, Χωροταξίας και Δημοσίων 'Εργων με το εν λόγω έργο. Η αρμοδιότητα του Υπουργείου μας είναι η προέγκριση χωροθέτησης του έργου αφ' ενός και κατά δεύτερο λόγο είναι η έγκριση περιβαλλοντικών όρων. Αυτές οι δύο φάσεις κάθε μεγάλου έργου χρειάζονται την έγκριση των υπηρεσιών του Υπουργείου Περιβάλλοντος, Χωροταξίας και Δημοσίων 'Εργων.

Ως προς αυτό, λοιπόν, σας απαντώ ότι πράγματι για το έργο αυτό έχει κατατεθεί ο σχετικός φάκελος και για την προέγκριση χωροθέτησης και για τη διαδικασία επιβολής περιβαλλοντικών όρων και ήδη εξετάζεται από τις υπηρεσίες του Υπουργείου.

Ως προς το γενικότερο, όμως, ζήτημα της πορείας του έργου, θα ήθελα να επαναλάβω ότι πλέον αρμόδιο είναι το Υπουργείο Γεωργίας.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ρόκος έχει το λόγο για δύο λεπτά, να αναπτύξει την επίκαιρη ερώτηση.

ΓΕΩΡΓΙΟΣ ΡΟΚΟΣ: Κύριε Υπουργέ, οι ευθύνες συνήθως είναι συνολικές. Βεβαίως, δέχομαι ότι το πρώτο στάδιο είναι του Υπουργείου Περιβάλλοντος, Χωροταξίας και Δημοσίων 'Εργων. Εσείς λέτε ότι το προχωράτε. Βεβαίως, για να προχωρήσει και το Υπουργείο Γεωργίας με τη σειρά του, περιμένει τη δική σας προέγκριση περιβαλλοντικών επιπτώσεων. Πρέπει, λοιπόν, κι εσείς να σπεύσετε γρήγορα. 

Eμείς δεν κάναμε την ερώτηση για το Νομό Αττικής, όπου εσείς δηλώνετε ότι κάνετε πολλά έργα πνοής. Εμείς κάνουμε την επίκαιρη ερώτηση για μία παραμεθόρια περιοχή, για ένα νησί, όπου οποιοδήποτε έργο, είναι έργο αναπνοής. Και πράγματι έτσι είναι στη Χίο. Τα τελευταία χρόνια γνωρίζετε πολύ καλά, ότι υπάρχει λειψυδρία και ήδη αυτό επιβαρύνει τους όρους διαβίωσης των κατοίκων. 

Υπάρχει ανάγκη αποκέντρωσης και το ξέρετε, υπάρχει ανάγκη αναπτυξιακής πολιτικής σ' αυτές τις περιοχές και πρέπει να σπεύσετε. Αυτό είναι και το νόημα της επίκαιρης ερώτησής μας.

Πράγματι, κύριε Υπουργέ, εάν δεν τελειώσετε εσείς, δε θα προχωρήσει και το Υπουργείο Γεωργίας. Εμείς επιμένουμε ότι γρήγορα πρέπει να ολοκληρωθούν οι μελέτες από την πλευρά σας και να προχωρήσει το Υπουργείο Γεωργίας, για να μην κάνουμε εμείς μετά την ερώτηση στο Υπουργείο Γεωργίας και αυτό να λέει ότι "περιμένουμε το Υπουργείο Περιβάλλοντος, Χωροταξίας και Δημοσίων 'Εργων να ολοκληρώσει τις μελέτες".

Σημασία έχει όμως, ότι κατανοείτε, όπως δηλώσατε, την ανάγκη προώθησης ενός τέτοιου έργου στη Χίο και περιμένουμε από δω και πέρα πια την υλοποίηση.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ρόκο.

Ο Υφυπουργός, κ. Κολιοπάνος έχει το λόγο για δύο λεπτά να δευτερολογήσει.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.Δ.Ε.): Θα είμαι πολύ σύντομος, κύριε Πρόεδρε.

Κύριε συνάδελφε, απλά θα συνοψίσω αυτά που είπα στην πρωτολογία μου.

Πρώτον, η σκοπιμότητα και η χρηματοδότηση του έργου είναι αντικείμενο του Υπουργείου Γεωργίας. Δεύτερον, ο φάκελος για την προέγκριση χωροθέτησης και τη μελέτη περιβαλλοντικών επιπτώσεων, πράγματι είναι στο ΥΠΕΧΩΔΕ και εξετάζεται από την αντίστοιχη υπηρεσία. Τρίτον, με την ευκαιρία, θα ήθελα να σας πω ότι σχέση με το έργο γενικότερα έχει και η Νομαρχιακή Αυτοδιοίκηση Χίου, σχέση η οποία προκύπτει και από μία απάντηση του Υπουργού Γεωργίας, του κ. Τζουμάκα, σε αντίστοιχη με τη δική σας ερώτηση του Βουλευτή συναδέλφου κ. Βαρίνου. 'Εχει να κάνει, λοιπόν, και με κάποιο χώρο υγειονομικής ταφής στην ευρύτερη περιοχή, που άμεσα συνδέεται με τη λιμνοδεξαμενή και τη χρήση του 

Σελίδα 5094 

νερού, που πρόκειται να συγκεντρωθεί, τόσο για άρδευση, όσο και για ύδρευση.

Συνεπώς, αυτές οι τρεις είναι οι βασικές παρατηρήσεις προς απάντηση της επίκαιρης ερώτησής σας, κύριε συνάδελφε. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον Υφυπουργό κ. Κολιοπάνο.

Επίκαιρες Ερωτήσεις Δεύτερου Κύκλου.

H πρώτη, στην ημερήσια διάταξη με αριθμό 911/18.3.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Αλέξανδρου Χρυσανθακόπουλου προς τον Υπουργό Δικαιοσύνης, σχετικά με δημοσίευμα εφημερίδας αναφερόμενο στην απαλλαγή κατηγορουμένων για ποινικές υποθέσεις λόγω παραγραφής των αδικημάτων από Δικαστήριο της Πάτρας, τη λήψη των αναγκαίων μέτρων κ.λπ. διαγράφεται κατόπιν κωλύματος του κυρίου Υπουργού.

Επίσης η τέταρτη, της ημερήσιας διάταξης με αριθμό 926/20.3.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Πολιτισμού, σχετικά με την λήψη των αναγκαίων μέτρων προστασίας και αξιοποίησης του Δημοτικού Θεάτρου Πειραιά κλπ., διαγράφεται κατόπιν κωλύματος της κυρίας Βουλευτού.

Και η πέμπτη στην ημερήσια διάταξη με αριθμό 908/18.3.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τους Υπουργούς Περιβάλλοντος -Χωροταξίας και Δημοσίων 'Εργων, Εσωτερικών- Δημόσιας Διοίκησης και Αποκέντρωσης, σχετικά με τις κατεδαφίσεις αυθαιρέτων κτισμάτων κ.λπ., διαγράφεται κατόπιν κωλύματος του κυρίου Βουλευτή.

Κύριοι συνάδελφοι, θα ήθελα να σας ανακοινώσω το Δελτίο Επικαίρων Ερωτήσεων της Παρασκευής, 28ης Μαρτίου 1997.

Α. Επίκαιρες Ερωτήσεις Πρώτου Κύκλου ('Αρθρο 130 παρ. 2 και 3 Καν. Βουλής).

1. Η με αριθμό 940/26.3.97 επίκαιρη ερώτηση της Βουλευτού του Πανελληνίου Σοσιαλιστικού Κινήματος κας Ελένης Ανουσάκη προς τον Υπουργό Εμπορικής Ναυτιλίας, σχετικά με τη μείωση των τιμών των εισιτηρίων στα πλοία της γραμμής Πειραιά-Κρήτης κλπ.

2. Η με αριθμό 945/26.3.97 επίκαιρη ερώτηση της Βουλευτού της Νέας Δημοκρατίας κας Μαριέτας Γιαννάκου-Κουτσίκου προς τον Υπουργό Υγείας και Πρόνοιας, σχετικά με το πιλοτικό πρόγραμμα παροχής πρώτων βοηθειών από το Εθνικό Κέντρο 'Αμεσης Βοήθειας με ειδικά εξοπλισμένη μοτοσικλέτα, την αποτελεσματικότητα του μέσου κ.λπ.

3. Η με αριθμό 933/26.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Γεωργίας, σχετικά με τις προθέσεις της Κυβέρνησης να εγκρίνει επιδότηση προς την επιχείρηση "Ελληνική Βιομηχανία Κρέατος" (ΕΛΒΙΚ) παρά το γεγονός ότι καταγγέλλεται από το Υπουργείο Οικονομικών για φοροδιαφυγή.

4. Η με αριθμό 937/26.3.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Ανδριανής Λουλέ προς τους Υπουργούς Εθνικής Παιδείας και Θρησκευμάτων, Εθνικής Οικονομίας και Οικονομικών, σχετικά με τα οικονομικά προβλήματα που αντιμετωπίζει το Τεχνολογικό Εκπαιδευτικό 'Ιδρυμα (ΤΕΙ) Λάρισας και τη λήψη των αναγκαίων μέτρων.

5. Η με αριθμό 929/26.3.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τους Υπουργούς Εθνικής Οικονομίας, Οικονομικών και Ανάπτυξης, σχετικά με τη λήψη των αναγκαίων μέτρων ώστε να αποτραπεί ενδεχόμενο κλείσιμο του εργοστασίου Μακεδονικά Κλωστήρια Α.Ε. στο Κρανίδι Αργολίδας κ.λπ.

Β. Επίκαιρες Ερωτήσεις Δεύτερου Κύκλου ('Αρθρο 130, παρ. 2 και 3 Καν. Βουλής).

1. Η με αριθμό 932/26.3.97 επίκαιρη ερώτηση του Βουλευτή της Νέας Δημοκρατίας κ. Βασιλείου Κορκολόπουλου προς τον Υπουργό Περιβάλλοντος -Χωροταξίας και Δημοσίων 'Εργων, σχετικά με την αυθαίρετη δόμηση, τη λήψη των αναγκαίων μέτρων κ.λπ.

2. Η με αριθμό 934/26.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τους Υπουργούς Ανάπτυξης, Εθνικής Οικονομίας και Οικονομικών, σχετικά με τη λήψη των αναγκαίων μέτρων, ώστε να συνεχίσει να λειτουργεί το εργοστάσιο "Ελληνική Βιομηχανία Εμπορικών Εκρηκτικών" (ΕΛΒΙΕΜΕΚ) στη Βοιωτία, την καταβολή των δεδουλευμένων στους εργαζόμενους κ.λπ.

3. Η με αριθμό 930/26-3-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ.Ιωάννη Αράπη προς τους Υπουργούς Εθνικής Οικονομίας, Οικονομικών, και Εθνικής 'Αμυνας, σχετικά με τη διακοπή καταβολής επιδόματος που χορηγήθηκε με το νόμο 2340/1995 στους απόστρατους αξιωματικούς του Πολεμικού Ναυτικού, την επαναχορήγησή του κ.λπ.

Κύριοι συνάδελφοι, ολοκληρώθηκε η συζήτηση των επικαίρων ερωτήσεων.

Σελίδα 5095 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Μόνη συζήτηση επί της αρχής, των άρθρων και του συνόλου της πρότασης νόμου, αρμοδιότητος του Υπουργείου Τύπου και Μέσων Μαζικής Ενημέρωσης: "Ρύθμιση του τομέα της ραδιοτηλεόρασης και άλλες διατάξεις".

Εισηγητής εκ μέρους της Νέας Δημοκρατίας, η οποία κατέθεσε και την πρόταση, είναι ο κ. Εμ. Κεφαλογιάννης.

Εισηγήτρια εκ μέρους του ΠΑΣΟΚ είναι η κα Ανουσάκη.

Επίσης με επιστολή του προς το Προεδρείο ο κ.Γεώργιος Παναγιωτόπουλος ορίζει ως Κοινοβουλευτικό Εκπρόσωπο στην πρόταση νόμου τον κ.Νικόλαο Νικολόπουλο.

Ο κ. Κεφαλογιάννης έχει το λόγο για είκοσι λεπτά για να πρωτολογήσει επί της προτάσεως νόμου.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κυρίες και κύριοι συνάδελφοι, με την ευκαιρία της συζήτησης του σχεδίου νόμου της Νέας Δημοκρατίας για τα Μέσα Μαζικής Ενημέρωσης καλούμαστε να δώσουμε απάντηση στο βασικό για το δημοκρατικό μας πολίτευμα πρόβλημα που είναι το πρόβλημα της διαπλοκής μεταξύ κρατικών προμηθειών, δημοσίων έργων, ιδιοκτησίας Μέσων Μαζικής Ενημέρωσης, χρηματοδότησης Κομμάτων και πολιτικών.

Το ερώτημα το οποίο τίθεται σε όλους μας, είναι αν ο πολιτικός κόσμος της Χώρας, τα Κόμματα και οι Βουλευτές, θα ασκήσουν επιτέλους την εξουσία που μας έχει δώσει ο συνταγματικός νομοθέτης, αν θα πάρουμε δηλαδή τη νομοθετική πρωτοβουλία στα χέρια μας ή θα συνεχίσουμε να δίνουμε τη μάχη μόνο για την τιμή των όπλων. Θα δώσουμε τη μάχη με τα μεγάλα συμφέροντα που σε τελευταία ανάλυση, στο διεθνή καταμερισμό του κεφαλαίου είναι πολύ μικρά ή θα μείνουμε συμβιβασμένοι και φοβισμένοι στο περιθώριο;

Επ'αυτού, αγαπητοί συνάδελφοι,καλούμαστε να δώσουμε σήμερα πειστική απάντηση.

Χαίρομαι που η Νέα Δημοκρατία έχει βρεθεί στην πρωτοπορία για το θεσμικό εκσυγχρονισμό του πολιτικού μας συστήματος, με προτάσεις που κατά καιρούς έχει καταθέσει,όπως η πρόταση για την αναθεώρηση του Συντάγματος, η πρόταση περί ευθύνης Υπουργών, η πρόταση για τα οικονομικά των Κομμάτων, η πρόταση για τη διαφάνεια στην ανάθεση των δημοσίων έργων και το συζητούμενο σχέδιο νόμου που αναφέρεται στη λειτουργία και το ιδιοκτησιακό καθεστώς των Μέσων Μαζικής Ενημέρωσης.

'Εχουν γίνει σημαντικές προσπάθειες από τη μεριά της Παράταξής μας, χρειάζονται όμως ακόμα πολύ περισσότερα. 'Ολα αυτά βέβαια, χωρίς κανείς να αμφισβητεί πως και άλλες πολύ σημαντικές φωνές απ'όλο το φάσμα του πολιτικού μας συστήματος, έχουν ακουστεί μέσα και έξω από τη Βουλή, με πρώτο θα έλεγε κανείς τον Πρόεδρο της Βουλής κ.Απόστολο Κακλαμάνη αλλά και τη θαρραλέα στάση και τοποθέτηση των Κομμάτων κυρίως της Αντιπολίτευσης για τη λειτουργία των Μέσων Μαζικής Ενημέρωσης.

Το πολιτικό μας σύστημα, αγαπητοί συνάδελφοι, βρίσκεται σε μια παρατεταμένη παρακμιακή τροχιά, μια θεσμική παρακμή. Επίσης Θα μπορούσε κανείς να πει ότι παρουσιάζει έντονα τα συμπτώματα της σήψης, ίσως και διαφθοράς.

Γι' αυτό χρειάζεται επαναπροσδιορισμό από μηδενική βάση. Ποια είναι η κατάσταση στα Μέσα Μαζικής Ενημέρωσης σήμερα; Είναι το ίδιο χαοτική, όπως ακριβώς ήταν και πριν την ψήφιση του νομοσχεδίου για τα μέσα μαζικής ενημέρωσης το καλοκαίρι του 1995.

Στο χώρο της τηλεόρασης υπάρχουν περίπου εκατόν εξήντα αιτήσεις για άδειες λειτουργίας τηλεοράσεων, έχουν δοθεί δώδεκα ή δεκατρεις και παραμένουν παράνομοι πάνω από εκατόν σαράντα τηλεοπτικοί σταθμοί.

Στο ραδιόφωνο η ίδια και χειρότερη κατάσταση. 'Εχουν υποβληθεί περίπου δύο χιλιάδες αιτήσεις, από αυτές είχαν δοθεί τριακόσιες προσωρινές άδειες, οι οποίες έχουν λήξει και από αυτές παραμένουν περίπου χίλιοι εφτακόσιοι παράνομα ραδιοφωνικοί σταθμοί.

Η εθνική επιτροπή ηλεκτρονικών Μέσων Μαζικής Ενημέρωσης που θεσμοθετήθηκε με νόμο που ψήφισε το ΠΑΣΟΚ το 1993 και που υποχρεούται κάθε έξι μήνες να υποβάλει έκθεση για την κατάσταση στα Μέσα Μαζικής Ενημέρωσης, δεν έχει συνεδριάσει ούτε μία φορά. Αυτή είναι δυστυχώς η κατάσταση.

Αγαπητοί συνάδελφοι, διεθνώς έχει αρχίσει εδώ και καιρό ένας γόνιμος διάλογος για τα Μέσα Μαζικής Ενημέρωσης, τόσο για το ιδιοκτησιακό τους καθεστώς, όσο και για την κοινωνική διάσταση του θέματος.

'Οσον αφορά το ιδιοκτησιακό καθεστώς έχουμε από τη μία μεριά το παράδειγμα της Ιταλίας του Μπερλουσκόνι, τις φωτογραφικές διατάξεις που ψήφισε η Βουλή των Ηνωμένων Πολιτειών για τον κ. Μέντλοκ, που ξεσήκωσε όμως σ' αυτήν τη χώρα την αντίδραση και την ενυπόγραφη καταγγελία εκατόν πενήντα Βουλευτών της Αμερικανικής Βουλής, έχουμε το παράδειγμα της Βραζιλίας με την εταιρεία Γκλοπ και τον κ. Μαρίνιο που ανεβοκατεβάζει Κυβερνήσεις. Από την άλλη μεριά έχουμε το καλό παράδειγμα του Ηνωμένου Βασιλείου της Μεγάλης Βρετανίας που πρώτη μείωσε το ποσοστό συμμετοχής στα Μέσα Μαζικής Ενημέρωσης στο 15%, δηλαδή δεν μπορεί να συμμετέχει κανείς στο ιδιοκτησιακό καθεστώς ηλεκτρονικού μέσου ενημέρωσης σε ποσοστό μεγαλύτερο από 15% και μετά από τρία χρόνια συζητήσεων -και καλό είναι κύριε Υπουργέ να μιμηθούμε τέτοιες χώρες στις αρχές του 1997, κατατέθηκε ένας νέος νόμος, ο οποίος ρυθμίζει τα θέματα της ραδιοτηλεόρασης και κυρίως το καυτό θέμα του ιδιοκτησιακού τους καθεστώτος. 'Εχουμε επίσης τη Γαλλία η οποία έχει θεσπίσει τις αυστηρότερες ποινές για τα Μέσα Μαζικής Ενημέρωσης. Είναι χαρακτηριστικό πως σε τηλεοπτικό σταθμό μεγάλης ακροαματικότητος που μπαίνει σε οκτώ εκατομμύρια νοικοκυριά, κάποια μέρα ο παρουσιαστής των ειδήσεων είχε την ατυχή έμπνευση να πει "και τώρα η είδηση της ημέρας: δολοφονήθηκε ένας μπάτσος". Μόνο γι αυτήν τη φράση -και συγκρίνετε το τι συμβαίνει στα Μέσα Μαζικής Ενημέρωσης της Χώρας μας-έκλεισε ο τηλεοπτικός σταθμός, ανεστάλη η λειτουργία του για μια ολόκληρη μέρα.

'Εχουμε την Οδηγία της Ευρωπαϊκής 'Ενωσης, την οδηγία 89 που προσπαθεί να βάλει τάξη στο χώρο των Μέσων Μαζικής Ενημέρωσης. Αυτά είναι τα θετικά παραδείγματα. Αλλά ας έρθουμε και στην κοινωνική διάσταση του θέματος. Αν ανοίξει κανείς τις τηλεοράσεις τις ώρες παιδικής ακροαματικότητας, καταλαβαίνει γιατί έχει τόσο μεγάλη σημασία αυτή η διάσταση.

'Εχει γίνει έρευνα αγαπητοί συνάδελφοι, στις Ηνωμένες Πολιτείες από την οργάνωση "παιδιά τώρα" και το Πανεπιστήμιο της Ουάσιγκτον για παιδιά ηλικίας δέκα έως δεκαέξι ετών η οποία απέδειξε ότι οι απογευματινές εκπομπές της τηλεόρασης κάνουν τα παιδιά να πιστεύουν -σε ποσοστό 50%- ότι οι περισσότεροι άνθρωποι είναι ανέντιμοι, ότι οι γονείς τους είναι περισσότερο αυστηροί από τους γονείς που βλέπουν σαπουνόπερες στα διάφορα σήριαλ και ότι το 62% από τα παιδιά αυτά ισχυρίστηκαν ότι η τηλεόραση τα ενθαρρύνει να έχουν ολοκληρωμένες σχέσεις σε πολύ μικρή ηλικία.

Αυτή η έρευνα δείχνει πραγματικά την καταλυτική δράση των ηλεκτρονικών Μέσων Μαζικής Ενημέρωσης και πόσο σημαντικό είναι να υπάρξει ένα θεσμικό πλαίσιο, μέσα στο οποίο πρέπει να λειτουργούν.

Αλλά και εδώ στην Πατρίδα μας, δεκαπέντε χιλιάδες συμπολίτες μας αντέδρασαν για το μιθριδατισμό της Κοινωνίας μας και ανέλαβαν εκστρατεία για την προστασία των ανηλίκων από τη λειτουργία της τηλεοράσεως. Κατήγγειλαν μάλιστα τον καταιγισμό των ταινιών βίας, το στιγματισμό των παιδιών από τις σκηνές σε ορισμένα Μέσα Μαζικής Ενημέρωσης και κυρίως στα δελτία των ειδήσεων, την παιδική διαφήμιση κ.λπ., καταγγελία που δυστυχώς πέρασε στα ψιλά των εφημερίδων.

Πρόσφατα, το Δ.Σ. της Εταιρίας Εγκληματολογίας ζητά την εφαρμοφή των άρθρων του Συντάγματος που επιβάλλουν έλεγχο στα ηλεκτρονικά Μέσα Μαζικής Ενημέρωσης. Και περιγράφουν πραγματικά με τα πιο μελανά χρώματα, τη

Σελίδα 5096 

λειτουργία των μέσων ενημέρωσης στην Πατρίδα μας.

Τι πέτυχε, αγαπητοί συνάδελφοι, η Κυβέρνηση του ΠΑΣΟΚ με το νομοσχέδιο που κατέθεσε για τα Μέσα Μαζικής Ενημέρωσης τον Αύγουστο του 1995; Από τη μια μεριά νομοθέτησε το ισχύον νομοθετικό πλαίσιο, δηλαδή επαναδιατύπωσε τις διατάξεις της Οδηγίας 89 της Ευρωπαϊκής 'Ενωσης, τις αποφάσεις του Εθνικού Ραδιοτηλεοπτικού Συμβουλίου και τις βασικές διατάξεις των νομοσχεδίων για τα Μέσα Μαζικής Ενημέρωσης του 1987, 1989 και 1993. Διατάξεις που αναφέρονται στην τηλεοπτική διαφήμιση, στην προστασία των ανηλίκων, στο δικαίωμα της απάντησης, ατόφιες δηλαδή, όπως συμπεριλαμβάνονται στην Οδηγία 89 της Ευρωπαϊκής 'Ενωσης, αλλά και στους κώδικες δημοσιογραφικής δεοντολογίας, του κώδικες ραδιοφωνικών προγραμμάτων, τους κώδικες δεοντολογίας-διαφήμισης, όπως ακριβώς δηλαδή έχουν θεσμοθετηθεί με τους κανονισμούς 1, 2 και 3 του Εθνικού Ραδιοτηλεοπτικού Συμβουλίου.

Ενώ, λοιπόν, επανανομοθέτησε τα ήδη νομοθετημένα, από την άλλη μεριά νομιμοποίησε τη βαθιά νοσούσα κατάσταση στο χώρο των Μέσα Μαζικής Ενημέρωσης. 

'Αφησε, αγαπητοί συνάδελφοι, ανενόχλητα, τα μεγάλα, πανελλήνιας εμβέλειας Μέσα Μαζικής Ενημέρωσης παραποιώντας την υπάρχουσα κατάσταση, παραποιώντας ακόμα και άρθρα του Αστικού Κώδικα, όπως τα άρθρα 1463 και 1464 περί συγγενών. Στο άρθρο π.χ. 1, παράγραφος 10, επιτρέπει σε συγγενείς να κατέχουν ποσοστό μεγαλύτερο του 25% στο μετοχικό κεφάλαιο των ηλεκτρονικών Μέσα Μαζικής Ενημέρωσης, ρύθμιση που έγινε κάτω από συγκεκριμένες πιέσεις.

Με το ίδιο άρθρο στο εδάφιο 1 επιτρέπει τη συμμετοχή μόνο σε δύο κατηγορίες από τηλεόραση, ραδιόφωνο και εφημερίδες, διότι είναι γνωστή εκείνη την εποχή η δυσμένεια στην οποία είχε υποπέσει στέλεχος στο χώρο των Μέσα Μαζικής Ενημέρωσης ο οποίος στηρίζει την κυβερνητική Παράταξη, από τον τότε Πρωθυπουργό Ανδρέα Παπανδρέου.

Επίσης, ο νόμος αυτός με δέκα πέντε προεδρικά διατάγματα, δώδεκα κοινές υπουργικές αποφάσεις, δώδεκα αποφάσεις του Υπουργείου Τύπου και Μέσα Μαζικής Ενημέρωσης που έπρεπε να εκδοθούν και από τις οποίες δεν έχουν εκδοθεί περισσότερες από έξι, ο νόμος αυτός έχει καταστεί εδώ και δύο χρόνια ανενεργός.

'Ολα αυτά, αγαπητοί συνάδελφοι, θα έλεγε κανείς ότι θυμίζουν αυτό που έλεγε ο μακαρίτης Θανάσης Κανελλόπουλος, για την υποκρισία της ομολογίας. Δηλαδή ομολογεί η Κυβέρνηση ένα πρόβλημα, την κακή λειτουργία των Μέσα Μαζικής Ενημέρωσης για να κρύψει ένα μεγαλύτερο, δηλαδή τη νομιμοποίηση της υπάρχουσας νοσυρής κατάστασης στη λειτουργία των Μέσα Μαζικής Ενημέρωσης. 

Κυρίες και κύριοι συνάδελφοι, το πρόβλημα δεν επιλύεται, παρά μόνο αν στο νόμο περιλαμβάνονται τρεις βασικές ρυθμίσεις.

Ρύθμιση πρώτη: Ανεξάρτητη διοικητική αρχή, που θα ελέγχει τη λειτουργία των Μέσα Μαζικής Ενημέρωσης. 

Θέμα δεύτερο: Πραγματική ονομαστικοποίηση των μετοχών των ανωνύμων εταιριών, που έχουν συμμετέχουν σε κρατικές προμήθειες και δημόσια έργα.

Θέμα τρίτο: Λειτουργία των Μέσων Μαζικής Ενημέρωσης κατά τη διάρκεια της προεκλογικής περιόδου.

Ας πάρουμε το πρώτο θέμα. Εμείς προτείνουμε στο σχέδιο νόμου ανεξάρτητη διοικητική αρχή που θα ελέγχει τη λειτουργία των Μέσων Μαζικής Ενημέρωσης και θα απαρτίζεται από εκπροσώπους της 'Ενωσης Συντακτών, της 'Ενωσης Ιδιοκτητών Ημερησίων Εφημερίδων, εκπρόσωπο από τα ανώτατα δικαστικά όργανα, Συμβούλιο Επικρατείας, 'Αρειο Πάγο και Ελεγκτικό Συνέδριο, εκπρόσωπο της Ολομέλειας των Πρυτάνεων, εκπρόσωπο της Πανελλήνιας Ομοσπονδίας Γονέων και Κηδεμόνων, εκπρόσωπο της ΚΕΔΚΕ, εκπροσώπους των Κομμάτων και τα λοιπά.

Σημασία δεν έχει η σύνθεση του Εθνικού Ραδιοτηλεοπτικού Συμβουλίου. Μπορούμε να συζητήσουμε για το ποιοι πρέπει να μετέχουν σε αυτό το Συμβούλιο. Σημασία όμως έχει η Κυβέρνηση η οποία ουσιαστικά ορίζει την πλειοψηφία του Εθνικού Ραδιοτηλεοπτικού Συμβουλίου, να δώσει σε αυτήν την ανεξάρτητη αρχή πραγματική υπόσταση, ούτως ώστε αυτό το όργανο που τόσο σημαντική αποστολή έχει να επιτελέσει, να λειτουργήσει και να κάνει το έργο του.

Εμείς είχαμε προτείνει τα μέλη του Συμβουλίου να βγαίνουν δια κληρώσεως. Μετά την κατάθεση, όμως, από την Κυβέρνηση του νομοσχεδίου για τον επίτροπο Δημόσιας Διοίκησης, κατετέθη τροπολογία στο συγκεκριμένο νομοσχέδιο για να εφαρμοστούν ακριβώς οι διατάξεις που η Κυβέρνηση θα προτείνει για τον ορισμό του επιτρόπου Δημόσιας Διοίκησης και για τον ορισμό του Προέδρου του Εθνικού Ραδιοτηλεοπτικού Συμβουλίου.

Στη δική μας πρόταση το ΕΡΣ οφείλει να καταθέτει στη Βουλή έκθεση κάθε έξι μήνες, η Βουλή να βγάζει πόρισμα, το πόρισμα θα είναι οι κατευθυντήριες γραμμές για τη λειτουργία της ανεξάρτητης αυτής διοικητικής αρχής του για το ερχόμενο εξάμηνο. Σε περίπτωση ολιγωρίας η Βουλή θα έχει τη δυνατότητα να παραπέμπει σε ανεξάρτητο δικαστικό όργανο για κυρώσεις και ποινές.

Θέμα δεύτερο: Ονομαστικοποίηση των μετοχών των ανωνύμων εταιρειών κρατικών προμηθειών και δημοσίων έργων. 'Οχι όπως έγινε με το νόμο του 1995. Τότε κάτω από την πίεση της Αντιπολίτευσης και της Νέας Δημοκρατίας για την ονομαστικοποίηση των μετοχών των προμηθευτικών εταιρειών και των εταιρειών δημοσίων έργων ο τότε Υπουργός ΜΜΕ κος Βενιζέλος ακριβώς για να υπερσκελίσει αυτήν την πίεση που του ασκήθηκε από την Αξιωματική Αντιπολίτευση κατέθεσε την απαράδεκτη, για την οικονομία, διάταξη για ονομαστικοποίηση των μετοχών των εταιριών αυτών μέχρι φυσικού προσώπου που πραγματικά διέλυσε το Χρηματιστήριο και ανέστειλε τη διαπραγμάτευση πολλών μετοχών στο Ελληνικό Xρηματιστήριο.

Εμείς απλά, και μόνο επειδή θέλαμε να γίνει η ονομαστικοποίηση είχαμε ζητήσει να εφαρμοστεί ο νόμος 2214/94 άρθρο 24 του άλλου Υπουργού της Κυβέρνησης του ΠΑΣΟΚ, του κ. Αλέκου Παπαδόπουλου, ο οποίος σαν Υπουργός Οικονομικών, - είχε θεσπίσει μία διαδικασία πολύ απλούστερη από αυτήν που το Υπουργείο Τύπου και Μέσων Μαζικής Ενημέρωσης για να επιτύχει την ονομαστικοποίηση των μετοχών των εταιριών υγείας και παιδείας η οποία προέβλεπε ότι α) Οι εταιρείες αυτές είναι υποχρεωμένες να ονομαστικοποιήσουν τις μετοχές τους μέχρι τη συγκεκριμένη ημερομηνία που όρισε ο νόμος, β) όσες μετοχές δεν ονομαστικοποιηθούν μέχρι εκείνη την ημερομηνία ρευστοποιούνται με την παρούσα τους αξία στο Χρηματιστήριο, κατατίθενται στο Ταμείο Παρακαταθηκών και Δανείων και όποιος δε θέλει να ονομαστικοποιήσει τις μετοχές του δύναται να ρευστοποιήσει τα περιουσιακά του στοιχεία.

Αυτή η διαδικασία πέτυχε. Δε δόθηκε αναβολή ούτε μία ημέρα και όμως πραγματοποιήθηκε η ονομαστικοποίηση των μετοχών τουλάχιστον του 1/3 των εταιρειών των εισηγμένων στο Χρηματιστήριο Αξιών Αθηνών. 

Αυτή, λοιπόν, η διαδικασία ζητούμε και εμείς να εφαρμοστεί. Η έλλειψη διάθεσης, θα έλεγε κανείς, άρνησης της Κυβέρνησης να προχωρήσει στην ονομαστικοποίηση αποδεικνύεται από την έκδοση του Προεδρικού Διατάγματος του '82 που αφαιρεί το δικαίωμα από τη Βουλή -και από τους Βουλευτές - να ασκεί νομοθετικό έργο. Αφού το προεδρικό διάταγμα αναφέρει ρητά, ότι στοιχεία για την ονομαστικοποίηση δίδονται μόνο σε Εξεταστική των Πραγμάτων Επιτροπή της Βουλής και στον αρμόδιο εισαγγελέα.

Δηλαδή η Βουλή και ο νόμος παραπέμπει σε προεδρικό διάταγμα και το προεδρικό διάταγμα αφαιρεί το δικαίωμα από τη Βουλή να κάνει κοινοβουλευτικό έλεγχο. Και όλα αυτά εν έτει 1997, κύριοι συνάδελφοι.

Θέμα τρίτο: Λειτουργία των Μέσων Μαζικής Ενημέρωσης κατά τη διάρκεια της προεκλογικής περιόδου. Εμείς προτείνουμε η Πολιτεία ν' αγοράζει ραδιοτηλεοπτικό χρόνο ή όταν θα παραχωρήσει τις άδειες, να δεσμεύσει ραδιοτηλεοπτικό χρόνο, ο οποίος θα δίδεται στο Εθνικό Ραδιοτηλεοπτικό Συμβούλιο και το οποίο με τη σειρά του, διευρυμένο από τους

Σελίδα 5097 

εκπροσώπους των Κομμάτων, να μοιράζει ανάλογα με την εκλογική δύναμη των Κομμάτων, το ραδιοτηλεοπτικό χρόνο και έτσι να απεγκλωβισθούν τα Κόμματα από το φαύλο κύκλο της οικονομικής τους χρεοκοπίας και του σφικτού τους εναγκαλισμού με πηγές χρηματοδότησης, που δεν είναι πάντα τόσο διαφανείς.

Τελειώνοντας, κυρίες και κύριοι συνάδελφοι, θα ήθελα να πω ότι οι ραδιοτηλεοπτικές συχνότητες είναι κοινωνικό αγαθό και θα πρέπει κανείς να τις προστατεύει όπως προστατεύει τη λαϊκή κληρονομιά, τον εθνικό πλούτο και το περιβάλλον, αν θέλουμε πραγματικά να απαλλάξουμε το πολιτικό σύστημα της Χώρας μας από τις δουλίες στις οποίες βρίσκεται. Ας είναι δε η σημερινή πρόταση νόμου της Νέας Δημοκρατίας το ξεκίνημα, η αφορμή ενός γόνιμου διαλόγου, ο οποίος πρέπει να γίνει ανάμεσα στα πολιτικά Κόμματα για να βρούμε μία διακομματική συνεννόηση σ'αυτό το θέμα. Αλλιώς, πολύ φοβάμαι, κύριοι συνάδελφοι, ότι η κοινωνία μας θα θυμίζει τη γελοιογραφία του Αγγλοούγγρου ευθυμογράφου Μικές, ο οποίος λέει "δώστε μου όλους τους ραδιοφωνικούς σταθμούς του κόσμου και εκατό καλούς προπαγανδιστές να σας κάνω τους Ελβετούς κομμουνιστές και τους κατοίκους της Ονδούρας να βάφουν τα μαλλιά τους κόκκινα".

Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Κεφαλογιάννη. 

Τη συνεδρίασή μας παρακολουθούν από τα γενικά δυτικά θεωρεία, αφού προηγουμένως ξεναγήθηκαν στην έκθεση "ΕΛΕΥΘΕΡΙΟΣ ΒΕΝΙΖΕΛΟΣ" τριάντα τέσσερις μαθητές με πέντε συνοδούς καθηγητές από την 1η Τεχνική Επαγγελματική Σχολή Αθηνών. Η Βουλή τους καλωσορίζει.

(Χειροκροτήματα)

Από τον Πρόεδρο του Συνασπισμού της Αριστεράς και της Προόδου κ. Νίκο Κωνσταντόπουλο έχουμε μία επιστολή, που ορίζει ως Ειδική Αγορήτρια στην πρόταση νόμου τη Βουλευτή Λάρισας κα Ανδριανή Λουλέ.

Επίσης από τον Πρόεδρο του Δημοκρατικού Κοινωνικού Κινήματος έχουμε μια επιστολή, που ορίζει ως Ειδικό Αγορητή τον κ. Ιωάννη Δημαρά στην ίδια πρόταση νόμου.

Ο Βουλευτής Θεσπρωτίας κ. Ηλίας Βεζδρεβάνης ζητεί ολιγοήμερη άδεια απουσίας στο εξωτερικό. Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Η κα Ελένη Ανουσάκη Εισηγήτρια του Πανελληνίου Σοσιαλιστικού Κινήματος, έχει το λόγο για είκοσι λεπτά.

ΕΛΕΝΗ ΑΝΟΥΣΑΚΗ:Κύριε Πρόεδρε, κυρίες και κύριοι συνάδελφοι, έχω πολύ σεβασμό απέναντι στη μαχητικότητα του Συναδέλφου κ. Κεφαλογιάννη. Είναι ένας νέος Βουλευτής. Είναι από την Κρήτη μας, την Κρήτη μου. Κύριε Κεφαλογιάννη, επιτρέψτε μου να σας απαντήσω ευθέως. Σε πολλά σημεία έχετε δίκιο ίσως. Πολλά σημεία της πρότασής σας, είναι σωστά. Πολλά σημεία της πρότασης διασφαλίζονται από τον υπάρχοντα νόμο. Αξιότιμε κύριες και κύριοι συνάδελφοι, για πρώτη φορά έγινε νόμος ο 2328/1995 που έδωσε τη δυνατότητα να εκφράζονται όλες οι απόψεις με θάρρος και τόλμη. Σίγουρα κανείς από μας, κυρίες και κύριοι Συνάδελφοι, -δεν είναι ευτυχισμένος με το τι γίνεται σήμερα στο ραδιοτηλεοπτικό τοπίο.

Σαφώς η ανθρώπινη προσωπικότητα πολλές φορές καταρρακώνεται στα Ραδιοτηλεοπτικά Μέσα. Γι'αυτό υπάρχει αυτή η ανεξάρτητη διοικητική αρχή, το Ε.Ρ.Σ. Εθνικό Ραδιοτηλεοπτικό Συμβούλιο η οποία μπορεί να δώσει το έναυσμα και για την ποιότητα, με θάρρος και τόλμη. Είναι φράσεις κυρίων συναδέλφων που συνέχεια τις αναφέρω, γιατί σίγουρα το να καταγγέλεις τα ραδιοτηλεοπτικά Μέσα, είτε αυτά είναι στην Αθήνα εγκατεστημένα και με πανελλήνια εμβέλεια, είτε είναι τοπικά, θέλει θάρρος και τόλμη.

Είναι, όμως, γεγονός, ότι κάθε αναφορά στα θέματα του Τύπου προκαλεί έντονο ενδιαφέρον, καθώς ανήκουν στο πλαίσιο των "συνταγματικά κατοχυρωμένων ατομικών και κοινωνικών δικαιωμάτων". Θα θυμάσθε ότι πολλές φορές η ελευθερία του προφορικού του γραπτού, του έντυπου και του τηλεοπτικού λόγου, βρέθηκε στο στόχαστρο ανελεύθερων καθεστώτων, που με ποικίλους τρόπους περιόρισαν τα δικαιώματα και τις ελευθερίες του. 'Οχι, κύριε Κεφαλογιάννη, και όχι κύριοι συνέδελφοι της Νέας Δημοκρατίας. Ο ν. 2328/1995 είναι νόμος του ΠΑ.ΣΟ.Κ. και όχι νόμος του Βενιζέλου ή του Ρέππα ή της Ανουσάκη ή οποιουδήποτε άλλου Βουλευτή. 

Ο νόμος 2328/75 προσδιόρισε το νομικό καθεστώς της ιδιωτικής Τηλεόρασης για πρώτη φορά, επίσης της τοπικής ραδιοφωνίας και ρύθμισε τη ραδιοτηλεοπτική αγορά και άλλες διατάξεις. Το άλλες διατάξεις δεν είναι τυχαίο. Προασπίζει τη γλώσσα μας, το επίπεδό μας, μας, τον πολιτισμό την παιδική ηλικία, τη γλώσσα μας.

Βλέπουμε ότι καθημερνά αυτό καταστρατηγείται.

Γι' αυτό υπάρχει αυτή η ανεξάρτητη διοικητική αρχή. Και πρέπει να πούμε ότι μέσα στο Ραδιοτηλεοπτικό Συμβούλιο υπάρχουν κορυφές της διανόησης και της δημοσιογραφίας. Ο κ. Κουρουσόπουλος, ο κ. Μαθιόπουλος. Εκπροσωπούνται όλες οι τάσεις και οι απόψεις. Γίνεται σύνθεση, και υπάρχει ποιότητα στη σκέψη και στην εφαρμογή.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

'Ετσι, λοιπόν, προσπάθησε αυτός ο νόμος να υλοποιήσει, την επιταγή που απευθύνει το ίδιο το Σύνταγμα, για υψηλού επιπέδου παροχή τηλεοπτικών και ραδιοφωνικών υπηρεσιών στους 'Ελληνες πολίτες. Θα έλεγα ότι πολλά σημεία του έχουν καταστρατηγηθεί. Οι διαφημιστές παρεμβαίνουν και διαλύουν το καλλιτεχνικό έργο. Ισοπεδώνουν την ερμηνεία των καλλιτεχνών και τις πολλές διαφημίσεις. Γι' αυτό υπάρχει αυτή η διοικητική αρχή.

Συγκεκριμένα, καθιέρωσε το καθεστώς και ρύθμισε όλα αυτά τα τεράστια θέματα. Θα θυμίσω στους συναδέλφους, ότι ο νόμος ψηφίστηκε ομόφωνα επί της αρχής και στο σύνολό του και έχει ως αντικείμενο τη θεσμική ποιότητα της σύγχρονης δημοκρατίας. Σαφώς ο κ. Κεφαλογιάννης στην Επιτροπή έβαλε πολλά θέματα και μάλιστα κορυφαία.

'Εβαλε κατ' αρχήν το θέμα του τι θα γίνει με το ραδιοτηλεοπτικό χρόνο στις εκλογές, για Κόμματα και υποψηφίους. Σ' αυτό έχει πολύ δίκιο, διότι πάρα πολλοί Βουλευτές και Κόμματα που θεωρούνται μικρά, χωρίς επιρροές τα Μέσα Μαζικής Ενημέρωσης έχουν διαμαρτυρηθεί για τη χρησιμοποίηση του τηλεοπτικού χρόνου. Νομίζω ότι υπάρχει δυνατότητα αυτό να το ξαναδούμε. 'Οχι όμως, να καταργηθεί το Υπουργείο, όχι να καταργηθεί ο νόμος που για πρώτη φορά έγινε. Η εφαρμογή του δεν εναπόκειται μόνο στην ευθύνη της Πολιτείας και των αρμοδίων θεσμικών οργάνων, αλλά και στην ευαισθησία και στην απαιτητικότητα του κάθε πολίτη που αξιώνει σεβασμό από τη λεγόμενη τετάρτη εξουσία. Πρέπει να διαμαρτύρονται και οι πολίτες. Και πάρα πολλές φορές έχουμε δει να σύρονται κρατικοί και ιδιωτικοί σταθμοί και μετά να μην πληρώσουν το πρόστιμο. Υπάρχουν πολλά τέτοια θέματα, που πρέπει να ρυθμιστούν.

Φοβάμαι, κύριοι συνάδελφοι, ότι οι καινοτομίες του ν. 2328/95 με τις ρυθμίσεις που θεμελιώνει, δεν έχουν γίνει αντιληπτές. 'Ηδη έχουν ειπωθεί πολλά από πολλούς, που πίστευαν ότι αυτός ο νόμος δε θα εφαρμοσθεί. Λυπάμαι, αλλά διαψεύστηκαν. Πραγματικά θέλω να πω, επειδή είμαι και καλλιτέχνης και Βουλευτής του ΠΑ.ΣΟ.Κ. εκπροσωπώντας εδώ την Κυβέρνηση, ότι όλα αυτά τα θέματα είναι πολύ σοβαρά.

Κύριε Κεφαλογιάννη, θέλω να με προσέχετε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Σας προσέχω.

ΕΛΕΝΗ ΑΝΟΥΣΑΚΗ: Και θέλω να μου πείτε στη δευτερολογία σας, γιατί είστε δίκαιος, ότι υπάρχει αυτός ο νόμος και που ψηφίστηκε ομόφωνα και δίνει τεράστιες δυνατότητες ελέγχου. 'Αρα πρέπει να διαφοροποιήσετε τη θέση σας. Αυτό εξάλλου είναι η δυνατότητα της άσκησης πολιτικού λόγου και ελεύθερης σκέψης. Να σας πείσω, εγώ ότι αυτός ο νόμος είναι σωστός. Και δεν είναι νόμος του Βενιζέλου, δεν είναι νόμος του ΠΑ.ΣΟ.Κ., είναι νόμος δικός σας και της Ελληνικής Βουλής. Μπορεί να τροποποιηθεί, να διευρυνθεί, και να γίνει

Σελίδα 5098 

καλύτερος. 'Οχι, όμως, να καταργηθεί το Υπουργείο, και ν'αλλάξει ο νόμος. Αυτό δεν είναι λύση.

Η Βουλή εξόπλισε την κοινωνία με ένα νομοθετικό πλαίσιο, για τη ραδιοτηλεόραση και τα έντυπα. Ο πρώτος βασικός στόχος του νόμου- και επανέρχομαι στο νόμο, γιατί ουσιαστικά μεμψιμοιρείτε και τον υποβιβάζετε- Κύριοι συνάδελφοι της Δημοκρατίας δίνει τη δυνατότητα να γίνεται ένας ουσιαστικός έλεγχος. Αυτό τό είναι πολύ σημαντικό. Ας θυμηθούμε το 1989 τι γινόταν.

Εδώ υπάρχει για πρώτη φορά κώδικας δεοντολογίας και υπάρχουν πολλοί άξιοι δημοσιογράφοι μέσα στο Κοινοβούλιο, και είναι γνωστό πως πολλές φορές έχουν κάνει μάχη για τη δεοντολογία και την αξιοπιστία. Υλοποιείται η επιταγή του Συντάγματος.

Εμπιστευόμαστε τον έλεγχο της ποιότητας των ραδιοτηλεοπτικών Μέσων στο Εθνικό Συμβούλιο, το οποίο οργανώνεται σαν ανεξάρτητη διοικητική αρχή. Υφίσταται επικρίσεις το Ραδιοτηλεοπτικό Συμβούλιο, υποτιμάται και του γίνεται πόλεμος, ενώ πρέπει να ενισχυθεί και πρέπει μέσα απ' αυτήν τη συζήτηση, την τόσο σημαντική, της πρότασης νόμου -που φέρατε, κύριοι συνάδελφοι της Νέας Δημοκρατίας, που εμείς δεν τη δεχόμαστε. Και υπερασπιζόμαστε το νόμο 2328/95 θεωρούμε, όμως, ότι η συζήτηση είναι πολύ σημαντικό γεγονός για να ενισχυθεί ακόμη περισσότερο το κύρος του, με εξουσίες και να στελεχωθεί με ειδικούς επιστήμονες. Δεν υπόκειται στον έλεγχο του Κράτους. Ρυθμίζει το καθεστώς στις Ραδιοτηλεπτικές αγορές. 

Στα λίγα χρόνια του το Ραδιοτηλεοπτικό Συμβούλιο, κυρίες και κύριοι συνάδελφοι, κατόρθωσε να εδραιωθεί ως θεματοφύλακας και αντικειμενικός κριτής της ποιότητας. 'Εχουμε ολοένα και πιο συχνές παρεμβάσεις του σε ζητήματα δεοντολογίας, που δίνουν τη δυνατότητα στους πολίτες να εδραιώσουν την πίστη τους και προς το νομικό πλαίσιο και προς το Κράτος και προς τα Μέσα Μαζικής Ενημέρωσης.

Θέλω να πω ότι πολλές φορές, είμαστε μάρτυρες αυτής της, θα έλεγα, κύριοι συνάδελφοι, τη λέξη κατάντιας θα έλεγα τη λέξη υποτίμησης. Και εδώ, κύριε Υπουργέ, σαφώς -και δε λέω ότι πρέπει να παρέμβει ο Υπουργός πρέπει να σας πω ότι καθημερινά βλέπουμε να καταξευτιλίζεται η ανθρώπινη αξιοπρέπεια. 'Εχουμε παρεμβάσεις από το Σωματείο Ελλήνων Ηθοποιών και την Εταιρεία Σκηνοθετών.

Κύριε Κεφαλογιάννη και αξιότιμοι Βουλευτές της Νέας Δημοκρατίας, με την πρόταση νόμου που φέρνετε, ζητάτε να καταργηθεί το Υπουργείο Τύπου και κατηγορείτε το νόμο ως ελλιπή. Θα έλεγα ότι η κριτική είναι το πιο σημαντικό κομμάτι της Δημοκρατίας μας. Ωστόσο ο νόμος έχει τεράστιες δυνατότητες. Ο κάθε πολίτης που θίγεται και με οποιοδήποτε τρόπο, έχει δικαίωμα αφ' ενός να προσφύγει στο Εθνικό Ραδιοτηλεοπτικό Συμβούλιο, ζητώντας εξαναγκασμό του παραβάτη σε μετάδοση της σχετικής επανόρθωσης και αφ' ετέρου να επιδιώξει την αποζημίωσή του από τα αρμόδια δικαστήρια. Ωστόσο το ΕΡΣ Εθνικό Ραδιοτηλεοπτικό Συμβούλιο μπορεί και παρεμβαίνει αυτεπάγγελτα στην υπόθεση και επιβάλλει τις από το νόμο προβλεπόμενες κυρώσεις, όπως πρόστιμα, προσωρινή αναστολή λειτουργίας, ανάκληση της άδειας κ.λπ.

Δεν είναι τυχαίο, πως όταν ήρθε το νομοσχέδιο εδώ στο Κοινοβούλιο και στην Επιτροπή, ο αξιότιμος καθηγητής κ. Σοφούλης το χαρακτήρισε εξόχως πολιτικό. Δεν υπάρχει αμφιβολία, ότι τα οπτιοακουστικά Μέσα αποτελούν σπουδαίο μέσο εκδήλωσης της ελευθερίας του λόγου και της διάδοσης των ιδεών. Είναι, όμως, ένας χώρος προσοδοφόρος επιχειρηματικής δραστηριότητας, γι' αυτό η συνύπαρξη των δυο αυτών ιδιοτήτων, καθιστά αναγκαία την επιβολή ρυθμιστικών κανόνων. Και αυτό με το νόμο έχει επιβληθεί.

Τελειώνοντας κύριε Κεφαλογιάννη, κύριε Κεφαλογιάννη μας λέτε ότι δίνει τη δυνατότητα η προπαγάνδα να κάνει πλύση εγκεφάλου. 'Οχι, κύριε Κεφαλογιάννη. Την εποχή της προπαγάνδας της χούντας γεννήθηκαν σαν αντίσταση οι μεγαλύτερες αξίες της Δημοκρατίας. Δε δέχομαι, να λέτε ότι ο Ελληνικός Λαός δεν έχει σκέψη. Δεν καταργείται η σκέψη. Δεν καταργείται η αντίσταση. Δεν καταργείται η συμμετοχή του πολίτη.

Eδώ, όμως, πρέπει να δώσουμε συγχαρητήρια, στα Κρατικά Μέσα Ενημέρωσης γιατί τον τελευταίο καιρό η ΕΡΤ κάνει πολύ σημαντικά βήματα. Και δεν αυξάνει μόνο την ακροαματικότητα, αλλά και την ποιότητα. Και ξέρετε ότι έχω κάνει ερώτηση και για την ΑGP για όλο αυτό το παιχνίδι που παίζεται. Και δεσμευθήκατε. Και θα δείτε, πως και η αξιοπιστία και η αντικειμενικότητα και ο πολιτισμός μπορούν να διαφυλαχθούν, αλλά μέσα από τις καινοτομίες που παρέχει ο ν. 2328/95, κύριοι συνάδελφοι της Νέας Δημοκρατίας.

Ο νόμος καθιερώνει τη διαφάνεια, ως προς την ταυτότητα των επιχειρηματιών, που αποφασίζουν να δραστηριοποιηθούν στον ευρύτερο χώρο των Μέσων Μαζικής Ενημέρωσης σε τρία επίπεδα, θεσπίζοντας πολλαπλές υποχρεώσεις και ασυμβίβαστα και θεσμοθετώντας ταυτόχρονα:

Πρώτον, την ονομαστικοποίηση των μετοχών των επιχειρήσεων που λειτουργούν με νομική μορφή ανώνυμης εταιρείας.

Δεύτερον, την ύπαρξη ασυμβίβαστων μεταξύ των διαφόρων σχετικών ιδιωτικών δραστηριοτήτων.

Και τρίτον, την απαγόρευση δημιουργίας μονοπωλιακών ή ολιγοπωλιακών Μέσων, ειδικά στο χώρο της Ραδιοφωνίας και της Τηλεόρασης.

Με το νόμο αυτόν έχει επιδιωχθεί να υπάρχουν ασυμβίβαστα. Η δύναμη στο χώρο των Μέσων Μαζικής Ενημέρωσης δε συγκεντρώνεται σε ένα χέρι μεταξύ δραστηριοτήτων στον ευρύτερο χώρο της ραδιοτηλεοπτικής αγοράς. Σε μεγάλο βαθμό αυτό είναι ικανοποιητικό και αποτελεσματικό.

'Εχουμε τονίσει ότι έχουμε χρέος να εφαρμόσουμε και να διευρύνουμε αυτόν το νόμο. Εσεις τον λέτε "νόμο Βενιζέλου". Εμείς τον λέμε "νόμο του ΠΑ.ΣΟ.Κ.". Και αυτό είναι το εργαλείο μας. Και θα προσπαθήσουμε να τον βελτιώσουμε, να εφαρμόσουμε καλύτερα το νόμο και να τον διευρύνουμε.

Κυρίες και κύριοι συναδελφοι, πιστεύω ότι στα πλαίσια αυτής της συζήτησης δίνεται η δυνατότητα, για άλλη μια φορά, να πούμε ότι έχει δικαίωμα ο κάθε πολίτης στην ελεύθερη έκφραση και ότι ο κάθε πολίτης μπορεί να είναι και ο δημιουργός. Γιατί σίγουρα υπάρχει αντικειμενικότητα του νόμου όσον αφορά τους καλλιτέχνες. Και παρέχει δυνατότητες, τόσο αυτός ο νόμος, όσο και η ίδια η καλλιτεχνική δημιουργία. 

Το αντικείμενο που μας απασχολεί είναι κρίσιμο. Η ιδιαιτερότητα των Μέσων Μαζικής Ενημέρωσης έχει επισημανθεί από πολλούς.

Είναι γεγονός ότι υπάρχει κρίση τόσο στη Ραδιοφωνία, όσο και στην Τηλεόραση. Μετά από ένα καθεστώς ανομίας, είναι δύσκολο, σε ένα μικρό χρονικό διάστημα, να επιτευχθεί η πλήρης και αποτελεσματική λειτουργία του ραδιοτηλεοπτικού τοπίου.

Εγώ σαν καλλιτέχνης, ξέροντας τις δυσκολίες, και σαν ηθοποιός και

σαν παραγωγός, πιστεύω ότι πρέπει να δοθεί η δυνατότητα, μέσα απο τα κρατικά κανάλια, να γίνουν καλύτερα σήριαλ, να γίνουν εκπομπές λόγου και τέχνης.

Αυτήν την εποχή έχουμε τη μεγάλη τιμή, η Θεσσαλονίκη να φιλοξενεί την "Πολιτιστική Πρωτεύουσα". Για όλους μας μπορεί να μην είναι στην καλύτερή της φάση, δηλαδή να υπάρχουν παρατράγουδα, όπως είχα πει και σε επίκαιρη ερώτηση. Ωστόσο πιστεύω ότι τα κρατικά Μέσα Μαζικής Ενημέρωσης θα δώσουν τη δυνατότητα, με καθημερινές εκπομπές, να βλέπουν παντού, σε όλο τον κόσμο, την Ελλάδα. Γιατί πήγα στη Σουηδία τελευταία και όλοι έβλεπαν ΕΡΤ, κύριε Υπουργέ -δε σας είδα για να σας το πω- και έλεγαν, μπράβο για τις ειδήσεις, για την αντικειμενικότητα και έβλεπαν για τον πολιτισμό μας και για τις τέχνες μας. 

Καταλήγοντας, κύριοι συνάδελφοι, πιστεύω ότι μετά από όσα είπα από το Βήμα της Βουλής -αξιότιμε εισηγητά κύριε Κεφαλογιάννη- σας έπεισα ότι ο νόμος είναι πολύ καλός, ότι είναι ένα πολύ σπουδαίο εργαλείο για να πάμε μπροστά.

Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Νικόλαος Κατσαρός): Η Ειδική Αγορήτρια

Σελίδα 5099 

του Συνασπισμού

κ. Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, εγώ δε θα ανέβω στο Βήμα, γιατί δεν έχω πολλά πράγματα να πω.

Είναι γνωστό ότι εργάζομαι στα Μέσα Μαζικής Ενημέρωσης κάποιες

δεκαετίες και στον ιδιωτικό και στο δημόσιο τομέα.

Θεωρώ ότι είναι σημαντική η απόφαση της Νέας Δημοκρατίας να φέρει αυτήν την πρόταση νόμου για τη ρύθμιση των θεμάτων της Ραδιοτηλεόρασης, αλλά νομίζω ότι αφήνει παράθυρα για να συνεχίζεται το ίδιο καθεστώς.

Μέσα από την Τηλεόραση κρίνεται το δημόσιο και το ιδιωτικό, κρίνεται το σύστημα των αξιών μας, η Παιδεία και ο πολιτισμός μας, η ανοικτή πληροφόρηση, η επικοινωνία, η δημιουργική σκέψη και η διακίνηση ιδεών.

Δυστυχώς στις μέρες μας ο πολιτικός και δημόσιος διάλογος έχει υποκατασταθεί από τα talk shows. Η κοινή γνώμη δέχεται καθημερινά έναν ανεξέλεγκτο βομβαρδισμό από άθλιες εκπομπές. Μέσα από την Τηλεόραση προβάλλονται πρότυπα λόγου, μοντέλα συμπεριφορών, στάσεις ζωής, επιβραβεύεται ο κιτρινισμός και προωθούνται φαινόμενα που εξεγείρουν κάθε σκεπτόμενο πολίτη.

Θα ήθελα να πω δύο λόγια για την ονομαστικοποίηση των μετοχών. Πρέπει -τονίστηκε στην Επιτροπή και από τον κ. Κουβέλη- να προχωρήσουμε σε διατάξεις που θα καθιστούν ουσία και όχι τύπο στην ονομαστικοποίηση των μετοχών, για να μπορούμε να ελέγχουμε κάθε φoρά, αν συναντιώνται συμφέροντα που έχουν σχέση με κρατικές προμήθειες, δημόσια έργα, αλλά και με τα Μέσα Μαζικής Ενημέρωσης.

Ο Υπουργός είπες στην Επιτροπή, ότι αυτό είναι δύσκολο, γιατί

βρισκόμαστε στην Ευρωπαϊκή 'Ενωση. Είπε, όμως, ότι πρέπει να αντιμετωπισθεί το θέμα της διαφάνειας σε επίπεδο κοινοτικό. Και εμείς περιμένουμε να δούμε αν αυτό θα υπάρξει και πώς.

Ο Συνασπισμός δεν ανήκει στους απαισιόδοξους, που λένε ότι η Τηλεόραση διαβρώνει το δημοκρατικό πολίτευμα, αλλά δε θεωρούμε κιόλας ότι δεν υπάρχει και λόγος ανησυχίας και ότι όλα βαίνουν καλώς.

Πιστεύω ότι πρέπει να υπάρξει ένα εθνικό συμβούλιο της ραδιοτηλεόρασης, ανεξάρτητο, που να ελέγχεται από τη Βουλή, όπου τα πρόσωπα θα έχουν υψηλό κύρος, με γνώση του αντικειμένου τους. Πρέπει να γίνει ένας εκσυγχρονισμός θεσμικός την ΕΡΤ. Είναι απαραίτητο.

Κύριοι συνάδελφοι, δεν έχω να πω τίποτε άλλο.

ΠΡΟΕΔΡΕΥΩΝ (Νικόλαος Κατσαρός): Ο Ειδικός Αγορητής του Δημοκρατικού Κοινωνικού Κινήματος κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κυρίες και κύριοι συνάδελφοι, αν σας έλεγα ότι υπήρξε εποχή που ο δημοσιογραφικός κάλαμος στον Τόπο μας ήταν το φοβερότερο όπλο εκβιάσεως, τι θα εκτιμούσατε; 'Οτι κομίζω γλαύκας εις τας Αθήνας; Και, όμως, η παρατήρηση δεν είναι δική μου, αλλά ούτε και δική σας, αν ενδεχομένως έχετε καταλήξει στο ίδιο συμπέρασμα.

Είναι διατυπωμένη η παρατήρηση αυτή προπολεμικά από το μέγα λογοτέχνη ακαδημαϊκό, αλλά και δημοσιογράφο, τον Σπύρο Μελά, που σημαίνει ότι η αγωνία και τα ερωτήματα όλων μας για τη δύναμη και την εξουσία του Τύπου είναι διαχρονικά. Και το κρίσιμο ερώτημα που χρόνια απασχολεί πολιτικούς και πολίτες, είναι, πού αρχίζει το δικαίωμα στην πληροφόρηση και πού αυτό καταστρατηγείται ή εν τέλει μετατρέπεται σε όπλο, που οικονομικά και πολιτικά συμφέροντα τελικά το στρέφουν εναντίον του Λαού μας; Αλλά και της προόδου και της δημιουργικής πορείας της Πατρίδας μας;

Η αγωνία για την ελευθεροτυπία και την κατοχύρωσή της είναι αγωνία παλιά όσο και η ηλικία των ανθρώπων που ανακάλυψαν τη σημασία για την αξία της διακίνησης των ιδεών. Δε θα σας πάω τόσο παλιά, θα σας ταξιδέψω, όμως, μέχρι το 1826. Τότε, παραμονές της Γ' Εθνικής Συνέλευσης στα 1826, με άρθρο του στη Γενική Εφημερίδα, ο Θεόκλητος Φαρμακίδης είχε επιτιμήσει το Βουλευτικόν και το Εκτελεστικόν της εξουσίας της εποχής. 'Ηταν πικρός, αλλά ακριβής και αληθινός. 'Οπου, λοιπόν, σε μυστική συνεδρίαση το Βουλευτικό, την 1η Μαρτίου 1826 αποφάσισε την απόλυση του διευθυντή της εφημερίδας του. Τότε πήρε το λόγο στη Βουλή ο Σπυρίδων Τρικούπης και είπε τα εξής: "Μήπως η ελευθεροτυπία δεν είναι το κοπτερόν σπαθί των καταχρήσεων και της ιδιοτέλειας, που εκορυφώθησαν σήμερον εις την Ελλάδα;"

Το επαναλαμβάνω μήπως δεν ακούστηκε καλά. "Μήπως η ελευθεροτυπία δεν είναι το κοπτερόν σπαθί των καταχρήσεων και της ιδιοτέλειας, που εκορυφώθησαν σήμερον εις την Ελλάδα; Δεν είναι το μόνο σπαθί, το οποίο λόγω των περιστάσεων μένει σήμερον προς υπεράσπισιν του αδίκως πάσχοντος Λαού μας; Το 'Εθνος, κύριοι, μας θέλει τέκνα του φωτός και εμείς γινόμεθα τέκνα του σκότους". Αυτά το Μάρτιο του 1826.

Στα 1940, την 6η Ιανουαρίου, ο Σπύρος Μελάς προλογίζοντας ένα βιβλίο του μεγάλου δημοσιογράφου, του Κώστα Μάγερ, που είναι ψευδώνυμο του Λάμπρος Μάγερος, έλεγε ένα ανέκδοτο της εποχής, που ενδεχομένως και εσείς να εκτιμάτε ότι ισχύει και σήμερα: "'Η υπούργημα μου δίνεις ή εφημερίδα βγάζω". 'Ελεγε τότε αυτό για να μετατραπεί στα 1996 "'Η Πρωθυπουργό με κάνεις ή κανάλι βγάζω".

Τι συμβαίνει σήμερα; Ακριβώς αυτό. Οι ιδιώτες επιχειρηματίες, οι κατέχοντες τα Μέσα ελέγχουν δυστυχώς την πολιτική ζωή και οδηγούν στην απονεύρωση και παράλυση την κοινωνία μας. Οι ομολογίες είναι πολλές και από την πλευρά της Νέας Δημοκρατίας δεν είναι αρκετός ο χρόνος που ο τότε Αρχηγός της ο κ. 'Εβερτ κατήγγειλε τα διαπλεκόμενα και ονομάτησε αυτούς οι οποίοι πρωταγωνιστούν, εδώ, στη Βουλή. Δεν είναι μόνο ο κ. 'Εβερτ. Πολλοί πολιτικοί έχουν καταγγείλει τα διαπλεκόμενα και τον τρόπο με τον οποίο προσπαθούν οι ιδιώτες επιχειρηματίες να ελέγξουν τις πολιτικές εξελίξεις στη ζωή του Τόπου. 

Ας μη μιλάμε, όμως, για ιδιωτική Τηλεόραση και Ραδιοφωνία, αλλά για εμπορική Τηλεόραση και εμπορικό Ραδιόφωνο. Τάδε έφη κορυφαίο στέλεχος μεγάλου καναλιού, μόλις χθες στην Επιτροπή Θεσμών και Διαφάνειας, κάτι που αντιλαμβάνεστε τι σημαίνει αυτό.

'Ομως, είναι απαραίτητο να κάνουμε μία αντιδιαστολή. 'Αλλο πράγμα είναι οι επιχειρηματίες ιδιώτες που κατέχουν τα Μέσα, Τηλεόραση, Ραδιόφωνο και εφημερίδες και άλλο πράγμα είναι οι δημοσιογράφοι που εργάζονται σ' αυτά. Αν δεν μπορέσουμε να κάνουμε αυτό το διαχωρισμό, θα καταλήξουμε σε λαθεμένα συμπεράσματα για τη σημασία, το ρόλο και την αξία των δημοσιογράφων εκείνων, που ακόμα και σήμερα εκτιμούν ότι αν μη τι άλλο, δεν εξασκούν επάγγελμα, αλλά ιερό λειτούργημα.

Στα ιδιωτικά Μέσα, λοιπόν, να δούμε τα χρήματα που έχουν επενδυθεί.

Μα, ότι υπάρχει επικερδής επένδυση στο χώρο της Τηλεόρασης και στο χώρο του Ραδιοφώνου. Είναι και άποψη την οποία δημόσια έχει διατυπώσει και ο ίδιος ο Πρόεδρος της Βουλής, ο κ. Κακλαμάνης, και όχι μόνο, αλλά πολλοί εξ υμών.

Τι είναι αυτό, λοιπόν, που κάνει κάποιους επιχειρηματίες να επενδύουν στα Μέσα και κυρίως αυτά που είναι ισχυρά, δηλαδή Τηλεόραση και Ραδιόφωνο;

Μήπως είναι η αγωνία, έτσι όπως διατυπώθηκε στην αρχή, στον πρόλογό μου, από κορυφαίους 'Ελληνες πατριώτες, εδώ και αρκετές δεκαετίες; Σαφώς και είναι αυτό. Αφού, όμως, δεν είναι επικερδή τα Μέσα, γιατί εξακολουθούν να επενδύουν σε αυτά;

Γνωρίζετε όλοι σας και περισσότερο ο Υπουργός Τύπου, πόσα δισεκατομμύρια χρωστούν αυτήν τη στιγμή ιδιωτικά κανάλια. Θέλω εδώ να πω στον κύριο Υπουργό, ότι στην Επιτροπή Θεσμών και Διαφάνειας, του έθεσα ένα ερώτημα πριν από μία εβδομάδα, αν υπάρχουν δημόσιοι οργανισμοί, στους οποίους τα ιδιωτικά κανάλια να οφείλουν χρήματα. Η απάντηση που πήρα ήταν όχι. Θα περιμένω και σήμερα την 

Σελίδα 5100 

απάντησή του για να επανέλθω στο θέμα και πρέπει να είναι πολύ προσεκτικός.

'Εχω τη γνώμη ότι η γιγάντωση των Μέσων πληροφόρησης έχει οδηγήσει σε μία σύγκρουση την πολιτική ζωή της Χώρας με τους ιδιώτες επιχειρηματίες. Δεν είναι σοφό συμπέρασμα δικό μου. Εκτιμώ, πολλοί από μας, αν όχι όλοι, το έχουν διαπιστώσει. Τι θα γίνει, λοιπόν, με εκείνους που ποδηγετούν ουσιαστικά τον Ελληνικό Λαό, όσον αφορά τις πολιτικές του επιλογές, την πολιτιστική του επιμόρφωση ή τη δημιουργία ή την παρέμβαση; Ποιοι είναι αυτοί που τολμούν μέσω της ισχύος που έχουν, να καθοδηγούν την καταναλωτική συμπεριφορά του Ελληνικού Λαού και να διαμορφώνουν πολιτικές ισορροπίες; Μήπως ακόμα και τους συναδέλφους της Νέας Δημοκρατίας, δεν τους παραξένευσε ότι δεν πρόλαβε να εκλεγεί Αρχηγός ο κ. Κώστας Καραμανλής και την επόμενη μέρα είχαμε κιόλας ένα γκάλοπ, το οποίο μας έλεγε ότι χαίρει αυτής της εκτιμήσεως η Νέα Δημοκρατία και περνάει τόσες μονάδες το ΠΑ.ΣΟ.Κ.; Μέσα σε μια μέρα, έγιναν όλα αυτά τα μαγικά πράγματα;

Εάν υπάρχει μια ένσταση σε σχέση με την καλοπροαίρετη και ορθή, κατά τη γνώμη μου αγωνία των συναδέλφων της Νέας Δημοκρατίας, να υπάρξει επιτέλους τάξη στο θέμα, να μπει φραγμός σε εκείνους οι οποίοι επιχειρούν να ποδηγετήσουν τον Ελληνικό Λαό και την πολιτική ζωή του Τόπου, εάν υπάρχει μια ένσταση, είναι μόνο στο γεγονός ότι αυτό το νομοσχέδιο που προτείνει η Νέα Δημοκρατία, δεν είναι ολοκληρωμένο. 'Εχω την αίσθηση, συμφωνώντας με τις παρατηρήσεις που κάνει και σε πολλά από τα σημεία τα οποία προτείνει, ότι πρέπει να αποτελέσει προβληματισμό και συμμετοχή όλων των Κομμάτων και των Πτερύγων της Βουλής, να καταλάβουν όποιοι θέλουν να χειραγωγήσουν τον Ελληνικό Λαό και την πολιτική ζωή, ότι υπάρχει η πολιτική βούληση να προχωρήσουμε σε λύσεις τέτοιες, που θα απελευθερώσουν δυνάμεις.

Η Τηλεόραση και το Ραδιόφωνο και όχι μόνο, αλλά και οι εφημερίδες, είναι γνωστό ότι εξυπηρετούν κάποιους στόχους και σκοπούς, που είναι δηλαδή η ψυχαγωγία, που είναι η πολιτιστική παρέμβαση και πρόταση που είναι και η πολιτική ζωή της Χώρας. Επιτελούνται αυτά αλήθεια; Ποια είναι η γνώμη η δική σας; 'Η η μόνη μας αγωνία είναι πως υπάρχουν τα reality shows;

Προχωρώντας, θέλω να αποδείξω κάτι, όσο μπορώ, και θα εκτιμηθεί από σας. Είναι νομίζω κάτι που το γνωρίζουν οι περισσότεροι. Από πότε ξεκίνησε όλη αυτή η αναταραχή στα Μέσα Μαζικής Ενημέρωσης; Εκεί κοντά στο 1989, όταν ανέτειλε το ιδιωτικό Ραδιόφωνο και η ιδιωτική Τηλεόραση, μ'ένα βίαιο και καταλυτικό τρόπο. 

Ακούστε, λοιπόν, κύριοι συνάδελφοι. Από την εποχή εκείνη, γιατί δεν υπήρχαν ούτε επαγγελματίες δημοσιογράφοι οι οποίοι να είχαν την επιμόρφωση, αλλά ούτε υπήρχαν σχολές που θα ετοίμαζαν δημοσιογράφους για την Τηλεόραση και το Ραδιόφωνο, απευθύνθηκαν σε μια αγορά ευρεία, όπου ο οποιοσδήποτε εξ ημών των δημοσιογράφων, έχοντας πάρει το πτυχίο του το πανεπιστημιακό, ή έχοντας πάρει απολυτήριο λυκείου, επροσλαμβάνετο για να κάνει μια δουλειά για την οποία δεν είχε περάσει πριν, την απαραίτητη παιδεία που έπρεπε από επαγγελματίες δημοσιογράφους. Και φθάσαμε στο εξής εκπληκτικό: Από τη στιγμή που ξεκινάει η ιδιωτική Τηλεόραση και το Ραδιόφωνο το 1989, ξεπηδάνε μέσα σε μια νύχτα, μέσα σε μια στιγμή, τεράστιες διαφημιστικές εταιρείες, οι οποίες από το 1989 και μέχρι σήμερα, έχουν διαχειρισθεί και έχουν διακινήσει περισσότερο από ενάμισι τρισεκατομμύριο δραχμές. Το ενάμισι τρισεκατομμύριο δραχμές προέρχεται από ευρωπαϊκά κονδύλια, προέρχεται από τον Κρατικό Προϋπολογισμό, προέρχεται από μεγάλες πολυεθνικές εταιρείες.

Ποια ήταν, όμως, εκείνη η αφορμή που έπρεπε σ'αυτές τις διαφημιστικές

εταιρείες να δώσουν ένα πρόγραμμα στο οποιοδήποτε ιδιωτικό κανάλι; Ε, το εργαλείο λεγόταν μέτρηση. Μιλάω για τη μονοπωλιακή μέτρηση, που εδώ και επτά-οκτώ χρόνια κάνει η μοναδική εταιρεία που υπάρχει, η περίφημη AGB. Ενάμισι τρισεκατομμύριο δραχμές διακινούνται κυρίως προς τα δύο μεγάλα κανάλια. Το 80% ουσιαστικά της διαφήμισης, διακινείται προς τα εκεί.

Και τι γίνεται; Οι συχνότητες οι τηλεοπτικές που κατέχουν οι ιδιώτες, κύριοι συνάδελφοι, είναι περιουσία του Ελληνικού Δημοσίου. Δεν είναι περιουσία δική τους. Γι'αυτές τις συχνότητες που κατέχουν εκβιαστικά εδώ και οκτώ χρόνια, δεν έχουν πληρώσει ποτέ ούτε μια δραχμή. Σε ποια χώρα της Ευρώπης υπάρχει συχνότητα που κατέχει ιδιώτης και δεν την έχει πληρώσει, συχνότητα η οποία ανήκει και είναι περιουσία του Ελληνικού Λαού και του Δημοσίου;

Το αγγελιόσημο επί έξι χρόνια, δεν το πλήρωναν. 'Εφθασαν να χρωστάνε τεράστια ποσά στα ασφαλιστικά ταμεία των δημοσιογράφων, περισσότερα από σαράντα-πενήντα δισεκατομμύρια. Ουσιαστικά, λοιπόν, επένδυαν ένα Μέσο που είχαν, χωρίς να το πληρώνουν, διότι η διαφήμιση τους πήγαινε πακέτο.

Θα επικαλεστώ την κατάθεση του νομικού συμβούλου των ιδιοκτητών εφημερίδων, του κ. Αηδίνη, ο οποίος στην Επιτροπή Θεσμών και Διαφάνειας είπε το εξής εκπληκτικό: "Στον ανταγωνισμό εφημερίδων και οπτικοακουστικών Μέσων" -και προκειμένου να υπερασπιστεί τις εφημερίδες και πολύ καλά κάνει- "διακινείται ένα πολύ μεγάλο ποσό διαφημιστικό, κάτω από το τραπέζι". Το είπε ο ίδιος ο νομικός εκπρόσωπός τους και είναι καταγραμμένο και καταχωρημένο στα Πρακτικά. Με ποιο τρόπο; "Γίνονται" -λέει- "προαγορές τηλεοπτικών εκπομπών". Δηλαδή ο διαφημιστής πηγαίνει στον ιδιωτικό σταθμό και του λέει, θα σου φέρω αυτό το σήριαλ, ή αυτό το ψυχαγωγικό πρόγραμμα και παραλλήλως έχω έτοιμη τη διαφήμιση που θα σου φέρω. Μέρος και μέλος των διαφημιστών είναι ο εκ των συνιδιοκτητών της AGP, κ. Λεούσης, ο οποίος, αν και διαφημιστής, κάνει μέτρηση. Αντιλαμβάνεσθε, λοιπόν, τι γίνεται και με ποιο τρόπο ουσιαστικά εκβιIστηκε και η αισθητική συμπεριφορά του Ελληνικού Λαού και η καταναλωτική του συμπεριφορά και οι πολιτικές του επιθυμίες. 

Ο κ. Αηδίνης, λοιπόν, μίλησε για ένα τεράστιο ποσό δισεκατομμυρίων, που διακινήθηκε κάτω από το τραπέζι. Είμαι απολύτως βέβαιος -και είμαι απολύτως δίκαιος με τη συνείδησή μου- ότι αυτό το γεγονός δεν το γνωρίζουν οι ιδιώτες επιχειρηματίες, αλλά τα διευθυντικά στελέχη, βλέποντας την αδυναμία τους να ελέγξουν ένα καινούργιο χώρο, δυναμικό, έκαναν ό,τι έκαναν. Αφήνω δε, που από την Ευρωπαϊκή 'Ενωση -και επειδή εσείς έχετε μεγαλύτερη εμπειρία από εμάς, εμείς πού να ξέρουμε με ποιο τρόπο μπορούμε να πάρουμε κονδύλια από την Ευρωπαϊκή 'Ενωση για ινστιτούτα που έχουν σχέση με το χώρο και με τα ερωτήματα αυτά- έρχονται τεράστια χρηματικά ποσά και υπάρχουν -και το έχετε καταγγείλλει και σεις, όταν ήσασταν κυβέρνηση και το ΠΑ.ΣΟ.Κ., όταν ήταν στην αντιπολίτευση- προγράμματα της Ευρωπαϊκής 'Ενωσης, που έρχονται εδώ και μέσα στο πακέτο της χρηματοδότησης ένα μεγάλο μέρος αποδίδεται στη διαφήμιση. Πού πάει αυτή η διαφήμιση; Ποιος είναι εκείνος ο οποίος επιλέγει τη διαφημιστική εταιρεία; Και ξέρετε τι έχει γίνει; Είναι αλήθεια πέρα για πέρα και φταίμε κι εμείς γι' αυτό, οι πολιτικοί. Τα Κόμματα και κυρίως η Νέα Δημοκρατία και το ΠΑ.ΣΟ.Κ. έχουν τις δικές τους διαφημιστικές εταιρείες. 'Ετσι, λοιπόν, υπάρχει ένα αλισβερίσι απίστευτο και είμαστε εκείνοι που θέλουμε να βγαίνουμε από δω και να λέμε ότι φταίνε οι ιδιώτες επιχειρηματίες, όταν μέσα στο παιχνίδι είμαστε βουτηγμένοι μέχρι το κεφάλι. Ας κάνουμε μία έρευνα να δούμε πόσα χρήματα διατέθηκαν, πού πήγαν όλα αυτά τα χρόνια, ποιοι τα πήραν, ποιοι εκβιάζουν την πολιτική ζωή της Χώρας, ποιοι ελέγχουν και Κόμματα και πολιτικά πρόσωπα. Δε λέω ότι μέσα στο παιχνίδι είμαστε όλοι. Αλίμονο αν πίστευα κάτι τέτοιο. Λέω, όμως, ότι είναι χρήσιμο να το δούμε και χρήσιμο να ερευνηθεί και χρήσιμο να αναλάβει ο καθένας τις ευθύνες του. 

Κύριοι συνάδελφοι, θα μπορούσα να σας πω γι' αυτά πολλά περισσότερα, γιατί πρέπει να εκτιμήσετε το γεγονός ότι μετά από τριάντα δύο χρόνια στο επάγγελμα, ουσιαστικά έχω

Σελίδα 5101 

ταυτιστεί με την αγωνία της ελευθεροτυπίας και του δικαιώματος των Ελλήνων να πληροφορούνται. Αυτήν την εξομολόγηση ελπίζω να τη θεωρήσετε ειλικρινή. Θα σας πω ότι τη χρησιμοποιώ για να θεωρήσω κι εγώ ειλικρινή την επιθυμία των συναδέλφων Βουλευτών της Νέας Δημοκρατίας να προχωρήσουμε ένα βήμα και να βάλουμε τάξη σ' αυτό το απίστευτο χάος που υπάρχει σήμερα στο χώρο των ραδιοτηλεοπτικών Μέσων. 

Αν υπάρχει μία ένσταση -το ξαναλέω- έχει να κάνει με το γεγονός πως εκτιμούμε, μετά από συζήτηση που έγινε στο Κόμμα μου, ότι δεν προσεγγίζετε το θέμα ολοκληρωμένα. Αυτός είναι ο λόγος της ένστασης και της καταψήφισης. 

Τελειώνοντας, θα σας μεταφέρω ακόμη μία φορά λίγο παλιά, στα 1843, όπου ο Ονορέ ντε Μπαλζάκ σε ένα βιβλίο του, "Χαμένες ψευδαισθήσεις", έγραφε τα εξής: "Ο υποκριτικός και χωρίς γενναιοδωρία κόσμος θα διώξει από τους κόλπους του το ταλέντο, όπως η Αθήνα έδιωξε τον Αριστείδη. Θα δούμε τις εφημερίδες, που διευθύνονται κατ' αρχήν από έντιμους ανθρώπους, να πέφτουν αργότερα στα χέρια των πιο μέτριων, που έχουν την υπομονή και την προστυχιά της γομολάστιχας" -ήταν η εποχή που έβγαιναν μόνο οι εφημερίδες, δεν υπήρχε τηλεόραση- "που τους λείπουν τα σωστά μυαλά, ή θα πέσουν στα χέρια των μπακάληδων, που έχουν λεφτά να αγοράζουν πένες. Τα βλέπουμε ήδη αυτά", γράφει ο Ονορέ Ντε Μπαλζάκ στα 1843. "Αλλά, μέσα σε δέκα χρόνια, το πρώτο" -είναι μία βρισιά εδώ, που δεν μπορώ να σας τη διαβάσω, υπονοείστε την- "τάδε, που θα βγει από το κολλέγιο, θα θεωρηθεί μεγάλος άνδρας, θα αναρριχηθεί στη στήλη μιας εφημερίδας, για να κτυπήσει τους προγόνους του, θα τους τραβήξει το χαλί κάτω από τα πόδια, για να πάρει τη θέση τους". Αυτή είναι η αλήθεια και την έχουμε ζήσει και την έχουμε βιώσει.

Κλείνοντας, τα Μαζικά Μέσα υπάρχουν και πρέπει να τα εξουσιάσουμε και να τα στρέψουμε προς τους σκοπούς του ανθρώπου. Στο χέρι μας είναι, στις επιλογές μας είναι, αλλά χρειάζεται με σοβαρότητα και μεθοδικά ν' αντιμετωπίσουμε αυτήν τη νέα πρόκληση των καιρών και ελπίζω ότι θα το καταφέρουμε.

(Χειροκροτήματα από τις Πτέρυγες του ΔΗ.Κ.ΚΙ. και της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, ο Εισηγητής της πρότασης νόμου ανέπτυξε, νομίζω πολύ ικανοποιητικά από την πλευρά μας, τους λόγους που επιβάλλουν για μία βελτίωση του θεσμικού πλαισίου, το οποίο διέπει τη λειτουργία των Μέσων Μαζικής Ενημέρωσης και ιδιαίτερα της ραδιοτηλεόρασης.

'Ετσι εγώ θα περιοριστώ σε ορισμένες επισημάνσεις οικονομικού χαρακτήρα, διότι νομίζω ότι το βάθος του προβλήματος αυτού είναι οικονομικό και επίσης νομίζω ότι αν δεν πάμε στο βάθος του προβλήματος, δε θα μπορέσουμε να το αντιμετωπίσουμε σωστά.

Σε τι διαφέρει η ραδιοτηλεόραση από τους υπόλοιπους οικονομικούς και κοινωνικούς θεσμούς και χρειάζεται ιδιαίτερη ρύθμιση; Γιατί δεν μπορούμε στον τομέα της ραδιοτηλεόρασης να εμπιστευτούμε τις δυνάμεις του ανταγωνισμού στο να επιφέρουν τα επιθυμητά οικονομικά και πολιτικά, στη συγκεκριμένη περίπτωση, αποτελέσματα; Δηλαδή, γιατί δεν μπορούμε να εμπιστευτούμε στον ανταγωνισμό την εξασφάλιση και ποιοτικού, ψυχαγωγικού προγράμματος, ανταποκρίνεται στις απαιτήσεις των καταναλωτών, αλλά και την επαρκή και αντικειμενική πληροφόρηση; Γιατί, αν πραγματικά μπορούσε να λειτουργήσει αυτός ο τομέας ανταγωνιστικά, νομίζω ότι κανένας δε θα μιλούσε για προβλήματα.

Δυστυχώς, ο τομέας της ραδιοτηλεόρασης, όπως και άλλοι κρίσιμοι τομείς στην οικονομία, δεν μπορεί να λειτουργήσει ανταγωνιστικά. Και υπάρχει ένας ιδιαίτερος λόγος. Είναι αυτές οι ιδιάζουσες οικονομίες κλίμακας που υπάρχουν στον τομέα αυτό, με την έννοια ότι όσο μεγαλύτερος είναι ο αριθμός των πωλήσεων, στη συγκεκριμένη περίπτωση ο αριθμός των ακροατών και των τηλεθεατών, τόσο μικρότερο είναι το κατά μονάδα κόστος του προγράμματος. 'Ετσι υπάρχει μία αδυσώπητη τάση για ολιγοπωλιακή συγκέντρωση στον τομέα της ραδιοτηλεόρασης, όπως υπάρχει στον τομέα των τηλεπικοινωνιών, όπως υπάρχει στον τομέα της ενέργειας κι έτσι καταλήγουμε να έχουμε σχετικά λίγους παραγωγούς με δεσπόζουσα θέση στην αγορά. 

'Οποτε υπάρχει ολιγοπωλιακή συγκέντρωση σε οποιοδήποτε τομέα, υπάρχει και εκμετάλλευση των καταναλωτών -γιατί οι καταναλωτές πληρώνουν πολύ μεγαλύτερο κόστος κι έχουν πολύ χειρότερη ποιότητα προϊόντων- αλλά και των ίδιων των εργαζομένων στον τομέα, διότι οι επιχειρήσεις του τομέα βρίσκονται σε θέση δύναμης απέναντι στους εργαζομένους κι έτσι με ορισμένες εξαιρέσεις έχουν και διαπραγματευτική δύναμη, που τους επιτρέπει να πληρώνουν και λιγότερα απ' ό,τι θα εξασφάλιζε αλλιώς η αγορά. 

Ωστόσο στον τομέα της ραδιοτηλεόρασης υπάρχει ένα ιδιαίτερο πρόβλημα, καθώς η δεσπόζουσα θέση των παραγωγών, δεν αφορά μόνο τους καταναλωτές και τους εργαζόμενους, αφορά και την ίδια τη φύση του πολιτικού συστήματος, γιατί ξέρουμε ότι η ραδιοτηλεόραση είναι το ισχυρότερο σήμερα μέσο προβολής, τόσο των καταναλωτικών προϊόντων, όσο και των πολιτικών αγαθών.

Και, δυστυχώς, οι γνωστές λύσεις που έχουμε για να αντιμετωπίσουμε τα ολιγοπώλια, γίνονται εδώ ιδιαίτερα προβληματικές.

Ποιες είναι οι λύσεις που έχουμε προκειμένου να αντιμετωπίσουμε τα ολιγοπώλια:

Η μία είναι να εγκαθιδρύσουμε ένα κρατικό μονοπώλιο και να το αφήσουμε να προσπαθεί να παρέχει τα αγαθά με σχετικά χαμηλές τιμές. 

Η άλλη είναι να προσπαθήσουμε να ενισχύσουμε τον ανταγωνισμό. 

Και η τρίτη είναι να κάνουμε ρυθμιστικές παρεμβάσεις. 

Συνήθως, αυτές τις τρεις λύσεις τις χρησιμοποιούμε και σε συνδυασμό μεταξύ τους και όχι απαραίτητα μεμονωμένα. 

Τι έγινε εδώ στην Ελλάδα; Δοκιμάσαμε για πάρα πολλά χρόνια, από τη δεκαετία του '60, το κρατικό μονοπώλιο στον τομέα της ραδιοτηλεόρασης. Είναι μία λύση η οποία απέτυχε και απέτυχε, διότι υπάρχουν τα εγγενή προβλήματα, των κρατικών επιχειρήσεων, αλλά υπάρχει και το ιδιαίτερο πρόβλημα ότι επειδή η ραδιοτηλεόραση συνδέεται άμεσα με τη λειτουργία του πολιτικού συστήματος, το να δώσεις τη ραδιοτηλεόραση στα χέρια της Κυβέρνησης, είναι σαν να δίνεις στην Κυβέρνηση μία ανεξέλεγκτη δύναμη. Είναι πάρα πολύ δύσκολο να ρυθμίσει σωστά ένα τέτοιο τομέα, τον οποίο μπορεί να χρησιμοποιήσει, προκειμένου να μείνει για πάντα στην εξουσία, για παράδειγμα.

Γι' αυτό οδηγηθήκαμε και δοκιμάσαμε -όπως και πολλές άλλες χώρες- την απελευθέρωση. Και απέτυχε η απελευθέρωση. Απέτυχε ιδίως στον τομέα της Τηλεόρασης -όλοι το παραδεχόμαστε- διότι στο Ραδιόφωνο, τέλος πάντων, λειτουργεί ο ανταγωνισμός. 'Εχουμε πάρα πολλούς σταθμούς, γιατί εκεί οι οικονομίες κλίμακας δεν είναι τόσο μεγάλες και το σύστημα λειτουργεί κάπως πιο ικανοποιητικά. Στην Τηλεόραση ειδικά η απελευθέρωση έχει αποτύχει. Γιατί απέτυχε; Γιατί είχαμε μία απελευθέρωση κολοβή, μία απελευθέρωση περιορισμένη και άναρχη. Δεν αφήσαμε τον ανταγωνισμό ελεύθερο, γιατί δεν μπορείς τον τομέα της τηλεόρασης να τον αφήσεις ελεύθερο, υπάρχουν και τεχνικές δυσκολίες, αλλά κυριότερα απέτυχε, γιατί απέτυχε το ρυθμιστικό πλαίσιο. Στην αρχή δεν υπήρξε καν ρυθμιστικό πλαίσιο. Τώρα που υπάρχει, δεν εφαρμόζεται.

'Ετσι έχουμε φθάσει στη σημερινή κατάσταση, να υπάρχει το πλέγμα της αλληλεξάρτησης μεταξύ πολιτικών και οικονομικών παραγόντων και πρόκειται για μία τάση, η οποία οικονομικά είναι αδυσώπητη. Δεν είναι κάτι που πρέπει να μας εκπλήσσει. Διότι όποτε υπάρχει δεσπόζουσα θέση, είναι φυσικό ο επιχειρηματίας που έχει δεσπόζουσα θέση, σε οποιαδήποτε αγορά, να προσπαθεί να την εκμεταλλευθεί. Και εναπόκειται σε μας τώρα, ως πολιτικούς, αν έχουμε τη δυνατότητα, να προσπαθήσουμε να ελέγξουμε αυτήν την ιστορία.

Σελίδα 5102 

Νομίζω ότι η πρόταση νόμου που κάνουμε είναι μία πολύ θετική συνεισφορά στο να βελτιωθεί το ρυθμιστικό πλαίσιο. Εγώ δεν είμαι από αυτούς -παρότι την έχω συνυπογράψει- που θεωρούν ότι αυτή η πρόταση νόμου είναι πανάκεια. Δεν είναι μία πρόταση νόμου που ευνοεί την απελευθέρωση και την ενίσχυση του ανταγωνισμού, αλλά όσον αφορά το ρυθμιστικό πλαίσιο -το να ρυθμιστούν αυτές οι σχέσεις, η ήδη υπάρχουσα κατάσταση, η ήδη διαμορφωμένη κατάσταση, ιδιαίτερα το να ρυθμιστούν οι παρεμβάσεις των ιδιοκτητών, όσον αφορά τη λειτουργία του πολιτικού συστήματος- νομίζω ότι είναι μία πάρα πολύ θετική πρόταση νόμου.

Καταλαβαίνω γιατί η Κυβέρνηση -έχω και ορισμένους λόγους, που δε θέλω να τους διατυπώσω από το Βήμα της Βουλής- δε θέλει αυτήν τη στιγμή να προχωρήσει σε αυτήν τη ρύθμιση. Αλλά δεν καταλαβαίνω γιατί τα υπόλοιπα Κόμματα της Αντιπολίτευσης διαφωνούν μ' αυτήν την πρόταση νόμου. Τη θεωρούν ότι είναι άστοχη, ότι πάει προς λάθος κατεύθυνση; Δε νομίζω ότι το είπε κανένας αυτό. Γιατί την καταψηφίζουν; Δεν το καταλαβαίνω. Διότι αυτά που πρέπει να γίνουν είναι, πρώτον, να ρυθμίσουμε την κατάσταση έτσι όπως είναι σήμερα, ώστε να μπει κάποια τάξη και δεύτερον -και εδώ θέλω να δώσω μία ιδιαίτερη έμφαση- είναι ότι πρέπει να κοιτάξουμε να ενισχύσουμε και τον ανταγωνισμό στον τομέα της Τηλεόρασης. Διότι αυτές οι οικονομίες κλίμακας που ανέφερα είναι μεν αδυσώπητες, υπάρχει αυτή η τάση να δημιουργούνται σούπερ σταρς και να δημιουργούνται ένα-δύο κανάλια -σε όλες τις χώρες συμβαίνει αυτό- τα οποία έχουν πολύ μεγάλη τηλεθέαση, ενώ τα υπόλοιπα έχουν σχετικά χαμηλή, αλλά υπάρχουν σήμερα τεχνολογικές εξελίξεις, που πρέπει ν' αρχίσουμε να τις βλέπουμε, κύριε Υπουργέ, και να δούμε πώς θα επηρεάσουν το ραδιοτηλεοπτικό τοπίο. Γιατί έχουμε τη δυνατότητα ενίσχυσης της καλωδιακής τηλεόρασης, που σήμερα, με την τεχνολογία που υπάρχει, με τις οπτικές ίνες, μπορείς να έχεις άπειρα κανάλια και άπειρες συχνότητες, δηλαδή να πουλήσει συχνότητα στο Ελληνικό Δημόσιο -γιατί είναι πράγματι ένα κοινωνικό αγαθό, όπως είπαν διάφοροι συνάδελφοι- ώστε να δημιουργηθεί ανταγωνισμός μέσω της καλωδιακής τηλεόρασης στους σημερινούς παντοκράτορες των Μέσων Μαζικής Ενημέρωσης. Υπάρχουν οι τεχνολογικές δυνατότητες που δίνει η σύζευξη της πληροφορικής με την Τηλεόραση, για παράδειγμα να βλέπεις όποιο πρόγραμμα θέλεις, ότι ώρα θέλεις, χωρίς να το βιντεοσκοπήσεις. Υπάρχουν μία σειρά από επαναστατικές εξελίξεις στην τεχνολογία που δεν έχουμε αρχίσει καν να τις σκεφτόμαστε εδώ και είναι εξελίξεις, οι οποίες θα βοηθήσουν προς τη σωστή κατεύθυνση, νομίζω, διότι θα βοηθήσουν στο να κλονιστεί η δεσπόζουσα θέση που υπάρχει αυτήν τη στιγμή και να λειτουργήσει κάπως πιο καλά ο ανταγωνισμός.

Γι' αυτό, εκτός από το ρυθμιστικό πλαίσιο, που νομίζω ότι πολύ σωστά τονίζει η πρόταση νόμου που έχουμε κάνει και η οποία θα έπρεπε κανονικά να ψηφιστεί από τη Βουλή, διότι βελτιώνει πάρα πολύ την υφιστάμενη κατάσταση -αλλά βέβαια χρειάζεται και πολιτικό θάρρος για να ψηφιστεί μία τέτοια πρόταση νόμου- θα πρέπει να δούμε και το πώς θα ενισχύσουμε τον ανταγωνισμό. Ευχαριστώ πολύ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω, ότι ο Κοινοβουλευτικός Εκπρόσωπος του Κ.Κ.Ε., κ. Κολοζώφ ορίζει ως ειδικό Κοινοβουλευτικό Εκπρόσωπο το Βουλευτή κ. Αχιλλέα Κανταρτζή.

Επίσης, ο Πρόεδρος του ΔΗ.Κ.ΚΙ., κ. Τσοβόλας, ορίζει ως αναπληρωτή Κοινοβουλευτικό Εκπρόσωπο το Βουλευτή κ. Γεώργιο Ρόκο.

Κύριοι συνάδελφοι, έχω την τιμή να σας ανακοινώσω, ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα δύο μαθητές και τέσσερις συνοδοί καθηγητές από την Πρώτη Τεχνική Επαγγελματική Σχολή της Αθήνας.

(Χειροκροτήματα από όλες τις Πτέρυγες)

Ο κ. Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κυρίες και κύριοι συνάδελφοι, αυτή η πρόταση νόμου της Νέας Δημοκρατίας, μαζί με δυο άλλες προτάσεις, κατετέθη στη Βουλή από νέους κυρίως συναδέλφους, την πρώτη μέρα της λειτουργίας αυτής της Βουλής, αυτής της περιόδου. 

Οι προτάσεις αυτές, αυτή για τα Μέσα Μαζικής Επικοινωνίας, για τις δημοσκοπήσεις και για τα οικονομικά των Κομμάτων, ήταν κυρίως το αποτέλεσμα της αγωνίας και του προβληματισμού νέων, επαναλαμβάνω, κυρίως συναδέλφων, οι οποίοι έβγαιναν από μια προεκλογική περίοδο, όπου οι παρεμβάσεις των Μέσων Μαζικής Επικοινωνίας, αλλά και η αδιαφάνεια η οποία υπήρχε και υπάρχει στον τομέα αυτό, όπως και στον τομέα των δημοσκοπήσεων, όπως και στον τομέα της χρηματοδότησης των Κομμάτων, δημιουργεί μια παρέμβαση εξωθεσμικών κέντρων στο πολιτικό μας σύστημα, που μας κάνει να ανησυχούμε.

Ερχόμαστε, λοιπόν, στο θέμα της παρούσης προτάσεως νόμου, η οποία -κατά τη δική μας εκτίμηση- συμβάλλει πάρα πολύ στη διαφάνεια στον τομέα αυτό και στο θεσμικό εκσυγχρονισμό του πολιτικού μας συστήματος. Είναι δυο έννοιες, για τις οποίες νομίζω ότι δε διαφωνεί κανείς σ' αυτήν την Αίθουσα και δε διαφωνεί κανείς, ο οποίος πολιτεύεται σ' αυτόν τον Τόπο.

Τι προτείνουμε; Είπε η κα Ανουσάκη, ότι ο νόμος που ισχύει, ο 2328/1995, είναι ένας καλός νόμος, διότι ρυθμίζει μια σειρά θεμάτων. Η εκτίμησή μας είναι ότι ο νόμος αυτός είναι και ελειπής και ανενεργός, διότι η "ανεξάρτητη", κατ' εμάς, διοικητική αρχή δεν είναι ανεξάρτητη, κυρίες και κύριοι συνάδελφοι. Η δημοσία αρχή, το Κράτος, διορίζει την πλειοψηφία των μελών αυτής της αρχής. Και το κράτος διατηρεί όλες τις αποφασιστικές αρμοδιότητες, αφού η αρχή αυτή έχει μόνο συμβουλευτικό χαρακτήρα, συμβουλευτική γνώμη για τη δημοσία αρχή. 'Αρα δεν είμαστε ικανοποιημένοι απ' αυτό το οποίο υπάρχει.

Προτείνουμε, λοιπόν, για να αποκατασταθεί ο ρυθμιστικός ρόλος του Κράτους, μια πραγματικά ανεξάρτητη διοικητική, κανονιστική και ελεγκτική αρχή, στην οποία μετέχουν ανεξάρτητοι εκπρόσωποι όλων των συντελεστών παραγωγής και λειτουργίας των Μέσων Μαζικής Επικοινωνίας, ενώ θεσμοθετείται και ο έλεγχος αυτής της αρχής από τη Βουλή. Προτείνουμε και την πειθαρχική διαδικασία ελέγχου των μελών αυτής της αρχής από ειδική επιτροπή ανωτάτων δικαστικών. 'Αρα εκτιμούμε ότι προχωρούμε προς μια καλύτερη δυνατότητα ανεξάρτητης διοικητικής αρχής, ενώ σήμερα δεν υπάρχει αυτή η ανεξαρτησία.

'Ενα άλλο σημείο, το οποίο μας ενδιαφέρει πάρα πολύ -και θα μιλήσω, κυρία Ανουσάκη, επειδή σας άκουσα με προσοχή- είναι το ότι εγώ ανησυχώ ως πατέρας τριων ανηλίκων τέκνων, απ' αυτό το οποίο συμβαίνει σήμερα στην τηλεόραση, πέρα απ' αυτό το οποίο βλέπω ως πολίτης και ως πολιτευόμενος στον Τόπο αυτό. Δεν είμαι ικανοποιημένος, όταν πρέπει να παρακολουθώ πάντοτε, είκοσι τέσσερις ώρες το εικοσιτετράωρο, το τι μπορεί να δουν τα παιδιά μου, ανήλικα παιδιά, στην ελληνική Τηλεόραση σήμερα.

'Αρα, λοιπόν, πέρα από πολιτικοί και πέρα από αυτό το οποίο μας κάνει να ανησυχούμε ως πολιτευόμενοι και ως πολίτες αυτού του Τόπου και ως γονείς σ' αυτόν τον Τόπο, δεν μπορούμε να αισθανόμαστε ήσυχοι μ' αυτό το οποίο υπάρχει σήμερα. Πρέπει, λοιπόν, να κάνουμε κάτι καλύτερο.

Θα συμφωνούσα με τον κ. Αλογοσκούφη. Μπορεί να μην είναι πανάκεια αυτή η πρόταση, σίγουρα, όμως, βελτιώνει σημαντικά αυτό το οποίο υπάρχει σήμερα.

'Ενα άλλο σημείο στο οποίο δίνουμε ιδιαίτερη προσοχή είναι η ρύθμιση της λειτουργίας των Μέσων Μαζικής Επικοινωνίας κατά την προεκλογική περίοδο. Βεβαίως, αφού είναι κοινωνικό αγαθό οι συχνότητες, δεν μπορεί παρά να κάνουμε και εμείς, αυτό που έκαναν πιο προηγμένες θεσμικά και πολιτικά και δημοκρατικά, αν θέλετε, κοινωνίες από εμάς. Στην προεκλογική περίοδο το Κράτος να αγοράζει, να μισθώνει ή να κρατά για τον εαυτό του έναν τηλεοπτικό χρόνο και να τον 

Σελίδα 5103 

δίδει στα Κόμματα. Να απαγορευθεί επιτέλους, η δυνατότητα στον καθένα εξ ημών, ανάλογα με τις δυνατότητες που έχει ή με τις δεσμεύσεις τις οποίες είναι πρόθυμος να δημιουργήσει στον εαυτό του, να βγαίνει στις τηλεοράσεις, με αποτέλεσμα οι πιο ισχυροί, σε ό,τι αφορά τουλάχιστον τις δυνατότητες δημιουργίας υποχρεώσεων να έχουν συγκριτικό πλεονέκτημα, έναντι άλλων υποψηφίων πολιτικών, οι οποίοι δεν μπορούν να εμφανισθούν στις τηλεοράσεις. Προς την κατεύθυνση αυτή κάνουμε, νομίζω, μια σημαντική πρόταση και ένα σημαντικό βήμα.

Σε ό,τι αφορά την ονομαστικοποίηση των μετοχών των εταιρειών της ανάληψης προμηθειών, μελετών, παροχής υπηρεσιών και εκτέλεσης δημοσίων έργων, προτείνουμε την υποχρεωτική ονομαστικοποίηση των μετοχών. Βεβαίως γνωρίζουμε ότι στο Συμβούλιο Επικρατείας το θέμα είναι ανοικτό και γνωρίζουμε ότι θα υπάρξει μάλλον ένα προδικαστικό ερώτημα προς το Ευρωπαϊκό Δικαστήριο, στα πλαίσια της δυνατότητας που προβλέπει το άρθρο 177 της Συνθήκης των Ευρωπαϊκών Κοινοτήτων, για να δούμε πόσο η δυνατότητα αυτή της ονομαστικοποίησης είναι σύννομη ή μη, με την κοινοτική έννομη τάξη.

Περιμένουμε, κύριε Υπουργέ, να δούμε την εξέλιξη του θέματος. Υπό αυτήν την έννοια, η πρότασή μας βεβαίως ισχύει, επιφυλασσόμεθα, όμως, και εμείς να δούμε το σύννομο ή μη της προτάσεως αυτής, με την κοινοτική έννομη τάξη.

Θα καταλήξω λέγοντας ότι είμαστε βέβαιοι -και νομίζω και όλοι οι συνάδελφοι της Συμπολίτευσης και της Αντιπολίτευσης συμφωνούμε- πως με το ραδιοτηλεοπτικό τοπίο που υπάρχει σήμερα, η Πολιτεία μας, η κοινωνία μας, δεν μπορεί να μπει στον καινούργιο αιώνα. Κάτι παραπάνω και καλύτερο πρέπει να κάνουμε, από αυτό το οποίο υπάρχει σήμερα.

Βεβαίως, στο μείζον αυτό θέμα απαιτείται διακομματική συνεννόηση και βεβαίως συμφωνούμε όλοι ότι θα πρέπει να βρούμε, να δημιουργήσουμε και να νομοθετήσουμε μια αποτελεσματικότερη και πιο ανεξάρτητη διοικητική αρχή, για να μπορέσουν επιτέλους τα Μέσα Μαζικής Ενημέρωσης και στην Πατρίδα μας, να είναι υψηλότερης ποιότητας, αλλά κυρίως, αυτό το οποίο μας νοιάζει είναι, εμείς οι πολιτικοί, από τη λειτουργία των Μέσων να μπορέσουμε να έχουμε μια καλύτερη Δημοκρατία διότι και θετικά μπορούν να βοηθήσουν τα Μέσα Μαζικής Επικοινωνίας για καλύτερη δημοκρατία και να αποφύγουμε από τη λειτουργία των Μέσων Μαζικής Ενημέρωσης, τη λιγότερη Δημοκρατία. Ευχαριστώ πολύ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Καλός έχει το λόγο.

ΓΕΩΡΓΙΟΣ ΚΑΛΟΣ: Κύριε Πρόεδρε, κυρίες και κύριοι συνάδελφοι, η πρόταση σύμφωνα με την οποία η Χώρα μας χωρίς καμιά αμφιβολία περνά σήμερα μια βαθύτατη κρίση, δε χαρακτηρίζεται παρά από ένα μηδενικό βαθμό πληροφορίας.

Τόσο τη συνηθίσαμε τον τελευταίο καιρό, που την ομολογούμε, γιατί την βιώνουμε και την βιώνουμε, ίσως, γιατί συνηθίσαμε να την ομολογούμε.

Η κρίση δεν περιορίζεται στην οικονομία. 'Εφθασε και στην καρδιά της πολιτικής, άγγιξε το σύνολο της κοινωνικής μας ζωής. Ο Λαός είναι έτοιμος να ειρωνευτεί τις περισσότερες φορές όλους μας, όταν του λέμε αλήθειες σαν και αυτές.

Στην Ελλάδα έφθασαν να ποδοπατούνται πολλές φορές οι ηθικές αξίες που στήριζαν, και στηρίζουν και θα συνεχίσουν να προάγουν τις ανθρώπινες κοινωνίες.

Στη Χώρα μας ποδοπατούνται αναίσχυντα από πολλούς, χωρίς καν κύρωση ή έστω δυσφορία, οι θεσμοί. Αμφισβητούνται, ευτελίζονται, ώστε στη συνέχεια εύκολα να εξευτελίζονται. Στην Πατρίδα αυτή, που την πονάμε όλοι μας σε τούτη την Αίθουσα, η παρανομία, η αδικία και ο χλευασμός της νομιμότητος, αλλά πολλές φορές και της ηθικής, τείνουν δυστυχώς να γίνουν κανόνας, που πολλοί, εύκολα θα τον αποδεχθούν.

Μερίδιο μέγιστο της ευθύνης έχουμε όλοι μας, κυρίως όσοι ταχθήκαμε να είμαστε πομποί -το λέω με την έννοια την επικοινωνιακή- μηνυμάτων στο σύστημα αυτής της Χώρας. Και το ειδικεύω: 

Πολιτικοί και δημοσιογράφοι, χωριστά και μαζί πολλές φορές, στον ανελέητο πόλεμο της δημοσιότητος, στην εξουσία της επικοινωνίας, στη διαπάλη του ελέγχου των μηνυμάτων. Μεταξύ πομπού και δέκτη τα Μέσα μεταφοράς, τα περιβόητα, όπως τα αποκαλούμε media.

Η εξουσία των πηγάζει σαφώς από την εικόνα, από τη σύνθεση, την αποσύνθεση, πολλές φορές τη συρραφή των εικόνων, έτσι ώστε το μήνυμα να έχει τόση αλήθεια, όση το συμφέρει να έχει στο παιχνίδι παραπλάνησης ή τουλάχιστον αποπροσανατολισμού της κοινής γνώμης.

Ο Ουμπέρτο 'Εκο, κυρίες και κύριοι συνάδελφοι, υποστήριξε και δικαιώθηκε στην πρόβλεψή του από το 1987, ότι η δεκαετία του '90, που ήδη φθάνει στο τέλος της, θα χαρακτηρισθεί από τη μεγάλη μάχη που θα δοθεί, ανάμεσα στα media και την πολιτική εξουσία. Η πρόταση φάνηκε το '89 συγκλονιστική και σχολιάστηκε διεθνώς. Σήμερα φαντάζει απλώς ρεαλιστική. Και αυτό, γιατί παγκόσμια είναι η διαπίστωση, ότι στις δημοκρατίες την πολιτική εξουσία την ασκούν φυσικά εκλεγμένοι άρχοντες, οι οποίοι έχουν ψηφισθεί από το Λαό και οι οποίοι έχουν εκλεγεί βάση ενός προγράμματος που έχουν εξαγγείλει, ελέγχονται δε για την αξιοπιστία τους. Ο έλεγχος είναι στοιχείο δομικό του όποιου δημοκρατικού πολιτεύματος.

Στον τύπο το γραπτό επίσης, οι εφημερίδες είναι εξουσία, αλλά τουλάχιστον ψηφίζονται καθημερινά από το κοινό τους, για να χαρακτηρίσω κατά μεταφοράν τον όρο, με τον αριθμό φύλλων που πωλούν, με το περίφημο "τιράζ". 'Οταν αξιολογούνται απο σκεπτόμενους, φυσικά, ανθρώπους και όχι από ... ευκαιριακούς "φιλόμουσους" στη λογική των CD της μουσικής ή των άλλων κουπονιών. Υπόκεινται, βέβαια, οι εφημερίδες σε αυστηρές διατάξεις του Τύπου και καταδίκες, όταν παρανομήσουν. Τα ηλεκτρονικά, όμως, Μέσα Μαζικής Ενημέρωσης είναι αυτά που μπαίνουν δωρεάν, επιτρέψτε μου να πω, μέσα στο κάθε σπίτι και διαμορφώνουν βούληση και υπαγορεύουν συμπεριφορά, κυρίως εκείνων των δεκτών ατόμων ή και ομάδων ατόμων, που δεν έχουν την ανάλογη διανοητική επάρκεια για να κρίνουν και να αξιολογήσουν, ή που πολλές φορές δεν έχουν άλλη σωστότερη πληροφόρηση, ώστε να συγκρίνουν και να απορρίψουν ό,τι δεν είναι αλήθεια, ό,τι δεν είναι δίκαιο ή θεμιτό. Τα ηλεκτρονικά Μέσα, λοιπόν, σπάνια ανασκευάζουν ανακρίβειες που τα ίδια εξέπεμψαν. Και δεν παρέχουν στον θιγόμενο την δυνατότητα να αποκαταστήσει υπέρ αυτού την αλήθεια, όταν αυτή ήδη έχει καταπατηθεί.

Τέλος, πώς μπορείς να αποδείξεις τι είπαν αυτά τα ίδια τα Μέσα Μαζικής Ενημέρωσης, τα ηλεκτρονικά, αφού και όταν ακόμη τα μαγνητοσκοπήσεις -αν είναι δυνατόν να το πράξεις- την ώρα που εκπέμπουν, μπορούν να ισχυρισθούν απλά ότι έγινε μοντάζ. Φυσικότατα.

Χρειάζεται, λοιπόν παρέμβαση, της Πολιτείας. Χρειάζεται ή όχι, σας ερωτώ, ένα νέο θεσμικό καθεστώς ελέγχου της διαφάνειας, ώστε οι κυρίαρχες πολιτικές προεκατάσεις, η ισχύς των Μέσων Μαζικής Ενημέρωσης, να μπουν λυτρωτικά στο μικροσκόπιο της δημοκρατίας του πολιτεύματος για την προάσπιση του οποίου όλοι είμαστε συνυπεύθυνοι; Ανεπιφύλακτα, θα πούμε όλοι ναι, φαντάζομαι.

Ο προβληματισμός που διαπνέει την πρόταση νόμου που καταθέσαμε εμείς από την πλευρά της Νέας Δημοκρατίας, δεν είναι πρωτόγνωρος, αυτό οφείλω να το ομολογήσω. Είναι και σύγχρονος, όμως, και παγκόσμιος. Δεν είναι κομματικός, θα έλεγα είναι διαπαραταξιακός. 'Εχουμε ιερό χρέος να πολεμήσουμε το ηλεκτρονικό ψεύδος και τις πηγές του, κυρίως τις αφανείς πηγές του.

Να αποδείξουμε ότι όλοι είμαστε υπέρμαχοι της ελευθερίας, αλλά και των θεσμών και του ηλεκτρονικού Τύπου, όπως τον ορίζει το Σύνταγμα. Αντιστεκόμαστε στην έλλειψη δεοντολογίας και δεν κλείνουμε τα μάτια σε ό,τι ύποπτο συμβαίνει σήμερα και το οποίο δυστυχώς και αύριο θα συμβαίνει το ίδιο ύποπτο, όπως και σήμερα, στη συγκέντρωση ισχύος της εξουσίας στα χέρια των λίγων, που θέλουν να αρύονται οικονομική ισχύ και από άλλους χώρους, ώστε τελικά το 

Σελίδα 5104 

αθροιστικό αποτέλεσμα να αποθωρακίζει την ίδια την Δημοκρατία και να υποτάσσει την Πολιτεία και τους πολίτες σε άλλα συμφέροντα, τουλάχιστον εκείνα που όλοι τα αποκηρύσσουμε καθημερινά μέσα και έξω απ' αυτήν την Αίθουσα. Υπερβολικό θα πείτε; Ας το συζητήσουμε τουλάχιστον. Επειδή ο Λαός γνωρίζει ότι αν το άλας μωρανθεί, η κατάσταση πια δε θα είναι αναστρέψιμη.

Κύριε Πρόεδρε, κυρίες και κύριοι συνάδελφοι, μελέτησα με προσοχή -επειδή δεν είμαι μέλος της αρμόδιας Διαρκούς Επιτροπής που συζήτησε αυτήν την πρόταση νόμου -την υπόψη πρόταση τη δική μας και είδα ότι η Κυβέρνηση αρνείται ένα βελτιωμένο θεσμικό πλαίσιο όπως το προτείνουμε, επειδή πιστεύει ότι αρκεί ο δικός σας πρόσφατος ν. 2328/95 -άκουσα και την κα Ανουσάκη, που το είπε επαρκώς αυτό-πολλές από τις διατάξεις του οποίου, πρέπει να παραδεχθείτε, ότι σήμερα παραμένουν ανεφάρμοστες, ή ανενεργές, και τουλάχιστον για θα μπορούσα για τρεις από αυτές να σας αποδείξω, αν είχα χρόνο, ότι φαντάζουν και είναι -και το λέω με το χέρι στην καρδιά-ξεπερασμένες.

'Ακουσα τους Εισηγητές των άλλων Kομμάτων της Αντιπολίτευσης:

Βρίσκουν, λένε, στο σχέδιο νόμου της Νέας Δημοκρατίας, πολλά θετικά, αλλά δεν το ψηφίζουν. Τέλος πάντων, επιτρέψτε μου τη λέξη, γιατί τόση μικροψυχία; Αν απορρίψουμε μετά από κάποια συζήτηση κάτι, θα το πράξουμε επειδή έχουμε βασικές αντιρρήσεις. Ας απορρίψουμε, όμως, με γόνιμη συζήτηση ό,τι είναι περιττό και η πρόκληση είναι να θεσμοθετήσουμε ό,τι βελτιώνει το υπάρχον πλαίσιο και ας μην έχει την υπογραφή της Νέας Δημοκρατίας ως πρόταση. Αλλά έστω και αν αυτό δεν το πράξουμε, τότε, κύριε Υπουργέ, ας αρχίσουμε μια διαρκή -αυτή είναι η προσωπική μου πρόταση-γόνιμη διακομματική συζήτηση -συμφωνώ μαζί σας- με σκοπό σταθερό και καθαρό. Να ηγηθούμε ως άξιοι εκπρόσωποι του Λαού, εδώ διακομματικά, μιας αληθινής σταυροφορίας για την ορθή και πλήρη εκπλήρωση της ποιοτικής ενημέρωσης και της αποστολής της αντίστοιχης των Μέσων Μαζικής Ενημέρωσης, καταπολεμώντας ταυτόχρονα αυτό που προείπα, το ηλεκτρονικό ψεύδος, τις ύποπτες πηγές του, αλλά και τον πολιτιστικό κατήφορο και την προσπάθεια των ολίγων να υποταχθεί η ελληνική κοινωνία στα ακαταμάχητα όντως όπλα των ηλεκτρονικών Μέσων Μαζικής Ενημέρωσης, δηλαδή της εικόνας και του ήχου που "αποφασίζουν και διατάσσουν" χωρίς δυνατότητα αντίλογου, με το θεατή και τον ακροατή, που είναι ο δέκτης.

Το πώς θα γίνει αυτό, είναι θέμα όντως των πολιτικών. Αλλά στη συζήτηση πρέπει να μπουν -το φαντάζεσθε- και η ΕΣΗΕΑ και οι συνταγματολόγοι μας.

Τελειώνοντας, κύριε Πρόεδρε, θέλω να θυμηθώ τον πρώην Πορτογάλο Πρωθυπουργό Φρανσίσκο Μπαλτσεμάου, αυτόν τον φωτισμένο πρώην Πρόεδρο του Διεθνούς Ινστιτούτου Τύπου, που έγινε αμέσως μετά Πρόεδρος του Ευρωπαϊκού Ινστιτούτου των Μέσων Μαζικής Ενημέρωσης, στο Μάντζεστερ, και ο οποίος, όταν στο Συμβούλιο της Ευρώπης στην Κοινοβουλευτική Συνέλευση το 1993, που είχα την τιμή να εκπροσωπώ το Κόμμα μου, συζητούσαμε τον Ευρωπαϊκό Κώδικα Δεοντολογίας για τα Μέσα Μαζικής Ενημερώσεως -αλήθεια, εμείς, κύριε Υπουργέ, εδώ στην Ελλάδα τον ξεχάσαμε αυτόν τον κώδικα, κάπου πρέπει να βρίσκεται ξεχασμένος- μας έλεγε χαρακτηριστικά: Ας αφυπνιστούμε οι πολιτικοί στην Ευρώπη σήμερα. Στο σπίτι μου -έτσι έλεγε αυτός ο μεγάλος πολιτικός- όποιο από τα παιδιά μου κρατά το τηλεκοντρόλ και κάνει ζάπινγκ, θεωρεί τον ευατό του ισχυρότερο των άλλων, που κάθονται μαζί του μπροστά στην τηλεόραση. Αυτό λέει πολλά στην πολιτική και στην πολιτειακή του, όμως, διάσταση. Και εγώ, ολοκληρώνοντας θα ήθελα να σας προβληματίσω σ' αυτό το ελληνικό κακό ζάπινγκ της δύσκολης πραγματικότητας του τηλεοπτικού πεδίου, ανάμεσα στα τηλεοπτικά, αλλά και τα οικονομικά και τα πολιτικά κανάλια, ποιος κρατά το τηλεκοντρόλ;

Θα μείνουμε απλοί θεατές, μοιραίοι και άβουλοι ή θα προβληματιστούμε; Πόσο, πώς και πότε θα αντιδράσουμε;

Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο Υπουργός Τύπου και Μέσων Μαζικής Ενημέρωσης έχει το λόγο.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κυρίες και κύριοι συνάδελφοι, θα μου επιτρέψετε κατ'αρχήν να εκφράσω τη χαρά μου, γιατί μετέχω σ' αυτήν την υψηλού επιπέδου συζήτηση. Τέτοιες συζητήσεις καταξιώνουν την κοινοβουλευτική διαδικασία, πολύ περισσότερο όταν αφορούν θέματα τα οποία είναι κρίσιμα για την εθνική και κοινωνική πορεία, και προκαλούν ένα ενδιαφέρον, το οποίο είναι αυτονόητο, βεβαίως, αλλά πιστεύω ότι το ενδιαφέρον αυτό -είμαι βέβαιος, δεν το πιστεύω απλώς-είναι ενδιαφέρον το οποίο εκδηλώνεται όχι χάριν κάποιων εντυπώσεων ή για λόγους δόλιους, αλλά επειδή ακριβώς υπάρχει στον υπέρτατο βαθμό ευαισθησία από όλους μας, να αντιμετωπίσουμε τα προβλήματα τα οποία προκύπτουν για τη λειτουργία του Δημοκρατικού Πολιτεύματος λόγω της εκρηκτικής μορφής την οποία έχουν πάρει, ιδιαίτερα τα τελευταία χρόνια, η λειτουργία και η ανάπτυξη των Μέσων Ενημέρωσης, των ηλεκτρονικών ιδιαιτέρως, στην Πατρίδα μας.

Πρέπει να πω ευθύς εξ αρχής, ότι η πρόταση νόμου της Νέας Δημοκρατίας δεν μπορεί να γίνει δεκτή κατά τη δική μου άποψη γιατί είναι ελιπής, ελιπέστατη σε σύγκριση με πολλές ρυθμίσεις, οι οποίες υπάρχουν και ήδη εφαρμόζονται. Δεν έχει κάποιο αντίλογο να θέσει. Αναφέρομαι π.χ. στο θέμα του τρόπου με τον οποίο παραχωρούνται οι ραδιοφωνικές και τηλεοπτικές άδειες. Σε άλλες περιπτώσεις είναι ασθενείς οι προβλέψεις που προτείνει η πρόταση νόμου των συναδέλφων της Νέας Δημοκρατίας. Και αναφέρομαι στα θέματα της περίφημης αυτής διαπλοκής ή της τήρησης της νομιμότητας και της διαφάνειας στο χώρο των Μέσων Μαζικής Ενημέρωσης. 'Αρα, πιστεύω, δε χρειάζεται πολιτικό θάρρος, όπως είπε ο κ. Τσιτουρίδης, για να ψηφιστεί η πρόταση, απλά απαιτείται έλλειψη γνώσης για το τι συμβαίνει σήμερα και το τι ισχύει, προκειμένου να θεωρηθεί από κάποιους, ότι η πρόταση της Νέας Δημοκρατίας δίνει λύση σε προβλήματα, τα οποία δεν έχουν δήθεν αντιμετωπισθεί από την Κυβέρνησή μας.

Με αυτήν την έννοια η πρόταση νόμου είναι μια υποχώρηση από το θεσμικό ή και πρακτικό, κεκτημένο, το οποίο υπάρχει σήμερα στην Πατρίδα μας. 

Κυρίες και κύριοι συνάδελφοι, πρέπει να γνωρίζουμε τις ιδιομορφίες αυτών των ίδιων των Μέσων, προκειμένου να κάνουμε τις σωστές σταθμίσεις και να λάβουμε τις καλύτερες και πιο αποτελεσματικές αποφάσεις. Οι εξελίξεις στην κοινωνία μας έχουν μία ταχύτητα την οποία δεν μπορεί να παρακολουθήσει ο νομοθέτης. Το κοινωνικό γίγνεσθαι, όπως λέμε, έχει μία εξέλιξη, η οποία προηγείται του αντίστοιχου νομοθετικού. Αυτή η διαφορά φάσης είναι ήδη η πηγή ενός μεγάλου προβλήματος. Αν προσθέσουμε σ'αυτό τις συχνές αλλαγές στη νομοθεσία μας χάρη σκοπιμοτήτων, ίσως συχνότατα, -αυτό να το δεχθώ- τότε αυτή η θεσμική, ας μου επιτραπεί να πω, κακοδαιμονία αποτελεί έναν πρόσθετο λόγο για να δημιουργούνται δυσκολίες ως προς τον τρόπο με τον οποίο η Πολιτεία θα προσεγγίσει και θα αντιμετωπίσει τα προβλήματα, τα οποία προκαλούνται λόγω της λειτουργίας των ηλεκτρονικών ιδιαιτέρως Μέσων Eνημέρωσης.

Πρέπει, λοιπόν -και είναι πολύ σημαντικό μια και αντιμετωπίζουμε την πρόταση νόμου του Κόμματος της Αξιωματικής Αντιπολίτευσης- να εξασφαλίσουμε μία διάρκεια και μία ηρεμία στο ραδιοτηλεοπτικό τοπίο, στο πλαίσιο και στο περιεχόμενο του ραδιοτηλεοπτικού τοπίου, προχωρώντας σε σαφείς κανόνες δικαίου, οι οποίοι θα έχουν μία προοπτική. Πρέπει να επιδείξουμε την ανάλογη ευθύνη, ψυχραιμία, σοβαρότητα και προνοητικότητα. Δε θα δεχθώ αυτόν το μοιρολατρικό τρόπο με τον οποίο και ο κ. Κεφαλογιάννης σήμερα προσέγγισε τις συνέπειες, οι οποίες παράγονται από τη λειτουργία των ηλεκτρονικών Μέσων Ενημέρωσης. Γιατί βεβαίως υπάρχουν τα προγράμματα, τα οποία έχω ονομάσει σε άλλη περίπτωση, ως σκουπιδόπιτα, που προσφέρεται στο τηλεοπτικό κοινό, 

Σελίδα 5105 

αλλά δε νομίζω ότι η διαπαιδαγώγηση των νέων πολιτών της Χώρας μας, κύριε συνάδελφε, είναι αγωγή στη Δημοκρατία, όταν από τα δικά μας χείλη ακούγονται φράσεις σαν αυτές που είπατε εσείς, περί πολιτικής σήψης, περί παρακμής, περί, εν πάση περιπτώσει, ηθικής αποδιάρθρωσης των πάντων σ'αυτήν την κοινωνία.

Δεν είναι σωστό αυτό το μήνυμα που δίνουμε. Πρέπει να επιβεβαιώνουμε κάθε φορά τη βούλησή μας να αντιμετωπίσουμε τα προβλήματα που δημιουργούνται και ως εγγυητές, να αναλάβουμε τις ευθύνες μας, για να λύσουμε τα προβλήματα αυτά.

Η νομοθέτηση στον ευαίσθητο χώρο των Μέσων Επικοινωνίας, είναι ένα από τα δυσκολότερα νομικά εγχειρήματα. Και αυτό, γιατί ο νομοθέτης είναι αναγκασμένος να προβεί σε μια ιδιαίτερα λεπτή εξισορρόπηση, σταθμίζοντας αντιτιθέμενα και ίσης αξίας πολλές φορές, αγαθά και κοινωνικές αξίες. 

Το συνηθέστερο πρόβλημα, που καλούμαστε να λύσουμε στις συγκεκριμένες περιπτώσεις, σχετίζεται με το ότι από τη μία πρέπει να δούμε τα θέματα, τα οποία αφορούν τη συνταγματικά κατοχυρωμένη ελευθερία της έκφρασης των πολιτών και από την άλλη τα θέματα της επίσης συνταγματικά κατοχυρωμένης ανάγκης, να προστατευθούν αξίες και αγαθά, όπως είναι η αντικειμενική, ποιοτική, πλουραλιστική πληροφόρηση και ενημέρωση και ψυχαγωγία, ή κάποιο από τα κλασσικά δημόσια συμφέροντα, όπως είναι η Δημόσια Τάξη, η Ασφάλεια και η Εθνική 'Αμυνα.

Σταθμίζοντας αυτές τις αντιτιθέμενες αξίες, θα πρέπει να λάβουμε υπόψη μας, ότι στο χώρο των Mέσων Eνημέρωσης, πέραν των δημοσίων ραδιοτηλεοπτικών Mέσων, δραστηριοποιούνται πλέον και ιδιωτικές επιχειρήσεις, η οικονομική και επιχειρηματική ελευθερία των οποίων είναι και αυτή συνταγματικά κατοχυρωμένη.

Η στάθμιση, λοιπόν, γίνεται δυσκολότερη, καθώς -και οι τελευταίες εξελίξεις ειναι αψευδείς μάρτυρες- τα Mέσα αυτά, αναπτύσσουν δραστηριότητες σε νέους τομείς και έχουμε την καλωδιακή, την ψηφιακή και τη δορυφορική τηλεόραση, διαφημιστικές εταιρείες παραγωγής και διανομής προγραμμάτων και αποτέλεσμα αυτής της δραστηριότητας, είναι ο υπαρκτός ανά πάσα στιγμή κίνδυνος, να διαπλακούν οι δραστηριότητες αυτές επικίνδυνα, με άσχετες προς το κύριο αντικείμενό τους δραστηριότητες. Είναι τα περίφημα θέματα της διαπλοκής, για τα οποία κατ' επανάληψη έχουμε συζητήσει.

Υπάρχει ένα θεσμικό πλαίσιο ισχυρότατο, ο ν. 2328. Η πολυφωνία η οποία υπάρχει, η αυτοφυής, ας την ονομάσω έτσι, πολυφωνία, ως φυσικό αίτημα και ανθρώπινη ανάγκη, πρέπει να καλλιεργείται. Την ευνοούμε. Πρέπει, όμως, μέσα από αλλεπάληλλους και αμφίδρομους ηθμούς, τα Μέσα πληροφόρησης και Ενημέρωσης, να παραμείνουν συστατικό στοιχείο στη δομή του δημοκρατικού πολιτεύματος και να μη μεταβάλλουν, εν ονόματι της ελευθερίας της λειτουργία τους, για να παρέχουν ενημέρωση στον Ελληνικό Λαό, σε ψευδοομοίωμα το δημοκρατικό πολίτευμα, έχοντας επιφυλάξει για τον εαυτό τους, το ρόλο του αυτόκλητου και θυμώδη κατήγορου και τιμητή των πάντων. Γιατί τα Μέσα Ενημέρωσης παρουσιάζονται σε μεγάλο βαθμό, ως νέος Ιανός, με δύο όψεις: Απέναντι στην πολιτική εξουσία, στο πολιτικό σύστημα, σε όλα τα Κόμματα εμφανίζονται ως εκπρόσωποι του Λαού, επισημαίνοντας αδυναμίες, λάθη και προβλήματα και καταγγέλλουν την πολιτική εξουσία, για τον τρόπο με τον οποίο αντιμετωπίζει την κοινωνική πραγματικότητα. Και από την άλλη, εμφανίζονται προς τον Ελληνικό Λαό, ως να είναι αυτά η υπέρτατη εξουσία, έχοντας λύσεις για όλα τα θέματα που απασχολούν τους πολίτες.

Η μάχη αυτή, την οποία δίνουμε όλοι οι πολιτικοί, συγκρινόμενοι με τα Μέσα Ενημέρωσης, είναι άνιση μάχη για μας. Γιατί εμείς κρινόμαστε στο πραγματικό επίπεδο, σ' αυτό καλούμεθα να ασκήσουμε την πολιτική μας και σ' αυτό το πραγματικό επίπεδο πρέπει να είναι ορατά τα αποτελέσματα αυτής της πολιτικής. Ενώ τα Μέσα Ενημερωσης κινούνται σε ένα φαντασιακό επίπεδο, δημιουργούν μία ψευδαίσθηση, έναν κόσμο, ο οποίος δεν είναι πραγματικός. Είναι ο κόσμος στον οποίο θα ήθελε, έστω για λίγη ώρα, να ζήσει ο ακροατής και ο τηλεθεατής, ένας κόσμος "καλύτερος", που δεν μπορεί η Κυβέρνηση, όλα τα Κόμματα, η πολιτική εξουσία, να προσφέρει στους πολίτες.

Η έλευσή μου στο Υπουργείο, κυρίες και κύριοι συνάδελφοι, συνέπεσε με την έναρξη εφαρμογής αυτού του νόμου που από τον Αύγουστο του 1995 με την ψήφιση από την συντριπτικά μεγάλη πλειοψηφία της Ελληνικής Βουλής, αποτελεί το νομικό καθεστώς το οποίο διέπει τη λειτουργία των ιδιωτικών μέσων ενημέρωσης στην Πατρίδα μας.

Δύο είναι οι πυλώνες, δύο είναι τα στηρίγματα τα οποία ο νόμος αυτός έχει προβλέψει για τη λειτουργία των μέσων ενημέρωσης και την κρίση ή τον έλεγχο, το δικό μας, για τη λειτουργία των μέσων ενημέρωσης. Αφ' ενός υπάρχουν τα θέματα της ποιότητας των προγραμμάτων και αφ' ετέρου υπάρχουν τα θέματα -είναι ο άλλος πυλώνας-της νομιμότητας και της διαφάνειας στο χώρο των μέσων ενημέρωσης.

Ως προς την ποιότητα των προγραμμάτων των ηλεκτρονικών μέσων ενημέρωσης, υπάρχει η ανεξάρτητη διοικητική αρχή, το Εθνικό Συμβούλιο Ραδιοτηλεόρασης, που κατά το Σύνταγμα έχει επιφορτισθεί με το καθήκον να ελέγχει αν τα εκπεμπόμενα ραδιοτηλεοπτικά προγράμματα ανταποκρίνονται στη συνταγματική επιταγή, ώστε να διαθέτουν ένα επίπεδο ποιότητας, αντικειμενικότητας, πλουραλισμού, όπως προβλέπεται στα άρθρα 14 και 15 του Συντάγματος της Χώρας μας. Και βεβαίως το Συμβούλιο Ραδιοτηλεόρασης, με τους κώδικες δεοντολογίας που εκδίδει, είναι αυτό το οποίο ελέγχοντας την τήρησή τους μπορεί να προστατεύσει τους πολίτες, την προσωπικότητά τους, τον ιδιωτικό βίο, να προστατεύσει τους ανηλίκους.

Κατά το νόμο όμως και ο κάθε πολίτης έχει τη δυνατότητα, προσφεύγοντας στο Συμβούλιο Ραδιοτηλεόρασης είτε στα αρμόδια δικαστήρια, να ζητήσει επανόρθωση αν θεωρήσει ότι θίγεται η προσωπικότητά του από κάποιο ραδιοτηλεοπτικό πρόγραμμα και να απαιτήσει να επιβληθούν στον υπαίτιο αυστηρότατες κυρώσεις. Είναι μια διαδικασία, η οποία σε πολύ μικρή κλίμακα έχει αξιοποιηθεί από τους 'Ελληνες πολίτες. Πιστεύω το μέλλον να δικαιώσει αυτήν τη νομοθετική πρόβλεψη και οι πολίτες είτε ως μονάδες είτε στο πλαίσιο ενώσεων τηλεθεατών, μία συλλογική προσπάθεια η οποία πρέπει επιτέλους -και προτρέπω σε αυτό τους 'Ελληνες πολίτες- να πάρει σάρκα και οστά, να υπερασπιστούν τα συμφέροντά τους ως ακροατές ή ως τηλεθεατές.

Το Συμβούλιο Ραδιοτηλεόρασης -για να μιλήσουμε για τα θέματα δεοντολογίας ή ελέγχου της ποιότητας των ραδιοτηλεοπτικών προγραμμάτων- είναι πλήρης ανεξάρτητη διοικητική αρχή. Δεν έχει οποιαδήποτε εξάρτηση από την Κυβέρνηση ή το Κράτος και πολύ κακώς συνάδελφος της Νέας Δημοκρατίας θεώρησε πως η Κυβέρνηση έχει την πλειοψηφία επειδή, όπως είπε ο Πρόεδρος, ορίζεται από το Κράτος. Ο πρόεδρος, με τον αναπληρωτή του, ορίζονται από τον Πρόεδρο της Βουλής. Ο Πρόεδρος της Βουλής δεν ανήκει στην Εκτελεστική Εξουσία!

Πρέπει δε να πω ότι το Συμβούλιο Ραδιοτηλεόρασης με την παρούσα, τουλάχιστον, σύνθεση, έχει λάβει σχεδόν όλες του τις αποφάσεις με πλειοψηφίες τέτοιες, οι οποίες υπερβαίνουν τα κομματικά σύνορα. 'Οπως γνωρίζετε, τα μέλη του Συμβουλίου Ραδιοτηλεόρασης ορίζονται με προτάσεις των πολιτικών Κομμάτων. Με προτάσεις των πολιτικών Kομμάτων όχι για να εκπροσωπούνται τα πολιτικά Kόμματα και οι ορισθέντες να αποτελούν εκπροσώπους πολιτικών κομμάτων στο πλαίσιο λειτουργίας του Συμβουλίου Ραδιοτηλεόρασης, αλλά τα Kόμματα, έχουν, την ευθύνη, να υποδείξουν τα πρόσωπα κύρους και ικανοτήτων τα οποία μπορούν να ανταποκριθούν στο ρόλο που έχουμε προσδώσει στο Συμβούλιο Ραδιοτηλεόρασης.

Το Συμβούλιο Ραδιοτηλεόρασης μετά από μία περιπετειώδη πορεία από τότε που πρωτοϊδρύθηκε με πρόεδρο τον κ. Δακτόγλου -μια πολύ σωστή σύλληψη- έφτασε σήμερα να είναι ένα όργανο και με σημαντικές εξουσίες και με την απαραίτητη υποδομή προκειμένου να ανταποκριθεί στο ρόλο του.

Σελίδα 5106 

'Οταν ιδρύθηκε το Συμβούλιο Ραδιοτηλεόρασης δεν ήταν τίποτε άλλο παρά ένα διοικητικό συμβούλιο. Και όμως, μετά το ν. 2173/1993 και το προεδρικό διάταγμα που ακολούθησε, το Συμβούλιο Ραδιοτηλεόρασης απέκτησε δύο τμήματα και απέκτησε υπαλλήλους που το ενισχύουν στο έργο του.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

Πρόσφατα δε, με το προεδρικό διάταγμα, που εκδώσαμε τον Αύγουστο του 1996, δημιουργήσαμε, στο πλαίσιο του Συμβουλίου Ραδιοτηλεόρασης, ένα ακόμη τμήμα, το Τμήμα Ελέγχου Διαφάνειας, όπως ονομάστηκε και προβλέπουμε τη στελέχωσή του με σημαντικό αριθμό ειδικών επιστημόνων και εμπειρογνωμόνων, προκειμένου το Συμβούλιο Ραδιοτηλεόρασης να αντιμετωπίσει και τα θέματα διαφάνειας, δηλαδή τα προβλήματα που προκύπτουν εκ της διαπλοκής δραστηριοτήτων στο ραδιοτηλεοπτικό τομέα.

Οι εξουσίες οι οποίες δόθηκαν με το ισχύον νομικό καθεστώς στο Συμβούλιο Ραδιοτηλεόρασης είναι απόλυτες. Δεν έχει συμβουλευτικό χαρακτήρα, όπως κακώς ανέφερε κάποιος συνάδελφος πριν.

Το Συμβούλιο Ραδιοτηλεόρασης έχει απόλυτη εξουσία να εκδίδει τους κώδικες δεοντολογίας -τρεις κώδικες- για τις ενημερωτικές εκπομπές, για τις ψυχαγωγικές εκπομπές και για τα διαφημιστικά προγράμματα.

Το Συμβούλιο Ραδιοτηλεόρασης είναι αυτό το οποίο επιβάλλει κυρώσεις και πρόστιμα. Είναι αυτό το οποίο αποφασίζει για τις ποινές που επιβάλλονται στα ραδιοτηλεοπτικά μέσα.

Το Συμβούλιο Ραδιοτηλεόρασης είναι αυτό το οποίο εκδίδει και παραχωρεί τις άδειες για τις ραδιοφωνικές και τις τηλεοπτικές συχνότητες.

Ο Υπουργός μπορεί να προβαίνει μόνο -και αυτή είναι μία εγγύηση που πρέπει να υπάρξει- σε έλεγχο νομιμότητας -και όχι σε όλες τις περιπτώσεις- για αποφάσεις οι οποίες λαμβάνονται από το Συμβούλιο Ραδιοτηλεόρασης. Οι δε πράξεις τις οποίες εκδίδει ο Υπουργός είναι πράξεις οι οποίες εκδίδονται με σύμφωνη γνώμη του Εθνικού Συμβουλίου Ραδιοτηλεόρασης και μόνο με σύμφωνη γνώμη του Εθνικού Συμβουλίου Ραδιοτηλεόρασης.

Στην πρόταση νόμου της Νέας Δημοκρατίας δίνεται η δυνατότητα στο Συμβούλιο Ραδιοτηλεόρασης -αναφέρω ένα παράδειγμα- να αποφασίζει εκείνο για τα κριτήρια βάσει των οποίων θα δοθούν οι ραδιοφωνικές και τηλεοπτικές άδειες. Αυτό ήδη προβλέπεται από το νόμο. Τα κριτήρια προβλέπονται με εξαντλητική λεπτομέρεια στο υπάρχον νομικό καθεστώς, ώστε η βαθμολόγηση να γίνεται με βάση αυτά τα κριτήρια, τα οποία χρησιμοποιούνται προκειμένου να βαθμολογηθούν όλες οι αιτήσεις.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Σας είπα ότι υπήρξαν τεχνολογικές εξελίξεις κύριε Υπουργέ. Δε με παρακολουθήσατε.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Γιατί με διακόπτετε;

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Κεφαλογιάννη.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Και πιστεύουμε ότι αυτός είναι ο ασφαλέστερος τρόπος για να υπάρξει αντικειμενικότητα και αμεροληψία σε μία διαδικασία η οποία πολλοί μπορεί να υποθέσουν ότι υποκρύπτει παγίδες και πειρασμούς πολλούς.

Εσείς λέτε να δοθεί η δυνατότητα στο Συμβούλιο Ραδιοτηλεόρασης, να αποφασίζει ποια είναι τα κριτήρια. Και όχι με νομοθετική ρύθμιση. Μια εν λευκώ εξουσιοδότηση δηλαδή. Ρύθμιση που είναι και αμφίβολης συνταγματικότητας, δοθέντος ότι αυτή η εν λευκώ εξουσιοδότηση μπορεί ανά πάση στιγμή να χρησιμοποιείται από το Συμβούλιο Ραδιοτηλεόρασης με την εκάστοτε σύνθεσή του, ώστε τα κριτήρια αυτά να αλλάζουν. Με αποτέλεσμα τότε να μπορεί να κατηγορηθεί το Συμβούλιο Ραδιοτηλεόρασης ή η Πολιτεία ότι επιδίδεται σε ένα παίγνιο σκοπιμοτήτων, προκειμένου να παραχωρήσει άδειες σ' αυτούς τους οποίους ευνοεί, προβλέποντας κάθε φορά τέτοια κριτήρια τα οποία να φωτογραφίζουν το ενδιαφέρον συγκεκριμένων υποψηφίων.

Ως προς τα θέματα της διαφάνειας και αυτής της περίφημης, της περιλάλητης διαπλοκής πρέπει να πω, ότι οι ρυθμίσεις οι οποίες υπάρχουν είναι πρωτοποριακές σε ευρωπαϊκό επίπεδο. Αναγνωρίζουμε ότι τα προβλήματα, λόγω της ιδιομορφίας των μέσων, είναι δύσκολο να αντιμετωπισθούν.

Στο τελευταίο Συμβούλιο Υπουργών Οπτικοακουστικών Μέσων, στο οποίο έλαβα μέρος, διατυπώσαμε την πρόταση ως Χώρα, να ιδρυθεί σε κοινοτικό επίπεδο μία αρχή, η οποία θα συντονίζει και θα παρακολουθεί ακριβώς όλους τους οργανισμούς ή τις αρχές που υπάρχουν στις χώρες της Κοινότητας, προκειμένου τα θέματα διαπλοκής ή διαφάνειας να αντιμετωπισθούν με τον αποτελεσματικότερο τρόπο. Το θέμα αυτό βρίσκεται σ' ένα καθεστώς ρευστότητας. Το Ευρωπαϊκό Κοινοβούλιο στα θέματα συγκέντρωσης έχει διατυπώσει κάποιες προωθημένες προτάσεις. Η Κομισιόν είναι πιο επιφυλακτική να προχωρήσει σε αυστηρές ρυθμίσεις. Εμείς -και είναι εύκολο αυτό να το διαπιστώσει ο οποιοσδήποτε, συγκρίνοντας τις διατάξεις που ισχύουν σε κάθε χώρα- έχουμε τις πλέον προωθημένες και αυστηρές διατάξεις στο συγκεκριμένο τομέα.

Και βεβαίως, υπάρχουν, όταν μιλούμε για διαφάνεια, τα θέματα που αφορούν τη γνώση των στοιχείων ταυτότητας κάθε μιας των επιχειρήσεων που δραστηριοποιούνται στο ραδιοτηλεοπτικό χώρο. Είναι μεταξύ των άλλων ένα μέσο η περίφημη ονομαστικοποίηση των μετοχών των εταιρειών του χώρου αυτού.

Υπάρχει το θέμα της εγκαθίδρυσης ασυμβιβάστων ιδιοτήτων για δραστηριότητες, οι οποίες είναι συναφείς, δραστηριότητες που αναπτύσσονται στο ραδιοτηλεοπτικό χώρο. Και υπάρχει και το θέμα της αντιμετώπισης της συγκέντρωσης της δύναμης σε λίγα πρόσωπα.

Στο θέμα της ονομαστικοποίησης των μετοχών έχει παραχθεί ένα σπουδαίο έργο. Το έργο αυτό, το οποίο ίσως δεν το γνωρίζετε, δίνει τη δυνατότητα σήμερα σε οποιονδήποτε πολίτη να γνωρίζει ποιο είναι το μετοχολόγιο των επιχειρήσεων που συναλλάσσονται με το Δημόσιο, γιατί ακριβώς αυτό έχει ενδιαφέρον.

Ο κ. Κεφαλογιάννης, άλλωστε, σωστά είπε μιλώντας στην Κοινοβουλευτική Επιτροπή, ότι πρέπει να δούμε ποια συνάφεια υπάρχει μεταξύ επιχειρήσεων, που αναλαμβάνουν τεχνικά έργα ή προμηθεύουν το Δημόσιο με προϊόντα ή υπηρεσίες και επιχειρήσεων οι οποίες δραστηριοποιούνται στο ραδιοτηλεοπτικό χώρο.

Υπάρχει δυνατότητα, λοιπόν, στον οποιονδήποτε να γνωρίζει τα στοιχεία ταυτότητας των εταιρειών αυτών που αναλαμβάνουν δημόσια έργα ή προμήθειες για λογαριασμό του Δημοσίου -ανώνυμες εταιρείες ή εταιρείες περιορισμένης ευθύνης- πρώτα-πρώτα μέσω των ειδικών Τευχών της Εφημερίδας της Κυβέρνησης, όπου τα στοιχεία αυτά αναγράφονται υποχρεωτικά βάσει της νομοθεσίας περί ανωνύμων εταιρειών. Από εκεί και πέρα, συγκεκριμένα ποια, οι εταιρείες που αναλαμβάνουν έργα και προμήθειες για το Δημόσιο, προσκομίζουν στις αναθέτουσες αρχές το μετοχολόγιό τους και όλα τα εταιρικά στοιχεία τους, ώστε να είναι γνωστά σε μας απολύτως τα στοιχεία της ταυτότητάς τους.

Βεβαίως, το προεδρικό διάταγμα, το οποίο κατακρίνετε, προβλέπει ότι τα στοιχεία αυτά είναι ανά πάσα στιγμή διαθέσιμα στα αρμόδια δικαστήρια ή στις Εξεταστικές Επιτροπές της Βουλής, οι οποίες ασχολούνται με κάποιο αντικείμενο για το οποίο θα πρέπει, προκειμένου να αποφασίσουν ...

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Μου επιτρέπετε διακοπή;

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Μη βιάζεστε. Βιάζεστε πάρα πολύ.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Φάσκετε και αντιφάσκετε.

ΠΡΟΕΔΡΕΥΩΝ (Λουκάς Αποστολίδης): Κύριε Κεφαλογιάννη, σας παρακαλώ σεβασθείτε το Προεδρείο. Εάν θέλετε να ζητήσετε το λόγο, να σας πω ότι θα τον έχετε στη συνέχεια.

Σελίδα 5107 

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Με την άδεια του Προεδρείου να κάνω μία διακοπή;

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): 'Οχι, δεν επιτρέπω.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Αφήστε με να πω μία κουβέντα.

ΠΡΟΕΔΡΕΥΩΝ (Λουκάς Αποστολίδης): Θα έχετε δευτερολογία, κύριε Κεφαλογιάννη, για να απαντήσετε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Λέγει αντιφατικά πράγματα ο κύριος Υπουργός.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κύριε Κεφαλογιάννη, γιατί εκνευρίζεστε; Μιλήσατε με άνεση χωρίς διακοπές.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δεν εκνευρίζομαι.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Υπουργέ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Είναι κακό παράδειγμα το να ομιλείτε με αυτό τον τρόπο, όταν γνωρίζετε ότι έχετε δυνατότητα στην ομιλία σας να θίξετε θέματα, τα οποία πιστεύω ότι έχουν ενδιαφέρον.

ΓΕΩΡΓΙΟΣ ΣΟΥΡΛΑΣ: Ο τρόπος σας πείραξε.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Και επί της ουσίας δέχομαι διακοπή. Και αν είναι πρόκληση αυτό δέχομαι τη διακοπή.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, με συγχωρείτε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Μία κουβέντα με την άδεια του Προεδρείου.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε Κεφαλογιάννη!

Δε νομίζω ότι είναι ωραία η εικόνα αυτή, ούτε βοηθάει αν θέλετε και επί της ουσίας το διάλογο μέσα σε αυτή την Αίθουσα. Θα σας παρακαλέσω, από τη στιγμή που ο κύριος Υπουργός δεν επιτρέπει διακοπή...

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): 'Οχι, επιτρέπω.

ΠΡΟΕΔΡΕΥΩΝ (Λουκάς Αποστολίδης): Επιτρέπετε διακοπή,κύριε Υπουργέ;

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Με συγχωρείτε, δεν επιτρέπω γενικώς διακοπές όταν ομιλώ, αλλά αφού ζητάει να θέσει κάποιο θέμα ο κ. Κεφαλογιάννης, ευχαρίστως να τον ακούσω.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Κεφαλογιάννη.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, μας είπατε στην πρώτη αποστροφή του λόγου σας, ότι κάθε πολίτης μπορεί να βρει και να δει το μετοχολόγιο και να κάνει τη διασταύρωση της ονομαστικοποίησης των μετοχών των ιδιοκτητών Μέσων Μαζικής Ενημέρωσης -που είναι πραγματικά ονομαστικοποιημένες και των μετοχολόγιων των προμηθευτικών εταιρειών και εταιρειών δημοσίων έργων. Αυτό μας είπατε. Και στη συνέχεια μας λέτε, ότι δεν μπορεί καμία άλλη επιτροπή, δεν μπορεί κανείς άλλος, παρά μόνο οι Ειδικές Εξεταστικές Επιτροπές της Βουλής και αρμόδια δικαστικά όργανα να λάβουν γνώση των μετοχολογικών αυτών. Τι από τα δύο ισχύει; Γιατί εγώ θα σας δώσω την απάντηση του Υπουργού Εθνικής Οικονομίας κ. Παπαντωνίου σε ερώτησή μου στις 5 Νοεμβρίου 1996, ο οποίος επί λέξει λέει τα εξής: "Με βάση το π.δ. 82/1996 παράγραφο 1 και 2 του άρθρου 4 δεν επιτρέπεται να γνωστοποιούνται σε κανένα απολύτως πρόσωπο ή δημόσια αρχή παρά μόνο στα αρμόδια δικαστήρια και στις Ειδικές Εξεταστικές Επιτροπές της Βουλής, τα μετοχολόγια των εταιρειών των προμηθευτικών και των δημοσίων έργων".

Τι από τα δύο ισχύει γιατί εσείς άλλα λέτε και άλλα καταθέτει εγγράφως ο Υπουργός Εθνικής Οικονομίας.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κύριε Κεφαλογιάννη, είναι ευχάριστο το ότι είσθε πολύ νέος γι'αυτό δεν πρέπει να βιάζεστε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: 'Εχουμε την ίδια κοινοβουλευτική θητεία.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): 'Εχετε τη ζωή μπροστά σας. Αν με αφήνατε να ολοκληρώσω τις σκέψεις μου, θα είχατε λάβει ήδη απάντηση. 

Υπέθεσα ποιο θέμα θέλατε να θέσετε γιατί το συζητήσαμε κατ'επανάληψη και στην Κοινοβουλευτική Επιτροπή και στην Επιτροπή Θεσμών. Είπατε εσείς ο ίδιος και στην Επιτροπή -αναφέρεται και στο Πρακτικό της συνεδρίασης της Κοινοβουλευτικής Επιτροπής- ότι σημασία έχει να γνωρίζουμε του τι συνάφεια υπάρχει μεταξύ δραστηριοτήτων στον χώρο της ραδιοτηλεόρασης και εταιρειών οι οποίες αναλαμβάνουν τεχνικά δημόσια έργα ή δημόσιες κρατικές προμήθειες.

Αυτό το οποίο έχει αξία όπως σωστά το θέτετε, είναι να γνωρίζουμε τη διαπλοκή που υπάρχει για εταιρείες, οι οποίες αναλαμβάνουν για λογαριασμό του Δημοσίου κάποιο έργο, όχι γενικώς και αορίστως για κάποια εταιρεία. Εκεί υπάρχουν και επιχειρηματικά συμφέροντα, από επιχειρηματίες, οι οποίοι πολλοί εξ αυτών δεν έχουν καμία δουλειά με το Δημόσιο. Αντιλαμβάνεσθε πως δεν είναι λογικό, παρά το ότι γίνεται και αυτό. Μην το σχολιάζετε πάλι λέγοντας ότι αυτό αποδεικνύει πως δε θέλουμε να προχωρήσουμε σε βάθος τη διαφάνεια. Βιάζεστε, αυτοπαγιδεύεσθε και αυτοεκτίθεσθε. Θα ολοκληρώσω και θα δευτερολογήσετε για να δω τότε τι θα πείτε στη δευτερολογία σας.

Αλλά και για τις τεχνικές εταιρείες, οι οποίες δε συμμετέχουν σε οποιαδήποτε διαδικασία για να αναλάβουν δημόσιο έργο, πρέπει να σας πω, ότι υπάρχουν τα στοιχεία αυτά στο μητρώο εργοληπτικών επιχειρήσεων. Υπάρχει το μητρώο εργοληπτικών επιχειρήσεων. Είναι γνωστά τα στοιχεία αυτά. Και πρέπει να σας πω, ότι και στη μία και στην άλλη περίπτωση εμείς με το π.δ.310/1996 υποχρεώνουμε όλες εκείνες τις εταιρείες, οι οποίες ενδιαφέρονται να έχουν μία σύμβαση για έργο οποιασδήποτε μορφής με το Δημόσιο, να καταθέσουν το μετοχολόγιό τους και όχι μόνο στο Τμήμα Ελέγχου Διαφάνειας, στο Συμβούλιο Ραδιοτηλεόρασης για το οποίο μίλησα, προκειμένου να εκδίδεται πλέον -όπως προβλέπεται στο άρθρο 10 του συγκεκριμένου προεδρικού διατάγματος- το καλούμενο πιστοποιητικό διαφάνειας.

Στο χώρο της ραδιοτηλεόρασης υπάρχουν επιχειρήσεις τηλεοπτικές, ραδιοφωνικές, εντύπων μέσων, διαφημιστικές, εταιρείες παραγωγής οπτικοακουστικών έργων, εταιρείες μετρήσεων και ερευνών της κοινής γνώμης. Και βεβαίως χωρίς να ανήκουν σε αυτό το χώρο, αλλά λόγω της υπάρχουσας συνάφειας για την οποία μιλούμε και της διαπλοκής, μας ενδιαφέρει να δούμε τη σχέση αυτών των επιχειρήσεων μεταξύ τους για να αντιμετωπίσουμε τα φαινόμενα συγκέντρωσης και των επιχειρήσεων αυτών με τις επιχειρήσεις που αναλαμβάνουν δημόσια τεχνικά έργα ή δημόσιες κρατικές προμήθειες.

Το πιστοποιητικό διαφάνειας, το οποίο εκδίδει το Τμήμα Ελέγχου Διαφάνειας του Συμβουλίου Ραδιοτηλεόρασης, αποτελεί απαραίτητη προϋπόθεση και όρο νομιμότητας της σύμβασης. 'Οποιος θέλει να αναλάβει προμήθεια για λογαριασμό του Δημοσίου ή τεχνικό έργο, θα πρέπει να καταθέσει τα στοιχεία της ταυτότητάς του στο Συμβούλιο Ραδιοτηλεόρασης. Το Συμβούλιο Ραδιοτηλεόρασης αξιοποιώντας το μητρώο, το αρχείο που διαθέτει, εκδίδει μέσω του προέδρου το πιστοποιητικό διαφάνειας, το οποίο επισυνάπτεται στη σύμβαση και χωρίς το οποίο η σύμβαση είναι άκυρη. Και αυτό ώστε να αντιμετωπίσουμε τα θέματα διαπλοκής και αδιαφάνειας.

Θα επανέλθω στη δευτερολογία μου με περισσότερες λεπτομέρειες, αν χρειαστεί.

'Οσον αφορά το θέμα συγκέντρωσης δύναμης αντιμετωπίζεται με την πρόβλεψη που κάνει ο νόμος, υποχρεώνοντας τους συγγενείς μέχρι ορισμένου βαθμού να αποδεικνύουν την επιχειρηματική και οικονομική αυτοτέλειά τους. Πουθενά στην Ευρώπη δε γίνεται, πουθενά στον πολιτισμένο κόσμο πλήρης απολογισμός. Υπάρχουν τα ασυμβίβαστα π.χ. κάποιος δεν μπορεί να συμμετέχει παρά μόνο σε δύο από τις τρεις δραστηριότητες στο χώρο των Μέσων Ενημέρωσης, τηλεόρ-

Σελίδα 5108 

αση, ραδιόφωνο, εφημερίδες ή όποιος συμμετέχει σε τηλεοπτική, ραδιοφωνική επιχείρηση δεν μπορεί να συμμετέχει σε επιχείρηση, η οποία αναλαμβάνει δημόσια τεχνικά έργα ή κρατικές προμήθειες.

Αυτά προβλέπονται και υπάρχει ο μηχανισμός ήδη για να προβαίνουμε σε συλλογή στοιχείων και σε διασταύρωση τους, προκειμένου να πιστοποιούμε ότι τηρείται η νομιμότητα και η διαφάνεια στη συγκεκριμένη περίπτωση.

'Οσον αφορά τώρα τη συγκέντρωση για την οποία έγινε τόσος λόγος, πιστεύω, ότι οι ρυθμίσεις είναι και εδώ προωθημένες. Γιατί καθένας, πρέπει να αποδείξει την οικονομική και επιχειρηματική του αυτοτέλεια. Νομίζω ότι θα ήταν αντισυνταγματικό να επανέλθουμε στο θεσμό της οικογενειακής ευθύνης. Θα γνωρίζετε ότι κάποτε, δεν επιτρεπόταν στην ίδια πόλη, στην πρωτεύουσα ενός νομού της ελληνικής υπαίθρου δύο αδελφοί να έχουν δύο φροντιστήρια. Αν ξαναγυρίσουμε σε τέτοιες διαδικασίες οικογενειακής ευθύνης, πιστεύω ότι παραβιάζουμε τη συνταγματική πρόβλεψη για επαγγελματική και οικονομική ελευθερία.

Και όμως, πρέπει να σας πω, αναφερόμενος και πάλι στη συζήτηση που γίνεται αυτή την περίοδο στο πλαίσιο της Ευρωπαϊκής 'Ενωσης της Κομισιόν και του Ευρωκοινοβουλίου, πως τα θέματα αυτά συγκέντρωσης δύναμης είναι σημαντικά και είμαστε έτοιμοι να δεχθούμε οποιαδήποτε πρόταση μπορεί να οδηγήσει σε καλύτερα αποτελέσματα.

Ο νόμος αυτός εφαρμόζεται. Είπε ο κ.Κεφαλογιάννης ότι δεν έχουν εκδοθεί ούτε έξι από τη σωρεία των κανονιστικών πράξεων που προβλέπει αυτός ο νόμος. Ο πίνακας είναι στη διάθεσή σας.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Από την απάντησή σας.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Είναι στη διάθεσή σας. Μια και μιλάμε για ταχύτητα, κύριε Κεφαλογιάννη, φαίνεται ότι έχετε υποτιμήσει τη δυνατότητά μας να παράγουμε έργο, γιατί αυτή η απάντηση είναι απάντηση προ μηνών. Σας λέω, λοιπόν, για να απαντήσω και στους συναδέλφους,ότι για την ονομαστικοποίηση των μετοχών των ελληνικών ανωνύμων εταιρειών, έχει εκδοθεί το προεδρικό διάταγμα, έχει γίνει ρύθμιση, έχει διατυπωθεί το 310/1996 διάταγμα-κορμός, το οποίο είναι συμπύκνωση πέντε κανονιστικών πράξεων, τις οποίες έπρεπε να εκδώσουμε, του άρθρου 1 παράγραφος 25, του άρθρου 6 παράγραφος 18, του άρθρου 10 παράγραφος 8, του άρθρου 11 παράγραφος 7 και του άρθρου 13 παράγραφος 24. Τα αναφέρω, για να υπάρχει και καταγραφή και για να μη θεωρηθεί ότι ισχυρίζομαι πράγματα που δεν ισχύουν.

Τροποποιήσαμε το άρθρο 12 του ν.2328 με απόλυτη επιτυχία και με τη συναίνεση όλων των Πλευρών, για το περίφημο θέμα του αγγελιόσημου. Πολύ σωστά έψεξε ο κ.Δημαράς το καθεστώς το οποίο υπήρχε επί των ημερών σας. Δεν το ρυθμίσατε. 'Εδινε τη δυνατότητα σε ιδιοκτήτες Μέσων Μαζικής Ενημέρωσης να εισπράττουν το αγγελιόσημο και να μην το αποδίδουν στα δικαιούχα ασφαλιστικά ταμεία και να τζιράρουν αυτά τα χρήματα για μια μεγάλη χρονική περίοδο.

Με τη ρύθμιση στην οποία προχωρήσαμε, τα χρήματα αυτά κατατίθενται σε συγκεκριμένο λογαριασμό τραπεζικό, και αποδίδονται απευθείας στα ασφαλιστικά ταμεία, χωρίς οι ιδιοκτήτες των Μέσων να έχουν την οποιαδήποτε συμμετοχή στη διαδικασία είσπραξης και απόδοσης αυτού του κοινωνικού πόρου.

Υπάρχει ο χάρτης συχνοτήτων για τα ραδιόφωνα. Είναι πραγματικά μια επαναστατική ρύθμιση που παίρνει σάρκα και οστά. Αυτή την ώρα, οι αιτήσεις, οι οποίες έχουν υποβληθεί, εξετάζονται. Η εξέταση αυτή, είναι στο τελευταίο στάδιο προκειμένου να διαπιστωθεί η συνδρομή όλων των νομίμων προϋποθέσεων, όσον αφορά την τήρηση των ασυμβιβάστων μεταξύ συγγενών δραστηριοτήτων αφ'ενός και αφ'ετέρου όσον αφορά στην αποφυγή συγκέντρωσης δύναμης στα χέρια ολίγων πολιτών, προκειμένου αμέσως μετά σε επόμενο στάδιο, το Συμβούλιο Ραδιοτηλεόρασης με τα κριτήρια, που με εξαντλητική λεπτομέρεια προβλέπει ο νόμος, να παραχωρήσει τις άδειες για τις ραδιοφωνικές συχνότητες. Θα ακολουθήσει η ίδια διαδικασία για τις τηλεοπτικές συχνότητες. Είναι ένα έργο που πραγματικά δεν έχει προηγούμενο.

Νομίζω, λοιπόν, ότι αν σε όλα αυτά προσθέσουμε δύο πολύ σημαντικές πρωτοβουλίες που εξυπηρετούν και τη διαφάνεια και την εξυγίανση στη λειτουργία του πολιτικού συστήματος, ή στη σχέση του πολιτικού συστήματος με άλλους κοινωνικούς ή επαγγελματικούς χώρους και φορείς, θα αντιληφθείτε ποιο είναι το πολύ σημαντικό έργο που έχει γίνει. Ολοκληρώθηκε και δημοσιεύεται το προεδρικό διάταγμα του άρθρου 14 παράγραφος 24 του ν.2328 το οποίο αφορά τη διαφάνεια ως προς την απασχόληση δημοσιογράφων σε γραφεία Τύπου ή υπηρεσίες δημοσίων σχέσεων του Κράτους ή των Οργανισμών του Δημοσίου.

Πρέπει να σας πω ότι θα γνωρίζουμε ανά πάσα στιγμή, όπως ο νόμος το προβλέπει, ποιοι απασχολούνται, και με τι αποδοχές, όπως επίσης και σε ποια μέσα ενημέρωσης, οι Οργανισμοί ή το Κράτος έχουν διοχετεύσει χρήματα προκειμένου να διαφημίσουν τα προϊόντα ή τις υπηρεσίες που παράγουν. Υπάρχει και το προεδρικό διάταγμα,που είναι στο τελικό του στάδιο και προωθείται σύντομα στο Συμβούλιο Επικρατείας, για τη νομοτεχνκή του επεξεργασία, σύμφωνα με το άρθρο 9, και αφορά τη διαφάνεια ως προς την κρατική διαφήμιση, την παραγωγή και την προβολή της. 'Ετσι το Κράτος αποιδιοποιείται την εξουσία που έχει να μοιράζει χρήματα -και είναι αρκετά τα δισεκατομμύρια- προκειμένου να ενισχύει τις φιλικές του σχέσεις με τα Μέσα Ενημέρωσης ή με μηχανισμούς διαφήμισης και προβολής προϊόντων του Κράτους που ασκούν και αυτοί την επιρροή τους. Αυτά θα γίνονται με διαφανή και αντικειμενικό τρόπο, ώστε ουδείς να μπορεί να κατηγορήσει το Κράτος, ότι για λόγους πολιτικών σκοπιμοτήτων χρησιμοποιεί τα χρήματα του Δημοσίου.

Πάντως τα μέσα ενημέρωσης δεν είναι ένας ουδέτερος αγωγός πληροφοριών προς την κοινή γνώμη, είναι ένας επιτήδειος διαχειριστής των ειδήσεων και των πληροφοριών. Και εμείς είμαστε μία από τις πηγές που παράγουμε πληροφορίες και ειδήσεις. Βεβαίως αυτό που αντιλαμβάνεται ο λήπτης, ο τελικός αποδέκτης, είναι η τηλεοπτική-ραδιοφωνική εκδοχή αυτού που γίνεται. Εμείς συμμετέχουμε σε μία συζήτηση και αυτό που θα γνωρίζουν οι εκλογείς μας για ο,τιδήποτε αφορά τη συζήτηση θα είναι αυτό το οποίο πληροφορούνται από τις εφημερίδες, τα ραδιόφωνα και τις τηλεοράσεις.

Αυτός, λοιπόν, ο επιτήδειος διαχειριστής καλό είναι να υπακούει σε κανόνες που είναι αυστηροί και δίκαιοι, αλλά καλό είναι και εμείς ξεπερνώντας βερμπαλισμούς και δημαγωγικές ρητορείες με ψυχραιμία, με ευθύνη και σοβαρότητα να σταθούμε απέναντι σ' ένα μεγάλο πρόβλημα που αντιμετωπίζουν όλες οι χώρες στον κόσμο, ώστε να δώσουμε τις καλύτερες λύσεις. Γιατί αυτό το οποίο απουσιάζει δεν είναι οι ρητορείες δεν είναι οι ρητορείες και τα μεγάλα λόγια, αλλά οι πράξεις, οι μικρές έστω, αλλά πολύ χρήσιμες πράξεις.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα, ότι τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα δύο μαθητές με δύο συνοδούς-καθηγητές από την Α' Τεχνική Επαγγελματική Σχολή Αθήνας.

Τους καλοσωρίζουμε στην Αίθουσα.

(Χειροκροτήματα από όλες τις Πτέρυγες της Βουλής)

Το λόγο έχει ο κύριος Κανταρτζής από την Πλευρά του Κ.Κ.Ε. για είκοσι λεπτά.

ΑΧΙΛΛΕΥΣ ΚΑΝΤΑΡΤΖΗΣ: Στην Εισηγητική Εκθεση της πρότασης νόμου που κατατέθηκε από το Κόμμα της Αξιωματικής Αντιπολίτευσης μπορούμε να πούμε ότι γίνονται ορισμένες σωστές διαπιστώσεις όσον αφορά την κατάσταση που υπάρχει σήμερα στα Μέσα Μαζικής Ενημέρωσης στον τόπο μας και ιδιαίτερα στα ραδιοτηλεοπτικά κανάλια. Δε θα σταθώ στο θέμα, αλλά εκείνο που για μας δε θίγεται, ενώ γίνονται σωστές επιμέρους επισημάνσεις είναι η κύρια αιτία που

Σελίδα 5109 

οδηγηθήκαμε σ' αυτό το φαινόμενο και που έχει σχέση με την πολιτική που ακολούθησαν και οι σημερινές, αλλά και οι προηγούμενες κυβερνήσεις και είναι συνυπεύθυνη και η Νέα Δημοκρατία.

Υπενθυμίζω ότι στον τελευταίο νόμο, τον 2328/1995, που είναι γνωστός σαν νόμος του Βενιζέλου, το Κ.Κ.Ε. όχι μόνο τον καταψήφισε αλλά και αποχώρησε από τη Βουλή, γιατί μ' αυτόν το νόμο, ενώ τυπικά επιχειρούνταν να μπει κάποια τάξη υποτίθεται σ' αυτά τα ζητήματα που εκκρεμούσαν στο χώρο Μαζικής Ενημέρωσης, στην πραγματικότητα όχι μόνο τάξη δεν έβαζε, αλλά έβαζε και πλάτες στους ιδιοκτήτες των Μέσων Μαζικής Ενημέρωσης και τους εξασφάλιζε ακόμα μεγαλύτερα προνόμια.

Αναφέρεται στην Εισηγητική Εκθεση, ούτε λίγο ούτε πολύ, ότι η κατάσταση αυτή είναι αποκλειστικά ελληνικό φαινόμενο, η κατάσταση που επικρατεί στα Μέσα Μαζικής Ενημέρωσης. Αυτή η διαπίστωση δεν ανταποκρίνεται κατά τη γνώμη μας στην πραγματικότητα. Η αλήθεια είναι ότι τα ίδια φαινόμενα παρατηρούνται και στις άλλες καπιταλιστικές χώρες και βέβαια στις μητροπόλεις του καπιταλισμού είναι ακόμα χειρότερα. Δεν πρέπει να μας διαφεύγει από την προσοχή από πού έρχονται οι διάφορες εκπομπές αυτές, οι οποίες έχουν κατ' επανάληψη σχολιαστεί, ότι είναι πατέντα από ξένα πρότυπα.

Η κατάσταση αυτή έχει σχέση κατά τη γνώμη μας με την προσπάθεια που γίνεται για τον έλεγχο στη διαμόρφωση της συνείδησης των εργαζομένων, για τη χειραγώγησή τους με στόχο τη διατήρηση του σημερινού συστήματος, του συστήματος της κυριαρχίας και της ασυδοσίας των μονοπωλίων και των πολυεθνικών. 'Ετσι, δε μας ξεφεύγει από την παρατήρηση η συστηματική διαστρέβλωση που γίνεται μέσα από ορισμένα μεγάλα Μέσα Μαζικής Ενημέρωσης των γεγονότων, ώστε τελικά η πραγματικότητα να προβάλλεται εντελώς αντεστραμμένη. Δεν μπορούμε να ξεχάσουμε τι έγινε με τις πρόσφατες μεγαλειώδεις αγροτικές κινητοποιήσεις ή τι έγινε με τις απεργίες των καθηγητών, το πώς προεβλήθησαν, το πώς χρησιμοποιήθηκαν για να στραφεί η κοινή γνώμη εναντίον των στρωμάτων των εργαζομένων που πάλευαν και διεκδικούσαν τα δικαιώματά τους.

Δεν μπορεί ακόμη να μας διαφεύγει από την προσοχή η συστηματική προσπάθεια που γίνεται με την καλλιέργεια της υποκουλτούρας, με τον εξοβελισμό κάθε προοδευτικού προγράμματος, κάθε προοδευτικού έργου, οι ιστορίες που παίζονται με τα ρόζ τηλέφωνα που στόχο έχουν όχι μόνο στην εξασφάλιση κερδών και επικερδών στους ιδιοκτήτες αυτών των επιχειρήσεων, αλλά και τη χειραγώγηση της συνείδησης των εργαζομένων. 

Συχνά ακούμε τους εκπροσώπους της Κυβέρνησης να αναφέρονται στην αντικειμενικότητα της ενημέρωσης στην προσήλωσή τους για την ανεξαρτησία του Τύπου και των άλλων Μέσων Μαζικής Ενημέρωσης. Ωστόσο η πραγματικότητα είναι εντελώς διαφορετική. Είναι εντελώς διαφορετική, τα γεγονότα είναι κραυγαλέα. Δεν ξεχνάμε τις προσπάθειες που έγιναν στην περίοδο των μεγάλων αγροτικών κινητοποιήσεων ώστε οι δημοσιογράφοι να μην έχουν ούτε το θάρρος να συμπαρασταθούν, να απειλούνται με διώξεις ακόμη και στην περίπτωση που θα εξέφραζαν τη συμπαράστασή τους στις δίκαιες αγροτικές κινητοποιήσεις, όπως έγινε άλλωστε και με την εφημερίδα του "ΡΙΖΟΣΠΑΣΤΗ".

Το πόσο σέβεται και η σημερινή Κυβέρνηση, αλλά και οι προηγούμενες κυβερνήσεις, του ΠΑ.ΣΟ.Κ. και της Νέας Δημοκρατίας, την ανεξαρτησία της ανεξάρτητης διοικητικής αρχής φαίνεται και στο ζήτημα του Εθνικού Ραδιοτηλεοπτικού Συμβουλίου. Ενώ είναι γνωστό ότι με τον νόμο 1866 εξασφαλιζόταν μια κάποια σύνθεση που ξέφευγε από τον έλεγχο της Κυβέρνησης, στη συνέχεια έρχεται η Νέα Δημοκρατία με τροπολογία και αλλοιώνει τη σύνθεση της Επιτροπής αυτής, σύνθεση την οποία εξακολουθεί να διατηρεί το ΠΑ.ΣΟ.Κ.

Και ακούσαμε σήμερα τον κύριο Υπουργό να αναρωτιέται πραγματικά και να διαμαρτύρεται γι' αυτά που ειπώθηκαν για το αν έχει η Κυβέρνηση ή όχι τον έλεγχο του Εθνικού Ραδιοτηλεοπτικού Συμβουλίου. Μα, δεν ξεχνάμε ότι τα τέσσερα μέλη διορίζονται από την Κυβέρνηση και το πέμπτο από τον Πρόεδρο της Βουλής. Και δεν ξεχνάμε, ότι ο Πρόεδρος της Βουλής προέρχεται και αυτός από την κυβερνητική πλειοψηφία. Συνεπώς, κατ' αυτόν τον τρόπο εξασφαλίζεται ο απόλυτος έλεγχος του Εθνικού Ραδιοτηλεοπτικού Συμβουλίου.

Τώρα, έρχονται οι συνάδελφοι της Νέας Δημοκρατίας με την πρόταση νόμου και προτείνουν την ανεξάρτητη διοικητική αρχή, η οποία θα αποτελείται από δεκαεννιά εκπροσώπους που θα προέρχονται από στρώματα και κλάδους που δεν εκπροσωπούν και δεν ελέγχονται από τους εργαζόμενους με εξαετή θητεία, χωρίς να είναι ανακλητοί και μάλιστα να επιλέγονται με κλήρωση. Πιστεύουμε, ότι ούτε κατ' αυτόν τον τρόπο εξασφαλίζεται η ανεξαρτησία στη σύνθεση του Εθνικού Ραδιοτηλεοπτικού Συμβουλίου. Και αν πραγματικά υπάρχει η πρόθεση και από το Κόμμα της Νέας Δημοκρατίας, αλλά και από το ΠΑ.ΣΟ.Κ., έτσι ώστε να εξασφαλιστεί η ανεξαρτησία του Εθνικού Ραδιοτηλεοπτικού Συμβουλίου, θα μπορούσε να γίνει μία συνεννόηση όσον αφορά το ζήτημα αυτό, για να προχωρήσουμε στην κατεύθυνση αυτή.

Πέρα όμως απ' αυτό, η ανεξάρτητη αυτή διοικητική αρχή, η Εθνική Επιτροπή Ραδιοτηλεόρασης εξοπλίζεται, όπως επισημάνθηκε και από άλλους ομιλητές, με εξουσίες και αρμοδιότητες, οι οποίες ενέχουν τον κίνδυνο για αποφάσεις που θα είναι εκτός ελέγχου.

Να αναφέρουμε μόνο ότι με απόφαση της επιτροπής καθορίζονται οι όροι και οι προϋποθέσεις χορήγησης των αδειών. Δεν μπορούμε να συμφωνήσουμε με μια τέτοια ρύθμιση πολύ περισσότερο αν μέσα από το νόμο δεν προβλέπονται ρητά και με σαφήνεια οι όροι και οι προϋποθέσεις. 

Ενώ σωστά προβλέπεται μέσα από την πρόταση νόμου, ότι οι μετοχές των ημεδαπών τεχνικών εταιρειών θα πρέπει να είναι ονομαστικές για τις αλλοδαπές όμως δε γίνεται λόγος και έτσι ουσιαστικά αφήνεται ανοικτό το παράθυρο και για καταστρατήγηση της προηγούμενης ρύθμισης.

Επιπλέον όμως με τη ρύθμιση που υπάρχει στο άρθρο 7 στην παράγραφο 2 έχουμε τροποποίηση προς το χειρότερο και του σημερινού καθεστώτος και αναφερόμαστε συγκεκριμένα στη δυνατότητα που δίνεται σε ξένους επενδυτές σε επενδυτές που προέρχονται από ξένα κράτη να κατέχουν το 25% των μετοχών, ενώ με τον ισχύοντα νόμο προβλέπονταν μόνο το 10%. Εμείς βέβαια είμαστε αντίθετοι με την παρουσία ξένου κεφαλαίου στα Μέσα Μαζικής Ενημέρωσης. 

Είμαστε αντίθετοι επίσης και με την παράγραφο 6 του άρθρου 4 που προβλέπει τα πρόστιμα που επιβάλλει η Εθνική Επιτροπή Ραδιοτηλεόρασης να πάνε στο Ιδρυμα Κρατικών Υποτροφιών. Ποια αλήθεια είναι η σκοπιμότητα αυτής της διάταξης; Κατά τη γνώμη μας έχει λαϊκίστικο χαρακτήρα και δεν ανταποκρίνεται στις ανάγκες. Το 'Ιδρυμα Κρατικών Υποτροφιών πρέπει να επιχορηγείται και να ελέγχεται από το Δημόσιο και όχι βέβαια να στηρίζεται στα πρόστιμα που θα μπουν.

Τελειώνοντας, κυρίες και κύριοι συνάδελφοι, την τοποθέτησή μας πάνω στην πρόταση νόμου μπορούμε να πούμε, ότι παρά τις επιμέρους θετικές ρυθμίσεις που επιχειρείται να γίνουν στην ουσία όχι μόνο διαιωνίζεται το σημερινό απαράδεκτο καθεστώς που υπάρχει στο χώρο των Μέσων Μαζικής Ενημέρωσης, αλλά δημιουργούνται και επιπρόσθετα προβλήματα όπως προκύπτει και από τις διατάξεις που αναφέραμε και γι' αυτόν το λόγο καταψηφίζουμε την πρόταση νόμου.

ΠΡΟΕΔΡΕΥΩΝ (Λουκάς Αποστολίδης): Ο κ. Νικολόπουλος, ως Κοινοβουλευτικός Εκπρόσωπος της Νέας Δημοκρατίας, έχει το λόγο.

ΝΙΚΟΛΑΟΣ ΝΙΚΟΛΟΠΟΥΛΟΣ: Κυρίες και κύριοι συνάδελφοι, η σημερινή πρόταση νόμου που έγινε από αρκετούς συναδέλφους, αλλά και από παλιούς, δηλαδή, με θητεία όση ο κύριος Υπουργός, δεν είχε σε καμιά περίπτωση την έννοια της επερώτησης. Αν ξέραμε, ότι είχε αυτή τη διάθεση αυτήν την ανάγκη η Κυβέρνηση σήμερα να απολογηθεί για όσα δε 

Σελίδα 5110 

συνέβησαν τα δυο αυτά χρόνια, γιατί δεν εξεδώθησαν σαράντα προεδρικά διατάγματα, για παράδειγμα και εξεδώθησαν πέντε που λέει ο συνάδελφος κ. Κεφαλογιάννης ή περισσότερα στο διάστημα αυτό που λέει ο κύριος Υπουργός -πάντως όχι το σύνολο των προεδρικών διαταγμάτων- τότε θα καταθέταμε μια επερώτηση. Ομως εμείς σήμερα με μεγάλη καθυστέρηση βεβαίως θέλαμε να πάρουμε και τις δικές μας τις ευθύνες σε όλα εκείνα που όλοι μαζί συζητούμε και διαπιστώνουμε και που ειλικρινά, κύριε Υπουργέ, απορία μας προκαλεί το γεγονός πως ενώ είμαστε απολύτως βέβαιοι -και το λέω με κάθε ειλικρίνεια-ότι και σεις κάνετε τις ίδιες εκτιμήσεις, ότι δεν μπορεί παρά και σας να σας ενοχλεί το τοπίο, όπως είναι διαμορφωμένο, σήμερα να δίνετε την εντύπωση τουλάχιστον σε εμένα που σας άκουσα με ιδιαίτερη προσοχή, ότι ο χορός καλά κρατεί.

Ξέρουμε πολύ καλά ποιοι έχουν τις μετοχές και των τεχνικών εταιρειών και των εταιρειών των προμηθειών του Δημοσίου, αλλά και των Μέσων Ενημέρωσης.'Ισως, λοιπόν, και γι' αυτό δε λαθεύουν όπως βλέπετε τα τελευταία χρόνια εκείνες οι πράξεις της Πολιτείας που θέλουν δυναμωμένους και ευνοημένους απ'αυτές τις διαδικασίες τους ανθρώπους που έχουν αυτή τη συγκέντρωση των ενημερωτικών σταθμών.

Κυρίες και κύριοι συνάδελφοι, στη σύγχρονη δημοκρατική προβληματική, το ζήτημα των σχέσεων ανάμεσα στην πολιτική και τα Μέσα Μαζικής Ενημέρωσης, κατέχει μια κεντρική, μια δεσπόζουσα θέση. Οι πρόσφατες τεχνολογικές εξελίξεις, που ακόμη βρίσκονται σε πλήρη ανάπτυξη και κανείς δεν μπορεί να προδικάσει την οριστική αποκρυστάλλωσή τους, είχαν σαν αποτέλεσμα, η ραδιοτηλεόραση να καταστεί ένα προνομιακό μέσο διάχυσης της πολιτικής προς την κοινωνία και το αντίστροφο. Μάλιστα, θα μπορούσε να πει κανείς πως η ραδιοτηλεόραση, λόγω των χαρακτηριστικών της, αποτελεί όχι απλώς το μέσο, αλλά μια βασική συνιστώσα αυτού καθ'εαυτού του πεδίου της πολιτικής, αφού δεν αρκείται στο ρόλο του διαμεσολαβητή της πολιτικής πληροφόρησης, αλλά διεκδικεί από τα πράγματα μια θέση πεδίου του πολιτικού ανταγωνισμού, αποβαίνουσα τελικά η σκηνή όπου εκτυλίσσεται η πολιτική δράση. 'Ετσι, η τηλεόραση ιδιαίτερα, λειτουργεί ως παράγοντας ανασυνθέσεως του πεδίου της πολιτικής στη σύγχρονη εποχή σε μια βάση ευρύτερη από αυτή που ιστορικά είχε διαμορφωθεί. 

Αυτό το χαρακτηριστικό της ραδιοτηλεόρασης, είναι πρόδηλο πως δημιουργεί την ανάγκη να διαμορφωθούν νέες ισορροπίες ανάμεσα σ'αυτή και την πολιτική, μέσα στο πλαίσιο της σύγχρονης δημοκρατίας, ισορροπίες οι οποίες θα θέσουν την ιδιωτική επικοινωνιακή εξουσία μέσα σ'ένα ρυθμιστικό πλαίσιο, το οποίο θα την οριοθετεί σαφώς και θα την καθιστά συμβατή προς τις βασικές αρχές και τους λειτουργικούς κανόνες της δημοκρατίας. 

Μόνο εφ'όσον διαμορφωθούν οι όροι αυτής της αναγκαίας εξισορρόπησης θα αποφευχθεί η επέκταση φαινομένων, τα οποία ήδη έχουν κάνει την εμφάνισή τους στο επικοινωνιακό τοπίο της Χώρας μας, απειλώντας μακροπρόθεσμα με αποσταθεροποίηση και το επικοινωνιακό σύστημα του Τόπου, αλλά και το ίδιο το δημοκρατικό σύστημα.

Μιλώντας με καθαρά επικοινωνιακούς όρους, θα πρέπει να υπογραμμίσω πως τέτοια φαινόμενα ανισορροπιών, είναι ήδη εμφανή στο επικοινωνιακό τοπίο μας. Η πολυδιαυλική συγκέντρωση, δηλαδή η συγκέντρωση στα χέρια κάποιου ή κάποιων περισσοτέρων από ένα ραδιοτηλεοπτικά κανάλια, είναι ένα γεγονός. Η εφαρμογή της ακτινοειδούς συμμετοχής ορισμένων συγκεκριμένων επιχειρηματικών συμφερόντων σε διάφορα εταιρικά κεφάλαια, τα οποία τα ελέγχουν χωρίς μάλιστα να είναι εντελώς ορατά, είναι επίσης ένα γεγονός. 

'Ετσι, γίνεται δυνατός ο πολυδιαυλικός σχεδιασμός, δηλαδή η απόπειρα συγκεκριμένων επιχειρηματικών συμφερόντων να επηρεάσουν προσφεύγοντας σε ευρηματικούς συνδυασμούς προκειμένου να περάσουν τα μηνύματά τους στην ευρύτερη κοινή γνώμη.

Με τον τρόπο αυτό, ορισμένοι έχουν αποκτήσει μια τεράστια επικοινωνιακή παρέμβαση που ούτε ελέγχεται ούτε είναι απόλυτα βέβαιο πως χρησιμοποιείται πάντα υπέρ του Λαού και της Δημοκρατίας, πράγμα πολυτρόπως σημαντικό, αν ληφθεί υπόψη πως η τηλεόραση έχει αναπτυχθεί σε μια μεγάλη βιομηχανία που μαζί της αναπτύσσονται και άλλοι βιομηχανικοί και οικονομικοί κλάδοι. Και ακόμη, αν επιπροσθέτως ληφθεί υπόψη πως τα οικονομικά μεγέθη της τηλεόρασης είναι μεγέθη μιας μεγάλης βιομηχανίας, η οποία απευθύνεται στο χώρο της ψυχαγωγίας και της πληροφόρησης κυρίως επειδή είναι μεγάλου μεγέθους, τόσο η υλικοτεχνική υποδομή που απαιτείται, όσο και το κοινό στο οποίο απευθύνεται.

Τα φαινόμενα αυτά, εμφανίστηκαν στη Χώρα μας, επειδή ο τρόπος που έγινε η απορρύθμιση του ραδιοφωνικού, αλλά προπάντων όμως του τηλεοπτικού συστήματος, υπήρξε απότομος. 'Εγινε δηλαδή κατόπιν πολιτικού τύπου πιέσεων, χωρίς να έχει προηγηθεί ο απαραίτητος σχεδιασμός και η αναγκαία προπαρασκευή που θα επέτρεπαν την ομαλόρυθμη μετάβαση από το κρατοκεντρικό ραδιοτηλεοπτικό σύστημα στο πολυπολικό ραδιοτηλεοπτικό περιβάλλον. Επειδή μάλιστα οι απαρχές της εμφάνισής της, της μη κρατικά ελεγχόμενης τηλεόρασης προσδιόρισαν τον τρόπο της διαμόρφωσης και της λειτουργίας του τηλεοπτικού τοπίου στη χώρα μας, θα μου επιτρέψετε στο σημείο αυτό να σταθώ για λίγο κυρίως για να επισημάνω τα βασικότερα χαρακτηριστικά και τις παθογένειες του τηλεοπτικού συστήματος της Χώρας μας από την εμφάνιση της μη κρατικής τηλεόρασης ως τις μέρες μας, έτσι ώστε υπό το φως των επισημάνσεων αυτών, να καταστεί ευκρινέστερη η φιλοσοφία των μεταρρυθμιστικών τομών που προτείνουμε με την υπό συζήτηση πρόταση νόμου.

Τα στοιχεία που προσδιόρισαν την μη κρατική τηλεόραση στη Xώρα μας, από την πρώτη εμφάνισή της έως τις μέρες μας, είναι σε αδρές γραμμές τα ακόλουθα:

Πρώτον, οι μη κρατικοί τηλεοπτικoί σταθμοί στη Χώρα μας, οκτώ περίπου χρόνια μετά την πρώτη εμφάνισή τους, εξακολουθούν από νομικής απόψεως να είναι τυπικώς παράνομοι, ή εν πάση περιπτώσει, μετέωροι, πράγμα το οποίο ευλόγως συνεπάγεται την άναρχη και χωρίς κανόνες λειτουργίας τους και ως αποτέλεσμα έχει την εμφάνιση φαινομένων αυθαιρεσίας και ετσιθελισμού, από την πλευρά των ανέλεγκτων καναλαρχών.

Δεύτερον, η απελευθέρωση του ελληνικού ραδιοτηλεοπτικού πεδίου, δε βασίστηκε σε έναν προηγούμενο σχεδιασμό προγράμματος, ή σε κάποια φερέγγυα οικονομοτεχνική μελέτη. 'Ετσι, κυρίως οι τηλεοπτικοί σταθμοί με όρους ορθόδοξης οικονομικής ανάλυσης είναι προβληματικοί και κατ'ουσίαν στην συντριπτική τους πλειοψηφία αδυνατούν να λειτουργήσουν με ορθολογικά επιχειρηματικά κριτήρια, αναγκαζόμενοι έτσι να προσφεύγουν σε εξωεπιχειρηματικού τύπου οικονομικές δοσοληψίες είτε με άλλα οικονομικά συμφέροντα είτε με αυτό το ίδιο το Κράτος.

Τρίτον, η τηλεοπτική πραγματικότητα, έτσι όπως εν τέλει διαμορφώθηκε, ήρθε να επιβεβαιώσει τον συνολικότερα μεταπρατικό χαρακτήρα της ελληνικής οικονομίας. Βασίσθηκε περισσότερο στις ξένες παραγωγές για να καλύψει τις ανάγκες του προγράμματος, ενώ η εγχώρια παραγωγή, με ελάχιστες εξαιρέσεις, εναρμονίστηκε στις προδιαγραφές της ευκολίας, της προχειρότητας και της αποθέωσης του νεοελληνικού δόγματος "άρπα-κόλα".

Με αυτόν τον τρόπο η τηλεόραση στη Χώρα μας όχι μόνο δε συνέβαλε στην ποιοτική αναβάθμιση του εν ευρεία εννοία πολιτισμικού γίγνεσθαι, αλλά σε πολλές περιπτώσεις με την όλη συμπεριφορά της είναι έτοιμη στην εμπέδωση, σε διεθνές επίπεδο, της εικόνας αναφορικά με τη Χώρα μας, πως πρόκειται για μια χώρα που δε σέβεται και δεν προστατεύει στοιχεία, όπως τα πνευματικά δικαιώματα των ξένων δημιουργών, των οποίων τα έργα προβάλλονται στην Πατρίδα μας με προδιαγραφές πειρατίας.

Τέταρτον, τα ελληνικά κανάλια παρουσιάζουν ως προς τη δομή του προγράματός τους μια απελπιστική ομοιομορφία, εντεταγμένη στη λογική του εντυπωσιασμού και της εύκολης αύξησης της τηλεθέασης, χωρίς κανενός είδους μέριμνα για την ποιότητα των εκπεμπομένων προγραμμάτων και εν τέλει 

Σελίδα 5111 

για την ωφελιμότητα αυτών των προγραμμάτων για τους τηλεθεατές. Αυτό μάλιστα γίνεται ενώ τα ίδια αυτά κανάλια, σε πολλές άλλες περιπτώσεις, εμφανίζονται ως αυτόκλητοι κύνσορες του δημοσίου συμφέροντος, εκτοξεύοντας με ιδιαίτερη ευκολία κατηγορίες εναντίον των πάντων πως υποβαθίζουν το πεδίο της δραστηριότητας με το οποίο ενασχολούνται.

Κυρίες και κύριοι συνάδελφοι, η αρνητική κατά βάση αυτή εμπειρία που έχει συσσωρευτεί από την έως τα σήμερα άναρχη λειτουργία του απορρυθμισμένου ραδιοτηλεοπτικού μας συστήματος, καθώς και η διαπίστωση στην πράξη των στρεβλώσεων και των δυσλειτουργειών που έχει επιφέρει μας επιτρέπει να προβούμε μετά λόγου γνώσεως στη διατύπωση μιας πρότασης που αποβλέπει να θέσει τέλος στη ραδιοτηλεοπτική αταξία, που επιδιώκει να θέσει ρυθμιστικούς κανόνες λειτουργίας στο ραδιοτηλεοπτικό σύστημα με στόχο αυτοί να το κανοναρχούν για το προβλεπτό μέλλον, καθώς σε αυτό το επίπεδο με τις διαρκείς αλλαγές που εμφανίζει κάθε μονιμότερης προθέσεως ρυθμιστική πρωτοβουλία, θα κινδύνευε, εκτός από το να αποβεί άτοπη, να αποδειχθεί και ξεπερασμένη από την ίδια τη φορά των εξελίξεων.

Με την πρόταση νόμου που καταθέτουμε σήμερα και την οποία δυστυχώς κύριε Υπουργέ, παρ'ότι έχει κατατεθεί από καιρό και καθυστερήσατε να φέρετε στη Βουλή, αλλά και δε θελήσατε ενδεχομένως...

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Δικό μου θέμα είναι;

ΝΙΚΟΛΑΟΣ ΝΙΚΟΛΟΠΟΥΛΟΣ: Βεβαίως το Προεδρείο της Βουλής και η Διακομματική, αλλά επειδή η νομοθετική πρωτοβουλία ανέκαθεν -προβλέπεται και έτσι είναι- ανήκει στην Κυβέρνηση, γι'αυτό κάνω αυτόν τον υπαινιγμό.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Μου επιτρέπετε μια διακοπή;

ΝΙΚΟΛΑΟΣ ΝΙΚΟΛΟΠΟΥΛΟΣ: Παρακαλώ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Γνωρίζετε ότι οι προτάσεις νόμων συζητούνται την τελευταία Πέμπτη εκάστου μηνός. Από εκεί και πέρα, για να μη θεωρηθεί ότι έχει αποφύγει η Κυβέρνηση να συζητήσει αυτά τα θέματα, πρέπει να σας ενημερώσω ότι πέραν της Διαρκούς Κοινοβουλευτικής Επιτροπής, όπου συζητήσαμε την πρόταση νόμου, ζήτησα και έχω λάβει μέρος στην Επιτροπή Θεσμών και Διαφάνειας, σε συνεδρίαση που έγινε πρόσφατα, όπου συζητήσαμε όλα αυτά τα θέματα.

Η Κυβέρνηση είναι ανοιχτή στο να συζητάει με ενδιαφέρον και με προσοχή, να ακούει προτάσεις, για οτιδήποτε αφορά ρυθμίσεις στο ραδιοτηλεοπτικό χώρο. Μη μας κατηγορείτε ότι προσπαθούμε είτε με καθυστέρηση είτε για λόγους άλλους να αποφύγουμε τη συζήτηση αυτών των θεμάτων.

ΝΙΚΟΛΑΟΣ ΝΙΚΟΛΟΠΟΥΛΟΣ: Κύριε Υπουργέ, ευχαριστώ μεν για τη διακοπή, αλλά θέλω να σας πω ότι είχε και ένα συμβολικό χαρακτήρα το νούμερο ένα αυτής της κατάθεσης της πρότασης από τους νέους συναδέλφους, μαζί με τις άλλες δύο προτάσεις, στις οποίες αναφέρθηκαν οι δύο προηγούμενοι ρήτορες. Ακριβώς ήθελε να δείξει και την αγωνία, αλλά και την προτεραιότητα που δίνουμε.

Και αν έκανα αυτήν την έμμεση και κομψή αναφορά στην πρωτοβουλία ή στην καθυστερημένη, αν θέλετε, συζήτηση που γίνεται σήμερα, το έκανα ακριβώς για να ζητήσω και από την Κυβέρνηση και από τον παριστάμενο Υπουργό -και αυτός με το δικό του τόνο και τη δική του ευθύνη ακριβώς- να αντιληφθεί ότι έχουμε χάσει χρόνο.

Και αν αυτή η πρόταση θέλει βελτιώσεις, που είναι βέβαιο ότι θέλει βελτιώσεις, τότε θα μπορούσε σήμερα να μην απορριφθεί μετά πολλών ή ολίγων επαίνων αυτή η πρόταση των Βουλευτών της Νέας Δημοκρατίας, αλλά να σταματήσει εδώ η συζήτηση και να δούμε τα κενά της με ειλικρινές ενδιαφέρον και με καμιά, μα καμιά αντιπολιτευτική διάθεση, από κοινού, γιατί πιστεύουμε πως πράγματι ο πολιτικός κόσμος πρέπει από κοινού να ορθώσει το ανάστημά του σ'αυτές τις διαπλοκές, που ακούει τα τελευταία χρόνια. Και τα ζει και τα παρατηρεί μέσα στον ασφυκτικό κρατικό εναγκαλισμό των ραδιοτηλεοπτικών μέσων της περιόδου, πριν από την απορρύθμιση της λειτουργίας τους και στη σημερινή ραδιοτηλεοπτική αταξία.

Με την πρόταση νόμου που καταθέτουμε, προτείνουμε τη σύσταση της Εθνικής Επιτροπής Ραδιοτηλεόρασης σαν ανεξάρτητης διοικητικής αρχής, προκειμένου δι'αυτής να ασκηθεί ο συνταγματικά προβλεπόμενος κρατικός έλεγχος στα ηλεκτρονικά Μέσα Μαζικής Ενημέρωσης. Επιλέξαμε αυτήν τη θεσμική μορφή για την προτεινόμενη Εθνική Επιτροπή Ραδιοτηλεόρασης, γιατί έτσι πιστεύουμε πως αυτή θα απαλλαγεί από τις κακοδαιμονίες -που μέχρι σήμερα υπονόμευσαν το έργο και την αποστολή άλλων παρεμφερών σχημάτων, όπως το Εθνικό Συμβούλιο Ραδιοτηλεόρασης- δηλαδή από την εξάρτηση την πιθανή από την πολιτική εξουσία, τις κομματικές δουλείες και τις γραφειοκρατικές ανεπάρκειες.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).

Προτείνουμε, λοιπόν, να απαρτίζεται από δεκαεννιά μέλη, ώστε να εκπροσωπούνται σ' αυτήν πολιτικοί και κοινωνικοί φορείς, που θα διασφαλίζουν το να αποτελεί ένα μεικτό θεσμό εποπτείας και παρέμβασης με λειτουργική ανεξαρτησία και διοικητική και οικονομική αυτοτέλεια, για τη διασφάλιση της οποίας προβλέπουμε, αφ'ενός μεν η θητεία των μελών να είναι εξαετής, ώστε να μη συμπίπτει με τον τετραετή εκλογικό κύκλο, αφ'ετέρου δε, οι πόροι της να προέρχονται από ετήσια ανταποδοτικά τέλη, που θα προκύπτουν ως ποσοστό 0,5% επί των ακαθαρίστων εισπράξεων από τις εταιρείες, που έχουν ιδρύσει ραδιοτηλεοπτικούς σταθμούς.

Για την καλύτερη μάλιστα επιτέλεση του έργου της, προβλέπουμε τη σύσταση υπ'αυτήν ειδικής γραμματείας, που απαρτιζόμενη από εξειδικευμένους επιστήμονες, θα είναι σε θέση να την επικουρεί αποτελεσματικά στη λειτουργία της. Προτείνουμε οι αρμοδιότητες να είναι πέρα από την άσκηση του ελέγχου για λογαριασμό του Κράτους και στο πλαίσιο αυτού του ρόλου, να γίνει η έκδοση των κωδίκων δημοσιογραφικής δεοντολογίας, προγραμμάτων και διαφήμησης για τη ραδιοτηλεόραση, η κατανομή του χρόνου μεταξύ των Κομμάτων κατά την προεκλογική περίοδο και η σύνταξη εκθέσεως για την κατάσταση της λειτουργίας των ηλεκτρονικών μέσων, η οποία θα υποβάλλεται δύο φορές το χρόνο στη Βουλή.

Κυρίες και κύριοι συνάδελφοι, με την πρόταση που συζητάμε σήμερα, αποσαφηνίζουμε τα σχετικά με την απόκτηση αδειών ιδρύσεως ραδιοφωνικών και τηλεοπτικών σταθμών. Ορίζεται το δικαίωμα κατοχής μίας μόνο άδειας ραδιοφωνικού ή τηλεοπτικού σταθμού από φυσικά ή νομικά πρόσωπα. Και ξέρετε ότι τούτο δε συμβαίνει σήμερα. Απαγορεύεται η δικτύωση ραδιοφωνικών η τηλεοπτικών προγραμμάτων. Καθορίζεται ως χρόνος διάρκειας της άδειας η τετραετία για τους ραδιοφωνικούς και η οκταετία για τους τηλεοπτικούς σταθμούς, παρεχόμενης βέβαια της δυνατότητας απεριόριστης ανανέωσης. Αποσαφηνίζονται τα ζητήματα τα σχετιζόμενα με την παραχώρηση των συχνοτήτων και επιβάλλεται να είναι ονομαστικές οι μετοχές των ανωνύμων εταιρειών, που κατέχουν ραδιοφωνικούς και τηλεοπτικούς σταθμούς.

Με τις προτεινόμενες ρυθμίσεις, τίθεται τέρμα στο σημερινό θολό ιδιοκτησιακό τοπίο και μπαίνει ένα αντικειμενικό μάλλον πλαίσιο, με βάση το οποίο θα παραχωρούνται οι άδειες σε όσους διαθέτουν τα νόμιμα προσόντα. 

Βεβαίως, κύριε Υπουργέ, θα μου επιτρέψετε εκτός χειρογράφου να σας πω ότι δε νομίζω ότι είναι δίλημμα ή είναι πισωγύρισμα το να πούμε, πως πραγματικά δεν μπορεί κανείς να κρύβεται πίσω από το δάκτυλό του, η μητέρα να έχει ραδιοφωνικο σταθμό, ο γιος να είναι στον τηλεοπτικό σταθμό και ο πατέρας να είναι στην εφημερίδα. Θα πρέπει να το αποφασίσουμε. Αν πρέπει έτσι να το δεχθούμε, να το συνομολογήσουμε και να το πούμε με παρρησία. Διότι διαφορετικά, θεωρώ ότι και στα μάτια του Λαού, αλλά και στα μάτια αυτών -θα το πω όπως μου έρχεται απο καρδίας- ξεπέφτουμε.

Ας πούμε, λοιπόν, τι θέλουμε και τι δε θέλουμε. Είμαι βέβαιος ότι έχει τρυπήσει το πετσί όλων των πολιτικών 

Σελίδα 5112 

Παρατάξεων και όλων των Πολιτικών -και το λέω με ειλικρίνεια αυτό- αυτός ο βιασμός, πολλές φορές και εκβιασμός που γίνεται. Νομίζω, λοιπόν, ότι δεν πρέπει να λείψει από μας -με αυτήν την έννοια έγινε και η αναφορά απο άλλο συνάδελφο- το πολιτικό θάρρος, να βάλουμε εμείς τους κανόνες εκείνους, που θα μπορέσουν να φέρουν αυτήν την ισορροπία.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Τελειώνω, κύριε Πρόεδρε.

Με το σχέδιο νόμου που συζητάμε σήμερα, πιστεύουμε πως ρυθμίζονται ζητήματα που άπτονται του πλέον επείγοντος ζητήματος της Δημοκρατίας μας, δηλαδή του ζητήματος της ρύθμισης των σχέσεων ανάμεσα στην πολιτική και τα Μέσα Μαζικής Ενημέρωσης και ακόμα, πως διευθετούνται πολλά από τα κενά, που εξακολουθούν να υπάρχουν, μετά την αλλαγή του μοντέλου της ελληνικής κρατικής τηλεόρασης από το προηγούμενο κρατικό κλειστό σύστημα πληροφόρησης. Δηλαδή μετά απο τη μεγάλη θεσμική κατάκτηση της ελληνικής κοινωνίας που έθεσε τέρμα στην προηγούμενη αυταρχική και μονόδρομη ροή της ενημέρωσης, που καταδυνάστευσε το ελληνικό ραδιοτηλεοπτικό τοπίο, κατά την εποχή του κρατικού μονοπωλίου στο ραδιόφωνο και την τηλεόραση.

Πιστεύουμε, λοιπόν, πως με τις προτεινόμενες ρυθμίσεις, εισηγούμαστε καθαρτήριες τομές που εξυγιαίνουν ένα χώρο, που οι δυσλειτουργίες και οι αδυναμίες του έχουν ευθεία επίπτωση στην ίδια την ποιότητα της Δημοκρατίας μας.

Θέλω να πιστεύω πως ειδικά σ' αυτό το νομοσχέδιο δεν πρέπει να παρεισφρύσουν κριτήρια, κομματικού πατριωτισμού και κακώς νοούμενες συνήθειες μηχανιστικής απόρριψης προτάσεων, μόνο και μόνο επειδή προέρχονται από την Αντιπολίτευση.

Θέλω να πιστεύω πως αυτή η ευκαιρία που παρέχεται στο Σώμα, δε θα πάει χαμένη. Σας ευχαριστώ.

(Χειροκροτήματα από την Πτερυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του ΠΑ.ΣΟ.Κ., κ. Φοίβος Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, χαίρομαι κατ' αρχήν που είσθε ο ίδιος στην 'Εδρα, γιατί το συζητούμενο θέμα, είναι ένα από τα θέματα, με τα οποία έχετε ασχοληθεί πολύ σοβαρά και υπεύθυνα και είναι ένα θέμα που ασφαλώς μας προβληματίζει όλους.

Θα ήθελα κατ' αρχήν να πω, ότι βεβαίως το επίπεδο της συζήτησης ήταν πολύ καλό. Το τόνισε και ο κύριος Υπουργός αυτός. Μόνο που έχω την αίσθηση ότι η Νέα Δημοκρατία, με την πρόταση νόμου που συζητούμε, παραβιάζει, ή προσπαθεί να παραβιάσει ανοικτές θύρες! Εξήγησε ο κύριος Υπουργός ότι το πλείστον τουλάχιστον των στόχων που φαίνεται να επιδιώκει η πρόταση, όπως είναι διατυπωμένη, έχει ήδη αντιμετωπισθεί. Η ισχυουσα νομοθεσία, τα προεδρικά διατάγματα που έχουν εκδοθεί και εκείνα που είναι στην τελική φάση επεξεργασίας τους, νομίζω ότι θα καλύψουν εν πολλοίς το θέμα.

Κυρίες και κύριοι συνάδελφοι, θα πω πολύ λίγα πράγματα, δε θα εξαντλήσω το χρόνο που έχω στη διάθεσή μου. Αλλά θα ήθελα πριν πω αυτά τα λίγα και συγκεκριμένα πράγματα, να επικαλεσθώ δύο ρήσεις διάσημων, μεγάλων δημοσίων ανδρών.

Και να ξέρετε ότι όλα όσα θα ακολουθήσουν απ' αυτά που θα πω, δεν θα αναιρούν την αξία αυτών των δύο μεγάλων ρήσεων, απόψεων, πρώτης αυτής του Μιραμπό που έλεγε και έγραφε ότι " η ελευθεροτυπία είναι το παλλάδιον όλων των ελευθεριών,άνευ της οποίας και καμιά άλλη ελευθερία δεν μπορεί να υπάρξει"

Μάλιστα, όταν κάποτε εδέχετο συνεχείς λιβέλλους εναντίον του, του έγραψε η αδελφή του ένα γράμμα και του είπε:" Πώς είναι δυνατόν να ανέχεσαι να υβρίζεσαι κατ' αυτόν τον τρόπο;" Και "τι αγαθό είναι η ελευθεροτυπία όταν χρησιμοποιείται κατ' αυτόν τον τρόπο". Η απάντηση του Μιραμπό ήταν: "Μη μου λες να αρνηθώ το καλό δια το κακό που περιέχει", διότι η κατάχρηση της ελευθεροτυπίας, τα λιβελλογραφήματα στα οποία αναφερόταν, ήταν το κακόν του καλού που δεν έπρεπε να μας οδηγεί εις αναίρεσιν του μεγάλου αγαθού της ελευθεροτυπίας.

Η δεύτερη σκέψη στην οποία θέλω να αναφερθώ είναι αυτή που διατύπωσε ο Thomas Jeferson, ότι αν είχε να διαλέξει μεταξύ δύο χωρών της μιας που θα είχε Κυβέρνηση, αλλά δε θα είχε εφημερίδες, και μιας άλλης που θα είχε εφημερίδες χωρίς κυβέρνηση, θα διάλεγε τη δεύτερη. Τόση είναι η αξία της ελευθεροτυπίας και του πλουραλισμού με τον οποίο πρέπει να έχουν τη δυνατότητα να εκφράζονται οι γνώμες όλων.

Τα ραδιοτηλεοπτικά μέσα βεβαίως έχουν μια ιδιομορφία, γι'αυτό δεν έχουν και την πλήρη συνταγματική κάλυψη που προβλέπει το άρθρο 14, αλλά όπως και αν έχει το πράγμα η ουσία του δημοκρατικού πολιτεύματος εμπεριέχει την δι' όλων των μέσων δυνατότητα ελευθέρας εκφράσεως της γνώμης, αν θέλετε ακόμα και με κάποια υπερβολή που μπορεί να είναι ανεκτή.

Για όλα, δε, τα υπόλοιπα υπάρχουν οι νόμοι που προβλέπουν τις σχετικές κυρώσεις. Το πρόβλημα στη Xώρα μας είναι, όπως γενικότερα συμβαίνει η μη εφαρμογή των κείμενων νόμων και οι δυνατότητες που έχουν κάποιοι να ξεφεύγουν επειδή είναι ισχυροί απ' αυτήν την κύρωση που προβλέπουν οι νόμοι.

Θα ήθελα, όμως, να πω ακόμη το εξής: Το ραδιόφωνο και η τηλεόραση στη Xώρα μας πάσχουν και από το προπατορικό τους αμάρτημα, διότι ατυχώς το ραδιόφωνο έγινε επί δικτατορίας Μεταξά και η τηλεόραση επί δικτατορίας συνταγματαρχών. Και δυστυχώς το δίπτυχο συμπληρώνεται με το '89, διότι όταν το 1989 η Κυβέρνηση Τζαννετάκη έφερε το σχετικό νομοθέτημα, δύο μόνον, ας μου επιτραπεί να το πω, ο σημερινός Πρόεδρος της Δημοκρατίας, τότε Πρόεδρος της ΔΗ.ΑΝ.Α. και ο ομιλών αυτή τη στιγμή, με σκληρές παρατηρήσεις και εκφράσεις κατηγορήσαμε την Κυβέρνηση για τη ρύθμιση που εισήγετο, παραχωρώντας κατά προνομιακό τρόπο σε ορισμένους εκδότες, που είχαν δηλαδή ήδη την ιδιότητα να συγκεντρώνουν δύναμη στα χέρια τους, ως εκδότες μεγάλων εντύπων, τους πρώτους τηλεοπτικούς σταθμούς.

'Εκτοτε έχουν γίνει πολλές επισημάνσεις από όλες τις Πλευρές και πολλές προσπάθειες, αλλά οι προσπάθειες που καταβάλλει η σημερινή Κυβέρνηση για να ελεγχθεί -με την καλή έννοια του όρου- το τηλεοπτικό τοπίο και το ραδιοφωνικό τοπίο, δε νομίζω ότι μπορούν να αμφισβητηθούν από κανέναν.

Αλλά επίσης φοβούμαι ότι πρέπει να κάνουμε άλλη μία παρατήρηση, ότι δε φταίει το μέσο, δε φταίει η τηλεόραση, δε φταίει το ραδιόφωνο, δεν φταίει η εφημερίδα. Οι άνθρωποι που διαχειρίζονται και τα ραδιοτηλεοπτικά μέσα και τις εφημερίδες έχουν την ευθύνη. Και οι άνθρωποι αυτοί δεν είναι καν λίγοι και δεν είναι μόνο οι ιδιοκτήτες. Διότι βεβαίως συμμερίζομαι όλα όσα ελέχθησαν για τους κινδύνους που συνεπάγεται η συγκέντρωση της δυνάμεως στα χέρια των ολίγων, βεβαίως όλες οι ανησυχίες είναι εύλογες για τα διαπλεκόμενα συμφέροντα, αλλά υπάρχουν και οι δημοσιογράφοι.

Και όπως υπάρχουν καλοί και κακοί πολιτικοί, όπως υπάρχουν καλοί και κακοί δικηγόροι, καλοί και κακοί γιατροί, υπάρχουν και καλοί και κακοί δημοσιογράφοι, για να μη φθάσω να θυμηθώ αυτό που αποδίδεται στον Τσαρούχη ότι είπε και που δεν ξέρω αν όντως το είπε, ότι στην Ελλάδα είναι κανείς ό,τι δηλώσει. Διότι κάποτε ως αρμόδιος επί των κοινωνικών ασφαλίσεων Υφυπουργός ρώτησα την ΕΣΗΕΑ, να μας πει ποιος είναι δημοσιογράφος. Δεν υπάρχει ορισμός του δημοσιογράφου.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Υπάρχει όμως ο ορισμός του συγγενή και πρέπει να μας το πείτε....

ΦΟΙΒΟΣ ΙΩΑΝΝΙΔΗΣ: Κύριε συνάδελφε, δεν πειράζει που διακόπτετε, είναι η νεανική ορμή, αλλά είναι και λίγο επικίνδυνη και μπορεί να προκαλέσει απαντήσεις. Εκ συμπαθείας δε θα ήθελα....

Εν πάση περιπτώσει, οι δημοσιογράφοι τείνουν στις μέρες μας -όχι βέβαια όλοι- να εμφανίζονται ως εισαγγελείς και ως κατήγοροι. Αλλά δεν έχουμε ευθύνη εμείς οι πολιτικοί;

Σελίδα 5113 

οι πολιτικοί που δέχονται να τους απευθύνουν το λόγο με τον τρόπο που τον απευθύνουν και όμως τους απαντούν. 'Εχουν την αξίωση κάποιοι δημοσιογράφοι ραδιοφωνικών σταθμών, κάθε Υπουργός να είναι stand by όλες τις ώρες του εικοσιτετραώρου για να σηκώνει το τηλέφωνο να απαντά στο τι του είπε ο κύριος Χ, η κυρία Ψ και ούτω καθεξής. Αλλά βεβαίως ευθύνεται ο Υπουργός που το κάνει και δεν πρέπει να το κάνει. 'Ομως, το πρόβλημα με τους δημοσιογράφους είναι ακόμα σοβαρότερο. Ξέρετε ο Ροϊδης ήταν από τα φωτεινότερα μυαλά. Γιατί το φαινόμενο δεν είναι τωρινό, δεν ξέρω ποιος από τους συναδέλφους διάβασε κείμενα του 19ου αιώνα, νομίζω ήταν ο κ. Δημαράς. Να σας θυμίσω κατ' αρχήν ότι τον 19ον αιώνα ανάμεσα στα άλλα σατυρικά έντυπα που κυκλοφορούσαν και που είχαν οξύτατη κριτική απαράδεκτη πολλές φορές, υπήρχε και ένα έντυπο που λεγόταν "Ο παλιάνθρωπος", του οποίου ο εκδότης -το όνομά του μου διαφεύγει αυτήν τη στιγμή- είχε βάλει τίτλο ο "Παλιάνθρωπος" και υπότιτλο "Η μόνη αρχή που έχουμε είναι ότι δεν έχουμε καμία αρχή". Λοιπόν τίποτα δεν είναι πρωτότυπο σ' αυτόν τον κόσμο, μόνο που σήμερα βέβαια τα πράγματα είναι πιο πολύπλοκα και πιο σοβαρά, επειδή υπάρχουν τα ηλεκτρονικά Μέσα Μαζικής Ενημέρωσης.

Και επανέρχομαι σ' αυτό που ήθελα να πω για το φωτεινότερο ίσως μυαλό του 19ου αιώνα. Ο μακαρίτης Ροϊδης έγραφε "είχε χάρτην, κάλαμον, μελάνην, παν ό,τι τω εχρειάζετο δια να δείξη την αμάθειάν του". Εγώ θα μπορούσα τώρα να προσθέσω και την εμπάθειά του και την κακοήθειά του. Πόσες τέτοιες περιπτώσεις δεν έχουμε κάθε μέρα και δεν είναι μόνο οι πολιτικοί, είναι ο πολίτης που κυρίως αυτός είναι απροστάτευος, έναντι οποιασδήποτε αν θέλετε επιθέσεως αδίκου.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

'Οπως και να έχει το πράγμα υπενθυμίζω, ότι είπα ευθύς εξ αρχής, ότι όσα θα πω τελούν πάντοτε υπό την προϋπόθεση των δύο μεγάλων θέσεων που διατύπωσε ο Μιραμπώ και ο Τζέφερσον. Και δεν αναιρούν καθόλου τη βαθύτατη πίστη μου στην ελευθεροτυπία, την οποία προτιμώ και με τις όποιες υπερβολές παρά την ανυπαρξία ελευθεροτυπίας.

Κυρίες και κύριοι συνάδελφοι, δε θα σας κουράσω περισσότερο. 'Εχω και άλλη φορά σημειώσει σ' αυτήν την Αίθουσα αυτό το απαράδεκτο φαινόμενο, για το οποίο δεν ξέρω πόσο ευθύνονται οι ιδιοκτήτες, πόσο οι διαφημιστές και πόσο τα διαπλεκόμενα και πόσο κάποιοι δημοσιογράφοι. Το φαινόμενο της δημοσιογραφίας της συμφοράς. Πεθαίνει ο άλλος και πάει και του βάζει το μικρόφωνο και του λέει πεθαίνετε; Πώς αισθάνεσθε που πεθαίνετε; Και περιμένει να του δώσει και εξήγηση. 'Οπου δυστυχία, όπου πόνος, εκεί το "μαρκούτσι" πώς το λέει ο κ. Ράλλης, μπροστά στον πόνο και στη δυστυχία με μια γενίκευση απίστευτη, σαν να είναι αυτός ο κανόνας. Είναι φαινόμενα, τα οποία δυστυχώς υπάρχουν, αλλά δεν είναι μόνο στη Χώρα μας και θα έλεγα ίσως ότι δεν είναι αβάσιμη η άποψη ότι τα τηλεοπτικά μέσα στη Χώρα μας δεν είναι χειρότερα απ' ό,τι στις άλλες χώρες και μάλιστα από αυτές που θεωρούνται προηγμένες.

'Οπως και να έχει το πράγμα, δε φταίνε μόνο οι ιδιοκτήτες, δε φταίνε μόνο οι δημοσιογράφοι, δε φταίνε μόνο οι πολιτικοί -που έχουμε την πρώτη και κύρια ευθύνη, διότι εμείς μπορούμε και σήμερα να ρυθμίσουμε και τα πλαίσια μέσα στα οποία οφείλουν να κινούνται- φταίει η κοινωνία, φταίνε οι πολίτες. Διότι, ακούστε, πώς μπορεί να εξηγηθεί το φαινόμενο ότι η κρατική τηλεόραση στις μέρες μας τώρα είναι πολύ καλύτερη από την ιδιωτική τηλεόραση στη Χώρα μας. Οι εκπομπές των κρατικών καναλιών είναι ποιοτικά σαφώς καλύτερες. Εάν είναι σωστές οι μετρήσεις της τηλεθέασης, η τηλεθέαση των δύο κρατικών καναλιών είναι πάρα πολύ μικρή. 'Αρα υπάρχει μία ευθύνη και των τηλεθεατών, των πολιτών που έχουν τη δυνατότητα να επιλέξουν. Και δεν πρέπει να αποφεύγουμε με έναν τρόπο που κολακεύει, την κοινωνία και τους πολίτες, να λέμε ότι είναι ανεύθυνοι. 'Ολοι είμαστε υπεύθυνοι. Και είναι προπαντός υπεύθυνοι οι γονείς που αφήνουν τα παιδιά τους, από νηπιακής ηλικίας, να ξημεροβραδιάζονται στην τηλεόραση. Αυτό δεν μπορεί να τους το εμποδίσει κανείς νόμος. Γιατί ό,τι και να βλέπει το παιδί των δύο ετών, ακόμα και αν δεν είναι μία εκπομπή απαράδεκτη από απόψεις διάφορες για τους μεγάλους για το παιδί η εικόνα που βλέπει μπορεί να έχει καθοριστική σημασία, η εικόνα που δεν μπορεί να ερμηνεύσει και ορθά. Φταίνε, λοιπόν, και οι γονείς, που αφήνουν τα παιδιά τους να βλέπουν με τις ώρες τηλεόραση σε καθημερινή βάση.

Δεν θέλω να σας κουράσω άλλο, κύριε Πρόεδρε. Θέλω να τελειώσω εδώ. Βεβαίως υπάρχει και το φαινόμενο που έχει τραγουδήσει ο Σαβόπουλος, το φαινόμενο της παρέας στην Ελλάδα. Οι παρέες, τα φιλαράκια τα καλά, όπως λέει ένα άλλο τραγούδι, δίνουν τη δυνατότητα στους δημοσιογράφους των ραδιοτηλεοπτικών μέσων να προσκαλούν εκείνους που για κάποιους λόγους ο αθωότερος θα είναι υποθέτω τα φιλικά αισθήματα, θέλουν να προβάλουν, ενώ άλλους από τα δημόσια πρόσωπα, πολιτικούς αλλά και μη πολιτικούς, που θα είχαν τη δυνατότητα να αρθρώσουν ένα πολύ ενδιαφέροντα λόγο, ουδέποτε, μηδέ των κρατικών καναλιών εξαιρουμένων, τους καλούν. Αλλά αυτό είναι ένα πρόβλημα γενικότερο, όπως γενικότερο είναι και το πρόβλημα των ΜΜΕ, γιατί σε τελευταία ανάλυση είναι πρόβλημα της ελληνικής κοινωνίας.

Η Κυβέρνηση πάντως, αυτή η σημερινή Κυβέρνηση του Κώστα Σημίτη έχει κάνει πολύ σοβαρά βήματα, αρχής γενομένης βεβαίως από τη νομοθεσία που προηγήθηκε από τον προκάτοχο του κ. Ρέππα Υπουργό, το Βαγγέλη Βενιζέλο. Συνεχίζονται τα βήματα στη σωστή κατεύθυνση και ασφαλώς μπορεί και σε διακομματική βάση, πάρα πολλά και με συνεννόηση να συντελεστούν.

Αλλά επειδή επικαλεστήκατε και τη διακομματική συνεννόηση, τελειώνοντας θα έλεγα ότι διακομματική συνεννόηση με κατάθεση χωριστής, αυτοτελούς προτάσεως νόμου δε νοείται. Είναι κάτι που θα το χαρακτήριζα αντιφατικό. Η διακομματική συνεννόηση μπορεί να προηγείται, η Κυβέρνηση είναι ανοικτή προς αυτήν την κατεύθυνση και στη συνέχεια βεβαίως μπορεί να νομοθετούμε προς την κατεύθυνση που ενδεχομένως όλοι θα συμφωνούσαμε. Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Λουκάς Αποστολίδης): Ευχαριστώ κι εγώ, κύριε συνάδελφε.

Ο Κοινοβουλευτικός Εκπρόσωπος του Δημοκρατικού Κοινωνικού Κινήματος κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, ανέμενα στα τελευταία λόγια του εκπροσώπου του ΠΑ.ΣΟ.Κ., βεβαίως, αισθάνομαι απαισιόδοξος. Διότι είναι αλήθεια βέβαια ότι η κρίση της κοινωνίας ανά τον κόσμο έχει μεγιστοποιηθεί, ότι η ευθύνη σε αυτό το συγκεκριμένο ζήτημα που συζητάμε δεν είναι μόνο των δημόσιων υπηρεσιών, δεν είναι μόνο των ιδιοκτητών, είναι και της ίδιας της κοινωνίας. 'Ομως η αιτία υπάρχει. Και πρέπει κανείς να την αναλύσει για να μπορέσει να πάρει και αυτός τις δικές του θέσεις και τις δικές του αποφάσεις. Γιατί αυτό που συζητάμε σήμερα απασχολεί την παγκόσμια κοινωνία και όλες τις δημοκρατίες. Τα Μαζικά Μέσα Ενημέρωσης σήμερα κυριαρχούν και ο προβληματισμός που διεγείρουν σε μία ανοιχτή κοινωνία είναι πολύ μεγάλος. Η παγκοσμιοποίηση της αγοράς, η διεθνοποίηση της οικονομίας είναι συνέπειες του πολιτικού συστήματος που έχει αναγορευθεί σαν κυρίαρχο σιγά-σιγά ανά τον κόσμο.

'Ετσι ο σημερινός κόσμος διευθύνεται από έναν υπερσυγκεντρωτισμό, ένα μπλοκ οικονομικών μονάδων τραπεζών πολυεθνικών επιχειρήσεων, παγκόσμιας τράπεζας, διεθνούς νομισματικού ταμείου κ.λπ. Μέσα σ' αυτόν το παγκόσμιο γίγνεσθαι η ανασφάλεια των εθνικών οικονομικών ελίτ στη Χώρα μας μεγιστοποιείται καθημερινά και αναζητεί έτσι να έχει μέσα σ' αυτόν τον άκρατο ανταγωνισμό, το δικό της ρόλο και τελικά της επιβίωσης. Θεωρεί ανάγκη της πια τον εναγκαλισμό των διαύλων εξουσίας που βρίσκονται βεβαίως στα χέρια των ολίγων και έτσι η καθημερινή Νομοθετική και Δικαστική Εξουσία εναγκαλίζονται όλο και περισσότερο από τις δυνάμεις των Μέσων Ενημέρωσης.

Στη Χώρα μας το φαινόμενο αυτό έχει πάρει μεγάλες 

Σελίδα 5114 

διαστάσεις τα τελευταία χρόνια και το σύνολο σχεδόν των παραδοσιακών Κομμάτων, που αποτελούν το μέτωπο των διαχειριστών της εξουσίας, το εναγκαλίζεται κάθε μέρα και περισσότερο. 'Ετσι σημαίνοντα ρόλο στα πράγματα στην Ελλάδα, παίρνουν τα Μαζικά Μέσα Ενημέρωσης, τα οποία έχοντας στην υπηρεσία τους την επανάσταση της τεχνολογίας και της ηλεκτρονικής επιδιώκουν τα ολιγοπωλιακά τους συμφέροντα να τα έχουν κάτω από το δικό τους έλεγχο.

'Ετσι βλέπουμε, ότι από τετάρτη εξουσία, η οποία ελέγχει τις άλλες τρεις εξουσίες, κατέληξε σιγά-σιγά να είναι κυρίαρχη εξουσία, σ'αυτόν τον τόπο, αυτήν της πληροφόρησης.

Ο "μπερλουσκονισμός" της Ιταλίας έχει μετατραπεί σε "λαμπρακισμό" στην Ελλάδα και αυτό βέβαια είναι γνωστό σε όλους, ακόμα και σ'αυτούς, οι οποίοι σήμερα με την πρόταση νόμου τους προσπαθούν να βάλουν, τον "δάκτυλο επί τον τύπο των ήλων".

Θα λέγαμε ότι τη Νέα Δημοκρατία πρέπει να τη συγχαρεί κανείς, διότι αρχίζει τουλάχιστον και προβληματίζεται. 'Ομως η πρότασή της είναι ελλειπής, κατά το χαρακτηρισμό του κυρίου Υπουργού και ασθενής. Βεβαίως σαν απάντηση έρχεται και η διαπίστωση, ότι το νομικό κεκτημένο στα μέσα ενημέρωσης, είναι ήδη αρκετό για να δώσει απαντήσεις, αντιφατικές απόψεις και αντιλήψεις, που βεβαίως δεν βοηθούν στη λύση του προβλήματος.

Πρέπει όμως να θυμίσουμε και είναι υποχρέωση πολιτική αυτή, στην Αντιπολίτευση ότι η αντιπολίτευση είναι ένας θεσμός Δημοκρατίας και πως η λειτουργία της πρέπει να διακρίνεται κάθε φορά, από προτάσεις που εκφράζουν την πολιτική της και την ιδεολογία της με τρόπο σταθερό. Γιατί η κάθε φορά παλινωδία, σε σημαντικά ζητήματα, επιτείνει την αναξιοπιστία της πολιτικής και των πολιτικών. Δεν μπορεί, άλλα να λέμε σήμερα και άλλα να κάναμε χθες, για να είμαστε έτοιμοι, κάθε φορά να εναλλασσόμαστε στις πολιτικές μας προτάσεις, με βάση το Βήμα, από το οποίο μιλάμε. Αυτό δημιουργεί τη δυσπιστία στην κοινωνία, συν τα καθημερινά γεγονότα για τα οποία κανείς κρίνεται.

Κύριε Υπουργέ, με λύπη μου θυμάμαι ότι το βάπτισμα σ'αυτή τη Βουλή το πήρα με μια επίκαιρη επερώτηση που είχα κάνει σε σας, για το πως χειριζόσασταν το ΔΗ.Κ.ΚΙ. Και εφόσον βεβαίως δεν δεχθήκατε τα όσα σας είπα και ήταν δικαίωμά σας να το κάνετε, κλείνοντας το λόγο σας τότε, χωρίς να έχω δικαίωμα να απαντήσω, μου είχατε συστήσει, πως θα πρέπει να κρίνουμε κατά πόσο μας εξυπηρετεί ή όχι να βγαίνουμε στα μέσα ενημέρωσης, τα οποία και εσείς διευθύνετε.

Αυτός είναι ένας τρόπος και μια αντίληψη, που διακρίνει την όλη σας σκεπτική και την όλη σας εκσυγχρονιστική, ανταγωνιστική αντίληψη, για το πως χειριζόμαστε τους πολίτες. Ξεχνάτε βεβαίως ότι και εμείς, ας είμαστε ένα μικρό Κόμμα, έχουμε πίσω μας ανθρώπους, οι οποίοι στηρίζουν σε μας τις ελπίδες τους για μια καλύτερη εποχή. Και εμείς θα κρίνουμε, εάν είναι επαρκής ή ανεπαρκής ο λόγος μας, κάθε φορά.

Και να μη σας πω και το εξής, γιατί κάποια φορά την απλή σκέψη, εσείς την είχατε ονομάσει λαϊκισμό, αλλά εμείς επιμένουμε να την καταθέτουμε.

Κύριε Υπουργέ, κάναμε πριν είκοσι ημέρες την τέταρτη Σύνοδο της Κεντρικής Επιτροπής στη Λάρισα. Για εμάς, αλλά νομίζω και για την ελληνική κοινωνία, είναι ένα σημαντικό πολιτικό γεγονός. Δεν παρεβρεθήκανε. Και εγώ βεβαίως, δεν απευθύνομαι στα ιδιωτικά μέσα ενημέρωσης που κάνουν τη δουλειά τους και είναι γνωστή η συμπεριφορά τους απέναντί μας. Βεβαίως, καταθέτουμε και εμείς τη δική μας κάθε μέρα απέναντί τους. Δεν έχει όμως, το δικαίωμα η ΕΡΤ να είναι απούσα από τέτοιες κορυφαίες πολιτικές εκδηλώσεις.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Μου επιτρέπετε;

ΓΕΩΡΓΙΟΣ ΡΟΚΟΣ: Παρακαλώ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Δεν ενθυμούμαι ποια ακριβώς συζήτηση είναι αυτή στην οποία αναφερθήκατε. Στο πλαίσιο μιας επίκαιρης ερώτησης αναφέρετε, ότι η ομιλία η δική μου έκλεισε με ένα τέτοιο τρόπο ο οποίος ήταν υπαινικτικός περί της ανεπάρκειας του πολιτικού σας λόγου ή των ικανοτήτων σας. Κάθε άλλο παρά ήταν στις διαθέσεις μου να απευθύνω μία τέτοια κατηγορία και στο Κόμμα σας αλλά και σε εσάς προσωπικά.

ΓΕΩΡΓΙΟΣ ΡΟΚΟΣ: Διαβάστε τα Πρακτικά, κύριε Υπουργέ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Ενθυμούμαι τη συζήτηση. Αυτό το οποίο πρέπει να πω είναι, ότι κατά την ώρα της δικής μου ομιλίας αντελήφθην πως μετά την ανάπτυξη του θέματος από εσάς, αντί να παρακολουθήσετε τη δική μου τοποθέτηση, επιδοθήκατε σε μία χλευαστική, ειρωνική αντιμετώπιση της ομιλίας μου, γελώντας ή χειρονομώντας, ώστε αυτό ακριβώς να μου δώσει εμένα την αφορμή να πω, πως μία τέτοιου είδους στάση δεν βοηθάει να προβάλονται αποτελεσματικά οι πολιτικές θέσεις.

Από εκεί και πέρα, σας διαβεβαιώ ότι δεν υπάρχει κανένα θέμα και κάθε άλλο παρά είναι στις επιδιώξεις τις δικές μου και της Κυβέρνησης να αντιμετωπίζουμε στο πλαίσιο μιας πολιτικής αντιπαράθεσης τους συναδέλφους με τέτοια όπλα. Δεν είναι αυτά τα όπλα μας. Δεν θέλουμε τέτοια όπλα.

'Οσον αφορά τώρα τη Σύνοδο της Κεντρικής σας Επιτροπής, αν πραγματικά είχε ειδοποιηθεί η ΕΡΤ και δεν ήταν παρούσα σ' αυτή τη διαδικασία, είναι παράλειψη, την οποία δέχομαι, εφ'όσον την επισημαίνετε. Να είστε σίγουρος ότι θα ελέγξω πως ακριβώς η ΕΡΤ λειτούργησε στη συγκεκριμένη περίπτωση και δεν ανταποκρίθηκε στο δικό σας προσκλητήριο να προβληθεί, μία διαδικασία κομματική, η οποία είναι κορυφαία για κάθε κόμμα. 

ΓΕΩΡΓΙΟΣ ΡΟΚΟΣ: Να το δείτε, κύριε Υπουργέ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Σας διαβεβαιώνω -και δεν πρέπει να έχετε παράπονο, μιλώντας τώρα γενικότερα για τη λειτουργία της ΕΡΤ- ότι η δημόσια ραδιοτηλεόραση εκ των πρώτων στόχων της έχει την προβολή της πολιτικής δραστηριότητας όλων των πολιτικών Κομμάτων, κατά τρόπο αμερόληπτο, διαφανή και αντικειμενικό και αν αυτό δεν έχει πείσει και τους πλέον κακόπιστους, πιστεύω ότι συντομότατα δεν θα υπάρχουν επικριτές ως προς αυτό τουλάχιστον το σημείο της δραστηριότητας της ΕΡΤ.

ΓΕΩΡΓΙΟΣ ΡΟΚΟΣ: Θα χαρώ, κύριε Υπουργέ, γι' αυτό. Είναι αλήθεια, όμως, ότι εγώ εξέφρασα προηγούμενα -γιατί έτσι συνηθίζουμε εμείς στο ΔΗ.Κ.ΚΙ.- τον πόνο ψυχής, γιατί εδώ κάνουμε κατάθεση ψυχής. Δεν θα είχα πάρει το λόγο και δεν θα το έλεγα αυτό, αν πράγματι δεν το είχα ζήσει έτσι. 

Εν τοιαύτη περιπτώσει, δέχομαι ότι θα κάνετε ό,τι μπορείτε -αρκεί να μπορείτε- γιατί είναι γεγονός -και το δέχομαι- ότι πολλά πράγματα μέσα σ' αυτήν την ένταση και την εκμετάλλευση των μέσων ενημέρωσης δεν μπορείτε και σεις οι ίδιοι να ελέγξετε. Είναι και κυρίαρχο το ζήτημα, διότι υπάρχει μία πλήρης αδυναμία ελέγχου των μαζικών μέσων ενημέρωσης. Η ίδια η φύση των πραγμάτων και οι εξελίξεις με βάση την αναφορά που σας έκανα προηγούμενα, για οικονομικό έλεγχο, για οικονομικό άνοιγμα κ.λπ., δημιουργεί την αίσθηση αυτή. 

Μην ξεχνάτε ότι σήμερα -χωρίς μεγάλη σκέψη- στην ίδια πρόταση νόμου της Νέας Δημοκρατίας, μετατίθενται τα μέσα ενημέρωσης στους κυρίαρχους οικονομικούς παράγοντες, όταν στην ίδια την πρόταση για να ξεκινήσει κανείς να σκεφθεί να κάνει έναν ραδιοφωνικό σταθμό χρειάζεται ένα δισεκατομμύριο. Χρειάζονται πεντακόσια εκατομμύρια για την ίδρυση της εταιρείας και πεντακόσια εκατομμύρια σαν αγορά δικαιώματος αδείας. Δηλαδή, έτσι κι αλλιώς έχουμε ήδη δεχθεί ότι η ενημέρωση του πολίτη περνά απροκάλυπτα στους έχοντες πραγματικά την οικονομική κυριαρχία στον Τόπο.

Βεβαίως, δεν προτείνεται μέσα στο σχέδιο νόμου η διασφάλιση και η δυνατότητα που μπορεί να παρέχεται στην Ελληνική Ραδιοφωνία Τηλεόραση για να μπορέσει πραγματικά σ' αυτήν τη σύγχυση των πραγμάτων, σ' αυτήν την ένταση των αναγκών, να απαντήσει σήμερα.

Και είναι και αυτό δείγμα του ότι όσο και αν θέλουμε να έχουμε μία καλή πρόθεση, δεν μπορούμε, διότι και οι ίδιοι,

Σελίδα 5115 

μέσα σ' αυτήν την παγκοσμιοποίηση των πραγμάτων, έχουμε ισοπεδωθεί. Χρειάζεται πια, όχι μέσα από πραγματικά νομικές κατοχυρώσεις ή τεχνικές αναζητήσεις, να βρούμε τις λύσεις.

Χρειάζεται μία πολιτική βούληση. Και αυτή πρέπει να έχει ένα διακομματικό περιεχόμενο. Και αυτό να αναζητείται κάθε μέρα και με μεγαλύτερη ένταση. 

Εγώ δεν μπορώ να δεχθώ ότι πολιτικοί, συνάδελφοι εδώ μέσα, είναι φορείς διαπλεκομένων αντιλήψεων. 'Ομως, υποκύπτουν, μέσα σε μία εξέλιξη αρνητική, μέσα σ' αυτήν την ανάγκη που όλοι την προσδιορίζουμε κάθε φορά.

Χρειάζεται, λοιπόν, η πολιτική υπέρβαση σ' αυτόν τον τομέα γιατί είναι σημαντικός. Ισοπεδώνεται κάθε μέρα η πολιτική αξία του λόγου, αλλά και των προσώπων. 'Ολοι είναι θύματα, ξεκινώντας από τα συμπεράσματα του Προέδρου της Βουλής που τόσες φορές έχει τοποθετηθεί εδώ μέσα. 

Και βεβαίως δεν είναι μόνο να αναζητούμε άρθρα και διατάξεις. Είναι να πάρουμε την πολιτική απόφαση του εδώ και τώρα το κράτος, η Βουλή, οι εκπρόσωποι του Λαού, να παίξουν ένα κυρίαρχο ρόλο στον έλεγχο των εξελίξεων. Είναι κάτι που το αναζητούν και οι άλλες χώρες. Πρέπει και εμείς, με όλους αυτούς, να απαντήσουμε στα αρνητικά που πραγματικά έρχονται σήμερα σαν λαίλαπα της νέας τεχνολογίας και τα οποία δίνουν τη δυνατότητα ελέγχου των πολιτικών αξιών από τις πολιτικές αξίες.

Εμείς θα είμαστε θετικοί. 

Νομίζω, ότι με την εισηγησή του ο συνάδελφός μου του ΔΗ.Κ.ΚΙ. κ. Δημαράς, στην εικοσάλεπτη ομιλία του, κατέθεσε και τη γνώση του, εμπειρία τριάντα πέντε ετών και την ψυχή του, λέγοντας στο τέλος: "Αυτό που εσείς προτείνετε, εγώ το έχω κάνει ζωή και πράξη. Η πρόθεση η δική μου και η βούληση η δική μου να σεβαστώ το λόγο σας είναι μεγίστη".

'Ετσι τελειώνω και εγώ με τη δήλωσή μας ότι εμείς σε ό,τι είναι θετικό, θα είμαστε αλληλέγγυοι, θα είμαστε δυναμικοί, θα είμαστε και εμείς αυτοί οι οποίοι τις θετικές σας πράξεις θα τις επικροτούμε καθημερινά. 

Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ κύριε συνάδελφε.

Πριν δώσω το λόγο στο συνάδελφο κ. Κεφαλογιάννη, έχω την τιμή να ενημερώσω το Σώμα, ότι τη συνεδρίαση παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εξήντα ένας μαθητές και τέσσερις συνοδοί-καθηγητές από το Α' Γυμνάσιο Καλαμάτας.

(Χειροκροτήματα από όλες τις Πτέρυγες της Βουλής)

Ο συνάδελφος κ. Κεφαλογιάννης έχει το λόγο για δέκα λεπτά για να δευτερολογήσει.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, πολύ φοβάμαι ότι είμαι υποχρεωμένος να σας πω ξανά ότι: 'Οποιος δεν πράττει, διδάσκει.

Και η Κυβέρνηση η δική σας, η Κυβέρνηση του ΠΑΣΟΚ, η Κυβέρνηση του Κωνσταντίνου Σημίτη δεν έχει τη διάθεση να παρέμβει στον ευαίσθητο χώρο της λειτουργίας των Μέσων Μαζικής Ενημέρωσης. 

Και εσείς προσωπικά με την ομιλία σας φοβάμαι ότι ακολουθήσατε την πολιτική του Πόντιου Πιλάτου: Δεν φταίω εγώ. Δεν φταίει η Κυβέρνηση. Το Εθνικό Ραδιοτηλεοπτικό Συμβούλιο έχει την ευθύνη. 'Ομως και αυτό δεν φταίει, γιατί ξέρετε σκοντάφτουμε στο νόμο για τις προσλήψεις. Δεν έχει ακόμη γραφεία.

Δύο χρόνια, λοιπόν, έχει ψηφιστεί ο νόμος. Εσείς ο ίδιος αποδεχθήκατε, αφού δεν απαντήσατε, ότι υπάρχει αυτό το χάος στα ραδιοτηλεοπτικά μέσα, ότι υπάρχουν οι δύο χιλιάδες ραδιοφωνικοί σταθμοί οι οποίοι λειτουργούν παράνομα, ότι υπάρχουν εκατόν πενήντα τηλεοπτικοί σταθμοί που λειτουργούν και αυτοί σε καθεστώς παρανομίας.

Επειδή θίχτηκαν πολλά θέματα, θα αναφερθώ μόνο σε δύο - τρία.

Πρώτα απ' όλα στο θέμα της ονομαστικοποίησης. Κύριε Υπουργέ, γνωρίζετε ότι η ονομαστικοποίηση στο νομοσχέδιο του καλοκαιριού του 1995 έγινε διάταξη νόμου κάτω από τις πιέσεις της Αντιπολίτευσης και κυρίως της Νέας Δημοκρατίας.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Την εποχή εκείνη σας είπα και στην πρωτολογία μου η Κυβέρνηση, για να υπερσκελίσει το αίτημα της Αντιπολίτευσης μίλησε για την ονομαστικοποίηση μέχρι φυσικού προσώπου, διάταξη που ουσιαστικά διέλυσε το Χρηματιστήριο. 'Ομως και η πολιτική αυτή ανετράπη με δύο συγκεκριμένες πολιτικές ενέργειες.

Η πρώτη είναι η τροπολογία που έφερε ο κ. Παπαντωνίου τον Απρίλη του 1996, τότε που ουσιαστικά κατάργησε την ονομαστικοποίηση. 'Αρα όλα αυτά που μας λέτε εσείς με το δικό σας προεδρικό διάταγμα το π.δ. 310 είναι γράμμα κενό. Σας είπα και στην επιτροπή ότι: Ο νόμος για τα Μ.Μ.Ε. του 1995 ζητάει την ονομαστικοποίηση των μετοχών μιας προμηθευτικής εταιρίας. 'Οταν όμως σ' αυτήν την προμηθευτική εταιρία ή σε εταιρία δημοσίων έργων εμπεριέχεται μία άλλη εταιρία, ζητούμε και από αυτήν την εταιρία να ονομαστικοποιήσει τις μετοχές της.

Αν στο μετοχικό κεφάλαιο της δεύτερης αυτής εταιρίας συμμετείχε μία τρίτη εταιρεία, δηλ. μία holding company -που είναι πολύ εύκολο να γίνει σε οποιαδήποτε χώρα της Ευρωπαϊκής 'Ενωσης- ο νόμος δεν απαιτεί να γίνεται ονομαστικοποίηση. Αν πίσω απ' όλα αυτά κρύβεται μία εταιρεία του νόμου 89, πάλι ονομαστικοποίηση δεν γίνεται. 'Αρα, μιλάμε, θα μου επιτρέψετε αυτήν την έκφραση, για ονομαστικοποίηση που γίνεται μόνο στα λόγια. Αυτό είναι το ένα θέμα.

Το δεύτερο θέμα είναι το προεδρικό διάταγμα. Κύριε Υπουργέ, το προεδρικό διάταγμα 82/96 δημοσιεύτηκε εκπρόθεσμα και δημοσιεύτηκε εσκεμμένα δέκα μέρες εκπρόθεσμα για να μπορεί οποιοσδήποτε θέλει να προσφύγει, στη δικαιοσύνη και να κηρύξει άκυρη αυτήν την πράξη. Και όχι μόνο αυτό. Εμπεριέχει και συγκεκριμένες αντισυνταγματικές διατάξεις που δεν μπορώ να πιστέψω ότι ένας Υπουργός, ένα Υπουργείο δεν μπόρεσε να εντοπίσει. Παραδείγματος χάρη, έκανε ρητή διάκριση μεταξύ ελληνικών και ξένων τεχνικών εταιρειών. Ξέρετε τι σημαίνει αυτό; Σημαίνει ότι η προσφυγή που έκαναν οι τεχνικές εταιρείες για την ακύρωση αυτού του προεδρικού διατάγματος, έχει βασιμότητα. Ο δε Εισηγητής του Συμβουλίου Επικρατείας εισηγήθηκε την αποστολή προδικαστικού ερωτήματος στο Ευρωπαϊκό Δικαστήριο, πράγμα που αποτελεί πρόκριμα ότι το Συμβούλιο της Επικρατείας θα ακυρώσει το προεδρικό διάταγμα. Επίσης η Κυβέρνησή σας με το ίδιο Προεδρικό διάταγμα αφαίρεσε από τη Βουλή τον Κοινοβουλευτικό Ελεγχο.

'Εβγαλα μία φωτοτυπία από την ερώτηση που είχα καταθέσει στον κ. Παπαντωνίου -επειδή μου το ζητήσατε για να την έχετε στο αρχείο σας- από την οποία φαίνεται ότι καταργείται ο Κοινοβουλευτικός 'Ελεγχος αντίθετα με αυτό που μας είπατε εσείς, ότι καθένας μπορεί να δει τα μετοχολόγια. Εδώ οι Βουλευτές δεν μπορούν να βρουν τα μετοχολόγια των προμηθευτικών εταιρειών, θα μπορέσει ο κάθε πολίτης να τα βρει; 'Ολα αυτά είναι γραμμένα στην απάντηση του κ. Παπαντωνίου για δική σας χρήση.

Η κυβέρνηση λοιπόν με την γνωστή τροπολογία για την ονομαστικοποίηση με την προφανή αντισυνταγματικότητα του προεδρικού διατάγματος κατάφερε να πάρει όλα τα μέτρα για να μην μπορεί να γίνει ποτέ ονομαστικοποίηση. Αυτό είναι η ουσία του θέματος.

Σχετικά με το θέμα των προεδρικών διαταγμάτων, και των κοινών υπουργικών αποφάσεων κύριε Υπουργέ, επιμένω. 'Εχω δική σας απάντηση στις 7 Νοεμβρίου 1996 σε σχετική ερώτηση για το πόσα προεδρικά διατάγματα και υπουργικές αποφάσεις έχετε εκδώσει είτε του Υπουργείου σας, είτε κοινές υπουργικές αποφάσεις με άλλα υπουργεία. Μου απαντάτε έχω τη δική σας υπογραφή "Υπουργός Δημήτριος Ρέππας" ότι εκδώσατε μόνο έξι προεδρικά διατάγματα και υπουργικές αποφάσεις. Μπορείτε να μου πείτε ποιες υπουργικές αποφάσεις ή προεδρικά διατάγματα -εκτός από το Προεδρικό Διάταγμα 310 έχετε εκδώσει μετά την 7η Νοεμβρίου 1996;

Και ακόμη και να είχατε εκδώσει, κύριε Υπουργέ, ο νόμος 

Σελίδα 5116 

προβλέπει σαράντα προεδρικά διατάγματα και υπουργικές αποφάσεις. Να γιατί ο νόμος είναι ανενεργός. Να γιατί δεν λειτουργεί τίποτα στο χώρο των Μέσων Μαζικής Ενημέρωσης. Και πολύ λυπούμαι αν η Κυβέρνηση είναι ευχαριστημένη από τον τρόπο λειτουργίας των Μέσων Μαζικής Ενημέρωσης.

Κύριε Υπουργέ και κύριε Πρόεδρε, δεν θα συμφωνήσω με τον Κοινοβουλευτικό Εκπρόσωπο του ΠΑ.ΣΟ.Κ., που λυπούμαι που έφυγε, ότι εμείς παραβιάζουμε θύρες ανοικτές και ότι αυτά που ζητούμε εμπεριέχονται στην ισχύουσα νομοθεσία, όπως και εσείς είπατε ότι εμείς κάνουμε ένα βήμα πίσω απ' αυτό που υπάρχει. Γνωρίζετε πολύ καλά και εσείς αλλά και από όσο ήδη σας ανέφερα, όπως επίσης και από αυτά που συζητήσαμε στην Επιτροπή Θεσμών και Διαφάνειας προκύπτει ότι η διαφορά μας είναι τεράστια στο θέμα της ανεξάρτητης διοικητικής αρχής. Εσείς ελέγχετε σαν Κυβέρνηση το Εθνικό Ραδιοτηλεοπτικό Συμβούλιο με την πλειοψηφία που έχετε διαμορφώσει εκεί. Υπάρχει μία εξουσία που δρα εξ ονόματος της Κυβερνήσεως, Και αυτή η εξουσία δεν ασκείται. Αυτός είναι ακριβώς και ο λόγος για τον οποίο σας λέμε ότι πρέπει να υπάρχει ανεξάρτητη διοικητική αρχή, η οποία θα έχει την ευθύνη και η Βουλή θα ασκεί τον έλεγχο και θα επιβάλλονται και ποινές. Να φέρουμε πραγματικά το Κοινοβούλιο στο κέντρο αυτών των εξελίξεων. Το Εθνικό Κοινοβούλιο μπορεί να ασκήσει αυτές τις εξουσίες. Σας είπα τις διαφορές που έχουμε με την ονομαστικοποίηση των μετοχών.

Κύριε Υπουργέ, γνωρίζοντας τις δικές σας ευαισθησίες, αλλά και όλων των συναδέλφων σε αυτήν την Αίθουσα, θα περίμενα να τοποθετηθείτε για τον τρόπο λειτουργίας των Μέσων Μαζικής Ενημέρωσης κατά τη διάρκεια της προεκλογικής περιόδου. Γιατί δεν το προβλέπετε αυτό, στο νομό σας αφού ρυθμίζετε τόσα θέματα σε λεπτομέρειες -όπως εσείς ισχυρίζεσθε στο νομοσχέδιο για τα Μέσα Μαζικής Ενημέρωσης-και μάλιστα ρυθμίσεις χωρίς νόημα, αφού ο ίδιος παραδέχεσθε ότι οι σύγχρονες τεχνολογικές εξελίξεις ουσιαστικά προσπερνούν τις νομοθετικές διατάξεις με ρυθμούς χιονοστιβάδας;

Γιατί εσείς, ενώ γνωρίζετε ότι χρειάζεται ρητή διάταξη στο νόμο, για το θέμα αυτό δεν προχωράτε στη ρύθμιση του τρόπου λειτουργίας των Μέσων Μαζικής Ενημέρωσης κατά τη διάρκεια της προεκλογικής περιόδου. Εμείς για μεν τα Κόμματα ζητούμε να αγοράζει η Πολιτεία ραδιοτηλεοπτικό χρόνο τώρα, που θα παραχωρήσετε τις άδειες σε ιδιώτες η πολιτεία να δεσμεύσει χρόνο για την προεκλογική περίοδο;

Ας συμφωνήσει ο πολιτικός κόσμος της Χώρας στο ένα από τα δύο. Δεν με ενδιαφέρει αν πληρώσει το Δημόσιο πέντε, έξι, ή επτά δισεκατομμύρια, αν το κόστος της Δημοκρατίας είναι αυτό να το πληρώσουμε, για να γλυτώσουμε κρατικές προμήθειες ένα τρισεκατομμύρια τετρακόσια δισεκατομμύριο ετησίως και δέκα τρισεκατομμύρια δημόσια έργα μέχρι το 2000. Αν είναι αυτό το κόστος, να το πληρώσουμε.

Επίσης, να απεγκλωβίσουμε τους Βουλευτές και τους υποψήφιους Βουλευτές από το σφιχτό εναγκαλισμό με τα διαπλεκόμενα συμφέροντα, γιατί αλλιώς ιδιαίτερα Βουλευτές των μεγάλων εκλογικών περιφερειών δεν θα μπορούν να έχουν ίσους όρους ανταγωνισμού με αυτούς που προνομιακά χειρίζονται τα Μέσα Μαζικής Ενημέρωσης. Για να απελευθερωθεί το πολιτικό σύστημα, κάθε παρουσία στην τηλεόραση για την προεκλογική περίοδο θα θεωρείται δαπάνη γενομένη για να εξυπηρετήσουμε την καλή λειτουργία και ενημέρωση των πολιτών, αλλά και για να διασφαλίσουμε ίσους όρους ανταγωνισμού.

Αν αυτά κύριε Υπουργέ, δεν γίνουν, τότε εδώ θα ερχόμαστε να λέμε τι έλεγαν οι αρχαίοι ημών πρόγονοι, τι έλεγαν σημαντικοί άνθρωποι του προ-προηγούμενου και του προηγούμενου αιώνα, θα λέμε ευφυολογήματα αλλά επί της ουσίας θα είναι ένα πολιτικό σύστημα δέσμιο εξωθεσμικών καταστάσεων, που σίγουρα δεν χαρακτηρίζει ένα λαό, που θέλει να παρουσιάζεται σαν ένας από τους πιο προηγμένους του κόσμου και θέλει να κανει πραγματικά ένα ποιοτικό άλμα στο 2000 και να ξεφύγουμε επιτέλους από τη μιζέρια και την παρακμή στην οποία έχουμε μπει τα τελευταία χρόνια.

ΠΡΟΕΔΡΕΥΩΝ (Παναγιώτης Ν. Κρητικός): Η κυρία Ελένη Ανουσάκη, ως εισηγήτρια του ΠΑΣΟΚ, έχει το λόγο.

ΕΛΕΝΗ ΑΝΟΥΣΑΚΗ: Πραγματικά, κύριε Πρόεδρε, κύριοι συνάδελφοι, παρακολούθησα με πολύ ενδιαφέρον τις τοποθετήσεις όλων των συναδέλφων. Είναι τόσα πολλά αυτά που ειπώθηκαν. Ως εισηγήτρια, ως Βουλευτής του ΠΑΣΟΚ λέω και υπερασπίζομαι ότι ο νόμος αυτός έχει τις δυνατότητες να διασφαλίσει και την αξιοπρέπεια, έχει τις δυνατότητες να διασφαλίσει και το σεβασμό του πολίτη, γιατί αισθάνομαι ότι κάνουμε μάθημα ανατομίας χωρίς πτώμα.

Μιλήσαμε επί παντός επιστητού. Μιλήσαμε για τα έργα, μιλήσαμε για την τηλεόραση, μιλήσαμε για τους σκηνοθέτες, μιλήσαμε για τους δημοσιογράφους. Και εδώ θέλω να πω ότι δεν έχουμε το δικαίωμα να κρίνουμε τους δημοσιογράφους έτσι πρόχειρα, ούτε τους καλλιτέχνες. 

Κύριε Πρόεδρε, το καλλιτεχνικό έργο κρίνεται από το κοινό και κρίνεται από την επιτυχία του ηθοποιού, του σκηνοθέτη, του συγγραφέα, του πολιτικού.

'Εχουμε, λοιπόν, ένα νόμο τον 2328/95. "Αρχές εκπομπών και διαφημίσεων, δικαίωμα πάσης προστασίας".

Και έχουμε "Τηλεόραση χωρίς σύνορα". Εδώ καλύπτονται και "η ελληνική γλώσσα" και τα παιδιά, και οι απαγορευμένες διαφημίσεις και όλα αυτά για τη θρησκευτική παράδοση, για τις απαγορευμένες χορηγίες και δικαίωμα απάντησης του θιγόμενου από τον τηλεοπτικό σταθμό, αλλά και το ραδιοφωνικό, για τις χορηγίες, για τις άδειες μετάδοσης διαφημίσεων.

Και εγώ ως Βουλευτής του ΠΑΣΟΚ που θα συνεχίσω να κάνω ερωτήσεις, θα πω γιατί πολλές φορές δεν τηρούνται αυτοί οι νόμοι. Αυτό είναι το ζητούμενο. Ο νόμος είναι εδώ, υπάρχει για πρώτη φορά. Θα συμφωνήσω σε πολλά σημεία με τον κ. Κεφαλογιάννη, που μιλάει για το χρόνο των τηλεοπτικών εκπομπών, κατά την εκλογική περίοδο για το ποιοι έχουν σχέσεις με αυτά και ποιοι έχουν λεφτά να πληρώνουν.

Διότι δυστυχώς στη Βουλή δεν πάνε μόνο οι άνθρωποι που είναι δικηγόροι, γιατροί, επαγγελματίες, ή οδοντογιατροί όπως είναι ο κύριος Υπουργός ή ηθοποιοί . Υπάρχουν και άνθρωποι που έχουν χρήματα και έχουν τη δυνατότητα να πληρώνουν. Να το συζητήσουμε εδώ. Δεν μπορούμε όμως να καταργήσουμε το νόμο γι' αυτό.

Και μετά το σχήμα που προτείνετε, κύριε Κεφαλογιάννη, στο σχέδιο νόμου είναι άκρως γραφειοκρατικό. Εδώ υπάρχει δυνατότητα στο ραδιοτηλεοπτικό συμβούλιο να εκπροσωπείται το κάθε Κόμμα με τον πιο δυνατό άνθρωπο στη γνώση, στην πείρα, στη καλλιέργεια και στο πνεύμα, κατά την κρίση του. Ειλικρινά επειδή είμαι ηθοποιός και ξέρω τις διάφορες επιτροπές που κρίνουν προκρίνουν και λογοκρίνουν , πρέπει να πω ότι δεν έχουμε δικαίωμα να κατακρίνουμε κανένα σκηνοθέτη.Και όσον αφορά στην ΕΡΤ θα έλεγα στον κύριο Υπουργό να δούμε με ποιο τρόπο θα παράγουμε περισσότερο καλλιτεχνικό έργο για να δουλέψουν οι ηθοποιοί και οι σκηνοθέτες και να πληρωθούν και καλά. Μάλιστα πρέπει να δίνουν δέκα εφτά εκατομμύρια το επεισόδιο. Θέλω να πω ότι πρέπει να πληρώνονται οι δημιουργοί. Επίσης να υπάρχουν κινηματογραφημένα έργα, λογοτεχνία, ποίηση, εκπομπές λόγου, εκπομπές για την πολιτική . Αλλά δεν μπορούμε να πούμε ότι καταργούμε αυτόν το νόμο. Δεν υπάρχει ψυχολογική δέσμευση ούτε από τα στελέχη του ΠΑΣΟΚ.

Προηγουμένως θέλησα να πάω να καθίσω δίπλα στον κ. Κεφαλογιάννη, γιατί πραγματικά από εδώ είναι το ΠΑΣΟΚ και από εκεί η Νέα Δημοκρατία. Αυτό δεν είναι σωστό. 'Εχουμε τις ίδιες αγωνίες με τον κ. συνάδελφο. Και μπράβο του. Θα θυμήσω όμως ότι το 1989 η συντηρητική παράταξη χρησιμοποίησε εναντίον του Ανδρέα Παπανδρέου ορισμένα από τα Μέσα Μαζικής Ενημέρωσης για σπίλωσή του. Από την αρχή ήθελα να το πω. Εγώ δεν θέλω να χωρίσω και να διαιρώ την πολιτική και τους πολιτικούς. Υπάρχουν οι πολίτες οι πολιτικοί και πρέπει να υπάρχει πολιτική συνύπαρξη. 'Εχει δίκαιο ο κ. Κεφαλογιάννης σε πολλά σημεία. Το ξέρει ο κ. Κεφαλογιάννης. Τι να πω τώρα; Να πω για στημένα πράγματα που έγιναν σε

Σελίδα 5117 

βάρος της δημοκρατικής παράταξης ;

Εδώ λοιπόν καταλήγουμε, κύριε Υπουργέ, στο ότι ο νόμος πρέπει να εφαρμοσθεί και μάλιστα πολύ καλά.

Υπάρχει και το θέμα της AGB .Είναι αυτά τα εφτακόσια μηχανάκια. Να τα καταργήσουμε. Δεν θέλω να αναφερθώ εγώ σε ευτελείς εκπομπές που χαρακτηρίζονται πρώτες όταν υπήρχε εκπομπή για τον Καβάφη και τον Μακρυγιάννη που είχε μηδενική ακροαματικότητα.

Εδώ πρέπει λοιπόν να ξεκαθαρίσουμε τα θέματα, να δώσουμε τα χέρια και να πούμε τι θεωρούμε όλοι, τόλμη, τι θεωρούμε ποιότητα, εκπομπή, αντικειμενικότητα, πολιτική. 'Εθεσε ένα κορυφαίο θέμα η Νέα Δημοκρατία. Σε αυτό δεν υπάρχει αμφιβολία. Πραγματικά έχω ιδιαίτερη χαρά που απαντώ. Και μου είπε ο κύριος συνάδελφος ότι τον κολάκευσα. Δεν τον κολάκευσα. Θα θυμήσω όμως ότι ο Νόμος υπάρχει και τον χειροκροτώ και είμαι κοντά του για να εφαρμοσθεί ο νόμος. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Ειδικός Αγορητής του ΔΗΚΚΙ κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κύριοι συνάδελφοι, τι κατεδείχθη και τι κατεγράφη απ' 'ολη αυτήν την ανταλλαγή απόψεων που με ειλικρίνεια και με καλή προαίρεση εξέθεσαν οι συνάδελφοι για ένα θέμα που αναδεικνύεται ως το κυρίαρχο πολιτικό ζήτημα και πρόβλημα; Η πληροφόρηση δεν είναι μόνο ένα αγαθό στο οποίο προσδοκά ο Ελληνικός Λαός. Είναι ένα αγαθό στο οποίο προσδοκά γενικότερα η ιστορία της Χώρας.

Εκείνο που θα πρέπει να νιώσατε, κύριε Υπουργέ, σήμερα από τη συζήτηση που έγινε εδώ με όλες αυτές τις απόψεις που κατετέθησαν και με τις πολλές συμφωνίες που υπήρξαν είναι ότι θα πρέπει να είσθε ευτυχής διότι έχετε συναδέλφους που ανήκουν σε όλες τις Πτέρυγες της Βουλής και θα σας συνδράμουν σε όποια γεναία προσπάθεια επιχειρήσετε να κάνετε μελλοντικά στο θέμα των Μέσων Μαζικής Ενημέρωσης, στο τεράστιο αυτό θέμα για το οποίο και εσείς ομολογήσατε πρωτολογώντας ότι ναι έχει προβλήματα, αλλά έχουν γίνει και μερικά βήματα.

Εμείς λοιπόν σας προτρέπουμε να γίνουν περισσότερα βήματα. Θα μας βρείτε δίπλα σας βοηθούς σας.

Θα εξειδικεύσω την αναφορά μου σε κάτι που αφορά το Δημοκρατικό Κοινωνικό Κίνημα. Κατήγγειλε ο κ. Ρόκκος πριν από λίγο ότι το τέταρτο συνέδριο του κινήματος δεν ευτύχησε να παρουσιαστεί από τα κρατικά Μέσα Μαζικής Ενημέρωσης στα οποία εν τέλει προσδοκούμε, διότι υποχρεωτικά και εμείς, όπως όλος ο Ελληνικός Λαός πληρώνουμε τη συνδρομή μας για την ΕΡΤ. Ρωτήσατε, αν στείλαμε πρόσκληση. Να μου επιτρέψετε να σας πω ξεκινώντας από μία δημοσιογραφική καθαρά αφετηρία ...

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Ρώτησα, αν είχατε ειδοποίηση.

ΙΩΑΝΝΗΣ ΔΗΜΑΡΑΣ: Θα σας πω, λοιπόν, όχι, γιατί σε τέτοιου είδους θέματα και σε μια πληροφόρηση η οποία κυριάρχησε τις δύο προηγούμενες ημέρες, θα έπρεπε να είχε το θέμα. Αυτή είναι η εκτίμησή μου κύριε Υπουργέ, μαλώστε με αργότερα.

'Ομως, αυτά τα πράγματα είναι γνωστά. Ο δημοσιογράφος ο οποίος δεν ξέρει ότι γίνεται το συνέδριο του ΠΑΣΟΚ, ή ότι γίνεται το συνέδριο του ΔΗΚΚΙ ή ότι γίνεται το συνέδριο της Νέας Δημοκρατίας, το καλύτερο που έχει να κάνει είναι να πάει να καταθέσει την ταυτότητά του στην ΕΣΗΕΑ αν είναι μέλος της. Εν πάση περιπτώσει, την οποιαδήποτε αμέλεια ενός δημοσιογράφου ή παράλειψη καθήκοντος, μπορείτε να την αντιμετωπίσετε με κάποιες κυρώσεις εσωτερικές. 'Ομως, την πολιτική ευθύνη, δυστυχώς για εσάς, την έχετε εσείς.

Πρέπει να πω κάτι που έχει να κάνει με τον τρόπο με τον οποίο μεταχειρίζονται κάποιοι ισχυροί τα Μέσα Μαζικής Ενημέρωσης.

Τι έχει γίνει μέχρι σήμερα και καταγγέλθηκε από όλους. Είσαστε και εσείς μάρτυρας και ενδιαφέρεστε και διαβάζετε τα Πρακτικά της Επιτροπής Θεσμών και Διαφάνειας. Ο διευθύνων σύμβουλος ο κύριος εκπρόσωπος της εταιρείας μέτρησης και επανέρχομαι στο θέμα, αυτοκαταργήθηκε πριν από ενάμιση μήνα λέγοντας ότι από τη στιγμή που δημοσιεύθηκαν τα ονόματα ανθρώπων οι οποίοι έχουν στα σπίτια τους μηχανάκια, δεν μπορεί να υπάρξει αξιόπιστη μέτρηση. Αυτό έχει κατατεθεί και είναι γραμμένο στα Πρακτικά από τον ίδιο τον διευθύνοντα σύμβουλο. 'Εκτοτε εγώ βλέπω στις εφημερίδες και στα περιοδικά ότι η τάδε εκπομπή είναι πρώτη και η τάδε είναι τελευταία. Από μία αναξιόπιστη μέτρηση; Ποιος και τι επιδιώκει τελικά να κάνει και ποιο παιγνίδι παίζει και πώς διοχετεύεται το τεράστιο ποσόν των διαφημιστικών εταιρειών και προς ποιά κανάλια και γιατί; 

Σας έθεσα και ένα ερώτημα, όπως αν υπάρχουν δημόσιοι οργανισμοί στους οποίους χρωστάνε ιδιωτικά κανάλια. Θα περίμενα με ενδιαφέρον την απάντησή σας και πρέπει να σας διαβεβαιώσω ότι και εγώ προσωπικά, αλλά και το ΔΗΚΚΙ την όποια σας προσπάθεια για να υπάρξει ένας τρόπος, ώστε τα Μέσα Μαζικής Ενημέρωσης να ανταποκρίνονται στον κοινωνικό, πολιτιστικό και ψυχαγωγικό τους χαρακτήρα, θα μας βρείτε στο πλευρό σας, όπως είμαι βέβαιος ότι θα βρείτε στο πλευρό σας και τον κ. Κεφαλογιάννη και τους συναδέλφους της Νέας Δημοκρατίας, οι οποίοι με κόπο και μόχθο και ειλικρίνια προσήγγισαν ένα τεράστιο που καταλήγει να είναι ένα πολύ μεγάλο πολιτικό θέμα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αλογοσκούφης έχει το θέμα.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, δεν είχα την πρόθεση να δευτερολογήσω, αλλά ακούγοντας τον κύριο Υπουργό πραγματικά απογοητεύθηκα, διότι δεν επεχείρησε ούτε καν να πείσει γιατί αρνείται να δεχθεί την πρόταση νόμου. Σε μία ομιλία τριάντα πέντε λεπτών, εγώ περίμενα περισσότερο περιεχόμενο και λιγότερο απολογητικό ύφος. Εδώ δεν επρόκειτο για επερώτηση, όπως είπε και ο κ. Νικολόπουλος και θα αρκούσαν λιγότερες γενικού τύπου συμβουλές, λιγότερο πατερναλιστικό ύφος.

Θέλω να κάνω δύο παρατηρήσεις. Παραδέχθηκε ο κύριος Υπουργός την αποτυχία του υφιστάμενου ρυθμιστικού πλαισίου, αλλά δεν δέχθηκε τις προτάσεις μας. Δεν ανέφερε κανένα μέτρο, έστω και σαν σκέψη της Κυβέρνησης για την ενίσχυση του ανταγωνισμού στον τομέα αυτό. Οι αναφορές του στους δρόμους που ανοίγονται με τη νέα τεχνολογία ήταν μόνο για διακόσμηση. 

Θέλω να μείνω σε ένα θέμα των ανεξάρτητων διοικητικών αρχών. Ξέρετε κύριε Υπουργέ, ότι το Εθνικό Συμβούλιο Ραδιοτηλεόρασης δεν είναι ανεξάρτητη διοικητική αρχή, όπως εγώ τις έζησα σε άλλες χώρες, και όπως νοούνται στις ανεπτυγμένες μεικτές οικονομίες της αγοράς.

Διότι για να έχουμε μια ανεξάρτητη διοικητική αρχή που να είναι αποτελεσματική και διαφανής, χρειαζόμαστε τέσσερα πράγματα: 

Χρειαζόμαστε πολιτική ανεξαρτησία. Στην πρόταση νόμου που κάνουμε, προτείνουμε ορισμένες ρυθμίσεις, για να ενισχύσουμε αυτήν την πολιτική ανεξαρτησία. Δεν τις δέχεσθε. Δεν μας λέτε γιατί, αλλά δεν τις δέχεσθε.

Χρειάζεται οικονομική ανεξαρτησία σε μια ανεξάρτητη διοικητική αρχή, γιατί τα θέματα, όπως είπατε και σείς, είναι πολύπλοκα. Χρειάζεται λοιπόν ένας οργανισμός που να μπορεί να τα προσεγγίσει στην πολυπλοκότητά τους. Δεν είναι θέμα ενός συμβουλίου που θα κάθεται και θα συνεδριάζει σαν διοικητικό συμβούλιο ενός μικρομάγαζου πού και πού και θα ανταλάσσονται σκέψεις. Εδώ, χρειάζεται μια υποδομή, η οποία θα βοηθάει να λαμβάνονται σωστές αποφάσεις.

Χρειάζεται τεχνογνωσία, που συνδέεται με την οικονομική ανεξαρτησία. Διότι είπατε και σεις ότι οι εξελίξεις στην τεχνολογία είναι πολύ γρήγορες και χρειάζεται το Εθνικό Συμβούλιο Ραδιοτηλεόρασης να μπορεί να παρακολουθήσει αυτές τις εξελίξεις και να μπορεί και σαν σύμβουλος ακόμη της πολιτικής εξουσίας -διότι έχει και αυτό το ρόλο μια ανεξάρτητη διοικητική αρχή, να συμβουλεύει την Κυβέρνηση- να μπορεί να συμβουλεύσει την Κυβέρνηση με γνώση το τι ρυθμίσεις χρειάζονται, νομοθετικές ή άλλου τύπου, προκειμένου να λειτουργήσει καλύτερα αυτή η αγορά, γιατί για μια αγορά πρόκειται.

Σελίδα 5118 

Και τέλος, το τέταρτο που χρειάζεται, είναι ο δημοκρατικός έλεγχος. Χρειάζεται πολιτική ανεξαρτησία απο τη μία αλλά και δημοκρατικός έλεγχος απο την άλλη. Αλλιώς πραγματικά θα είμαστε εκτός του Συντάγματος, όπως είπατε και εσείς.

Ο καλύτερος τρόπος για να υπάρχει δημοκρατικός έλεγχος, είναι αυτός εδώ πέρα ο θεσμός, η Βουλή. Σε όλες τις πολιτισμένες χώρες του κόσμου, ο δημοκρατικός έλεγχος ασκείται από τη Βουλή. Και έχουμε ορισμένα τέτοια παραδείγματα σε πάρα πολλές χώρες, από ανεξάρτητες κεντρικές τράπεζες όπου οι διοικητές τους καλούνται και απολογούνται στη Βουλή, μέχρι ανεξάρτητες επιτροπές ραδιοτηλεόρασης ή τηλεπικοινωνιών ή ενέργειας, που γίνεται ακριβώς αυτό το πράγμα. Χρειάζεται να είναι μακριά απο την Κυβέρνηση, όχι γιατί δεν σας έχουμε εμπιστοσύνη, αλλά για να προστατευθείτε και οι ίδιοι, για να μην υπάρχει καμία υπόνοια, ότι χρησιμοποιείτε αυτό το Συμβούλιο Ραδιοτηλεόρασης για κυβερνητικούς σκοπούς.

Κύριε Υπουργέ, είμαι βέβαιος ότι θα επιμείνετε στην απορριπτική γνώμη που έχετε για την πρόταση νόμου που κάνουμε. Θέλω απλώς να παρατηρήσω, ότι δεν χρειάζονταν ούτε πατερναλιστικού τύπου παρατηρήσεις, ούτε επικλήσεις στην υπομονή μας να λειτουργήσει το υφιστάμενο πλαίσιο -το βλέπουμε ότι δεν λειτουργεί- ούτε επιτρέψτε μου να πω η αυταρέσκεια που προδίδουν εκφράσεις "ρυθμίσεις πρωτοποριακού χαρακτήρα σε ευρωπαϊκό επίπεδο" που δήθεν έχουμε εμείς. Οι ρυθμίσεις κρίνονται στην εφαρμογή τους και η εφαρμογή βλέπουμε ότι είναι πάρα πολύ άσχημη.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Νικολόπουλος, ο Κοινοβουλευτικός Εκπρόσωπος...

ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, έχω ζητήσει το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε δικαίωμα να λάβετε το λόγο.

ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, ο κ. Αποστολίδης προηγουμένως είπε ότι θα μου δώσει το λόγο.

ΝΙΚΟΛΑΟΣ ΝΙΚΟΛΟΠΟΥΛΟΣ: Κύριε Πρόεδρε, με τη σύμφωνη γνώμη του Σώματος.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, σας παρακαλώ. Δεν αγαπάτε εσείς περισσότερο τον κ. Καρατζαφέρη από ό,τι τον αγαπώ εγώ ή τουλάχιστον εξίσου με σας. Αλλά δεν είναι γραμμένος και αυτό μπορεί να γίνει μόνο με την άδεια του Σώματος, που δεν έχει συμβεί και πολλές φορές.

ΓΕΩΡΓΙΟΣ ΚΑΡΑΤΖΑΦΕΡΗΣ: Ο κ. Αποστολίδης μου είπε να περιμένω επί τούτου.

ΠΡΟΕΔΡΕΥΩΝ (Παναγιώτης Ν. Κρητικός): Δεν είσθε γραμμένος, κύριε Καρατζαφέρη.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ήθελα να παρακαλέσω να συμφωνήσει το Σώμα επί ενός σχεδίου αποφάσεως που εισηγούμαι για την αναστολή της εφαρμογής του νέου νόμου για το μισθολόγιο, σε ό,τι αφορά τους υπαλλήλους της Βουλής. Τα σχετικά θέματα θα ρυθμισθούν με τον Κανονισμό που συζητείται αυτές τις ημέρες και ο οποίος μέχρι 10 Απριλίου θα ψηφισθεί και θα δημοσιευθεί και θα έχει αναδρομική ισχύ απο 1.1.97. Είσθε σύμφωνοι;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Συνεπώς το Σώμα ομοφώνως απεδέχθη την απόφαση αυτή.

Η προαναφερθείσα απόφαση έχει ως εξής: 

"ΣΧΕΔΙΟ

ΑΠΟΦΑΣΗ ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ

Η ΒΟΥΛΗ ΤΩΝ ΕΛΛΗΝΩΝ

'Εχοντας υπόψη:

1. ΤΑ άρθρα 65 παρ. 6 και 103 παρ. 6 του Συντάγματος.

2. Τα άρθρα 11 παρ. 4 και 120 παρ. 6 και 7 του ΚΑνονισμού της Βουλής (Μέρος Α' - Κοινοβουλευτικό) σε συνδυασμό προς το άρθρο 84 του Κανονισμού της Βουλής (Μέρος Β' Προσωπικό).

3. Την κατά τη συνεδρίαση ΜΘ' της 12.12.1995 απόφαση της Ολομέλειας της Βουλής για τη σύσταση ειδικής Επιτροπής προς την κατάρτιση νέου Κώδικος Οργανισμού των υπηρεσιών της Βουλής (ΦΕΚ 259/Α/1995).

4. Την υπ' αριθ. 6307/5268/15.12.95 απόφασή μας με την οποία συνεστήθη η ως άνω Επιτροπή.

5. Το γεγονός ότι η Επιτροπή Κανονισμού επεξεργάζεται το σχέδιο της προτασης του Προέδρου της Βουλής για το νέο Κανονισμό (Β' Μέρος) και επίκειται η συζήτηση και η κύρωσή του από τη Βουλή.

6. Τις διατάξεις του Νόμου 2470/97 "Αναμόρφωση του μισθολογίου του προσωπικού της δημόσιας διοίκησης και άλλες συναφείς διατάξεις" (ΦΕΚ 40 Α).

7. Τις γραμμένες στον Προϋπολογισμό της Βουλής πιστώσεως έτους 1997.

Αποφασίζει

1. Ο ν. 2470/97 δεν εφαρμόζεται από τότε που ίσχυσε για τους υπαλλήλους της Βουλής των Ελλήνων και τα αναφερόμενα σε αυτούς θέματα του νόμου αυτού θα ρυθμιστούν αναδρομικώς από 1.1.1997 το αργότερο μέχρι 10.4.1997 με τον νέο Κώδικα οργανώσεως των Υπηρεσιών της Βουλής.

2. Οι πάσης φύσεως αποδοχές του παραπάνω προσωπικού εξακολουθούν να υπολογίζονται και να καταβάλλονται σύμφωνα με τις διατάξεις που ίσχυαν μέχρι 31.12.1996 και στο ύψος που είχαν διαμορφωθεί μέχρι της ημερομηνίας αυτής.

3. Το ίδιο ισχύει για τις πρόσθετες παροχές που καταβάλλονται από τη Βουλή σύμφωνα με τον Κανονισμό της στους καθοιονδήποτε τρόπο απασχολούμενους στη Βουλή ή διατεθειμένους για την εξυπηρέτηση της Βουλής.

4. Η παρούσα να δημοσιευθεί στην Εφημερίδα της Κυβερνήσεως".

ΠΡΟΕΔΡΟΣ (Απόστολος Κακλαμάνης): Ο κ. Νικολόπουλος έχει το λόγο.

ΝΙΚΟΛΑΟΣ ΝΙΚΟΛΟΠΟΥΛΟΣ: Θα παρακαλούσα και μάλιστα παραιτούμενος του χρόνου μου, να επιτρέπατε, όπως και ο κ. Αποστολίδης λίγο πριν είχε πει στον κ. Καρατζαφέρη, να λάβει το λόγο για λίγα λεπτά και λόγω της ιδιότητός του. Αν έχετε την καλοσύνη να παρεκκλίνουμε, και -για να μην κουράσω εγώ πάλι- πιστεύω ότι θα το δεχθείτε.

ΠΡΟΕΔΡΟΣ (Απόστολος Κακλαμάνης):Εφόσον συμφωνείτε όλοι, να δοθεί ο λόγος στον κ. Καρατζαφέρη...

ΝΙΚΟΛΑΟΣ ΝΙΚΟΛΟΠΟΥΛΟΣ:Εγώ μετά τον κ. Καρατζαφέρη μια λέξη θα πω μόνο.

ΠΡΟΕΔΡΟΣ (Απόστολος Κακλαμάνης):... αλλά ο χρόνος που θα του δοθεί είναι μόλις δύο λεπτά. 

ΓΕΩΡΓΙΟΣ ΚΑΡΑΤΖΑΦΕΡΗΣ: Και ένα λεπτό μου φτάνει κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Εντάξει, κύριε Καρατζαφέρη.

Ορίστε, κύριε Καρατζαφέρη, έχετε το λόγο.

ΓΕΩΡΓΙΟΣ ΚΑΡΑΤΖΑΦΕΡΗΣ: 'Οπως αντιλαμβάνεσθε, κύριε Πρόεδρε, παρακολούθησα με ιδιαίτερη προσοχή τα λεχθέντα από τον κύριο Υπουργό. Θα ξεκινήσω από αυτό που είπε ο διπλά συνάδελφος κ. Δημαράς, ότι είμαστε έτοιμοι να σας βοηθήσουμε προς αυτήν την κατεύθυνση, κύριε Υπουργέ, αρκεί να το αποφασίσετε γιατί πολύ φοβούμαι ότι σήμερα φανήκατε μέσα στη Βουλή ανίσχυρος ή βολεμένος ως Κυβέρνηση.

Μιλήσατε για διαπλοκή, ψάχνετε τα μετοχολόγια ή μας τα κρύβετε τα μετοχολόγια, δεν με ενδιαφέρει τι. Δεν τους ξέρετε ποιοι είναι, κύριε Υπουργέ; Μιλάμε σοβαρά απευθυνόμενοι στον Eλληνικό Λαό; Δεν ξέρετε τη διαπλοκή μεταξύ του "ΦΛΑΣ" και του κ. Κόκκαλη; Χρειάζεται μετοχολόγιο; Χρειάζεται μετοχολόγιο για να ξέρετε ότι ο κ. Μπόμπολας του "ΕΘΝΟΥΣ" και του "MEGA" είναι ο "ΑΚΤΩΡ"; Χρειάζεται μετοχολόγιο για να γνωρίζετε ότι υπάρχουν συγκροτήματα τύπου παραπάνω απ' αυτά που επιτρέπει ο νόμος για τον οποίο πριν από λίγο μας είπατε για την εφαρμογή του;

ΠΡΟΕΔΡΟΣ (Απόστολος Κακλαμάνης): Κύριε Καρατζαφέρη, με συγχωρείτε για τη διακοπή. Η γνώμη μου είναι να γίνεται αναφορά επί των θεμάτων και όχι επί των προσώπων.

ΓΕΩΡΓΙΟΣ ΚΑΡΑΤΖΑΦΕΡΗΣ:Κύριε Πρόεδρε, σεις είσαστε 

Σελίδα 5119 

ο πρώτος διδάξας. Σεις είχατε την τόλμη και μας δώσατε αυτό το στήριγμα!

ΠΡΟΕΔΡΟΣ (Απόστολος Κακλαμάνης):Ναι, από τη θέση αυτή ...

ΓΕΩΡΓΙΟΣ ΚΑΡΑΤΖΑΦΕΡΗΣ: Σας παρακαλώ. Εδώ μιλάμε για διαπλοκή!

ΠΡΟΕΔΡΟΣ (Απόστολος Κακλαμάνης): Παρακαλώ, ακούστε με.

Η θέση από την οποία έχω μιλήσει δεν ήταν αυτή στην οποία κάθομαι αυτή τη στιγμή και δεν έχω αναφερθεί σε πρόσωπα. Και αν θέλετε να σας πω και τούτο: Κατά τη γνώμη μου τα θέματα είναι τόσο μεγάλα ώστε αυτοί που έχουν την ευθύνη διευκολύνονται όταν προσωποποιούνται. Εξ ου και σας υπενθυμίζω ότι και σε μένα η μόνιμη επωδός δεν είναι επ'αυτών που λέγω -τι έχουν να πουν- αλλά μου λένε, πέστε ονόματα. Λοιπόν το "πες ονόματα" σημαίνει προσωποποίηση, υποβιβασμός στο επίπεδο της προσωπικής αντιδικίας σε ζητήματα τα οποία είναι θεσμικά και έχουν τεράστια σημασία για τον Tόπο και το μέλλον αυτού του Tόπου.

Γι'αυτό λοιπόν σας λέω αυτή την άποψη και παρακαλώ ...

ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, ακούγεται στο αυτί μου, σαν να φοβούμεθα αυτούς τους ανθρώπους. Δεν φοβούμεθα κανέναν στη Βουλή. Αυτή τη στιγμή ελέγχουμε τη διαπλοκή.

Τη γνωρίζουμε ή όχι τη διαπλοκή; Χρειάζεται δηλαδή να πάμε στα μετοχολόγια για να ξέρουμε κάποιους ανθρώπους ή χρειάζεται εν πάση περιπτώσει ιδιαίτερη σοφία να διαπιστώσουμε ότι δόθηκαν χαριστικές ρυθμίσεις σε κάποια κανάλια, ρυθμίσεις που σε οποιαδήποτε άλλη επιχείρηση είναι απαγορευτικές και απογοητευτικές; Χρειάζεται ιδιαίτερη φαντασία να κάνει έναν έλεγχο μέσων ο Υπουργός στα υπόλοιπα τα οποία έχουν τα κανάλια στον ΟΤΕ, στη ΔΕΗ, στο ΙΚΑ, στο αγγελιόσημο, στην Εφορία για να ξέρει ποια είναι η κατάσταση; Απλώς εξυπηρετείται η Κυβέρνηση με το να τους ανέχεται και να "διαπράττει" διά μέσου αυτών την πολιτική την οποία θέλει.

Αυτό είναι, κύριε Πρόεδρε. 'Η θα μπούμε στην ουσία ή θα αρχίσουμε αυτή τη φιλολογία για να εξυπηρετούμεθα ότι κάτι κάναμε μέσα στην Αίθουσα. Εδώ έχουμε ένα θέμα σοβαρότατο. Είναι η λειτουργία της Δημοκρατίας. Γνωρίζετε πάρα πολύ καλά ότι υπάρχουν συγκεκριμένα κανάλια που προβάλλουν μόνο συγκεκριμένους Βουλευτές για να δημιουργούν, αν θέλετε, μια νέα τάξη πραγμάτων, τους δελφίνους που εκείνοι επιθυμούν για να μπορέσουν αύριο το πρωί να εισπράξουν την αντιπαροχή. Λοιπόν, δεν θα τα πούμε μέσα στην Αίθουσα; Για ποιο λόγο; Θα τα πούμε και θα τα καταγγείλουμε.

Είναι ψέματα λοιπόν ότι υπάρχει συγκεκριμένο κανάλι -και δεν λέω το όνομά του, κύριε Πρόεδρε, προσχωρώ στην άποψή σας- το οποίο χρωστάει τριάντα δισεκατομμύρια στο Ελληνικό Δημόσιο; 'Εγιναν ρυθμίσεις; Γιατί δεν έγιναν ρυθμίσεις για το μικρό τον έμπορο που είναι φυλακή για πεντακόσιες χιλιάδες ΦΠΑ; Αυτή είναι η Δημοκρατία την οποία ευαγγελίζεται η σοσιαλιστική Κυβέρνηση; Είναι ψέματα ή όχι αυτό; Εν πάση περιπτώσει, αυτά θα τα δούμε;

Γιατί δεν λέμε ότι πίσω από την AGB δεν είναι αυτός ο οποίος φαίνεται αλλά είναι ένας μεγαλοτραπεζίτης ο οποίος δι'αυτού του τρόπου ελέγχει την οικονομία της αγοράς; Γιατί φοβόμαστε δηλαδή; Επειδή είναι πολύ μεγάλοι, να μην τους αγγίξουμε γιατί φοβούμεθα ότι αύριο το πρωί θα έχουμε τον πέλεκυ της απομόνωσης από τα κανάλια τους; Κάποια στιγμή πρέπει να τολμήσει η Βουλή γιατί γι'αυτό το λόγο είμαστε εδώ μέσα, κύριε Υπουργέ.

Και ακόμη, τι γίνεται με τις διαφημίσεις, κύριε Πρόεδρε; Τα ξέρετε πολύ καλά. Ξέρετε ότι διοχετεύονται προς τα εκεί που εξυπηρετούνται συμφέροντα. Αύριο το πρωί, κύριε Υπουργέ -σας δίνω στίβο- βγαίνει το πρόγραμμα του ΟΣΕ πολλών εκατομμυρίων δραχμών. Πού πηγαίνει; Και γιατί πηγαίνει προς μία συγκεκριμένη, αν θέλετε, κατεύθυνση; Δεν θα επέμβετε εσείς να προστατεύσετε τα μέσα ενημέρωσης, τη Δημοκρατία, την ελευθεροτυπία; Και πώς κάποιος θα τολμήσει αύριο το πρωί να κάνει έναν έλεγχο προς τον κ. Παπαγεωργίου και τις οποιεσδήποτε αναθέσεις -ακούγονται καλώς ή κακώς ότι έγιναν- όταν αύριο το πρωί τους πληρώνει με όλα αυτά τα δισεκατομμύρια;

Εν πάση περιπτώσει κάποια στιγμή, κύριε Υπουργέ, πρέπει να τολμήσουμε. Πιστεύω και εγώ ότι μπορείτε να το κάνετε, αρκεί να μπορέσετε να αφοπλίσετε όλους εκείνους που επιχειρηματολογούν και λένε ότι είσθε βολεμένοι μ'αυτήν την κατάσταση των πραγμάτων με τον έλεγχο τον οποίο μπορεί η Κυβέρνησή σας να έχει επί των τηλεοπτικών και ραδιοφωνικών σταθμών.

Δεν θα κάνω κατάχρηση του χρόνου που μου έδωσε ο κύριος Πρόεδρος, αλλά οποτεδήποτε θέλετε, κύριε Υπουργέ, μπορούμε να τα συζητήσουμε αυτά τα πράγματα σε ένα άλλο νόμο που θα φέρετε στη Βουλή προς αυτήν την κατεύθυνση, ή αν θέλετε σ' ένα ελεύθερο βήμα, επιτέλους να τακτοποιήσουμε τα του οίκου μας, δηλαδή εννοώ της Δημοκρατίας και των Μέσων Ενημέρωσης. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Νικολόπουλος έχει το λόγο.

ΝΙΚΟΛΑΟΣ ΝΙΚΟΛΟΠΟΥΛΟΣ: Κύριε Πρόεδρε, πράγματι σήμερα μας δόθηκε η ευκαιρία να κάνουμε μία πολύ ουσιαστική συζήτηση με χαμηλούς τόνους, όπως έχει συνηθίσει να λέγεται. Και έτσι, αφού μάλλον για επικοινωνία μιλάμε, να μένει τώρα να αποδειχθεί ότι επικοινωνήσαμε οι Βουλευτές της Αξιωματικής Αντιπολίτευσης με τους Βουλευτές των υπολοίπων Κομμάτων της Αντιπολίτευσης, αλλά και της Συμπολίτευσης, μα προπαντός ότι επικοινωνήσαμε με την Κυβέρνηση δια του αρμοδίου Υπουργού που από την αρχή μέχρι το τέλος βρέθηκε σ' αυτήν την Αίθουσα.

Είπα και στην αρχή ότι δεν ήταν στην πρόθεσή μας και δεν είναι, κύριε Υπουργέ, να σας ελέγξουμε, θα κάναμε επερώτηση. 'Ηταν στην πρόθεσή μας μετά από -και ειλικρινά θέλω να το πιστέψετε- μακρά συζήτηση ορισμένων, αρκετών πάντως, συναδέλφων από υλικό που μαζέψαμε από ό,τι συμβαίνει στην Ευρώπη και σε άλλες χώρες του κόσμου, από τις κοινές μας διαπιστώσεις και τα πονήματά μας. Επιτέλους, όπως είπατε και εσείς, όπως λέει συχνά τον τελευταίο καιρό ο Πρόεδρος της Νέας Δημοκρατίας, κ. Κώστας Καραμανλής να προχωρήσουμε, στα έργα και όχι στα λόγια.

'Ενας συνάδελφός σας ο κ. Σκανδαλίδης πριν λίγο καιρό έκανε εκείνος ένα πρώτο μεγάλο βήμα -και σας καλούμε να το κάνετε και εσείς- όταν είχαμε καταθέσει εκείνη την πρόταση νόμου για τα οικονομικά των Κομμάτων. Δεν την ψήφισε, αλλά αμέσως δεσμεύτηκε, συνέστησε μία διακομματική επιτροπή, και κατέληξε σε μερικά πορίσματα, που πήραν σάρκα και οστά. Δεν συμφωνήσαμε σε όλα, αλλά το γεγονός ότι ανοίξαμε αυτό το θέμα με θάρρος και το προσεγγίσαμε όλοι με ειλικρίνεια, τιμά όλους μας και δίνει αυτόν τον τόνο του ποιοτικού άλματος που χρειαζόμαστε.

Αυτήν την πρόκληση πήρα το λόγο να σας απευθύνω, την καλή πρόκληση κύριε Υπουργέ, και να σας πω ότι έχουμε όλοι τη διάθεση για να ανταποκριθούμε και ως γενεά και ως Κοινοβούλιο σ' αυτήν την πρόκληση του Ελληνικού Λαού, να μπορέσουμε να αντιμετωπίσουμε εμείς με θάρρος και με υψηλότερα κριτήρια.Είμαι βέβαιος ότι και εσείς θα έχετε από όλα εκείνα. Δεν μου μένει αμφιβολία ότι και εσείς το θέλετε. Δώστε την ευκαιρία στη Βουλή, λοιπόν, να αυξήσει αυτές τις πρωτοβουλίες σαν τη σημερινή. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Κύριοι συνάδελφοι, διετύπωσα ευθύς εξ αρχής τη θέση μου. Η συζήτηση είναι υψηλού επιπέδου και καταξιώνει τις κοινοβουλευτικές διαδικασίες. Η συζήτηση εκ των πραγμάτων -και όχι με δική μου υπαιτιότητα- αναπτύχθηκε σ' ένα πλαίσιο πολύ ευρύτερο από αυτό που ορίζεται από την πρόταση νόμου που έχει κατατεθεί.

Αν δεχόμουν το ύφος και τον τόνο των ομιλιών, όχι ως προς τη διάγνωση της πραγματικότητας, αλλά ως προς την πρόταση των μέσων και των μεθόδων για να αντιμετωπίσουμε αυτή την όχι ευχάριστη πραγματικότητα, θα ήταν σαν να

Σελίδα 5120 

συνηγορούσα για το κύκνειο άσμα του Κοινοβουλευτισμού. Δεν συμφωνώ. Πιστεύω ότι έχουμε και τη βούληση και τη δύναμη να ελέγξουμε και να επιβάλουμε, όταν αυτό απαιτείται, τις ρυθμίσεις εκείνες στην πράξη, οι οποίες και τη νομιμότητα και τη διαφάνεια θα εξασφαλίσουν στον ευρύτερο χώρο της ραδιοτηλεοπτικής αγοράς.

Τέθηκαν θέματα από την πλευρά της Νέας Δημοκρατίας, τα οποία -επιτρέψτε μου να πω- δεν αποτελούν μία συνεπή προέκταση των όσων ο Πρόεδρός σας είπε για την ποιότητα που πρέπει να υπάρχει στους λόγους και στη συμπεριφορά μας. Το άγχος σας να ασκήσετε αντιπολίτευση και να κατακρίνετε την Κυβέρνηση σας οδήγησε σε άδικες κατηγορίες και σε υπερβολές.

Θα είμαι πολύ συγκεκριμένος. 'Οσον αφορά το περίφημο θέμα της ονομαστικοποίσης των μετοχών, μετά τα όσα είπε ο κ. Κεφαλογιάννης και στη δευτερολογία του και με αφορμή το κείμενο της ερώτησής τους, επαναλαμβάνω ότι όλες οι τεχνικές και προμηθευτικές εταιρείες έχουν τα μετοχολόγιά τους καταχωρημένα στα φύλλα Εφημερίδος της Κυβέρνησης, στα δελτία ανωνύμων εταιρειών και περιορισμένης ευθύνης.

'Ολες οι εταιρείες των ιδίων κατηγοριών που ενδιαφέρονται να αναλάβουν για λογαριασμό του Δημοσίου, έργο, καταχωρίζονται στο μητρώο εργοληπτών Δημοσίου, το οποίο τηρείται στο Υπουργείο Περιβάλλοντος, Χωροταξίας και Δημοσίων 'Εργων. Γι αυτό, κύριε Κεφαλογιάννη, σας απαντά ο κ. Παπαντωνίου, ότι δεν βρίσκεται στη διάθεση του Υπουργείου Εθνικής Οικονομίας το μετοχολόγιο αυτών των εταιρειών, γιατί είναι στη διάθεση του Υπουργείου Περιβάλλοντος, Χωροταξίας και Δημοσίων 'Εργων.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Το προεδρικό διάταγμα λέει ότι μπορείτε να το ζητήσετε ...

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Σας παρακαλώ, μη με διακόπτετε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Διαβάστε το προεδρικό διάταγμα, κύριε Υπουργέ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Θα το διαβάσω. Εσείς δεν το έχετε διαβάσει και με διακόπτετε χωρίς να με αφήσετε να ολοκληρώσω τη σκέψη μου, που αν μου επιτρέπατε να το κάνω θα σας είχα δώσει ήδη απάντηση.

ΠΡΟΕΔΡΟΣ (Απόστολος Κακλαμάνης): Κύριε Κεφαλογιάννη, μην διακόπτετε τον κύριο Υπουργό, γιατί έχει και λίγο χρόνο.

Συνεχίστε, κύριε Υπουργέ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Είπα, λοιπόν, ότι στα φύλλα της Εφημερίδας της Κυβερνήσεως, είναι τα μετοχολόγια εταιρειών τεχνικών ή ,προμηθευτικών.

Τώρα για τις εταιρείες που θέλουν να αναλάβουν δημόσια έργα υπάρχει η πρόσθετη υποχρέωση να καταχωρήσουν το μετοχολόγιό τους στο μητρώο εργοληπτών που τηρεί το Υπουργείο Περιβάλλοντος, Χωροταξίας και Δημοσίων 'Εργων.

'Οσον αφορά τώρα τα στοιχεία επιχειρήσεων, το μετοχολόγιο, το οποίο ζητείτε να πληροφορηθείτε με την ερώτησή σας, στο πλαίσιο μιας συγκεκριμένης υπό σύναψη σύμβασης, ασφαλώς αναφέρει το προεδρικό διάταγμα ότι μόνο η αναθέτουσα αρχή έχει στη διάθεσή της τα στοιχεία αυτά, τα οποία μπορεί να διαθέσει στη Βουλή, στην Εξεταστική Επιτροπή, στα αρμόδια δικαστήρια.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

'Ομως, αυτά τα στοιχεία τα οποία καταθέτει η εταιρεία είναι ήδη καταχωρημένα στο μητρώο εργοληπτών που τηρεί το ΥΠΕΧΩΔΕ. Αυτής της εταιρείας το μετοχολόγιο, μπορείτε να το έχετε στη διάθεσή σας ανά πάσα στιγμή, προσφεύγοντας στο τμήμα του Υπουργείου Περιβάλλοντος, Χωροταξίας και Δημοσίων 'Εργων.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Αυτό είναι λάθος, κύριε Υπουργέ. Επιμένετε να κάνετε το ίδιο λάθος. 

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Είναι ακριβώς έτσι.

'Οσον αφορά δε -για να αντιμετωπίσουμε το περίφημο θέμα της διαπλοκής- τη σχέση που έχουν οι μέτοχοι μιας τεχνικής ή προμηθευτικής εταιρείας με επιχειρήσεις οι οποίες δραστηριοποιούνται στον πυρήνα της ραδιοτηλεοπτικής αγοράς, έχουμε προβλέψει με το π.δ. 310/1996 τη δυνατότητα, ή την υποχρέωση το μετοχολόγιο αυτό να κατατίθεται στο Συμβούλιο Ραδιοτηλεόρασης.

Κύριε Αλογοσκούφη, θα κάνω παρατηρήσεις στα όσα είπατε και λυπούμαι που αποχωρείτε.

ΓΕΩΡΓΙΟΣ ΑΛΟΓΟΣΚΟΥΦΗΣ: Θα επανέλθω.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Καλώς. Απλώς το επισημαίνω.

Θα πρέπει να πω δε, για να έρθω στα όσα παρατήρησε ο κ. Αλογοσκούφης, ότι οι ρυθμίσεις τις οποίες έχουμε κάνει ...

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Μου επιτρέπετε μία διακοπή; 

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Παρακαλώ.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Είναι μία καλόπιστη διακοπή.

Επιμένετε σε ένα θέμα που ξέρετε ότι δεν έχετε δίκιο, αφού βλέπετε ότι στην απάντησή του ο Υπουργός σαφέστατα λέει ότι δεν μπορεί να μου καταθέσει τα στοιχεία για την ονομαστικοποίηση των συγκεκριμένων προμηθευτικών εταιρειών που έκαναν συγκεκριμένες προμήθειες, γιατί στο προεδρικό διάταγμα, στο άρθρο τάδε -το λέει ο ίδιος ο Υπουργός- δίνει τα στοιχεία αυτά μόνο σε ειδική Εξεταστική Επιτροπή της Βουλής και στα αρμόδια δικαστήρια. Γιατί επιμένετε σε κάτι που είναι λάθος;

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Αυτή είναι η παρανόηση την οποία κάνετε.

Επανέρχομαι και λέω ότι τα στοιχεία αυτά υπάρχουν, είναι στη διάθεση παντός ενδιαφερομένου ή έχοντος συμφέροντος, απλώς ο κ. Παπαντωνίου λέει ότι για συγκεκριμένη σύμβαση που συνάπτεται τα στοιχεία της επιχείρησης, η οποία για συγκεκριμένο έργο πρόκειται να συνεργαστεί με το Δημόσιο, είναι σε γνώση της αναθέτουσας αρχής, όμως επαναλαμβάνω και πάλι τα στοιχεία αυτής της επιχειρήσης ...

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κατατίθενται τα στοιχεία στη Βουλή, κύριε Υπουργέ;

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Το λέει, κύριε Κεφαλογιάννη, το προεδρικό διάταγμα σαφέστατα, ότι είναι στη διάθεση της αναθέτουσας αρχής και στη διάθεση των αρμοδίων δικαστηρίων και της Εξεταστικής Επιτροπής της Βουλής, αλλά τα στοιχεία αυτά...

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ...

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Μη με διακόπτετε, επιτέλους. Δεν θέλετε μία απάντηση;

ΠΡΟΕΔΡΕΥΩΝ (Παναγιώτης Ν. Κρητικός): Κύριε Κεφαλογιάννη, σας παρακαλώ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Τα στοιχεία αυτά μπορείτε να τα αναζητήσετε και σας προκαλώ να τα αναζητήσετε στο τμήμα το οποίο υπάρχει στο Υπουργείο Χωροταξίας και Περιβάλλοντος.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δεσμεύεστε να τα φέρετε;

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ μη διακόπτετε, κύριε Κεφαλογιάννη.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Μα, εκ των πραγμάτων υπάρχει αυτή η δυνατότητα για κάθε ενδιαφερόμενο, για κάθε έχοντα συμφέρον. Προβλέπεται, δεν είναι κάτι καινούργιο.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Είναι λάθος αυτό που λέτε, κύριε Υπουργέ.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ πάρα πολύ, δεν είναι διαδικασία αυτή. Δεν επιτρέπεται από τον Κανονισμό αυτής της μορφής η διακοπή. Και επειδή είσθε νέος Βουλευτής, επιμένω και σας παρακαλώ να κόψετε αυτό το ελάττωμα. Επ' ωφελεία σας θα είναι.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής 

Σελίδα 5121 

Ενημέρωσης): Αυτό το οποίο αναφέρεστε και το λέει το προεδρικό διάταγμα είναι τι; Ο περιορισμός που επιβάλλεται στην αναθέτουσα αρχή να γνωστοποιεί δημοσίως τα στοιχεία. Υποχρεούται να τα γνωστοποιήσει μόνο στην Εξεταστική Επιτροπή, αν υπάρξει ή στα αρμόδια δικαστήρια. 'Ομως, τα στοιχεία αυτά υπάρχουν ήδη και είναι στη διάθεσή σας μέσω του Υπουργείου Περιβάλλοντος, Χωροταξίας και Δημοσίων 'Εργων. Αυτό σας λέω τόση ώρα.

Κάθε αναθέτουσα αρχή, ένας οργανισμός του Δημοσίου, μία δημόσια υπηρεσία δεν έχει υποχρέωση να γνωστοποιήσει δημοσίως τα στοιχεία αυτά. Τα στοιχεία όμως αυτά είναι γνωστά ήδη από πριν, γιατί υπάρχουν στο μητρώο εργοληπτών, το οποίο υπάρχει, παραδείγματος χάρη, για τις τεχνικές εταιρείες στο Υπουργείο Περιβάλλοντος.

Κύριε Αλογοσκούφη...

ΓΕΩΡΓΙΟΣ ΑΛΟΓΟΣΚΟΥΦΗΣ: Επανήλθα, κύριε Υπουργέ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): ...θα πρέπει να πω ότι ένα εκ των δύο συμβαίνει. 'Η δεν είσασταν παρών όταν μίλησα ή δεν με τιμήσατε, αυτό ομολογείτε ουσιαστικά, με την προσοχή σας.

Το Συμβούλιο Ραδιοτηλεόρασης είναι πραγματικά μία πλήρης ανεξάρτητη διοικητική αρχή και ικανοποιείται η προϋπόθεση που θέσατε, των τεσσάρων σημείων. 'Εχει πολιτική ανεξαρτησία. Και απαντώ και στο συνάδελφο του Κομμουνιστικού Κόμματος, γιατί ουαί και αλίμονο αν η πολιτική εξουσία απεκδύεται των ευθυνών της για να αντιμετωπίσει τις δόλιες κατηγορίες κάποιων, ότι κατευθύνει τη λειτουργία ή επηρεάζει τις αποφάσεις ανεξάρτητων ηγετικών αρχών.

Τα πολιτικά κόμματα έχουν την ευθύνη να επιλέξουν εκείνους, οι οποίοι θα συναπαρτίσουν το Συμβούλιο Ραδιοτηλεόρασης. Απόδειξη αυτής της ανεξαρτησίας είναι το ότι το Συμβούλιο αυτό έχει συγκεκριμένη θητεία και δεν μπορεί, όπως προτείνει ο συνάδελφος του Κομμουνιστικού Κόμματος, να είναι ανακλητά τα μέλη του, γιατί το ακούσαμε και αυτό, εν ονόματι του να ενισχύσουμε την ανεξαρτησία ενός οργάνου, να θεσπίσουμε την ανακλητότητα των μελών, τα οποία προτείνουν τα Κόμματα. Δηλαδή, τα Κόμματα να επηρεάζουν ευθέως τη λειτουργία ενός οργάνου και να ανακαλούν τα μέλη του, αν οι αποφάσεις τις οποίες λαμβάνουν δεν είναι αρεστές.

ΓΕΩΡΓΙΟΣ ΑΛΟΓΟΣΚΟΥΦΗΣ: Δεν το είπα εγώ.

ΓΕΩΡΓΙΟΣ ΚΑΡΑΤΖΑΦΕΡΗΣ: Συμβαίνει.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Δεν το είπατε εσείς, κύριε Αλογοσκούφη, αλλά απαντώ και στο συνάδελφο, επειδή βρίσκομαι στο σημείο αυτό.

Δεύτερον, είναι πολύ σημαντικό, η εμπειρία το λέει, το ότι οι αποφάσεις του Συμβουλίου Ραδιοτηλεόρασης λαμβάνονται με μεγάλες πλειοψηφίες, οι οποίες υπερβαίνουν τα κομματικά σύνορα. Τα μέλη του Συμβουλίου Ραδιοτηλεόρασης δεν είναι εκπρόσωποι Κομμάτων. Τα Κόμματα απλώς αναλαμβάνουν την ευθύνη να προτείνουν ανθρώπους κύρους, γνώσεων και ικανοτήτων, προκειμένου να ανταπεξέλθουν σε αυτόν το ρόλο, που τους έχει ανατεθεί.

'Εχει οικονομική ανεξαρτησία, είναι το δεύτερο σημείο που θέσατε. 'Εχει αυτοτελή προϋπολογισμό το Συμβούλιο Ραδιοτηλεόρασης. Δεν το γνωρίζετε ίσως.

ΓΕΩΡΓΙΟΣ ΑΛΟΓΟΣΚΟΥΦΗΣ: Το θέμα είναι πόσο μεγάλος είναι ο προϋπολογισμός.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Είναι τέτοιος, ώστε να μπορεί να ανταποκριθεί στο ρόλο του. Είναι μεγάλος. Δεν υπάρχει οποιαδήποτε κατηγορία ότι στερήσαμε πόρους ή οικονομικά μέσα από το Συμβούλιο Ραδιοτηλεόρασης, προκειμένου να διεκπεραιώσει το ρόλο του. 'Εχει την τεχνοδομή, έχει την υποδομή και σε εξοπλισμό και σε επιστημονικό προσωπικό. Η διαδικασία είναι σε εξέλιξη, η καθυστέρηση οφείλεται στην παρέμβαση του Ανωτάτου Συμβουλίου Επιλογής Προσωπικού και νομίζω ότι σύντομα θα ολοκληρωθεί αυτή η διαδικασία.

Βεβαίως, είναι πρωτοποριακές αυτές οι ρυθμίσεις. Αν εξετάσετε τι ακριβώς συμβαίνει για τα θέματα αυτά σε άλλες χώρες της Ευρωπαϊκής 'Ενωσης, θα δείτε ότι είναι προωθημένες οι ρυθμίσεις, οι οποίες ισχύουν στην Ελλάδα. Και οι ρυθμίσεις αυτές, πρέπει να πω ότι εφαρμόζονται.

Προκειμένου, όμως, να αντιμετωπίσουμε τα θέματα αυτά, καλό είναι να κάνουμε τεκμηριωμένες και με στοιχεία προτάσεις, κύριε Καρατζαφέρη, γιατί βεβαίως η αναφορά ονομάτων μπορεί να διευκολύνει στο να δημιουργούνται εντυπώσεις. Νομίζω, όμως ότι και εσείς ή οποιοσδήποτε, με βάση το νομικό πλαίσιο το οποίο υφίσταται, αν κληθείτε με συγκεκριμένα στοιχεία να αποδείξετε του λόγου το αληθές, θα βρεθείτε σε παντελή αδυναμία.

Εδώ η όποια νομοθετική ρύθμιση δεν έχει προσωπικό χαρακτήρα. Ξέρετε ότι ο νομοθέτης αντιμετωπίζει απρόσωπα και απροκατάληπτα όλα τα θέματα, τα οποία χειρίζεται.

Μιλήσαμε για το θέμα της αποφυγής συγκέντρωσης δύναμης. Ο νόμος ο οποίος υπάρχει, προβλέπει ρυθμίσεις που δεν υπάρχουν σε καμία άλλη χώρα της Ευρωπαϊκής 'Ενωσης και όχι μόνο. Είναι σκληρότατος και αυστηρά περιοριστικός.

Παρά ταύτα, τέτοιου είδους φαινόμενα μπορούν να ελεγχθούν στο πλαίσιο λειτουργίας του Τμήματος Ελέγχου, Διαφάνειας του Συμβουλίου Ραδιοτηλεόρασης, καθ'όσον αφορά τη διαπλοκή δραστηριοτήτων επιχειρήσεων του ραδιοτηλεοπτικού χώρου και επιχειρήσεων, που αναλαμβάνουν, για λογαριασμό του Δημοσίου προμήθειες και τεχνικά έργα.

Αυτό γίνεται και εκεί θα πιστοποιείται πως ακριβώς έχει -ποια είναι τα συστατικά στοιχεία, το ραδιοτηλεοπτικό τοπίο.

Τα χρέη των Μέσων, κύριε Δημαρά, μπορεί να έχουν δημιουργηθεί, είτε από καθυστέρηση καταβολής του αγγελιοσήμου, το οποίο έχουν εισπράξει -αυτό αφορά τα δικαιούχα ασφαλιστικά ταμεία, τα οποία πρέπει να προβούν στις ανάλογες ενέργειες και πάντως, αφορά την περίοδο προ του Ιανουαρίου του 1996, αφού ως γνωρίζετε, με τη ρύθμιση που κάναμε, τα αποτελέσματα είναι θεαματικά καλά, πράγμα που έχουν όλοι οι φορείς αποδεχθεί- είτε αφορά επίσης τη μη πληρωμή προστίμων τα οποία έχουν επιβληθεί από το Συμβούλιο Ραδιοτηλεόρασης, τα οποία και αυτά εισπράττονται σύμφωνα με τον Κώδικα Είσπραξης Δημοσίων Εσόδων, είτε αφορούν οικονομικές υποχρεώσεις που έχουμε στους οργανισμούς του Δημοσίου.

'Ολα αυτά τα χρέη, οι επιβαρύνσεις τις οποίες έχουν, πρέπει να αντιμετωπίζονται από τους οργανισμούς του Δημοσίου, οι οποίοι πρέπει να απαιτούν, ώστε τα μέσα να ανταποκριθούν στις υποχρεώσεις τους. Στη ΔΕΗ φερ'ειπείν γνωρίζω ότι δεν χρωστούν, ή στην ΕΥΔΑΠ. Αλλά βεβαίως, οι επιχειρήσεις αυτού του χώρου, δεν είναι δυνατόν να εξαιρεθούν από τη δυνατότητα να χρησιμοποιούν τα ένδικα μέσα που έχουν στη διάθεσή τους, όπως οποιαδήποτε ανώνυμη εταιρεία ή άλλη επιχείρηση, προκειμένου να προβαίνουν σε ρυθμίσεις των οικονομικών υποχρεώσεών τους, σύμφωνα με τα όσα οι νόμοι προβλέπουν. Δεν πρέπει να υπάρχει μια ειδική αντιμετώπιση.

Ο νόμος, κύριοι συνάδελφοι, εφαρμόζεται. Δεν κατανοώ αυτήν τη μοιρολατρική προσέγγιση, αυτήν την κριτική, γιατί ο νόμος στο μεγαλύτερο ποσοστό του, δεν απαιτεί την έκδοση κανονιστικών πράξεων. Το Συμβούλιο Ραδιοτηλεόρασης, ολοκληρώνει σύντομα την έκδοση των κωδίκων δεοντολογίας, βάσει των οποίων θα μπορούμε να ελέγχουμε την ποιότητα των προγραμμάτων, μακράν όμως οποιουδήποτε λογοκριτικού περιεχομένου περιορισμού. 

Η απάντηση που σας έδωσα, κύριε Κεφαλογιάννη, μιλούσε για την έκδοση συγκεκριμένου αριθμού προεδρικών διαταγμάτων. Ποια είναι η παρανόηση που έχει γίνει; Είναι ότι ένα προεδρικό διάταγμα π.χ. το συγκεκριμένο, το 310/96 για το Τμήμα Ελέγχου Διαφάνειας στο Συμβούλιο Ραδιοτηλεόρασης, είναι, όπως είπα, συμπύκνωση πέντε κανονιστικών πράξεων, πέντε προεδρικών διαταγμάτων που προβλέπει ο νόμος. Για λόγους διευκόλυνσης στο έργο μας, επιτάχυνση της προσπάθειάς μας να ορίσουμε επιτέλους τα νομικά όρια, εντός των οποίων κινούνται οι επιχειρήσεις αυτές, έχουμε προβεί στην έκδοση προεδρικών διαταγμάτων, τα οποία, ένα έκαστο εξ αυτών, εμπεριέχουν πολύ περισσότερες νομοκανονιστικές ρυθμίσεις.

Μη σας εξαπατά λοιπόν αυτό. 'Εχουν εκδοθεί παραπάνω από είκοσι πράξεις νομοκανονιστικές, προκειμένου ο νόμος 

Σελίδα 5122 

αυτός να εφαρμοστεί. Στην πρωτολογία μου αναφέρθηκα σε ορισμένες απ'αυτές. Υπάρχει πίνακας στη διάθεσή σας, που μπορώ ανά πάσα στιγμή να τον θέσω υπόψη σας.

Αυτό το οποίο πρέπει να πούμε -κλείνω έτσι- είναι ότι έχουμε και εμείς ευθύνη. Ασφαλώς, στις λίγες ίντσες της τηλεοπτικής οθόνης, πόση δημοκρατία να χωρέσει; Δεν είμαστε, όμως, άμοιροι της ευθύνης. Εμείς οι ίδιοι δεν προσαρμόζουμε το λόγο μας, την ατάκα μας, ώστε να χωρέσει στον ταχύ σφυγμό του τηλεοπτικού μέσου; Εμείς οι ίδιοι δεν κατακλύζουμε τις πόρτες και τα παράθυρα των τηλεοπτικών μέσων; "Πάντων χρημάτων μέτρον,άνθρωπος", έλεγαν κάποιοι κάποτε. Εμείς είμαστε το έμψυχο δυναμικό, που πρέπει να εγγυηθούμε μια ισόρροπη σχέση μεταξύ των Μέσων Ενημέρωσης και της πολιτικής εξουσίας. Και εν πάση περιπτώσει και οι πολίτες οι οποίοι πρέπει να αποτελέσουν μια εστία αντίστασης σ'αυτό το πολιτισμικό aids, ας το ονομάσω έτσι, πρέπει να αναλάβουν πρωτοβουλίες, να προσφεύγουν στα δικαστήρια, να προσφεύγουν στο Συμβούλιο Ραδιοτηλεόρασης. 'Οποιοι το έχουν επιχειρήσει, έχουν εξασφαλίσει θετικότατες αποφάσεις.

Νομίζω ότι είναι υπερβολικό: Η Νέα Δημοκρατία, επί τρισήμισι χρόνια, όταν πρωτοεκδηλώθηκε αυτό το φαινόμενο, της λειτουργίας των ηλεκτρονικών ιδιωτικών μέσων, έμεινε απαθής, παραδίδοντας σε μας δουλείες, ή δεσμεύσεις, ένα καθεστώς το οποίο ήταν περίπου διαμορφωμένο, ώστε να το ρυθμίσουμε κατά τρόπο τέτοιο -ιδανικό λέτε εσείς- πιστεύω όμως κάτω από τους περιορισμούς οι οποίοι εκ των πραγμάτων είχαν εκδηλωθεί. Η Νέα Δημοκρατία, άφησε τα μέσα να λειτουργούν χωρίς να πληρώνουν για τη χρήση των συχνοτήτων. Γιατί η παραχώρηση αδειών -παραχωρήθηκαν τότε άδειες- προέβλεπε ότι οι άδειες αυτές είναι ισχυρές εφόσον ακολουθηθούν από τη σύναψη σύμβασης παραχώρησης, συμβάσεις που όσα χρόνια κυβερνήσατε, δεν υπεγράφησαν ποτέ.

ΓΕΩΡΓΙΟΣ ΚΑΡΑΤΖΑΦΕΡΗΣ: Μερίμνη της πολιτείας δεν υπεγράφησαν.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Η Κυβέρνηση της Νέας Δημοκρατίας δηλαδή.

ΓΕΩΡΓΙΟΣ ΚΑΡΑΤΖΑΦΕΡΗΣ: Είστε και σεις τέσσερα χρόνια.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Εμείς προχωρήσαμε με βάση το νέο νόμο και εκδίδονται ειδικές πράξεις, κύριε Καρατζαφέρη, προκειμένου και σ' αυτήν την υποχρέωσή τους να είναι συνεπή τα μέσα.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

Εν πάση περιπτώσει, πρέπει να φανεί ότι η πολιτική ως λειτουργία και οι πολιτικοί ως παράγοντες της δημόσιας ζωής, έχουμε τη μέγιστη αυτονομία απέναντι στα μέσα. Αυτό πρέπει να αποδεικνύουμε κάθε μέρα: Την αυτονομία μας. Να μην ετεροπροσδιοριζόμαστε από τα μέσα και να δείξουμε στην πράξη ότι εμείς οι τριακόσιοι 'Ελληνες, ίσως δεν είμαστε οι πιο ικανοί, οι πιο καλοί 'Ελληνες, είμαστε αυτοί όμως που έχουμε το μοναδικό προνόμιο, με εντολή του Ελληνικού Λαού να είμαστε εδώ και να αποφασίζουμε για τις τύχες του 'Εθνους και της κοινωνίας και να ταυτίζουμε τη συνείδησή μας με τη λαϊκή εντολή.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

ΝΙΚΟΛΑΟΣ ΝΙΚΟΛΟΠΟΥΛΟΣ: Ελάτε, κύριε Υπουργέ, να κάνουμε από κοινού...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, παρακαλώ.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Μιλώντας, με αφορμή επερώτηση του Κόμματός σας πέρσι, κάλεσα το Κόμμα σας να υποδείξει ειδικούς επιστήμονες εκπροσώπους του, σε συνεργασία μαζί μας, να ασχοληθούμε μ' αυτό το θέμα στο Υπουργείο. Δεν έχω πάρει απάντηση, δύο φορές. Απευθύνω και πάλι και σας καλώ, τους συναδέλφους που υπέγραψαν αυτή την πρόταση νόμου -θα αναλάβω τέτοια πρωτοβουλία- μαζί με συναδέλφους από τα άλλα Κόμματα να συζητήσουμε στο Υπουργείο...

ΠΡΟΕΔΡΕΥΩΝ (Παναγιώτης Ν. Κρητικός): Παρήλθε ο χρόνος. Θα παρακαλέσω να ολοκληρώσετε.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης):...αφού δεν λείπουν οι Επιτροπές, υπάρχει η Επιτροπή Θεσμών και Διαφάνειας, υπάρχει η Διαρκής Επιτροπή, στην οποία είναι γνωστά τα όσα στις εκθέσεις συμπεριλαμβάνονται...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, παρακαλώ!

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενηνέρωσης): Εκείνο το οποίο απαιτείται, είναι να δείξουμε -επαναλαμβάνω και πάλι-ψυχραιμία και ισχυρή βούληση, για να αντιμετωπίσουμε τα θέματα και να μη χρησιμοποιούμε την ύπαρξη των προβλημάτων, για να δημιουργούμε εντυπώσεις, γιατί τότε...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, ολοκληρώστε.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης):...στα

υπάρχοντα προβλήματα προσθέτουμε και νέα.

Η πολιτική μας πάντως δεν είναι αυτή.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της προτάσεως νόμου των συναδέλφων της Νέας Δημοκρατίας "Ρύθμιση του τομέα της ραδιοτηλεόρασης και άλλες διατάξεις".

Παρακαλώ, όσοι αποδέχονται την αρχή της πρότασης νόμου, να εγερθούν.

(Εγείρονται οι αποδεχόμενοι την πρόταση νόμου Βουλευτές)

Προφανώς δεν ηγέρθη ο απαιτούμενος κατά το Σύνταγμα αριθμός Βουλευτών και η πρόταση νόμου απορρίπτεται.

Κύριοι συνάδελφοι, έχω την τιμή να ανακοινώσω στο Σώμα τα εξής:

Η Διαρκής Επιτροπή Oικονομικών Υποθέσεων καταθέτει τις Εκθέσεις της στα σχέδια νόμων του Υπουργείου Εθνικής Οικονομίας: 

α) "Κύρωση της Συμφωνίας που συνάφθηκε μεταξύ της Ελληνικής Δημοκρατίας και της Ρουμανίας, δι' ανταλλαγής ρηματικών διακοινώσεων για την παράταση της ισχύος της Συμφωνίας για την προώθηση και την αμοιβαία προστασία των επενδύσεων".

β) "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Μαυρικίου για οικονομική και τεχνολογική συνεργασία".

γ) "Κύρωση Συμφωνίας για τη σύναψη εταιρικής σχέσης και συνεργασίας μεταξύ των Ευρωπαϊκών Κοινοτήτων και των κρατών - μελών τους αφ' ενός και της Δημοκρατίας του Κιργιζιστάν αφ' ετέρου, μετά της Τελικής Πράξης και των Κοινών Δηλώσεων".

δ) "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λιθουανίας για την προώθηση και αμοιβαία προστασία των επενδύσεων" και 

ε) "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Χιλής για την προώθηση και αμοιβαία προστασία των επενδύσεων".

Στο σημείο αυτό δέχεσθε, κύριοι συνάδελφοι, να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 15.20' λύεται η συνεδρίαση για αύριο Παρασκευή 28 Μαρτίου 1997 και ώρα 10.00', με αντικείμενο εργασιών του Σώματος Κοινοβουλευτικό 'Ελεγχο: συζήτηση επικαίρων ερωτήσεων και στη συνέχεια συζήτηση επερώτησης Βουλευτών της Νέας Δημοκρατίας κατά του Υπουργού Γεωργίας.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
