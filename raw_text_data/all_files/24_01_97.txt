Σελίδα 3003 

Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΞΕ'

Παρασκευή 24 Ιανουαρίου 1997

Αθήνα σήμερα, στις 24 Ιανουαρίου 1997, ημέρα Παρασκευή και ώρα 10.43' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συναδελφοι, αρχίζει η συνεδρίαση.

Παρακαλείται ο κύριος Γραμματέας, ν' ανακοινώσει τις αναφορές προς το Σώμα:

Ανακοινώνονται προς τος Σώμα από το Γραμματέα της Βουλής κ. Αθανάσιο Αλευρά, τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ 

1) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Ομοσπονδία Βιοτεχνικών Σωματείων Θεσ/νίκης και η Ομοσπονδία Επαγγελματιών Θεσ/νίκης ζητούν την επίλυση των προβλημάτων που αντιμετωπίζουν οι μικρομεσαίες επιχειρήσεις.

2) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Τεχνικό Επιμελητήριο Ελλάδας Τμήμα Κεντρικής Μακεδονίας ζητεί την ενημέρωσή του για την πορεία του έργου "ΜΕΤΡΟ Θεσ/νίκης".

3) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Ποσειδωνίας Σύρου Νομού Κυκλάδων διαμαρτύρεται για την άνιση κατανομή της ΣΑΤΑ.

4) Οι Βουλευτές κ.κ. ΛΕΩΝ ΑΥΔΗΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Πανελλήνιος Σύλλογος Εκπαιδευτικών, ο Σύλλογος Διαχειριστών, το Ενιαίο Σωματείο Εργαζομένων στους Κρατικούς Παιδικούς Σταθμούς ζητούν την επίλυση των προβλημάτων των εργαζομένων σ' αυτούς.

5) Οι Βουλευτές κ.κ. ΛΕΩΝ ΑΥΔΗΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία ο Σύλλογος Περιβαλλοντικής Προστασίας Ψυχικού Αττικής ζητεί να επανακηρυχθεί η αναδάσωση των Τουρκοβουνίων και προς την πλευρά του Ψυχικού.

6) Οι Βουλευτές κ.κ. ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Ευξεινούπολης Νομού Μαγνησίας ζητεί χρηματοδότηση για την κατασκευή παραλιακού δρόμου στην περιοχή Τσιγγέλι Μαγνησίας.

7) Οι Βουλευτές κ.κ. ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Ευξεινούπολης Νομού Μαγνησίας ζητεί να περιληφθεί στο Πρόγραμμα ανάπλασης πλατειών ώστε να κατασκευαστεί στην Ευξεινούπολη κεντρική πλατεία.

8) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Κοινότητα Θολού Νομού Σερρών ζητεί την ανακατασκευή της σιδηροδρομικής γραμμής και την κατασκευή του δρόμου Γαζώρου - Θολού - Νέας Πέτρας - Δραβήσκου.

9) Οι Βουλευτές κ.κ. ΑΠΟΣΤΟΛΟΣ ΤΑΣΟΥΛΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Δημοτικό Συμβούλιο Αγίου Κων/νου Νομού Αιτωλ/νίας διαμαρτύρεται για την επιχειρούμενη περικοπή των τακτικών εσόδων των ΟΤΑ κατά 25% που προέρχονται από τον φόρο εισοδήματος φυσικών - νομικών προσώπων, τέλη κυκλοφορίας και τον φόρο μεταβίβασης ακινήτων.

10) Οι Βουλευτές κ.κ. ΑΠΟΣΤΟΛΟΣ ΤΑΣΟΥΛΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Εργατικό Κέντρο Ζακύνθου διαμαρτύρεται για τις απολύσεις δύο γιατρών - εργαζομένων στο Γενικό Νομαρχιακό Νοσοκομείο Ζακύνθου από το Δ.Σ. του Νοσοκομείου.

11) Οι Βουλευτές κ.κ. ΛΕΩΝ ΑΥΔΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Γενική Συνέλευση των κατοίκων της Κοινότητας Εβροστίνης - Ροζενών Νομού Κορινθίας, που πραγματοποιήθηκε στις 17-11-96 και του Προέδρου της Κοινότητας διαμαρτύρεται για την αναγκαστική κατάργηση της Κοινότητας και τη συνένωσή της σε Δήμο.

12) Οι Βουλευτές κ.κ. ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία το Δημοτικό Συμβούλιο Περιστερίου Αττικής συμπαραστέκεται στους συμβασιούχους του Δήμου που καλύπτουν πάγιες και διαρκείς ανάγκες.

13) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Σύλλογος Γονέων, Φοιτητών Πανεπιστημίων Βουλγαρίας Νομού Σερρών ζητεί να εξασφαλιστεί για τους γονείς των φοιτητών Πανεπιστημίων Βουλγαρίας ΒΙΖΑ διαρκείας.

14) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύνδεσμος Συνταξιούχων Επιδοματούχων Αθήνας - Πειραιά - Περιχώρων ΙΚΑ, συμπαραστέκεται στους ναυτεργάτες που αγωνίζονται για να αντιμετωπιστούν τα προβλήματά τους.

Σελίδα 3004 

 

15) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Δημοτικό Συμβούλιο Πολιχνίτου Λέσβου ζητεί να στελεχωθεί άμεσα ώστε να λειτουργήσει το Τοπικό Γραφείο της ΔΟΥ.

16) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Παναγίας Λήμνου Νομού Λέσβου ζητεί να ενισχυθεί οικονομικά για την επισκευή του κοινοτικού γραφείου.

17) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Παναγίας Λήμνου Νομού Λέσβου ζητεί να ενισχυθεί οικονομικά για την αντιμετώπιση του προβλήματος ύδρευσης.

18) Οι Βουλευτές κ.κ. ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Συμβούλιο Περιοχής 7ης Εδαφικής Περιφέρειας Νομού Μαγνησίας ζητεί την αποκατάσταση των ζημιών που υπέστησαν οι αμυγδαλοπαραγωγοί περιοχής Νεας Αγχιάλου από τον παγετό Μαρτίου και Απριλίου 1996.

19) Οι Βουλευτές κ.κ. ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Αγροτικός Συνεταιρισμός Νάουσας Νομού Ημαθίας του ΑΣΕΠΟΠ Νάουσας και του Αγροτικού Συνεταιρισμού Ροδοχωρίου Νομού Ημαθίας ζητούν την επίλυση του σοβαρού προβλήματος που αντιμετωπίζουν τη φετεινή χρονιά, αυτό της διάθεσης των μήλων.

20) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Κλιμάκιο Κυλλήνης της Πανελλήνιας Ναυτικής Ομοσπονδίας και του Εργατικού Κέντρου Ζακύνθου διαμαρτύρεται για την επίθεση των λιμενικών στους απεργούς ναυτεργάτες στο λιμάνι της Κυλλήνης.

21) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Κουρκούλων του Νομού Εύβοιας ζητεί οικονομική ενίσχυση για την κατασκευή αθλητικών εγκαταστάσεων στην περιοχή της.

22) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Κουρκούλων του Νομού Εύβοιας ζητεί χρηματοδότηση για την αποκατάσταση των κοινοτικών δρόμων.

23) Ο Βουλευτής Θεσ/νίκης κ. ΓΕΩΡΓΙΟΣ ΟΡΦΑΝΟΣ κατέθεσε αναφορά με την οποία με την οποία ο Σύλλογος Γονέων και Κηδεμόνων του Ιδρύματος Περιθάλψεως Ανιάτων Παίδων "Ο 'Αγιος Δημήτριος" ζητεί την έγκριση νοσηλειών των ατόμων με ειδικές ανάγκες από τα ασφαλιστικά ταμεία.

24) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία το ΤΕΕ Τμήμα Κεντρικής Μακεδονίας υποβάλλει προτάσεις σχετικά με τη νομοθετική ρύθμιση της λειτουργίας της Διεθνούς 'Εκθεσης Θεσ/νίκης.

25) Ο Βουλευτής Θεσ/νίκης κ. ΓΕΩΡΓΙΟΣ ΟΡΦΑΝΟΣ κατέθεσε αναφορά με την οποία το ΤΕΕ Τμήμα Κεντρικής Μακεδονίας υποβάλλει προτάσεις σχετικά με τη νομοθετική ρύθμιση της λειτουργίας της Διεθνούς 'Εκθεσης Θεσ/νίκης.

26) Ο Βουλευτής Θεσ/νίκης κ. ΓΕΩΡΓΙΟΣ ΟΡΦΑΝΟΣ κατέθεσε αναφορά με την οποία ο Σύλλογος Προσωπικού και Παραρτημάτων αυτού του Ψ.Κ.Β.Ε. ζητεί την καταβολή των οφειλομένων αποδοχών στα μέλη του.

27) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύλλογος Δημοσίων Υπαλλήλων Αγροφυλακής Νομού Πέλλας 'Εδεσσα διαμαρτύρεται για τις νέες μισθολογικές ρυθμίσεις του κλάδου.

28) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Δήμος Νέας Αλικαρνασσού του Νομού Ηρακλείου ζητεί οικονομική ενίσχυση για τη διαμόρφωση χώρου στάθμευσης των αυτοκινήτων στο αεροδρόμιο Ν.Καζαντζάκης στο Νομό Ηρακλείου.

29) Οι Βουλευτές κ.κ. ΛΕΩΝ ΑΥΔΗΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία η Πανελλήνια 'Ενωση Αγωνιστών Εθνικής Αντίστασης ζητεί να απαλλαγούν, από την υποχρέωση καταβολής δημοτικών τελών, τα Παραρτήματα της ΠΕΑΕΑ που στεγάζονται στην περιοχή του Δήμου Αθήνας.

30) Οι Βουλευτές κ.κ. ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Πρόεδρος της Επιστημονιής Επιτροπής Περιφερειακού Γενικού Νοσοκομείου Λάρισας ζητεί την έγκριση και προκήρυξη των θέσεων ιατρικού και παραϊατρικού προσωπικού για τη λειτουργία της Μονάδας Εντατικής Θεραπείας του Νοσοκομείου.

31) Οι Βουλευτές κ.κ. ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Πρόεδρος της Επιστημονικής Επιτροπής Περιφ. Γεν. Νοσοκομείου Λάρισας ζητεί να ενταχθεί στον προϋπολογισμό το λειτουργικό κόστος του Θεραπευτηρίου Χρονίων Παθήσεων "ΑΡΙΣΤΕΥΣ" στον Αμπελώνα.

32) Οι Βουλευτές κ.κ. ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η 'Ενωση Αγροτικών Συνεταιρισμών Λάρισας - Τυρνάβου - Αγιάς, ζητεί την επίλυση των προβλημάτων που αντιμετωπίζει η 'Ενωση αλλά και οι αγρότες της περιοχής.

33) Οι Βουλευτές κ.κ. ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Παράρτημα Πετραλώνων - Θησείου - Πάνω Σφαγείων της ΠΕΑΕΑ διαμαρτύρεται για τις δικαστικές διώξεις αγροτών που συμμετείχαν στις πρόσφατες αγροτικές κινητοποιήσεις.

34) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η Κοινότητα Σιγρίου Λέσβου ζητεί να χαρακτηρισθεί το Αγροτικό Ιατρείο Σιγρίου ως άγονο, ώστε να αντιμετωπιστεί η έλλειψη ιατρού.

35) Οι Βουλευτές κ.κ. ΝΙΚΟΛΑΟΣ ΓΚΑΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Αγροτικός Παραγωγικός Συνεταιρισμός Νέας Αγχιάλου Νομού Μαγνησίας "Η ΔΗΜΗΤΡΑ" ζητεί να αποκατασταθούν οι πληγέντες από τις καταστροφικές πλημμύρες του Οκτωβρίου 1994, αγρότες της περιοχής.

36) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Εργατικό Κέντρο Ζακύνθου, διαμαρτύρεται για την έλλειψη προσωπικού στην Επιθεώρηση Εργασίας Ζακύνθου.

37) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Αλιευτικός Συνεταιρισμός Βιστωνίδας και Βιστωνικού Κόλπου Νομού Ξάνθης "Ο ΑΓ.ΝΙΚΟΛΑΟΣ" ζητεί την εκτίμηση των ζημιών που υπέστη το ιχθυοτροφείο από τις πλημμύρες.

38) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Δήμος Ιστιαίας του Νομού Εύβοιας ζητεί τη λήψη περιβαλλοντικών μέτρων προστασίας του ποταμού Ξηριά στην περιοχή του.

39) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Δήμος Κύμης του Νομού Εύβοιας ζητεί τη μετεγκατάσταση του Τάγματος των Πεζο-

Σελίδα 3005 

ναυτών από τη Χαλκίδα στην Κύμη Εύβοιας.

40) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Φαρμακευτικός Σύλλογος Χίου ζητεί την άμεση εξόφληση των λογαριασμών του για τη συνέχιση της χορήγησης φαρμάκων επί πωστώσει στους ασφαλισμένους.

41) Ο Βουλευτής Μεσσηνίας κ. ΣΤΑΥΡΟΣ ΜΠΕΝΟΣ κατέθεσε αναφορά με την οποία η Κοινότητα Κοππανακίου του Νομού Μεσσηνίας διαμαρτύρεται για την έλλειψη δασκάλων στο δημοτικό σχολείο της.

42) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύλλογος Εργαζομένων ΠΙΚΠΑ ΚΕΠΕΠ Καρδίτσας ζητεί την καταβολή του επιδόματος ειδικών συνθηκών ποσοστού 40% στα μέλη του με σχέση εργασίας ιδιωτικού δικαίου.

43) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Λίμνης Εύβοιας ζητεί την ίδρυση γραφείου δευτεροβάθμιας εκπαίδευσης στη Βόρεια Εύβοια.

44) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία οι Δήμοι Μεσογείων Αττικής ζητούν τη λειτουργία προαστιακού σιδηροδρόμου μεταξύ Σταυρού και Λαυρίου.

45) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Επιμελητήριο Εύβοιας διαμαρτύρεται για την πτώση της εμπορικής κίνησης των καταστημάτων λόγω της ανεξέλεγκτης πώλησης των ειδών τους από τις λαϊκές αγορές.

46) Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία η Κοινότητα Επισκοπής Γωνιας Θήρας, το Σωματείο Ξενοδόχων Σαντορίνης και το Σωματείο Τουριστικών Γραφείων Θήρας Σαντορίνης ζητούν την εκπόνηση περιβαλλοντικής μελέτης του αεροδρομίου Θήρας, Σαντορίνης.

47) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ και ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσαν αναφορά με την οποία η Κοινότητα Βερδικούσας Νομού Λάρισας ζητεί οικονομική ενίσχυση για την αποπεράτωση της κατασκευής του δρόμου, του διερχομένου από την περιοχή της, ο οποίος συνδέει το Νομό Λάρισας με το Νομό Τρικάλων.

48) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Βερδικούσας του Νομού Λάρισας ζητεί χρηματοδότηση για την εκτέλεση κοινοτικών έργων.

49) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε δημοσίευμα εφημερίδας σχετικά με τις ατασθαλίες της ΔΕΗ εις βάρος των καταναλωτών ηλεκτρικού ρεύματος.

50) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία το Επιμελητήριο Εύβοιας ζητεί τη λήψη μέτρων πάταξης του πλανόδιου εμπορίου.

51) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Παραδείσου του Νομού Εύβοιας ζητεί χρηματοδότηση για την κατασκευή έργων υδροδότησης στην περιοχή της.

52) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Παριφερειακή Διοίκηση του Νομού Ηρακλείου ζητεί χρηματοδότηση για την εκτέλεση αρδευτικού έργου στην Κοινότητα Βαχού του Νομού Ηρακλείου.

53) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύνδεσμος Ελληνικών Γυμναστικών και Αθλητικών Σωματείων ζητεί να μην υποκατασταθεί ο ΣΕΓΑΣ από την πολιτεία στις διεθνείς του υποχρεώσεις.

54) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Δήμος Λάρισας ζητεί το πάγωμα της οποιασδήποτε μελέτης για ανισόπεδη διάβαση οχημάτων στην οδό Εχεκρατίδα στην περιοχή του μέχρι την τροποποίηση του ΓΠΣ της Λάρισας.

55) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Ταμείο Επικουρικής Ασφάλισης Προσωπικού Εταιρειών Τσιμέντων ζητεί την ενημέρωσή του σχετικά με την μελετώμενη ενοποίησή του με άλλα ασφαλιστικά ταμεία.

56) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αδυναμία καταβολής των οφειλομένων από τον ενοικιαστή των Ναυπηγείων στην Αυλίδα Εύβοιας.

57) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη μελετώμενη κατάργηση της ΔΟΥ Καρύστου Εύβοιας.

58) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καταστροφή του φυσικού περιβάλλοντος στο Ληλάντιο Πεδίο Εύβοιας.

59) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κύμης Εύβοιας ζητεί την προφύλαξη των κατοικιών που είναι όμορες με το τοιχείο αντιστήριξης της επαρχιακής οδού Κύμης - Χαλκίδας.

B' AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 914/25-11-96 ερώτηση δόθηκε με το υπ' αριθμ. 3664/8-1-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 914/25-11-96 που κατατέθηκε στη Βουλή απο τον Βουλευτή κ. Π. Τατούλη, αναφορικά με υγειονομικά προβλήματα που δημιουργήθηκαν στον οικισμό Φούσκαρι της Κοινότητας Λευκοχωρίου Γορτυνίας του Νομου Αρκαδίας από το σύστημα ύδρευσης του οικισμού, σας γνωρίζουμε τα εξής:

'Οπως μας πληροφόρησε η Δ/νση Υγείας, Πρόνοιας Νομ. Αυτ/σης Αρκαδίας με το σχετικό (γ) έγγραφό της, ο οικισμός Φούσκαρι υδρεύεται από πηγή που βρίσκεται στον οικισμό και από τις μέχρι τώρα δειγματοληψίες που έχουν γίνει η ποιότητα του πόσιμου νερού πληρεί τους όρους και τις προϋποθέσεις της Α5/288/86 Υγειονομικής Διάταξης.

Οσον αφορά στα υγειονομικά προβλήματα που παρουσιάστηκαν στον οικισμό οφείλονταν, όπως διαπίστωσε η παραπάνω Δ/νση Υγείας, Πρόνοιας από τον επιτόπιο υγειονομικό έλεγχο που πραγματοποίησαν στις 5-11-96 αρμόδιοι υπάλληλοι της (Επόπτες Δημόσιας Υγείας), στη μη λήψη των απαραίτητων μέτρων προστασίας της δεξαμενής διανομής - το παράθυρο δεν προστατευόταν από πλέγμα. Μετά τη διαπίστωση του προβλήματος δόθηκαν οδηγίες στην Κοινότητα η οποία αντιμετώπισε αμέσως το πρόβλημα και π πραγματοποίησε καθαρισμό του εξωτερικού και εσωτερικού δικτύου ύδρευσης καθώς και απολύμανση αυτού.

Ο Υφυπουργός

ΕΜ. ΣΚΟΥΛΑΚΗΣ"

2. Στην με αριθμό 960/27-11-96 ερώτηση δόθηκε με το υπ' αριθμ. 5166/7-1-97 έγγραφο από τον Υφυπουργό Υγείας η

Σελίδα 3006 

ακόλουθη απάντηση:

"Σε σχέση με την ερώτηση 960/27-11-96 που κατέθεσε ο Βουλευτής κ. Μανώλης Κεφαλογιάννης, σας γνωρίζουμε τα εξής για ό,τι μας αφορά:

Η χώρα μας καλείται ν' αντιμετωπίσει το "δημογραφικό" ζήτημα, που αναδείχτηκε σε σοβαρό για το μέλλον της. Το Υπουργείο Υγείας και Πρόνοιας ασχολείται υπεύθυνα με την επίλυσή του, για την οποία απαιτείται ληψη μέτρων συντονισμένων και από άλλους κρατικούς φορείς:

Μέσα σε αυτά τα πλαίσια μελετάται και το πώς τα οικονομικά κίνητρα που χορηγήθηκαν κατά καιρούς, θα συνέβαλαν καλύτερα στη στήριξη της πολύτεκνης οικογένειας. Βέβαια τα επιδόματα που παρέχονται στα παιδιά των πολύτεκνων οικογενειών θα αυξηθούν το 1997, όπως ήδη ανακοινώθηκε.

Ο Υφυπουργός

Θ. ΚΟΤΣΩΝΗΣ"

3. Στην με αριθμό 1124/4-12-96 ερώτηση δόθηκε με το υπ' αριθμ. 11/9-1-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 1124/4-12-96 που κατέθεσε ο Βουλευτής κ. Α. Ανδρεουλάκος, και διαβιβάσθηκε σε μας με το 74681 από 16-12-1996 έγγραφο του Υπουργείου Εσωτερικών, Δημόσιας Διοίκησης και Αποκέντρωσης, σε ό,τι μας αφορά, σας γνωρίζουμε τα εξής:

Το Υπουργείο μας διαχειρίζεται με ιδιαίτερη ευαισθησία, υπευθυνότητα και σοβαρότητα τα θέματα που αφορούν την εθνική μας ασφάλεια και βρίσκεται σε διαρκή επαγρύπνηση για πρόληψη και καταστολή κάθε πράξης που στρέφεται εναντίον των εθνικών συμφερόντων και αντιμετώπιση οποιουδήποτε τα επιβουλεύεται.

Για το σκοπό αυτό έχουν δραστηριοποιηθεί οι Υπηρεσίες μας σε όλη τη χώρα και σε στενή συνεργασία με τα άλλα Υπουργεία και λοιπούς συναρμόδιους φορείς, λαμβάνεται κάθε μέτρο για αποτροπή εισόδου στη χώρα ατόμων, που επιβουλεύονται την ακεραιότητά της και την ασφάλεια του ελληνικού λαού.

Στα πλαίσια αυτά ερευνώνται και τα καταγγελλόμενα για τους αναφερόμενους εμπρησμούς - δολιοφθορές.

Για την διαπίστωση των αιτίων των πυρκαγιών στα δάση και τις δασικές εν γένει εκτάσεις της χώρας αρμόδιο είναι το Υπουργείο Γεωργίας, στο οποίο έχει ανατεθεί η πυροπροστασία τους και διαβιβάζουμε Φ/Α της ερώτησης για να σας πληροφορήσει σχετικά με τις αναφερόμενες δολιοφθορές.

Ο Υπουργός

ΓΕΩΡΓΙΟΣ ΡΩΜΑΙΟΣ"

4. Στην με αριθμό 1229/96 ερώτηση δόθηκε με το υπ' αριθμ. 35/16-1-97 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση 1229/96 που κατέθεσε στη Βουλή ο Βουλευτής κ. Π. Ψωμιάδης, σας γνωστοποιούμε τα εξής:

Το Υπουργείο Τύπου και ΜΜΕ εξετάζει πάντοτε, κατά τρόπο αντικειμενικό και χωρίς διακρίσεις, όλα τα ζητήματα που σχετίζονται με τη λειτουργία του Τύπου.

Στο πλαίσιο αυτό εξέτασε και τα διαλαμβανόμενα στην προαναφερθείσα ερώτηση.

Ειδικότερα:

1. Οσον αφορά την επισήμανση "Πως η ΕΣΤΙΑ δεν μοιράζεται στην επαρχία ...κ.λπ.", σημειώνουμε, όμως μας βεβαίωσε τηλεφωνικώς το Πρακτορείο Εφημερίδων Αθηναϊκού Τύπου, ότι η εφημερίδα "ΕΣΤΙΑ" διανέμεται κανονικά στην επαρχία όπως και οι άλλες εφημερίδες των Αθηνών.

2. Η αντιμετώπιση των άλλων ζητημάτων (διατήρηση χώρων και εκτυπωτικών εγκαταστάσεων της εφημερίδας) δεν είναι δυνατή, δεδομένου οτι στον Προϋπολογισμό της Υπηρεσίας μας δεν υπάρχουν σχετικές πιστώσεις για την ικανοποίηση παρόμοιων αιτημάτων.

Ο Υπουργός

ΔΗΜΗΤΡΙΟΣ ΡΕΠΠΑΣ"

5. Στην με αριθμό 1293/10-12-96 ερώτηση δόθηκε με το υπ' αριθμ. 9171/13-1-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της 1293/10.12.96 ερώτησης που κατατέθηκε στη Βουλή από τους Βουλευτές κ.κ. Μ. Μπόσκου και Σ. Παναγιώτου, αναφορικά με την υπ' αριθμ. 113/1957 απόφαση της Επιτροπής Απαλλοτριώσεων Εδέσσης σχετικά με τον Θεόδωρο Ανδρεάδη και την αποκατάσταση κληρομεριδούχων, σας γνωρίζομεν ότι για το ίδιο θέμα έχουμε ενημερώσει τη Βουλή των Ελλήνων με το (β) σχετικό, αντίγραφο του οποίου σας στέλνουμε, με το οποίο απαντήσαμε στη (γ) σχετική.

Ο Υφυπουργός

ΓΕΩΡΓΙΟΣ ΔΡΥΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

6. Στην με αριθμό 1305/10-12-96 ερώτηση δόθηκε με το υπ' αριθμ. 6845/8-1-97 έγγραφο από τον Υφυπουργό Υγείας η ακόλουθη απάντηση:

"Σε απάντηση επί της ερωτήσεως 1305/10-12-96 που κατατέθηκε από το Βουλευτή κ. Γεώργιο Γαρουφαλιά, σας γνωρίζουμε τα ακόλουθα:

Τα θέματα μόρφωσης και παιδείας γενικότερα των Ατόμων με ειδικές ανάγκες εμπίπτουν στην αρμοδιότητα του Υπουργείου Εθνικής Παιδείας και Θρησκευμάτων ενώ τα θέματα εργασίας και επαγγελματικής κατάρτισης στο Υπουργείο Εργασίας και Κοινωνικών Ασφαλίσεων.

Το Υπουργείο Υγείας και Πρόνοιας έχοντας σαν στόχο του την αποκατάσταση και την πλήρη ένταξη των ΑΜΕΑ στην κοινωνία και με την γνώση ότι κάτι τέτοιο μπορεί να επιτευχθεί μόνο με την άμβλυνση ή την εξάλειψη των παραγόντων που επιδρούν και τονίζουν την διαφορετικότητα που υπάρχει μεταξύ των ατόμων εφαρμόζει στα πλαίσια των αρμοδιοτήτων του μια σειρά μέτρων τα εξής:

α) Παροχη οικονομικής βοήθειας που δίδεται εν είδη επιδομάτων στα ίδια τα ΑΜΕΑ ή χρηματοδότησης των Μέσων μαζικής μεταφοράς (ΟΑΣΑ, ΟΑΣΘ, ΚΤΕΛ, ΟΣΕ) για την διακίνησή τους.

β) Χρηματοδότηση κατασκηνωτικού προγράμματος για ΑΜΕΑ προκειμένου να βγουν από το σπίτι τους και να ενταχθούν στο κοινωνικό σύνολο.

Για την πραγματοποίηση αυτού του προγράμματος το Υπουργείο Υγείας και Πρόνοιας διαθέτει τις εγκαταστάσεις του με όλες τις παροχές και χρηματοδοτεί την ΠΟΣΓΚΑΜΕΑ για την πρόσληψη του κατάλληλου προσωπικού για τα ΑΜΕΑ.

Το 1996 δόθηκε για τον σκοπό αυτό το ποσόν των 150.000.000 δρχ.

γ) Ενέργειες για την προσπελασιμότητα του άψυχου περιβαλλοντος και την χωρίς εμπόδια διακίνηση των ΑΜΕΑ. Το Υπουργείο έχει αναλάβει την πρωτοβουλία του συντονισμού και της προώθησης του θέματος της προσπελασιμότητας προς όλους σχεδόν τους δημόσιους φορείς και προς κάθε κατεύθυνση.

Αποστάλθηκε σχετική οδηγία προς τις Ιερές Μητροπόλεις, προς τις κεντρικές και περιφερειακές διευθύνσεις όλων των Υπουργείων, προς τα Νομικά Πρόσωπα Δημοσίου και Ιδιωτικού Δικαίου, αλλά και προς όλες τις Τράπεζες που τις καλεί εντός ευλόγου χρονικού διαστήματος να προβούν σε τεχνικά έργα που να καταστήσουν την πλειοψηφία των χώρων των υπηρεσιών τους προσβάσιμους.

δ) Ενέργειες για την πληροφόρηση των ΑΜΕΑ και των οικογενειών τους πάνω στις ισχύουσες διατάξεις γύρω από την πρόσβαση και τα προσβάσιμα κτίρια και τις διαδρομές των μεγαλύτερων ελληνικών πόλεων. Αυτό θα επιτευχθεί με την κωδικοποίηση των σχετικών διατάξεων και την έκδοση ενός οδηγού βοηθήματος για την δεύτερη περίπτωση.

ε) Ενέργειες για την ευαισθητοποίηση της κοινής γνώμης γύρω από τα θέματα των ατόμων με ειδικές ανάγκες και του σεβασμού των αντίστοιχων έργων στον αστικό ιστό.

Σελίδα 3007 

 

'Ηδη προβλήφθηκε από τους τηλεοπτικούς σταθμούς ειδικό σποτ που αναφερόταν στην αναπηρία των ανθρώπων που ζουν στην πόλη της Αθήνας και στα ανυπέρβλητα εμπόδια που δημιουργούνται σε κάποιον που μετακινείται με αναπηρικό αμαξίδιο, όχι μόνο από τα σταθερά αντικείμενα αλλά και από την κακή κυκλοφοριακή συμπεριφορά των πολιτών (καταλήψεις διαβάσεις πεζών κ.α.).

Μελετάται η περαιτέρω μορφή και συνέχιση αυτής της ευαισθητοποίησης από τα μέσα μαζικής ενημέρωσης.

στ) Οικονομική ενίσχυση διαφόρων φορέων ΑΜΕΑ που υλοποιούν σχετικά προγράμματα.

ζ) Η δημιουργία δομών που θα συμβάλουν στην αποκατάσταση των ΑΜΕΑ και την υποστηριξη της Οικογένειας αυτών όπως:

1) Κέντρων Αποθεραπείας - Αποκατάστασης. Ηδη μέσα στο 1996 εννέα (9) Θεραπευτήρια Χρονίων Παθήσεων μετετράπησαν σε Κέντρα Αποθεραπείας - Αποκατάστασης και έχουν ενταχθεί στο Β' Κοινοτικό Πλαίσιο Στήριξης για την απόκτηση νέων κτιριακών εγκαταστάσεων ή την επισκευή και επέκταση των υπαρχόντων.

Επίσης με πόρους του Β' Κοινοτικού Πλαισίου Στήριξης προωθείται η δημιουργία τριάντα δύο (32) Κέντρων Κοινωνικής Υποστήριξης ΑΜΕΑ, και τριων (3) Κεντρων Υποστήριξης Αυτιστικών Ατόμων (Αθήνα - Θεσσ/νίκη - Βόλος).

Στο Πρόγραμμα Δημοσίων Επενδύσεων έχουν επίσης ενταχθεί για ανέγερση νέων κτιρίων ή επισκευή παλαιών, είκοσι έξι (26) ιδρύματα ΑΜΕΑ.

Ο Υφυπουργός

ΘΕΟΔΩΡΟΣ ΚΟΤΣΩΝΗΣ"

7. Στην με αριθμό 1346/11-12-96 ερώτηση δόθηκε με το υπ' αριθμ. 6949/7-1-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην υπ' αριθμ. 1346/11.12.96 ερώτησή σας, που πρωτοκολλήθηκε στο Υπουργείο μας με αρ. Ερ. 130/16.12.96 σχετικά με τον έλεγχο - εμβολιασμό των εργαζομένων στην Υπηρεσία Καθαριότητας του Δήμου Πατρέων, σας ενημερώνουμε ότι:

1ον. Από το έτος 1994 στο Τμήμα Δημόσιας Υγιεινής της Δ/νσης Υγείας της Νομαρχιακής Αυτοδιοίκησης Αχαΐας λειτουργεί διαρκές πρόγραμμα για την προστασία των εν λόγω εργαζομένων από διάφορα μεταδιδόμενα νοσήματα μεταξύ των οποίων και η ηπατίτιδα Β, περιλαμβανομένου και του ελέγχου των φορέων Ηπατίτιδας Β κατά τακτά χρονικά διαστήματα.

2ον. Στο οικογενειακό περιβάλλον των φορέων εχει πραγματοποιηθεί έλεγχος και εμβολιασμός και έχουν δοθεί οι σχετικές οδηγίες.

3ον. Η Δ/νσης Υγείας της Νομαρχιακής Αυτοδιοίκησης Αχαϊας προτίθεται, σε συνεργασία με το Δήμο, να προβεί σε μια σειρά ενεργειών προκειμένου να ευαισθητοποιήσει όλους τους εργαζομένους στην εν λόγω υπηρεσία να ανταποκριθούν και να συμμετάσχουν στο πρόγραμμα ελέγχου και εμβολιασμού τους.

Χαρακτηριστικό είναι, σύμφωνα με το τηρούμενο αρχείο, ότι σε σύνολο ατόμων που απασχολούνται στην υπηρεσία Καθαριότητας του Δήμου μόνον ανταποκρίθηκαν στην πρόσκληση για έλεγχο και σε σύνολο 71 με ένδειξη εμβολιασμό κατά της ηπατίτιδας Β, 21 μόνον από αυτούς προσήλθαν κι εμβολιάστηκαν.

Ο Υφυπουργός

ΕΜΜ. ΣΚΟΥΛΑΚΗΣ"

8. Στην με αριθμό 1382/12-12-96 ερώτηση δόθηκε με το υπ' αριθμ. 6831/9-1-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 1382/12.12.96 που πρωτοκολλήθηκε σε μας με τον αριθμ. ΕΡ.145/18.12.96, οσον αφορά τα θέματα αρμοδιότητάς μας, σας γνωρίζουμε ότι ήδη βρισκόμαστε στην φάση της επεξεργασίας των προτάσεων της αρμόδιας επιτροπής, που συστάθηκε με Υπουργική Απόφαση για να μελετήσει τα θέματα που αφορούν τους οίκους ανοχής και τα επ' αμοιβή εκδιδόμενα πρόσωπα, με σκοπό να αντιμετωπιστούν οι ατέλειες του Ν. 1193/81.

Οσον αφορά το ενδεχόμενο γειτνίασης "ιστορικού χώρου" με οίκους ανοχής όπως είναι τα αναφερόμενα στην ερώτηση "Λαδάδικα" αρμόδιο να απαντήσει είναι το Υ.Π.Ε.ΧΩ.Δ.Ε.

Ο Υφυπουργός

ΕΜΜ. ΣΚΟΥΛΑΚΗΣ"

9. Στην με αριθμό 1432/96 ερώτηση δόθηκε με το υπ' αριθμ. 416/10-1-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 1432/96, που κατατέθηκε στη Βουλή από τους Βουλευτές κ.κ. Στρ. Κόρακα και Μ. Κωστόπουλο, για τα θιγόμενα σ' αυτή θέματα αρμοδιότητάς μας, σας έχουμε ενημερώσει με το αριθμ. 51/12-11-96 έγγραφό μας, φωτ/φο του οποίου σας επισυνάπτουμε.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

Σημ.: Τα σχετικά έγγραφα ευρίσκονται στο Αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

10. Στην με αριθμό 1432/16-12-96 ερώτηση δόθηκε με το υπ' αριθμ. 4/10-1-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1432/16.12.96 που κατατέθηκε στη Βουλή των Ελλήνων από τους Βουλευτές κ.κ. Στρ. Κόρακα και Π. Κωστόπουλο σας πληροφορούμε τα εξής:

Η ΔΕΠΑ έχει αναθέσει στην κοινοπραξία των Εταιρειών WΗΕSSOE - ΤΕΧΝΙΚΗ ΕΝΩΣΗ την κατασκευή σταθμού υποδοχής υγροποιημένου φυσικού αερίου (L.N.G.) στη νησίδα Ρεβυθούσα Μεγάρων.

Επειδή το εκτελούμενο έργο είναι σύγχρονης τεχνολογίας και άκρως υψηλών προδιαγραφών, η ΔΕΠΑ έχει επιβάλλει στον εργολάβο με τη σύμβαση ανάθεσης την τήρηση αυστηρών προδιαγραφών ασφαλείας τις υψηλότερες κατά τα διεθνή πρότυπα, τόσον όσον αφορά την κατασκευή του έργου, όσον και η λειτουργία του. Επίσης ο εργολάβος είναι υπεύθυνος να ασφαλίζει το προσωπικό του στους αντίστοιχους ασφαλιστικούς οργανισμούς και επιπλεον το έργο έχει ασφαλισθεί σε ασφαλιστική εταιρία εν προκειμένω την ΕΛΛΗΝΟΒΡΕΤΑΝΙΚΗ για κάθε αστική ευθύνη.

Η ιδιαίτερη ευαισθησία αυτή της ΔΕΠΑ στον τομέα της ασφάλειας εκφράζεται με την ύπαρξη στο εργοτάξιο δύο διπλωματούχων μηχανικών ασφαλείας από την πλευρά του εργολάβου και δύο μηχανικών ασφαλείας από πλευράς επίβλεψης. (1 μηχανικός της Εταιρίας "Αρώνης, Δρέττας, Καρλαύτης" Α.Ε. και ένας μηχανικός της Εταιρίας "ΑΣΠΡΟΦΟΣ Α.Ε.").

Πλέον αυτών υπάρχουν στο εργοτάξιο δύο χώροι πρώτον βοηθειών με δύο ειδικευμένες νοσοκόμες καθώς και ένα καινούριο ασθενοφόρο.

Τηρείται ημερολόγιο ασφαλείας και ατυχημάτων σφραγισμένο από την επιθεώρηση εργασίας. Μέχρι σήμερα που έχει εκτελεστεί το μεγαλύτερο μέρος του έργου κανένα σοβαρό ατύχημα δεν έχει συμβεί επάνω στο νησί.

Στο εργοτάξιο επιπλέον των όσων αναφέρθηκαν παραπάνω ευρίσκονται αρμόδιοι εκπρόσωποι ΔΕΠΑ, η οποία μας ενημέρωσε ότι δεν υπάρχουν ανασφάλιστοι εργαζόμενοι και η υπερωριακή απασχόληση γίνεται σύμφωνα με τα οριζόμενα στην κείμενη νομοθεσία.

Τα ανωτέρω αποδεικνύονται και από αιφνίδιο έλεγχο που έγινε στις 9.12.96 από 5 εκπροσώπους του ΚΕΝΤΡΟΥ ΠΡΟΛΗΨΗΣ ΕΠΑΓΕΛΜΑΤΙΚΟΥ ΚΙΝΔΥΝΟΥ (ΚΕ.ΠΕ.Κ.) της επιθεώρησης εργασίας Δυτικής Αττικής, οι οποίοι συνέταξαν δελτίο επιθεώρησης προς την "ΤΕΧΝΙΚΗ ΕΝΩΣΗ" και οι οποίοι αρκέστηκαν σε συστάσεις και υποδείξεις προς τον εργολάβο, χωρίς να διατυπώσουν τίποτε άλλο, από τα αναφερόμενα στην

Σελίδα 3008 

σχετική ερώτηση.

Ουδέποτε η ΔΕΠΑ παρεμπόδισε ή επιχείρησε να παρεμποδίσει τον έλεγχο από εκπροσώπους των αρμοδίων αρχών στο εργοστάσιο. Ειδικότερα, σε απάντηση των όσον αναφέρουν οι ερωτώντες Βουλευτές η ΔΕΠΑ μας ενημέρωσε ότι:

α. Την 27 Νοεμβρίου 1996 τρεις εκπρόσωποι της επιθεώρησης εργασίας Δυτικής Αττικής και συγκεκριμένα του Τομέα Κέντρου Πρόληψης Εργατικού Κινδύνου (ΚΕ.ΠΕ.Κ.) επρόκειτο να περάσουν στη Ρεβυθούσα για έλεγχο. Ταυτόχρονα ζήτησαν να περάσουν μαζί τους και δεκατέσσερις (14) συνδικαλιστές, μέλη διαφόρων συνδικαλιστικών οργανώσεων.

Ο αρμόδιος εκπρόσωπος της ΔΕΠΑ με τον οποίο ήρθαν σε επαφή, τους δήλωσε ότι δύνανται να μεταβούν στο εργοτάξιο οι τρεις εκπρόσωποι της επιθεώρησης εργασίας και ακολουθώντας την συνήθη σε τέτοιες περιπτώσεις πρακτική, πολύ δε περισσότερο διότι υπάρχει εντολή της ΔΕΠΑ να μην κυκλοφορούν στο νησί άσχετα με το εργοτάξιο άτομα, για λόγους ασφαλείας και πρόληψης ατυχήματος, ζήτησε να συνοδεύονται αυτοί μόνο από ένα συνδικαλιστή. (Σημειώνουμε ότι κανένας απο τους συνδικαλιστές δεν είχε σχετική εξουσιοδότηση από το σωματειο που εφέρετο ότι εκπροσωπούσε αλλ' ούτε υπάρχει και οποιαδήποτε διάταξη νόμου που να ορίζει οτιδήποτε περί αυτού).

β. Στις 3 Δεκεμβρίου 1996 και ώρα 07:40 ο αρμόδιος εκπρόσωπος της ΔΕΠΑ στο εργοτάξιο διαπίστωσε ότι και πάλι δώδεκα συνδικαλιστές από διάφορα σωματεία εμπόδιζαν τους εργαζομένους στο εργοτάξιο να μεταβούν σ' αυτό και προσπάθησαν να εισέλθουν μαζί τους στο εργοτάξιο, χωρίς οποιαδήποτε εξουσιοδότηση και χωρίς μάλιστα να συνοδεύονται από εκπροσώπους της επιθεώρησης εργασίας. Μετά από διαπραγματεύσεις και μετά από συνεχή επικοινωνία του εκπροσώπου της ΔΕΠΑ με το Γενικό Διευθυντή της, τους επετράπη κατά παρέκκλιση η είσοδος στο εργοτάξιο, συνοδευόμενοι από τον αρμόδιο εκπρόσωπο της ΔΕΠΑ. Καθ' όλη τη διάρκεια της επίσκεψης ασκούσαν αρνητική κριτική και προσπαθούσαν να επιβάλλουν τις απόψεις των συνδικαλιστικών παρατάξεων που εκπροσωπούσαν, καλούσαν δε σε συνέλευση τους εργαζομένους στο εργοτάξιο μέσα στην υπό κατασκευήν δεξαμενή υγροποιημένου φυσικού αερίου, πράγμα που εγκυμονούσε τεράστιους κινδύνους η οποία παρά τις επίμονες υποδείξεις τελικά πραγματοποιήθηκε.

Τέλος στις 9 Δεκεμβρίου 1996 πραγματοποιήθηκε αιφνίδιος έλεγχος από πέντε εκπροσώπους του ΚΕΝΤΡΟΥ ΠΡΟΛΗΨΗΣ ΕΠΑΓΓΕΛΜΑΤΙΚΟΥ ΚΙΝΔΥΝΟΥ (ΚΕ.ΠΕ.Κ.) της επιθεώρησης εργασίας Δυτικής Αττικής, οι οποίοι εξέδωσαν το αναφερόμενο παραπάνω δελτίο παρατηρήσεων και υποδείξεων, χωρίς να διαπιστωθεί τίποτε άλλο όπως ανωτέρω εξετέθη.

Η Υπουργός

ΒΑΣΩ ΠΑΠΑΝΔΡΕΟΥ"

11. Στην με αριθμό 1462/16-12-96 ερώτηση δόθηκε με το υπ' αριθμ. 586/10-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αρ. 1462/16-12-96, που κατέθεσε ο Βουλευτής κ. Αθ. Βαρίνος αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι:

Το Υπουργείο Γεωργίας με το αριθμ. 974/Θ/30-8-86 έγγραφό του ζήτησε από τις Νομαρχιακές Αυτοδιοικήσεις της χώρας να προβούν δια των Διευθύνσεων Αγροτικής Ανάπτυξης σε εξατομίκευση των ζημιών που έγιναν στη γεωργία από πυρκαγιές κατά το έτος 1996 προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και να καταβάλει κάθε δυνατή προσπάθεια για να εγκριθούν μέτρα υπέρ των πληγέντων αγροτών προκειμένου οι ζημιές αυτές να ενταχθούν είτε στο Επιχειρησιακό Πρόγραμμα "Ανάπτυξη του Τομέα Γεωργίας 1994 - 1999" του 2ου Κοινοτικού Πλαισίου Στήριξης - ήδη έχει γίνει σχετικό αίτημα προς την Ευρωπαϊκή Ενωση - ή σε πρόγραμμα που θα χρηματοδοτηθεί από Εθνικούς πόρους.

Η Α.Τ.Ε. κατά πάγια τακτική χορηγεί στους παραγωγούς που γεωργοκτηνοτροφικές τους εκμεταλλεύσεις ζημιώνονται από δυσμενείς καιρικές συνθήκες, πυρκαγιές και άλλα αίτια τις απαραίτητες πιστωτικές διευκολύνσεις (αναστολή εξόφλησης των ληξιπρόθεσμων οφειλών, χορήγηση νέων καλλιεργητικών δανείων) για να μπορέσουν ν' αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγική τους δραστηριότητα.

Το δασικό κτηματολόγιο γίνεται σε εφαρμογή του Ν. 248/1976 και αφορά την καταγραφή των εμπραγμάτων δικαιωμάτων επί των εν γένει δασικών εκτάσεων, όπως αυτές καθορίζονται από το άρθρο 80 του Ν. 988/1979.

Στην περιοχή της νήσου Χίου δεν έχουν αρχίσει εργασίες κατάρτισης δασικού Κτηματολογίου.

Παράλληλα ο Ο.Κ.Χ.Ε. (Οργανισμός κτηματολογίου και Χαρτογραφήσεων Ελλάδος) έχει αρχίσει τη σύνταξη του Εθνικού Κτηματολογίου σε εφαρμογη του Ν. 2308/1995 και για την νήσο Χίο έχει ήδη ξεκινήσει η σχετική διαδικασία απο τον Δήμο Χίου.

Το πρόβλημα όμως του χαρακτηρισμού μιας έκτασης ως δασική ή μη δεν λύνεται με την κατάρτιση Κτηματολογίου, αλλά μπορεί να αντιμετωπιστεί με την ενδικοφανή διαδικασία που προβλέπεται απο το άρθρο 14 του Ν. 998/1979, η οποία κινείται είτε μετά από αίτηση του ενδιαφερομένου είτε και αυτεπάγγελτα από τον οικείο Δασάρχη.

Σύμφωνα με την διαδικασία αυτή ο Δασάρχης σε πρώτο βαθμό και οι Επιτροπές Επιλύσεων Δασικών Αμφισβητήσεων σε δεύτερο και τρίτο βαθμό, αποφαίνονται οριστικά και τελεσίδικα για τον χαρακτήρα μιας έκτασης. Στα χρονικά και οικονομικά πλαίσια του 1ου Κ.Π.Σ. στα πλαίσια του Προγράμματος των Λιμνοδεξαμενών και του ΙΝΤΕREG 1 εκπονήθηκαν οι οριστικές μελέτες για την κατασκευή λιμνοδεξαμενών και φραγμάτων, σε επτά θέσεις (Κόρης Γεφύρι, Κοντού, Αγ. Γεωργίου, Βίκι, Βάβυλοι, Βουκολιές στα Ψαρά) στον νομό Χίου.

Λόγω περιορισμένου ύψους του Προγράμματος του Ι ΚΠΣ δεν κατέστει δυνατή η χρηματοδότηση της εκπόνησης και άλλων μελετών.

Οταν οι οικονομικές δυνατότητες το επιτρέψουν θα καταβληθεί προσπάθεια για την εκπόνηση μελέτης για την κατασκευή φράγματος στο ρέμα Κισσού.

Τέλος ο σχεδιασμός, η χρηματοδότηση και η κατασκευή των αλιευτικών καταφυγίων, αποτελεί αποκεντρωμένη αρμοδιότητα της Νομαρχιακής Αυτοδιοίκησης του Ν. Χίου.

Ο Υπουργός

ΣΤΕΦ. ΤΖΟΥΜΑΚΑΣ"

12. Στην με αριθμό 1463/17-11-96 ερώτηση δόθηκε με το υπ' αριθμ. 113/10-1-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1463/17.11.96 ερώτηση του Βουλευτή κ. Μ. Καρχιμάκη που κατατέθηκε στη Βουλή των Ελλήνων σας γνωρίζουμε τα ακόλουθα:

Στο Ε.Π. "Τουρισμός - Πολιτισμός" Υποπρόγραμμα Τουρισμός και ειδικότερα στο μέτρο 1.1 που αφορά τον θαλάσσιο τουρισμό, προβλέπεται η χρηματοδότηση κατασκευής "λιμενικών έργων μικρής κλίμακας για εξασφάλιση ασφαλούς ελλιμενισμού και ανεφοδιασμού σε παράλιους οικισμούς η προστατευόμενους όρμους, που θα εντάσσονται σε συνήθεις θαλάσσιες διαδρομές".

O EOT υπέβαλε στην Ε.Ε. τον συνολικό σχεδιασμό για το εν λόγω μέτρο λαμβάνοντας υπόψη:

α. Την ισόρροπη ανάπτυξη του ελληνικού θαλάσσιου χώρου

β. Τον προυπολογισμό του μέτρου ο οποίος ανέρχεται σε 10 δις δρχ.

Σ' αυτόν τον συνολικό σχεδιασμό για τον θαλάσσιο τουρισμό, έχει συμπεριληφθεί η κατασκευή καταφυγίου τουριστικών σκαφών στην περιοχή του Μοχλού Ν. Λασιθίου. Η ακριβής θέση θα καθοριστεί μετά από τεχνική έρευνα και μελέτη και θα οριστικοποιηθεί με την έγκριση χωροθέτησης. Με την εκπόνηση της μελέτης θα καθοριστεί επίσης και ο 

Σελίδα 3009 

προϋπολογισμός.

Πέραν αυτού όσον αφορά τους τουριστικούς λιμένες που χρηματοδοτούνται από τα ΠΕΠ του Β' Κ.Π.Σ. ο ΕΟΤ είναι φορέας υλοποίησης για ορισμένο αριθμό μαρινών μεταξύ των οποίων συμπεριλαμβάνεται και η μαρίνα Αγίου Νικολάου του Νομού Λασιθίου Κρήτης. Πρόκειται για συνεχιζόμενο έργο χρηματοδοτούμενο από το ΠΕΠ Κρήτης με 200 εκατομμύρια δραχμές που προορίζονται για την κατασκευή συμπληρωματικών προστατευτικών έργων και κτιριακών εγκαταστάσεων.

Η Υπουργός

ΒΑΣΩ ΠΑΠΑΝΔΡΕΟΥ"

13. Στην με αριθμό 1468/17-12-96 ερώτηση δόθηκε με το υπ' αριθμ. 599/10-1-97 έγγραφο από τον Υπουργό Γεωργίας η ακόλουθη απάντηση

"Απαντώντας στην ερώτηση με αριθμό 1468/17.12.96, που κατέθεσε ο Βουλευτής κ. Τ. Μπέλος αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι:

Σύμφωνα με το άρθρο 29 του Ν. 2081/92 η διοικητική ποινή προστίμου επιβάλλεται σ' όποιον εκχερσώνει, υλοτομεί αποψιλωτικά η καλλιεργεί έκταση δημόσια ή ιδιωτική για την οποία έχει εκδοθεί απόφαση κήρυξής της ως αναδασωτέας.

Το πρόστιμο αυτό εισπράττεται ως δαπάνη αποκατάστασης της δασικής βλάστησης (εδάφιο γ' του ιδίου άρθρου) που καταστράφηκε και η υποχρέωση καταβολής τους είναι άμεση και ανεξάρτητη από την έκβαση της ποινικής δίκης.

Οπωσδήποτε εναπόκειται στο αρμόδιοι διοικητικό δικαστήριο να αναστείλει την εκτέλεση της πράξης επιβολής προστίμου εφόσον ο καθ' ου υποβάλλει σχετική αίτηση αναστολής μαζί με την προσφυγή την οποία έχει δικαίωμα να ασκήσει μεσα σε ένα μήνα από την κοινοποίηση ενώπιον του κατά τόπου αρμοδίου Πρωτοδικείου.

Δυνατότητα αναστολής εκτελέσεως της πράξης έχει και η εκδούσα αρχή. Επίσης υπάρχει η δυνατότητα επανελέγχου από την εκδούσα αρχή της αναδασωτικής πράξης εάν ο καθ' ου αμφισβητεί το κύρος αυτής.

Η Διοικητική ποινή προστίμου δεν επιβάλλεται στην περίπτωση βόσκησης αναδασωτέας έκτασης.

Είναι σαφής η πρόθεση του Νομοθέτη να διαφυλάξει ως αναδασωτέες εκτάσεις με απότερο τρόπο την υλοποίηση της αναδάσωσης και την αποκατάσταση του φυσικού περιβάλλοντος και οι καθ' ύλην αρμόδιες υπηρεσίες (δασαρχεία και Δ/νσεις δασών) υποχρεούνται στην απαρέγκλιτη εφαρμογή του Νόμου.

Επειδή οι αντιδράσεις για την επιβολή των προστίμων είναι συχνές και έντοντες τα δε πρόστιμα υπέρογκα η αρμόδια Δ/νση Προστασίας μελετά την συμπλήρωση - τροποποίηση της σχετικής διάταξης.

Ο Υπουργός

ΣΤΕΦ. ΤΖΟΥΜΑΚΑΣ"

14. Στην με αριθμό 1470/17-12-96 ερώτηση δόθηκε με το υπ' αριθμ. 74/9-1-97 έγγραφο από την Υπουργό Ανάπτυξης η ακόλουθη απάντηση:

Σε απάντηση της ερώτησης 1470/17.12.96 που κατατέθηκε στη Βουλή των Ελλήνων από τον Βουλευτή κ. Π. Ψωμιάδη σας γνωρίζουμε τα ακόλουθα:

Το θέμα της κατάστασης των ελληνικών θαλασσίων μέσων μεταφοράς γενικότερα αλλά και από την άποψη της ασφάλειας δεν είναι αρμοδιότητας του ΕΟΤ αλλά του Υπουργείου Εμπορικής Ναυτιλίας, το οποίο είναι συναποδέκτης της ερώτησης.

Πλην όμως εχει ήδη ξεκινήσει συνεργασία με τις υπηρεσίες του ΥΕΝ για την βελτίωση των συνθηκών της ναυσιπλοΐας, ούτως ώστε να μη δημιουργούνται αρνητικές εντυπώσεις για τον ελληνικό τουρισμό.

Η Υπουργός

ΒΑΣΩ ΠΑΠΑΝΔΡΕΟΥ"

15. Στην με αριθμό 1473/17-12-96 ερώτηση δόθηκε με το υπ' αριθμ. 600/10-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερωτηση με αριθμό 1473/17.12.96 που κατέθεσε ο Βουλευτής κ. Θ. Δημοσχάκης, αναφορικά με το παραπάνω θέμα, σας πληροφορούμε ότι:

Μετά την ένταξη της χώρας μας στην Ευρωπαϊκή Ενωση το Υπουργείο Γεωργίας δεν καθορίζει πλέον τις τιμές των Δημητριακών αφού αυτα υπάγονται στην ενιαία Κοινή Οργάνωση Αγοράς της Ε.Ε. Στα πλαίσια αυτά καθορίζονται και οι εγγυημένες τιμές παρέμβασης για την παραγωγή όλων των Σιτηρών.

Οι ενιαίες τιμές παρέμβασης, που ισχύουν φέτος, έχουν αποφασισθεί από το 1992 στα πλαίσια της μεταρρύθμισης της Κοινής Αγροτικής Πολιτικής στον τομέα των αροτραίων καλλιεργειών. Οι παραγωγοί έχουν έγκαιρα ενημερωθεί για τις τιμές παρέμβασης που ισχύουν για την εσοδεία του 1996.

Το Υπουργείο Γεωργίας, παρακολουθεί χωρίς να μπορεί να παρεμβαίνει στις συναλλαγές που γίνονται μεταξύ των φορέων εμπορίας των Σιτηρών, την εξέλιξη των τιμών της ελεύθερης αγοράς, οι οποίες διαμορφώνονται ανάλογα, με την προσφορά και την ζήτηση του προϊόντος, προκειμένου να διαμορφώσει πλήρη εικόνα του επιπέδου εισοδήματος του παραγωγού. Οι τιμές όμως που διαμορφώθηκαν στο ελεύθερο εμπόριο κατά την εσοδεία του 1995 δεν μπορούν να ληφθούν υπόψη σαν βάση σύγκρισης αφού αυτές ήταν αποτέλεσμα σημαντικής έλλειψης σιτηρών που παρατηρήθηκε όχι μόνο στο Κοινοτικό αλλα και σε παγκόσμιο επίπεδο. Οι σημερινές δε τιμές καλαμποκιού παρά τη σχετική φετεινή επάρκεια διαμορφώθηκαν σε επίπεδα πάνω από την τιμή παρέμβασης.

Σε ορισμένες όμως περιοχές όπου δεν επιτεύχθηκαν αυτές οι τιμες όπως π.χ. Ορεστιάδα, το Υπουργείο Γεωργίας είχε έγκαιρα διατυπώσει αίτημα προς την Ευρωπαϊκή Επιτροπή και εγκρίθηκε ειδικό εξαγωγικό μετρο (10.000 ΤΝ σε πρώτη φάση) προκειμένου να στηριχθεί καλύτερα το εισόδημα του παραγωγού και να αποφευχθεί ο κίνδυνος παράδοσης στην παρέμβαση. Το μέτρο αυτό θα βοηθήσει στον περιορισμό των αποθεμάτων σε επίπεδο χώρας και ελπίζουμε ότι θα συντελέσει στην διατήρηση των τιμών καλαμποκιού σε επίπεδα υψηλότερα των τιμών παρέμβασης με αποτέλεσμα την ενίσχυση του εισοδήματος των Ελλήνων καλαμποπαραγωγών.

Τα σημερινά εμπορεύσιμα αποθέματα πατάτας σε σύνολο χώρας, εκτιμώνται γύρω στους 200.000 τόνους και προορίζονται για την κάλυψη των αναγκών της εσωτερικής αγοράς μέχρι την έναρξη της συγκομιδής της νέας Ανοιξιάτικης πατάτας εσοδείας 1997, που τοποθετείται στα μέσα Απριλίου 1997.

Οι μηνιαίες ανάγκες της εσωτερικής αγοράς, εκτιμώνται γύρω στους 60.000 τόνους. Κατά συνέπεια, τα υπάρχοντα αποθέματα, δεν καλύπτουν πλήρως τις ανάγκες της εσωτερικής αγοράς και για την πλήρη κάλυψη των αναγκών, εκτιμάται ότι θα εισαχθούν από το εξωτερικό, περίπου 40.000 τόνοι.

Οι τιμές διάθεσης της πατάτας, διαμορφώνονται γύρω στις 70 δρχ. το κιλό, που θεωρείται ικανοποιητική, αν ληφθεί υπόψη, ότι η φετινή παραγωγή σε Ευρωπαϊκό Επίπεδο είναι αρκετά αυξημένη και οι τιμές στο εξωτερικό διαμορφώνονται σε χαμηλά επίπεδα.

Οι τιμές διάθεσης της πατάτας διαμορφώνονται ελεύθερα με βάση την προσφορά και ζήτηση στο ευρύτερο χώρο των αγορών της Ευρώπης και της Μεσογείου.

Μέσος όρος των εισαγωγών πατάτας από τρίτες χώρες τα 3 τελευταία χρόνια, διαμορφώθηκε γύρω στους 400.000 τόνους.

Σύμφωνα με το Νομικό καθεστώς της Ε.Ε., οι εισαγωγές πατάτας από τρίτες χώρες, είναι ελεύθερες. Το Υπουργείο Γεωργίας ως εκ τούτου δεν είναι σε θέση να απαγορεύσει τις εισαγωγές.

Στα πλαίσια όμως των υφισταμένων Κανονισμών, καταβάλλει κάθε δυνατή προσπάθεια για λεπτομερή ποιοτικό φυτοϋγειονομικό έλεγχο, ώστε να προστατευθεί ο Ελληνας παραγωγός, από τον κίνδυνο εισαγωγής επιβλαβών φυτονόσων, εντόμων κ.λπ.

Σελίδα 3010 

 

Για τον υπολογισμό της μείωσης της παραγωγής βάμβακος κατά την φετεινή καλλιεργητική περίοδο, εξ αιτίας των αντίξοων καιρικών συνθηκών, συγκροτήθηκαν με την αριθμ. 4546/17.10.96 Υπουργ. Απόφαση ειδικές Επιτροπές κατά Νομό.

Από εκτιμήσεις των πενταμελών επιτροπών σε όλους τους βαμβακοπαραγωγικούς νομούς της χώρας, οι αρχικές εκτιμήσεις ηρτημένης εσοδείας μειώθηκαν κατά ένα ποσοστό στους παραπάνω νομούς και συγκεκριμένα στο νομό Εβρου κατά 8%.

Κρούσματα από τον αφθώδη πυρετό έχουν να εμφανιστούν στο Ν. Εβρου μετά τα αυστηρά μέτραπου πάρθηκαν εδω και δύο μήνες περίπου. Υπάρχουν όμως ορισμένα κρούσματα της νόσου ευλογιάς που ελπίζουμε ότι σε σύντομο διάστημα θα μηδενιστούν.

Εφ' όσον δεν υπάρχουν πλέον κρούσματα από τα νοσήματα αυτά και με τις προσπάθειες που κάνει το Υπουργείο μέσω των Κοινοτικών Οργάνων θα εμβολιασθεί ο ζωϊκός πληθυσμός της Ευρωπαϊκής Τουρκίας θα γίνει επανασύσταση των κτηνοτροφικών εκμεταλλεύσεων.

Σύμφωνα με την οδηγία 92/77/ΕΟΚ ορίζεται ότι όλα τα γεωργικά εφόδια δεν υπάγονται στο κατώτερο συντελεστή 8% πλην των κεφαλαιουχικών αγαθών και κτιρίων, τα οποία θα υπάγονται στο 18%. Αυτό είναι υποχρεωτικό για όλα τα Κ.Μ. της Ε.Ε.

Επίσης εφαρμόζεται ήδη, η μείωση κατά 30% του ειδικού φόρου κατανάλωσης για το πετρέλαιο που προορίζεται για αγροτική χρήση, με διαδικασία ανάλογη της επιστροφής του Φ.Π.Α.

'Οσον αφορά το καλαμπόκι είναι εύκολο για τις συνεταιριστικές και ιδιωτικές εμπορικές επιχειρήσεις να συμμετέχουν στον εφοδιασμό των νησιών του Αιγαίου με ζωοτροφές που για την περίοδο 1997 είναι χιλιάδες τόνοι και επιδοτούνται κατά τη μεταφορά των 15 και 30 U/ΤΟΝΟ για τα κοντινά και απομακρυσμένα αντίστοιχα νησιά.

Οσον αφορά δε τις πατάτες θα μπορούσαν άλλες εμπορικές επιχειρήσεις επίσης να συμμετέχουν σε μηνιαίους εφοδιασμούς των νησιών του Αιγαίου με συνολικές ποσότητες 2.500 τόνων, περίπου, για τις οποίες καταβάλλεται ενίσχυση στα μεταφορικά 6 ECU/TONO. Ο εν λόγω εφοδιασμός θα πρέπει να γίνεται από ένα κατά προτίμηση φορέα με μεγάλα φορτηγά αυτοκίνητα επιβιβαζόμενα σε οχηματαγωγά πλοία των γραμμών Αλεξανδρούπολης, Θεσσαλονίκης, Καβάλας, Βόλου, Πειραιά.

Ο Υπουργός

ΣΤΕΦ. ΤΖΟΥΜΑΚΑΣ"

16. Στην με αριθμό 1478/96 ερώτηση δόθηκε με το υπ' αριθμ. 39/9-1-97 έγγραφο από τον Υπουργό Τύπου η ακόλουθη απάντηση:

"Σε απάντηση της ερώτησης 1478/96 που κατέθεσε στη Βουλή ο Βουλευτής κ. Δ. Σιούφας, σας διαβιβάζουμε το υπ' αριθμ. πρωτ. 15/7.1.97 έγγραφο της ΕΡΤ-ΑΕ, που απευθύνεται στο Υπουργείο Τύπου και ΜΜΕ, στο οποίο αναλύονται - απαντώνται όλα τα ζητήματα που σχετίζονται με την ειδική σύμβαση εργασίας που είχε συνάψει με την Εταιρεία η κ. Δανάη Στρατηγάκη.

Ο Υπουργός

ΔΗΜΗΤΡΙΟΣ ΡΕΠΠΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

17. Στην με αριθμό 1496/17-12-96 ερώτηση δόθηκε με το υπ' αριθμ. 603/10-1-97 έγγραφο από τον Υπουργό Γεωργίας η ακόλουθη απάντηση:

"Aπαντώντας στην ερώτηση με αριθμ. 1496/17.12.96, που κατέθεσε ο Βουλευτής κ. Δ. Σιούφας αναφορικά με το παραπάνω θέμα, σας πληροφορούμε ότι:

Σύμφωνα με την ισχύουσα συνεταιριστική νομοθεσία (Ν.2169/93, οι αγροτικές συνεταιριστικές οργανώσεις είναι Νομικά Πρόσωπα Ιδιωτικού Δικαίου με εμπορική ιδιότητα και οι διάφορες επιχειρηματικές και εμπορικές τους δραστηριότητες, ασκούνται με αποφάσεις των οργάνων διοίκησής τους, χωρίς καμία παρέμβαση του Υπουργείου Γεωργίας, οι δε τυχόν οικονομικές διαφορές που προκύπτουν από την άσκηση των δραστηριοτήτων τους αυτών αποτελούν ιδιωτικές διαφορές και το Υπουργείο Γεωργίας δεν έχει από το νόμο αρμοδιότητα να τις επιλύσει.

Βασική πιστωτική πολιτική της ΑΤΕ είναι να χρηματοδοτεί τις δραστηριότητες των μεταποιητικών Αγροτικών Οργανώσεων με τα απαιτούμενα για την εκτέλεση των προγραμμάτων τους κεφάλαια, με την προϋπόθεση ότι εξασφαλίζεται πλήρως η ομαλή επιστροφή των αντίστοιχων δανείων.

Η Ε.Α.Σ. Καρδίτσας δανειοδοτείται από την ΑΤΕ επί σειρά ετών, τόσο για τα επενδυτικά της προγράμματα όσο και για τις ανάγκες της σε κεφάλαια κίνησης. Ειδικότερα, στις τελευταίες δύο οινοποιητικές παραγωγικές περιόδους (1994 & 1996) χορηγήθηκαν στην 'Ενωση χρηματοδοτήσεις ποσού δρχ. 120 εκ. και δρ. 200 εκ. αντιστοίχως. Από τις χρηματοδοτήσεις αυτές η Οργάνωση οφείλει από μεν την πρώτη ποσό δρχ. 581 εκ. (ληξιπρόθεσμο) και από τη ρευστοποίηση αυτών των χρηματοδοτήσεων δεν εξελίσσεται ομαλά, δεδομένου ότι κατά πάγια τακτική η Οργάνωση παρακρατεί εισπράξεις από διαθέσεις κρασιών ενεχύρων στην ΑΤΕ, για την κάλυψη άλλων λειτουργικών της αναγκών.

Για την παραγωγική περίοδο οινοποίησης 1996/97 έχει εγκριθεί, από 29.11.96, χρηματοδότηση ποσού 190 εκ. (όσο και το αίτημα της ένωσης) με τον όρο το υπόλοιπο της προηγουμένης και της τρέχουσας χρηματοδότησης δεν υπερβαίνουν αθροιστικά το ποσό των δρχ. 190 εκ. Μέχρι σήμερα, όμως, η Οργάνωση αδυνατεί να τηρήσει τον προαναφερόμενο όρο, με συνέπεια να μην έχει κάνει χρήση της εγκεκριμένης χρηματοδότησης για την εξόφληση των υποχρεώσεών της προς τους παραγωγικούς εισκομιστές σταφυλιών.

Από τα προαναφερόμενα προκύπτει ότι το πρόβλημα εξόφλησης των παραγωγών οφείλεται αποκλειστικά σε εγγενείς αδυναμίες της Ενωσης, δεδομένου ότι η ΑΤΕ έχει αντιμετωπίσει και ικανοποιήσει έγκαιρα το σχετικό αίτημα χρηματοδότησής της.

Ο Υπουργός

ΣΤΕΦ. ΤΖΟΥΜΑΚΑΣ"

18. Στην με αριθμό 1498/17-12-96 ερώτηση δόθηκε με το υπ' αριθμ. 4199/9-1-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 1498/17-12-96 του Βουλευτή κ. Δημ. Σιούφα και απευθύνεται στον Υπουργό Μεταφορών και Επικοινωνιών, σχετικά με τα δρομολόγια του αγροτικού διανομέα της Κοινότητας Κτιμένης Καρδίτσας σας πληροφορούμε τα παρακάτω:

1. Η μείωση της συχνότητας εξυπηρέτησης της Κοινότητας Κτιμένης είναι προσωρινή και οφείλεται σε λειτουργικά προβλήματα που αντιμετωπίζει την περίοδο αυτή το εμπλεκόμενο, από πλευράς ταχ/κής εξυπηρέτησης, Ταχ. Γραφείο Λεονταρίου Καρδίτσας (έλλειψη Προσωπικού).

2. Για το γεγονός αυτό υπήρξε έγγραφη ενημέρωση της ενδιαφερόμενης Κοινότητας από την αρμόδια Περφ/κή Δ/νση των ΕΛΤΑ Θεσσαλίας. Πολύ σύντομα πάντως, κλιμάκιο της εν λόγω Διεύθυνσης θα επισκεφθεί την περιοχή, προκειμένου να εξετάσει το θέμα που δημιουργήθηκε και να δώσει τη δέουσα λύση.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

19. Στην με αριθμό 1500/17-12-96 ερώτηση δόθηκε με το υπ' αριθμ. 417/10-1-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθ. 1500/17-12-1996 ερώτηση, που κατατέθηκε στη Βουλή από το Βουλευτή κ. Ν. Ι. Νικολόπουλο, σας πληροφορούμε ότι το εργοστάσιο "Ν.Ι. ΒΟΣΙΝΑΚΗ" είναι 

Σελίδα 3011 

ιδιωτική επιχείρηση, δεν ανήκει σε κρατική τράπεζα ούτε στον Οργανισμό Ανασυγκρότησης Επιχειρήσεων, επομένως το Υπουργείο Εργασίας και Κοινωνικών Ασφαλίσεων δεν έχει το δικαίωμα να παρέμβει για τη συνέχιση της λειτουργίας του.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

20. Στην με αριθμό 1501/17-12-96 ερώτηση δόθηκε με το υπ' αριθμ. 26/9-1-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης, που κατέθεσε ο Βουλευτής κ. Μ. Μπεντενιώτης, σε ό,τι μας αφορά, σας γνωρίζουμε τα εξής:

Στην περιοχή Δρυόπης Τροιζηνίας εκτελούνται από την "ΑΝΑΣΤΗΛΩΤΙΚΗ Α.Τ.Ε." χωματουργικές εργασίες κατασκευής οδού σύνδεσης Παλαιάς Επιδαύρου - Δρυόπης - Γαλατά βάσει της Τ.Υ. 3592/22-7-1996 αποφάσεως Διεύθυνσης Τεχνικών Υπηρεσιών της Νομαρχίας Πειραιά.

Εντός του εργοταξίου λειτουργεί σπαστηροτριβείο για την επεξεργασία των υλικών που προκύπτουν από τη διάνοιξη της οδού τα οποία στη συνέχεια χρησιμοποιούνται για τις ανάγκες του έργου ενώ για την εξυπηρέτηση των εργασιών κατά καιρούς έχουν διανοιχθεί παρακαμπτήριοι οδοί.

Από την αρμόδια Υπηρεσία μας δεν έχει διαπιστωθεί μέχρι σήμερα παράνομη εμπορία αδρανών υλικών προερχομένων από το αναφερόμενο έργο, ούτε έχει περιέλθει σε αυτή πληροφορία ή καταγγελία για το θέμα αυτό.

Το όλο θέμα παρακολουθείται και όταν συντρέξει περίπτωση παραβίασης της ισχύουσας νομοθεσίας θα ληφθούν τα προβλεπόμενα μέτρα.

Ο Υπουργός

ΓΕΩΡΓΙΟΣ ΡΩΜΑΙΟΣ"

21. Στην με αριθμό 1502/17-12-96 ερώτηση δόθηκε με το υπ' αριθμ. 418/10-1-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθ. 1502/96 ερώτηση των Βουλευτών κ.κ. Μαν. Μπεντενιώτη και Γ. Καψή, για τα θιγόμενα σ'αυτή θέματα αρμοδιότητάς μας, σας πληροφορούμε τα εξής:

Μετά την προκήρυξη εκδήλωσης ενδιαφέροντος για υποβολή προτάσεων στο ΥΠΟΠΡΟΓΡΑΜΜΑ ΙΙ για τις ΔΕΚΟ, ΤΡΑΠΕΖΕΣ-ΑΣΦΑΛΕΙΕΣ και ευρύτερο Δημόσιο Τομέα, υποβλήθηκαν στο Υπουργείο Εργασίας και Κοινωνικών Ασφαλίσεων, προτάσεις από διαφόρους φορείς προς αξιολόγηση.

Σύμφωνα όμως με την αριθμ. 111457/8-7-96 Υπουργική Απόφαση, όλοι οι φορείς (οποιασδήποτε μορφής) που θα υλοποιήσουν προγράμματα κατάρτισης τόσο σε ανέργους όσο και σε εργαζόμενους (Υπ/μα ΙΙ), θα πρέπει πρώτα να πιστοποιηθούν.

Μετά την ολοκλήρωση των διαδικασιών για την οριστική πιστοποίηση των ΚΕΚ, θα αξιολογηθούν και οι προτάσεις για την ανάθεση των προγραμμάτων που έχουν υποβληθεί στην αρμόδια Υπηρεσία του Υπουργείου μας.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

22. Στην με αριθμό 1506/18-12-96 ερώτηση δόθηκε με το υπ' αριθμ. 114/10-1-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1506/18-12-96 που κατατέθηκε στη Βουλή των Ελλήνων από το Βουλευτή κ. Γ. Κουράκη, σας γνωρίζουμε τα ακόλουθα:

α. Ο ΕΟΤ, ασκώντας τον έλεγχο και την εποπτεία τόσο των διπλωματούχων ξεναγών όσο και των Τουριστικών Γραφείων και εφαρμόζοντας, κυρίως τα τελευταία έτη, προληπτική και κατασταλτική τακτική, στα πλαίσια της προσπάθειας για την ελαχιστοποίηση και εξάλειψη του φιανομένου των παραξεναγήσεων που παρατηρούνται σε ορισμένες περιοχές της Χώρας συμπεριλαμβανομένης και της νήσου Κρήτης, απευθύνει κατ' έτος, προ της έναρξης της τουριστικής περιόδου αλλά και στις περιόδους αιχμής, έγγραφα προς όλους τους εμπλεκομένους στο τουριστικό κύκλωμα φορείς, υπογραμμίζοντας και επισημαίνοντας τους νόμους, τις αποφάσεις και εγκυκλίους ΕΟΤ που διέπουν το τουριστικό κύκλωμα, καθώς και οδηγίες που πρέπει να ακολουθούνται για την πληρέστερη και αντικειμενικότερη πληροφόρηση των ημεδαπών και αλλοδαπών επισκεπτών των αρχαιολογικών χώρων, μουσείων κ.λπ.. Κυρίως με την προσπάθεια αυτή αποβλέπουμε στην πάταξη των παράνομων ξεναγήσεων και την προστασία του επαγγέλματος των ξεναγών. Η ίδια τακτική ακολουθείται και στις περιπτώσεις καταγγελιών γενικότερου περιεχομένου.

β. Ως προς τις παραξεναγήσεις στην Κρήτη, επανειλημμένα η Δ/νση Ζ του ΕΟΤ έχει απευθύνει έγγραφα προς όλους τους αρμόδιους φορείς, ανάλογου περιεχομένου με το έγγραφο του έτους 1996.

(Επισυνάπτεται σχετ. έγγραφο υπό στοιχείο 1).

Διαπιστώνεται σ'αυτό ο πλήρης διαχωρισμός των αρμοδιοτήτων των διπλωματούχων ξεναγών από τις αρμοδιότητες των οδηγών - συνοδών (Tour Leaders) και καθορίζονται τα καθήκοντά τους με επαρκείς διευκρινίσεις προς τους τελευταίους.

Αναφέρονται κατά σειρά οι διατάξεις που προβλέπονται για την αντιμετώπιση των παραξεναγήσεων οι οποίες επιβάλλεται να ακολουθούνται από τους φορείς. Υπογραμμίζουμε ότι βασικές εγκυκλίους του ΕΟΤ με στόχο την αποτροπή των παραξεναγήσεων έχει κατά το παρελθόν κοινοποιήσει προς τους αρμόδιους φορείς και η Δ/νση Τουρισμού Κρήτης.

Ενέργειες όπως οι παραπάνω πραγματοποιήθηκαν και στα μέσα τουριστικών περιόδων. Κατά το παρελθόν έτος με αφορμή καταγγελίες από το Σύλλογο Ξεναγών Κρήτης, μετέβη υπάλληλος του Οργανισμού στο νησί για τη διενέργεια ελέγχου. Δεν διαπιστώθηκαν όμως παραξεναγήσεις στους αρχαιολογικούς χώρους της Φαιστού και Κνωσσού, κατά το διήμερο που διενεργήθηκαν οι έλεγχοι.

(Επισυνάπτεται σχετ. έγγραφο υπό στοιχείο 2).

γ. Αποβλέποντας στην αρτιότερη και πληρέστερη εφαρμογή και λειτουργία των διατάξεων που αφορούν στις ξεναγήσεις, δια των οποίων επιδιώκεται η αποτελεσματικότερη προστασία της Εθνικής πολιτιστικής κληρονομιάς από την παραπληροφόρηση και η προστασία του επαγγέλματος των ξεναγών, ο ΕΟΤ μεριμνά και αποστέλλει έγγραφα προς το Υπουργείο Δημόσιας Τάξης, τη Δ/νση Τουριστικής Αστυνομίας και το Υπουργείο Πολιτισμού, επισημαίοντας ενέργειες και μέτρα που κρίνει απαραίτητα ότι πρέπει να ληφθούν, για τον εντοπισμό των Tour Leaders που διενεργούν ξεναγήσεις κατά παράβαση του νόμου.

(Επισυνάπτεται σχετ. έγγραφο υπό στοιχείο 3).

δ. Επίσης, συναρμόδια Υπηρεσία του ΕΟΤ, για την αποτροπή των παρερμηνειών, διαστρεβλώσεων και αντεθνικής προπαγάνδας κατά τις ξεναγήσεις ημεδαπών και αλλοδαπών επισκεπτών αρχαιολογικών χώρων, μουσείων και μνημείων και την προστασία του επαγγέλματος των ξεναγών, έχει αποστείλει έγγραφα και εγκύκλιο του ΕΟΤ προς το Υπουργείο Πολιτισμού, Υπουργείο Δημόσιας Τάξης και Τουριστικούς φορείς, όπου συνοψίζονται και εντοπίζονται οι ενέργειες βάσει των κειμένων διατάξεων, με σκοπό τον έλεγχο και την τήρηση της περί ξεναγών νομοθεσίας.

(Επισυνάπτονται σχετ. έγγραφα υπό στοιχεία 4, 5, 6, 7).

ε. Η Δ/νση Τουριστικής Αστυνομίας από πλευράς της με έγγραφά της που απηύθυνε προς τις Αστυνομικές Δ/νσεις των νομών της Χώρας συμπεριλαμβανομένης και της Κρήτης, έχει δώσει εντολές για την αυστηρή εφαρμογή των ισχυουσών διατάξεων και την εντατικοποίηση των ελέγχων από τα αρμόδια όργανα της Τουριστικής Αστυνομίας για τη διαπίστωση παράνομων ξεναγήσεων και την επιβολή κυρώσεων στους τυχόν παρανομούντες.

(Επισυνάπτονται σχετ. έγγραφα υπό στοιχεία 8, 9, 10).

στ. Στις 23.10.96 πραγματοποιήθηκε σύσκεψη των Υπουργών των συναρμοδίων Υπουργείων Ανάπτυξης και Πολιτισμού,

Σελίδα 3012 

για θέματα συναρμοδιότητας. Η Υπουργός Ανάπτυξης με πρόσφατο έγγραφο που απέστειλε στον Υπουργό Πολιτισμού ζητεί να επιταχυνθούν οι διαδικασείς και ενέργειες για την επίλυση σχετικών θεμάτων, μεταξύ των οποίων συγκαταλέγονται, η ενίσχυση των αρχαιολογικών χώρων και μουσείων με αρχαιοφύλακες και αστυνομικά όργανα, καθώς επίσης η τήρηση της περί ξεναγών νομοθεσίας (απαγόρευση εισόδου σε άτομα που δηλώνουν ξεναγοί, στερούμενα, όμως, των νομίμων δικαιολογητικών).

(Επισυνάπτεται σχετ. έγγραφο υπό στοιχείο 11).

ζ. Κατόπιν των ανωτέρω θεωρούμε ότι, οι ενέργειες που πραγματοποιήθηκαν και εξακολουθούν να πραγματοποιούνται, είναι οι πλέον ενδεδειγμένες για την αντιμετώπιση των παραξεναγήσεων, τη διασφάλιση της ποιότητας των ξεναγήσεων, της ενημέρωσης των επισκεπτών και την προστασία του επαγγέλματος των ξεναγών. Παράλληλα, θα κατβληθεί προσπάθεια για την περαιτέρω διεύρυνση των σχετικών ελέγχων στους χώρους όπου επιβάλλεται.

Η Υπουργός

ΒΑΣΩ ΠΑΠΑΝΔΡΕΟΥ"

23. Στην με αριθμό 1526/18-12-1996 ερώτηση δόθηκε με το υπ'αριθμ. 119/10-1-1997 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1526/18-12-1996 που κατατέθηκε στη Βουλή των Ελλήνων από τον Βουλευτή κ. Γ. Σούρλα, σας γνωρίζουμε τα εξής:

'Oπως αναφέρθηκε στο (β) σχετικό έγγραφο το συνολικό ποσό, που εγκρίθηκε για την υλοποίηση των προγραμμάτων προβολής όλων των νομών της χώρας που υποβλήθηκαν από τις ΝΕΤΠ (Νομαρχιακές Επιτροπές Τουριστικής Προβολής) μέσω της διαδικασίας του ν. 2160, είναι 825 εκατ δρχ.

Η αναλυτική ανά Νομό συμμετοχή του ΕΟΤ στα εν λόγω Προγράμματα φαίνεται στον συνημμένο πίνακα.

Η Υπουργός

ΒΑΣΩ ΠΑΠΑΝΔΡΕΟΥ"

24. Στην με αριθμό 1527/18-12-1996 ερώτηση δόθηκε με το υπ'αριθμ. 116/10-1-1997 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1527/18-12-1996 που κατατέθηκε στη Βουλή των Ελλήνων από τον Βουλευτή κ. Γ. Σούρλα, σας γνωρίζουμε τα εξής:

1. Το μέτρο 1.1 του Τομεακού προγράμματος Τουρισμού που αφορά τον θαλάσσιο Τουρισμό, προβλέπει τη δημιουργία βασικής λιμενικής υποδομής για περιορισμένο αριθμό νέων μαρίνων, την ολοκλήρωση των μαρίνων που βρίσκονται σε κάποιο κατασκευαστικό στάδιο με χρηματοδότηση από το Β' Κοινοτικό Πλαίσιο Στήριξης, τη δημιουργία δικτύου καταφυγίων τουριστικών σκαφών ώστε να συμπληρώνονται οι θαλάσσιες διαδρομές και την έκδοση πληροφοριακού-διαφημιστικού υλικού.

Δεδομένου ότι, το συνολικό ποσό που θα διατεθεί για τον θαλάσσιο Τουρισμό είναι ιδιαίτερα περιορισμένο, και επίσης έχει συνεξεταστεί το ενδιαφέρον του ιδιωτικού τομέα για τη μαρίνα Σκιάθου, στο συνολικό σχεδιασμό του μέτρου 1.1 δεν περιλαμβάνεται πρόταση για ένταξη της εν λόγω μαρίνας.

Επιπλέον, για τη μαρίνα Σκιάθου σας γνωρίζουμε ότι η Γραμματεία Στήριξης Τουριστικών Λιμένων του Υπουργείου μας αναμένει συμπληρωματικά στοιχεία, προκειμένου το αίτημα να εισαχθεί στη βάσει του ν. 2160/1993 αρμοδία Διυπουργική Επιτροπή, για έγκριση χωροθέτησης.

2. Η συσχέτιση των τουριστικών δραστηριοτήτων είναι πολύ σημαντική για την ανάπτυξη και την οικονομία της περιοχής, συνεπώς, κάθε παρέμβαση στο Πήλιο θα πρέπει να εξεταστεί συνολικά και σε σχέση με άλλες ενέργειες ήπιας τουριστικής ανάπτυξης.

Η Υπουργός

ΒΑΣΩ ΠΑΠΑΝΔΡΕΟΥ"

25. Στην με αριθμό 1528/18-12-1996 ερώτηση δόθηκε με το υπ'αριθμ. 615/10-1-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθ. 1528/18/12/1996, που κατέθεσε ο Βουλευτής κ. Γ. Σούρλας αναφορικά με το παραπάνω θέμα, σας πληροφορούμε ότι:

Η μελέτη για το Φράγμα Παναγιώτικου είναι ενταγμένη στην ΣΑΜ 081/2, στα ΠΕΠ Θεσσαλίας, με πρ/σμο και πίστωση για το 1996 120 εκ. δρχ. Η μελέτη βρίσκεται στην διαδικασία για την ανάθεσή της.

Η κατασκευή της Λιμνοδεξαμενής Καστανιάς Αλοννήσου έχει ενταχθεί στη ΣΑΕ 081/2 του ΠΔΕ αρμοδιότητας Υπ. Γεωργίας με προορισμο 1 δισ. δρχ. και πίστωση για το 1996 200 εκ. δρχ. Το έργο θα ενταχθεί για χρηματοδότηση από πιστώσεις του ΙΙ Κοινοτικού Πλαισίου Στήριξης μέσω των πιστώσεων που θα προκύψουν από τον αποπληθωριστή.

Για το ανωτέρω έργο ανατίθεται η Β φάση της περιβαλλοντικής μελέτης. Μετά την εκπόνησή της και την έγκριση των περιβαλλοντικών όρων θα γίνει η δημοπράτηση του έργου.

Η κατασκευή της Λιμνοδεξαμενής Πανόρμου Σκοπέλου έχει ενταχθεί στην ΣΑΕ 081/2 του ΠΔΕ αρμοδιότητας Υπ. Γεωργίας, με προ/σμό 700 εκ. δρχ. και πίστωση για το 1996 150 εκ. δρχ.

Το έργο θα ενταχθεί για χρηματοδότηση από πιστώσει του ΙΙ Κοινοτικού Πλαισίου Στήριξης, μέσω των πιστώσεων που θα προκύψουν από τον αποπληθωριστή.

Και για αυτό το έργο ανατίθεται η Β' φάση της περιβαλλοντικής μελέτης. Μετά την εκπόνηση και την έγκριση των περιβαλλοντικών όρων θα γίνει η δημοπράτηση του έργου.

Θα καταβληθεί προσπάθεια για ένταξη της κατασκευής της λιμνοδεξαμενής Ξηριάς σε Πρόγραμμα, όταν οι οικονομικές δυνατότητες το επιτρέψουν.

Ο Υπουργός

ΣΤ. ΤΖΟΥΜΑΚΑΣ"

26. Στην με αριθμό 1530/18-12-1996 ερώτηση δόθηκε με το υπ'αριθμ. 616/10-1-1997 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1530/18-12-1996, που κατέθεσε ο Βουλευτής κ. Α. Βούλγαρης αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Η αντιπυρική προστασία της ευρύτερης περιοχής του Πηλίου, αποτέλεσε πρωταρχικό στόχο των προγραμμάτων αντιπυρικής προστασίας κατά τα τελευταία έτη. Η επίτευξη του προαναφερθέντος σκοπού επέβαλε την οργάνωση βάσης ελικοπτέρων στο Α/Δ Στεφανοδικείου και την επανδρωσή της με ειδικά εκπαιδευμένο προσωπικό (αερομεταφορόμενες ομάδες δασοπυροσβεστών).

Σε περιπτώσεις εκδήλωσης πυρκαϊάς στην εν λόγω περιοχή, υπάρχει η δυνατότητα αμέσου ενισχύσεως των τοπικά διατιθεμένων χερσαίων και εναέριων μέσων, με αεροσκάφος CL-215 από τα αεροδρόμια Ελευσίνας και Μακεδονίας όπου αντίστοιχα αναπτύσσονται κλιμάκια αεροσκαφών CL-215.

Σε ότι αφορά την ενίσχυση με πυροσβεστικά οχήματα, επί του παρόντος δεν υπαρχει σε εξέλιξη πρόγραμμα προμήθειας οχημάτων και το αίτημα καταγράφηκε από την αρμόδια Δ/νση για ικανοποίηση με την εκτέλεση μελλοντικά προμήθειας οχημάτων.

Τέλος το αίτημα για διασπορά αεροσκαφών CL-215 στο αεροδρόμιο Στεφανοδικείου, θα εξετασθεί από τις αρμόδιες Δ/νσεις της Γενικής Γραμματείας Δασών και το ΓΕΑ, και αφού σταθμισθούν οι ιδιαιτερότητες του έργου, οι επιχειρησιακές απαιτήσεις και η δυνατότητα τεχνικής υποστήριξης των Α/φών στα Α/Δ διασποράς.

Ο Υπουργός

ΣΤΕΦ. ΤΖΟΥΜΑΚΑΣ"

27. Στην με αριθμό 1531/18-12-1996 ερώτηση δόθηκε με το υπ'αριθμ. 117/10-1-1997 έγγραφο από την Υπουργό Ανάπτυξης η ακόλουθη απάντηση:

Σελίδα 3013 

 

"Σε απάντηση της ερώτησης 1531/18-12-1996, που κατατέθηκε στη Βουλή των Ελλήνων από τον Βουλευτή κ. Αθ. Νάκο, σας γνωρίζουμε τα εξής:

Τα κριτήρια για να χαρακτηρισθεί Εθνικής σημασίας ένα ορεινό χιονοδρομικό κέντρο είναι:

1. α. Το υψόμετρο (για την Ελλάδα άνω των 2000 μέτρων και αφετηρία των πιστών άνω των 1600 μέτρων),

β. Οι ομαλές κλίσεις των πλαγιών.

γ. Η χιόνωση και η ποιότητα του χιονιού.

δ. Οι θερμοκρασίες και οι προσανατολισμοί των πιστών.

ε. Η γειτνίαση με μεγάλες πόλεις. 

2. Η συσχέτιση εντός Χιονοδρομικού Κέντρου με άλλες τουριστικές δραστηριότητες είναι πολύ σημαντική για την ανάπτυξη και την οικονομία της περιοχής, συνεπώς κάθε παρέμβαση στο Πήλιο θα πρέπει να εξεταστεί συνολικά και σε σχέση με άλλες ενέργειες ήπιας τουριστικής ανάπτυξης.

Η Υπουργός

ΒΑΣΩ ΠΑΠΑΝΔΡΕΟΥ"

28. Στην με αριθμό 1537/1996 ερώτηση δόθηκε με το υπ'αριθμ. 42/9-1-1997 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση 1537/1996 που κατέθεσε στη Βουλή ο Βουλευτής κ. Π. Ψωμιάδης, σας γνωστοποιούμε, για ό,τι εμπίπτει στην αρμοδιότητά μας, τα εξής:

1. Η αξιολόγηση των γεγονότων για την ραδιοτηλεοπτική κάλυψή τους γίνεται από τους ίδιους τους σταθμούς, οι οποίοι, σε κάθε περίπτωση, οφείλουν να λειτουργούν σύμφωνα με το Σύνταγμα και τους ισχύοντες νόμους.

2. 'Οσον αφορά, ειδικότερα το ερώτημα ότι η "...προβολή του έργου του Συμβουλίου Απόδημου Ελληνισμού (ΣΑΕ) από τα ΜΜΕ δεν είναι η επιβεβλημένη...", επισυνάπτουμε με το υπ'αριθμ. πρωτ. 1372/7.1.1997 έγγραφο της ΕΡΤ-ΑΕ (που απευθύνεται στο Υπουργείο Τύπου και ΜΜΕ), από το οποίο προκύπτει ότι ο κρατικός-τουλάχιστον -ραδιοτηλεοπτικός φορέας έχει, μέχρι σήμερα, καλύψει πολλαπλώς, με συγκεκριμένες εκπομπές, τις δραστηριότητες του προαναφερθέντος Συμβουλίου τόσο εντός όσο και εκτός της ελληνικής επικράτειας.

3. Πέρα από τα προαναφερθέντα, είναι προφανές το ενδιαφέρον του Υπουργείου Τύπου και ΜΜΕ για πλήρη κάλυψη-από τα ΜΜΕ-όλων των σημαντικών και επίκαιρων γεγονότων που σχετίζονται με τον Απόδημο Ελληνισμό. Και αυτό επισημαίνεται πάντοτε, ως σύσταση, προς όλους τους ραδιοτηλεοπτικούς σταθμούς.

Ο Υπουργός

ΔΗΜΗΤΡΙΟΣ ΡΕΠΠΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

29. Στην με αριθμό 1540/19-12-1996 ερώτηση δόθηκε με το υπ'αριθμ. 128/13-1-1997 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1540/19-12-1996 που κατατέθηκε στην Βουλή των Ελλήνων από τον Βουλευτή κ. Μ. Κεφαλογιάννη, σας γνωρίζουμε τα εξής:

Η Μαρίνα Ηρακλείου εντάχθηκε στο ΠΕΠ Κρήτης και εγγράφηκε μετά από πρόταση της Περιφέρειας στην τελευταία τροποποίηση του Προγράμματος Δημοσίων Επενδύσεων 1996 του ΕΟΤ στην ΣΑΕ 011/2 με προϋπολογισμό 300 εκατ. δρχ. επειδή ο ΕΟΤ είναι φορέας χρηματοδότησης του έργου.

Η Γραμματεία Στήριξης Τουριστικών Λιμένων του Υπουργείου μας ζήτησε από το Λιμενικό Ταμείο του Ηρακλείου, που είναι και φορέας υλοποίησης του έργου συμπληρωματικά στοιχεία για τον φάκελο μελέτης που έχει υποβληθεί, προκειμένου το θέμα να εισαχθεί στην αρμόδια Διυπουργική Επιτροπή του ν.2160/1993 για την έγκριση χωροθέτησης του Λιμένα.

Η Υπουργός

ΒΑΣΩ ΠΑΠΑΝΔΡΕΟΥ"

30. Στην με αριθμό 1540/19-12-1996 ερώτηση δόθηκε με το υπ'αριθμ. 4218/10-1-1997 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 1540/19-12-1996 του Βουλευτή κ. Μανώλη Κεφαλογιάννη και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Η κατασκευή του λοξού διαδρόμου του Αερολιμένα Ηρακλείου θα αρχίσει μόλις 

α. ολοκληρωθούν οι μελέτες (περιβαλλοντικες, εδαφοτεχνικές και τεχνικές) με τις οποίες ασχολείται το Πανεπιστήμιο Κρήτης και ο ΟΑΝΑΚ και 

β. εκδοθούν από ΥΠΕΧΩΔΕ προέγκριση χωροθέτησης και περιβαλλοντικοί όροι 

Το έργο αυτό περιλαμβάνεται στο πρόγραμμα έργων ΥΠΑ και θα χρηματοδοτηθεί από το τέλος εκσυγχρονισμού αεροδρομίων.

2. Δεν περιλαμβάνεταιστο πρόγραμμα της ΥΠΑ η ανάπτυξη και η χρήση του πολεμικού αεροδρομίου Τυμπακίου για πτήσεις πολιτικής αεροπορίας

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

31. Στην με αριθμό 1570/19.12.96 ερώτηση δόθηκε με το υπ' αριθμ. 1626/10.1.97 έγγραφο από τον Υπουργό Oικονομικών η ακόλουθη απάντηση:

"Απαντώντας στο από 19.12.1996 έγγραφό σας, με το οποίο μας διαβιβάστηκε η αριθμ. 1570/19.12.1996 ερώτηση των Βουλευτών Στρ. Κόρακα και Μ.Μπούσκου, αναφορικά με τη λειτουργία του Τοπικού Γραφείου Πολιχνίτου, σας γνωρίζουμε τα εξής:

α) Το Υπουργείο Οικονομικών μελετά και προχωρεί στην αναδιοργάνωση όλων των Υπηρεσιών του, καθώς και στον δοικητικό και τεχνολογικό εκσυγχρονισμό της λειτουργίας αυτών, με την κατάρτιση νέων οργανισμών και κανονισμών λειτουργίας τους, την εγκατάσταση σύγχρονων ολοκληρωμένων πληροφοριακών συστημάτων, την απλούστευση ή κατάργηση γραφειοκρατικών τύπων και διαδικασιών, τη μηχανοργάνωση και τον εμπλουτισμό γενικά αυτών με όλα τα απαραίτητα μέσα, για την αποδοτικότερη και αποτελεσματικότερη άσκηση του έργου τους και την παροχή καλύτερων υπηρεσιών προς τους πολίτες.

β) Στο πλαίσιο αυτό της προσαρμογής και εκσυγχρονισμού των Υπηρεσιών του Υπουργείου Οικονομικών και των σχετικών διατάξεων, που διέπουν τη λειτουργία και το αντικείμενο εργασιών τους, για την αντιμετώπιση των σημερινών αναγκών και των σύγχρονων οικονομικών ελληνικών και διεθνών εξελίξεων, μελετώνται και λαμβάνονται υπόψη όλα τα απαραίτητα σχετικά στοιχεία (υπηρεσιακές ανάγκες και δυνατότητες, εξυπηρέτησης των πολιτών κ.λ.π.), καθώς και οι νέοι τρόποι συναλλαγής των πολιτών με τις δημόσιες Υπηρεσίες.

γ) Το θέμα της οργανωτικής και διοικητικής λειτουργίας (συγχώνευσης, κατάργησης, σύστασης, αναβάθμισης ή υποβάθμισης και διάρθρωσης) των Δ.Ο.Υ. και των Τοπικών Γραφείων, ανάμεσα στα οποία είναι και το Τ.Γ. Πολιχνίτου, θα εξετασθεί με το νέο Οργανισμό των Περιφερειακών Υπηρεσιών του Υπουργείου Οικονομικών, με βάση τις σημερινές συνθήκες, απαιτήσεις και δεδομένα καθώς και τις υπηρεσιακές ανάγκες και δυνατότητες.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

32. Στην με αριθμό 1580/19.12.96 ερώτηση δόθηκε με το υπ' αριθμ. 27/9.1.97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1580/19.12.1996 που κατέθεσε ο Βουλευτής κ. Ν. Κατσαρός, σας γνωρίζουμε ότι οι αναφερόμενες σε αυτή προσλήψεις έγιναν σύμφωνα με τις διατάξεις του π.δ. 170/1996.

Με τις διατάξεις αυτές έχει καθιερωθεί ειδικό σύστημα 

Σελίδα 3014 

προσλήψεων με κριτήρια αντικειμενικά και αξιοκρατικά και εξασφαλίζεται απόλυτη διαφάνεια και αμεροληψία.

Μέλη της Επιτροπής Κατάταξης κατά τον αναφερόμενο πρόσφατο διαγωνισμό είχαν ορισθεί με απόφαση του Αρχηγού Πυροσβεστικού Σώματος ο Πύραρχος Ηλιόπουλος Σπυρίων ως πρόεδρος, οι Επιπυραγοί Αγγλόπουλος Ευάγγελος και Γεωργιάκος Γεώργιος ως μέλη και ο Πυραγός Βλαχαντώνης Παναγιώτης ως γραμματέας.

Μετά τις από καταγγελίες για υποβολή ψευδών ή ανακριβών δικαιολογητικών και παραβάσεις των ανωτέρω διατάξεων διετάχθη αμέσως η διενέργεια 'Ενορκης Διοικητικής Εξέτασης, τέθηκε σε διαθεσιμότητα ο Πύραρχος Σπυδίων Ηλιόπουλος και γίνεται επανέλεγχος όλων των δικαιολογητικών των επιτυχόντων στο διαγωνισμό Δοκίμων Πυορσβεστών. Παράλληλα συντάχθηκε και απεστάλη μηνυτήρια αναφορά μας στον Εισαγγελέα για την διερεύνηση και από ποινικής πλευράς των καταγγελιών. Μετά την περάτωση των ανωτέρω ερευνών θα ληφθούν τα προβλεπόμενα ποινικά και πειθαρχικά μέτρα για εκείνους που θα προκύψουν ευθύνες.

'Ηδη από το Αρχηγείο Πυροσβεστικού Σώματος υποβλήθηκαν κατά των υποψηφίων Αχιλλέα Χατζή του Ευαγγέλου και Βασιλείου Γεωργοπούλου του Ευαγγέλου μηνυτήριες αναφορές για παραποίηση τίτλου σπουδών.

Στόχος μας είναι η πληρής διαλεύκανση των καταγγελλομένων και η παραδειγματική τιμωρία των υπευθύνων.

Ο Υπουργός

ΓΕΩΡΓΙΟΣ ΡΩΜΑΙΟΣ"

33. Στην με αριθμό 1586/10.12.96 ερώτηση δόθηκε με το υπ' αριθμ. 64/13.1.97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 1586/20.12.96 που κατατέθηκε στη Βουλή από το Βουλευτή Β' Αθήνας κ. Γεώργιο Καρατζαφέρη, σχετικά με το αίτημα αναστολής καταβολής των τρεχουσών ασφαλιστικών εισφορών, των επιχειρήσεων προς το ΙΚΑ, λόγω των οικονομικών προβλημάτων που αντιμετωπίζουν, σας γνωρίζουμε τα ακόλουθα:

Η κοινωνική ασφάλιση, θέλοντας να συμβάλλει στην προσπάθεια που καταβάλλουν πολλές επιχειρήσεις για αντιμετώπιση της δυσμενούς οικονομικής τους κατάστασης, θέσπισε τη διάταξη του άρθρου 18 του ν.2434/1996, με την οποία δόθηκε η δυνατότητα σε όλες τις επιχειρήσεις που είχαν χρέη από εισφορές προς τους ασφαλιστικούς οργανισμούς, να ρυθμίσουν τις οφειλές τους με ιδιαίτερα ευνοϊκές προϋποθέσεις, αφού για πρώτη φορά παρέχεται η δυνατότητα ρύθμισης των χρεών τους με έκπτωση στα πρόσθετα τέλη, σε ποσοστό που φθάνει σε ορισμένες περιπτώσεις στο 60% του συνόλου τους, καθώς και δυνατότητα αναστολής των αναγκαστικών μέτρων σε βάρος τους.

Πρόσθετη νομοθετική ρύθμιση που να προβλέπει την αναστολή καταβολής των τρεχουσών ασφαλιστικών εισφορών για τρεις (3) μήνες δεν είναι δυνατόν να γίνει, δεδομένου ότι η προαναφερόμενη ρύθμιση ήταν η επιτρεπόμενη δυνατή στα πλαίσια της οικονομικής δυνατότητας των ασφαλιστικών οργανισμών.

Εξάλλου, κάθε ρύθμιση οφειλών έχει αρνητικές συνέπειες για τους ασφαλιστικούς οργανισμούς, αφού στερεί από αυτούς έσοδα και καθιστά αδύνατη την εκπλήρωση των υποχρεώσεών τους προς τους ασφαλισμένους και συνταξιούχους τους.

Ο Υφυπουργός

Ν. ΦΑΡΜΑΚΗΣ"

34. Στην με αριθμό 1590/20.12.96 ερώτηση δόθηκε με το υπ' αριθμ. 1452/13.1.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1590/20.12.96 που κατέθεσαν οι Βουλευτές κ.κ. Γεωργ. Σούρλας και Λευτ. Παπανικολάου, σας γνωρίζουμε τα ακόλουθα:

Ο νέος νόμος 2413/96 ΦΕΚ 124/17.6.96 δίνει τη δυνατότητα στήριξης των φορέων της ελληνικής παιδείας στο εξωτερικό με μέσα όπως αυτά αναφέρονται στο άρθρο 4 του ιδίου νόμου. Οι προϋποθέσεις όμως η διαδικασία και το ύψος των οικονομικών ενισχύσεων και επιχορηγήσεων βάσει της παραγρ. 2 του ιδίου άρθρου καθορίζονται με κοινή απόφαση των Υπουργών Εθνικής Παιδείας και Θρησκευμάτων και Οικονομικών που δεν έχει ακόμη εκδοθεί και συνεπώς δεν είναι δυνατή επί του παρόντος η οικονομική ενίσχυση των αναφερόμενων σχολείων.

Ο Υφυπουργός

ΙΩΝ. ΑΝΘΟΠΟΥΛΟΣ"

35. Στην με αριθμό 1659/20.12.96 ερώτηση δόθηκε με το υπ' αριθμ. 129/13.1.97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1659/20.12.96 που κατατέθηκε στη Βουλή των Ελλήνων από τον Βουλευτή κ. Α.Καραμάριο, σας γνωρίζουμε τα εξής:

Οι εν λόγω 13 εργαζόμενοι προσλαμβάνονται από το 1989 και μετά, κάθε χρόνο αρχικά με σύμβαση ορισμένου χρόνου από το 1991 βάσει του ν. 1943/91 με σχέση ωρομισθίου και από το 1994 βάσει του ν. 2190/94 με σύμβαση ορισμένου χρόνου και πάντα για την κάλυψη των εποχιακών αναγκών, που παρατηρούνται στο Καζίνο Ρόδου κατά τους καλοκαιρινούς μήνες, καθώς και κατά τις εορτές των Χριστουργέννων και του νέου έτους. Κατά τις παραπάνω αναφερόμενες περιόδους αιχμής, το Καζίνο Ρόδου λειτουργεί με 14-15 τραπέζια τυχερών παιγνίων (ρουλέτες-BLACK JACK),ενώ τον υπόλοιπο χρόνο με 2 έως 3 τραπέζια.

Κατά το έτος 1996, τα εν λόγω άτομα προσελήφθησαν βάεσι του ν. 2190/94, προκειμένου να απασχοληθούν τα διαστήματα από 8-7 μέχρι 31-10 και από 23-12 μέχρι 7.1.97, για να καλυφθούν οι εποχιακές ανάγκες σε προσωπικό του Καζίνο.

Κατά το διάστημα που η απασχόληση τους είχε διακοπεί και ενώ επρόκειτο να επανέλθουν για εργασία την 23.12.96 κατέθεσαν αίτηση ασφαλιστικών μέτρων κατά του Ε.Ο.Τ., ζητώντας την μετατροπή των συμβάσεών τους σε αορίστου χρόνου με το επιχείρημα ότι καλύπτουν πάγιες και διαρκείς ανάγκες.

Το δικαστήριο με προσωρινή διάταξη, διέταξε ο Ε.Ο.Τ. να αποδέχεται τις υπηρεσίες τους μέχρι 7.1.97, που θα συνεζητείτο η αίτηση ασφαλιστικών μέτρων στο δικαστήριο. Ο Ε.Ο.Τ. προχώρησε σε αίτηση ανακοπής, η οποία έγινε αποδεκτή από το δικαστήριο.

Η Υπουργός

ΒΑΣΩ ΠΑΠΑΝΔΡΕΟΥ"

36. Στην με αριθμό 1664/21.12.96 ερώτηση δόθηκε με το υπ' αριθμ. 1454/13.1.97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση υπ' αριθ.1664/21.12.96 του Βουλευτού κ. Γ. Γαρουφαλιά, σας πληροφορούμε τα ακόλουθα:

Η Ελληνική πολιτεία και ειδικότερα το ΥΠΕΠΘ έχει ως κύρια προτεραιότητα της εκπαιδευτικής πολιτικής την ομαλή ένταξη των παιδιών στο εκπαιδευτικό σύστημα. 

'Εχει υιοθετήσει επίσημα την προσέγγιση της διαπολιτισμικής αγωγής. Για το λόγο αυτό δημιούργησε την Ειδική Γραμματεία Ομογενών και Διαπολιτισμικής εκπαίδευσης και έφερε για ψήφιση στη Βουλή το νόμο 2413/96, ο οποίος εισάγει επίσημα και θεσμικά τη διαπολιτισμική εκπαίδευση. Σε ό,τι αφορά την εκπαίδευση των παιδιών των τσιγγάνων έχει εγκριθεί από την Ευρωπαϊκή Επιτροπή ειδικό πρόγραμμα στα πλαίσια του 2ου Κοινοτικού Πλαισίου Στήριξης ύψους 1 δισ. δραχμών και το πρόγραμμα αυτό προβλέπεται μια σειρά παρεμβάσεων όπως:

1. Εκπόνηση ερευνών και μελετών για τις ψυχοπαιδαγωγικές ανάγκες των παιδιών.

2. Εκπόνηση ειδικών προγραμμάτων σπουδών.

3. Συστηματική επιμόρφωση των εκπαιδευτικών που διδάσκουν στα διαπολιτισμικά σχολεία.

Σελίδα 3015 

 

4. Παραγωγή κατάλληλου διδακτικού και εποπτικού υλικού.

Η υλοποίηση του προαναφερομένου προγράμματος θα αρχίσει το 1ο εξάμηνο του 1997.

Επίσης κατά το έτος 1995-96 λειτούργησαν 61 προπαρασκευαστικά τμήματα για τα παιδιά των τσιγγάνων και ισάριθμα τμήματα άρχισαν να λειτουργούν κατά το τρέχον σχολικό έτος.

Σημαντική παρέμβαση στο χώρο των Τσιγγάνων γίνεται αυτήν τη στιγμή σε 20 νομούς σε όλη την Ελλάδα από τη Γενική Γραμματεία Λαϊκής Επιμόρφωσης (Γ.Γ.Λ.Ε.). Αυτοί οι νομοί επιλέχθηκαν διότι αφ' ενός συγκεντρώνουν σημαντικό αριθμό Τσιγγάνων και αφ' ετέρου υπάρχει η δυνατότητα των Ν.Ε.Λ.Ε. να υλοποιούν προγράμματα σύμφωνα με τις κατευθύνσεις της Γ.Γ.Λ.Ε.

Οι νομοί είναι:

Καρδίτσας, Μεσσηνίας, Δράμας, Αχαίας, Χίου, θεσσαλονίκης, Ηρακλείου, Πέλλας, Αργολίδος, Ημαθίας, Μαγνησίας, Αιτωλοακαρνανίας, Καβάλας, Κεφαλλονίας, 'Αρτας, Κορινθίας, Σερρών, Τρικάλων, Γρεβενών και Δυτ. Αττικής.

To πρόγραμμα της Γενικής Γραμματείας Λαϊκής Επιμόρφωσης κινείται πάνω σε τρεις άξονες:

1. - Εκπαίδευση ενηλίκων τσιγγάνων

- Εκπαίδευση παιδιών των τσιγγάνων

2. - Εκπαίδευση εκπαιδευτών

Εκπαίδευση επαγγελματιών που λόγω επαγγέλματος έρχονται σε επαφή με τους τσιγγάνους π.χ. κοινωνικοί λειτουργοί, προσωπικό κοινωνικών υπηρεσιών κ.λ.π.

3. - Ευαισθητοποίηση κοινού για τη διαπίστωση και τον έλεγχο των προκαταλήψενω απέναντι στους τσιγγάνους.

Ειδικότερα:

1. - Η εκπαίδευση ενηλίκων τσιγγάνων επικεντρώθηκε στον αλφαβητισμό με παράλληλες κοινωνικές δραστηριότητες και με προγράμματα επαγγελματικής κατάρτισης τα οποία πήραν μια συστηματική μορφή από το Μάρτιο του 1995 μέσω του Β' Κ.Π.Σ.

- Το πρόγραμμα εκπαίδευσης των παιδιών των Τσιγγάνων απευθύνεται:

- σε παιδιά προσχολικής και πρώτης σχολικής ηλικίας με σκοπό την προετοιμασία τους για ένταξη στο σχολείο (τα παιδιά εκπαιδεύονται με ειδικό διδακτικό υλικό το οποίο έχει εκπονήσει η Γ.Γ.Λ.Ε. και φτάνει σε επίπεδο γραφής και ανάγνωσης).

- σε παιδιά 9-12 ετών που πήγαν σχολείο ένα διάστημα και διέκοψαν (εντατικά μαθήματα για την επανένταξη στο σχολείο)

σε παιδιά που φοιτούν στο σχολείο και παρουσιάζουν χαμηλή επίδοση (φροντιστηριακή υποστήριξη για καλύτερη επίδοση και ενθάρρυνση για συνεχή φοίτηση).

Τα πρώτα αποτελέσματα που εμπειρικά συγκεντρώθηκαν δείχνουν τη σταδιακή ένταξη των παιδιών στο σχολείο, κυρίως σε περιοχές όπου το πρόγραμμα αναπτύσσεται αρκετά χρόνια με όλες τις παραμέτρους π.χ. συνεργασία με σχολεία, με οικογένειες των παιδιών, με την Τοπική Αυτοδιοίκηση κ.λ.π.

Τέτοια παραδείγματα έχουμε στην Κ. Αχαϊα, στο Δενδροπόταμο Θεσσαλονίκης, στην Αργολίδα, στην Καβάλα, στις Σέρρες κ.λ.π.

Ενδεικτικά αναφέρουμε ότι κατά τη χρονική περίοδο Οκτωβρίου 1995-Μαρτίου 1996, 1000-1200 παιδιά Τσιγγάνων παρακολούθησαν τα τμήματα της Λαϊκής Επιμόρφωσης στους 20 νομούς που αναπτύσσεται το πρόγραμμα.

2. Η εκπαίδευση των εκπαιδευτικών γίνεται σε δύο επίπεδα:

- εκπαίδευση των εκπαιδευτών που πρόκειται να διδάξουν σε τμήματα παιδιών τσιγγάνων.

- εκπαίδευση των δασκάλων που εργάζονται σε σχολεία που φοιτούν παιδιά Τσιγγάνων ή σε σχολεία που βρίσκονται μέσα σε συνοικισμούς τσιγγάνων.

- Η εκπαίδευση γίνεται συνήθως με σεμινάρια που διαρκούν από 1-5 ημέρες. Στο περιεχόμενο των σεμιναρίων συμπεριλαμβάνεται:

- Ιστορικά στοιχεία για τους Τσιγγάνους.

- Κοινωνικά και πολιτισμικά χαρακτηριστικά γνωρίσματα.

- Παρουσίαση και ανάλυση του διδακτικού υλικού και της μεθοδολογίας του

- Ομάδες εργασίας για τη διαπίστωση και τον έλεγχο των προκαταλήψεων απέναντι στους Τσιγγάνους.

3. Στο πλαίσιο του άξονα της ευαισθητοποίησης του κοινού έγιναν:

- προβολές της ταινίας μικρού μήκους με τίτλο "Στην άκρη της πόλης" του Ν. Αναγνωστόπουλου η οποία αναφέρεται στα προβλήματα των Τσιγγάνων.

- έκδοση σειράς 6 βιβλίων ("Οι τσιγγάνοι στην Ελλάδα, Ιστορία - Πολιτισμός", Μ. Τερζόπουλου, Γ. Γεωργίου, "Προκαταλήψεις και Στερεότυπα, Δημιουργία και αντιμετώπιση", Α. Αζίζι-Καλατζή, Α. Ζώνιου-Σιδέρη, Α. Βλάχου, "Ρατσισμός, Ψυχολογικές και παιδαγωγικές όψει μιας ιδεολογίας και μιας πρακτικής", Α. Γκότοβος, "Προσεγγίσεις της πολυπολιτισμικότητας και η διαπολιτισμική εκπαίδευση - επιμόρφωση των εκπαιδευτικών". Γ. Μάρκου, "Η πολυπολιτισμικότητα της ελληνικής κοινωνίας, Η διαδικασία διεθνοποίησης και η αναγκαιότητα της διαπολιτισμικής εκπαίδευσης", Γ. Μάρκου, "ΚΟΝ 3ANEL BUT, BUT CRDEL, AMA EM KON CRDEL BUT, BUT 3ANEL." 'Οποιος ξέρει πολλά, πολλά τραβάει, αλλά επίσης όποιος τραβάει πολλά, πολλά ξέρει", Μ. Βασιλειάδου, Μ.Παυλή-Κορρέ).

- παραγωγή μιας ταινίας μικρού μήκους με τίτλο "21ος αιώνας - Υγεία για όλους" του Γ. Λάμπρου, με οδηγίες προς τους Τσιγγάνους για τη φροντίδα της υγείας τους

- έκδοση φυλλαδίου - οδηγού υπηρεσιών Πρωτοβάθμιας Υγείας, που συνοδεύει την ταινία και απευθύνεται στους Τσιγγάνους.

- έκδοση των πρακτικών του 1ου Διεθνούς Συμποσίου με θέμα "Εκπαίδευση Τσιγγάνων - Ανάπτυξη Διδακτικών Υλικών" που διοργανώθηκε στην Ελλάδα από τη Γ.Γ.Λ.Ε. το 1995.

- έκδοση ημερολογίου του 1997 με τσιγγάνικά ρητά και παροιμίες στην τσιγγάνικη γλώσσα.

- χαρτογράφηση του τρόπου εγκατάστασης των τσιγγάνων στην Ελλάδα.

Το 1996 η Γ.Γ.Λ.Ε. δημιούργησε τρία Κέντρα Πληροφόρησης και Υποστήριξης Τσιγγάνων στην Κ. Αχαϊα Αχαϊας, στην Αγία Βαρβάρα Αττικής και στο 'Ιλιον Αττικής τα οποία στελεχώνονται και από Τσιγγάνους.

Επίσης σημαντικός τομέας δραστηριότητας υπήρξε η εκπαίδευση (με Σεμινάρια) Τσιγγάνων Συνδέσμων, οι οποίοι αναλαμβάνουν διαμεσολαβητική δραστηριότητα ανάμεσα στους εκπαιδευτικούς φορείς και στις υπηρεσίες που ασχολούνται με ζητήματα που αφορούν στους Τσιγγάνους και στην τσιγγάνικη κοινότητα.

Παράλληλα η Γ.Γ.Λ.Ε. δημιούργησε επαφές και συνεργασίες με σημαντικούς εθνικούς και διεθνείς οργανισμούς και φορείς της Ευρωπαϊκής 'Ενωσης που αναπτύσσουν αντίστοιχα προγράμματα για τους Τσιγγάνους π.χ. Πανελλαδικό Διαδημοτικό Δίκτυο Υποστήριξης Ελλήνων Τσιγγάνων, UNESCO, Kέντρο Τσιγγάνικων Μελετών-Ερευνών του Πανεπιστημίου του Παρισιού, AD-HOC Επιτροπή της COMMISSION κ.λπ. και αρκετές δράσεις επιδοτήθηκαν από την Ευρωπαϊκή 'Ενωση και την UNESCO.

Για το 1997 η Γ.Γ.Λ.Ε. σκοπεύει να εντείνει τις προσπάθειες και στους τρεις βασικούς άξονες παρέμβασής της στους Τσιγγάνους.

-Επίσης πρόκειται να δημιουργήσει Κέντρα Πληροφόρησης και Υποστήριξης Τσιγγάνων σε όλη την Ελλάδα πρόκειμένου να καλυφθούν οι υπάρχουσες ανάγκες.

- Ιδιαίτερη έμφαση θα δοθεί στην ανάπτυξη προγράμματος Αγωγής Υγείας στους Τσιγγάνους που ζουν σε καταυλισμούς. Στο πλαίσιο του προγράμματος αυτού, θα πραγματοποιηθεί τον Ιανουάριο τριήμερο σεμινάριο για θέματα Αγωγής Υγείας στο οποίο θα συμμετέχουν εκπρόσωποι της Ν.Ε.Λ.Ε., Τσιγγάνοι Σύνδεσμοι και φορείς υγείας.

-Εκδόσεις σχετικές με τα θέματα των Τσιγγάνων, π.χ. του βιβλίου του J.P. Liegeois "Roma-Gypsies-Travellers", το οποίο μεταφράζεται στα ελληνικά, έκδοση της αξιολόγησης του ειδικού διδακτικού υλικού για τα παιδιά των τσιγγάνων σε 

Σελίδα 3016 

συνεργασία με το Πανεπιστήμιο Πατρών κ.λπ.

Τέλος, σας γνωρίζουμε ότι η Γενική Γραμματεία Νέας Γενιάς (Γ.Γ.Ν.Γ.) έχει ήδη εντάξει στον άμεσο προγραμματισμό της (Ιανουάριος 1997 - Απρίλιος 1997) την δημιουργία Δύο Κέντρων Υποστήριξης των νέων Τσιγγάνων, στα 'Ανω Λιόσια και τον Ασπρόπυργο, όπου, μεταξύ άλλων θα πραγματοποιούνται, σε συνεργασία με ομάδα εθελοντών εκπαιδευτών, μαθήματα αλφαβητισμού και κοινωνικής επιμόρφωσης. 'Εχει ήδη εξασφαλισθεί για την υλοποίηση της πρωτοβουλίας αυτής το ποσό των 30.000.000 δρχ., το οποίο θα διατεθεί εντός του πρώτου τετραμήνου του 1997.

Από τα ανωτέρω προκύπτει ότι η εκπαίδευση των Ελλήνων τσιγγάνων και ιδίως των παιδιών και των εφήβων αποτελεί μία από τις προτεραιότητες του Υπουργείου Παιδείας, στα πλαίσια των αρμοδιοτήτων και των δυνατοτήτων του που σχετίζονται με τη δημόσια φροντίδα εκείνων των κατηγοριών νέων που αντιμετωπίζουν πιο έντονα την απειλή του κοινωνικού αποκλεισμού.

Ο Υπουργός 

ΓΕΡΑΣΙΜΟΣ Δ. ΑΡΣΕΝΗΣ" 

37. Στην με αριθμό 1670/21-12-96 ερώτηση δόθηκε με το υπ' αριθμ. 1455/13-1-97 έγγραφο από τoν Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1670/21-12-1996 που κατέθεσε ο Βουλευτής κ. Ντίνος Βρεττός σας γνωρίζουμε τα ακόλουθα:

Το Δ.Σ. του Ο.Σ.Κ. για τις ανάγκες του Δημοτικού Σχολείου Ρουπακίου Ασπροπύργου κατά την 1989 Συνεδρίαση της 8ης Οκτωβρίου 1996, αποφάσισε ομόφωνα την αγορά έκτασης εμβαδού 6917 τ.μ., αφού φυσικά γίνει έλεγχος των τίτλων ιδιοκτησίας από τη Νομική Υπηρεσία του Ο.Σ.Κ.

Παράλληλα έχει ζητηθεί, με το υπ'αριθμ. 4500/2835 της 1ης Νοεμβρίου 1996 επείγον έγγραφο του Ο.Σ.Κ., από τη Νομαρχία Δυτικής Αττικής η συγκρότηση της αρμόδιας επιτροπής του άρθρου 3 παρ. 9 του ν. 513/1976 με τη συμμετοχή και δικαστικού λειτουργούν για την εκτίμηση της αξίας του ακινήτου.

Από τα ανωτέρω προκύπτει ότι ο Ο.Σ.Κ. έχει ήδη δρομολογήσει τις σχετικές διαδικασίες για την ανέγερση του αναφερόμενου σχολείου.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

38. Στην με αριθμό 1675/23-12-96 ερώτηση δόθηκε με το υπ' αριθμ. 3/9-1-97 έγγραφο από τoν Υφυπουργό Υγείας η ακόλουθη απάντηση:

"Επί της 1675/23-12-96 ερώτησης που κατέθεσε η Βουλευτής κ. Φάνη Πάλλη-Πετραλιά, σας γνωρίζουμε τα εξής:

Το Υπουργείο Υγείας και Πρόνοιας σε συνεργασία με τον Ερυθρό Σταυρό παρέθεσε γεύματα κατά τις ημέρες των εορτών στους πολίτες που αντιμετωπίζουν προβλήματα στέγης και διατροφής και προσανατολίζεται στην αρτιότερη κάλυψη των αναγκών τους μέσω των Κέντρων 'Αμεσης Κοινωνικής Βοήθειας.

Περισσότερες από 12.000 μερίδες φαγητό διανεμήθηκαν το τριήμερο των Χριστουγέννων (24, 25 και 26) σε έξη κέντρα στην Αθήνα, τρία στον Πειραιά, στη Θεσσαλονίκη και στην Πάτρα.

Για την λειτουργία των Κέντρων 'Αμεσης Κοιν. Βοήθειας στα πλαίσια του Μέτρου 23 του επιχειρησιακού προγράμματος πρόνοιας του Β' Κ.Π.Σ. προχωρήσαμε στην εξειδίκευση του μέτρου δηλ. προσδιορίστηκαν τα έργα που απαιτούνται για την πραγματοποίησή του και έχει γίνει αποδεκτό από τη Ευρωπαϊκή Κοινότητα.

Σύντομα δε, θα υποβληθούν τα τεχνικά δελτία των έργων για να αρχίσει η υλοποίηση του μέτρου.

Σχετικά με τα οικονομικά προβλήματα των Κοινωνικών Ξενώνων, σας γνωρίζουμε ότι η αρμοδιότητα επιχορήγησης των Προνοιακών Φορέων, ανήκει στην οικεία Νομαρχιακή Αυτοδιοίκηση.

Το Υπουργείο επιχορηγεί εφόσον η Νομαρχιακή Αυτοδιοίκηση δεν έχει στον προϋπολογισμό της σχετικές πιστώσεις. Πέραν τούτου το Υπουργείο μας γνωρίζοντας το εν λόγω οικονομικό πρόβλημα, έχει προωθήσει πιστώσεις για την κάλυψη των ελλειμμάτων που έχουν προκύψει.

Ο Υφυπουργός

Θ. ΚΟΤΣΩΝΗΣ"

39. Στην με αριθμό 1681/23-12-96 ερώτηση δόθηκε με το υπ' αριθμ. 77/16-1-97 έγγραφο από τoν Υφυπουργό Εργασίας η ακόλουθη απάντηση:

"Απαντώντας στην ερώτηση 1681/23-12-96, που κατατέθηκε στη Βουλή από το Βουλευτή κ. Πέτρο Τατούλη, σχετικά με το αναφερόμενο στο θέμα από το Βουλευτή κ. Πέτρο Τατούλη, σχετικά με το αναφερόμενο στο θέμα αντικείμενο, σας πληροφορούμε ότι, όπως μας γνώρισε το ΤΕΒΕ, ιδιοκτήτης και εκδότης της μηνιαίας εφημερίδας "Αρκαδικό Βήμα" είναι ο Παναγιώτης Αϊβαλής, σύμφωνα με την αρ. 1930/Ε3/174/5-2-96 βεβαίωση του Υπουργείου Τύπου και Μέσων Μαζικής Ενημέρωσης - Δ/νση Εποπτείας Μ.Μ.Ε. - Τμήμα Εντύπων και Επαγγ. Οργανώσεων και γι' αυτήν τη δραστηριότητά του δεν υπάγεται στην ασφάλιση του εν λόγω Ταμείου.

Οι οφειλές του ανωτέρω προς το ΤΕΒΕ εκ ποσού 2.232.000 δρχ. (1.892.500 εισφορές και 402.500 τέλη καθυστέρησης) προέρχονται για την επαγγελματική του δραστηριότητά "Γραφικές Τέχνες", για την οποία και ασφαλίσθηκε στο Ταμείο αυτό, πλην όμως από 16/2/95 έχει διαγραφεί από τα Μητρώα του Ταμείου, σύμφωνα με την αρ. 1326/96 απόφαση του Τμήματος ΤΕΒΕ Κέντρου Αθηνών.

Η ως άνω συνολική οφειλή του έχει ρυθμιστεί σε 36 μηνιαίες δόσεις, σύμφωνα με τον ν. 2434/1996. Κατέβαλε την πρακαταβολή εκ 5% (111.600), χωρίς όμως να συνεχίσει να καταβάλλει και τις απαιτητές δόσεις, με αποτέλεσμα σήμερα να έχει απωλέσει το δικαίωμα συνέχισης της ρύθμισης.

Ο Υφυπουργός

ΝΙΚ. ΦΑΡΜΑΚΗΣ"

40. Στην με αριθμό 1683/27-12-96 ερώτηση δόθηκε με το υπ'αριθμ. 1/16-1-97 έγγραφο από τoν Υφυπουργό Παιδείας η ακόλουθη απάντηση:

"Απαντώντας στην ερώτηση υπ'αριθμ. 1683/27-12-96 που κατέθεσε η Βουλευτής κα Μαρία Δαμανάκη, σχετικά με τα μέτρα που θα ληφθούν για τη νομική κατοχύρωση και κοινωνική φροντίδα των ατόμων με ειδικές ανάγκες, σας γνωρίζουμε τα εξής:

α) Το ΥΠ.Ε.Π.Θ. εκπονεί σχέδιο νόμου για την εκπαίδευση των μαθητών με ειδικές ανάγκες που θα βελτιώνει τις διατάξεις του ν.1566/1985 που αφορούν τα άτομα με ειδικές ανάγκες (ΑΜΕΑ).

Το σχέδιο αυτό έχει τεθεί υπόψη της Εθνικής Συνομοσπονδίας Ατόμων με Ειδικές Ανάγκες (ΕΣΑΕΑ) και των άλλων φορέων των ΑΜΕΑ και των γονέων τους, των επιστημονικών συλλόγων και πανεπιστημιακών σχολών που ασχολούνται με την εκπαίδευση των ατόμων αυτών και ήδη βρίσκεται στο τελικό στάδιο της επεξεργασίας του, προκειμένου να κατατεθεί για συζήτηση στη Βουλή.

β) Η Διεύθυνση Ειδικής Αγωγής ήδη άρχισε να μελετά την αναμόρφωση και τη συμπλήρωση προεδρικών διαταγμάτων που προέβλεπαν τη λειτουργία των Σχολικών Μονάδων Ε.Α., την αξιολόγηση των μαθητών με ειδικές ανάγκες, τους τρόπους διάγνωσης των αναπηριών τους κ.λπ.

γ) Τέλος έχει εκπονήσει ένα σχέδιο υποστήριξης της εκπαίδευσης των παιδιών με ειδικές ανάγκες βασισμένο στις νέες τεχνολογίες και στην αναμόρφωση των Αναλυτικών Προγραμμάτων και διδακτικών βιβλίων. Το σχέδιο αυτό που είναι ύψους 4.000.000.000 δραχμών έχει ενταχθεί στο Β' Κ.Π.Σ. και θα έχει ολοκληρωθεί μέχρι το 1999. Κατά τα στάδια της υλοποίησής του η Διεύθυνση Ειδικής Αγωγής του ΥΠ.Ε.Π.Θ. 

Σελίδα 3017 

θα συνεργαστεί με Πανεπιστημιακούς και συλλογικούς φορείς που έχουν σχέση με τα άτομα με ειδικές ανάγκες.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, η συνάδελφος κα Ελεωνόρα Κατσέλη ζητεί την άδεια του Σώματος για ολιγοήμερη απουσία της στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε τη ζητηθείσα άδεια.

'Εχω την τιμή να ανακοινώσω στο Σώμα το Δελτίο Επικαίρων Ερωτήσεων της Δευτέρας, 27 Ιανουαρίου 1997.

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου.

1. Η με αριθμό 553/22.1.97 Επίκαιρη Ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Εθνικής 'Αμυνας, σχετικά με τις προθέσεις της Κυβέρνησης να συνάψει προγραμματικές συμβάσεις μεταξύ της "Ηλεκτρομηχανικής" και των Ενόπλων Δυνάμεων για την κάλυψη αναγκών σε νέα προϊόντα, την ελληνοποίηση των προμηθειών κ.λπ.

2. Η με αριθμό 549/21.1.97 Επίκαιρη Ερώτηση του Βουλευτή της Νέας Δημοκρατίας, κ. Γεράσιμου Γιακουμάτου προς τον Υπουργό Υγείας και Πρόνοιας, σχετικά με το Νοσοκομείο Δυτικών Συνοικιών Θεσσαλονίκης "Παπαγεωργίου".

3. Η με αριθμό 551/22.1.97 Επίκαιρη Ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Υγείας και Πρόνοιας, σχετικά με τις προθέσεις της Κυβέρνησης να αναθεωρήσει τη σύμβαση λειτουργίας του Νοσοκομείου "Παπαγεωργίου" στη Θεσσαλονίκη, την ένταξή του στο Εθνικό Σύστημα Υγείας κ.λπ.

4. Η με αριθμό 539/20.1.97 Επίκαιρη Ερώτηση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Δικαιοσύνης, σχετικά με το σοβαρό πρόβλημα υγείας που αντιμετωπίζει ο απεργός πείνας Σπύρος Δαπέργολας, την αποφυλάκιση του λόγω παρεύλευσης του 18μηνου κ.λπ.

Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου

1. Η με αριθμό 541/21.1.97 Επίκαιρη Ερώτηση του Βουλευτή της Νέας Δημοκρατίας κ. Παναγιώτη Καμμένου προς τον Υπουργό Περιβάλλοντος Χωροταξίας και Δημοσίων 'Εργων, σχετικά με τις πρόσφατες πλημμύρες στην περιοχή του ανισόπεδου κόμβου των Λεωφόρων Κηφισού και Καβάλας, τη δυνατότητα απορρόφησης των υδάτων, τις πιθανές ευθύνες κ.λπ.

2. Η με αριθμό 552/22.1.97 Επίκαιρη Ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τον Υπουργό Εθνικής Παιδείας και Θρησκευμάτων, σχετικά με τις απεργιακές κινητοποιήσεις των καθηγητών Μέσης Εκπαίδευσης και τη λήψη των αναγκαίων μέτρων για την επίλυση των προβλημάτων τους.

3. Η με αριθμό 547/21.1.97 Επίκαιρη Ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς τον Υπουργό Εργασίας και Κοινωνικών Ασφαλίσεων, σχετικά με τη διακοπή χρηματοδότησης των προγραμματων της Ευρωπαϊκής 'Ενωσης για Κέντρα Επαγγελματικής Κατάρτισης, την αναμόρφωση των οργάνων πιστοποίησης κ.λπ.

Τη συνεδρίασή μας παρακολουθούν από τα Δυτικα Θεωρεία, αφού προηγουμένως ξεναγήθηκαν στην Εκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα τρείς μαθητές και δυο συνοδοί δάσκαλοί τους από το εκατοστό δεύτερο Δημοτικό Σχολείο Αθηνών.

(Χειροκροτήματα).

 

Σελίδα 3018 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμεθα στη ημερήσια διάταξη 

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες Ερωτήσεις Πρώτου Κύκλου.

Πρώτη στην ημερήσια διάταξη είναι η με αριθμό 537/44/20.1.97 Επίκαιρη Ερώτηση του Βουλευτή του Πανελλήνιου Σοσιαλιστικού Κινήματος κ. Θεόδωρου Κατσανέβα προς τον κύριο Πρωθυπουργό, σχετικά με τις καταστροφές που προκλήθηκαν από τις πρόσφατες πλημμύρες και τη λήψη μέτρων αντιπλημμυρικής προστασίας, ιδιαίτερα στις περιοχές της Β' Περιφέρειας Αθήνας, κ.λπ.

Η Ερώτηση του κ. Κατσανέβα συνοπτικώς έχει ως εξής: "Για άλλη μια φορά είχαμε θύματα και μεγάλες καταστροφές από την τελευταία νεροποντή που έπληξε όλη τη Χώρα. Εκτός από την Κόρινθο επλήγησαν και άλλες πόλεις της Περιφέρειας. Ιδιαίτερα επλήγησαν για άλλη μια φορά περιοχές της Β'Περιφέρειας της Αθήνας από την υπερχείλιση του Κηφισού, του Ποδονίφτη, και άλλων χειμάρρων και ρεμάτων.

Το Υπουργείο Περιβάλλοντος, Χωροταξίας και Δημοσίων 'Εργων κινήθηκε έγκαιρα, αφού προφανώς είχε προετοιμαστεί από τις προβλέψεις της ΕΜΥ.'Ομως, το πρόβλημα πρέπει να αντιμετωπιστεί ριζικά και αποτελεσματικά και όχι εκ των υστέρων.

Εδώ και πολλά χρόνια, ακόμα και σήμερα, ο Κηφισός, ο Ποδονίφτης και τα άλλα ελάχιστα εναπομείναντα ρέματα της Αττικής καταπατώνται συνεχώς από κτίσματα και μπαζώματα διαφόρων ασυνείδητων, οι οποίοι βρίσκουν συμμάχους ορισμένους δημόσιους λειτουργούς με ελαστική συνείδηση, ενώ συνεπικουρούνται από τη χαλαρότητα στην τήρηση της δικαιοσύνης και από τη σύγχυση που υπάρχει από αλληλοεπικαλυπτόμενες αρμοδιότητες διαφόρων φορέων. Ανάλογες καταστάσεις παρατηρούνται και σε άλλες περιοχές της Χώρας.

Σχετικά με τα παραπάνω και στα πλαίσια της πολιτικής για το περιβάλλον, ερωτάται ο κύριος Πρωθυπουργός ποια μέτρα προτίθεται να λάβει άμεσα η Κυβέρνηση για την αντιπλημμυρική προστασία της Χώρας και ειδικότερα, για τον Κηφισό και τα άλλα ρέματα της Β'Περιφέρειας της Αθήνας".

Το ίδιο αντικείμενο έχουν οι υπ'αριθμ. 3 και 4 Επίκαιρες Ερωτήσεις Πρώτου Κύκλου.

Η τρίτη στην ημερήσια διάταξη Επίκαιρη Ερώτηση Πρώτου Κύκλου είναι η με αριθμό 511/42/15.1.97 της Προέδρου της Κοινοβουλευτικής Ομάδας του Κομμουνιστικού Κόμματος Ελλάδος κας Αλέκας Παπαρήγα προς τον κύριο Πρωθυπουργό, σχετικά με τις καταστροφές από τις πρόσφατες πλημμύρες, τη λήψη μέτρων αποζημίωσης των πληγέντων και την εξαγγελία ολοκληρωμένου σχεδιασμού αντιπλημμυρικής προστασίας.

Η Επίκαιρη Ερώτηση της κας Αλέκας Παπαρήγα έχει ως εξής: "Οι τεράστιες καταστροφές από τις πρόσφατες πλημμύρες ανάδειξαν ακόμα μια φορά την ευθύνη όλων των κυβερνήσεων των τελευταίων χρόνων, που με τις πολιτικές τους προώθησαν την αλόγιστη επέκταση των πόλεων χωρίς την εξασφάλιση των αναγκαίων μέτρων υποδομής, επέτρεψαν την αυθαίρετη δόμηση και την καταπάτηση και την κάλυψη ρεμάτων. Αρνήθηκαν την αναδάσωση και την ανάπτυξη των δασών.

Τα όποια μέτρα που κατά καιρούς εξαγγέλθηκαν ήταν αποσπασματικά και μηδαμινά σε σχέση με τα απαιτούμενα και πολλά δεν πραγματοποιήθηκαν. Η έλλειψη των αναγκαίων πόρων για επαρκή αντιπλημμυρική προστασία, η έλλειψη Οργανισμών, φορέων, τεχνικού εξοπλισμού και ειδικευμένου προσωπικού, συμπληρώνουν την εικόνα της κυβερνητικής αδιαφορίας απέναντι στις ζωές που χάνονται, τις περιουσίες και τα έργα υποδομής που καταστρέφονται.

Ερωτάται ο κύριος Πρωθυπουργός:

Θα πάρει άμεσα μέτρα για πλήρη αποζημίωση των πληγέντων είτε αυτά αφορούν κτίρια είτε τον εξοπλισμό και τις οικοσκευές είτε την παραγωγή, ή θα περιοριστεί στο γνωστό πλαίσιο της περιορισμένης και ανεπαρκέστατης βοήθειας που δίνεται κάθε φορά σε ανάλογες περιπτώσεις;

Θα πάρει την ευθύνη της άμεσης αποκατάστασης των κατεστραμμένων υποδομών και θα κηρύξει τις πληγείσες περιοχές σε κατάσταση εκτάκτου ανάγκης;

Θα εξαγγείλει έναν ολοκληρωμένο σχεδιασμό που θα περιλαμβάνει μια σειρά μέτρα, όπως δασοκαλύψεις, αναδασώσεις, απαγόρευση αλόγιστων επεκτάσεων της πόλης, διάνοιξη φυσικών ρεμάτων με ειδικά έργα κ.α.

Θα δεσμευτεί για χρονοδιάγραμμα υλοποίησής τους και για τα απαιτούμενα κονδύλια; 

Θα προχωρήσει σε εκσυγχρονισμό των μέσων και του προσωπικού και σε ένα αξιόπιστο σχέδιο δράσης αντιμετώπισης τέτοιων φαινομένων";

Τέταρτη στην ημερήσια διάταξη Επίκαιρη Ερώτηση Πρώτου Κύκλου είναι η με αριθμό 516/43/15.1.97 του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου, προς τον κύριο Πρωθυπουργό, σχετικά με τις καταστροφές από τις πρόσφατες πλημμύρες, τη λήψη μέτρων αποκατάστασης των πληγέντων και τις προθέσεις της Κυβέρνησης για ένταξη στο Β'Κοινοτικό Πλαίσιο Στήριξης δημιουργίας και υποδομής μηχανισμού αντιμετώπισης εκτάκτων αναγκών και φυσικών καταστροφών.

Η Επίκαιρη Ερώτηση του κ. Κωνσταντόπουλου συνοπτικώς έχει ως εξής: "Η Ελλάδα είναι Χώρα που η κάθε της περιοχή σε κάθε εποχή αντιμετωπίζει έκτακτες ανάγκες. Αυτό επιβάλλει σταθερό, σύγχρονο και πλήρη σχεδιασμό με αποτελεσματικό συντονισμό, δραστικό μηχανισμό και μέσα αντιμετώπισης των καταστάσεων που προκύπτουν κάθε τόσο. Τα φυσικά αίτια και τα καιρικά φαινόμενα δεν αποτελούν άλλοθι για τις συνθήκες ανοχύρωτης πολιτείας και ανυπεράσπιστης κοινωνίας που κατά κανόνα επικρατούν.

Οι πρόσφατες βιβλικές καταστροφές στην Κορινθία, στη Φθιώτιδα, στην Ευρυτανία, στην Αττική, στην Αργολίδα, στη Λάρισα, στη Βοιωτία, στα Τρίκαλα, στην Καρδίτσα, στη Φωκίδα, στην Ξάνθη και στην Αιτωλοκαρνανία επιβεβαιώνουν τα παραπάνω.

Ερωτάται ο κύριος Πρωθυπουργός:

1. Η Κυβέρνηση θα αρκεστεί στα συνηθισμένης χρήσης μέτρα που εξήγγειλε την ώρα που είναι φανερό ότι οι ζημιές είναι ανυπολόγιστες;

2. Γιατί δεν κάνει χρήση του αποθεματικού του Κρατικού Προϋπολογισμού που υπάρχει για να καλύπτει αποκλειστικά έκτακτες απρόβλεπτες και ειδικές ανάγκες;

3. Γιατί δεν έχει ενταχθεί στο Β'Κοινοτικό Πλαίσιο Στήριξης η δημιουργία της υποδομής και του μηχανισμού για την αντιμετώπιση εκτάκτων αναγκών και φυσικών καταστροφών ως ξεχωριστή διαρθρωτική δράση στην Ελλάδα; Υπάρχει τέτοια σκέψη εν όψει της αναθέωρησης του Κοινοτικού Πλαίσιου Στήριξης;

4. Γιατί δεν είναι σε θέση η Κυβέρνηση να υλοποιήσει ακόμα και το ν. 2344/1995 για την οργάνωση πολιτικής προστασίας, που παραμένει στο συρτάρι χωρίς υλοποίηση;

5. Γιατί δεν εφαρμόζεται και στην Ελλάδα ένα ειδικό ταμείο αποκατάστασης περιβαλλοντικών καταστροφών, χωρίς να επιβαρύνεται ο Κρατικός Προϋπολογισμός, όπως έχει προτείνει από το 1992 το Τεχνικό Επιμελητήριο;"

Κύριοι συνάδελφοι, σύμφωνα με το άρθρο 131, παράγραφος 4, του Κανονισμού, και οι τρεις αυτές Επίκαιρες Ερωτήσεις, θα συζητηθούν από κοινού και κάθε ένας από τους ομιλητές διατηρεί τον εκ του Κανονισμού χρόνο.

Ο Πρωθυπουργός, κ. Κωνσταντίνος Σημίτης έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, το πρώτο ερώτημα το οποίο τίθεται, για να θέσουμε το πρόβλημα στο σωστό του πλαίσιο, είναι, αν οι καταστροφές αυτές οφείλονταν σε ένα έκτακτο γεγονός, ή σε συνηθισμένα αίτια. Και η απάντηση είναι σαφέστατη. Τα γεγονότα ήταν έκτακτα και στην Κόρινθο και στην Ξάνθη. Η βροχόπτωση τη μία μέρα έφθασε το 50% της μέσης ετήσιας βροχόπτωσης.

Το δεύτερο ερώτημα, το οποίο τίθεται, είναι, αν σ' αυτή την έκτακτη περίσταση, υπήρξε σωστή και γρήγορη αντιμε-

Σελίδα 3019 

τώπιση από τον κρατικό μηχανισμό. Η απάντηση είναι θετική.

Οι κρατικές υπηρεσίες κινήθηκαν ταχύτατα. Κινητοποιήθηκε ολόκληρος ο μηχανισμός, όχι μόνο ο μηχανισμός της Νομαρχίας, αλλά, παραδείγματος χάριν, στην Κόρινθο και οι 'Ενοπλες Δυνάμεις. Πιστεύω, ότι αξίζουν συγχαρητήρια σ' αυτούς οι οποίοι με ταχύτητα και, πρέπει να πω, με πολύ θάρρος και αυτοθυσία, προσπάθησαν να περιορίσουν τα αποτελέσματα της έκτακτης αυτής θεομηνίας.

Τρίτο ερώτημα είναι, σε μία τέτοια περίπτωση, ποιο είναι το σύστημα το οποίο προβλέπει η Πολιτεία για την υποστήριξη των πληγέντων. Θέλω να αναφέρω, ότι τέτοιο σύστημα μέχρι το 1994 δεν υπήρχε. Υπήρχαν μόνο ορισμένα οικονομικά μέτρα του Υπουργείου Πρόνοιας. Από το 1994 και μετά, μετά τις πλημμύρες της Αθήνας, καθορίστηκε ο τρόπος καταγραφής των ζημιών στα σπίτια, στις επαγγελματικές στέγες, στο φυτικό και ζωικό κεφάλαιο και ο τρόπος με τον οποίο θα δίδονται οι αποζημιώσεις. Υπάρχει τώρα μία ολοκληρωμένη πολιτική, με αρχές, κριτήρια, μέτρα δράσης, πολιτική η οποία αφορά και τη βραχυπρόθεσμη αντιμετώπιση, αλλά και τη μακροπρόθεσμη αντιμετώπιση αυτών των καταστάσεων.

'Οσον αφορά τώρα τα ειδικά μέτρα τα οποία ισχύουν: Αναφέρω πρώτα απ' όλα σε σχέση με τις ζημιές στα σπίτια, ότι προβλέπεται η άμεση καταβολή ποσού μέχρι διακοσίων χιλιάδων δραχμών σε κάθε πληγείσα οικογένεια, για να αντιμετωπίσει τα ζωτικά προβλήματα των πρώτων ημερών.

Δεύτερον, διασφαλίζεται για τους άστεγους των πρώτων ημερών, δωρεάν στέγαση και διατροφή σε ξενοδοχεία και εστιατόρια της περιοχής. 

Τρίτον, διασφαλίζεται επιδοτούμενο ενοίκιο μέχρι εβδομήντα χιλιάδες δραχμές, σε κάθε οικογένεια που τα σπίτια τους έχουν υποστεί σημαντικές ζημίες και είναι ακατοίκητα.

Τέταρτον, καταβάλλεται ποσό μέχρι δύο εκατομμύρια δραχμές για την ανανέωση της οικοσκευής σε κάθε οικογένεια, που τα υπάρχοντά τους έχουν υποστεί ανεπανόρθωτη ζημιά.

'Οσον αφορά τις περιπτώσεις καταστροφών σε επιχειρήσεις και στην παραγωγή -γεωργία, κτηνοτροφία, ιχθυοκαλλιέργεια- ισχύουν ειδικά μέτρα ενίσχυσης και αποκατάστασης, γιατί θέλουμε να αποκατασταθεί και πάλι ο παραγωγικός ιστός.

Μετά την καταγραφή των ζημιών και την αποτίμησή τους, δίνεται δωρεάν κρατική επιχορήγηση για το 30% της αποτιμημένης ζημιάς σε κάθε βιοτεχνία, βιομηχανία, κατάστημα και αγροκτηνοτροφική μονάδα και εγκατάσταση. Δίνεται σημαντική επιδότηση επιτοκίου, που φτάνει στο 40% του τρέχοντος επιτοκίου, σε εκείνους που θέλουν να πάρουν δάνειο για να καλύψουν και το υπόλοιπο 70% της αποτιμημένης ζημιάς.

Τρίτον, δίνεται αποζημίωση των ζημιών σε αγροτικές καλλιέργειες και αγροτικά προϊόντα, σύμφωνα με τους κανόνες και τις διαδικασίες του ΕΛΓΑ.

Αυτό είναι το πλαίσιο των βραχυπροθέσμων μέτρων και σύμφωνα με αυτούς τους κανόνες έχουν συγκροτηθεί τα ειδικά κλιμάκια τα οποία έχουν επισκεφθεί τις περιοχές και έχουν αρχίσει να προχωρούν στην καταγραφή και αποτίμηση των ζημιών. 'Εχει επίσης καταβληθεί και αυτό το πρώτο έκτακτο βοήθημα σε όσους είχαν ανάγκη των διακοσίων χιλιάδων δραχμών.

Επίσης ο ΕΛΓΑ προχώρησε στις απαραίτητες διαδικασίες εκτίμησης ζημιών της φυτικής και ζωϊκής παραγωγής, ώστε να υπολογιστούν και να καταβληθούν οι αποζημιώσεις που καλύπτουν από το 76% μέχρι το 100% της παραγωγής.

Σύμφωνα με τις εκτιμήσεις που υπάρχουν μέχρι σήμερα έχουν σημειωθεί καταστροφές της φυτικής παραγωγής σε περίπου τριάντα χιλιάδες στρέμματα στην Κορινθία, Βοιωτία, Φθιώτιδα, Αργολίδα, Τρίκαλα, Καρδίτσα, Μαγνησία και Λάρισα καθώς έχουν υποστεί ζημιές και κτηνοτροφικές εγκαταστάσεις. 'Ολα αυτά θα καλυφθούν σύμφωνα με τους ισχύοντες κανόνες από τον ΕΛΓΑ.

Το Υπουργείο Οικονομικών προχώρησε επίσης σε ρύθμιση των οφειλών στις πλημμυροπαθείς περιοχές της Κορίνθου και του Κιάτου για να καταβληθούν οι οφειλές σε είκοσι τέσσερις μηνιαίες δόσεις και δέχθηκε, συμφώνησε σε παράταση των προθεσμιών καταβολής οφειλών επιχειρήσεων για το διάστημα που οι ίδιοι οι ενδιαφερόμενοι είχαν προτείνει.

Χθες η Εθνική Τράπεζα ανακοίνωσε, σε σχέση με την Κόρινθο, ότι παρατείνεται από τρείς έως έξι μήνες η λήξη των δανείων που λήγουν από 1.1.1997 μέχρι 11.4.1997 και για το ίδιο χρονικό διάστημα αναστέλλεται η εκτέλεση αποφάσεων.

Υπάρχουν μέτρα, επίσης, από τον Ο.Τ.Ε. και τη Δ.Ε.Η. 

Και τέλος θέλω να αναφέρω ότι ο ΟΑΕΔ θα δώσει ενισχύσεις διακοσίων χιλιάδων δραχμών για εκείνους τους εργαζόμενους που λόγω των πλημμυρών έχουν πρόβλημα συνέχισης της απασχόλησής τους. 

Αυτά επαναλαμβάνω όσον αφορά τα βραχυπρόθεσμα.

Υπάρχουν και μέτρα τα οποία ανάλογα με κάθε περίπτωση αφορούν την οικιστική διαρρύθμιση, νέους χωροταξικούς σχεδιασμούς και κυρίως την αντιπλημμυρική θωράκιση της Χώρας. Η αντιπλημμυρική θωράκιση της Χώρας αποτελεί προτεραιότητα και γι' αυτό έχουν ενταχθεί πολλά από τα έργα, τα οποία αφορούν την αντιπλημμυρική θωράκιση σε κοινοτικά προγράμματα και στο πρόγραμμα δημοσίων επενδύσεων. Οφείλω, όμως, να υπενθυμίσω και να αναφέρω ότι οι απαιτούμενοι πόροι είναι πολλαπλάσιοι εκείνων που υπάρχουν και γι' αυτό πρέπει να υπάρχουν ιεραρχήσεις και προτεραιότητες και να μπούν τα έργα σε κάποιους ρυθμούς εκτέλεσης στα επόμενα χρόνια, ώστε να καλυφθούν μέσα από τα προγράμματα με βάση τους πόρους οι οποίοι υπάρχουν.

Η Κυβέρνηση του ΠΑ.ΣΟ.Κ. το 1994 εξασφάλισε από το Ταμείο Ανασυγκρότησης και Αλληλεγγύης του Συμβουλίου της Ευρώπης ένα δάνειο ύψους εβδομήντα πέντε δισεκατομμυρίων γι' αυτά τα έργα. Και θέλω να αναφέρω, ότι επίσης πόροι, όπως είπα, αφιερώνονται από το Κοινοτικό Πλαίσιο Στήριξης. Παραδείγματος χάρη στο περιφερειακό πρόγραμμα της Ξάνθης προβλέπονται (6) δισεκατομμύρια δραχμές και το περιφερειακό πρόγραμμα προβλέπει 112 δισεκατομμύρια δραχμές για έργα σε όλη αυτή την περιοχή.

Ο κ. Κατσανέβας σωστά επεσήμανε ότι υπάρχει ένα ιδιαίτερο πρόβλημα στην Αττική. Το πρόγραμμα της Αττικής για την αντιπλημμυρική προστασία απαιτεί 250 δισεκατομμύρια, ένα πολύ μεγάλο ποσό. Αυτήν τη στιγμή έχουν ολοκληρωθεί, κατασκευάζονται και είναι υπό δημοπράτηση αντιπλημμυρικά έργα προϋπολογισμού 110 δισεκατομμυρίων. 'Ετσι, μέσα στα τέσσερα χρόνια διατίθενται περίπου οι μισοί από τους πόρους οι οποίοι είναι αναγκαίοι και ελπίζουμε ότι με τα έργα αυτά θα γίνει ένα σημαντικό βήμα για να αντιμετωπιστούν οι ανάγκες οι οποίες δημιουργήθηκαν τις τελευταίες δεκαετίες.

Εδώ ειδικά για τον Κηφισό θέλω να αναφέρω ότι υπάρχει ένα πρόγραμμα που αφορά την προστασία δεκατριών χιλιάδων στρεμμάτων και έχει εκδοθεί ένα προεδρικό διάταγμα για το όλο θέμα του Κηφισού, ώστε να πάψει πια αυτή η αθλιότητα η οποία έχει δημιουργηθεί εδώ και χρόνια από πολλές πρωτοβουλίες επιχειρήσεων ιδιωτών οι οποίες δεν σεβάστηκαν το περιβάλλον.

'Οσον αφορά τη Γενική Γραμματεία πολιτικής προστασίας, στην οποία αναφέρθηκε ο κ. Κωνσταντόπουλος, άρχισε να λειτουργεί από τα μέσα του 1996 η σύστασή της και η υπαγωγή της στο Υπουργείο Εσωτερικών, Δημόσιας Διοίκησης και Αποκέντρωσης. 'Εχει συντελέσει στην εφαρμογή μιας συντονισμένης δράσης, όχι μόνο για την αντιμετώπιση των εκτάκτων αναγκών, αλλά και για την πρόληψη και την προετοιμασία του κρατικού μηχανισμού και υατό το έδειξε η αντιμετώπιση των πλημμυρών αυτές τις ημέρες.

Η ολοκλήρωση των οργανωτικών μέτρων, που έχουν δρομολογηθεί, θα αποδώσει στη Χώρα ένα λειτουργικό σύστημα πολιτικής προστασίας, το οποίο, σε συνδυασμό με την υλοποίηση όλων αυτών των έργων, θα προστατεύσει τη Xώρα αποτελεσματικά τα επόμενα χρόνια από τις έκτακτες αυτές καταστάσεις.

Σας ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Ο κ. Κατσανέβας έχει το λόγο.

ΘΕΟΔΩΡΟΣ ΚΑΤΣΑΝΕΒΑΣ: Κύριε Πρόεδρε, τα δύο λεπτά 

Σελίδα 3020 

θα μπορούσαν να γίνουν τρία με την ευγενική ανοχή σας;

ΠΡΟΕΔΡΟΣ (Απόστολος Κακλαμάνης): 'Οχι, κύριε συνάδελφε, αυτό ορίζει ο Κανονισμός και σας παρακαλώ να τον σεβαστείτε.

ΘΕΟΔΩΡΟΣ ΚΑΤΣΑΝΕΒΑΣ: Μπορώ να έχω από την αρχή τα έξι δευτερόλεπτα;

ΠΡΟΕΔΡΟΣ (Απόστολος Κακλαμάνης): Εντάξει, κύριε συνάδελφε.

ΘΕΟΔΩΡΟΣ ΚΑΤΣΑΝΕΒΑΣ: Κύριε Πρόεδρε, κύριε Πρωθυπουργέ, πράγματι υπήρξε γρήγορη αντιμετώπιση πρόσφατα του κρατικού μηχανισμού και νιώθω και ικανοποιημένος απ'όσα μας είπατε σήμερα για το πρόγραμμα, για την αντιπλημμυρική προστασία.

'Ομως, δεν ξέρω αν είναι υπερβολικό να κάνω μία έκκληση και σε σας να κάνετε μία επίσκεψη προσωπικά για πολύ σύντομο χρονικό διάστημα στον Κηφισσό σήμερα, για να δείτε τα εγκλήματα που συντελούνται ενάντια στη φύση. Ασυνείδητοι επιχειρηματίες καταπατούν και σήμερα ακόμα -φυσικά υπάρχουν ευθύνες και από το παρελθόν- μπαζώνουν, δηλητηριάζουν το ρέμα, τα ρέματα, τα τελευταία που έχουν εναπομείνει με τη συνενοχή κάποιων δημόσιων λειτουργών με ελαστική συνείδηση. Βοηθάει ακόμα η σύγχυση αρμοδιοτήτων, η επικάλυψη, η αλληλοεπικάλυψη ανάμεσα στο ΥΠΕΧΩΔΕ, Οργανισμό της Αθήνας, Νομαρχίες, ΕΥΔΑΠ κ.λπ. Βέβαια έχει ευθύνες και η χαλαρότητα στην απονομή της δικαιοσύνης.

Θα σας δώσω στοιχεία, φωτογραφίες, με ντοκουμέντα, ονόματα, περιστατικά, καταστάσεις, τραγικές περιπτώσεις. Γνωρίζουμε και ονόματα δημόσιων λειτουργών ασυνείδητων. Φοβάμαι ότι ορισμένοι από αυτούς ακόμα και τώρα είναι υπεύθυνοι και πολύ δύσκολα θα μπορέσουμε να έχουμε λύσεις.

Παρόμοιοι βιασμοί της φύσης ασφαλώς παρατηρούνται και σε άλλες περιοχές της Χώρας, γι'αυτό και είχαμε τα πρόσφατα θύματα από τη νεροποντή. Η φύση εκδικείται τους βιαστές της, αλλά όταν περάσει το κακό όλα ξεχνιούνται. Μεταβαλλόμαστε σε μία κοινωνία της ανοχής, της συνενοχής, σε μια κοινωνία που οργίζεται μόνο προσωρινά και τηλεοπτικά.

Δυστυχώς, υπάρχουν υψηλά συμφέροντα και διαπλεκόμενες σχέσεις, που μόνο με μια ισχυρή παρέμβαση δική σας, κύριε Πρωθυπουργέ, θα μπορέσουν να αντιμετωπιστούν. Να πάρουμε τις μπουλντόζες και κύριε Πρόεδρε της Νέας Δημοκρατίας, να πάρετε και τη δική σας τη μπουλντόζα, να πάμε στον Κηφισό και να τελειώνουμε με όλους αυτούς τους εγκληματίες ενάντια στη φύση.

Υπάρχουν πολλά μέτρα που θα μπορούσαν να υλοποιηθούν πέρα από τις ποινές, τις αυστηρότατες κυρώσεις και στους καταπατητές, αλλά και στους συνεργούς δημόσιους λειτουργούς. Υπάρχουν και άλλα μέτρα, που στην ερώτησή μου εμπεριέχονται, όπως η προώθηση του προγράμματος της ΕΥΔΑΠ με την είσπραξη και του θεσμοθετημένου τέλους που παρακρατεί το Υπουργείο Οικονομικών και βέβαια η ενεργοποίηση του Υ.ΠΕ.ΧΩ.Δ.Ε. σε συνεργασία με τους άλλους φορείς.

Από αυτήν την υλοποίηση των εξαγγελιών που μας κάνατε σήμερα θα κριθούμε στο κρίσιμο μέτωπο της περιβαλλοντικής πολιτικής, που ασφαλώς και σαν πολιτικός φορέας και εσείς προσωπικά όπως είπατε και στη Σύνοδο Σοσιαλιστών στη Ρώμη, δείχνουμε ιδιαίτερη ευαισθησία. Σας ευχαριστώ.

Σας (Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Η Πρόεδρος της Κοινοβουλευτικής Ομάδας του Κ.Κ.Ε. κα Αλέκα Παπαρήγα έχει το λόγο.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας του Κ.Κ.Ε.): Κύριε Πρωθυπουργέ, δεν μας ικανοποίησε η απάντησή σας, διότι, πρώτον, καθήσατε στο σκαμνί του κατηγορουμένου τη νεροποντή. Εκεί αποδώσατε την κύρια αιτία των προβλημάτων.

Δεύτερον, αποδείχθηκε ότι ο τυφλοσούρτης που έχετε για τα μέτρα αντιμετώπισης των συνεπειών της πλημμύρας, δεν προσαρμόζεται πάντα και στις συγκεκριμένες καταστροφές και στις συγκεκριμένες ανάγκες. Διακόσιες χιλιάδες (200.000) δραχμές πρώτη αποζημίωση για την αντιμετώπιση των πρώτων αναγκών σε πολύ φτωχές λαϊκές οικογένειες, είναι ψίχουλα. 'Εχω υπόψη μου, ότι υπάρχουν αιτήματα για συγκεκριμένες κατηγορίες, τουλάχιστον για πεντακόσιες χιλιάδες (500.000) δραχμές).

Τρίτον, εξωραίσατε το περίφημο σχέδιο "ΞΕΝΟΚΡΑΤΗΣ" ή εν πάση περιπτώσει το σχέδιο αντιμετώπισης εκτάκτων αναγκών, που ήδη έχει κατηγορηθεί επίσημα και από αρμόδια χείλη, όπως από τον Αρχηγό της Πυροσβεστικής, ότι είναι ξεπερασμένο.

Το κυριότερο, όμως, πρόβλημα είναι ότι εμείς δεν βλέπουμε να ξεκινάει η Κυβέρνηση επί των ημερών της ένα ολοκληρωμένο έργο πρόληψης και πρόβλεψης, καταγραφής των πιθανών κινδύνων και συνεπειών από ανάλογα καιρικά φαινόμενα χαμηλότερα ή και πιο εντατικά.

Επιτέλους, θα παρθούν μέτρα; Θα καθήσουν στο σκαμνί του κατηγορουμένου οι βασικοί και πρωταίτιοι; Θα σας πω ένα παράδειγμα: Από το 1994 υπάρχουν υπομνήματα προέδρων της κοινότητας Εχίνου της Ξάνθης και των γειτονικών κοινοτήτων, γι' αυτό το έργο που ξεκίνησε ως έργο διαφημισμένο από τον κ. Αρσένη και τον κ. Εμφιετζόγλου, το γήπεδο, το οποίο έκλεισε ή περιόρισε ασφυκτικά την κοίτη του Εχίνου που αποτέλεσε και την αιτία εκτεταμένων καταστροφών στην περιοχή της Ξάνθης, όταν έγινε ανάλογη νεροποντή.

Για τις καταστροφικές συνέπειες αυτού του έργου, για το γεγονός ότι εδώ και πάρα πολλά χρόνια δεν έχει γίνει κανένα έργο στο Σπερχειό, για το γεγονός του μπαζώματος ρεμάτων στην περιοχή της Κορινθίας, υπάρχουν αντιδράσεις απο τις τοπικές αρχές.

Εδώ, λοιπόν, θα καθήσει κανείς στο σκαμνί του κατηγορουμένου, ή θα λέμε γενικά φταίνε τα άτομα και η έλλειψη ατομικής πρόβλεψης; Φταίει το κέρδος, φταίει η χρήση γης και αυτά τα φοβερά μπαζώματα. Πρέπει, λοιπόν, να παρθούν μέτρα διόρθωσης της κατάστασης και πρόληψης νέων και τέτοια μέτρα δεν ακούσαμε.

Πώς λειτουργούν οι υπηρεσίες; Αφήνονται ελεύθερες να κάνουν τη δουλειά τους, ή έρχεται η πολιτική ηγεσία του κάθε Υπουργείου που τις εμποδίζει; Εμείς τέτοιο σχέδιο ζητάμε -πρόληψης και καταγραφής- και πανελλαδικό και αποκεντρωμένο τοπικά. Αυτό δεν το βλέπουμε.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Συνασπισμού της Αριστεράς και της Προόδου κ. Νίκος Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρωθυπουργέ, για μία ακόμη φορά ειπώθηκαν μέτρα συνήθους χρήσεως και ανακοινώθηκαν απόψεις εξ αντιγραφής από τη μία περίπτωση στην άλλη. Το πρόβλημα δεν είναι να μιλάμε διαρκώς για την καταγραφή κι αποτίμηση, μετά τις καταστροφές, των συνεπειών. Το πρόβλημα είναι να μιλήσουμε κάποτε για σχεδιασμό, για προγραμματισμένη δράση και παρέμβαση, για έλεγχο και για ευθύνη.

Να επισημάνω χαρακτηριστικά, ότι αυτά που έχουμε πληρώσει κατά καιρούς ως Χώρα, για να ανορθώσουμε τις ζημιές απο τέτοια φυσικά φαινόμενα, είναι πολλαπλάσια εκείνων που θα είχαμε πληρώσει αν υπήρχε μία σχεδιασμένη δράση με ορίζοντα δεκαπενταετίας και εικοσαετίας.

Κύριε Πρωθυπουργέ, υπάρχει σοβαρό πρόβλημα ενιαίου φορέα διαχείρισης του υδάτινου πλούτου της Χώρας. Να τελειώνουν οι αντιδικίες μεταξύ ΥΠΕΧΩΔΕ και Υπουργείου Ανάπτυξης. Να υπάρξει παρέμβασή σας έτσι ώστε να απεμπλέξουμε αυτό το σοβαρό πρόβλημα από γραφειοκρατικές καθυστερήσεις.

Δώσατε, κύριε Πρωθυπουργέ, έμφαση στα αντιπλημμυρικά έργα. Ξέρετε ότι εκτελούνται μόνο κατά το ένα τρίτο τα προγραμματισμένα αντιπλημμυρικά έργα, προφανώς γιατί δεν είναι έργα βιτρίνας. Γνωρίζετε επίσης, ότι γι'αυτά τα τεχνικά έργα ισχύει η νοοτροπία ότι μια φορά γίνονται και είναι αιώνια. Η γέφυρα του Σπερχειού που έπεσε, κατασκευασμένη το 1920, δεν συντηρήθηκε ποτέ. Υπάρχει πρόβλημα ενιαίου φορέα συντήρησης των έργων, τα οποία ο κάθε φορέας διαχειρίζεται κατά περιοχή, που ορίζεται με φυσικά όρια κι όχι διοικητικά

Σελίδα 3021 

όρια.

Υπάρχει πρόβλημα, κύριε Πρωθυπουργέ, αποκεντρωτικού σχεδιασμού για την αντιμετώπιση αυτού του συγκεκριμένου προβλήματος, έτσι ώστε να πάψει η βαβυλωνία που εκδηλώνεται λόγου χάριν με κωμικοτραγικές καταστάσεις εδώ στην Αθήνα ΕΥΔΑΠ, ΥΠΕΧΩΔΕ, Δήμοι, Νομάρχες, η Μητροπολιτική Αθήνα χωρίς αρμοδιότητες. Είναι ανάγκη, λοιπόν, εκεί να υπάρξουν παρεμβάσεις και δράσεις.

Η επιστημονική γνώση είναι δεδομένη, έχει κατατεθεί και από το Τεχνικό Επιμελητήριο. Λείπει η πολιτική θέληση εκείνη, για την προώθηση τέτοιων παρεμβάσεων δεν είναι ποτέ εκείνη, που μπορεί να φέρνει αποτελέσματα.

Κύριε Πρωθυπουργέ, επίσης, δεν τηρείται από την Ελλάδα η κοινοτική οδηγία 85337 για την εκτίμηση των επιπτώσεων ορισμένων σχεδίων δημοσίων και ιδιωτικών έργων στο περιβάλλον, που επισημαίνεται από την αντίστοιχη οδηγία ότι είναι εντελώς ευκαιριακή.

Διαβάζω την αντίστοιχη διαπίστωση, η οποία λέει τα εξής: "Ελλάδα; Δεν ισχύει επί του παρόντος καμία επίσημη διάταξη, προετοιμάζονται δεσμευτικές ρυθμίσεις, περιστασιακή μόνο παρακολούθηση και εκ των υστέρων έλεγχος". Υπάρχει ακόμη, κύριε Πρωθυπουργέ...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του Προέδρου του Συνασπισμού της Αριστεράς και της Προόδου κ. Ν. Κωνσταντόπουλου).

Επιτρέψτε μου, κύριε Πρόεδρε, να μιλήσω για ένα λεπτό ακόμη.

ΠΡΟΕΔΡΟΣ (Απόστολος Κακλαμάνης): Φτάσατε τα τρία λεπτά. 'Εχετε το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, να κάνω και εγώ την υπέρβαση που έκαναν οι άλλοι.

ΠΡΟΕΔΡΟΣ (Απόστολος Κακλαμάνης): Ισοσταθμίζω τις υπερβάσεις.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Η Κοινοτική Οδηγία δεν τηρείται σε δυο τομείς:

Για Μελέτες, ρυθμίσεις έργα αντιπλημμυρικής προστασίας της ευρύτερης περιοχής. Δεύτερον, δεν τηρείται η Οδηγία στην ενσωμάτωση στο εθνικό δίκτυο της Χώρας της οριοθέτησης του πεδίου μελετών.

Στο Δεύτερο Κοινοτικό Πλαίσιο Στήριξης, δεν υπάρχει καμία δράση αντίστοιχη και οφείλετε να δώσετε μία εξήγηση, αν στο υπό αναθεώρηση σχέδιο που προγραμματίζετε, θα συμπεριλάβετε κάτι τέτοιο.

Τέλος, δεν απαντήσατε αν υιοθετείτε την πρόταση του Τεχνικού Επιμελητηρίου για το ειδικό ταμείο αντιμετώπισης των συνεπειών από τις καταστροφές χωρίς επιβάρυνση του Προϋπολογισμού. Τέλος, κύριε Πρωθυπουργέ, αναφερθήκατε στην υλοποίηση του νόμου του 1995 για την οργάνωση της πολιτικής προστασίας, αλλά επιτρέψτε μου να πω, ότι μέχρι και το καλοκαίρι του 1997, αυτή η αρμοδιότητα δεν θα έχει εξασφαλίσει ούτε εξοπλισμό, ούτε ολοκληρωμένη δομή και λειτουργία. Χαρτιά ανταλλάσσονται μεταξύ των διαφόρων υπηρεσιών, ακόμα.

ΠΡΟΕΔΡΟΣ (Απόστολος Κακλαμάνης): Ο κ. Πρωθυπουργός έχει το λόγο.

ΚΩΝΣΤΑΝΤΙΝΟΣ ΣΗΜΙΤΗΣ (Πρόεδρος της Κυβέρνησης): Κυρίες και κύριοι συνάδελφοι, προγραμματισμός υπάρχει, σχεδιασμός υπάρχει και αναφέρθηκα στην πρώτη μου παρέμβαση στο γεγονός, ότι και στο Κοινοτικό Πλαίσιο Στήριξης και στο Πρόγραμμα Δημοσίων Επενδύσεων, μέσα από τα περιφερειακά προγράμματα, προβλέπεται σειρά έργων και για το Σπερχειό και για την Ξάνθη και για αλλού, τα οποία αφορούν την αντιπλημμυρική προστασία.

Πρέπει, όμως, να συνειδητοποιήσουμε ότι το θέμα της αντιμετώπισης αυτών των καταστάσεων, δεν είναι μόνο ένα θέμα κυβέρνησης και κράτους, είναι ένα θέμα επίσης στάσης της κοινωνίας, θέμα νοοτροπίας η οποία υπάρχει, θέμα πρακτικής.

'Οσον αφορά π.χ. την Αττική, έχει διαπιστωθεί ότι έχουν μπαζωθεί ρέματα, ότι έχουν καταπατηθεί χείμαρροι, ότι έχουν γίνει παρεμβάσεις στο χώρο, οι οποίες αφορούν εκατοντάδες χιλιόμετρα. Δηλαδή, η απόσταση από την Αθήνα μέχρι τη Θεσσαλονίκη, είναι μία απόσταση, η οποία συγκρίνεται με την έκταση εκείνη, η οποία έχει παραμορφωθεί από τις πρωτοβουλίες των ιδιωτών. Είναι ένα θέμα, λοιπόν, κοινωνίας και γι'αυτό είναι υποχρέωση όλων να συμβάλλουμε στην τήρηση κανόνων και στην τήρηση συμπεριφορών, οι οποίες θα μπορούν να αντιμετωπίζουν τέτοιες έκτακτες καταστάσεις.

Και η κα Παπαρήγα επισημαίνει: "Μα, δεν έχουν καθήσει στο σκαμνί". Θέλω να επισημάνω, ότι πολλές φορές το Υ.ΠΕ.ΧΩ.Δ.Ε., πολλές φορές η Αστυνομία, αλλά βέβαια όχι στην έκταση που θα έπρεπε, έχει παρέμβει για να προλάβει τέτοιες πρακτικές και να προστατέψει το περιβάλλον. Αλλά, ταυτόχρονα και η κοινωνία έχει αμφίθυμες θέσεις απέναντι σε τέτοιες καταστάσεις, διότι διαμαρτύρεται με τις παρεμβάσεις, διαμαρτύρεται με την παρουσία της Αστυνομίας και θεωρεί λίγο πολύ δεδομένο ότι μπορούν να καταπατώνται αυτοί οι χώροι. Λοιπόν, με αφορμή αυτή τη συζήτηση, θέλω να τονίσω ότι είναι χρέος όλων -και κάνω σε όλους έκκληση- να βοηθήσουμε να αντιμετωπιστούν παρόμοιες καταστάσεις.

'Οσον αφορά το θέμα του πόρου, το θέμα του πόρου είναι ένα θέμα, το οποίο έχει εξετάσει η Κυβέρνηση, είναι ένα θέμα το οποίο θα μπορέσει ίσως μακροπρόθεσμα να αντιμετωπίσει. Αυτήν τη στιγμή, όμως, κρίνουμε ότι δεν μπορούμε να επιβαρύνουμε τον 'Ελληνα πολίτη με νέες υποχρεώσεις, όταν μάλιστα δεν τον επιβαρύνουμε για υποχρεώσεις, τις οποίες έχει η Πολιτεία απέναντι στην εθνική άμυνα και σε σχέση με την οικονομία.

Πιστεύουμε ότι πρέπει να υπάρχει αυτοσυγκράτηση στον πολλαπλασιασμό των επιβαρύνσεων των φορολογουμένων, ιδιαίτερα σε μία τέτοια δύσκολη φάση προσαρμογής. Υπάρχει η άποψη, όπως ακούστηκε από τον κ. Κωνσταντόπουλο, ότι δεν υπάρχουν περιβαλλοντικές μελέτες, ότι δεν γίνεται καμία προσπάθεια για να προστατευθεί το περιβάλλον, κατά την κατασκευή των έργων.

Δεν ξέρω, ποιά είναι τα κείμενα τα οποία αναφέρετε, κύριε Κωνσταντόπουλε, γιατί είναι κείμενα τα οποία ίσως δεν αφορούν την σημερινή κατάσταση. Θα σας είναι γνωστό ότι η Ελλάδα, -όπως το επισημαίνετε, -πράγματι είχε μια αρκετά μεγάλη καθυστέρηση, στο να επιβάλει σαν κανόνα για την κατασκευή κάθε έργου, την εξέταση των περιβαλλοντικών επιπτώσεων, ότι ο κανόνας αυτός πια ισχύει, ότι υπάρχουν μελέτες περιβαλλοντικών επιπτώσεων για κάθε έργο, ότι υπάρχει ακόμα δυσκολία στο χειρισμό αυτών των καταστάσεων και ότι ακριβώς, αυτή είναι η προσπάθεια της Χώρας, κάτι το οποίο εσείς και εμείς και πολλοί άλλοι θεωρούν αυτονόητο, να γίνει πραγματικότητα, δηλαδή να είναι αυτονόητο.

Για πάρα πολλές δεκαετίες δεν ήταν αυτονόητο, για πάρα πολλές δεκαετίες δεν υπήρχαν μηχανισμοί για την αντιμετώπιση τέτοιων θεμάτων, για πάρα πολλές δεκαετίες εθεωρείτο το περιβάλλον ως κάτι δευτερεύον, κάτι το οποίο δεν θα πρέπει να εξετάζεται. Βρισκόμαστε σε μία φάση αλλαγής, σε μια φάση προσαρμογής, πολύ καλά βρισκόμαστε σ' αυτή τη φάση και σ' αυτή την κατεύθυνση θέλουμε να δουλέψουμε.

Θέλω επίσης, κύριοι συνάδελφοι, να τονίσω -επειδή μίλησαν και για την ευθύνη όλων -ότι σε σχέση με τις καταστροφές, οι ίδιοι οι πολίτες έχουν επίσης ευθύνη, να παίρνουν όλα εκείνα τα απαραίτητα μέτρα, για να μειώνουν τις επιπτώσεις των καταστροφών, είτε με το να ασφαλίζονται για τέτοιες περιπτώσεις, είτε να τηρούν τους κανόνες της αντισεισμικής προστασίας, είτε να κατασκευάζουν τις εγκαταστάσεις τους, με τέτοιο τρόπο ώστε να προλαμβάνουν πλημμύρες.

Το Κράτος έχει ευθύνες για τα αίτια που έχει θέσει, αλλά είναι λάθος δρόμος αν πιστεύουμε ότι για ό,τι συμβαίνει, πρέπει αποκλειστικά και μόνο το κράτος να παρεμβαίνει. Αλίμονο αν ο πολίτης είναι ανεύθυνος, αλίμονο αν ο πολίτης δεν αναλαμβάνει πρωτοβουλίες.

Τέλος, θέλω να τονίσω ότι όλο αυτό το θέμα θέτει ένα μεγάλο πρόβλημα, το αν θα πρέπει να επενδύουμε και σε ποιό μέτρο για έκτακτες περιπτώσεις, για καταστροφές οι

Σελίδα 3022 

οποίες συμβαίνουν μια φορά στα τριάντα ή στα σαράντα χρόνια, όπως συνέβη αυτό στην Κορινθία.

Εμείς πιστεύουμε ότι είναι σωστό να γίνονται επενδύσεις για έκτακτα περιστατικά, όταν είναι να προληφθούν ζημιές σε ανθρώπους, δηλαδή όταν πρόκειται να απωλεσθούν ανθρώπινες ζωές, ότι είναι σωστό να προλαμβάνουμε έκτακτα περιστατικά, όταν έτσι προλαμβάνουμε μείζονες φυσικές καταστροφές, αλλά από εκεί και πέρα, χρειάζεται ένα μέτρο, στο πως θα αντιμετωπίσουμε με επενδύσεις τέτοιες καταστάσεις, για να μην επιβαρύνουμε υπέρμετρα την κοινωνία, με δαπάνες οι οποίες πιθανόν ποτέ δεν θα αποφέρουν τίποτα.

Κλείνοντας, θέλω να πω ότι πρέπει να έχουμε συνείδηση, ότι η φύση δεν δαμάζεται, ότι η φύση είναι ένα στοιχείο, το οποίο μπορεί να είναι κυρίαρχο στη ζωή μας. Και αυτό, μπορεί σε μία εποχή που η τεχνολογία κυριαρχεί να μας φαίνεται κάπως παράδοξο, αλλά εγώ θα έλεγα ότι είναι αρκετά παρήγορο, γιατί δείχνει ότι ζούμε σ' έναν κόσμο, ο οποίος δεν έχει αλλάξει στα βασικά του χαρακτηριστικά. Ευχαριστώ.

(Χειροκροτήματα από την Πτέρυγα του ΠΑΣΟΚ).

ΠΡΟΕΔΡΟΣ (Απόστολος Κακλαμάνης): Ακολουθεί η δεύτερη ημερήσια διάταξη με αριθμό 458/41/7.1.97 Επίκαιρη Ερώτηση του Προέδρου της Νέας Δημοκρατίας κ. Μιλτιάδη 'Εβερτ προς τον κύριο Πρωθυπουργό, σχετικά με την πρόσφατη συνέντευξη του Υπουργού Εθνικής 'Αμυνας για την πολιτική της Τουρκίας στο Αιγαίο, την ενημέρωση των Πολιτικών Κομμάτων, την υποβολή διαβημάτων στους Διεθνείς Οργανισμούς και τη Σύγκληση του Συμβουλίου Αρχηγών των Κομμάτων για την χάραξη ενιαίας εξωτερικής και αμυντικής πολιτικής.

Η ερώτηση του κ. 'Εβερτ έχει ως εξής:

"Σε συνέντευξή του ο Υπουργός Εθνικής 'Αμυνας, αναφέρει ότι η Τουρκία "προωθεί σήμερα συστηματικά πολιτικές ελεγχομένων κρίσεων στο Αιγαίο, μέσα από τις οποίες θέλει να δημιουργήσει τετελεσμένα, αλλάζοντας τις διεθνείς συνθήκες, τις συμβάσεις και τις ισορροπίες στην περιοχή. Η επιλογή αυτή γίνεται ακόμη πιο επικίνδυνη, διότι από το 1995 οι 'Ενοπλες Δυνάμεις της Τουρκίας καθιέρωσαν ως εθνικό συμφέρον την αλλαγή των συνόρων στο Αιγαίο και προετοιμάζονται στρατιωτικά προς αυτήν την κατεύθυνση".

Και προσθέτει: "Είναι προφανές γεγονός ότι η Τουρκία, μέλος του ΝΑΤΟ, έχει βάλει τα Επιτελεία της ως στόχο στρατιωτικών επιθέσεων την εδαφική κυριαρχία μιάς γειτονικής συμμάχου χώρας, προετοιμαζομένη μάλιστα γι'αυτό συστηματικά σε στρατιωτικό επίπεδο".

Η αποκάλυψη αυτή, όπως είναι διατυπωμένη, επιβεβαιώνει χωρίς καμία αμφιβολία τις προθέσεις της Τουρκίας. Προερχόμενη δε από τον Υπουργό Εθνικής Αμύνης είναι συνταρακτική.

Επισημαίνεται ότι η Αξιωματική Αντιπολίτευση και πιστεύω και οι Πρόεδροι των άλλων Κομμάτων δεν έχουν ενημερωθεί για τις πληροφορίες αυτές.

Επίσης είναι άγνωστο εάν έχει ενημερωθεί ο Πρόεδρος της Δημοκρατίας.

Ερωτάται ο Πρωθυπουργός: Γιατί δεν έχουν ενημερωθεί τα Πολιτικά Κόμματα και ενδεχομένως και ο Πρόεδρος της Δημοκρατίας;

Γιατί δεν έχουν γίνει τα αναγκαία διαβήματα προς τους Διεθνείς Οργανισμούς;

Γιατί τελικά, έστω και κάτω από αυτήν την αποκάλυψη, δεν συγκαλείται Συμβούλιο των Αρχηγών των Κομμάτων για να χαράξει μία μακροπρόθεσμη ενιαία εξωτερική και αμυντική πολιτική;".

Κυρίες και κύριοι συνάδελφοι, σύμφωνα με το άρθρο 129, παράγραφος 3, στην περίπτωση που ερώτηση, που απευθύνεται στον Πρωθυπουργό, δεν απαντάται από τον ίδιο αλλά από Υπουργό, ο Πρόεδρος της Κοινοβουλευτικής Ομάδας που υποβάλλει την ερώτηση μπορεί να αναπληρωθεί κατά τη συζήτηση από έναν από τους Αναπληρωτές του.

Ο Υπουργός Εθνικής 'Αμυνας κ. Τσοχατζόπουλος έχει το λόγο.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, ο Πρόεδρος της Αξιωματικής Αντιπολίτευσης, μπορώ να πω μετά βεβαιότητος, ότι γνωρίζει πλήρως την αλλαγή της επιθετικής στρατηγικής της Τουρκίας στο Αιγαίο, όχι μόνο διότι είχαμε τη δυνατότητα, στα πλαίσια μίας συνάντησης στο Υπουργείο Εθνικής Αμυνας με τον ίδιο και τον κ. Βαρβιτσιώτη, να τον ενημερώσω για την έκταση του εξοπλιστικού προγράμματος της Ελλάδος σε σχέση με το εξοπλιστικό πρόγραμμα της Τουρκίας, αλλά κυρίως διότι θυμάμαι την ομιλία του εδώ στη Βουλή πριν από ένα χρόνο περίπου, όταν συζητήσαμε τα γεγονότα στα 'Ιμια και ανέλυσε τους λόγους της επιθετικότητας της Τουρκίας, της στάσης της και την γενικότερη νέα επεκτατική στρατηγική την οποία ακολουθεί.

Η δική μου τοποθέτηση -στην οποία αναφέρεστε, κύριε Πρόεδρε- σε μία συνέντευξη, όπου έδωσα ένα επιπρόσθετο στοιχείο, ότι υπάρχει μία προσαρμογή και του στρατιωτικού αμυντικού δόγματος της Τουρκίας στο χώρο του Αιγαίου στα νέα δεδομένα, δεν είναι τίποτα άλλο παρά επιβεβαίωση αυτής της σταθερής επεκτατικής στρατηγικής που τα τελευταία δύο-τρία χρόνια εφαρμόζει πλέον η Τουρκία στην περιοχή του Αιγαίου, προσπαθώντας να διεκδικήσει την αλλαγή του status quo.

Αυτό είναι ένα γνωστό στρατηγικό στοιχείο της συμπεριφοράς της Τουρκίας. Λειτουργεί επομένως ως αποσταθεροποιητικός παράγων στην περιοχή και σε αυτό έχουμε εμείς την ευθύνη να απαντήσουμε με συγκεκριμένους τρόπους, διότι η Ελλάδα ως δύναμη ειρήνης, ασφάλειας και συνεργασίας στην περιοχή, η Ελλάδα ως χώρα, η οποία μέσα από την παρουσία και τη δράση της στην Ευρωπαϊκή 'Ενωση, στο ΝΑΤΟ, στη Δυτικοευρωπαϊκή 'Ενωση, έχει δεσμευθεί να προωθήσει τη σταθερότητα, την ασφάλεια και την ειρήνη στην περιοχή, δεν μπορεί παρά να αποκαλύπτει σταθερά και διαρκώς εκείνον που αποσταθεροποιεί τις ειρηνικές συνθήκες στην περιοχή της Ανατολικής Μεσογείου.

Εδώ, λοιπόν, στηρίζεται η δική μας ευθύνη. Η απάντηση είναι: Πρώτον στην ολοκληρωμένη ετοιμότητα των Ελληνικών Ενόπλων Δυνάμεων για την οποία μπορώ να σας διαβεβαιώσω. Δεύτερον στο αξιόμαχο και το αποτελεσματικό δια του συνεχούς νέου εξοπλισμού, όχι στη βάση ενός ανταγωνισμού με τους εξοπλισμούς της Τουρκίας, αλλά στη βάση επιλογής των κατάλληλων οπλικών συστημάτων, τα οποία θα μας διασφαλίσουν την επόμενη δεκαετία όλη εκείνη την αμυντική επάρκεια και την αποτελεσματικότητα σε ανταπάντηση, στοιχεία της οποίας είναι η πολιτική μας και Τρίτον να διασφαλίσουμε, μέσα από το εκπαιδευτικό μας πρόγραμμα, μέσα από την αλλαγή της δομής των Ενόπλων Δυνάμεων την ανάγκη να είμαστε, όχι μόνο ικανοποιητικοί σε αποτρεπτική δύναμη, έναντι οιασδήποτε απειλής, αλλά να διασφαλίσουμε και τον ευέλικτο τρόπο ανταπόδοσης έναντι οιασδήποτε επιθετικής ενέργειας από τη μεριά της Τουρκίας, ώστε να υπάρξει υψηλό κόστος σε οποιαδήποτε απόπειρα επιθετικής ενέργειας σε βάρος των κυριαρχικών δικαιωμάτων της Ελλάδας.

Με βάση λοιπόν αυτές τις συνισταμένες, κύριε Πρόεδρε, και κύριοι συνάδελφοι, θα ήθελα να τονίσω ότι η Ελλάδα βρίσκεται, τα τελευταία δύο χρόνια, σε μια φάση συγκρότησης, ολοκληρωμένης και σύγχρονης αμυντικής στρατηγικής, η οποία απαντά με σιγουριά και αποφασιστικότητα στην επιθετικότητα της Τουρκίας. Στηρίζεται στην αξιοποίηση του ρόλου της, ως δύναμη ειρήνης, σταθεροποίησης και συνεργασίας στην περιοχή, ως μέλος της Ευρωπαϊκής 'Ενωσης. Αποκαλύπτει και καταγγέλλει τον αποσταθεροποιητικό ρόλο της Τουρκίας και επομένως, οι όποιες μας πρωτοβουλίες και δράσεις σε πολιτικό επίπεδο, δεν κάνουν τίποτε άλλο παρά να επιβεβαιώνουν αυτό το χαρακτήρα της πολιτικής μας, γεγονός το οποίο επιβεβαιώθηκε πρόσφατα και στην περίπτωση της Κυπριακής Δημοκρατίας. 'Αλλωστε η Ελληνική Κυβέρνηση και η Κυπριακή Κυβέρνηση συμφώνησαν για την ακολουθούμενη τακτική, έτσι ώστε να αντιμετωπίσουμε και την πρόκληση, η οποία προς στιγμή δημιουργείται από την πλευρά της Τουρκίας, με μια σειρά υστερικών δηλώσεων της ηγεσίας της, γεγονός που επιβεβαιώνει την επιθετικότητα της Τουρκίας. 

Σελίδα 3023 

Είναι γνωστό μάλιστα ότι επανειλημμένα οι εκπρόσωποι της Αμερικάνικης Κυβέρνησης προσπαθούν να μαζέψουν αυτήν την επιθετικότητα της Τουρκίας.

Με αυτές τις απαντήσεις, κύριε Πρόεδρε, θεωρώ ότι πράξαμε αυτό το οποίο έπρεπε να κάνουμε ως Κυβέρνηση, συνεχίζοντας σταθερά μια ολοκληρωμένη αμυντική πολιτική στη βάση της εθνικής μας στρατηγικής.

ΠΡΟΕΔΡΟΣ (Απόστολος Κακλαμάνης): Ο Πρόεδρος της Νέας Δημοκρατίας κ.Μιλτιάδης 'Εβερτ έχει το λόγο.

ΜΤΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, οι δηλώσεις του Υπουργού Εθνικής 'Αμυνας στην εφημερίδα "ΤΑ ΝΕΑ", ήταν πράγματι συνταρακτικές και αποκαλυπτικές. Ούτε λίγο, ούτε πολύ, ο Υπουργός Εθνικής 'Αμυνας είπε, ότι από το 1995 οι 'Ενοπλες Δυνάμεις της Τουρκίας καθιέρωσαν ως εθνικό συμφέρον την αλλαγή των συνόρων του Αιγαίου και προετοιμάζονται στρατιωτικά προς αυτήν την κατεύθυνση και ότι έχει συγκεκριμένες πληροφορίες γι'αυτό το θέμα.

Αντιλαμβάνεσθε πόσο δραματική και σημαντική υπήρξε αυτή η αποκάλυψη. Και θα περίμενε κανείς ότι ο Πρωθυπουργός σήμερα θα επιβεβαίωνε τις πληροφορίες του Υπουργού 'Εθνικής 'Αμυνας και δεν θα ετρέπετο εις άτακτον φυγή, όπως έκανε. Αυτό σημαίνει ότι δεν αντέχει στο διάλογο, ότι εκθέτει όχι μόνο τον Υπουργό Εθνικής 'Αμυνας με την αποχώρησή του, διότι τον αφήνει μόνο να υπερασπιστεί τα όσα αποκάλυψε, αλλά εκθέτει και την ίδια την Ελλάδα.

Δεν πρόκειται να μπω επί της ουσίας του θέματος. Δεν θα απαντήσω. Αλλά αντιλαμβάνεσθε πόσο θίγεται αυτήν τη στιγμή το κύρος του Υπουργείου Εθνικής 'Αμυνας, του ίδιου του Υπουργού,αλλά και το κύρος της Ελλάδας. Τι θα πουν αύριο οι Τούρκοι;

Τόσο σοβαρή ήταν η δήλωση του κ. Τσοχατζόπουλου και τόσο σοβαρά τη λαμβάνουν υπόψη τους που ούτε καν εδέχθη ο κύριος Πρωθυπουργός να απαντήσει.

Αντιλαμβάνεσθε πόσο μεγάλη σύγχυση δημιουργείται στην κοινωνία και τι μεγάλη σύγχυση θα δημιουργηθεί αύριο το πρωϊ. Δεν γνωρίζουν τα Κόμμματα, δεν γνωρίζει ο Ελληνικός Λαός, τι ακριβώς συμβαίνει,ποιόν να πιστέψει; Τον κ. Τσοχατζόπουλο με τις αποκαλύψεις του ή να πιστέψει τον Πρωθυπουργό, ο οποίος με την αποχώρησή του έδωσε να δημιουργηθεί η εντύπωση ότι οι αποκαλύψεις αυτές δεν είναι σοβαρές;

Επισκεφθήκαμε, κύριε Πρόεδρε, τον κ. Τσοχατζόπουλο προ ολίγων ημερών στο Υπουργείο Εθνικής 'Αμυνας με τον κ. Βαρβιτσιώτη. Πράγματι μας έγινε μία εμπεριστατωμένη ανάλυση των συσχετισμών των εξοπλισμών Ελλάδος και Τουρκίας. Αλλά σε καμία περίπτωση δεν έγινε αναφορά αυτών των σχεδίων. Τα σχέδια αυτά τα πληροφορήθηκαν οι θεσμικοί παράγοντες, οι Αρχηγοί των Κομμάτων, το Κοινοβούλιο, η Βουλή των Ελλήνων από μία συνέντευξη. Και σας ερωτώ, αν είναι δυνατόν ποτέ να ασκηθεί εξωτερική και αμυντική πολιτική με αυτόν τον τρόπο που εμφανίζει η Κυβέρνηση.

Κύριε Πρόεδρε, είναι βέβαιο ότι η Νέα Δημοκρατία αρνείται να παρακολουθήσει την Κυβέρνηση στις μεγάλες μεταστροφές και τους μεγάλους συμβιβασμούς στα θέματα της εξωτερικής πολιτικής.

Και έχω πλέον αντιληφθεί και εγώ, αλλά και όλος ο Eλληνικός Λαός, γιατί αρνείται η Κυβέρνηση να προχωρήσει στη χάραξη μιας ενιαίας εθνικής, εξωτερικής και αμυντικής πολιτικής, με τη σύγκλιση των Αρχηγών των Κομμάτων, υπό την Προεδρία του Προέδρου της Δημοκρατίας.

Δεν το κάνει, γιατί η απόδειξη υπήρξε σήμερα. Μεταξύ της δεν μπορεί να συμφωνήσει στα θέματα των απειλών κατά της Ελλάδος, στη χάραξη μιας εξωτερικής πολιτικής. Και αυτό έχει αποδειχθεί επανειλημμένα -και πρόσφατα -και στα θέματα του Κυπριακού και των Ελληνοτουρκικών σχέσεων.

Γινόμαστε, κατ' αυτόν τον τρόπο, γελοίοι στο εξωτερικό. Αλλά αυτό αφορά την Κυβέρνηση και όχι την Αξιωματική Αντιπολίτευση, όχι τον Ελληνικό Λαό!

(Χειροκροτήματα από την Πλευρά της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο κύριος Υπουργός Εθνικής Αμύνης έχει το λόγο.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε της Νέας Δημοκρατίας, τα όρια της αντιπολιτευτικής σκοπιμότητας δεν μπορούν να ξεπερνιόνται αβασάνιστα, ακίνδυνα και ανεύθυνα!

Ο Ελληνας Πρωθυπουργός έχει εκφράσει στις προγραμματικές δηλώσεις της Κυβέρνησης, πολύ ξεκάθαρα ...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Γιατί έφυγε από τη Βουλή;

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ( Υπ. Εθνικής 'Αμυνας): Θα μου επιτρέψετε, κύριε Πρόεδρε, να συνεχίσω;

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, είναι ντροπή αυτό που γίνεται στο Κοινοβούλιο. Υποθέτω το καταλαβαίνετε και σεις. 

ΠΡΟΕΔΡΟΣ (Απόστολος Κακλαμάνης): Κύριε Υπουργέ, συγγνώμη.

Θα διαβάσω τη διάταξη του Κανονισμού, γιατί είναι χρέος δικό μου αυτό.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Επρεπε να μην την είχατε ορίσει να συζητηθεί. 'Επρεπε να μείνει ο Πρωθυπουργός. Προσβάλλει το Κοινοβούλιο και εκθέτει και την Ελλάδα.

ΠΡΟΕΔΡΟΣ (Απόστολος Κακλαμάνης): Είναι χρέος δικό μου. Σας παρακαλώ. Καθήστε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι ντροπή αυτό που έγινε σήμερα.

ΠΡΟΕΔΡΟΣ (Απόστολος Κακλαμάνης): Σας παρακαλώ. Δεν έχετε το λόγο. 

Κύριε Υπουργέ, ζητώ συγγνώμη. Θα συνεχίσετε μετά. 

Θα διαβάσω τη διάταξη αυτή, για να ξέρουμε όλοι, τι κάνουμε σ' αυτήν την Αίθουσα.

Συγγνώμη, αν μου επιτρέπετε.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Παρακαλώ, κύριε Πρόεδρε. Εξ άλλου πρέπει να λήξει αυτό το θέμα. 

ΠΡΟΕΔΡΟΣ (Απόστολος Κακλαμάνης): Ο Κανονισμός λέει ότι "Σε κάθε περίπτωση ο Πρωθυπουργός, μια φορά την εβδομάδα και σε δυο τουλάχιστον ερωτήσεις, που επιλέγει, απαντά ο ίδιος. Τον Πρόεδρος -όπως προανέφερα- Κοινοβουλευτικής Ομάδας, μπορεί να αναπληρώσει, κατά τη συζήτηση Επικαίρων Ερωτήσεών του, που απευθύνονται στον Πρωθυπουργό και δεν απαντώνται από τον ίδιο, ένας από τους αναπληρωτές του".

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ας μην το έγραφε στην ημερήσια διάταξη. 

ΠΡΟΕΔΡΟΣ (Απόστολος Κακλαμάνης): Παρακαλώ, μη με διακόπτετε, γιατί δεν είναι σωστό. Και το ξέρετε πολύ καλά, όσοι με διακόπτετε.

Χθές ειδοποίησα τον Πρόεδρο της Νέας Δημοκρατίας, κ. 'Εβερτ, ότι ο Πρωθυπουργός δεν θα απαντήσει σ' αυτήν την ερώτηση. Θα απαντήσει σε τρείς ερωτήσεις, που αφορούν τα θέματα για τις πλημμύρες. Και ότι το θέμα αυτό είναι κατ' εξοχήν του Υπουργού Εθνικής Αμύνης, εφ' όσον αφορά και δηλώσεις του για θέματα, που αναφέρονται στα ζητήματα, ακριβώς της αρμοδιότητάς του και ότι θα απαντήσει ο Υπουργός Εθνικής Αμύνης.

Και ειδοποίησα επ' αυτού τον κ. Εβερτ. Δεν μπαίνω στην ουσία, αλλά οφείλω να το πω αυτό το πράγμα, γιατί εαν σιωπώ, σημαίνει ότι δεν κάνω καλά τη δουλειά μου, σ' αυτή τη θέση.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, δεν είπατε αυτά τα πράγματα.

ΠΡΟΕΔΡΟΣ (Απόστολος Κακλαμάνης): Σε σας; Σας είπα, ότι δεν θα απαντήσει ο κύριος Πρωθυπουργός, αλλά ο κύριος Υπουργός Εθνικής Αμύνης.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Παρακαλώ, δεν μου είπατε αυτά. 

Σελίδα 3024 

 

Μου είπατε, ότι ενδεχομένως μπορεί να απαντήσει ο Υπουργός Εθνικής 'Αμυνας. Και σας είπα, από το τηλέφωνο και ξέρω τι λέω και μη με υποχρεώσετε να σας το αποδείξω...

ΠΡΟΕΔΡΟΣ (Απόστολος Κακλαμάνης): Ναι, ναι...

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): ... ότι σε ένα τόσο σοβαρό θέμα, όπου θίγεται η ασφάλεια της Χώρας, όπου ο Υπουργός Εθνικής 'Αμυνας ομιλεί για τουρκικό σχέδιο καταλήψεως Ελληνικού εδάφους, δεν είναι δυνατόν να μην απαντήσει ο Πρωθυπουργός. Και ότι θα λάβει την πρέπουσα απάντηση.

Το εθέσατε, ότι υπάρχει ως ενδεχόμενο και σας εκάλεσα να του επισημάνετε τις παρατηρήσεις μου. Ναι ή όχι; 

ΠΡΟΕΔΡΟΣ (Απόστολος Κακλαμάνης): Θα επιβεβαιώσω, ότι δεν συμφωνήσατε σε αυτό που σας είπα. Είπατε πως θα καταγγείλετε και δεν θυμάμαι ποιά άλλη φράση είπατε. Αλλά εγώ σας ενημέρωσα, ότι ο Πρωθυπουργός δεν θα απαντήσει.

Αν πρόκειται, κύριε Πρόεδρε, κάθε φορά, που επικοινωνούμε, να έρχεστε στην Αίθουσα και να αμφισβητείτε αυτά που λέμε, θα πρέπει να σας στέλνω σημειώματα και να μου απαντάτε εγγράφως!

Είναι πράγματα, τα οποία τιμούν το Κοινοβούλιο αυτά; Σας παρακαλώ.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, δεν σας πήρα εγώ τηλέφωνο. Με πήρατε εσεις.

ΠΡΟΕΔΡΟΣ (Απόστολος Κακλαμάνης): Ακριβώς, για να σας πω, να το γνωρίζετε. Εγώ σας πήρα λοιπόν, να σας πω, ότι ο Πρωθυπουργός, επειδή είναι θέμα του Υπουργού Εθνικής Αμύνης, δεν θα σας απαντήσει. Μου είπατε δεν συμφωνείτε και ότι θα το καταγγείλετε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Μου είπατε, κύριε Πρόεδρε, ότι "ενδεχομένως". Και σας επέστησα την προσοχή ...

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, δεν έχω λόγο να αντιδικώ. Μπορεί να είπα και ενδεχομένως.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Γιατί με διακόπτετε;

ΠΡΟΕΔΡΟΣ (Απόστολος Κακλαμάνης): Σας έδωσα το λόγο εγώ; Επιβεβαίωνω εν μέρει αυτό που είπατε...

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Μου απευθύνεστε και με ρωτάτε...

ΠΡΟΕΔΡΟΣ (Απόστολος Κακλαμάνης): Σας παρακαλώ.

Κύριε Πρόεδρε, δεν είναι σωστό, το να αντιδικεί καθένας που αντιδικεί με το Προεδρείο. Δε βοηθάει νομίζω τις συζητήσεις...

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, μην εκνευρίζεσθε.

ΠΡΟΕΔΡΟΣ (Απόστολος Κακλαμάνης): Εγώ εκνευρίζομαι; Σε τι εκνευρίζομαι;

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Μην εκνευρίζεσθε!

ΠΡΟΕΔΡΟΣ (Απόστολος Κακλαμάνης): Σας άκουσε η Αίθουσα πριν με τις κραυγές να μου απαντάτε. Εγώ εκνευρίζομαι;

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Μην εκνευρίζεσθε. Ευτυχώς υπάρχουν τα μικρόφωνα και ακούγονται οι κραυγές...

ΠΡΟΕΔΡΟΣ (Απόστολος Κακλαμάνης): Είπα λοιπόν, σας παρακαλώ!!

Νομίζω ότι οι άνθρωποι καλής πίστεως δεν ανατρέχουν ούτε στα μικρόφωνα ούτε στα Πρακτικά ούτε σε τίποτε άλλο. Μιλούν ευθέως ο ένας στον άλλον.

Σας λέγω, λοιπόν, ότι γι' αυτό που είπατε το "ενδεχομένως"- είναι ενδεχόμενο να σας είπα έτσι- διότι μπορεί ο Πρωθυπουργός να αλλάξει γνώμη και να έρθει. Σας προειδοποίησα όμως...

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):'Αρα, τώρα συμφωνούμε...

ΠΡΟΕΔΡΟΣ (Απόστολος Κακλαμάνης): ...για να γνωρίζετε ότι θεωρεί ότι είναι θέμα του Υπουργού Εθνικής Αμύνης και ας πούμε, ενδεχομένως, αφού επιμένετε, διότι εγώ δε θυμάμαι...

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Εγώ θυμάμαι πολύ καλά...

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, σας παρακαλώ.

Σας δηλώνω ότι του λοιπού θα σας απευθύνομαι εγγράφως για ό,τι πρόκειται. Βεβαίως! Είναι δυνατόν -ο Πρόεδρος της Βουλής με τον Αρχηγό της Αξιωματικής Αντιπολίτευσης πρέπει να μιλάει πολλές φορές την ημέρα- να τίθεται υπό αμφισβήτηση η καλή πίστη από τον έναν στον άλλον; Δεν μπορούμε να συνεργαστούμε έτσι. 

Σας είπα, λοιπόν, εάν το θέλετε έτσι, να το δεχτώ, δεν το θυμούμαι, αλλά εάν επιμένετε να το δεχτώ, ότι "ενδεχομένως", αφού εσείς έτσι το θέλετε, ο Πρωθυπουργός δε θα απαντήσει. Τι σημαίνει αυτό, ότι ετράπη εις φυγήν, όταν σας πληροφορεί, όταν σας ενημερώνει; Αλλά αυτά να τα πει η Κυβέρνηση, να μην τα πω εγώ.

(Θόρυβος, διαμαρτυρίας από την Πτέρυγα της Νέας Δημοκρατίας)

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, μπορώ να συνεχίσω...

ΠΡΟΕΔΡΟΣ (Απόστολος Κακλαμάνης):'Οταν σας ενημερώνει από πριν δια του Προέδρου της Βουλής, ότι δε θα απαντήσει ή ενδεχομένως δε θα απαντήσει;

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Με συγχωρείτε, κύριε Υπουργέ.

Κύριε Πρόεδρε, δε θέλω να υποβαθμίσω τη συζήτηση που προηγήθηκε για ένα σοβαρότατο θέμα, όπως είναι οι πλημμύρες.

Αντιλαμβάνεστε, όμως, ότι η καταγγελία του Υπουργού Εθνικής 'Αμυνας υπήρξε μοναδική, συγκλονιστική και αναφέρεται στην ασφάλεια, στην άμυνα της Χώρας, στην ακεραιότητα της Χώρας. Είναι αδιανόητο να πιστέψει κανείς- οποιονδήποτε ερωτήσετε- ότι σε ένα τέτοιο θέμα ο Πρωθυπουργός θα σηκωθεί να φύγει από την Αίθουσα. Αυτό είναι φυγή, όπως και να το κάνουμε.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Αυτό θα το κρίνει ο Πρωθυπουργός. Εγώ ως Πρόεδρος της Βουλής θα τον ψέξω, εάν αυτό που θα κάνει δεν είναι σύμφωνο με τον Κανονισμό. Εδώ, όμως, είναι σύμφωνο με τον Κανονισμό.

Εάν σε μία συνέντευξη του Υπουργού Εθνικής Αμύνης, ο Πρωθυπουργός έπρεπε να απαντήσει σε σας, που βάζετε ένα θέμα γι'αυτήν τη συνέντευξη και απαντάει ο ίδιος ο Υπουργός Εθνικής Αμύνης, αυτό είναι ένα θέμα που το κρίνει καθένας και εν πάση περιπτώσει σ'αυτό δεν παίρνω θέση επί της ουσίας.

Θα απαντήσει η Κυβέρνηση.

Ορίστε, κύριε Υπουργέ.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Κύριε Πρόεδρε, κύριοι συνάδελφοι, νομίζω ότι έγινε σαφές, όπως σας είπε ο Πρόεδρος του Κοινοβουλίου -είναι πάγια η διαδικασία- ο Πρωθυπουργός μπορεί να επιλέγει συγκεκριμένες ερωτήσεις και να αναθέτει τις απαντήσεις του σε συγκεκριμένους Υπουργούς.'Εχει ξαναγίνει το σημερινό γεγονός και επομένως, αδυνατώ να κατανοήσω...

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Σας εξέθεσε. Δεν το καταλαβαίνετε; 

ΦΟΙΒΟΣ ΙΩΑΝΝΙΔΗΣ: Το αντίθετο συμβαίνει.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Θα σας απαντήσω. Εσείς μιλήσατε, αφήστε να μιλήσουμε και εμείς.

Αδυνατώ, λοιπόν, να κατανοήσω γιατί ο Αρχηγός της Αξιωματικής Αντιπολίτευσης καταφεύγει στο θέμα της διαδικασίας. Εάν είναι εφικτό ή όχι.

(Θόρυβος- διαμαρτυρίες)

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριοι συνάδελφοι, μη διακόπτετε.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): 'Οταν πάει κανείς να δώσει τη μάχη επί των διαδικασιών, αυτό σημαίνει ότι επί της ουσίας έχει χάσει το

Σελίδα 3025 

παιχνίδι. Δεν έχει να πει πολλά και γι'αυτό καταφεύγει στις διαδικασίες. Αυτά λέει η κοινή λογική.

(Χειροκροτήματα από την Πτέρυγα του ΠΑ.ΣΟ.Κ.)

Επιτρέψτε μου, λοιπόν, να επανέλθω επί της ουσίας για να ξεκαθαρίσουμε το θέμα.

Πιστεύω ότι λογικά ο Πρωθυπουργός ανέθεσε στον Υπουργό Εθνικής 'Αμυνας, εφ' όσον εσείς χρησιμοποιείτε δική μου αναφορά, για να ρωτήσετε τον Πρωθυπουργό. Εάν έχετε κάτι να ρωτήσετε για την εθνική ασφάλεια της Χώρας τον Υπουργό Εθνικής 'Αμυνας, ορίστε, εδώ βρίσκεται, να τον ρωτήστε ευθέως.

Τί φυσιολογικότερο λοιπόν τούτου, από τη στιγμή που, όπως ξέρετε, ο Υπουργός Εθνικής 'Αμυνας δεν λειτουργεί αυτοτελώς...

ΗΛΙΑΣ ΒΕΖΔΡΕΒΑΝΗΣ: Είναι δύσκολο το έργο...

ΠΡΟΕΔΡΟΣ (Απόστολος Κακλαμάνης): Σας παρακαλώ.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Σας παρακαλώ, κύριε συνάδελφε!

Ο Υπουργός Εθνικής 'Αμυνας λειτουργεί στο πλαίσιο της ενιαίας κυβερνητικής πολιτικής.

Είπα, λοιπόν, ότι ο Πρωθυπουργός έχει καταθέσει στις προγραμματικές δηλώσεις τα στοιχεία και τους άξονες της εθνικής στρατηγικής.

Συγκεκριμένα δε, έχει ξεκαθαρίσει τον τρόπο με τον οποίο απαντούμε στην τουρκική επεκτατικότητα, προεδρεύοντας μάλιστα ο ίδιος στο ΚΥΣΕΑ, συμφώνησε και προώθησε το νέο εξοπλιστικό πρόγραμμα ύψους τεσσάρων τρισεκατομμυρίων δραχμών για το επόμενο πενταετές 1996-2000 και μάλιστα στους πρώτους δύο μήνες της νέας κυβερνητικής θητείας της Κυβέρνησης.

Υπήρξαν επίσης μία σειρά από συσκέψεις στα κυβερνητικό επίπεδο, στις οποίες ξεκαθαρίστηκε η εθνική μας πολιτική, τόσο στο θέμα της άμυνας, όσο και των μεγάλων εξωτερικών θεμάτων, τα οποία μας απασχολούν, είτε αυτό είναι το Κυπριακό είτε η παρέμβαση στη Διακυβερνητική Συνδιάσκεψη.

Επομένως, κύριε Αρχηγέ της Αξιωματικής Αντιπολίτευσης, επί της ουσίας δεν έχετε να πείτε τίποτα. Ανησυχία ή έκπληξη δεν μπορείτε να επικαλεσθείτε, διότι, σας είπα, παρέπεμψα στα δικά σας λόγια, που καταγγείλατε την επιθετικότητα της Τουρκίας, εδώ μέσα στην Αίθουσα και μάλιστα με χαρακτηρισμούς τους οποίους δε θέλω να επαναλάβω.

Επομένως, γι' αυτόν το λόγο, δεν έχετε δικαίωμα εσείς να λέτε "όταν υπάρχει ένα τέτοιο στοιχείο". Μα, επιβεβαιώνει μία πολιτική την οποία ασκούμε όλα τα Κόμματα μαζί. Την ίδια πολιτική ασκείτε και σεις, την ίδια κι εμείς, την ίδια και τα άλλα Κόμματα απέναντι στην επιθετικότητα της Τουρκίας και στην προσπάθεια να αλλάξει το status quo στο Αιγαίο και να λειτουργήσει ως αποσταθεροποιητικός παράγοντας.

Δε νομίζω να ανησυχείτε, μην τυχόν, επιβεβαιώνοντας ο Υπουργός Εθνικής 'Αμυνας αυτή την επιθετικότητα, με κάποιο επιπρόσθετο στοιχείο, το οποίο υπάρχει και το οποίο, εν πάση περιπτώσει ο καθένας μπορεί να το προμηθευτεί και το γνωρίζετε -διαβάστε τα περιοδικά, στα εγχειρίδια τα οποία κυκλοφορούν γύρω υπάρχει συγκεκριμένη αναφορά σε όλα αυτά τα νέα στοιχεία μετά το 1995- ότι εμείς συμβάλλουμε σε μία ένταση του πολεμικού κλίματος. Εμείς είμαστε η ελληνική δύναμη. Εμείς δεν προκαλούμε και δε διεκδικούμε αυτήν τη στιγμή. Είμαστε, όμως, αποφασιστικοί, ανυποχώρητοι, δεν πρόκειται να αποδεχθούμε αλλαγή του status quo, ενδυναμώνουμε τις 'Ενοπλες Δυνάμεις, διασφαλίζουμε στο ακέραιο την αποτελεσματική της απάντηση ανά πάσα στιγμή και γι' αυτό είμαστε σίγουροι, ήρεμοι και βέβαιοι.

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Υπουργέ, ολοκληρώστε.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπ. Εθνικής 'Αμυνας): Καμία προσπάθεια προς αυτήν την κατεύθυνση δε θα τολμήσει να επιχειρήσει η Τουρκία όσο είμαστε δυνατοί, όσο είμαστε αποφασισμένοι, όσο υπάρχει εθνική στρατηγική την οποία σε διακομματική βάση μπορούμε να τη στηρίξουμε.

Ευχαριστώ, κύριε Πρόεδρε.

(Χειροκροτήματα από την Πτέρυγα του ΠΑ.ΣΟ.Κ.)

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, σας παρακαλώ το λόγο. 

ΠΡΟΕΔΡΟΣ (Απόστολος Κακλαμάνης): Δεν υπάρχουν περιθώρια.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Επί διαδικαστικού θέματος.

ΠΡΟΕΔΡΟΣ (Απόστολος Κακλαμάνης): Ορίστε, επί του Κανονισμού, ευχαρίστως, έχετε το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, αυτά που ακούσθηκαν εδώ είναι πρωτόγνωρα. Εις μεν...

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε 'Εβερτ. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Παρακαλώ, κύριε Πρόεδρε. Αφήστε με να ολοκληρώσω. Γιατί παρεμβαίνετε; 

ΠΡΟΕΔΡΟΣ (Απόστολος Κακλαμάνης): Επί του Κανονισμού σας δίνω το λόγο και λέτε αυτά που ελέχθησαν. Εν πάση περιπτώσει, συνεχίστε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Δεν έχετε υπομονή.

ΠΡΟΕΔΡΟΣ (Απόστολος Κακλαμάνης): 'Εχω και πολλή υπομονή, σας πληροφορώ. Νομίζω ο καθένας το καταλαβαίνει και σεις το καταλαβαίνετε πάντοτε. Απλώς, όταν αφορά εσάς το ξεχνάτε. 'Οταν με βλέπετε απέναντι άλλων, με κατανοείτε. 'Οταν είναι για σας, το ξεχνάτε. Κι έτσι κάνει κάθε συνάδελφος εδώ μέσα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, ο κύριος Υπουργός Εθνικής 'Αμυνας, αλλά και εσείς, είπατε ότι ο Πρωθυπουργός δεν απαντά, διότι το θέμα αναφέρεται ειδικώς στα θέματα τα εθνικά, στα θέματα τα αμυντικά. Μα, όταν έγιναν οι ερωτήσεις για τα ρέματα, ήταν αρμοδιότητα του Πρωθυπουργού και δεν ήταν αρμοδιότητα του κ. Λαλιώτη; Γιατί δεν απήντησε ο κ. Λαλιώτης;

ΕΛΕΝΗ ΑΝΟΥΣΑΚΗ: Θα απαντήσει σε μένα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Τότε, υπό αυτήν την έννοια, θα έπρεπε και ο κ. Λαλιώτης να πάρει το λόγο και να απαντήσει. Και σας ερωτώ, διότι εδώ υπάρχει θέμα ουσίας σοβαρότατο και εσείς με την πολιτική σας εμπειρία θα το καταλάβετε. Μας παρακολουθούν τα δίκτυα της τηλεοράσεως, μας παρακολουθεί σήμερα με αυτή τη συζήτηση που έγινε εδώ όλος ο κόσμος. Ο Πρωθυπουργός απαντά για μία μεγάλη βιβλική, πράγματι, καταστροφή, αλλά δεν απαντά για την εθνική καταστροφή, για την οποία μας προειδοποιεί ο Υπουργός Εθνικής 'Αμυνας και τρέπεται σε φυγή. 

Αντιλαμβάνεσθε, τι έγινε επί της ουσίας σήμερα στην Αίθουσα αυτή;

Εν πάση περιπτώσει, να ξεκαθαρίσουμε, εάν είναι κάθε φορά να δημιουργείται η πολιτική ότι, όπου θέλει απαντά ο Πρωθυπουργός στους Αρχηγούς των Κομμάτων και όπου δεν μπορεί να απαντήσει, αισθάνεται αδύναμος να απαντήσει, να απαντούν τα θύματα οι Υπουργοί, αντιλαμβάνεσθε ότι έτσι δεν μπορεί να γίνει αυτή η συζήτηση σε επίπεδο Πρωθυπουργού και των Αρχηγών των Κομμάτων. Και επιφυλασσόμεθα πλέον εάν θα κάνουμε άλλες ερωτήσεις, ναι ή όχι.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, σε ό,τι αφορά τη διαδικασία και τον Κανονισμό και όχι την ουσία, αν και ο κύριος Πρόεδρος μίλησε επί της ουσίας κυρίως, μέσω του διαδικαστικού, εγώ θα δώσω την απάντηση.

Η διάταξη αυτή ψηφίστηκε και από εσάς και από το Κόμμα που σήμερα, δια του Αρχηγού του, διαμαρτύρεται. Τονίζω, ότι ο Πρωθυπουργός απαντά σε δύο τουλάχιστον ερωτήσεις, που επιλέγει ο ίδιος. Αν αυτό θα το αντιστρέψουμε και θα επιβάλλουμε -παρά τον Κανονισμό- να απαντά στις ερωτήσεις που εμείς θέλουμε -με τα δικά μας κριτήρια- να απαντήσει, αυτό εγώ δεν το καταλαβαίνω.

ΓΕΡΑΣΙΜΟΣ ΓΙΑΚΟΥΜΑΤΟΣ: Η εθνική άμυνα δεν είναι "δικό μας κριτήριο", κύριε Πρόεδρε.

Σελίδα 3026 

 

ΠΡΟΕΔΡΟΣ (Απόστολος Κακλαμάνης): Δεύτερον, ο κύριος Πρωθυπουργός, πράγματι, εχθές ανακοίνωσε αυτό που εγώ διαβίβασα στον κ. 'Εβερτ. Προσπαθώ να λειτουργώ με προσοχή πάντοτε, για να μη δημιουργούνται προβλήματα και παρεξηγήσεις. Αυτός είναι ο ρόλος του Προέδρου. Εάν ο Πρόεδρος γράφει επί λέξει ό,τι θα πει και ό,τι του απήντησαν, καταλαβαίνετε ποιο θα είναι το επίπεδο της λειτουργίας μας.

Μίλησα, λοιπόν, στον Πρόεδρο της Νέας Δημοκρατίας για τον Πρωθυπουργό. Επιμένει ότι είπα "ενδεχομένως". 'Ισως να άφησα ένα ενδεχόμενο και καλά θα έκανα, αν είναι έτσι. Κατόπιν αυτού, μάλιστα, του είπα "κατά τον Κανονισμό, μπορεί κάποιος άλλος να απαντήσει στον Υπουργό αντί για εσάς" και τον ρώτησα πάνω σ' αυτό. Ο κ. 'Εβερτ μπορεί να επέλεγε να μην αναπτύξει ο ίδιος την ερώτηση ή να έλεγε αυτό που μου είπε τώρα, που και άλλες φορές έχει λεχθεί, για το τι θα γινόταν, αν δεν ερχόταν. Κάποια Παρασκευή έλειπε ο Πρωθυπουργός στο εξωτερικό. Και ο κ. Κωνσταντόπουλος το έχει πει. Εάν λείπει ο Πρωθυπουργός, δε θα κάνουμε αυτή την ερώτηση. 'Αλλωστε και το Κόμμα της Νέας Δημοκρατίας είχε προτείνει άλλη ερώτηση για τον πρώτο κύκλο. Γι' αυτό χρειάστηκε να ρωτήσω τα Κόμματα αν θα κάνουν τις ερωτήσεις αυτές.

Θα μπορούσε ο κ. 'Εβερτ να μου πει "μου είπατε αυτό, εγώ είπα ότι δε θα συζητήσω την ερώτησή μου και ο Πρωθυπουργός έμεινε μέχρι το τέλος της συνεδριάσεως". 'Εχει δικαίωμα να απαντήσει σε όλες τις ερωτήσεις. Ο Κανονισμός τον υποχρεώνει να απαντήσει μόνο σε δύο ερωτήσεις.

Κύριοι συνάδελφοι, εγώ για άλλη μια φορά, λέω ότι λυπάμαι. Θέλω να με βοηθήσετε όλοι, κυρίως όσοι έχετε πείρα και όσοι ηγείσθε παρατάξεων. Δεν είναι δυνατόν να διαπιστώνω κάθε ημέρα, από την Κυβέρνηση και από την Αντιπολίτευση, παράπονα.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο επί του Κανονισμού.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε, έχετε το λόγο επί του Κανονισμού. Εσείς έχετε πείρα πενήντα ετών. Ποια είναι η διάταξη που παρεβιάσθη, αφού ζητάτε το λόγο επί του Κανονισμού;

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οταν ομιλούμε επί του Κανονισμού, δε σημαίνει ότι παρεβιάσθη διάταξη. Επί του Κανονισμού, απλώς, θέλω να μιλήσω, χωρίς να μπω στην ουσία.

ΠΡΟΕΔΡΟΣ (Απόστολος Κακλαμάνης): Ο αιτιόμενος πρόβλημα Κανονισμού, αναφέρει και τη διάταξη που παρεβιάσθη. Εσείς είσαστε εδώ πενήντα χρόνια.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ο Πρόεδρος δεν εμποδίζει τους Βουλευτές να πουν δύο λέξεις, κύριε Πρόεδρε. 

Δεν υπάρχει καμία αμφιβολία ότι ο Πρωθυπουργός έχει δικαίωμα να απαντήσει ή να μην απαντήσει σε μια ερώτηση. Κανείς δε θα αρνηθεί αυτό του το δικαίωμα. Αυτό που συνέβη, όμως, σήμερα ήταν, ότι είχε γραφτεί για να απαντήσει ο Πρωθυπουργός. Ο Πρωθυπουργός απήντησε σε άλλες ερωτήσεις -ήταν παρών- και έφυγε την ώρα που ήρχετο αυτή η ερώτηση. 'Ετσι, έδωσε την εντύπωση ότι δεν ήθελε να απαντήσει επί μιας ερωτήσεως, που αναφέρεται σ' ένα μεγάλο εθνικό θέμα.

Ο όλος χειρισμός της υποθέσεως αυτής, από πλευράς διαδικασίας, ήταν άτοπος, διότι, τελικά, νομίζω ότι βλάπτει το συμφέρον του 'Εθνους αυτό το οποίο έγινε σήμερα.

ΠΡΟΕΔΡΟΣ (Απόστολος Κακλαμάνης): Εγώ νομίζω, κύριε Πρόεδρε, ότι από πλευράς διαδικασίας είναι απολύτως πιστός στην τήρησή της ο Πρωθυπουργός με αυτό που έκανε. Από εκεί και πέρα, πρέπει να υπάρχει καλή πίστη μεταξύ μας και για κάθε τι που θα κάνει κανείς να μην κρίνεται κατ' αυτόν τον τρόπο. Σε μια άλλη συζήτηση, για παράδειγμα, μπορεί εσείς να βγείτε από την Αίθουσα και να πουν "ο κ. Μητσοτάκης έφυγε καθ' όν χρόνο μιλούσαν για το τι έκανε η Κυβέρνησή του στο εθνικό θέμα".

Δεν είναι έτσι, λοιπόν, τα πράγματα, κύριε Πρόεδρε, και το ξέρετε πολύ καλά. Ο Πρωθυπουργός έκανε χρήση του δικαιώματός του. Δεν απήντησε μόνο σε δύο ερωτήσεις, απήντησε και στις τρεις ερωτήσεις που απευθύνονταν στο θέμα αυτό από τους Αρχηγούς των Κομμάτων και στο θέμα που αφορούσε την ερώτηση του κ. 'Εβερτ, σύμφωνα με αυτά που είχα ήδη προειδοποιήσει τον κ. 'Εβερτ, νομίζω ότι έκανε αυτό που εδικαιούτο να κάνει και δεν αιφνιδίασε κανέναν.

Φυσικά εγώ δε θεωρώ ότι ο Πρωθυπουργός ετράπη εις φυγήν μέσα από αυτήν την Αίθουσα του διαλόγου και της συζητήσεως.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Εις άτακτον φυγή.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του ΠΑ.ΣΟ.Κ. έχει το λόγο. Δεν έχετε, όμως, επί του Κανονισμού το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, έχετε δίκιο σε όλα όσα είπατε για τον Κανονισμό, αλλά επειδή δεν σας άκουσαν οι άλλες πλευρές, να πω μόνο μία φράση. Ο Πρωθυπουργός, προφανώς εκτιμώντας ότι η ερώτηση έχει αφορμή τη συνέντευξη του Υπουργού Αμύνης, από ευαισθησία προς το συνεργάτη του, άφησε σε εκείνον τη δυνατότητα να απαντήσει. 'Οχι ότι ετράπη εις φυγήν.

ΠΡΟΕΔΡΟΣ (Απόστολος Κακλαμάνης): Καλώς, κύριε Ιωαννίδη.

ΘΕΟΔΩΡΟΣ ΚΑΤΣΑΝΕΒΑΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): 'Εληξε το θέμα. Μιλάμε εκτός Κανονισμού.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κωνσταντόπουλε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Θέλω να μιλήσω επί του Κανονισμού και να παραβιάσω αυτή τη σχετική διαδικασία...

ΠΡΟΕΔΡΟΣ (Απόστολος Κακλαμάνης): Πέστε ευθέως, λοιπόν, τι θέλετε να πείτε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Θέλω ευθέως, επειδή διαρκεί η διαδικασία και έχει φύγει από τη συζήτηση αυτών των επικαίρων ερωτήσεων, να θέσω υπόψη σας και δι'υμών στον κύριο Υπουργό Εθνικής 'Αμυνας, τον παριστάμενο, ένα θέμα ουσίας. Τελειώνοντας την ανάπτυξη των απόψεών του ο κύριος Υπουργός Εθνικής 'Αμυνας είπε, ότι αυτό είναι το πλαίσιο της αμυντικής πολιτικής στα πλαίσια μίας εθνικής στρατηγικής, την οποία και συλλογικά η Κυβέρνηση δεν έχει καμία αντίρρηση να επεξεργαστεί με τα άλλα Κόμματα.

Επειδή η Κυβέρνηση αρνείται τη συγκρότηση Συμβουλίου Εξωτερικής Πολιτικής, αλλά και συσκέψεων υπό τον Πρόεδρο της Δημοκρατίας σε επίπεδο πολιτικών Αρχηγών, προκειμένου να συζητήσουμε...

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, κρατείστε το πρώτο θετικό στοιχείο και μην επεκτείνεστε στο αρνητικό. Σας είπε, λοιπόν, ότι είναι στη διάθεσή σας, συλλογικό να το επεξεργαστείτε. Εγώ αυτό το θετικό κρατώ και από εκεί και πέρα δε νομίζω, ότι πρέπει να συζητούμε σήμερα τα θέματα αυτά.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Κύριε Πρόεδρε, μην καταστρέφεται η διαδικασία.

ΠΡΟΕΔΡΟΣ (Απόστολος Κακλαμάνης): Σας παρακαλώ, μην επιμένετε. Μιλάτε για την ουσία.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Ο κύριος Υπουργός Εθνικής 'Αμυνας προτίθεται να εισηγηθεί την συγκρότηση σύσκεψης πολιτικών Αρχηγών και Συμβουλίου Εξωτερικής Πολιτικής;

ΠΡΟΕΔΡΟΣ (Απόστολος Κακλαμάνης): Δεν είναι αυτό το θέμα μας αυτή τη στιγμή. Κάντε μία ερώτηση για να σας απαντήσει με τη διαδικασία αυτή.

Σελίδα 3027 

 

Επίκαιρες Ερωτήσεις Δευτέρου Κύκλου.

Πρώτη είναι η με αριθμό 538/20-1-1997 επίκαιρη ερώτηση της Βουλευτού του Πανελληνίου Σοσιαλιστικού Κινήματος κας Ελένης Ανουσάκη, προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τις καταστροφές που προκλήθηκαν από τις πρόσφατες πλημμύρες στις περιοχές Κορινθίας, Φθιώτιδας και Κηφισού, τις πιθανές κακοτεχνίες στα αντιπλημμυρικά έργα, την αποζημίωση των πληγέντων κ.λπ.

Η ερώτηση της κας Ανουσάκη έχει ως εξής:

"Με μεγάλη θλίψη και οδύνη παρακολουθήσαμε χθες τις πρωτοφανείς καταστροφές που προκλήθηκαν στην Κορινθία και τη Φθιώτιδα από τη θεομηνία και οι οποίες δυστυχώς είχαν και ανθρώπινα θύματα. Η καταρρακτώδης χθεσινή βροχή προκάλεσε, όμως, πανικό και στους κατοίκους της Αθήνας, οι οποίοι με τρόμο έβλεπαν την επικίνδυνη άνοδο της στάθμης του Κηφισού και όλοι βέβαια θυμόμαστε τις πλημμύρες και την καταστροφή που έπαθαν οι συνοικίες της Αθήνας πριν από λίγα χρόνια.

Ερωτάται ο κ. Υπουργός και θα πρέπει να λάβω άμεση απάντηση:

Ποιες είναι οι εταιρείες που ανέλαβαν το συγκεκριμένο έργο και αν έχει γίνει έλεγχος κατά την κατασκευή του; Και αν ναι, ποιες είναι οι κακοτεχνίες του έργου που προκαλούν κάθε φορά την υπερχείληση του ποταμού;

Ποιος θα αποζημιώσει τους πολίτες που επλήγησαν από τη θεομηνία ή μήπως για άλλη μία φορά θα ζητήσουμε να "πληρώσει το μάρμαρο" ο απλός πολίτης;"

Ο Υπουργός Περιβάλλοντος, Χωροταξίας και Δημοσίων 'Εργων κ. Λαλιώτης έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Κύριε Πρόεδρε, η κα Ανουσάκη με την ερώτησή της θέτει ένα σημαντικό θέμα, ένα θέμα ζωτικής σημασίας, που έχει σχέση με το σχεδιασμό και την εκτέλεση αντιπλημμυρικών έργων.

Σε ό,τι αφορά το γενικό σχεδιασμό και τις παρεμβάσεις της Πολιτείας, νομίζω ότι ήταν ευτυχής συγκυρία που σήμερα ήταν ο Πρωθυπουργός στην Αίθουσα και με αφορμή επίκαιρες ερωτήσεις άλλων συναδέλφων, έκανε αναλυτική αναφορά στο σχεδιασμό και στις παρεμβάσεις της Κυβερνήσεως.

Επειδή η κα Ανουσάκη εντοπίζει το θέμα στον Κηφισό, εγώ θα ήθελα να σας πω τα εξής: Σε ό,τι αφορά τις εργολαβίες. Πλημμύρισε η υπόγεια διάβαση. Αυτό το έργο ήταν άρτιο και ολοκληρωμένο. Σωστά, σύμφωνα με τις προδιαγραφές, αντέδρασε με το σύστημα ασφαλείας του. Το πρόβλημα δεν το είχε αυτό καθ' αυτό το έργο της υπόγειας διάβασης, το οποίο έχει παραδοθεί στην κυκλοφορία. Το πρόβλημα δημιουργήθηκε από έργα, τα οποία βρίσκονται υπό κατασκευή πριν απο τη διάβαση. Ακριβώς γι' αυτόν το λόγο, θεωρώ ότι ήταν και είναι αναγκαίο να διασαφηνισθούν οι συνθήκες του προβλήματος.

'Εδωσα εντολή στο Σώμα Επιθεωρητών των Δημοσίων 'Εργων, να διερευνήσουν τα εκτελούμενα και τα περαιωμένα έργα στη συγκεκριμένη περιοχή, που κατακλύστηκε από τα νερά του Κηφισού. Και αφού γίνει αποτίμηση και καταγραφή, να αποδοθούν και ευθύνες.

Κάτι που έχει σχέση με τον Κηφισό: Ο Κηφισός είναι ενιαίος. Ξεκινάει από όλους τους δήμους πάνω απο τη Νέα Ιωνία και τελειώνει με την εκβολή του στο Φαληρικό Δέλτα. Ακριβώς γι' αυτόν το λόγο, επειδή θεωρούμε ότι είναι αναγκαίο ο Κηφισός να αντιμετωπισθεί ενιαία, γίνονται αντιπλημμυρικά έργα μετά τη Νέα Ιωνία, που ο προϋπολογισμός τους ανέρχεται περίπου στα πενήντα δισεκατομμύρια δραχμές. Και πάνω από τη Νέα Ιωνία, έχει εκπονηθεί και έχει εκδοθεί προεδρικό διάταγμα προστασίας του Κηφισού. Και όταν λέμε προστασίας του Κηφισού, εννοούμε για μία έκταση δεκατριών χιλιάδων στρεμμάτων. Βεβαίως η προστασία δεν είναι αφηρημένος λόγος. Πρέπει να είναι συγκεκριμένος λόγος. Ακριβώς γι' αυτόν το λόγο το Υ.ΠΕ.ΧΩ.Δ.Ε. έχει αναλάβει δράση και πιστεύουμε ότι οφείλει να αναλάβει δράση και η τοπική αυτοδιοίκηση, κυρίως η νομαρχιακή αυτοδιοίκηση που έχει την ευθύνη, την αρμοδιότητα εφαρμογής της πολεοδομικής και οικιστικής νομοθεσίας.

Σε κάθε περίπτωση, για τα συγκεκριμένα που ανέφερε ο κ. Κατσανέβας και έκανε αναφορές και ο Πρωθυπουργός, το Υ.ΠΕ.ΧΩ.Δ.Ε. αναλαμβάνει δράση για την εκκαθάριση της υποθέσεως που λέγεται Κηφισός.

Θα κατεδαφισθούν όλα τα παράνομα κτίσματα και θα διευθετηθεί η κοίτη του Κηφισού και θα εφαρμοσθεί το προεδρικό διάταγμα διά πυρός και σιδήρου. Αυτή είναι η δέσμευσή μου.

ΘΕΟΔΩΡΟΣ ΚΑΤΣΑΝΕΒΑΣ: Σε ποιο διάστημα;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Τις επόμενες ημέρες θα εγκατασταθούν μηχανήματα, μπουλντόζες ακριβώς για να γίνει αυτή η δουλειά. Προκαλώ, όμως και την Τοπική Αυτοδιοίκηση και τη Νομαρχιακή Αυτοδιοίκηση να ανταποκριθεί θετικά στις ευθύνες που έχει.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Η κα Ανουσάκη έχει το λόγο.

ΕΛΕΝΗ ΑΝΟΥΣΑΚΗ: Με κομμένη την ανάσα παρακολουθήσαμε τη στάθμη του Κηφισού να πλημμυρίζει. 'Εγιναν ζημιές ανυπολόγιστες, παραδοθήκαμε στο έλεος του Κηφισού, δύο χρόνια μετά το προεδρικό διάταγμα που έχει εκδοθεί, κύριε Υπουργέ. Ο Κηφισός είναι μία βόμβα που απειλεί την πρωτεύουσα. Δεν υπάρχουν όρια που οι Βουλευτές πρέπει να ενδιαφέρονται. Είναι πολύ σημαντικό που σήμερα και Αρχηγοί Κομμάτων και Βουλευτές είχαμε το ίδιο θέμα. Ο στόχος μας είναι να καταγγείλουμε τα οικονομικά συμφέροντα που νέμονται την περιοχή, να σταματήσουμε αυτούς τους "αυθαιρετοαεριτζήδες", αυτούς που μπαζώνουν τον Κηφισό. Πρέπει να πάμε σε μία κοινωνία πολιτών.

Πραγματικά τιμώ το έργο του κ. Λαλιώτη -και συνήθως δε γίνονται δημόσια αυτές οι δηλώσεις- γιατί έχει ανθρώπινη ευαισθησία και σαν στέλεχος του ΠΑ.ΣΟ.Κ. αλλά και σαν Υπουργός. 'Ετσι, λοιπόν, πρέπει να παραδεχθούμε ότι όλα όσα είπε γίνονται -και αυτός είναι ο στόχος σας- να τους εμποδίσουμε θα πρέπει να βρεθούν οι φόρμες, να κλείσουμε τα παραθυράκια του νόμου. Γιατί υπάρχει ένας νόμος, υπάρχει ένα προεδρικό διάταγμα και "κλατς" διευκολύνσεις, παραθυράκια για να βοηθήσουμε. Μπαζώνουν την κοίτη συνέχεια.

'Οποιος είχε πάει λίγο πριν τη νεροποντή και μετά απ' αυτή και όποιος πάει τώρα θα δει επιχωματώσεις. Εμείς καταλαβαίνουμε, τι θέλει να κάνει το Υπουργείο. 'Εδωσε το χρονοδιάγραμμα ο κύριος Πρωθυπουργός. Να μας πείτε, όμως, κύριε Λαλιώτη, τι θα κάνετε "γι'αυτούς τους αεριτζήδες", γι'αυτούς που δε σέβονται ούτε την ίδια τους τη ζωή. Γι'αυτούς η ζωή είναι τάλιρα που εξαργυρώνουν. Πάρα πολύ σωστά το είπε ο κ. Κατσανέβας.

Υπάρχουν, όμως, εταιρείες που δεν κάνουν σωστά το έργο τους. Τι θα κάνουμε; Θα γίνει μια ΕΔΕ και ξαφνικά θα πούμε, δεν πειράζει, βάλτε τους ένα πρόστιμο; 'Εχει καταστραφεί όλη η Αττική. Δεν ξέρω, τι μέτρα πρέπει να λάβουμε. Αυτοί που έκαναν τα λάθη δεν πρέπει να ξαναπάρουν έργα. Πιστεύω ότι κωλυσιεργούν χρόνια για να μη γίνει τίποτα.

Ε, λοιπόν, εμείς θα αποδείξουμε ότι με τη συνοχή μας, με την επιμονή μας και με την υπομονή μας, που έχει πια ξεχειλίσει, μπορούμε να σταματήσουμε αυτό το ξέφραγο αμπέλι. Υπάρχουν πολλές σχετικές παροιμίες που θα μπορούσαμε να πούμε.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Ο κύριος Λαλιώτης έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Κύριε Πρόεδρε, θεωρώ ότι είναι πολύ σημαντική στιγμή για τη Βουλή. Οι Βουλευτές επιδεικνύουν την κοινωνική τους ευθύνη και την περιβαλλοντική τους ευαισθησία και προσπαθούν να θέσουν το δάκτυλο επί τον τύπο των ήλων. Βεβαίως και η Κυβέρνησή μας έχει δώσει δείγματα γραφής ως προς την κοινωνική ευθύνη και την περιβαλλοντική ευαισθησία, αλλά και για τη δέσμευσή της να δρα και να μη νομοθετεί απλώς.

Το προεδρικό διάταγμα δεν έχει τρύπες και παραθυράκια. Χρειάζεται εφαρμογή και η εφαρμογή θα πρέπει να γίνει από όλους εκείνους που έχουν την αρμοδιότητα να εφαρμόσουν 

Σελίδα 3028 

την πολεοδομική νομοθεσία. Και επειδή δε θέλω να υπάρχει καμία επίκληση ανευθυνοϋπευθύνων, θα κατοχυρωθεί και θα συγκροτηθεί ειδικός ενιαίος φορέας διαχείρισης για τον Κηφισό. Για μένα αποτελεί τίτλο τιμής το ότι υπέγραψα αυτό το προεδρικό διάταγμα. Και αποτελεί μεγαλύτερο τίτλο τιμής ότι προσπαθώ μέσα σε αντίξοες συνθήκες να εφαρμόσω αυτό το προεδρικό διάταγμα. 'Εχουμε προσφύγει αρκετές φορές στη Δικαιοσύνη και δυστυχώς έχουν αθωωθεί άνθρωποι που μπαζώνουν και ακόμη γιατί έχουμε ειδοποιήσει τις νομαρχίες και τις αστυνομικές αρχές αλλά δεν υπάρχει η εγρήγορση, η ετοιμότητα και η παρέμβαση.

Αυτό που γίνεται τώρα, γίνεται επειδή θεωρώ ότι είναι χρέος όλων μας Κυβέρνησης, Νομαρχιακής και Τοπικής Αυτοδιοίκησης αλλά και πολιτών γιατί παίζει πολύ σημαντικό ρόλο ο σύλλογος προστασίας του Κηφισού -είναι προς τιμήν του- με κοινή δράση να προστατεύσουμε τον Κηφισό.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Δεύτερη επίκαιρη ερώτηση δευτέρου κύκλου είναι η με αριθμό 543/21.1.1997 της Βουλευτού της Νέας Δημοκρατίας κας Μαριέττας Γιαννάκου-Κουτσίκου προς τους Υπουργούς Μεταφορών και Επικοινωνιών και Εθνικής 'Αμυνας, σχετικά με τις προθέσεις της Κυβέρνησης να προχωρήσει στην έκδοση των προεδρικών διαταγμάτων διοίκησης, διαχείρισης, ιδιοκτησιακού καθεστώτος και προσφοράς υπηρεσιών των δικτύων καλωδιακής τηλεόρασης, την εφαρμογή των κανόνων δεοντολογίας στις παρεχόμενες υπηρεσίες του Internet, την κατοχύρωση του απορρήτου της ηλεκτρονικής αλληλογραφίας κ.λπ.

Η επίκαιρη ερώτηση της κας Γιαννάκου έχει συνοπτικώς ως εξής:

"Οι νέες μορφές τηλεπικοινωνίας διευρύνουν τις δυνατότητες παροχής ηλεκτρονικών υπηρεσιών κάθε είδους. Διευκολύνεται πλέον η ίδρυση νέων τραπεζών πληροφοριών, εταιρειών παροχής πρόσβασης στο Internet και των σχετιζόμενων με αυτό υπηρεσιών ενεργητικής ή παθητικής καλωδιακής τηλεόρασης αλλά και ευρύτερης εκμετάλλευσης των δυνατοτήτων των δορυφορικών επικοινωνιών.

Παράλληλα, όμως, οι φορείς παροχής παρομοίου είδους υπηρεσιών συνιστούν εν δυνάμει κέντρα εξουσίας που ασκούν επιρροή στο κοινωνικό σύνολο. Προτείνουν και απορρίπτουν πρότυπα και αξίες ορίζοντας ένα επιθυμητό ή πολιτιστικό πλαίσιο για την κοινωνία μας.

Επιπλέον τίθενται και θέματα που αφορούν στην ποιότητα των παρεχομένων υπηρεσιών και κυρίως στην προστασία του ιδιώτη-καταναλωτή από τις αυθαιρεσίες ή την ασυνέπεια των ασχολουμένων με τις νέες αυτές μορφές επιχειρηματικής δράσης.

Υπό το φως αυτών των εξελίξεων ερωτώνται, ο Υπουργός Επικοινωνιών και Μεταφορών και ο Υπουργός Εθνικής 'Αμυνας:

Πότε προτίθεται η Κυβέρνηση να προχωρήσει στην έκδοση των προβλεπομένων από το ν. 2328 προεδρικών διαταγμάτων για τη ρύθμιση των σχετικών με τη διοίκηση, διαχείριση, ιδιοκτησιακό καθεστώς και προσφορά υπηρεσιών των δικτύων καλωδιακής τηλεόρασης εγκαίρως, ώστε να αποφευχθεί το δυσάρεστο προηγούμενο της θεσμικής αναρχίας που παρατηρήθηκε στο χώρο του ραδιοφώνου;

Αν έχουν υποβληθεί προτάσεις εφαρμογής κανόνων δεοντολογίας σχετικά με τις παρεχόμενες προς τους καταναλωτές υπηρεσίες στον τομέα του Ιnternet. Διευκρινίζεται εδώ ότι το ερώτημα δεν αφορά σε μορφές προληπτικής ή κατασταλτικής λογοκρισίας.

Πώς και πότε προτίθεται η Κυβέρνηση να κατοχυρώσει νομικά την προστασία του απορρήτου της ηλεκτρονικής αλληλογραφίας (E-Mail), στο πλαίσιο μιας ευρύτερης, αλλά και αναγκαστικής εκ των πραγμάτων ερμηνείας του άρθρου 19 του Συντάγματος.

Γιατί κωλυσιεργεί η Κυβέρνηση ως προς την προώθηση και εφαρμογή του δορυφορικού προγράμματος "HELLAS - SAT", αν θα συμμετάσχει στο πρόγραμμα "COSMO", αν έχει διερευνηθεί η δυνατότητα χρηματοδότησης από την Ε.Ε. και αν η Χώρα μας θα προχωρήσει τουλάχιστον στην κατοχύρωση των απαιτούμενων συχνοτήτων λειτουργίας στη Διεθνή 'Ενωση Τηλεπικοινωνιών.

Αν έχει μελετηθεί η προοπτική ενσωμάτωσης, στο εθνικό αμυντικό σχεδιασμό δορυφορικών συστημάτων, με την ανάλογη υποδομή και τις συνεπαγόμενες επιπτώσεις στα εξοπλιστικά προγράμματα".

Ο Υπουργός Μεταφορών κ. Καστανίδης έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Ευχαριστώ, κύριε Πρόεδρε.

Η κυρία συνάδελφος, με την επίκαιρη ερώτησή της, θίγει πολλά σημαντικά ζητήματα, τα οποία φοβούμαι ότι στον ελάχιστο χρόνο τον οποίο διαθέτουμε δεν μπορούν να απαντηθούν με ολοκληρωμένο τρόπο και επάρκεια. Ωστόσο θα επιχειρήσω να σας δώσω μία εικόνα:

Πρώτα απ' όλα, σ' ό,τι έχει σχέση με το ιδιοκτησιακό καθεστώς, καθώς και τη διαχείριση της καλωδιακής τηλεόρασης και της προσφοράς υπηρεσιών της. Πράγματι, από τον ν. 2328 προβλέπεται η έκδοση σχετικού προεδρικού διατάγματος που να ρυθμίζει αυτούς τους τομείς. Δεν προχωρήσαμε στην έκδοση του σχετικού προεδρικού διατάγματος, γιατί τον τελευταίο καιρό εκφράστηκαν ορισμένες -θα τις χαρακτήριζα- όψιμες αντιρρήσεις από την Ευρωπαϊκή Επιτροπή, σχετικά με το αν θα πρέπει κατ' αποκλειστικότητα να ανατεθεί στον Ο.Τ.Ε. η διαχείριση της καλωδιακής τηλεόρασης, της υποδομής για την καλωδιακή τηλεόραση.

Συνεπώς, επιθυμούμε πρώτα να υπερβούμε, αυτές τις αντιρρήσεις. Δεν αποδίδουμε, όμως και ιδιαίτερη σημασία στο χρόνο της εκδόσεως του προεδρικού διατάγματος, για το λόγο ότι οι υποδομές καλωδιακής τηλεόρασης, που μέχρι σήμερα έχουν εγκατασταθεί στην Ελλάδα, είναι πολύ περιορισμένες. Αφορούν κυρίως το φρούριο της Κέρκυρας και την Αθήνα, για λόγους προστασίας του παραδοσιακού περιβάλλοντος.

Βεβαίως, πρέπει να σας πω, ότι ετοιμάζουμε με πολύ συστηματικό τρόπο την ανάπτυξη ενός πιλοτικού προγράμματος του Ο.Τ.Ε. στη Μύκονο, καθώς επίσης και την εγκατάσταση καλωδίου οπτικών ινών, που θα μας βοηθήσει στην εγκατάσταση της καλωδιακής τηλεόρασης και που αφορά τα μεγάλα αστικά κέντρα, ώστε να δώσουμε τη δυνατότητα περίπου σε διακόσιες χιλιάδες συνδρομητές να έχουν αργότερα τη δυνατότητα χρήσης αυτών των υποδομών.

Σχετικά μ' αυτούς που παρέχουν υπηρεσίες "INTERNET", κανείς από αυτούς που σήμερα παρέχουν τις υπηρεσίες αυτές δεν έχει κάνει πρόταση για την έκδοση συγκεκριμένου κώδικα δεοντολογίας. Παρ' όλα αυτά, στα πλαίσια του ν. 2246, με πρόταση του Υπουργείου Μεταφορών και Επικοινωνιών, έχουμε εκδόσει από τον Ιούλιο του 1995 προεδρικό διάταγμα, το οποίο θεσπίζει κανόνες δεοντολογίας γενικά για την άσκηση τηλεπικοινωνιακών δραστηριοτήτων. 

Μετά, όμως, τα δραματικά γεγονότα του Βελγίου, στο τελευταίο συμβούλιο επικοινωνιών, στις 28 Νοεμβρίου, πήραμε απόφαση και εκδώσαμε ψήφισμα, το οποίο δίνει συγκεκριμένες εντολές και θεσπίζει συγκεκριμένους κανόνες δεοντολογίας, προκειμένου να μην προσφέρονται στους χρήστες τέτοιων δικτύων αρνητικές υπηρεσίες.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

Τελειώνω, κύριε Πρόεδρε.

Υποθέτω, ότι στην επόμενη φάση θα μου δοθεί η ευκαιρία να πω περισσότερα.

ΠΡΟΕΔΡΟΣ (Απόστολος Κακλαμάνης): Πριν δώσω το λόγο στην κα Γιαννάκου ήθελα να υπενθυμίσω -γιατί θα κατέβω από την 'Εδρα- ότι την προσεχή Δευτέρα, που είναι η μέρα ελέγχου της Νέας Δημοκρατίας, θα συνεχισθεί η συζήτηση του φορολογικού νομοσχεδίου. Θα γίνουν, δηλαδή, οι επίκαιρες ερωτήσεις, αλλά μετά θα μπούμε αμέσως στη συζήτηση του νομοσχεδίου. Είμαστε σύμφωνοι επ' αυτού όλοι και το γνωρίζουμε όλοι. Τα Κόμματα το γνωρίζουν.

Κατά συνέπεια, είμαστε όλοι σύμφωνοι ότι τη Δευτέρα, μετά τις επίκαιρες ερωτήσεις, θα αρχίσουμε το φορολογικό, αντί του Κοινοβουλευτικού Ελέγχου.

Σελίδα 3029 

 

Η κα Κουτσίκου έχει το λόγο.

ΜΑΡΙΕΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Υπουργέ, είναι γεγονός ότι η ερώτηση χρειάζεται περισσότερο από τον προβλεπόμενο χρόνο για να απαντηθεί. Θέλω όμως να τονίσω σχετικά με την καλωδιακή τηλεόραση, ότι είναι και ένας τρόπος για να επιλέγει κανείς τι θέλει πραγματικά να έχει και μέσω αυτού τελικά να ρυθμιστεί και το ζήτημα των πνευματικών δικαιωμάτων σε σχέση με τη σημερινή ιδιωτική τηλεόραση. Δεν είναι δυνατόν να μην μπορεί κανείς να επιλέγει. Ο πολίτης πρέπει να πληρώνει και να αγοράζει αυτό που θέλει και επομένως και τα κανάλια που θέλει,και τα κανάλια οφείλουν να μη λειτουργούν μέσα σε θολά νερά. Είμαστε η μόνη Χώρα στην οποία υπάρχουν τέτοιες απαράδεκτες συνθήκες λειτουργίας. Και αυτό δείχνει και το γενικό πολιτικό σύστημα πώς λειτουργεί.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Θέλω δύο παρατηρήσεις να κάνω ακόμα: Γιατί ο Ο.Τ.Ε. απέκλεισε από το πρόγραμμα ΟΤΕ-ΝΕΤ τη Θράκη; Ναι μεν λειτουργεί σε συνθήκες ανταγωνισμού αλλά έχει το περιθώριο ως κρατική επιχείρηση εντέλει να κάνει και ορισμένα πράγματα που είναι έξω από το πολύ κλασσικό εμπορικό ενδιαφέρον. Θα ήθελα μια απάντηση επ' αυτού.

Το δεύτερο είναι -να επανέλθω- σ' αυτό που αρχίσατε να λέτε σχετικά με το "INTERNET" και το "USENET" όπου παρέχονται πληροφορίες και μηνύματα, που αφορούν θέματα από την πολιτική μέχρι τους fαns της Μαντόνα και βεβαίως βρίθουν πληροφοριών για την παιδική πορνεία. Αυτά εννοείτε ως γεγονότα Βελγίου, υποθέτω. Λοιπόν, εκεί πράγματι χρειάζονται κανόνες δεοντολογίας.

Και το τελευταίο κύριε Υπουργέ: Υπάρχει το θέμα των δορυφόρων της Τουρκίας το "TURK-SAT" που είναι επτά δορυφόροι τηλεπικοινωνιακοί και ένας τηλεπισκοπηκός. Εμείς δεν έχουμε κάνει τίποτε σ'αυτό τον τομέα, όπως φαίνεται, δεν έχει προγραμματιστεί τίποτε και τέλος δεν έχει προχωρήσει το πρόγραμμα "COSMO", το πρόγραμμα Ελλάδος-Ιταλίας και Ισπανίας, στο οποίο είχαν επενδυθεί πολλές ελπίδες. Τι θα κάνουμε στον τομέα εθνικής αμύνης; Παρότι δεν είσθε ο άμεσα αρμόδιος,, υποθέτω ότι θα έχετε πάρει την απάντηση από το Υπουργείο Εθνικής Αμύνης. Θα προσέφερε τεράστιες δυνατότητες το ζήτημα αυτό στην εθνική μας άμυνα και μάλιστα στην κατάσταση που βρισκόμαστε σήμερα, γιατί το θέμα των επικοινωνιών είναι από τα πιο κρίσιμα τη σημερινή εποχή, αφού όπως ξέρουμε όλοι καλά, τεράστια σημασία στην εθνική άμυνα έχουν οι μικροί ευέλικτοι στρατοί, τα σύγχρονα όπλα, αλλά κυρίως οι πληροφορίες και οι επικοινωνίες. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω, ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα τρεις μαθητές και ένας συνοδός-δάσκαλος από το Β' Τοσίτσειο Δημοτικό Σχολείο, το Β' Τμήμα.

(Χειροκροτήματα από όλες τις Πτέρυγες).

Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπ. Μεταφορών και Επικοινωνιών): Θα ήθελα να πω, κύριε Πρόεδρε, ότι ακριβώς επειδή έχουμε διαβλέψει τους κινδύνους χρήσεως του "INTERNET", αποφασίσαμε στα πλαίσια της κοινής δράσης μας στο Συμβούλιο των Υπουργών Επικοινωνιών, πολύ σκληρά μέτρα -είμαι στη διάθεσή σας, κυρία Κουτσίκου, να σας δώσω τον κατάλογο των μέτρων αργότερα, γιατί αν το κάνω τώρα, εξανεμίστηκαν αμέσως τα δύο λεπτά- όπως επίσης έχουμε συναποφασίσει ότι την επόμενη περίοδο, τους επόμενους μήνες, θα συναντηθούμε σε τεχνοκρατικό και πολιτικό επίπεδο στη Γερμανία, για να εξειδικεύσουμε ακόμα περισσότερο τους μηχανισμούς ασφαλείας που θα αποτρέπουν τη διακίνηση κακών πληροφοριών μέσω του "INTERNET".

Για τον ΟΤΕ-ΝΕΤ πρέπει να σας πω σχετικά με το ευαίσθητο θέμα που θίξατε, ότι ξεκίνησε πριν απο λίγο καιρό. Δεν αποκλείουμε απολύτως τίποτα στα πλαίσια της εμπορικής δραστηριότητάς του. Απλώς χρειάζεται το δίκτυο να ολοκληρωθεί και με δράσεις που θα αφορούν και εθνικά ευαίσθητες περιοχές.

Σε ό,τι έχει σχέση με τα δορυφορικά προγράμματα, θέλω να σας ενημερώσω ότι αποφασίσαμε κάποια στιγμή -και ορθά- να σταματήσουμε τη μοναχική μας πορεία για την ανάπτυξη του "HELLAS-SAT" και επιτύχαμε πριν από λίγους μήνες, με ευθύνη αυτού που σας ομιλεί κοινό πρόγραμμα με την Κύπρο, με την υπογραφή πρωτοκόλλου συνεργασίας. 'Ετσι ενοποιούμε τις προσπάθειες για τον "HELLAS-SAT" και τον "CYPRUS-SAT".

Για την ώρα συμφωνήθηκε η Τράπεζα Αναπτύξεως της Κύπρου, και η Ιονική Αναπτύξεως να ερευνήσουν την αγορά και μόλις προσδιοριστούν οι παράμετροι από την έρευνα αυτή, θα υπάρξουν συγκεκριμένες αποφάσεις που αφορούν και τη χρηματοδότηση από την Ευρωπαϊκή 'Ενωση. Ελπίζω ότι θα είμαστε έτοιμοι σε σύντομο χρονικό διάστημα.

Να σας πληροφορήσω επίσης, αλλά χωρίς να θέλω να δώσω για προφανείς λόγους λεπτομέρειες, ότι υπάρχουν ήδη κοινές αποφάσεις των Υπουργείων Μεταφορών και Εθνικής 'Αμυνας για δορυφορικά προγράμματα. Ευχαριστώ πολύ.

ΠΡΟΕΔΡΕΥΩΝ (Νικόλαος Κατσαρός): Τρίτη στην ημερήσια διάταξη του δευτέρου κύκλου είναι η με αριθμό 540/20.1.1997 επίκαιρη ερώτηση του Βουλευτή του Κ.Κ.Ε. κ. Ευστρατίου Κόρακα προς τον Υπουργό Εμπορικής Ναυτιλίας, σχετικά με τις απεργιακές κινητοποιήσεις των ναυτεργατών και τη λήψη των αναγκαίων μέτρων για την επίλυση των προβλημάτων τους.

Η ερώτηση του κ. Κόρακα συνοπτικώς έχει ως εξής: "Βαρύτατες είναι οι ευθύνες της Κυβέρνησης για τον τρόπο με τον οποίο αντιμετωπίζει την απεργία των ναυτεργατών. Αντί να σκύψει πάνω στα οξύτατα προβλήματά τους, (καλπάζουσα ανεργία, απαράδεκτη οργανική σύνθεση πλοίων, πολύ χαμηλές συντάξεις, επιδείνωση της ιατροφαρμακευτικής περίθαλψης, νέα φορολογικά βάρη, ανασφάλιστα πλοία, κίνδυνος κατάργησης το καμποτάζ), που η επίλυσή τους αποτελεί όρο επιβίωσης του κλάδου, χρησιμοποιεί όλα τα μέσα για να "σπάσει" την απεργία.

Συγκεκριμένα:

Προσπαθεί να φέρει σε αντιπαράθεση ορισμένες ομάδες "φορτηγατζήδων" και "αγροτών", που τους χρησιμοποιεί σαν "τάγματα εφόδου".

Συκοφαντεί συστηματικά το δίκαιο αγώνα των ναυτεργατών, επικαλούμενη τα όποια προβλήματα μεταφοράς δημιουργούνται, τη στιγμή που η ίδια είναι απόλυτα υπεύθυνη, αφού αρνείται να ικανοποιήσει τα δίκαια αιτήματα των απεργών.

Χρησιμοποιεί το λιμενικό, τους βατραχάνθρωπους και τα ΜΑΤ για να τρομοκρατήσει τους απεργούς, λες και είναι η αστυνομία των εφοπλιστών.

Μετατρέπει το λιμενικό σε απεργοσπαστικό μηχανισμό και το βάζει να φορτώνει παράνομα τα πλοία -ενώ αυτό είναι αποκλειστική δουλειά των ναυτεργατών -και να επιτρέπει την απόπλευσή τους χωρίς το αναγκαίο προσωπικό και τα απαραίτητα μέτρα ασφαλείας.

Απειλεί με τηλεσίγραφα, συλλήψεις, επιστρατεύσεις κ.λπ. με στόχο να κάμψει το φρόνημα των απεργών και να πετύχει τη βίαιη διακοπή της απεργίας.

Ερωτάται ο κύριος Υπουργός:

Εάν θα συνεχίσει, για λογαριασμό των εφοπλιστών και της αντιλαϊκής πολιτικής της Κυβέρνησης, τον αυταρχικό κατήφορο σε βάρος των ναυτεργατών και του ιερού δικαιώματός τους στην απεργία;

Εάν θα επιλύσει τα δίκαια αιτήματα των ναυτεργατών, που αποτελούν προϋπόθεση επιβίωσής τους και επιβίωσης της ελληνικής ναυτιλίας".

Ο Υπουργός Εμπορικής Ναυτιλίας κ. Σταύρος Σουμάκης έχει το λόγο.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Κύριε Πρόεδρε, δεν υπάρχει καμία αμφιβολία ότι κάθε απεργιακή κινητοποίηση, όποιου κλάδου εργαζομένων, δημιουργούνται κάποιες καταστάσεις που σε κανέναν δεν είναι ευχάριστες,

Σελίδα 3030 

όπως επίσης δημιουργούνται και συνέπειες που έχουν να κάνουν με το κοινωνικό σύνολο. Ζήσαμε όλοι την απεργία των δέκα ημερών των ναυτεργατών, μία απεργία στην οποία η Κυβέρνηση, πριν καν ξεκινήσει μέσα από επανειλημμένες συναντήσεις, μέσα από μία προσπάθεια ειλικρινούς διαλόγου, προσπάθησε να δώσει τις λύσεις, αυτές που μπορούσαμε, στα πλαίσια των δυνατοτήτων μας.

Δεν υπάρχει καμία αμφιβολία ότι στις δέκα ημέρες αυτές δημιουργήθηκαν καταστάσεις, οι οποίες ομολογουμένως επιβάρυναν σοβαρά το κοινωνικό σύνολο, τους παραγωγούς της Κρήτης, την απομόνωση των ακριτικών νησιών και άλλων νησιωτικών περιοχών με -θα έλεγα κάποιες φορές- επώδυνες οικονομικές και κοινωνικές επιβαρύνσεις.

Πρέπει, όμως, να ξεκαθαρίσω κάτι. Η Κυβέρνηση σε καμία περίπτωση -και απορώ γιατί αυτό αναγράφεται στην επίκαιρη ερώτηση- δε λειτούργησε ούτε με "τάγματα εφόδου" ούτε προσπάθησε να κάνει οποιαδήποτε κίνηση απεργοσπασίας. Σεβαστήκαμε -και το ξέρετε αυτό, κύριε συνάδελφε, από την πρώτη στιγμή το δικαίωμα της απεργίας και το σεβόμαστε πάντα. Και όσες φορές με δήλωση των πλοιάρχων ζητήθηκε ή υπήρχε δυνατότητα να εργαστούν ναυτεργάτες, αυτό είχαμε υποχρέωση ως ευνομούμενη πολιτεία να το προστατεύσουμε, παρά τη μεγάλη ένταση που κάποιοι προσπάθησαν να δημιουργήσουν στα λιμάνια της Ελλάδας. Και την προσπάθησαν τεχνιέντως, διότι ήθελαν, όχι την επίλυση, αλλά την διατήρηση των προβλημάτων. 'Ηθελαν την όξυνση και την αντιπαράθεση για δικούς τους λόγους.

Σας λέω ειλικρινά, ότι και η δική μου εντολή προς το Λιμενικό Σώμα ήταν, ότι δε θα παρέμβει σε καμιά περίπτωση με τρόπους και διαδικασίες, οι οποίες θα επιβάρυναν την Κυβέρνηση και το ίδιο το Λιμενικό Σώμα. Και όπου παρενέβη, παρενέβη για να λύσει ή να μεσολαβήσει, για να μην υπάρξουν έκτροπα ανάμεσα σε κάποιες διαφορετικές κοινωνικές ομάδες. Και αυτό, όχι μόνο ιδεολογικά, αλλά και πολιτικά, δεν είναι δική μας πρόθεση. 'Αλλοι προσπαθούν να δημιουργήσουν αυτή την αντιπαράθεση.

'Εγιναν οι όποιες προτάσεις, μέσα από έναν ειλικρινή διάλογο, που τον αφήσαμε ανοικτό, γι'αυτό ακριβώς και καταφέραμε να λύσουμε την απεργία, κάτι που δεν το θέλατε, δεν το προσδοκούσατε. Είδα χθες τι πυροβολισμούς ρίξατε σε εκείνους, με τους οποίους μαζί κάποιοι άλλοι ναυτεργάτες πάλευαν για τα δίκαιά τους και καλώς έκαναν.

Εμείς, στα πλαίσια πραγματικά αυτού του διαλόγου, επιμείναμε, κρατήσαμε τις πόρτες ανοικτές και δώσαμε λύση. Δώσαμε λύση ακριβώς, για να φύγουμε από την αντιπαράθεση των κοινωνικών αυτών ομάδων, δώσαμε λύση για το συμφέρον της ελληνικής οικονομίας, δώσαμε λύση υπέρ του κοινωνικού συνόλου. 

'Αλλοι δημιούργησαν τάγματα εφόδου στις δώδεκα και στις μία τη νύχτα στο λιμάνι του Πειραιά.'Ηταν άνθρωποι, που δεν είχαν καμία σχέση με τη ναυτιλία και τους ναυτεργάτες. Παρά την πρόκληση, την οποία επιδίωξαν αυτές οι ομάδες -και λυπάμαι που ήταν επικεφαλής κάποιοι επώνυμοι- εμείς δεν πέσαμε στην παγίδα αυτή. Και είναι η πρώτη φορά, που έγινε τόσο σκληρή απεργιακή κινητοποίηση και για τόσες πολλές ημέρες και εμείς διατηρήσαμε την ψυχραιμία μας, όπως και το Λιμενικό Σώμα και η Αστυνομία. 'Οταν χρειάστηκε, ήμασταν απλώς παρόντες, όχι για να παρέμβουμε.

Σήμερα, οι ναυτεργάτες κατάλαβαν πραγματικά το συμφέρον τους και όλοι μαζί, πέρα από τις όποιες αντιπαραθέσεις, πρέπει να δούμε πού βρίσκεται το συμφέρον και πάνω απ' όλα το συμφέρον των ναυτεργατών και της Ελληνικής Ναυτιλίας.

ΠΡΟΕΔΡΕΥΩΝ (Νικόλαος Κατσαρός): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, ο κύριος Υπουργός με την παρέμβασή του απέδειξε ότι πραγματικά η Κυβέρνηση είναι αναίσθητη, ανάλγητη και αδιαφορεί μπροστά στα οξυμένα σοβαρότατα προβλήματα των ναυτεργατών, που θέτουν σε άμεσο κίνδυνο την ίδια την ύπαρξη του κλάδου. Δεν ξέρω αν είναι Υπουργός Εμπορικής Ναυτιλίας, Υπουργός Εφοπλιστών, τι είναι.

Είπε ανακρίβειες σήμερα, είπε ότι δε χρησιμοποιήθηκε το Λιμενικό για να σπάσει η απεργία. Είμαι αυτόπτης μάρτυς, κύριε Υπουργέ. Φόρτωναν λιμενικοί μαζί με φορτηγατζήδες βαπόρια, χωρίς να δένουν τις νταλίκες στο βαπόρι και έδιναν εντολή για απόπλου. Και αν οι ναυτεργάτες δεν κράταγαν με τα δόντια τα βαπόρια, μπορούσαμε να είχαμε θρηνήσει και θύματα.

Η συμμετοχή στην απεργία ήταν εκατό τοις εκατό, κύριε Πρόεδρε. Και όμως το Λιμενικό ήταν εκεί. Το αντιμετώπισα και εγώ ο ίδιος. Λιμενικό, βατραχάνθρωποι, ΜΑΤ, ακόμη και ο στρατός χρησιμοποιήθηκε, κύριε Πρόεδρε, για να χτυπηθεί και να τρομοκρατηθεί το ναυτεργατικό κίνημα. Καταγγέλθηκε ότι ο στρατηγός της στρατιωτικής διοίκησης διέταξε τους στρατιώτες να οπλίσουν και να προτάξουν τα όπλα στους απεργούς.

Πέρα από όλα τα άλλα, εγώ θέλω να βγάλω δυο συμπεράσματα, κύριε Πρόεδρε, ότι αυτή η απεργία -και γι' αυτό επιμείναμε στην ερώτηση- απεκάλυψε το αντιλαϊκό και ανάλγητο πρόσωπο της Κυβέρνησης και τη δογματική υποταγή της στα μεγάλα συμφέροντα και ιδιαίτερα στο εφοπλιστικό κεφάλαιο.'Εσπασε την αδιαλλαξία της, γιατί παρ'όλα αυτά, αναγκάστηκε να προβεί σε ορισμένες υποχωρήσεις, εν μέρει, έστω και δυσανάλογες, προς τα δίκαια αιτήματα και τη λογική και δυναμική, που ανέπτυξε το ναυτεργατικό κίνημα.

Εμείς πιστεύουμε ότι αυτός ο ηρωϊκός, μεγαλειώδης αγώνας των ναυτεργατών και η συγκινητική αλληλεγγύη της εργατικής τάξεως, που αναπτύχθηκε, αποτελούν πολύτιμη παρακαταθήκη για το εργατικό κίνημα ολόκληρο και για τους αγώνες, που θα αναπτυχθούν στο μέλλον. Και θα αναπτυχθούν τέτοιοι αγώνες.

Επίσης, δεν πρόκειται να ξεχασθεί το ότι χρησιμοποιήθηκε όλος αυτός ο τρομοκρατικός μηχανισμός ως απεργοσπαστικός μηχανισμός για την τρομοκράτηση των εργαζομένων. Επιστρατεύτηκε η Δικαιοσύνη με καταιγισμό αποφάσεων, με καταδικαστικές βαρειές αποφάσεις και επιστρατεύτηκε και η πλειοψηφία των Μέσων Μαζικής Ενημέρωσης.

Επιστρατεύτηκε επίσης, κύριε Υπουργέ και η Νομαρχιακή Αυτοδιοίκηση. Η κα Μαρκογιαννάκη, Νομάρχης Χανίων, έτρεχε από τα Χανιά στο Ηράκλειο και ξεσήκωνε τον κόσμο, τους οργανωμένους "αγανακτισμένους" πολίτες, εναντίον ποιων; Εναντίον των ναυτεργατών. Σας καταγγέλλω επώνυμα και συγκεκριμένα πράγματα.

Βεβαίως, εμείς επαναλαμβάνουμε, κύριε Πρόεδρε, την τελευταία φράση της ανακοίνωσης της Πανελλήνιας 'Ενωσης Μηχανικών Εμπορικού Ναυτικού, (Π.Ε.Μ.Ε.Ν.) και της ΣΤΕΦΕΝΣΟΝ: "Σύντομα οι ναυτεργάτες θα ξαναβρεθούν στους καταπέλτες. Εφοπλιστές και Κυβέρνηση, να είναι σίγουροι ότι δεν τελειώσαμε".

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός Εμπορικής Ναυτιλίας έχει το λόγο.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Κύριε Πρόεδρε, ακούμε κάθε φορά τα ίδια πράγματα με τις ίδιες διατυπώσεις. Θα επαναλάβω για ακόμη μια φορά, ότι σ' αυτήν τη δεκαήμερη απεργία -και το ξέρει πάρα πολύ καλά ο κύριος συνάδελφος και μάλιστα απορούσε κάποιες ημέρες και έλεγε "δεν είδα ένα λιμενικό στα λιμάνια, στα πλοία, που απεργούσαν οι ναυτεργάτες", και εμείς είμαστε υπερ του δικαιώματος της απεργίας, μη μονοπωλείτε τη δημοκρατία και τις διαδικασίες- και εμείς επιμέναμε σε ένα διάλογο που θα δώσει διέξοδο.

ΣΤΡΑΤΗΣ ΚΟΡΑΚΑΣ: Να σας δώσω ονόματα;

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Οι προτάσεις, που εσείς δίνατε στους ναυτεργάτες ... 

ΣΤΡΑΤΗΣ ΚΟΡΑΚΑΣ: Ο ίδιος ο αρχηγός ...

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Κόρακα!

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Εγώ το λέω ευθέως, κύριε Κόρακα. Φοβάμαι ότι οδηγείτε τους ναυτεργάτες στον αντίθετο δρόμο των συμφερόντων τους. Θέλετε να τους έχετε στα λιμάνια και στους καταπέλτες, αλλά δεν ξέρω αν θα υπάρχουν πλοία να εργάζονται. Δεν

Σελίδα 3031 

ξέρω αν θα υπάρχουν αύριο ελληνικά πλοία να έχουν πάνω ναυτεργάτες και εκεί θα πάτε σεις να τους πείτε, με την αδιέξοδο πολιτική που τους καθοδηγείτε για το ποιοι φταίνε.

ΣΤΡΑΤΗΣ ΚΟΡΑΚΑΣ: Εσείς τους ξεσηκώνετε, η πολιτική σας.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Εμείς πιστεύουμε και επιμένουμε, κύριε Κόρακα, ότι θα πρέπει αυτό το μείζον πρόβλημα της ελληνικής ναυτιλίας και των προβλημάτων των ναυτεργατών να κουβεντιαστεί και από τις τρεις πλευρές, να δοθούν λύσεις μέσα από το ρεαλισμό που πρέπει να αντιμετωπίσουμε σήμερα, τα δεδομένα γιατί αλλιώς πως, σας το λέω ειλικρινά, φοβάμαι ότι μετά από λίγους μήνες, λίγα χρόνια δε θα υπάρχει Υπουργείο Εμπορικής Ναυτιλίας, δε θα υπάρχει εμπορική ναυτιλία. Και αυτό είναι το σοβαρότερο πρόβλημα. Με κραυγές και απειλές και τέτοιου είδους κινητοποιήσεις δε λύνονται τα προβλήματα. Ευχαριστώ.

ΣΤΡΑΤΗΣ ΚΟΡΑΚΑΣ: Θέλετε να σας δώσω ονόματα λιμενικών; Τον ίδιο τον αρχηγό. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ. 

Τελευταία στην ημερήσια διάταξη δευτέρου κύκλου είναι η με αριθμό 546/21.1.1997 επίκαιρη ερώτηση της Βουλευτού του Συνασπισμού της Αριστεράς και της Προόδου κας Ανδριανής Λουλέ, προς τον Υπουργό Δημόσιας Τάξης, σχετικά με τη λειτουργία της Αστυνομικής Διεύθυνσης Λάρισας, τις ελλείψεις σε υλικοτεχνική υποδομή και αστυνομικό προσωπικό και τη λήψη των αναγκαίων μέτρων. Η ερώτηση σε περίληψη έχει ως εξής:

"Η Αστυνομική Διεύθυνση της Λάρισας παρουσιάζει σημαντικές ελλείψεις τόσο σε υλικοτεχνικά μέσα, όσο και σε αστυνομικό προσωπικό, με αποτέλεσμα την υποβάθμιση των προσφερομένων υπηρεσιών της στους πολίτες.

Η συνεχής ανάπτυξη της πόλης, η γεωγραφική της θέση ως κόμβου της Ελλάδας, η ύπαρξη δικαστικών αρχών και δη Εφετείου, όπως και φυλακών, η συχνή διενέργεια αθλητικών εκδηλώσεων αποτελούν ορισμένους βασικούς παράγοντες οι οποίοι διαμορφώνουν την ανάγκη αυξημένης αστυνομικής δύναμης. Παρ' όλα αυτά οι αστυνομικές υπηρεσίες του νομού παραμένουν ανεπαρκώς στελεχωμένες, μένοντας στα δεδομένα που ίσχυαν κατά την προηγούμενη δεκαετία. Τα μεγάλα κενά που υπάρχουν με δυσκολία καλύπτονται από τις προσπάθειες του υπάρχοντος αστυνομικού προσωπικού. Επιπλέον ένα σημαντικό μέρος του, περί τους εκατό αστυνομικούς, διατίθεται αποσπασμένο σε υπηρεσίες (φρούρηση φυλακών, ΕΥΠ, Νομαρχία, Βουλευτές κ.λπ.) που δεν αφορούν την αστυνόμευση της περιοχής.

Η έλλειψη δυνάμεως δημιουργεί και πρόσθετα προβλήματα, όπως η επιβάρυνση των αστυνομικών με εργασία πέραν του κανονικού ωραρίου χωρίς αμοιβή, τη συσσώρευση οφειλομένων ρεπό, σειρά οικονομικών αιτημάτων αλλά και την ανάγκη θεσμικής αναδιάρθρωσης της αστυνομικής διευθύνσης και των υπηρεσιών της περιοχής. 

Ερωτάται ο κύριος Υπουργός:

Θα προχωρήσει σε άμεση ενίσχυση της Αστυνομικής Διεύθυνσης Λάρισας με τόσους αστυνομικούς, όσοι και οι μόνιμα απεσπασμένοι, ώστε να εξαληφθούν οι αρνητικές συνέπειες στην προσφορά των υπηρεσιών της;

Θα προχωρήσει στον εκσυγχρονισμό των υλικοτεχνικών μέσων, των οποίων η παλαιότητα αποτελεί σημαντικό πρόβλημα για την αστυνόμευση της περιοχής;

Θα προχωρήσει κατόπιν συνεννοήσεως με τους ενδιαφερόμενους φορείς (Τοπική Αυτοδιοίκηση) στην αναδιοργάνωση των υπηρεσιών και αναδιάταξη της δύναμης της αστυνομικής διεύθυνσης;

Ποια είναι η θέση του Υπουργείου απέναντι στα οικονομικά και θεσμικά αιτήματα της Ενωσης Αστυνομικών Λάρισας".

Ο Υπουργός Δημόσιας Τάξης κ. Ρωμαίος παρακαλείται να πάρει θέση στην ερώτηση της κυρίας συναδέλφου, με το περιεχόμενο της οποίας συμφωνεί απολύτως και ο Προεδρεύων.

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Είμαι βέβαιος, κύριε Πρόεδρε, ότι και πολλοί άλλοι θα συμφωνήσουν για τις δικές τους περιφέρειες, γιατί ανάλογα προβλήματα έχουν οι περισσότερες περιφέρειες της Χώρας.

Υπάρχει, λοιπόν, ένα γενικότερο πρόβλημα με δύο όψεις. Πρώτα χρειάζεται ένας εκσυγχρονισμός του οργανογράμματος, το οποίο είναι αρκετά παλιό. Ως προς αυτό προχωρούμε για όλη την Ελλάδα. 'Εχουν δημιουργηθεί νέες συνθήκες, δεν είναι οι ίδιες σε όλους τους νομούς, άρα δεν είναι δυνατόν να πάρουμε πλέον ως βασικά κριτήρια το πληθυσμιακό ή την έκταση. Πρέπει να λάβουμε υπόψη μας πλέον και άλλα κριτήρια, τα οποία έχουν σχέση με τις νέες συνθήκες που έχουν διαμορφωθεί σε κάθε περιοχή. Αυτό αφορά όλη την Ελλάδα.

Το δεύτερο πρόβλημα είναι ο αριθμός, η ενίσχυση. Σύμφωνα με τα ισχύοντα οργανογράμματα, ήδη έχουμε ένα έλλειμμα περίπου χιλίων οκτακοσίων αστυνομικών.

Το πρόβλημα, όμως, δεν είναι το αριθμητικό έλλειμμα. Είναι οι πολλαπλές απασχολήσεις του Αστυνομικού Σώματος. 'Ηδη νομίζω, ότι θα διαβάσατε χθες στις εφημερίδες, ότι μια άμεση κίνηση που κάναμε είναι, να αποδεσμευθεί το Αστυνομικό Σώμα από την επίδοση κλήσεων, δικογράφων και πλήθους άλλων εγγράφων, τα οποία το 1995 έφθασαν το ένα εκατομμύριο τριακόσιες χιλιάδες.

'Ενα δεύτερο θέμα είναι οι φυλακές. Οκτακόσιοι περίπου αστυνομικοί ασχολούνται με τη φύλαξη των φυλακών, εβδομήντα περίπου είναι στη Λάρισα. 'Εχει ψηφισθεί ο νόμος, προβλέπεται για το πρώτο εξάμηνο του 1998 η αντικατάσταση. 'Εχω παρακαλέσει τον συνάδελφο Υπουργό Δικαιοσύνης, να επισπεύσουμε τη διαδικασία, ώστε να απαλλαγεί η αστυνομία από τη φύλαξη των φυλακών. 

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υπουργού.)

Παρακαλώ, επιτρέψτε μου για ένα- δύο λεπτά ακόμα, για να μπορέσω να αναπτύξω το θέμα, γιατί είναι γενικότερο.

Είναι οκτακόσιοι, δεν είναι λίγοι. 'Εχουμε ακόμα και άλλους τομείς.

Πιστεύουμε, επίσης, ότι με την ανάπτυξη -και προχωρούμε πολύ γρήγορα- της δημοτικής αστυνομίας, θα πρέπει αυτή να αναλάβει ουσιαστικές αρμοδιότητες αστυνόμευσης των δραστηριοτήτων του δήμου. Για παράδειγμα, όταν ο δήμος παρέχει τις άδειες των καταστημάτων, εκείνος θα πρέπει με τη δική του αστυνομία να παρακολουθεί και τη λειτουργία τους.

Διότι σήμερα παρατηρείται το εξής παράδοξο φαινόμενο. Ο δήμος δίνει τις άδειες και μάλιστα στα καταστήματα υγειονομικού ενδιαφέροντος. Καταλαβαίνουμε όλοι ποιοι είναι. Η αστυνομία ελέγχει τη λειτουργία, αλλά ο δήμος είναι εκείνος ο οποίος θα αποφασίσει, αν πρέπει να κλείσουν ή όχι. Καταγγέλλεται, λοιπόν, συνεχώς η αστυνομία, διότι πολλά απ' αυτά τα καταστήματα δε λειτουργούν σωστά, ηχορυπαίνουν την περιοχή, αλλά, όμως, η αστυνομία πέραν του να καταγγείλει, δεν έχει τη δυνατότητα να φθάσει στο κλείσιμο. Ακόμη, δεν είναι δυνατόν η αστυνομία να ασχολείται, παραδείγματος χάριν, με το να μετρά τα τραπεζάκια στα πεζοδρόμια, αν είναι δώδεκα και δεν είναι δέκα, όπως προβλέπει η άδεια του δήμου.

'Ολα αυτά τα προβλήματα προχωρούμε και ελπίζουμε, ότι θα τα επιλύσουμε μέσα στο χρόνο.

Παρά ταύτα, με τους χίλιους πεντακόσιους νέους αστυνομικούς, που θα έχουμε το καλοκαίρι, θα επιχειρήσουμε να ενισχύσουμε την περιφέρεια. 'Αλλωστε, τυπικά στη Λάρισα το έλλειμμα είναι μικρό. Αλλού είναι μεγαλύτερο. Πάντως, υπάρχει πρόβλημα, το αναγνωρίζουμε και ελπίζουμε ότι το καλοκαίρι, με την έξοδο των νέων αστυνομικών, να την ενισχύσουμε.

'Οσον αφορά την υλικοτεχνική υποδομή, στις μεν επικοινωνίες νομίζω, ότι υπάρχει μία επάρκεια σύγχρονου υλικού. 'Οσον αφορά τα αυτοκίνητα κ.λπ., πράγματι, υπάρχει αριθμός, πολλά, όμως, είναι παλιά. Παραλαμβάνουμε από το τέλος αυτού του μήνα νέα αυτοκίνητα, θα έχουμε σε όλον το χρόνο νέες παραλαβές και μ' αυτές τις παραλαβές νέων οχημάτων θα ενισχύσουμε και τη Λάρισα.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Η κα Λουλέ έχει το 

Σελίδα 3032 

λόγο, στην οποία παρέχεται η άδεια από το Προεδρείο να ομιλήσει καθημένη. 

ΑΝΔΡΙΑΝΗ ΛΟΥΛΕ: Ευχαριστώ, κύριε Πρόεδρε.

Είμαι ιδιαίτερα ευτυχής, γιατί ο Υπουργός συμφωνεί και μαζί μου και μαζί σας, για όλες τις ελλείψεις. Συμφωνεί μαζί μας, ότι στις μέρες μας ο αστυνομικός έχει γίνει το παιδί για όλες τις δουλειές.

Θα σταθώ μόνο στη Λάρισα, αφού για τα γενικά ο Υπουργός δεν έχει άλλη άποψη, και θα πω, ότι το κτίριο στο οποίο βρίσκεται η Αστυνομική Διεύθυνση είναι υπό κατάρρευση, δεν έχει ούτε καλοριφέρ ούτε καθίσματα. Βέβαια, η έλλειψη είναι μεγάλη, διότι οι αστυνομικοί δεν πηγαίνουν μόνο στις φυλακές, αλλά και στους Υπουργούς και σε εμάς τους Βουλευτές, με αποτέλεσμα ό,τι και να γίνεται στην πόλη, μπορεί να βρεθεί οποιοσδήποτε, εκτός από αστυνομικό, για να βοηθήσει.

Σας παρακαλώ, λοιπόν, να εγκριθεί ανάλογη πίστωση για τη μεταφορά τους σε ένα νέο κτίριο, να εφοδιαστούν με οικοτεχνικά μέσα και να φύγουν αυτά τα αυτοκίνητα, γιατί δεν κινδυνεύουν μόνο οι αστυνομικοί, αλλά και οι πολίτες που συλλαμβάνονται. Επίσης, να ενισχυθούν οι παραθάλασσιες περιοχές, ιδιαίτερα κατά τη θερινή περίοδο και θα ήθελα, αν είναι εύκολο, να είχατε μια συνάντηση μαζί τους, διότι ένας διάλογος είναι πάντοτε πιο εποικοδομητικός απ' ό,τι να τα λέμε εμείς εδώ στη Βουλή.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΓΕΩΡΓΙΟΣ ΡΩΜΑΙΟΣ (Υπ. Δημόσιας Τάξης): Ευχαρίστως θα δεχθώ ένα λεπτομερέστερο διάλογο.

'Οσον αφορά το κτίριο, έχουμε ζητήσει και αναμένουμε την απάντηση, του Υπουργείου Ανάπτυξης, να πάρουμε το "ΞΕΝΙΑ", που απ' όλες τις ενδείξεις είναι το καταλληλότερο κτίριο για να στεγασθεί η Αστυνομία.

Περιμένω από την κα Παπανδρέου τη σχετική απάντηση. Αν δεν μας παραχωρηθεί, ήδη υπάρχουν κάποιες προσφορές οικοπέδων, για να προχωρήσουμε σε ανέγερση νέου αστυνομικού μεγάρου. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Κύρια συνάδελφοι, ολοκληρώθηκε η συζήτηση των επικαίρων ερωτήσεων. 

Σελίδα 3033 

 

ΠΡΟΕΔΡΕΥΩΝ (Νικόλαος Κατσαρός): Κυρίες και κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η υπ' αριθμ. βιβλ. επερ. 20 επερώτηση των Βουλευτών της Νέας Δημοκρατίας, κυρίων Γεωργίου Ορφανού, Παναγιώτη Ψωμιάδη, Βασιλείου Παπαγεωργόπουλου, Αδάμ Ρεγκούζα, Γεωργίου Σαλαγκούδη, Κωνσταντίνου Καραμανλή και Γεωργίου Τζιτζικώστα, κατά του Υπουργού Περιβάλλοντος- Χωροταξίας και Δημοσίων 'Εργων, με αντικείμενο την καθυστέρηση κατασκευής του "ΜΕΤΡΟ" Θεσσαλονίκης.

Ο πρώτος εκ των επερωτώντων κ. Γεώργιος Ορφανός έχει το λόγο.

ΓΕΩΡΓΙΟΣ ΟΡΦΑΝΟΣ: Κυρίες και κύριοι συνάδελφοι, σ' αυτήν την ιδιαιτέρου ενδιαφέροντος συζήτηση για το ΜΕΤΡΟ Θεσσαλονίκης, θα ήταν χρήσιμη μια μικρή αναδρομή στο γενικότερο κυκλοφοριακό πρόβλημα της πόλης, ώστε να γίνει αντιληπτό το μέγεθος του προβλήματος.

Κατ' αρχήν θα ήθελα να εκφράσω την αγωνία όλων των Βουλευτών της Θεσσαλονίκης, διότι είναι προφανές, ότι το έργο δεν έχει πιθανότητα να γίνει.

Η Θεσσαλονίκη όπως γνωρίζετε όλοι, έχει μορφή επιμήκη, καθώς προς νότον υπάρχει θάλασσα και προς βορρά τα τείχη και οι ανηφοριές της άνω πόλης. Με δεδομένη αυτήν τη μορφή, η διαμπερής κίνηση από δυτικά προς ανατολικά και το αντίθετο γινόταν μέχρι πριν λίγα χρόνια δια μέσου της πόλεως, επιβαρύνοντάς την με κυκλοφοριακούς φόρτους, που ήταν αδύνατο να τους αποφύγει λόγω ύπαρξης ελαχίστων δρόμων, ουσιαστικά από την παραλιακή λεωφόρο Νίκης μέχρι το ύψος της Κασσάνδρας.

Οι κυβερνήσεις της Νέας Δημοκρατίας, πριν από το 1981 προώθησαν την ιδέα της εσωτερικής περιφερειακής οδού, η οποία προϋπήρχε, ως ένα πρώτο βήμα για την αποσυμφόρηση της Θεσσαλονίκης. Πράγματι ξεκίνησε η κατασκευή του πρώτου τμήματος από τη Λαχαναγορά προς τη Σταυρούπολη. Οι κυβερνήσεις, όμως, του ΠΑ.ΣΟ.Κ. που επακολούθησαν, ελάχιστα προώθησαν το θέμα, ίσως διότι εκείνη την εποχή οι πλατείες και οι βρυσούλες ήταν πιο προσοδοφόρες κομματικά και ψηφοθηρικά ή ενδεχομένως γιατί δεν ήθελε να έλθει σε σύγκρουση με την Αριστερά και τους οικολόγους, οι οποίοι ουσιαστικά ζητούσαν να σταματήσει το έργο.

Η Νέα Δημοκρατία, όμως, μετά το 1990, πιστεύοντας ότι η ποιότητα ζωής είναι αγαθό το οποίο πρέπει να ισοκατανέμεται, εφ'όσον είναι δυνατόν, ολοκλήρωσε σε δεκαοκτώ μήνες το έργο, με προφανή πλέον τα οφέλη από τη χρήση του όταν πάνω από σαράντα χιλιάδες αυτοκίνητα διακινούνται ημερησίως από την περιφερειακή οδό χωρίς να υπάρχει η ανάγκη διελεύσεως από την πόλη.

Η αναφορά στην περιφερειακή έγινε για να καταδείξει το πώς αντιμετώπιζε το ΠΑ.ΣΟ.Κ. τη Θεσσαλονίκη και να φανεί και στη συνέχεια το πώς αντιμετωπίζει και σήμερα την πόλη.

Στα μέσα της δεκαετίας του 1980 είναι φανερό σε όλους μας, ότι εκτός της περιφερειακής οδού είναι απαραίτητες και άλλες δραστικές ενέργειες για το κυκλοφοριακό, καθώς η πόλη μεγαλώνει, τα αυτοκίνητα έχουν αυξηθεί υπέρμετρα, οι χώροι στάθμευσης είναι ελάχιστοι, η ταχύτητα κινήσεως των αυτοκινήτων του ΟΑΣΘ για πολλές και αντικειμενικές αιτίες (διπλοπαρκαρίσματα, μποτιλιαρίσματα και στενοί δρόμοι) είναι σχεδόν πάντα κάτω από τα δέκα χιλιόμετρα ανά ώρα.

Οι συζητήσεις οι οποίες ξεκινούν, οδηγούν σε αντιπαραθέσεις και κυρίως αφορούν την κατασκευή μετρό ή τράμ στην πόλη. Η Κυβέρνηση του ΠΑ.ΣΟ.Κ. ως συνήθως "ποιεί την νήσσαν" ή παίζει το ρόλο του Πόντιου Πιλάτου, αποφεύγοντας, ως υπεύθυνη για το μέλλον της Χώρας, άρα και της πόλης, να πάρει θέση σε ένα τόσο σοβαρό ζήτημα. Ευτυχώς η κυβέρνηση της Νέας Δημοκρατίας χαρακτηρίζει με τις αποφάσεις της Δ17Γ κ.λπ. στις 23.3.1991 και Δ1Α στις 22.10.1992 του Υπουργού ΠΕ.ΧΩ.Δ.Ε., το έργο "ΜΕΤΡΟ Θεσσαλονίκης" ως έργο εθνικού επιπέδου, προσδιορίζοντας με αυτόν τον τρόπο και το είδος της λύσης την οποία επιλέγει, αλλά και την αναγκαιότητα κατασκευής του έργου.

Με διαδοχικές αποφάσεις ορίζονται η Διεύθυνση Συγκοινωνιακών 'Εργων της τέως 3ης ΠΥΔΕ ως προϊσταμένη αρχή και ανατίθενται καθήκοντα τεχνικού και χρηματοοικονομικού συμβούλου σε ανάλογες εταιρείες.

Μετά την αρχική εκδήλωση ενδιαφέροντος διεξάγεται στις 16-8-1993, με το σύστημα μελέτη-κατασκευή-χρηματοδότηση και εκμετάλλευση, η δημοπρασία του έργου. Ατυχώς η πτώση της κυβερνήσεως της Νέας Δημοκρατίας σηματοδοτεί και την αρνητική πορεία του έργου.

Η επιτροπή εισήγησης για την ανάθεση του έργου χρειάζεται δέκα μήνες για να καταλήξει, ότι όλα έχουν καλώς με τη δημοπρασία και τους όρους της και να ανακηρύξει μειοδότες και προσωρινούς αναδόχους την κοινοπραξία "ΜΑΚΕΔΟΝΙΚΟ ΜΕΤΡΟ" την 24.6.1994. Ορίζεται επιτροπή διαπραγματεύσεων για οριστικοποίηση των όρων κατασκευής του έργου και μετά από δεκαέξι μήνες στις 2.10.1995 -προσέξτε τα διαστήματα, τα οποία μεσολαβούν στην κάθε κίνηση που κάνει η Κυβέρνηση- μετά από ατέρμονες συζητήσεις, εγκρίνεται πίστωση και ανατίθεται στο χρηματοδοτικό οίκο σύνταξη και οριστικοποίηση σχεδίου σύμβασης. Πέντε μήνες αργότερα στις 29.2.1996 συστήνεται επιτροπή επεξεργασίας και οριστικοποίησης του σχεδίου παραχώρησης. Η πόλη παίρνει μια βαθιά ανάσα. Φαίνεται ότι επιτέλους υπάρχει διέξοδος, θα υπάρξει έργο. Η Θεσσαλονίκη μπορεί να ονειρεύεται το δικό της μετρό. Ακολουθούν διάφορες συζητήσεις. Ο Πρωθυπουργός κ. Σημίτης, επαναλαμβάνει, εν όψει εκλογών, τη διαβεβαίωση κατασκευής του έργου και ξαφνικά στις 29.11.1996 με το έγγραφο του Υπουργείου Περιβάλλοντος, Χωροταξίας και Δημοσίων 'Εργων, με αριθμό πρωτοκόλλου 450, ανακοινώνεται η απόφαση του Υπουργείου, να λήξουν οι διαπραγματεύσεις μεταξύ του Ελληνικού Δημοσίου και κοινοπραξίας "ΜΑΚΕΔΟΝΙΚΟ ΜΕΤΡΟ" και προσκαλείται για διαπραγματεύσεις η δεύτερη κοινοπραξία "ΘΕΣΣΑΛΟΝΙΚΗ ΜΕΤΡΟ". Η πόλη παγώνει, το όνειρο πάει, η πραγματικότητα είναι σκληρή. Είναι φανερό, ότι το ΠΑ.ΣΟ.Κ. δε θέλει το έργο. Τα ερωτηματικά πολλά.

Τώρα ξαφνικά διαπίστωσε το Υπουργείο, ότι δεν μπορούν να προχωρήσουν το έργο με την προσωρινή ανάδοχο; Τι έκαναν τριάμισι ολόκληρα χρόνια; Αλήθεια, τι συζητούσαν πάνω από δυόμισι χρόνια το Υ.ΠΕ.ΧΩ.Δ.Ε. και η κοινοπραξία "ΜΑΚΕΔΟΝΙΚΟ ΜΕΤΡΟ"; Γιατί συντηρήθηκαν τόσο μακρές διαπραγματεύσεις; Και οι αιτίες λήξης των συζητήσεων, που επικαλείται το Υπουργείο, δηλαδή το κόστος κατασκευής των παραλλήλων έργων, ο ΦΠΑ του εισιτηρίου, ως και οι ευθύνες για τη διαχείριση της σύμβασης παραχώρησης, περιέχονται σε κάποια άρθρα της συμπληρωματικής διακήρυξης και της ειδικής συγγραφής υποχρεώσεων, όπως αναφέρει το ίδιο το Υπουργείο στην απόφαση, με την οποία λήγουν οι διαπραγματεύσεις.

Γιατί, λοιπόν, δε γίνεται αποδεκτή η πρόταση, την οποία υπέβαλε η προσωρινή ανάδοχος κοινοπραξία, να συμπεριληφθούν στο σχέδιο σύμβασης, ακέραια εις ολόκληρον, τα αντίστοιχα άρθρα των συμβατικών τευχών, έτσι ώστε να προσδιορίζονται και οι συμβατικές τους υποχρεώσεις, αλλά και να διασφαλίζονται τα συμφέροντα του Ελληνικού Δημοσίου. Και βεβαίως να προχωρήσει και το έργο.

Μήπως, λοιπόν, εάν γίνονταν αυτά, θα έπρεπε να ξεκινήσει το έργο; Αυτήν την προοπτική ήθελε και θέλει πάση θυσία να αποφύγει η Κυβέρνηση του ΠΑ.ΣΟ.Κ. Και τώρα τι γίνεται; Νέες διαπραγματεύσεις -"ψευτοδιαπραγματεύσεις" λένε οι πολλά γνωρίζοντες- με τη δεύτερη κοινοπραξία "ΘΕΣΣΑΛΟΝΙΚΗ-ΜΕΤΡΟ", η οποία είναι ακριβότερη κατά πολλές δεκάδες δισ. με βέβαιο αποτέλεσμα την απόρριψή της, αφού κανείς Υπουργός, ούτε και εσείς, κύριε Λαλιώτη, δε θα αναλαμβάνατε το κόστος μιας τέτοιας ενέργειας. Και συγχρόνως προσφυγές της κοινοπραξίας "ΜΑΚΕΔΟΝΙΚΟ ΜΕΤΡΟ", στο Συμβούλιο της Επικρατείας, στην Ευρωπαϊκή 'Ενωση και στο βάθος μαύρο σκοτάδι, για το έργο και τη Θεσσαλονίκη.

Ο στόχος επετεύχθη. Το έργο ματαιώνεται. Ο Υπουργός ΠΕ.ΧΩ.Δ.Ε. θα είναι υπόλογος, απέναντι στο λαό της Θεσσαλονίκης εσαεί. 'Ομως, ας δούμε καθαρότερα, τι κρύβεται 

Σελίδα 3034 

πίσω από την προδιαγεγραμμένη αυτή προσπάθεια του ΠΑ.ΣΟ.Κ.

Το έργο "ΜΕΤΡΟ" Θεσσαλονίκης, μαζί με το έργο "ΜΕΤΡΟ" Αθηνών, περιέχονται στον άξονα δύο του Β' Κοινοτικού Πλαισίου Στήριξης 1994-1999, ο οποίος άξονας δύο, αφορά τη βελτίωση των συνθηκών διαβίωσης.

Στην παράγραφο 2.3.1 του εγγράφου που αφορά το Β' Κοινοτικό Πλαίσιο Στήριξης ως προς την Ελλάδα, αναφέρεται συγκεκριμένα:

"Λόγω του μεγέθους και της σπουδαιότητάς τους, τα έργα του "ΜΕΤΡΟ" της Αθήνας και της Θεσσαλονίκης υπάγονται σε ένα χωριστό επιχειρησιακό πρόγραμμα. Το δε όνομα του προγράμματος αυτού είναι: "Αστική ανάπτυξη".

Για το παραπάνω πρόγραμμα έχουν εγκριθεί, από το ειδικό ταμείο περιφερειακής ανάπτυξης, οκτακόσια πενήντα τρία, επτά (853,7) εκατομμύρια ECU, περίπου διακόσια εξήντα (260) δισεκατομμύρια. Προβλέπεται ισόποση κρατική συμμετοχή εκατόν σαράντα ένα (141) εκατομμύρια ECU από ιδιωτική συμμετοχή". Μάλιστα δε, προβλέπεται, ότι μέρος της δημόσιας εθνικής συμμετοχής θα καλυφθεί απο δάνεια από την Ευρωπαϊκή Τράπεζα Επενδύσεων, ύψους εξακοσίων ογδόντα τριών (683) εκατομμυρίων ECU, λαμβάνοντας υπόψη, ότι η σημερινή τιμή του ECU είναι (305) δραχμές.

Υπάρχει ένα σοβαρό στοιχείο το οποίο δείχνει εξ αρχής την προδιάθεση μη κατασκευής του έργου "ΜΕΤΡΟ" Θεσσαλονίκης. Μολονότι στο εγκεκριμένο Β' Κοινοτικό Πλαίσιο Στήριξης, αναγράφεται μαζί με αυτό της Αθήνας, δεν υπάρχει γραπτώς σαφής δέσμευση για την κατασκευή του έργου "ΜΕΤΡΟ" Θεσσαλονίκης, αντιθέτως, τέτοια σχετική δέσμευση, υπάρχει για την κατασκευή του "ΜΕΤΡΟ" Αθήνας.

Καταγγέλλω ενώπιον της Βουλής και του Ελληνικού Λαού, τη συνειδητή προσπάθεια αποπροσανατολισμού και κοροϊδίας των Θεσσαλονικέων απο την πλευρά της Κυβέρνησης και του Υπουργού ΠΕ.ΧΩ.Δ.Ε., οι οποίοι ποτέ δεν πίστεψαν σ' αυτό το έργο.

'Ενα δεύτερο σημαντικό στοιχείο είναι, ότι ο προϋπολογισμός του "ΜΕΤΡΟ" Αθήνας διπλασιάστηκε σε σχέση με το αρχικό. Οι ενδιαφερόμενοι φορείς, οι εταιρείες του "ΜΕΤΡΟ" Αθήνας, ζήτησαν και πέτυχαν την επέκταση του έργου, καθώς και την κατασκευή συμπληρωματικών έργων: Αμαξοστάσιο, σταθμοί στο Πεντάγωνο και στην Αγία Παρασκευή.

Είναι φανερό, ότι ο κ. Λαλιώτης διαβιοί εν Αθήναις και νοιάζεται για το 2.000, όπως έχει δηλώσει.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. Περιβάλλοντος, Χωροταξίας και Δημοσίων 'Εργων): Κύριε Ορφανέ, δε θα πρέπει να τα λέτε αυτά.

ΓΕΩΡΓΙΟΣ ΟΡΦΑΝΟΣ: Κύριε Λαλιώτη, θα πρέπει να ξέρετε ότι η Θεσσαλονίκη είναι Ελλάδα. Με τον ίδιο τρόπο που αντιμετωπίζετε την Αθήνα, πρέπει να αντιμετωπίζετε και τη Θεσσαλονίκη.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. Περιβάλλοντος, Χωροταξίας και Δημοσίων 'Εργων): Και έχει μεγαλύτερη προτεραιότητα. Συμφωνώ μαζί σας.

ΓΕΩΡΓΙΟΣ ΟΡΦΑΝΟΣ: Ναι, αλλά να το δείχνουμε εμπράκτως.

ΠΡΟΕΔΡΕΥΩΝ (Νικόλαος Κατσαρός): Παρακαλώ, να σταματήσει η διαλογική συζήτηση.

Συνεχίστε κύριε Ορφανέ.

ΓΕΩΡΓΙΟΣ ΟΡΦΑΝΟΣ: Είναι σαφέστατο, ότι η δραστηριότητα, το ενδιαφέρον και οι πιέσεις του "λόμπι" της Αθήνας και συγκεκριμένα των εταιρειών που συμμετέχουν στην κατασκευή του "ΜΕΤΡΟ" και άλλων φορέων ήταν αποφασιστικό και έντονο, προς το σκοπό της μεταφοράς των κονδυλίων του "ΜΕΤΡΟ" Θεσσαλονίκης σε αυτό της Αθήνας.

'Ισως, κύριε Υπουργέ, εκμεταλλευθήκατε και την ολιγωρία κάποιων φορέων της Θεσσαλονίκης, ίσως και κάποιες έριδες εκεί στην πόλη, οι οποίες να οδήγησαν προς αυτήν την κατεύθυνση. Πάντως, θα ήθελα να κάνω κάποια δήλωση, για να μη φανεί η όλη μας τοποθέτηση ότι οι Θεσσαλονικείς έχουν κάποια αντίθεση με την κατασκευή του "ΜΕΤΡΟ" της Αθήνας, άσχετα εάν έχουμε να πούμε πολλά, γιατί έφτασε η Αθήνα να γίνει τεσσεράμισι εκατομμύρια και να έχει ανάγκη από έργα τέτοιου μεγέθους. Από κει και πέρα εμείς θέλουμε η πρωτεύουσα να λειτουργεί. Δεν θέλουμε, όμως, σε καμία περίπτωση η πρωτεύουσα να λειτουργεί εις βάρος της περιφέρειας. Δεν θέλουμε σε καμία περίπτωση να λειτουργεί αποπροσανατολιστικά. Θέλουμε ισόρροπη ανάπτυξη και όπως εσείς ο ίδιος είπατε, ταχύτερη ανάπτυξη της περιφέρειας.

Η Θεσσαλονίκη καλείται να παίξει ένα ρόλο και αν δεν την ενισχύσουμε δε θα μπορέσει να παίξει αυτόν το ρόλο, τουλάχιστον, στο σημείο που αφορά τις κυβερνήσεις, γιατί οι άνθρωποί της είναι αποφασισμένοι γι' αυτό το οποίο της αναλογεί. Να είσθε βέβαια σίγουρος, ότι οι Θεσσαλονικείς δε θα αφήσουν έτσι το θέμα και όλοι όσοι μπαίνουν εμπόδιο, θα τύχουν και της ανάλογης αντιμετώπισης. Αν και θεωρείτε, ότι οι Θεσσαλονικείς, όπως δηλώσατε, έχουν ανάγκη ψυχιάτρου, θα πρέπει να ξέρετε και αν δεν ξέρετε να μάθετε, ότι δεν ξεχνούν αυτούς, που λειτουργούν με τέτοιον τρόπο, ώστε να θάβουν το μέλλον της πόλης και γενικότερα της ευρύτερης περιοχής.

Ακόμη, κύριε Υπουργέ, εσείς και ο Πρωθυπουργός ο κ. Σημίτης σκόπιμα παραπλανήσατε το λαό της Θεσσαλονίκης προεκλογικά, με στόχο να του υφαρπάσσετε την ψήφο αφήνοντάς τον να πιστέψει, ότι είναι πολύ κοντά το ξεκίνημα του "ΜΕΤΡΟ" της πόλης. Και για να μην κατηγορηθώ, ότι εκτοξεύω άδικες κατηγορίες και αντιπολιτευτικές κορόνες, ξέρετε πολύ καλά, ότι είχατε στα χέρια σας από τις 23 Αυγούστου 1996 έκθεση της επιτροπής επεξεργασίας και οριστικοποίηση του σχεδίου σύμβασης παραχώρησης, η οποία μιλούσε για αποκλίσεις και προεδίκαζε το προδιαγεγραμμένο αποτέλεσμα. 'Ομως, κοροϊδέψατε το λαό της Θεσσαλονίκης και πιστεύω, ότι το να το πείτε μετά τις εκλογές, αφού του πάρετε την ψήφο, ότι με "ΜΕΤΡΟ" δε γίνεται, είναι το λίγο λίγο μία συμπεριφορά, η οποία δεν ταιριάζει ούτε στον τελευταίο κομματάρχη.

Η Νέα Δημοκρατία, υπερασπιζόμενη τα συμφέροντα του λαού της Θεσσαλονίκης, την ανάγκη ανάπτυξης της ευρύτερης περιοχής, το πέρασμα από τις κενές περιεχομένου εξαγγελίες σας για τη μεγάλη Θεσσαλονίκη σε έργα που πράγματι θα αναδεικνύουν την πόλη και τη Μακεδονία, θα δώσει τη μάχη με όλες τις δυνάμεις της, για να μη ματαιωθεί το έργο, όπως προστάζουν ποικιλώνυμα συμφέροντα. Και επειδή έχει λεχθεί αρκετές φορές, ότι ο στόχος είναι τα χρήματα από το "ΜΕΤΡΟ" Θεσσαλονίκης να δοθούν για το "ΜΕΤΡΟ" της Αθήνας, σε μία επικοινωνία που είχαμε με τις Βρυξέλλες μας είπαν, ότι είναι πάρα πολύ εύκολο, δε χρειάζεται καν να συνέλθει και να συνεδριάσει η μεγάλη επιτροπή παρακολούθησης του έργου, αρκεί ένας εκπρόσωπος της ελληνικής κυβερνήσεως και ένας εκπρόσωπος της ευρωπαϊκής κοινότητας να συναποφασίζουν και τα λεφτά να διοχετευθούν στο "ΜΕΤΡΟ" της Αθήνας. Ακόμη, είναι φανερό το ότι ο στόχος της Κυβερνήσεως είναι να μη γίνει το έργο, διότι πολύ πρόσφατα οι πολιτικοί μηχανικοί της ΠΑΣΚ της Θεσσαλονίκης έβγαλαν ανακοίνωση, μετά τις 29 Νοεμβρίου, που έληξαν οι διαπραγματεύσεις με την προσωρινή ανάδοχο, ότι το έργο είναι καλύτερα να μη γίνει και στη θέση του να κάνουμε τραμ.

Είσθε εκτεθειμένοι σαν Κόμμα, σαν Κυβέρνηση. Θα πρέπει να σκεφθείτε πολύ για την τελική σας απόφαση.

Η Νέα Δημοκρατία θα είναι εδώ, να προστατεύσει και τη Θεσσαλονίκη και την πόλη της. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω, ότι ο Γενικός Γραμματεύς της Κοινοβουλευτικής Ομάδας της Νέας Δημοκρατίας κ. Παναγιωτόπουλος ορίζει ως Κοινοβουλευτικό Εκπρόσωπο τον Βουλευτή Β' Θεσσαλονίκης κ. Γεώργιο Τζιτζικώστα.

Ο Πρόεδρος του Συνασπισμού της Αριστεράς και της Προόδου κ. Κωνσταντόπουλος ορίζει επίσης ως Κοινοβουλευτικό Εκπρόσωπο το Βουλευτή Ηρακλείου κ. Σπύρο Δανέλη.

Ο Πρόεδρος του ΔΗ.Κ.ΚΙ. κ. Δημήτριος Τσοβόλας ορίζει ως Κοινοβουλευτικό Εκπρόσωπο το Βουλευτή κ. Γεώργιο Ρόκο.

Κύριοι συνάδελφοι, ο συνάδελφος κ. Στυλιανός Παπαθεμε-

Σελίδα 3035 

λής ζητεί ολιγοήμερη άδεια απουσίας στο εξωτερικό, από 25 Ιανουαρίου 1997 έως 29 Ιανουαρίου 1997.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός) Η Βουλή ενέκρινε.

Ο δεύτερος των επερωτώντων κ. Παναγιώτης Ψωμιάδης έχει το λόγο.

ΠΑΝΑΓΙΩΤΗΣ ΨΩΜΙΑΔΗΣ: Κύριε Πρόεδρε, κύριε Υπουργέ, κύριοι συνάδελφοι, μετά από αυτά που ειπώθηκαν από τον πρώτο ομιλητή, τον κ. Ορφανό, νομίζω, ότι πολύ λίγα έχω να συμπληρώσω. Σίγουρα, όμως, δεν πρόκειται να σας χαϊδέψω, κύριε Υπουργέ. Πιστεύω, ότι ήταν πολύ επιεικής στις εκφράσεις του ο κ. Ορφανός.

'Οπως προαναφέρθηκε, ένα έργο μεγάλης σημασίας για τη Θεσσαλονίκη, η κατασκευή του "ΜΕΤΡΟ", καρκινοβατεί. Μαζί με αυτό, όμως, και όλα τα έργα της Θεσσαλονίκης που καρκινοβατούν, καρκινοβατεί και όλη η Θεσσαλονίκη. Καρκινοβατεί η αναβάθμισή της και ο ρόλος που της έχει ανατεθεί ως οικονομικής πρωτεύουσας, ως μητροπολιτικού κέντρου των Βαλκανίων και τελευταία -το βλέπουμε εμείς οι Θεσσαλονικής- ως Πολιτιστικής Πρωτεύουσας της Ευρώπης.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Εδώ επιτρέψτε να σταθώ για μισό λεπτό και να πω, ότι εκτός από μία χούφτα ανθρώπους του Οργανισμού, εκτός από κάποιους κυβερνητικούς Υπουργούς, κανείς άλλος δεν έχει μιλήσει θετικά για την Πολιτιστική Πρωτεύουσα, από τους πολιτικούς Αρχηγούς, τα πολιτικά Κόμματα, τους φορείς και τον πνευματικό κόσμο.

Επιτρέψτε μου, κύριε Υπουργέ, να πω, ότι έφθασε στο σημείο ο λαός της Θεσσαλονίκης να πιστεύει, ότι είστε ανεπιθύμητος από εδώ και πέρα στη Θεσσαλονίκη. 

Ακούσαμε ότι οι διαδικασίες για το "ΜΕΤΡΟ" της Θεσσαλονίκης άρχισαν πριν από δέκα χρόνια. Πριν από τριάμισι χρόνια έγινε η δημοπρασία του έργου με κόστος που ξεπερνά τα διακόσια δισεκατομμύρια και μετά από δέκα μήνες η αρμόδια επιτροπή ανακήρυξε μειοδότη και προσωρινό ανάδοχο την εταιρεία "ΜΑΚΕΔΟΝΙΚΟ ΜΕΤΡΟ".

Τέλος Μαρτίου 1995 εσείς, κύριε Υπουργέ, είχατε ανακοινώσει, ότι σε ένα μήνα, αρχές Απριλίου, θα ληφθεί οριστική απόφαση για το έργο και ότι η πρώτη ανάδοχος, δηλαδή η "ΜΑΚΕΔΟΝΙΚΟ ΜΕΤΡΟ", είχε εκπληρώσει απόλυτα όλες τις υποχρεώσεις της, που απορρέουν από τις διατάξεις του διαγωνισμού και έχει συμμορφωθεί πλήρως στις υποδείξεις του Υ.ΠΕ.ΧΩ.Δ.Ε. και εύλογα...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. Περιβάλλοντος, Χωροταξίας και Δημοσίων 'Εργων): Εάν.

ΠΑΝΑΓΙΩΤΗΣ ΨΩΜΙΑΔΗΣ:... και εύλογα αναμένουμε, ότι σύντομα θα κληθεί για την υπογραφή της σύμβασης παραχώρησης του έργου. 

Και εδώ έχουμε στοιχεία από τον Τύπο, δηλώσεις, ότι αρχές του 1995 τα έργα "ΜΕΤΡΟ" ξεκινούν, ότι το "ΜΕΤΡΟ" μπήκε στις ράγες. Ο κύριος Υπουργός θα ήθελε να πει στις καλένδες. 'Εκανε λάθος. 'Ηταν τυπογραφικό το λάθος. Τον Ιούνιο, όμως, του 1996, κύριοι συνάδελφοι, σε επίσκεψη του κυρίου Υπουργού στη Θεσσαλονίκη, προκειμένου να ανακοινώσει το στρατηγικό φάντασμα, δηλαδή, Πρόγραμμα Θεσσαλονίκη "SOS", για το οποίο έγιναν και περιπαιχτικά σχόλια από δικά τους στελέχη, είχε αποφύγει να απαντήσει σε πληροφορίες που ήθελαν τη δημοπρασία "ΜΑΚΕΔΟΝΙΚΟ ΜΕΤΡΟ" να μην υφίσταται, γιατί άλλη εταιρεία διεκδικούσε το έργο.

Εδώ υπάρχουν αποκόμματα των εφημερίδων: "Tο ΠΑ.ΣΟ.Κ. προωθεί ξένες εταιρείες", και εμείς ακούγαμε δια στόματος του κυρίου Υπουργού, ότι το "ΜΕΤΡΟ" ξεκινάει.

'Οσον αφορά δε, την καθυστέρηση της προώθησης του, έριξε το βάρος στο ότι το "ΜΕΤΡΟ" Θεσσαλονίκης γίνεται από ιδιώτη και όχι από το Δημόσιο όπως το "ΜΕΤΡΟ" των Αθηνών.

Επιτρέψτε μου εδώ να πω, ότι βλέπουμε, πόσο προχωράει το "ΜΕΤΡΟ" της Αθήνας. Μάλιστα, πρόσφατα θα έλεγα, διαβάζαμε στον Τύπο, ότι πιθανόν να τελειώσει το 2004.

Η πραγματική δικαιολογία ήταν, ότι ήθελε η Κυβέρνηση, μετά από πιέσεις μέσα από την Ευρωπαϊκή 'Ενωση, να δοθεί το έργο στο δεύτερο μειοδότη, τη γαλλική εταιρεία "ΜΠΟΥΙΚ" -και εδώ υπάρχουν στοιχεία- και μάλιστα με ένα κόστος που ξεπερνά τα εβδομήντα με ογδόντα -επιπλέον-δισεκατομμύρια. Και ως λόγο λύσης της διαπραγμάτευσης βρήκαν, ότι πρέπει να επιβαρύνουν τον πρώτο μειοδότη τα παράλληλα έργα και η δαπάνη ΦΠΑ του εισιτηρίου.

Κυρίες και κύριοι συνάδελφοι, η ερώτηση είναι απλή: Θέλετε ή δεν θέλετε το "ΜΕΤΡΟ" στη Θεσσαλονίκη; Θέλετε μετρό ή τραμ; Και εξάλλου, τρία χρόνια τι συζητάτε, κύριε Υπουργέ;

Σε οποιαδήποτε άλλη ευρωπαϊκή χώρα θα είχε τελειώσει η κατασκευή του μετρό σε τρία χρόνια. 'Εχουν, δίκαιο, λοιπόν, οι Θεσσαλονικείς να μην είναι αισιόδοξοι, μετά από αυτά που βλέπουν.

Πολλά έργα καρκινοβατούν, είναι σταματημένα ή προχωρούν με ρυθμό χελώνας. Σας τα υπενθυμίζω, γιατί πηγαίνοντας στην έναρξη των εκδηλώσεων για την Πολιτιστική Πρωτεύουσα της Ευρώπης, θα αναγκαστείτε να τα υπενθυμίσετε στο λαό της Θεσσαλονίκης. 

Υπάρχει το πρόβλημα της ύδρευσης, το πρόβλημα του Μπάτη, το έργο του βιολογικού καθαρισμού, τα έργα της παραλιακής λεωφόρου Νίκης, τα έργα εκσυγχρονισμού του λιμανιού, τα χιλιοειπωμένα αθλητικά έργα, τα έργα εκσυγχρονισμού του αεροδρομίου "ΜΑΚΕΔΟΝΙΑ. 'Οσον αφορά τα πολιτιστικά, θα τα πούμε στη Θεσσαλονίκη. Το θέμα της διάνοιξης της δυτικής εισόδου της πόλης. Και η προώθηση των έργων οδοποιίας.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή.)

Τελειώνω, κύριε Πρόεδρε.

Υπάρχει το έργο της Εγνατίας Οδού, που οι πληροφορίες λένε, ότι οι Ευρωπαίοι το θεώρησαν οικονομικά ασύμφορο. Στο θέμα της Πολιτιστικής Πρωτεύουσας αφήσατε το Βενιζέλο να "βγάλει το φίδι από την τρύπα".

Νομίζω, ότι στα χρόνια που κυβερνάτε, δεν έχετε να παρουσιάσετε ούτε ένα έργο. Σας προκαλώ να αναφέρετε ένα έργο, που ξεκίνησε ή τελείωσε, επί των ημερών του ΠΑ.ΣΟ.Κ.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.

ΠΑΝΑΓΙΩΤΗΣ ΨΩΜΙΑΔΗΣ: Τελειώνω.

Από όλα αυτά που ανέφερα για το μέλλον του "ΜΕΤΡΟ", πιστεύω, ότι μπροστά μας τα πάντα είνα θολά. Πιστεύουμε, όμως, όλοι και συνάδελφοί σας στο Κυβερνών Κόμμα, ότι θολό είναι και το μέλλον της δικής σας Κυβέρνησης.

(Xειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο κ. Παπαγεωργόπουλος έχει το λόγο.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, πριν από δέκα λεπτά ο κύριος Υπουργός διέκοψε το βασικό μας Εισηγητή, τον κ. Ορφανό, για να συμφωνήσει μαζί του, ότι πρέπει να υπάρξει προτεραιότητα στον τομέα της Θεσσαλονίκης. Συμπλήρωσε, μάλιστα, ότι δεν πρέπει να βάζουμε διαχωριστικές γραμμές ανάμεσα στη Θεσσαλονίκη και την Αθήνα.

Το θέμα δεν είναι τι λέμε στα λόγια, κύριε Υπουργέ, αλλά τι κάνουμε με πράξεις. Σήμερα ξέρουμε πάρα πολύ καλά, ότι στην ευρύτερη περιοχή της Αττικής εκτελούνται έργα της τάξης των τρεισήμιση τρισεκατομμυρίων δραχμών. Μακάρι, βέβαια, να γίνουν και περισσότερα. Υπενθυμίζω -βεβαίως, τα ξέρουμε όλοι πάρα πολύ καλά- ότι προχωράει το Μετρό, προχωράει το αεροδρόμιο των Σπάτων, προχωράει η λεωφόρος Σταυρού-Ελευσίνας και άλλα έργα. Τον Σεπτέμβριο αν -και μακάρι- πάρουμε τη διοργάνωση των Ολυμπιακών Αγώνων του 2004, εκ των πραγμάτων στο Λεκανοπέδιο της Αττικής θα ξεκινήσουν άλλα εκατό-διακόσια μικρά, μεσαία και μεγάλα έργα. Αυτό γίνεται στην πρωτεύουσα της Χώρας.

Από την άλλη πλευρά, ξέρουμε πάρα πολύ καλά εμείς οι Θεσσαλονικείς, ότι έχουμε χορτάσει από λόγια και στα μεσαία

Σελίδα 3036 

έργα και πολύ περισσότερο, στα μεγάλα έργα. Υπενθυμίζω ότι το "ΜΕΤΡΟ" το συζητάμε τώρα δέκα-είκοσι χρόνια. Δεν ξεκινάει. Ο υποθαλάσσιος δρόμος, τα γκαράζ, το αεροδρόμιο, η δυτική είσοδος της πόλης, τα αθλητικά έργα είναι λόγια που τα έχουμε ξαναπεί εδώ εκατοντάδες φορές. 'Ολο ξεκινούν και ποτέ δεν ξεκινούν στην πραγματικότητα. 'Εχουμε όμως γνωρίσει και άλλες εποχές, που έζησε η Θεσσαλονίκη.

Θα υπενθυμίσω τηλεγραφικά τη δεκαετία του 1960, κύριε Υπουργέ, που δεν υπήρχε ούτε Ευρωπαϊκή 'Ενωση ούτε πρώτο και δεύτερο Πακέτο Ντελόρ. Εμείς, που ζούμε στη Θεσσαλονίκη, ξέρουμε, ότι εκείνη τη δεκαετία ξεκίνησε και έγινε η Πανεπιστημιούπολη στη Θεσσαλονίκη. 'Εγινε ο παραλιακός δρόμος στη Θεσσαλονίκη. 'Εγινε το Κρατικό Θέατρο Βορείου Ελλάδος στη Θεσσαλονίκη. 'Εγινε σιδηροδρομικός σταθμός στη Θεσσαλονίκη. 'Εγινε το "Καυτατζόγλειο". 'Εγινε το "Παλαί ντε Σπορ".

Σήμερα, που είμαστε στην Ευρωπαϊκή 'Ενωση, με όλα τα κονδύλια και το δεύτερο Πακέτο Ντελόρ, δεν μπορεί να απορροφήσει ούτε μία δραχμή η Θεσσαλονίκη για να ξεκινήσει κάποιο μεγάλο έργο. 

Εκεί όμως που, πραγματικά, ο εμπαιγμός ξεπέρασε κάθε προηγούμενο είναι το έργο που συζητάμε σήμερα. Είναι η υπόθεση του "ΜΕΤΡΟ". Και αυτό, επαναλαμβάνω, συζητήθηκε επί μια ολόκληρη δεκαετία. Είχαμε το ερώτημα: Μετρό ή τραμ. Κατέληξαν οι επιστήμονες, συμφώνησαν και οι κυβερνήσεις, ότι πρέπει επιτέλους να γίνει "ΜΕΤΡΟ".

'Εγιναν οι διαγωνισμοί με τις γνωστές γραφειοκρατικές διαδικασίες και ταλαιπωρίες και κάποια στιγμή, πριν από δυόμισι χρόνια, εβρέθη και ανετέθη το έργο στον προσωρινό ανάδοχο. Εδώ ακριβώς αρχίζει η δεύτερη φάση της κοροϊδίας του λαού της Θεσσαλονίκης.

'Ερχεται ο Ανδρέας Παπανδρέου το Σεπτέμβριο του 1994 στην 'Εκθεση και λέει: "Το 1995 ξεκινάει το "ΜΕΤΡΟ". Ξανάρχεται το 1995 στην 'Εκθεση και λέει "Tο 1996 ξεκινάει το "ΜΕΤΡΟ". 'Ερχεται ο κύριος Σημίτης την προεκλογική περίοδο το Σεπτέμβριο του 1996 στη Θεσσαλονίκη και εκεί αρχίζουν τα ερωτηματικά. Λέει ότι ξεκινάει το "ΜΕΤΡΟ" τον άλλο χρόνο, αλλά για πρώτη φορά δεν μιλάει για "ΜΕΤΡΟ", μιλάει για "μέσο σταθερής τροχιάς". Αυτά γίνονται στις αρχές του Σεπτεμβρίου.

Κερδίζει το ΠΑ.ΣΟ.Κ. τις εκλογές της 22ας Σεπτεμβρίου και μετά από δεκαπέντε μέρες, στις 5 Οκτωβρίου, γίνεται η βασική εισήγηση για να απορριφθεί το "ΜΑΚΕΔΟΝΙΚΟ ΜΕΤΡΟ", το οποίο έχει πάρει σαν προσωρινός ανάδοχος το έργο!... Εδώ ανακύπτει και το μέγα ερώτημα: 'Εχει κατασταλάξει, πράγματι, το ΠΑ.ΣΟ.Κ., ότι δεν πρέπει να γίνει το έργο;

'Ερχεται ο κ. Σημίτης στα εγκαίνια της Διεθνούς Εκθέσεως Θεσσαλονίκης, ρίχνει στάχτη στα μάτια του λαού της Θεσσαλονίκης και εν συνεχεία, μετά από δεκαπέντε ημέρες, επισήμως, ουσιαστικά, αναλαμβάνει η Κυβέρνηση αυτή τη δέσμευση περί μη κατοχυρώσεως του έργου στο "ΜΑΚΕΔΟΝΙΚΟ ΜΕΤΡΟ" και το ανακοινώνει μετά από ένα μήνα;

Βεβαίως, γνωρίζουμε όλοι μας, ότι είναι πραγματικά έωλες οι δικαιολογίες. Υπάρχουν, πράγματι, διαφορές ανάμεσα στο Υπουργείο από τη μία πλευρά και στον προσωρινό ανάδοχο από την άλλη πλευρά σε δύο κυρίως θέματα: Στα παράλληλα έργα και στο Φ.Π.Α.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

'Ερχεται παλικαρίσια η προσωρινή ανάδοχος εταιρεία και λέει, ότι όπως ακριβώς τα γράψατε εσείς, η Κυβέρνηση και το αρμόδιο Υπουργείο, στα Τεύχη Δημοπράτησης, αυτόν τον όρο ακριβώς που έχετε μέσα, θα τον περιλάβουμε στη σύμβαση και εν συνεχεία, είτε με συμφωνία είτε μέσο κάποιου διαιτητή ή κάποιου δικαστηρίου λύνουμε τη διαφορά. 'Οπως στην υπόθεση με το "ΜΕΤΡΟ ΑΘΗΝΩΝ" όπου με πολλή ευκολία στις εξαγγελίες σας λέτε, ότι θα πάτε στα δικαστήρια.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. Περιβάλλοντος, Χωροταξίας και Δημοσίων 'Εργων): Δε γίνεται έτσι.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Να πάμε στα δικαστήρια, λοιπόν, αλλά το έργο να ξεκινήσει.

ΠΡΟΕΔΡΕΥΩΝ (Λουκάς Αποστολίδης): Παρακαλώ, ολοκληρώστε. Υπάρχει και δευτερολογία.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Να καταλήξω. Προσωπικά πιστεύω, ότι δεν υπάρχει πολιτική βούληση στην Κυβέρνηση του ΠΑ.ΣΟ.Κ. να φτιάξει "ΜΕΤΡΟ" στην Θεσσαλονίκη. Και το ότι δεν υπάρχει πολιτική βούληση, αποδεικνύεται και από την ανακοίνωση της ΠΑΣΚ Μηχανικών Θεσσαλονίκης, οι οποίοι έβγαλαν ανακοίνωση πριν από ένα μήνα και λένε, ότι "είμαστε αντίθετοι στο "ΜΕΤΡΟ", να ξεκινήσουμε τώρα συζητήσεις, για να φτιάξουμε τον 21ο αιώνα τράμ στη Θεσσαλονίκη"... 'Ελεος, κύριε Πρόεδρε!

(Χειροκροτήματα από την Πτέρυγα της Νέας Δημοκρατίας.)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Δημήτριος Σαρρής ζητά ολιγοήμερη άδεια στο εξωτερικό στις 27, 28, 29 και 30 του μηνός. Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Η Βουλή ενέκρινε.

Ο συνάδελφος κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κύριε Πρόεδρε, κύριοι συνάδελφοι, πριν μπω στο θέμα, θα ήθελα να κάνω μία γενική παρατήρηση. Με την ευκαιρία της σημερινής συζήτησης, θα μπορούσε να ασκηθεί έντονη κριτική στην Κυβέρνηση, ακριβώς, για τις μεγάλες καθυστερήσεις που έχει στα έργα και τις πολιτικές ευθύνες που υπάρχουν, σχετικά με την απορρόφηση των κοινοτικών κονδυλίων. 'Ομως, αυτή η συζήτηση έχει ξαναγίνει, αλλά θα πρέπει κάθε φορά που δίδεται η ευκαιρία, να επισημαίνουμε αυτές τις καθυστερήσεις και τις πολιτικές ευθύνες που έχει η Κυβέρνηση, μήπως τελικά η Κυβέρνηση, θα έλεγε κανένας, ξυπνήσει και επιταχύνει τις διαδικασίες και τους μηχανισμούς για το καλό της Ελλάδας.

Στο συγκεκριμένο θέμα. Λένε, κύριε Υπουργέ, πολλές φορές εκεί στη Βόρεια Ελλάδα, στη Θεσσαλονίκη, ότι οι Θεσσαλονικείς είμαστε γκρινιάρηδες. Πολλές φορές φτάνουν να μας λένε, ότι έχουμε και συμπλεγματικές διαθέσεις έναντι της Αθήνας. Δεν είναι έτσι τα πράγματα, κύριε Υπουργέ. Αυτό προκύπτει από τον εμπαιγμό που έχει υποστεί κατά καιρούς η Κυβέρνηση -κυρίως οι δικές σας κυβερνήσεις, του ΠΑ.ΣΟ.Κ.- με τις συνεχείς εξαγγελίες, είτε με την ευκαιρία των εγκαινίων της Διεθνούς 'Εκθεσης Θεσσαλονίκης είτε στις προεκλογικές συγκεντρώσεις από τα μπαλκόνια, με στόχο βέβαια πάντοτε να εξαπατήσετε τον Ελληνικό Λαό και κυρίως το λαό της Μακεδονίας, ο οποίος είναι παρατηρητής τελικά των διαλαμβανομένων στο κέντρο, εδώ στην Αθήνα, στο αμαρτωλό κέντρο της Αθήνας, όπως λέω εγώ πολλές φορές.

Γιατί εδώ συγκρούονται τα συμφέροντα και ακριβώς όλες αυτές οι μεροληπτικές διαθέσεις και καθυστερήσεις οφείλονται κυρίως σε αυτό. Με αποτέλεσμα η Βόρεια Ελλάδα, η Θεσσαλονίκη, να στερείται έργων υποδομής , που είναι απαραίτητα, γιατί ακριβώς η Αθήνα δεν είναι το μόνο μεγάλο κέντρο που δημιουργήθηκε και που επεκτείνεται συνεχώς, είναι και η Θεσσαλονίκη. Η Θεσσαλονίκη, όμως, έχει και έναν πρόσθετο λόγο, τον οποίο αναγνωρίζετε και εσείς φραστικά, αλλά πρακτικά δεν κάνετε το ίδιο: 'Οτι η Θεσσαλονίκη κυρίως για λόγους εθνικούς και δευτερευόντως αναπτυξιακούς, θα πρέπει να μεταβληθεί σε ένα κέντρο Βαλκανίων, σε ένα διαμετακομιστικό κέντρο της Πατρίδας μας, που έχει να παίξει έναν πολύ σοβαρό λόγο και εσείς αντί να υπηρετήσετε αυτούς τους στόχους και με λόγια που δεν λένε την αλήθεια, με ψεύτικα λόγια, με ξύλινη γλώσσα, δεν ομολογείτε αυτές τις προθέσεις που έχετε και αυτήν την αγκίστρωση στα συμφέροντα για τα έργα της Αθήνας.

Θα σας πω επιγραμματικά τα εξής: Την προηγούμενη Δευτέρα σε μία ερώτηση Βουλευτή του Κόμματός μας στη Βουλή, ο αρμόδιος Υφυπουργός Εθνικής Οικονομίας ο κ.Πάχτας έδωσε μία απάντηση σε επιφύλαξη και φόβους, που εξέφρασε ο συνάδελφος, μην τυχόν τα χρήματα που προβλέπονται στο κοινοτικό πρόγραμμα μεταφερθούν στο "ΜΕΤΡΟ" της Αθήνας. Ο Υφυπουργός απήντησε, ότι τέτοια δυνατότητα δεν υπάρχει.

Είναι ψέμα, κύριε Υπουργέ, γιατί στο Β' Κοινοτικό Πλαίσιο Στήριξης και συγκεκριμένα στο κεντρικό σκέλος που έχετε

Σελίδα 3037 

ένα μέτρο και ειδικότερα στο υπ'αριθμόν οκτώ με τίτλο "Αστική Ανάπτυξη" προβλέπεται μία δαπάνη ενός τρισεκατομμυρίου πεντακοσίων εξήντα εκατομμυρίων ECU για τα έτη 1994-1999, που ακριβώς εκεί αναφέρονται τα δύο "ΜΕΤΡΟ", της Αθήνας και της Θεσσαλονίκης.

Στο μέτρο αυτό είναι ενιαία η παράγραφος, έχει άλφα και βήτα, και ακριβώς εκεί αναφέρεται, ότι αυτά τα δύο έργα είναι μία ενιαία μονάδα. Δεν χρειάζεται επομένως για τη μεταφορά του ποσού από το ένα στο άλλο, απόφαση της Επιτροπής Παρακολούθησης της Ευρωπαϊκής 'Ενωσης, αλλά μόνο με εθνική απόφαση μπορείτε να μεταφέρετε το ένα ποσό στο άλλο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. Χωροταξίας, Περιβάλλοντος και Δημοσίων 'Εργων): 'Εχουμε δεσμευθεί, ότι δε θα μεταφερθεί.

ΑΔΑΜ ΡΕΓΚΟΥΖΑΣ: Ο κ.Πάχτας δεν είπε αυτό αφ'ενός και αφ'ετέρου η πρακτική σας δεν λέει αυτό. Εκείνο που πρόκειται να κάνετε είναι να μεταφέρετε στην Αθήνα τα χρήματα που αναφέρονται για το "ΜΕΤΡΟ" της Θεσσαλονίκης. Και φυσικά θα σας έδινα και άφεση αμαρτιών τελικά, όπως είπαν και οι προηγούμενοι συνάδελφοι, αν αφήνατε έστω το "ΜΕΤΡΟ" της Θεσσαλονίκης και προχωρούσατε κάποια έργα στη Βόρεια Ελλάδα.

Τι έχετε προχωρήσει; 'Εχετε προχωρήσει μήπως την Εγνατία Οδό με τους ρυθμούς που προβλεπόντουσαν και με αυτά που είχατε εξαγγείλει παλιότερα; 'Εχετε κάνει τίποτε για την παραλιακή οδό; 'Εχετε κάνει τίποτε για το αποχετευτικό και την απορρύπανση του Θερμαϊκού; 'Εχετε προχωρήσει το έργο της εισόδου της Θεσσαλονίκης; Με αυτά τα έργα υποδομής θα καταστήσετε φραστικά, όπως λέτε, τη Θεσσαλονίκη το μητροπολιτικό κέντρο των Βαλκανίων; Πολύ φοβάμαι, κύριε Υπουργέ, ότι οι Θεσσαλονικείς θα βρεθούν πάλι στην αρχή, όπως ακριβώς τους εξαπατάτε κάθε φορά. Αλλά αυτήν τη φορά θα σας δώσουν απάντηση, υποθέτω, στις επόμενες εκλογές, γιατί πλέον δεν σας εμπιστεύονται.

(Χειροκροτήματα)

ΠΡΟΕΔΡΕΥΩΝ (Λουκάς Αποστολίδης): Ο κ. Σαλαγκούδης έχει το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, κύριοι συνάδελφοι, δε θα ήθελα να επαναληφθώ. 'Ηδη αναλύθηκαν. Και βγήκε ανάγλυφη η εικόνα, ότι η Θεσσαλονίκη, η σημερινή Πολιτιστική Πρωτεύουσα. έχει δίκιο να διαμαρτύρεται για την εγκατάλειψη και την περιφρόνηση από μέρους της Κυβέρνησης, πραγματικά, στον τομέα τουλάχιστον των έργων, που είναι απαραίτητα για την υποδομή της, που είναι απαραίτητα, για να δημιουργήσουν τις προϋποθέσεις, να γίνει πρωτεύουσα των Βαλκανίων, όπως διακηρύσσεται συνεχώς. Είναι ανάγκη να δημιουργηθούν οι υποδομές. Γιατί όταν η Θεσσαλονίκη καταστεί κέντρο των Βαλκανίων, τότε και η εθνική μας οικονομία έχει πάρα πολλά να κερδίσει και εμμέσως να κερδίσει και όλη η Ελλάδα και η Αθήνα.

'Ομως, θα ήθελα γενικότερα να πω, ότι οι κυβερνήσεις του ΠΑ.ΣΟ.Κ. υπήρξαν και συνεχίζουν να είναι διαχειριστικές κυβερνήσεις των μεγάλων επιλογών και συλλήψεων έργων της Νέας Δημοκρατίας. Βεβαίως, θα ήμασταν ικανοποιημένοι εάν ήσαν καλοί διαχειριστές. Αλλά δυστυχώς, καθώς είναι ανίκανοι να συλλάβουν καινούριες μεγάλες ιδέες είναι και ανίκανοι να διαχειριστούν και να εκτελέσουν με έναν υποφερτό τρόπο τα έργα που πραγματικά συνέλαβε η Νέα Δημοκρατία.

Οι κυβερνήσεις του ΠΑ.ΣΟ.Κ., των δώδεκα μέχρι στιγμής χρόνων, δεν έχουν να επιδείξουν καμία μεγάλη επιλογή, όπως π.χ., την επιλογή της Νέας Δημοκρατίας για την ένταξή μας στην Ευρωπαϊκή 'Ενωση, χάριν της οποίας σήμερα με τη βοήθεια των κοινοτικών προγραμμάτων εκτελούνται τα μεγάλα έργα. Το πιο τραγικό, όμως, είναι, ότι το ΠΑ.ΣΟ.Κ. ήταν κυβέρνηση δώδεκα χρόνια και εσείς, κύριε Λαλιώτη, τέσσερα χρόνια Υπουργός 'Εργων, χωρίς να έχετε τη σφραγίδα σύλληψης σε κανένα μεγάλο έργο. Πέστε μας ένα μεγάλο έργο το οποίο εσείς συλλάβατε και εκτελείτε αυτήν τη στιγμή. Τα έργα εκτελούνται με τρομακτικές καθυστερήσεις. Είναι τα έργα που η Νέα Δημοκρατία συνέλαβε τη δεκαετία του 1970. Είναι τραγικό, πραγματικά, για τον Τόπο. Η Εγνατία Οδός, το αεροδρόμιο των Σπάτων, η ζεύξη Ρίου-Αντιρρίου, η εκτροπή του Αχελώου, όλα ήταν έργα που συνελήφθησαν από τη Νέα Δημοκρατία τη δεκαετία του 1970. Στη δεκαετία του 1980, στη χαμένη δεκαετία για την Πατρίδα μας, τη δεκαετία της οπισθοδρόμησης και της υπερχρέωσης κανένα έργο δεν προωθήθηκε.

'Επρεπε να μεσολαβήσει και πάλι κυβέρνηση της Νέας Δημοκρατίας για να ξεκινήσει το "ΜΕΤΡΟ" της Αθήνας, το αεροδρόμιο των Σπάτων, να συλληφθεί το έργο της Οδού Σταυρού Ελευσίνος και τελικά το "ΜΕΤΡΟ" της Θεσσαλονίκης.

'Ηδη αναλύθηκαν οι λεπτομέρειες. Προσωπικά, εγώ δεν περίμενα διαφορετική αντιμετώπιση του έργου του "ΜΕΤΡΟ" Θεσσαλονίκης. Είναι πάγια πολιτική του ΠΑ.ΣΟ.Κ. με οποιονδήποτε τρόπο να καθυστερεί τα έργα, να τα κατατεμαχίζει, να χρησιμοποιεί αδιαφανείς διαδικασίες ανάθεσης, που γεμίζουν υποψίες και ενστάσεις. Ακόμη γίνονται νέες καθυστερήσεις, αναπροσαρμογές και αύξηση του κόστους τελικά. 

Δυστυχώς, σ'αυτόν το δρόμο μπήκε και το "ΜΕΤΡΟ" της Θεσσαλονίκης. Πρέπει, κύριε Υπουργέ, να σας τονίσω για μία ακόμα φορά, ότι ιδιαίτερα στη Θεσσαλονίκη υπάρχει μία έντονη αίσθηση, ότι η Ελλάδα είναι μόνο η Αθήνα, για την Κυβέρνηση και για τις προηγούμενες ακόμα κυβερνήσεις. Ο μύθος του Μινώταυρου, οι Θεσσαλονικείς πιστεύουν, ότι αναβιώνει στις μέρες μας, με τη μόνη διαφορά, ότι ο λαβύρινθος από την Κρήτη μεταφέρθηκε στην Αθήνα. Υφέρπει η φήμη -τη συζητούν κρυφά και τα στελέχη του Κυβερνώντος Κόμματος στη Θεσσαλονίκη- ότι οι ανάγκες του "ΜΕΤΡΟ" και των έργων της Αθήνας απορροφούν και τα κονδύλια του "ΜΕΤΡΟ" Θεσσαλονίκης. Περιμένουμε, κύριε Υπουργέ, τη διάψευση του μύθου του Μινώταυρου. Είναι εθνική ανάγκη να διαψευστεί, όχι με λόγια αλλά με έργα.

'Ενας ολόκληρος κόσμος στη Βόρεια Ελλάδα περιμένει να διαψευστεί αυτός ο μύθος για να κινητοποιηθεί δυναμικά και δημιουργικά όπως πραγματικά ξέρει και μπορεί να δραστηριοποιείται.

Κύριε Υπουργέ και κύριοι της Κυβέρνησης, πρέπει να κατανοήσετε, ότι εκεί στο Βορειοελλαδικό χώρο, μπορεί η Πατρίδα μας να ελπίζει πολύ περισσότερα για τη λύση των οικονομικών προβλημάτων της. Γι'αυτό πρέπει να σκύψουμε με πολύ μεγαλύτερο ενδιαφέρον στα προβλήματα της Βορείου Ελλάδος, αντί να ασχολούμεθα με το πώς θα μεγαλώσουμε ακόμα περισσότερο την Αθήνα, γιατί οι μεγάλες παρεμβάσεις των έργων, πραγματικά δημιουργούν πρόβλημα και για τη ζωή και για το περιβάλλον στην Αθήνα και ταυτόχρονα καθυστερούν την ανάπτυξη της υπαίθρου και της οικονομίας μας γενικότερα.

Περιμένουμε, κύριε Υπουργέ, τις απαντήσεις σας. Θέλουμε ρητή δέσμευσή σας.'Οχι όπως εξηγγέλθηκε από τον κύριο Πρωθυπουργό στη Διεθνή 'Εκθεση Θεσσαλονίκης. Περιμένουμε χρονοδιάγραμμα, πότε θα γίνει η έναρξη του έργου. Μη συνεχίσετε την ίδια μέχρι σήμερα τακτική των εξαγγελιών, γιατί θα συντηρήσετε το μύθο του Μινώταυρου. Εκτός και αν ζηλεύετε τη δόξα του Μίνωα, κύριε Υπουργέ.

(Χειροκροτήματα από την Πτέρυγα της Νέας Δημοκρατίας.)

ΠΡΟΕΔΡΕΥΩΝ (Λουκάς Αποστολίδης): Ο Πρόεδρος της Νέας Δημοκρατίας κ. Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κυρίες και κύριοι συνάδελφοι, μετά την πτώση του κομμουνισμού δημιουργήθηκαν νέες προοπτικές και προϋποθέσεις στη Βαλκανική. Δημιουργήθηκαν δυνατότητες μεγάλων κινδύνων αλλά ταυτόχρονα και προϋποθέσεις, οι οποίες θα μπορούσαν να βοηθήσουν την ανάπτυξη της Βαλκανικής, μέσα στην οποία η Ελλάδα θα μπορούσε να διαδραματίσει ένα σημαντικότατο ρόλο.

Στόχος της στρατηγικής της Ελλάδος ήταν, μέσα σ' αυτές τις νέες εξελίξεις, να μεγιστοποιήσει τις δυνατότητες που εδίδοντο από τη νέα κατάσταση των πραγμάτων και να ελαχιστοποιήσει τους κινδύνους. 

Πολύ φοβούμαι, ότι έχουν περάσει πολλά χρόνια από τότε και εμείς μεγιστοποιήσαμε τους κινδύνους και δυστυχώς,

Σελίδα 3038 

ελαχιστοποιούμε τις ευνοϊκές προϋποθέσεις, οι οποίες έχουν δημιουργηθεί πλέον στη Βαλκανική.

Αυτές οι προϋποθέσεις είναι ο ρόλος, τον οποίο μπορεί να διαδραματίσει η Ελλάδα μέσα στη Βαλκανική, ως ευρωπαϊκή χώρα, που βρίσκεται στη Βαλκανική Χερσόνησο και όχι ως χώρα Βαλκανική, που βρίσκεται στην Ευρωπαϊκή 'Ενωση. Δυστυχώς, ακολουθούμε τη δεύτερη πολιτική.

Είναι δεδομένο, ότι η Ελλάδα εντεταγμένη στην Ευρωπαϊκή 'Ενωση, με μεγαλύτερο και διπλάσιο εισόδημα απ' αυτό το οποίο έχουν, η Αλβανία, τα Σκόπια, η Βουλγαρία, θα μπορούσε να διαδραματίσει ένα σημαντικότατο ρόλο στην οικονομική ανάπτυξη όλης της Βαλκανικής. 'Οσο υπήρχαν οι δύο διαχωρισμένοι κόσμοι, ένα είναι δεδομένο, ότι η Μακεδονία και η Θράκη οικονομικά ήταν προσανατολισμένες στην ελληνική αγορά προς το νότο. Από την ώρα που άνοιξαν οι νέες προϋποθέσεις, οι νέες συνθήκες της Βαλκανικής, εκ των πραγμάτων δημιουργείται ένας νέος γεωγραφικός οικονομικός χώρος, όπου η Μακεδονία και η Θράκη, όλα τα βόρεια σύνορά μας στρέφονται πλέον προς το βορρά.

Για να σας το δώσω αυτό ανάγλυφα να το αντιληφθείτε, αν πάρουμε ένα μοιρογνωμόνιο με κέντρο την Αλεξανδρούπολη και ακτίνα την Αλεξανδρούπολη και την Αθήνα και φέρουμε ένα κύκλο, θα δείτε, ότι περιλαμβάνεται όλη η Βουλγαρία. Και αυτός είναι ο οικονομικός χώρος, στον οποίο θα έπρεπε πλέον η απομονωμένη Θράκη αλλά και όλη η Μακεδονία να ενεργοποιηθεί και να δραστηριοποιηθεί.

Αυτός, όμως, ο στρατηγικός σχεδιασμός για να μπορέσει να γίνει, προϋποθέτει κατάλληλη υποδομή. Και αυτή η υποδομή δεν πραγματοποιείται. Τι προϋποθέτει αυτή η υποδομή: Προσβάσεις, οδικά δίκτυα, αεροδρόμια, λιμάνια, τηλεπικοινωνίες.

Μιλούμε συνήθως για την Εγνατία. Βεβαίως, η Εγνατία έχει πολύ μεγάλη στρατηγική σημασία. Αλλά η Εγνατία, κυρίες και κύριοι συνάδελφοι, κατά την άποψή μου, αποτελεί έναν άξονα, αν θέλετε, αμυντικό. Πρέπει να γίνει η Εγνατία, για να μην αφήσουμε κάποια άλλη, παρα-Εγνατία, να γίνει παράλληλα και βορείως της δικής μας Εγνατίας. Εκεί που υπάρχει μεγαλύτερη σημασία, είναι, να αναπτυχθούν οι κάθετοι άξονες. Οι κάθετοι άξονες από την Αλεξανδρούπολη, στη Βουλγαρία, στη Ρουμανία, στην πρώην Σοβιετική 'Ενωση, οι κάθετοι άξονες από την Καβάλα πάλι προς τη Βουλγαρία, από τη Θεσσαλονίκη προς την πρώην Γιουγκοσλαβία, την Κεντρική Ευρώπη, την Ευρώπη. Αυτοί βέβαια οι άξονες από μόνοι τους δεν λένε τίποτε, αν δεν υπάρξουν οι κατάλληλες λιμενικές και αεροπορικές εγκαταστάσεις. Θα μπορούσαν οι λιμένες της Αλεξανδρουπόλεως, της Καβάλας και της Θεσσαλονίκης, να γίνουν διεθνείς λιμένες και όχι περιορισμένοι λιμένες, που να εξυπηρετούν αποκλειστικά και μόνο την περιοχή.

Τι, λοιπόν, απ' όλη αυτήν την υποδομή γίνεται σήμερα. Τίποτα. Η πραγματικότητα είναι, ότι η Εγνατία οδός γίνεται κομμάτι-κομμάτι, δεν έχει ολοκληρωθεί στην ουσία ούτε το 25% στις πραγματικές της διαστάσεις και τα έργα καθυστερούν και λιμνάζουν και χάνονται μοναδικές ευκαιρίες. Βεβαίως, όπως σας είπα προηγουμένως, το θέμα δεν είναι απλώς και μόνο στο οδικό δίκτυο ή στους λιμένες ή στα αεροδρόμια. Είναι επίσης στα θέματα των ενεργειακών αξόνων ή των τηλεπικοινωνιακών αξόνων. 'Ολα αυτά μεταξύ τους είναι συνδεδεμένα και θα έδιναν ζωή στη Μακεδονία και τότε, πράγματι, ο στρατηγικός ρόλος στη Θράκη, ο στρατηγικός λόγος τον οποίο όλοι επικαλούμεθα, ότι η Μακεδονία και η Θεσσαλονίκη μπορεί να γίνει η πρωτεύουσα των Βαλκανίων, μπορεί να γινόταν πραγματικότητα. Αλλά δεν αρκεί το ευχολόγιο, όταν δεν γίνονται τα έργα.

Είναι δυνατόν ποτέ η Θεσσαλονίκη να αναπτυχθεί ως πρωτεύουσα της Βαλκανικής όταν το αεροδρόμιο της κλείνει για τρεις ή τέσσερις ημέρες λόγω της ομίχλης και όταν χρειάζεται κάποιος για να πάει από τη Θεσσαλονίκη στην Αλεξανδρούπολη, στη Σόφια ή στη Ρουμανία, πρέπει να πάει μέσο Γερμανίας, διότι αυτή η διαδικασία αποτελεί τη συντομοτέρα οδό;

Αυτά είναι πρωτόγνωρα και χάνονται μοναδικές ευκαιρίες και, δυστυχώς, θα δημιουργηθούν απ' άλλες χώρες κατάλληλες προϋποθέσεις, ούτως ώστε να υποσκελίσουν την πραγματικότητα, που μπορεί να διαδραματίσει η Θεσσαλονίκη ως πρωτεύουσα των Βαλκανίων, η Θράκη και γενικά η Μακεδονία.

Και θα ήθελα τώρα, μετά απ' αυτήν τη γενική παρατήρηση, να έλθω στα θέματα της Θεσσαλονίκης. Αεροδρόμιο: 

Είναι αδιανόητο να πιστεύουμε, ότι μπορεί να αναπτυχθεί η Θεσσαλονίκη χωρίς την επέκταση του διαδρόμου, ενός διαδρόμου, ο οποίος δε χρειάζεται πάνω από ένα-ενάμισι χιλιόμετρο...

ΝΙΚΟΛΑΟΣ ΑΚΡΙΤΙΔΗΣ: Εξακόσια μέτρα.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Ακόμα χειρότερα. 

...και κάποια συστήματα, τα οποία να επιτρέπουν τελικά να προσγειώνονται και να απογειώνονται τα αεροπλάνα. Να γίνει ένα σύστημα συγκοινωνιακό αεροπορικό, το οποίο να είναι εξηρτημένο από την Αθήνα. 

Ο λιμένας της Θεσσαλονίκης είναι δυνατόν να παραμένει στα ίδια επίπεδα με τον ίδιο μηχανισμό, τον οποίο έχει όταν λέμε πλέον, ότι θα αρχίσει να γίνεται η μεγάλη διακίνηση από το λιμένα της Θεσσαλονίκης προς όλη τη Βαλκανική;

'Ερχομαι, κύριοι συνάδελφοι, στο θέμα του "ΜΕΤΡΟ". Κατ' αρχήν θα σας κάνω μια αποκάλυψη, η οποία με είχε εντυπωσιάσει. Ως Πρόεδρος της Νέας Δημοκρατίας είχα επισκεφθεί την Ευρωπαϊκή 'Ενωση και είχα επισκεφθεί μεταξύ όλων των Επιτρόπων και τον 'Ελληνα Επίτροπο, τον κ. Παπουτσή. Η επίσκεψή μου αυτή είχε γίνει σε μια πολύ κρίσιμη περίοδο, όταν συνεζητείτο την επόμενη ημέρα στο Συμβούλιο των Επιτρόπων το αεροδρόμιο των Σπάτων. 'Ηταν η περίοδος της αναθεωρήσεως, έπρεπε να συζητηθεί η αναθεώρηση και παρεκάλεσε ο κ. Παπουτσής να δω και τους άλλους Επιτρόπους, οι οποίοι ανήκουν στα χριστιανοδημοκρατικά και λαϊκά Κόμματα, ώστε να τους πείσω για την αναγκαιότητα να προχωρήσει τελικά το "ΜΕΤΡΟ".

Επισκέφθηκα τρεις Επιτρόπους, ένας εκ των οποίων μου είπε, ξέρετε, έχουμε την αντίδραση των Γάλλων και θα πρέπει και οι Γάλλοι να πάρουν κάποιο έργο. Μου είπε, έχετε το "ΜΕΤΡΟ" της Θεσσαλονίκης, δώστε το στην εταιρεία, η οποία ενδιαφέρεται και έχετε και το Ρίο-Αντίρριο, δώστε το και αυτό για να μην υπάρξουν αυτές οι αντιδράσεις. Του είπα, δεν ξέρω ποιος είναι ο τρόπος με τον οποίο σκέπτεσθε εκεί, αλλά στην Ελλάδα γίνονται διαγωνισμοί και αν ακολουθήσουμε αυτήν την πολιτική, τότε δε θα μπορεί να σταθεί ούτε η Ευρωπαϊκή 'Ενωση ούτε η Ελλάδα σε κανένα διαγωνισμό. Και, προφανώς, μια τέτοια πολιτική ακολουθείται.

Τώρα εγώ φοβούμαι, ότι το "ΜΕΤΡΟ" δε θα δοθεί σε ελληνική εταιρεία ούτε σε γαλλική, διότι η Κυβέρνηση έχει αποφασίσει να μην προχωρήσει στην κατασκευή του "ΜΕΤΡΟ" και το αποδεικνύουν τα στοιχεία αυτό.

'Εχω μαζί μου, κυρίες και κύριοι συνάδελφοι, πίνακα του Υπουργείου Εθνικής Οικονομίας "Κοινοτικό Πλαίσιο Στήριξης 1994-1999". Αυτό είναι του Μαΐου του 1996. Λέει, λοιπόν, μέσα: "ΜΕΤΡΟ" Αθηνών, ένα δισεκατομμύριο πεντακόσια εξήντα έξι εκατομμύρια ΕCU.

"ΜΕΤΡΟ ΘΕΣΣΑΛΟΝΙΚΗΣ" διακόσια ογδόντα τρία εκατομμύρια ECU".

Πάμε στον αντίστοιχο τώρα πίνακα το Οκτωβρίου, πάλι του Υπουργείου Εθνικής Οικονομίας για το Κοινοτικό Πλαίσιο Στήριξης 1994-1999. Ο πίνακας έχει αναμορφωθεί και λέει πάλι ακριβώς: ""ΜΕΤΡΟ ΑΘΗΝΩΝ", και Θεσσαλονίκης σε μία παράγραφο. Ο αριθμός όμως, ο οποίος προβλέπεται, είναι ο ίδιος του "ΜΕΤΡΟ" των Αθηνών ένα δισεκατομμύριο πεντακόσια εξήντα έξι εκατομμύρια ECU και έχουν αφαιρεθεί τα διακόσια ογδόντα τρία εκατομμύρια ECU.

Αυτοί είναι πίνακες του Υπουργείου Εθνικής Οικονομίας.

(Στο σημείο αυτό ο Πρόεδρος της Νέας Δημοκρατίας, κ. Μιλτιάδης 'Εβερτ καταθέτει για τα Πρακτικά της Βουλής τους προαναφερόμενους πίνακες του Υπουργείου Εθνικής Οικονομίας οι οποίοι βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Συνεπώς, δεν υπάρχει καμία πρόβλεψη από το Υπουργείο 

Σελίδα 3039 

Εθνικής Οικονομίας για να γίνει το έργο. Και εξ ου, αρχίζει και η φιλολογία την οποία τώρα άκουσα από τους εκπροσώπους της ΠΑΣΚΕ του ΤΕΕ, οι οποίοι μιλούν για να γίνει τραμ στη θέση του "ΜΕΤΡΟ".

Θα σας έλεγα το εξής απλό. Η κατασκευή του "ΜΕΤΡΟ" στην Αθήνα, υπήρξε και είναι πολύ δύσκολη, διότι η Αθήνα έχει αναπτυχθεί σαν κύκλος μέσα στο λεκανοπέδιο και ο Πειραιάς μαζί και συνεπώς χρειάζονται πολλές διακλαδώσεις.

Η Θεσσαλονίκη έχει αναπτυχθεί από την Ανατολή προς τη Δύση και το βάθος, της Βορράς-Νότος, είναι πολύ περιορισμένο. Συνεπώς μία και μόνο ανάπτυξη γραμμής από το αεροδρόμιο προς τη βιομηχανική περιοχή ή από τη βιομηχανική περιοχή προς το αεροδρόμιο, θα εκάλυπτε όλο το συγκοινωνιακό πρόβλημα της Θεσσαλονίκης. Και το τραμ θα μπορούσε να αναπτυχθεί κάθετα στο "ΜΕΤΡΟ", ούτως ώστε η τελική κατάληξη του τραμ, από Βορρά προς Νότο, να είναι το "ΜΕΤΡΟ" της Θεσσαλονίκης.

Είναι δυνατόν ένα τόσο βασικό έργο να το εγκαταλείψετε; Δεν σκέφτεστε τι έγινε τη δεκαετία του '80, εγκαταλείποντας αυτήν την υπόθεση του "ΜΕΤΡΟ" των Αθηνών; Θα σας υπενθυμίσω ότι η ίδια τραγωδία έγινε και με την Αθήνα. Και δυστυχώς βασικός υπεύθυνος υπήρξε ο φίλος μου ο μακαρίτης ο Τρίτσης. Η Νέα Δημοκρατία προέβλεπε στο πενταετές πρόγραμμα τότε, εκείνης της εποχής, την κατασκευή του "ΜΕΤΡΟ", είχε αρχίσει να κάνει και τις γεωτρήσεις και όταν ήλθε το ΠΑ.ΣΟ.Κ., το 1983 πλέον βγαίνει το πενταετές πρόγραμμα τότε του ΠΑ.ΣΟ.Κ., στο οποίο έχει απαλειφθεί τελείως το "ΜΕΤΡΟ" από το συγκοινωνιακό δίκτυο. Και όταν γίνονται παρατηρήσεις εδώ, μπαίνουν με σελοτέϊπ δύο γραμμές...

ΝΙΚΟΛΑΟΣ ΑΚΡΙΤΙΔΗΣ: Δεν είναι σελοτέϊπ, αναβλήθηκε για δύο χρόνια.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Δεν υπήρξε μέσα στο πρόγραμμα. Το θυμάμαι σαν τώρα και είχα κάνει πολλές συζητήσεις με τον Τρίτση, ο οποίος πίστευε τότε -ήταν άποψή του- ότι αντί "ΜΕΤΡΟ" να γίνει το τραμ, το οποίο και ως δήμαρχος θέλησε να προωθήσει. Ασφαλώς και είναι αναγκαίο το τραμ, αλλά ως περιφερειακής μονάδας του "ΜΕΤΡΟ" που αποτελεί το βασικό τρόπο μετακινήσεως των πολιτών στις μεγάλες αστικές πόλεις.

Ας μην επαναλάβουμε το ίδιο σφάλμα.

Πιστεύω ότι η Θεσσαλονίκη, η Μακεδονία και η Θράκη πρέπει να τύχουν μιας προτεραιότητος, αν θέλουμε και στον εθνικό, αλλά και στον οικονομικό και κοινωνικό τομέα να διαδραματίσουμε έναν ευρύτερο ρόλο ως ευρωπαϊκή χώρα που βρίσκεται στη Βαλκανική, διότι αυτός ο ρόλος πράγματι μπορεί να δώσει μία νέα διάσταση στην Ελλάδα. Ευχαριστώ πολύ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ευχαριστώ κύριε Πρόεδρε.

Πριν δώσω το λόγο στον κύριο Υπουργό, θέλω να ενημερώσω το Σώμα ότι τη συνεδρίαση παρακολουθούν από το Δυτικά θεωρεία, αφού προηγουμένως ξεναγήθηκαν στην 'Εκθεση της Αίθουσας "ΕΛΕΥΕΡΙΟΣ ΒΕΝΙΖΕΛΟΣ" σαράντα δύο μαθητές και τρεις συνοδοί καθηγητές από το Γυμνάσιο Σκάλας Λακωνίας.

(Χειροκροτήματα από όλες τις Πτέρυγες)

Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.ΔΕ.): Κύριε Πρόεδρε, κύριοι συνάδελφοι, θα αρχίσω από τις διαπιστώσεις του κ. 'Εβερτ.

ΚΟΣΜΑΣ ΣΦΥΡΙΟΥ: Τα είπε και έφυγε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.ΔΕ.): Δεν πειράζει.

Νομίζω, ότι στη Βουλή θα πρέπει να υπάρχουν μεγάλες συναινέσεις για τις δυνατότητες της Χώρας, για τους ορίζοντες της Χώρας.

Οι γενικές διαπιστώσεις που διατύπωσε, για την δυνατότητα να παίξει ζωτικό και νευραλγικό ρόλο η χώρα μας στις εξελίξεις των Βαλκανίων -θα πρόσθετα και στις παρευξείνιες χώρες, αλλά και στη Μεσόγειο- ως ευρωπαϊκή χώρα στα Βαλκάνια -ή σ' αυτές τις ενδοχώρες- και όχι ως Βαλκανική χώρα στην Ευρώπη. Είναι σωστές και αποτελούν κοινό τόπο για μια εθνική στρατηγική που να έχει και κοινωνική και οικονομική και περιβαλλοντική και εθνική διάσταση.

Βεβαίως, αυτήν τη δυνατότητα την είχαμε και την έχουμε και πριν από το 1989, αλλά κυρίως μετά το 1989, γιατί άλλαξε ουσιαστικά ο χάρτης σε όλη την Ευρώπη, αλλά και στις όμορες χώρες μας στα Βαλκάνια. Δεν υπάρχει πια η διαχωριστική γραμμή του Ψυχρού Πολέμου και του Ανταγωνισμού των Υπερδυνάμεων. Υπάρχει ένας νέος ζωτικός χώρος, υπάρχει μια δυνατότητα άλλης γεωστρατηγικής προσέγγισης και άλλης δυνατότητας οικονομικής ανάπτυξης της Βορείου Ελλάδος, με υπαρκτές ενδοχώρες.

Ακριβώς γι' αυτό το λόγο είναι ύψιστη εθνική ανάγκη να υπάρξουν κατά απόλυτη προτεραιότητα έργα πνοής με δίκτυα, όχι μόνο οδικά ή σιδηροδρομικά, αλλά και με δίκτυα τηλεπικοινωνιών ενέργειας και πολιτισμού που να μας δίνουν τη δυνατότητα να είμαστε μια Ευρωπαϊκή χώρα στα Βαλκάνια και να λέμε το μεγάλο "ναι" σ' αυτήν την πρόκληση και σε καμία περίπτωση να έχουμε συμπεριφορά μας Βαλκανικής χώρας στην Ευρώπη, δηλαδή να απαντούμε "όχι" σ' αυτήν τη μεμψιμοιρία. Η Ελλάδα δεν πρόκειται, δεν μπορεί να γίνει μια Βαλκανική χώρα στην Ευρώπη.

'Εφερε ένα παράδειγμα ο κ. 'Εβερτ -νομίζω ατυχές- κατά την επίσκεψή του στην Ευρωπαϊκή 'Ενωση. Δεν ξέρω ποιος Επίτροπος είπε και γιατί ότι πρέπει να γίνει κάποια κατανομή έργων, το όνομά του είναι ευθύνη του κ. 'Εβερτ να το πει-. Κρατάω, όμως, μία σημείωση και μία υπενθύμιση γιατί σωστά απάντησε ο κ. 'Εβερτ ότι τα έργα προκηρύσσονται με διεθνή διαγωνισμό. Υπάρχει το Κοινοτικό Πλαίσιο και το Εθνικό Πλαίσιο σύμφωνα με τους νόμους και μέσα σ' αυτό το θεσμικό πλαίσιο αξιολογούνται οι προσφορές με πίστη πάντα στη διαφάνεια, στον υγιή ανταγωνισμό και στην προστασία του δημόσιου συμφέροντος.

Ως Κυβερνήσεις της Ελλάδας, νομίζω ότι έχουμε χρέος αυτόν τον όρκο που έχουμε δώσει να τον υπηρετούμε και να προασπίζουμε τη νομιμότητα, τη διαφάνεια και το δημόσιο συμφέρον.

Από το 1993 η Κυβέρνησή μας μέχρι σήμερα και εγώ προσωπικά σ' αυτό το νευραλγικό τομέα του Υπουργείου Περιβάλλοντος, Χωροταξίας και Δημοσίων 'Εργων, έχω υιοθετήσει αυτές τις τρεις αρχές: Διαφάνεια και νομιμότητα, πίστη στον υγιή ανταγωνισμό, κατοχύρωση του δημοσίου συμφέροντος.

Κύριοι συνάδελφοι, αποτελεί κοινή ομολογία και δέσμευση όλων, ότι η Θεσσαλονίκη μέσα στις κοσμογονικές αλλαγές, μετά το 1989, είναι αναγκαίο να διαδραματίσει ένα ξεχωριστό και κρίσιμο ρόλο στις εξελίξεις του Ελλαδικού, του Βαλκανικού και του Ευρωπαϊκού χώρου. Αυτή η ομολογία και η δέσμευση για να έχει αντίκρισμα αλήθειας οφείλει να συνοδεύεται με απόλυτες προτεραιότητες στο σχεδιασμό και στις τελικές επιλογές για συγκεκριμένα έργα πνοής και με διασφάλιση των αναγκαίων πόρων.

Αυτά τα έργα πνοής, μπορεί και πρέπει να βελτιώνουν και να αλλάζουν ριζικά προς το καλύτερο, αλλά και να δημιουργούν σύγχρονες υποδομές, να δημιουργούν ολοκληρωμένα δίκτυα κοινωνικού εξοπλισμού, ολοκληρωμένα δίκτυα ποιότητας ζωής μέσα στην πόλη και γύρω από την πόλη. Ο συνολικός και συνεκτικός σχεδιασμός, με τις ιεραρχήσεις του, είναι απαραίτητος, γιατί μόνο έτσι οι παρεμβάσεις και τα έργα, μπορούν να υπηρετούν ένα όραμα για τη Θεσσαλονίκη, ένα ρεαλιστικό σχέδιο για το παρόν και το μέλλον μας.

Σε κάθε περίπτωση, όλες οι παρεμβάσεις και όλα τα έργα είναι αναγκαίο να κατοχυρώνουν και να διασφαλίζουν τρεις στόχους: Πρώτον, την κοινωνική και την παραγωγική συνοχή της Θεσσαλονίκης, δεύτερον, την περιβαλλοντική συνοχή και την πολιτισμική ταυτότητα της Θεσσαλονίκης και τρίτον, τη βιώσιμη ανάπτυξή της, μια ανάπτυξη συμβατή πάντα με τις ιδιαιτερότητες και τα συγκριτικά πλεονεκτήματα της Θεσσαλονίκης και της Βορείου Ελλάδος.

Σελίδα 3040 

 

Είναι αλήθεια ότι με την προώθηση, την εξέλιξη και την ολοκλήρωση των έργων υποδομής και του σχεδίου χωροταξικής και παραγωγικής ανασυγκρότησης της Θεσσαλονίκης, η πόλη αυτή έχει όλες τις προϋποθέσεις, στο λυκαυγές του νέου αιώνα, να ανταποκριθεί στο ρόλο της, πρώτον, ως μητροπολιτικό κέντρο του Βορειοελλαδικού τόξου, Μακεδονίας, Θράκης και του ελληνισμού, δεύτερον, ως κυρίαρχος πόλος αναφοράς στη Χερσόνησο των Βαλκανίων και στις παρευξείνειες χώρες και τρίτον, ως πολιτιστική πρωτεύουσα το 1997.

Κύριοι συνάδελφοι, άκουσα τους επερωτώντες συναδέλφους. Δέχομαι να γίνει κριτική και να υπάρχει καλόπιστος, εποικοδομητικός διάλογος. Νομίζω, όμως, ότι και εσείς και εμείς δεν μπορούμε να δεχτούμε μια τάση μηδενισμού και κινδυνολογίας, ότι τίποτε δεν γίνεται ή ότι αυτά που έχουν σχεδιαστεί δεν πρόκειται να γίνουν. Σας διαβεβαιώ ότι αυτά που έχουν σχεδιαστεί, με ιεράρχηση και με προτεραιότητα για τη Βόρειο Ελλάδα και για τη Θεσσαλονίκη, γίνονται και θα ολοκληρωθούν και υπάρχουν δεσμευμένοι πόροι.

Στο Πολεοδομικό Συγκρότημα της Θεσσαλονίκης και στην ευρύτερη περιοχή, προωθούνται σημαντικά έργα υποδομής, κατασκευάζονται, δημοπρατούνται, εξελίσσονται και ολοκληρώνονται συγκοινωνιακά έργα, έργα ύδρευσης, αποχέτευσης, αντιπλημμυρικά και άλλα έργα στο όριο της πόλης, που μαζί με την πολιτιστική υποδομή, ξεπερνούν τα διακόσια τριάντα δισεκατομμύρια. 

Αν θέλετε, θα κάνω ειδική μνεία στη δευτερολογία μου και αν θέλετε κάντε και μια άλλη επερώτηση, για να τα συζητήσουμε ή θα έλθω στη Θεσσαλονίκη και θα τα δούμε.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Πείτε τα τώρα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Αν θέλετε, κύριε Παπαγεωργόπουλε, να σας αναφέρω τα κυριότερα συγκοινωνιακά έργα προϋπολογισμού εξήντα δισεκατομμυρίων: Η σύνδεση της ΒΙΠΕ με τον εθνικό δρόμο της Θεσσαλονίκης, η εξωτερική περιφερειακή παράκαμψη, οι κόμβοι ανατολικής-περιφερειακής, ο άξονας Θεσσαλονίκης-Πολυγύρου, η φωτεινή σηματοδότηση, ο άξονας Λαγκαδά-Δερβένι, η δυτική είσοδος, η σύνδεση του έκτου προβλήτα ΜΕΤΡΟ ΠΑΘΕ. Επίσης, θα ήθελα εδώ να σας πω τα έργα για την ύδρεση...

ΓΕΩΡΓΙΟΣ ΣΑΛΑΓΚΟΥΔΗΣ:'Ολα στα χαρτιά είναι.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Οχι, κύριε Σαλαγκούδη, δεν είναι σωστό να τα λέτε αυτά τα πράγματα. 'Εχουν υπογραφεί οι συμβάσεις μετά τη δημοπράτηση για τμήματα του έργου της Θεσσαλονίκης, της ύδρευσης της Θεσσαλονίκης και προχωράει σταδιακά. Είπε κάποιος συνάδελφος ποιο έργο έχει να παρουσιάσει για τη Θεσσαλονίκη το ΠΑ.ΣΟ.Κ.. Θα σας πω ένα, το οποίο είναι ζωτικής σημασίας, ο βιολογικός καθαρισμός.

ΑΔΑΜ ΡΕΓΚΟΥΖΑΣ: Από πότε έχει αρχίσει αυτό;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Σας παρακαλώ, δε θέλω να βάλω διαχωριστικές γραμμές, χρονικές. Νομίζω ότι τα δημόσια έργα δεν ανήκουν στις κυβερνήσεις και νομίζω ότι αυτό πρέπει να το παραδεχτούμε.

ΠΑΝΑΓΙΩΤΗΣ ΨΩΜΙΑΔΗΣ: Να είμαστε ειλικρινείς, όμως.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Σας παρακαλώ, κύριε Ψωμιάδη.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριοι συνάδελφοι. Μην αναγκάζετε το Προεδρείο να διακόπτει τον Υπουργό συνεχώς.

ΓΕΩΡΓΙΟΣ ΣΑΛΑΓΚΟΥΔΗΣ: Κάνουμε διάλογο.

ΠΡΟΕΔΡΕΥΩΝ (Λουκάς Αποστολίδης): Μα, δεν είναι διάλογος αυτός.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Εχουν διατεθεί οι πόροι για το δεύτερο βαθμό βιολογικού καθαρισμού στη Θεσσαλονίκη. 'Εχει εγκατασταθεί ο εργολάβος και τα έργα προχωρούν.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Είναι τρία χρόνια...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Θα πάμε να τα δούμε, κύριε Παπαγεωργόπουλε, αν τα αμφισβητείτε και αυτά.

Επίσης, είναι τα έργα για τη διάθεση λυμάτων, που είναι σημαντικά για τις ανατολικές συνοικίες. Αναφέρω ενδεικτικά τα διακόσια ένα έργα για την Πολιτιστική Πρωτεύουσα, που ο προϋπολογισμός τους ανέρχεται στα ογδόντα δισεκατομμύρια.

Και επειδή έγινε πολύς λόγος για την ανεργία στη Θεσσαλονίκη, θα ήθελα να σας πω ότι ναι, όντως υπήρχε και υπάρχει μεγάλο ποσοστό ανεργίας. Μόνο για την εξέλιξη και την ολοκλήρωση των έργων για την πολιτιστική πρωτεύουσα απασχολούνται μέσα σ' αυτό το χρονικό διάστημα χίλιοι πεντακόσιοι μηχανικοί ή τεχνικοί όλων των επιστημονικών κλάδων του τεχνικού κόσμου και οκτώ χιλιάδες εργαζόμενοι. Είτε θέλετε να το παραδεχθείτε είτε όχι, αυτό αποτελεί μία πραγματικότητα.

Θα ήθελα εδώ να αναφέρω, ότι πέρα από αυτά τα έργα υπάρχουν και σημαντικά έργα με αναφορά στο υψίστης εθνικής σημασίας έργο της Εγνατίας που αφορά και τη Θεσσαλονίκη και μάλιστα σημαντικά. 'Εχουν δεσμευθεί τετρακόσια τριάντα δισεκατομμύρια και έχουν δημοπρατηθεί και εκτελούνται έργα, σε χιλιομετρική απόσταση, περίπου των διακοσίων ογδόντα δισεκατομμυρίων.

Η παράταξή σας, η Νέα Δημοκρατία έχει καταθέσει μία επερώτηση, η οποία νομίζω ότι θα συζητηθεί μετά από δέκα ή δεκαπέντε μέρες και εκεί θα πούμε λεπτομέρειες.

Είπε ο κ. 'Εβερτ -και σωστά- ότι η Εγνατία δεν είναι μόνο ένας οριζόντιος δρόμος. Είναι οι οκτώ κάθετοι άξονες -ήταν πέντε, προσθέσαμε και τρεις- και υπάρχουν και εκεί διασφαλισμένοι πόροι. Δεν είναι ικανοί για να τελειώσει, αλλά έχει σημασία ότι υπάρχουν. Είναι περίπου σαράντα δισεκατομμύρια. Και βεβαίως η Εγνατία δεν είναι μόνο το οριζόντιο δίκτυο και οι κάθετοι άξονες. Είναι και τα λιμάνια, οι πύλες. Γι' αυτό και στην Ηγουμενίτσα έχει εγκατασταθεί η κοινοπραξία και εκτελεί το έργο ύψους δεκατριών δισεκατομμυρίων και στην Αλεξανδρούπολη εκτελούντα τα έργα για το λιμάνι της Αλεξανδρούπολης, με προϋπολογισμό δέκα δισεκατομμύρια και στο λιμάνι της Καβάλας εκτελούνται έργα πέντε δισεκατομμυρίων.

Για το λιμάνι της Θεσσαλονίκης, επειδή πρέπει να έχει διεθνή καταγραφή και αναφορά, πέρα από τους διασφαλισμένους πόρους που υπήρχαν για το λιμάνι αυτό, για την ανανέωση του εξοπλισμού και την κατασκευή άλλων έργων πέντε δισεκατομμυρίων τα οποία έχουν δημοπρατηθεί και εξελίσσονται, πέρα από τα πέντε δισεκατομμύρια που χρειάζονται για να ενωθεί το λιμάνι με την Εθνική Οδό. 'Οταν ήρθε ο Πρωθυπουργός είπε -και έχουμε δεσμευθεί- ότι διασφαλίζονται πόροι από το πρόγραμμα ΕΖΕΣ άλλων δέκα έξι δισεκατομμυρίων για να ολοκληρωθούν τα έργα του έκτου προβλήτα. Και ξέρετε καλά, πότε ξεκίνησαν τα έργα του έκτου προβλήτα, αφού μιλάτε για το αν γίνονται ή δε γίνονται τα έργα. Το ξεπερνώ αυτό, δηλαδή σε ποια περίοδο διακυβέρνησης έγινε το έργο αυτό.

'Αρα, για το λιμάνι της Θεσσαλίκης τα έργα τα οποία έχουν σχεδιασθεί, δημοπρατούνται και εκτελούνται είναι είκοσι πέντε δισεκατομμυρίων.

Είναι αναγκαία η αναφορά και για το αεροδρόμιο της Θεσσαλονίκης. Υπάρχουν εγγεγραμμένοι πόροι περίπου έξι δισεκατομμύρια και εκτελούνται έργα πρόσθετα, συμπληρωματικά για να μπορεί να λειτουργήσει. 'Εχει αναφερθεί αναλυτικά και ο αξιότιμος συνάδελφος και συμπολίτης σας κ. Καστανίδης.

Επίσης, έχουμε προχωρήσει τις διαδικασίες μετά το master plan για την οριστική μελέτη των έργων επέκτασης του αεροδρομίου. 'Εχουμε διασφαλίσει τους πόρους, έτσι ώστε μέσα στα επόμενα χρόνια να δημοπρατηθούν και να αρχίσουν αυτά τα έργα, που ο προϋπολογισμός τους είναι περίπου εκατό δισεκατομμύρια. Είναι πόροι δεσμευμένοι, μιας και σωρεύονται από το τέλος ανάπτυξης και εκσυγχρονισμού των αεροδρομίων.

Αυτός είναι ο σχεδιασμός, αγαπητοί συνάδελφοι. Μην γελάτε. Αν θέλετε θα τα συζητήσουμε ενώπιος ενωπίω στη Θεσσαλονίκη, με χάρτες και χρονοδιαγράμματα, όπως τα παρουσίασα, αλλά μπορούμε και ιδίοις όμμασι να επισκεφθούμε το Βιολογικό Καθαρισμό, να επισκεφθούμε την περιμετρική 

Σελίδα 3041 

ζώνη, να πάμε παντού, να δούμε αν γίνονται ή δε γίνονται τα έργα. Δεν μπορεί να είμαστε άπιστοι Θωμάδες.

Θα ανταποκριθώ σ' αυτήν την πρόκληση που σας κάνω και θα πάμε να επισκεφθούμε ένα προς ένα τα έργα. Να πάμε δηλαδή στον Αλιάκμονα να δούμε, έχει εγκατασταθεί ή όχι το εργοτάξιο; Σας πληροφορώ ότι έχει εγκατασταθεί και είναι έργα προϋπολογισμού δώδεκα δισεκατομμυρίων.

Να πάμε στην περιμετρική ζώνη, έχουν ή δεν έχουν εγκατασταθεί;

ΓΕΩΡΓΙΟΣ ΣΑΛΑΓΚΟΥΔΗΣ: Θα μετρήσουμε 1991-1993 και 1994-1996 για το ίδιο θέμα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Σαλαγκούδη, σας παρακαλώ! Σας είπα, ότι κριτική πρέπει να γίνεται, μηδενισμός δεν πρέπει να γίνεται.

ΓΕΩΡΓΙΟΣ ΟΡΦΑΝΟΣ: Και στο γήπεδο του Ηρακλή...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.) Κύριε Ορφανέ, αυτήν τη στιγμή, δεν μπορώ να σας απαντήσω, για το γήπεδο του Ηρακλή. Σας απάντησα για τα έργα, στα οποία έχω εποπτεία, επίβλεψη και απόλυτη γνώση του τι γίνεται.

Κύριε Πρόεδρε, ερχόμαστε στο σημαντικό θέμα που είναι και το αντικείμενο της επερώτησης. Το έργο του "ΜΕΤΡΟ" της Θεσσαλονίκης. Η αναγκαιότητα και η σκοπιμότητα του έργου είναι προφανής και σωστή περιγραφή των προβλημάτων των κυκλοφοριακών έκανε ο κ. Ορφανός. Συμφωνούμε απολύτως μ' αυτήν την περιγραφή.

Τα μέσα σταθερής τροχιάς -και εδώ αναφέρω το Μετρό και το τραμ ως γενική αναφορά- αποτελούν μία ζωτική ανάγκη και μια μονοσήμαντη λύση για όλα τα σύγχρονα αστικά κέντρα. Ακριβώς αποτελούν και τη λύση για ένα μητροπολητικό κέντρο όπως είναι η Θεσσαλονίκη. Στη Θεσσαλονίκη μετά από πολλές αντιθέσεις, συγκρούσεις, αντιπαραθέσεις των φορέων και των πολιτών της πόλης διαμορφώθηκε ως κυρίαρχη επιλογή μετά από χρόνια αντιπαράθεσης η λύση του "ΜΕΤΡΟ". Ο διαγωνισμός έγινε το 1992 για την κατασκευή του "ΜΕΤΡΟ", βρίσκεται σε εξέλιξη και αναφέρεται σε τεχνικά δεδομένα και σε συγκεκριμένα στοιχεία ταυτότητας το έργο αυτό.

Με το έργο αυτό προβλέπεται να υπάρξουν θετικές επιδράσεις στην κίνηση, τη ζωή, την κυκλοφορία για το ρυθμό της πόλης και στην ανασυγκρότηση της πόλης. Πιο συγκεκριμένα προβλέπονται πρώτον να μειωθούν δραστικα οι χρόνοι των μετακινήσεων κατά μήκος της διαδρομής.

Δεύτερον, να ανακουφιστεί σημαντικά το κυκλοφοριακό πρόβλημα της πόλης.

Τρίτον, να υπάρξει μεταστροφή των μετακινήσεων από τα ιδιωτικά μέσα προς το "ΜΕΤΡΟ" και τα δημόσια μέσα μαζικής συγκοινωνίας.

Τέταρτον, να υπάρξουν ευνοϊκές επιπτώσεις σημαντικές για το περιβάλλον, γιατί έχει προβλήματα αντίστοιχα με της Αθήνας και η Θεσσαλονίκη σε ότι αφορά την ατμοσφαιρική ρύπανση και την ηχορύπανση. Είναι ένα θέμα, το οποιο θα συζητήσουμε τη Δευτέρα και στο Δημοτικό Συμβούλιο με τον κ. Κοσμόπουλο και το Δημοτικό Συμβούλιο της Θεσσαλονίκης.

Το "ΜΕΤΡΟ" της Θεσσαλονίκης είναι ένα έργο ζωτικής σημασίας, που η προώθησή του προβλέπει σύμβαση παραχώρησης μεταξύ του Ελληνικού Δημοσίου και της αναδόχου κοινοπραξίας,σύμφωνα πάντα με τους όρους και τις προϋποθέσεις του διαγωνισμού και των τευχών δημοπράτησης. Το έργο αυτό συγχρηματοδοτείται από το Ελληνικό Δημόσιο και την Ευρωπαϊκή 'Ενωση, από την Ευρωπαϊκή Τράπεζα και τις άλλες τράπεζες και βεβαίως από τον ιδιώτη ανάδοχο.

Ακριβώς γι' αυτό πρέπει να ξέρουμε ότι δεν είναι ένα κλασικό δημόσιο έργο. Το έργο αυτό για να προχωρήσει θα πρέπει να είναι διασφαλισμένη όχι μόνο η συμμετοχή του Ελληνικού Δημοσίου, που είναι διασφαλισμένη και είναι εγγεγραμμένη σε τιμές 1993 με σαράντα δισεκατομμύρια και αυτό αποτελεί δεσμευσμένο ποσό, αλλά να είναι και βιώσιμο για να μπορεί να χρηματοδοτηθεί. 'Οταν η Ευρωπαϊκή Τράπεζα Επενδύσεων χρηματοδοτεί ένα έργο, το χρηματοδοτεί μαζί με τις άλλες τράπεζες, με την προϋπόθεση ότι αυτό το έργο μέσα από τη λειτουργία του θα μπορεί να αποσβέσει τα χρήματα, του δανείου. Δεν είναι ευαγές ίδρυμα η Ευρωπαϊκή Τράπεζα Επενδύσεων. Είναι ένα ίδρυμα που βοηθάει την ανάπτυξη των χωρών με ορισμένους όρους.

Το συγχρηματοδοτούμενο έργο του "ΜΕΤΡΟ" της Θεσσαλονίκης δεν έχει καμία σχέση με το "ΜΕΤΡΟ" της Αθήνας. Το "ΜΕΤΡΟ" της Αθήνας επελέγη να ξεκινήσει αλλιώς. Επελέγη να ξεκινήσει ως δημόσιο έργο, ως έργο με κατ' αποκοπή τίμημα, με συγκεκριμένη ταυτότητα, με συγκεκριμένα χαρακτηριστικά και με σύμβαση που προέβλεπε ότι παραδίδεται το έργο, αφού κατασκευαστεί και έχει τη δυνατότητα να λειτουργήσει με το κλειδί στο χέρι.

Είναι τελείως διαφορετικά τα δεδομένα, γιατί σε κάθε συγχρηματοδοτούμενο έργο -το ίδιο έγινε και με τα Σπάτα και το Ρίο και με την λεωφόρο Σταυρού-Ελευσίνας- όταν υπογράφουμε τη σύμβαση και την επικυρώνουμε στην Ελληνική Βουλή, μετά την καταθέτουμε στην Ευρωπαϊκή Τράπεζα Επενδύσεων, για να εξετάσει το φάκελο, να δει την ακτινογραφία του έργου, και να απαντήσει αν θα το χρηματοδοτήσει ή όχι.

'Αρα έχει σημαντική σημασία αν είναι χρηματοδοτήσιμο το έργο ή όχι και αυτο συναρτάται από τα δεδομένα των προσφορών.

Οι εθνικοί και οι κοινοτικοί πόροι που απαιτούνται, ως συμμετοχή του Ελληνικού Δημοσίου, είναι διασφαλισμένοι και δεσμευμένοι για την Θεσσαλονίκη και δεν πρόκειται να βρεθούν για άλλη πόλη και για άλλο έργο. Να τελειώνει αυτό το παραμύθι με το "ΜΕΤΡΟ" της Αθήνας. Το έχουμε πει δέκα φορές.

Οι διαπραγματεύσεις με τον προσωρινό ανάδοχο πράγματι διήρκησαν αρκετούς μήνες. 'Ομως, αυτό το χρονικό διάστημα ήταν αναγκαίο για να υπάρξουν οι απαραίτητες εγγυήσεις για την σίγουρη χρηματοδότηση του έργου, για την άρτια κατασκευή και την λειτουργία του έργου και ήταν απαραίτητο το χρονικό διάστημα αυτό να αποσαφηνιστούν οι όροι για την αναδιάρθρωση και την ανάγκη αναδιάρθρωσης των αστικών συγκοινωνιών της πόλης.

Σε κάθε μεγάλο συγχρηματοδοτούμενο έργο οι διαπραγματεύσεις είναι επίπονες και χρονοβόρες, γιατί πρέπει να διασφαλίζεται και η νομιμότητα και η διαφάνεια και ο ανταγωνισμός και κυρίως τα συμφέροντα του Ελληνικού Δημοσίου.

'Αλλωστε, έχει αποδειχθεί ότι οι πρόχειρες συμβάσεις μπορεί να υπογράφονται εύκολα και αβασάνιστα, αλλά το κόστος σε χρήμα και σε χρόνο είναι μεγάλο, διότι όλα αυτά ανακαλύπτονται μετά την έναρξη, ως κενά, ως ατέλειες ως ασάφειες και αυτά μετατοπίζονται πλέον ως ευθύνες του Ελληνικού Δημοσίου. Δεν πρέπει να γίνει αυτό.

Το λέγω αυτό, κύριοι συνάδελφοι, γιατί έχουμε και ορισμένα παραδείγματα άλλων έργων και των συμβάσεων αυτών. Δε θα κάνω αναφορά σε αυτά. Είναι γνωστό ότι στα πλαίσια των διαπραγματεύσεων κατά τους τελευταίους μήνες είχαμε προχωρήσει στη σύνταξη ενος ολοκληρωμένου σχεδίου σύμβασης παροχών για το "ΜΕΤΡΟ" Θεσσαλονίκης και προχωρήσαμε με ικανοποιητικούς ρυθμούς. Δεν είχε πει κανείς "αρχίζουμε" για να υπογράψουμε. Αρχίζεις ένα διάλογο και μία διαπραγμάτευση και υπογράφεις, αφού καλυφθούν όλες οι προϋποθέσεις.

Ακριβώς, για αυτό το λόγο είχαμε πεί οτι υπάρχουν θετικοί ρυθμοί, αλλά το τελικό κείμενο ήταν σαφές και αυτονόητο ότι θα το υπογράφαμε, αν οι οριστικές απαντήσεις, όπως ήταν απαραίτητο να δώσει ο ανάδοχος και τα προαπαιτούμενα που έπρεπε να καταθέσει, ήταν σύμφωνα με τους όρους και τις προϋποθέσεις που έθετε ο διαγωνισμός, τα τεύχη δημοπράτησης και ολα τα συμπληρωματικά στοιχεία του έργου. 'Ομως, δώσαμε και καταληκτική ημερομηνία στον ανάδοχο, διότι έπρεπε να απαντήσει επιτέλους. Καθυστέρησε, όμως, και το είδαμε το θέμα αυτό με ευαισθησία. Γιατί και στη μια και στην άλλη κοινοπραξία, είναι και ελληνικές και ξένες εταιρείες.

Βεβαίως, στον πρώτο σημερινό ανάδοχο, στο "Μακεδονικό Μετρό" μεγαλύτερη συμμετοχή στα ποσοστά είχε μία ελληνική εταιρεία και δείξαμε την απαιτούμενη ευαισθησία. Δώσαμε χρόνο με καλοπιστία αρκετό χρόνο. Διότι υπήρξαν καθοριστικοί 

Σελίδα 3042 

σταθμοί στην εξέλιξη αυτού του έργου, που άρχισαν από το 1992 με τη δημοπράτηση, έγινε η προεπιλογή των ομίλων στις 2.11.92, δόθηκαν τα τεύχη δημοπράτησης, υπεβλήθησαν και αξιολογήθηκαν οι προσφορές και ανεδείχθη προσωρινός ανάδοχος στα πλαίσια του διαγωνισμού και πρώτος προσωρινός ανάδοχος, ο δεύτερος στις 14.6.94. Και τότε άρχισε η διαδικασία του διαλόγου και της διαπραγμάτευσης για τη σύμβαση και την κύρωση αυτής.

Για να μη μένουν αμφιβολίες, θέλω να σας πω ότι υπάρχει ένα χρονικό για το πως εξελίχθηκε κατά φάσεις η διαδικασία του διαγωνισμού. Θα ήθελα δε εδώ να σας πω ότι η συγκεκριμένη κοινοπραξία άλλαξε τέσσερις φορές σύνθεση.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Μα και το καζίνο άλλαξε δεκατέσσερις φορές και, όμως, το υπογράψατε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Εγώ σας τα λέγω ως πληροφόρηση. Δε θέλω να κάνω αναγωγές και αιχμές σ' αυτά που είπατε.

Αυτό είχε ως συνέπεια να θέσουμε ερώτημα και στο Νομικό Συμβούλιο του Κράτους, το οποίο απάντησε ότι αυτές οι αλλαγές θα πρέπει να συνεξετασθούν πάλι από την επιτροπή για την εισήγηση και την ανάθεση, αν αυτές που μπήκαν, αυτές που φύγαν κ.λπ. κ.λπ. έχουν το ισοδύναμο. Βεβαίως, αυτή η δυνατότητα την οποία έδωσε με τη γνωμοδότησή του το Νομικό Συμβούλιο του Κράτους είχε και ισχυρή μειοψηφία μέσα στα πλαίσια των συζητήσεων.

Βέβαια εδώ θα ήθελα να σας πω, επειδή λέτε διάφορα, ότι η κοινοπραξία θα προσφύγει κ.λπ., ότι σ' όλο αυτό το διάστημα είχαμε πέντε, έξι εξώδικα και νομικές παρεμβάσεις της δεύτερης κοινοπραξίας για όλα αυτά που είχαν συμβεί κατά τη διαδικασία διαπραγμάτευσης με την Κοινοπραξία "Μακεδονικό ΜΕΤΡΟ".

Εμείς θέλουμε να προασπίσουμε τα συμφέροντα του Ελληνικού Δημοσίου κατοχυρώνοντας τη νομιμότητα. Δε μας ενδιαφέρει ποια είναι η κοινοπραξία ή ποιος είναι ο εργολάβος. Εγώ δεν είμαι Υπουργός των εργολάβων. Είμαι Υπουργός Περιβάλλοντος Χωροταξίας και Δημοσίων 'Εργων και εκφράζω τη βούληση της Πολιτείας και τα συμφέροντα του Ελληνικού Δημοσίου. Τα έργα γίνονται για τους πολίτες, για τη Χώρα, για το λαό, για την ανάπτυξη. Δε σχεδιάζονται και δε γίνονται για τους εργολάβους.

Επειδή είπατε και διάφορα άλλα, ότι όλο αυτό το έργο παγιδευεται, ναρκοθετείται, επειδή το λόμπι των εργολάβων του "ΜΕΤΡΟ" της Αθήνας επειδή, επειδή κ.λπ.. Επιτέλους ότι πρέπει να είμαστε σοβαροί. Μη τα λέτε αυτά τα πράγματα. 'Εστω και αν τα λέτε για εσωτερική κατανάλωση στη Θεσσαλονίκη, μη τα λέτε στη Βουλή. Μπορεί να τα λέτε σε κανένα κανάλι της Θεσσαλονίκης, όχι, όμως, στην Ελληνική Βουλή. Η απάντησή μου είναι πολύ ήπια, γιατί δε θέλω να φορτίσω την ατμόσφαιρα.

Αυτό είναι το ιστορικό το οποίο και καταθέτω. Να το πάρετε να το δείτε, διότι πιστεύω ότι η αγωνία σας και το ενδιαφέρον σας είναι γνήσιο όπως και το δικό μας. Αν θέλετε σεις μια φορά να προχωρήσει το έργο, θέλουμε και εμείς εξ ίσου, να μη πω περισσότερο, για να μη κάνουμε καλλιστεία του ποιος θέλει περισσότερο ή λιγότερο να γίνει το έργο. 

(Στο σημείο αυτο ο κύριος Υπουργός, καταθέτει στα Πρακτικά αντίγραφο του Διαγωνισμού για την ανάδειξη αναδόχου του έργου "Μετρό Θεσσαλονίκης" το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Είπαμε, κύριοι συνάδελφοι, στην απόφαση την οποία πήραμε για τον προσωρινό ανάδοχο ότι διακόπτουμε τις συζητήσεις και τις διαπραγματεύσεις με την ανάδοχο κοινοπραξία "ΜΑΚΕΔΟΝΙΚΟ ΜΕΤΡΟ" για ορισμένους λόγους. Θα επανέλθω σ' αυτό. 

Είπατε ότι η αγωνία και το ενδιαφέρον σας είναι γνήσιο. 'Ομως, υπάρχει άγνοια στοιχείων και μπορεί μέσα από την άγνοια των στοιχείων να υπάρχει σύγχυση και παραπλάνηση. Και δεν μπορώ να καταλάβω γιατί μέσα απ' αυτήν τη σύγχυση και την παραπλάνηση σε τελευταία ανάλυση παίρνετε σαν δεδομένο ορισμένους ισχυρισμούς της κοινοπραξίας.

Σας πληροφορώ ότι η κοινοπραξία μπορεί να περιγράφει με το δικό της τρόπο την πραγματικότητα, να λέει μισή αλήθεια. Δε λέει την αλήθεια.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Εμείς είμαστε αυτόφωτοι κύριε Υπουργέ. ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν αφήνω καμιά αιχμή, κύριε Παπαγεωργόπουλε. Θέλω να είμαι σαφής.

ΓΕΩΡΓΙΟΣ ΣΑΛΑΓΚΟΥΔΗΣ: Εμάς μας ενδιαφέρει το έργο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ. ΧΩ.Δ.Ε.): Συμφωνώ, κύριε Σαλαγκούδη, ότι πρέπει να γίνει μια διάκριση ανάμεσα στο έργο,+ για το οποίο όλοι μας ενδιαφερόμαστε και ανάμεσα στις κοινοπραξίες και στους εργολάβους. Εμάς μας ενδιαφέρει να προχωρήσει στα πλαίσια του διαγωνισμού και των όρων και των προϋποθέσεων που θέτει ο διαγωνισμός, στα πλαίσια της νομιμότητας, στα πλαίσια της διαφάνειας και στα πλαίσια του δημοσίου συμφέροντος στο έργο, ανεξάρτητα από το ποιος θα το κατασκευάσει και να το λειτουργήσει. Υπάρχει λόγος και αντίλογος και μάλιστα τεκμηριωμένος. Γι' αυτό μην υιοθετείτε αβασάνιστα και μην αποδέχεστε άκριτα το τι λέει η μια ή η άλλη κοινοπραξία.

Θέλω να είμαι πολύ προσεκτικός στις διατυπώσεις μου.

ΓΕΩΡΓΙΟΣ ΟΡΦΑΝΟΣ: Ερωτούμε, κύριε Υπουργέ. Δεν υιοθετήσαμε τίποτα.

ΚΩΝΣΤΑΝΤΙΝΟΣ ΛΑΛΙΩΤΗΣ(Υπ. ΠΕ.ΧΩ.Δ.Ε.) Συμφωνώ ότι ερωτήσατε, κύριε Ορφανέ. Το είπα και πριν αυτό. Και εμείς απαντούμε.

Στις 29.11.96 η επιτροπή μεγάλων έργων και η Κυβέρνηση, πήρε την απόφαση να διακόψει τις διαπραγματεύσεις, με την προσωρινή ανάδοχη κοινοπραξία "Μακεδονικό Μετρό". 

Είπε κάποιος συνάδελφος, ότι αυτό -και η κοινοπραξία το λέει- έγινε ξαφνικά. Κύριοι συνάδελφοι, από το Μάιο μήνα υπάρχουν δεκάδες επιστολές, που τους προσδιορίζουμε πότε και πώς και σε ποια θέματα, πρέπει να μας απαντήσειη Κοινοπραξία "Μακεδονικό ΜΕΤΡΟ". Είναι γεγονός, ότι στις αρχές Αυγούστου απάντησαν και έπρεπε τότε να ληφθεί μία απόφαση, από την επιτροπή μεγάλων έργων. 'Ομως, μεσολάβησαν οι εκλογές και δεν ήθελε η Κυβέρνηση να πάρει αποφάσεις για μια κοινοπραξία, στην προεκλογική περίοδο.

Δεν παραπλανήσαμε, κύριε Ορφανέ τους πολίτες, γιατί δεν αναιρείται το έργο προχωράει. Στα πλαίσια του διαγωνισμού. Αυτό, που συνέβη το Νοέμβριο, θα μπορούσε να συμβεί και τον Αύγουστο. Προχωράει το έργο, μέσα από την προβλεπόμενη διαδικασία, με τη διαπραγμάτευση, με το δεύτερο ανάδοχο.

Υπάρχει η φιλολογία, ότι ο πρώτος ανάδοχος, το "Μακεδονικό Μετρό", θα καταφύγει στη Δικαιοσύνη κ.λπ. Αυτό το κάνουν σε κάθε δημόσιο έργο, όλες οι κοινοπραξίες, όλες οι εργοληπτικές εταιρείες. Πιστεύουμε ότι έχουμε δίκιο, είναι τεκμηριωμένες οι θέσεις μας. 'Οπως σθεναρά απαντούσαμε μέχρι τώρα στο δεύτερο υποψήφιο ανάδοχο, που μήνες τώρα μας βομβάρδιζε με εξώδικα, έτσι απαντούμε και τώρα στην κοινοπραξία "Μακεδονικό Μετρό", με την οποία έχουμε έχουμε διακόψει τις διαπραγματεύσεις.

Υπήρχαν συγκεκριμένοι λόγοι που πήραμε τις αποφάσεις, διότι το "Μακεδονικό Μετρό" αδυνατούσε να αναλάβει τις υποχρεώσεις, που απορρέουν σ' αυτό από τα τεύχη δημοπράτησης.

Πρώτον, αδυνατούσε να αναλάβει τις υποχρεώσεις, για την ανάληψη του κόστους των προβλεπόμενων παράλληλων έργων, όπως προβλέπονται από τα τεύχη δημοπράτησης, περίπου σε ποσό δέκα δισεκατομμυρίων.

Δεύτερον, αδυνατούσε να αναλάβει τις υποχρεώσεις, για την ενσωμάτωση του φόρου προστιθέμενης αξίας, στην τιμή του εισιτηρίου, σε εκατόν δέκα δραχμές, που προβλέπεται σαφώς από τα τεύχη δημοπράτησης. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

Τρίτον, αδυνατούσε να αναλάβει υποχρεώσεις, για την απόλυτη και ρητή δέσμευση, για την από κοινού και εις ολόκληρον ευθύνη, από την κοινοπραξία στα μέλη της, όχι μόνο για την κατασκευή, αλλά και για τη διαχείριση της 

Σελίδα 3043 

σύμβασης, καθ' όλη τη διάρκεια της λειτουργίας του έργου, μετά την ολοκλήρωση της κατασκευής του.

Η ανάληψη της ευθύνης προβλέπεται ρητά, από τα τεύχη δημοπράτησης και αποτελεί ουσιώδες στοιχείο φερεγγυότητας και αξιοπιστίας της αναδόχου κοινοπραξίας, που θα αναλάβει την κατασκευή και τη λειτουργία του έργου.

Και αποτελεί και συστατικό στοιχείο, για τη χρηματοδότηση, τη βιωσιμότητα και την εύρρυθμη λειτουργία του έργου.

Αυτοί ήταν οι τρεις λόγοι, οι οποίοι μας οδήγησαν στην ακύρωση των διαπραγματεύσεων και των σχέσεων του Ελληνικού Δημοσίου με το "Μακεδονικό Μετρό".

ΠΡΟΕΔΡΕΥΩΝ (Λουκάς Αποστολίδης): Παρακαλώ, τελειώνετε. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Ναι, κύριε Πρόεδρε, μισό λεπτό.

ΠΡΟΕΔΡΕΥΩΝ (Λουκάς Αποστολίδης): Λυπάμαι, κύριε Υπουργέ, γιατί αδυνατώ και εγώ να αφήσω παραπάνω το χρόνο. 'Ηδη τον έχετε υπερβεί τρία λεπτά. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Μπορώ να μιλήσω λιγότερο στη δευτερολογία μου, γιατί θέλω να δώσω ορισμένα στοιχεία στους συναδέλφους.

ΠΡΟΕΔΡΕΥΩΝ (Λουκάς Αποστολίδης): Ολοκληρώστε, παρακαλώ.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Να μας πείτε, τι θα γίνει τώρα. Θα γίνει το "ΜΕΤΡΟ";

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Μάλιστα.

Κύριε Πρόεδρε, εν όψει αυτών των δεδομένων, η επιτροπή μεγάλων έργων, ως όφειλε κατά νόμο, αποφάσισε ομόφωνα να κηρύξει τον τερματισμό των διαπραγματεύσεων με τον προσωρινό ανάδοχο, κοινοπραξία "Μακεδονικό Μετρό", σύμφωνα με το άρθρο 18, παρ. 7 της διακήρυξης.

Είναι αυτονόητο, ότι σύμφωνα με αυτό το άρθρο, οι διαπραγματεύσεις για το έργο "Μετρό Θεσσαλονίκης", θα πραγματοποιηθούν με εντατικούς και ταχείς ρυθμούς, με ένα νέο προσωρινό ανάδοχο, όπως προβλέπει η διαδικασία με το "Μετρό Θεσσαλονίκης".

Πάλι εδώ κάναμε συγκεκριμένη αναφορά και επιμένω ότι αποτελεί αμετάθετη απόφαση και δέσμευση της Κυβέρνησης, να προωθήσει, στα πλαίσια του διαγωνισμού, την κατασκευή του μείζονος και θετικής σημασίας έργου, γιά τη ζωή της πόλης της Θεσσαλονίκης, που θα αναβαθμίσει την ποιότητα ζωής των πολιτών της. Είναι επίσης αυτονόητο και αποτελεί κυβερνητική δέσμευση, ότι οι διαθέσιμοι πόροι για το έργο έχουν αποκλειστική και μοναδική αναφορά τη Θεσσαλονίκη και δεν πρόκειται να μεταφερθούν σε καμία περίπτωση σε άλλη πόλη.

Αυτό είναι στοιχείο της απόφασής μας και έτσι προχωρούμε. Επειδή λέτε ότι καθυστερήσαμε, ήθελα να σας δώσω ορισμένα στοιχεία που συγκρίνουν τους διαγωνισμούς για τα μεγάλα έργα, το χρόνο για τη δημοπράτηση στην υπογραφή των συμβάσεων για το "ΜΕΤΡΟ" Θεσσαλονίκης η προκήρυξη έγινε στις 27 Μαϊου 1992. Η ανάδειξη του προσωρινού αναδόχου έγινε 16 Ιουνίου 1994 και προχωρούμε το διαγωνισμό. 'Εχουν περάσει τεσσερισήμισι χρόνια περίπου. Για το "ΜΕΤΡΟ" της Αθήνας η προκήρυξη έγινε στις 25 Φεβρουαρίου 1987, η υποβολή των προσφορών 29 Μαρτίου 1988 και η υπογραφή της σύμβασης 18 Ιουλίου 1991. Δηλαδή, περισσότερο από πέντε χρόνια μετά.

Το μεγάλο έργο και έργο πνοής για τη Δυτική Ελλάδα...

ΠΑΝΑΓΙΩΤΗΣ ΨΩΜΙΑΔΗΣ: Δε μας ενδιαφέρουν αυτά.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Σας παρακαλώ. Θα κρίνετε και θα συγκρίνετε ομοειδή έργα. Είναι έργα συγχρηματοδοτούμενα, είναι έργα μεγάλα και έργα πνοής. Είπατε ότι υπάρχει καθυστέρηση.

Λοιπόν, για τη ζεύξη Ρίου-Αντιρρίου η προκήρυξη του διαγωνισμού έγινε το 1991, η προεπιλογή στο τέλος του 1991 και η σύμβαση στις 24 Απριλίου του 1996. Πέρασαν πάνω από πέντε χρόνια.

Το αεροδρόμιο των Σπάτων, η προκήρυξη του διαγωνισμού έγινε το 1991 και η σύμβαση υπεγράφη στις 14 Σεπτεμβρίου 1995. Περισσότερο από τέσσερα χρόνια. Εδώ υπήρχει το μεσοδιάστημα περίπου δώδεκα-δεκατεσσάρων μηνών, της επαναδιαπραγμάτευσης που απέβη προς όφελος του Ελληνικού Δημοσίου και του Ελληνικού Λαού. Αυτός είναι ο χρόνος και το καταθέτω διότι δεν μπορεί να συγκρίνουμε ανόμοια πράγματα...

ΠΡΟΕΔΡΕΥΩΝ (Λουκάς Αποστολίδης):'Εχει τελειώσει ο χρόνος σας, κύριε Υπουργέ, σας παρακαλώ τελειώνετε.

(Στο σημείο αυτό ο κύριος Υπουργός καταθέτει για τα Πρακτικά τον προαναφερθέντα πίνακα ο οποίος έχει ως εξής:

Σελίδα 3044 

σελ. 3044


Σελίδα 3045 

 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, τελειώνοντας, ήθελα να σας πω ότι έχω όλη την αλληλογραφία, η οποία δείχνει ότι δεν ήταν κεραυνός εν αιθρία.

Επίσης υπήρχε αυτή η καθυστέρηση διότι το γκρούπ με το οποίο είχε συσχετισθεί η "ΜΗΧΑΝΙΚΗ" που ήταν ο LEADER της Κοινοπραξίας "Μακεδονικό Μετρό", χρεοκόπησε. Το FIDELE GROUPΕ χρεοκόπησε. Αυτή είναι η αλήθεια.

Εάν θέλετε να σας τα καταθέσω τα στοιχεία, αν θέλετε να τα δείτε, διότι κάνατε κάποια υπονοούμενα ότι θέλουμε να ωφελήσουμε κάποιες εταιρείες, κάποιους 'Αγγλους, Γάλλους, Πορτογάλους.Δεν είναι έτσι, κύριοι συνάδελφοι.

Υπήρξε ευαισθησία για το ότι είχε κυρίαρχο μερίδιο στην Κοινοπραξία μια ελληνική εταιρεία, όπως αντίστοιχη ευαισθησία επιδείξαμε και για το έργο του Σταυρού-Ελευσίνας, που είναι ένα αμιγές γκρούπ εργοληπτικών εταιρειών ελληνικών όπως αντίστοιχη ευαισθησία επιδεικνύουμε για όλα τα έργα.

Στη δευτερολογία μου θα έχω τη δυνατότητα να αναφερθώ και σε πρόσθετα στοιχεία, ευχαριστώ για την ανοχή σας, κύριε Πρόεδρε, και όποια στοιχεία θέλετε είμαι στη διάθεσή σας και εγώ και οι συνεργάτες μου όπως και οι σύμβουλοί που παρακολουθούν το έργο τόσα χρόνια, από το 1991, να σας δώσουν όλα τα στοιχεία, για να μην υπάρχει παραπληροφόρηση και να μην υπάρχει σύγχυση στους εθνικούς αντιπροσώπους. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, πριν δώσω το λόγο στον επίτιμο Πρόεδρο της Νέας Δημοκρατίας τον κ. Μητσοτάκη, ήθελα να ενημερώσω το Σώμα, ότι τη συνεδρίασή μας παρακολουθούν από τα Δυτικά Θεωρεία, αφού προηγουμένως ξεναγήθηκαν στην 'Εκθεση της Αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", πενήντα οκτώ μαθητές και τρείς συνοδοί καθηγητές από το Τρίτο Γυμνάσιο Πατρών Αχαΐας.

(Χειροκροτήματα απ' όλη την Αίθουσα)

Ο κ. Μητσοτάκης έχει το λόγο για δεκαπέντε λεπτά.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρίες και κύριοι συνάδελφοι, δεν ήταν καθόλου πειστικός ο Υπουργός στην απάντησή του και νομίζω ότι αυτή ήταν η εντύπωση όχι μόνο η δική μου, κύριε Υπουργέ.

Εγώ θα προσπαθήσω να μιλήσω επί του αντικειμένου της επερώτησης και δε θα αναφερθώ στο μεγάλο θέμα των επενδύσεων που γίνονται ή δε γίνονται στη Θεσσαλονίκη επί των ημερών του ΠΑ.ΣΟ.Κ.

Θα πω μόνο ότι επί των ημερών της κυβέρνησης της Νέας Δημοκρατίας εγώ, κύριε Υπουργέ, συνήθιζα να πηγαίνω, όπως είθισται άλλωστε και συνεχίζεται η παράδοση, στην 'Εκθεση της Θεσσαλονίκης. Κάθε χρόνο ανήγγειλα στην 'Εκθεση το τι θα συνέβαινε κατά τη διάρκεια του επομένου έτους και είχα τη μεγάλη ικανοποίηση ξαναγυρίζοντας ένα χρόνο μετά -και αυτό έγινε μέχρι και την τελευταία 'Εκθεση στις παραμονές των εκλογών του 1993- να διαπιστώνω ενώπιον του λαού της Θεσσαλονίκης ότι αυτά που λέγαμε τα κάναμε.

Τώρα, τι κάνει το ΠΑ.ΣΟ.Κ. σήμερα, ας αποτελέσει αντικείμενο άλλης συζήτησης, κύριε Υπουργέ.

Εγώ θα σας πω μόνο ότι περνώντας από τη Θεσσαλονίκη το καλοκαίρι του περασμένου χρόνου, άκουσα και διαπίστωσα ότι πάρα πολλά από τα έργα που εμείς είχαμε ξεκινήσει, έμειναν εκεί που τα αφήσαμε. Και δε με εξέπληξε καθόλου, κύριοι συνάδελφοι, διότι αυτό συμβαίνει σε όλη την Ελλάδα με την τραγική καθυστέρηση που έχει το ΠΑ.ΣΟ.Κ. στην απορρόφηση και των πιστώσεων του Πακέτου Ντελόρ II και γενικότερα, στην εκτέλεση των δημοσίων έργων. Και αίρει ο κ. Λαλιώτης αμαρτίες που δεν είναι ίσως μόνο δικές του, αλλά εις αυτόν έλαχε ο αχάριστος ρόλος να δίνει απαντήσεις και να μη μπορεί να βρει τρόπο να δικαιολογηθεί.

Ας μπούμε όμως στο "ΜΕΤΡΟ", κύριε Υπουργέ. Πρώτα-πρώτα να ξεκαθαρίσουμε. Το θέλετε το "ΜΕΤΡΟ" ή δεν το θέλετε εσείς του ΠΑ.ΣΟ.Κ.; 'Ακουσα άλλη μια φορά τη δήλωσή σας, ότι είστε υπέρ του "ΜΕΤΡΟ". Εν τοιαύτη περιπτώσει, θα σας πω ότι φροντίζετε να αποφεύγετε ορισμένες εκδηλώσεις από κύκλους του ΠΑ.ΣΟ.Κ., όπως αυτή της ΠΑΣΚ, των Τεχνικών της Βορείου Ελλάδας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Μία διευκρίνηση, αν μου επιτρέπετε, κύριε Πρόεδρε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Σας παρακαλώ, μη με διακόψετε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, μου επιτρέπετε;

ΠΡΟΕΔΡΕΥΩΝ (Λουκάς Αποστολίδης): Αν ο κ. Μητσοτάκης επιτρέπει, κύριε Υπουργέ, καλώς. Εάν δεν επιτρέπει...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν έχω αντίρρηση, κύριε Πρόεδρε. Εγώ ποτέ δεν έχω.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Η τοποθέτηση που έκανα ήταν και είναι καθαρή και δεν επιδέχεται αμφισβητήσεις. Υπάρχει ένας διαγωνισμός συγκεκριμένος, έχει προσδιορίσει τους όρους και τις προϋποθέσεις...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Υπουργέ, μην επαναλαμβάνετε πράγματα που δεν αμφισβήτησα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Υπάρχουν δύο προσφορές και στα πλαίσια του διαγωνισμού εξετάστηκε η πρώτη, απορρίφθηκε και πάμε στη δεύτερη.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δε σας είπα αυτό, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Το ποιά ανακοίνωση βγάζει η ΠΑΣΚ Μηχανικών του ΠΑ.ΣΟ.Κ. δεν επηρεάζει την εξέλιξη του διαγωνισμού. Αυτή είναι η απάντησή μας.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Επηρεάζει την κυβερνητική πολιτική πιθανότατα. Και πάντως, δίνει την εντύπωση ότι την επηρεάζει. Και όταν αναφέρθηκα στην ανακοίνωση των Μηχανικών της Κλαδικής του ΠΑ.ΣΟ.Κ., της ΠΑΣΚ και του ΠΑ.ΣΟ.Κ., δεν αναφέρθηκα μόνο σε αυτούς. Είπα ότι η ομιλία του Πρωθυπουργού στην 'Εκθεση της Θεσσαλονίκης δεν ήταν σαφής όταν αναφέρθηκε στο "ΜΕΤΡΟ". Και γενικότερα, δημιουργείτε την εντύπωση ότι λέτε μεν, αλλά κατά βάθος δεν το θέλετε. Εμένα, όμως, με ενδιαφέρουν τα έργα και όχι τα λόγια, κύριε Υπουργέ.

Το έργο του "ΜΕΤΡΟ" πρέπει να γίνει και ας αποτελέσει ένα συμπέρασμα και της σημερινής συζήτησης και να πούμε όλοι ότι πρέπει να βοηθηθεί να τελειώσει. Με το ΠΑ.ΣΟ.Κ. και με την πολιτική που ακολουθείται, θα τελειώσει ή μέσα σας έχετε πάρει την απόφαση ότι δε γίνεται;

Μου έκανε την εντύπωση ότι στο στοιχείο, το όντως συνταρακτικό, που σας έφερε ο Πρόεδρος της Νέας Δημοκρατίας ο κ. 'Εβερτ, δεν απαντήσατε. Εδώ έχω μπροστά μου πάλι -και θα σας το ξαναφέρω- τα στοιχεία του Υπουργείου Εθνικής Οικονομίας. Ενώ το Μάϊο προβλέπεται η πίστωση για το "ΜΕΤΡΟ" της Θεσσαλονίκης χωριστά, το Σεπτέμβριο η πίστωση αυτή έχει διαγραφεί.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν έχει σημασία.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πώς δεν έχει σημασία, κύριε Υπουργέ! Παίζουμε τώρα; Σας παρακαλώ πάρα πολύ. Μην υποτιμάτε και τη νοημοσύνη μας εδώ μέσα. Λέγετέ τα αλλού. Σας παρακαλώ, μη με διακόπτετε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Η απόφαση που ελήφθη είναι κυβερνητική.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι κυβερνητική απόφαση. Εν τω μεταξύ, ο Υπουργός Εθνικής Οικονομίας έχει διαγράψει το κονδύλι του "ΜΕΤΡΟ Θεσσαλονίκης". Και θέλετε να πείσετε ότι πράγματι το θέλετε το "ΜΕΤΡΟ";

Ας μπούμε τώρα και στη διαδικασία εκτέλεσης του έργου.

Εγώ γνωρίζω, κύριε Υπουργέ, ότι η ανάδοχος, την οποία εσείς επιλέξατε ως προσωρινή ανάδοχο εταιρία, έκανε σκληρές διαπραγματεύσεις μαζί σας και ικανοποίησε όλα όσα κατά καιρούς της ζητήσατε.'Ολα. Μέχρι τέλους. Και παρουσιάσατε την τελευταία στιγμή τις διαφορές στις οποίες και απόψε επιμείνατε, εις ό,τι αφορά το φόρο προστιθέμενης αξίας και εις ό,τι αφορά τα παράλληλα έργα. Αυτά τα δύο εγνώριζα. Το τρίτο που αναφέρετε δεν το είχα ακούσει.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Είναι γραπτά αυτά.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Παρουσιάστηκαν, πά

Σελίδα 3046 

ντως, στην τελευταία φάση. Και δεν άκουσα την απάντησή σας στην παρατήρηση του συναδέλφου της Θεσσαλονίκης, που σας είπε ότι η εταιρεία αυτή πρότεινε στην Κυβέρνηση "ελάτε να υπογράψουμε τη σύμβαση και να περιλάβουμε σ' αυτήν αυτούσια, επί λέξει, τους όρους της διακήρυξης". Και προστίθεται στη σύμβαση, όπως άλλωστε προεβλέπετο, ότι τυχόν διαφορά θα ελύετο από τη διαιτησία ή από τα ελληνικά δικαστήρια. 'Ηταν πρόθυμη να δεχθεί και τα ελληνικά δικαστήρια. Γιατί δεν το δεχθήκατε αυτό, να τελειώνετε; Και θέλετε να πείσετε ότι τώρα ...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Είναι σαφείς οι όροι και οι προϋποθέσεις.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Γιατί είναι σαφείς οι προϋποθέσεις, κύριε Υπουργέ; Δε θέλω να μπω σ' αυτήν τη λεπτομέρεια. Δεν είμαι σε θέση να το ξέρω. Μπορεί να έχετε δίκιο, μπορεί και να μην έχετε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Οι όροι και οι προϋποθέσεις δεν είναι αντικείμενο της Δικαιοσύνης.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εκείνο που ξέρω εγώ είναι, ότι μετά από διαπραγματεύσεις δυόμισι ετών, αφού, κυριολεκτικά, τους ανθρώπους τους συμπιέσατε στο απροχώρητο και έκαναν ότι μπόρεσαν, σας έφεραν αποδοχή όλων όσων ζητήσατε και για τους δύο ή τρεις τελευταίους όρους σας είπαν "ελάτε να επαναλάβουμε τα τεύχη διακηρύξεως στη σύμβαση και από εδώ και πέρα, στην εφαρμογή της σύμβασης, τις διαφορές θα μας τις λύσει το δικαστήριο, η διαιτησία". Υπάρχει τιμιότερη πρόταση από αυτή; Γιατί δεν τη δεχθήκατε;

Εγώ σας έκανα και μια ερώτηση. Τώρα, τι θα γίνει με το "ΜΕΤΡΟ" της Θεσσαλονίκης; Σύμφωνα με όσα μας λέτε αυτήν την ώρα δεν έχετε δυνατότητες να εκτελέσετε το έργο του "ΜΕΤΡΟ". Εκτός αν προχωρήσετε μετά από δύο χρόνια σε καινούριο διαγωνισμό από την αρχή, για να πάει τότε οριστικά στις καλένδες.

Η δεύτερη εταιρία, κατά κοινή αποδοχή, είναι ακριβότερη κατά εβδομήντα ή ογδόντα δισεκατομμύρια δραχμές περίπου.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Αυτός είναι ισχυρισμός της κοινοπραξίας.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν άκουσα το αντίθετο κύριε Υπουργέ. Αν εσείς μπορείτε να ισχυριστείτε το αντίθετο, εντάξει. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): 'Οχι εγώ. Ο τεχνικός σύμβουλος του έργου διατυπώνει τεκμηριωμένες απόψεις.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εγώ άκουσα από όλες τις μεριές -και είμαι τρίτος και δεν παρακολουθώ τα θέματα από τόσο κοντά, όσο άλλοτε- κοινή παραδοχή ότι η επόμενη εταιρία είναι ακριβότερη κατά ογδόντα δισεκατομμύρια. 'Αρα, δεν μπορείτε να ζημιώσετε το δημόσιο κατά ογδόντα δισεκατομμύρια ή εβδομήντα ή εξήντα ή πενήντα. Δεν μπορείτε να κάνετε και διαπραγμάτευση για να τροποποιήσετε τους όρους γιατί από εκεί και πέρα θα θεωρηθεί αντιπροσφορά και δεν το επιτρέπει ούτε η Ελληνική νομοθεσία ούτε προπαντός η κοινοτική νομοθεσία. Κατά συνέπεια, μπορείτε να μου εξηγήσετε πώς θα εκτελέσετε το έργο;

Εγώ προσωπικά, δεν έχω την παραμικρή αμφιβολία ότι το έργο αυτό, αυτήν την ώρα τορπιλίζεται από τα πράγματα και δεν πρόκειται να γίνει. Και είναι κρίμα να μην γίνει ένα τέτοιο έργο όπως είναι το "ΜΕΤΡΟ" της Θεσσαλονίκης.

Θα σας πω και κάτι άλλο, κύριε Υπουργέ. Εσείς στο ΠΑΣΟΚ, έχετε τη συνήθεια να αμφισβητείτε όλες τις συμβάσεις που έγιναν από άλλες κυβερνήσεις και να τις επαναδιαπραγματεύεστε. Τα καταφέρνετε να δημιουργείτε δικαστικές διαφορές.

Εγώ, τουλάχιστον, πενήντα χρόνια που θητεύω στο δημόσιο βίο δεν γνωρίζω περιπτώσεις, όπου συμβάσεις του Ελληνικού Κράτους να αμφισβητήθηκαν στο δικαστήριο. 'Ισως υπάρχει καμιά που δεν τη θυμάμαι. Με εσάς κινδυνεύει να γίνει κανόνας, κύριε Υπουργέ.

Θα αναφερθώ απλώς παραδειγματικά στην περίφημη υπόθεση του καζίνου, στην οποία και εσείς βρίσκεστε, χωρίς να το θέλετε, κύριε Υπουργέ, ενπεπλεγμένος.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν έχω καμιά σχέση. Μη ανοίγετε αυτό το θέμα.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν ανοίγω αυτό το θέμα. Το αναφέρω για να μιλήσω για την πρακτική που ακολουθεί η Κυβέρνησή σας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.) Ούτε είχα ούτε έχω καμιά σχέση με τη μπίλια και τις μπιλιές των καζίνο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δε φθάνει μόνο ότι αμφισβητείτε τις συμβάσεις που έχει κάνει η Νέα Δημοκρατία. Αμφισβητεί το ένα κομμάτι του ΠΑ.ΣΟ.Κ. τις συμβάσεις που έκανε το άλλο. Καταλήγετε στα δικαστήρια. Και τα δικαστήρια είναι κακή υπόθεση. Δεν το λέω για σας, γιατί δεν είναι η δική σας θέση, η οποία θα οδηγήσει ενδεχομένως στα δικαστήρια, αλλά είναι της σημερινής Υπουργού Αναπτυξης η πολιτική, που μπορεί να οδηγήσει στα δικαστήρια.

Η Ελλάς μέχρι τώρα δεν είχε τέτοια φαινόμενα. Πρέπει να γνωρίζετε, κύριε Υπουργέ, ότι όταν μια υπόθεση οδηγηθεί στα δικαστήρια και ενδεχομένως πληρώσει το Ελληνικό Δημόσιο αποζημιώσεις που ανέρχονται σε δεκάδες δισεκατομμύρια δραχμές, τότε η πολιτική που ακολουθήθηκε ήταν εσφαλμένη. Εγώ δε λέω τίποτα παραπάνω. Δε μιλάω για ευθύνες, δεν προσδιορίζω ευθύνες και πολύ περισσότερο, δεν αναφέρομαι σε τυχόν ποινικές ευθύνες. Αναφέρομαι, όμως, σε εσφαλμένη πολιτική.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Είναι σωστό να τηρούνται οι αποφάσεις που παίρνονται. Είναι σωστό να υπάρχει μία συνέπεια. Είναι σωστό να υπάρχει μία ίση μεταχείριση όλων των ανθρώπων, οι οποίοι μετέχουν στους διαγωνισμούς αυτούς και να δίδετε και προς τα έξω αυτή την εντύπωση. Να έχετε την έξωθεν καλή μαρτυρία, διότι στην περίπτωση του "ΜΕΤΡΟ" της Θεσσαλονίκης αμφιβάλλω αν θα βρείτε πολλούς, οι οποίοι να πιστέψουν ότι πράγματι κατά σωστό τρόπο χειριστήκατε το θέμα.

Κυρίες και κύριοι συνάδελφοι, εγώ δε γνωρίζω τι πρέπει να γίνει σήμερα. Δεν είμαι σε θέση να κάνω καμμία πρόταση. Διότι πολύ φοβούμαι ότι η απόφαση, η οποία ελήφθη, οδηγεί το έργο του "ΜΕΤΡΟ" της Θεσσαλονίκης σε ματαίωση. Θα πω μόνο ένα πράγμα, κύριε Υπουργέ, ότι το "ΜΕΤΡΟ" της Θεσσαλονίκης δεν επιτρέπεται σε καμία περίπτωση να ματαιωθεί. Είναι ένα έργο ζωής για τη Θεσσαλονίκη. Είναι βασικό έργο. Είναι ένα έργο, χωρίς το οποίον όλα αυτά τα μεγαλεπίβολα, για τα οποία μιλάτε, δε θα μπορέσουν να έχουν βάση στήριξης.

Θα τελειώσω, κύριοι συνάδελφοι, με μία ακόμη παρατήρηση. Το τι καταφέρνει το ΠΑ.ΣΟ.Κ., ως εκτελεστής πράγματι δημόσιων έργων, το βλέπουμε, κύριε Υπουργέ και στην περίφημη υπόθεση της πολιτιστικής πρωτεύουσας, "Θεσσαλονίκη Πολιτιστική Πρωτεύουσα".

Η Κυβέρνηση η δική μας, είχε τη μεγάλη τιμή να επιλέξει τη Θεσσαλονίκη ως Πολιτιστική Πρωτεύουσα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):

Μετά την αρχική σας εμμονή και απόφαση για το Ναύπλιο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ναι, βεβαίως και αλλάζοντας την πρώτη απόφαση την οποία πήρε μετά. Σας ενοχλεί, κύριε Υπουργέ; Κάθε άλλο. Για μας είναι τιμή ότι αρχικά είχαμε σκεφθεί το Ναύπλιο, στη συνέχεια, όμως, είδαμε ότι έπρεπε να γίνει η Θεσσαλονίκη. Και με δική μου εισήγηση τότε ως Πρωθυπουργού, προτιμήσαμε τη Θεσσαλονίκη.

Σήμερα είναι ο χρόνος. Διανύουμε τον χρόνο που η Θεσσαλονίκη είναι Πολιτιστική Πρωτεύουσα. Οι κύριοι συνάδελφοι της Θεσσαλονίκης, αλλά και γενικότερα, νομίζω οι πάντες, γνωρίζουμε, κύριε Υπουργέ, ότι ούτε ένα έργο απ' αυτά τα οποία προβλέποντο να γίνουν για να είναι πράγματι Πολιτιστική Πρωτεύουσα της Ευρώπης η Θεσσαλονίκη το χρόνο που διανύουμε, δεν έχει εκτελεσθεί. Τα περισσότερα δεν άρχισαν να εκτελούνται. 'Οσα εκτελούνται, βρίσκονται κατά στη φάση της εκτέλεσης. Αυτό είναι το ΠΑ.ΣΟ.Κ., κύριοι συνάδελφοι.

Βεβαίως, τελικά η επιλογή της Νέας Δημοκρατίας να γίνει η Θεσσαλονίκη Πολιτιστική Πρωτεύουσα, θα βοηθήσει, κύριοι 

Σελίδα 3047 

συνάδελφοι, τη Θεσσαλονίκη. Το λέω και για σας τους Βουλευτάς του ΠΑ.ΣΟ.Κ., κύριε Ακριτίδη, διότι τελικά τα έργα θα γίνουν. Η Θεσσαλονίκη θα ωφεληθεί από την απόφαση της Νέας Δημοκρατίας.

ΝΙΚΟΛΑΟΣ ΑΚΡΙΤΙΔΗΣ: Θυμάσθε μήπως ότι δεν εξασφαλίσατε ούτε τους πόρους της πρώτης συγκρότησης;

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Η Θεσσαλονίκη, κύριε Ακριτίδη, θα ωφεληθεί. Το ΠΑ.ΣΟ.Κ., όμως, για μία ακόμα φορά θα έχει αποδειχθεί τραγικά ανίκανο και τραγικά αφερέγγυο.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα, ότι η Βουλή των Ελλήνων παρέλαβε με αριθμό πρωτοκόλλου 232 στις 24.1.197 το ψήφισμα της απεργιακής κινητοποίησης και συγκέντρωσης της ΟΛΜΕ. 

Στα πλαίσια του λόγου-αντιλόγου θα πάρει το λόγο ο Κοινοβουλευτικός Εκπρόσωπος του ΠΑ.ΣΟ.Κ. για δέκα λεπτά. Μετά θα συνεχίσουν οι άλλοι συνάδελφοι. Ο Κοινοβουλευτικός Εκπρόσωπος της Νέας Δημοκρατίας, δικαιούται δευτερολογία από τη στιγμή που μίλησε ο Αρχηγός του κόμματός σας.

Ο κ. Σφυρίου έχει το λόγο για δέκα λεπτά.

ΚΟΣΜΑΣ ΣΦΥΡΙΟΥ: Κύριοι συνάδελφοι, λυπούμαι γιατί τόσο ο Πρόεδρος της Αξιωματικής Αντιπολίτευσης, ο κ. 'Εβερτ, όσο και ο Επίτιμος Πρόεδρος, ο κ. Μητσοτάκης, έχουν αποχωρήσει από την Αίθουσα. Είμαι, όμως, υποχρεωμένος να καταγγείλω ότι μιλούν για ένα τόσο σοβαρό θέμα στην Εθνική Αντιπροσωπεία με πρωτοφανή, θα έλεγα, ανευθυνότητα ή μιλούν επικαλούμενοι στοιχεία με προφανή πρόθεση να παραπλανήσουν, τόσο τον Ελληνικό Λαό γενικότερα, όσο και ειδικότερα τους κατοίκους της Θεσσαλονίκης. Εξηγώ ευθύς αμέσως γιατί το ισχυρίζομαι αυτό.

Μας εμφάνισε ο Πρόεδρος της Νέας Δημοκρατίας ένα πίνακα του Υπουργείου Εθνικής Οικονομίας, με ημερομηνία Μάιος 1996.

Τι λέει αυτός ο πίνακας; Είναι το εγκεκριμένο Κοινοτικό Πλαίσιο Στήριξης 1994-1999 το εθνικό σκέλος μέσα από το οποίο προκύπτει σαφέστατα ότι στον άξονα δύο το "ΜΕΤΡΟ" Θεσσαλονίκης είναι εγκεκριμένο με συνολικό κόστος διακόσια ογδόντα τρία, κόμμα δύο εκατομ. ECU.

ΝΙΚΟΛΑΟΣ ΑΚΡΙΤΙΔΗΣ: Τελεία και παύλα.

ΚΟΣΜΑΣ ΣΦΥΡΙΟΥ: Τελεία και παύλα. Και έρχεται και εμφανίζει έναν δεύτερο πίνακα, ο οποίος είναι Σεπτέμβριος 1996 και είναι οι πραγματοποιηθείσες δαπάνες κατά άξονα και μορφή παρέμβασης. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Μου επιτρέπετε μια διακοπή, κύριε Σφυρίου;

ΚΟΣΜΑΣ ΣΦΥΡΙΟΥ: Να ολοκληρώσω πρώτα τη σκέψη μου, κύριε Υπουργέ.

'Ελεγα, λοιπόν, ότι εμφανίζει έναν δεύτερο πίνακα, που είναι οι πραγματοποιηθείσες δαπάνες κατά άξονα και μορφή παρέμβασης, ο οποίος δεν έχει καμιά σχέση με τον προηγούμενο. Για κάθε έργο για το οποίο δεν έχει απορρόφηση, δεν έχουν πραγματοποιηθεί δαπάνες -αν δείτε στον άξονα ένα μεταξύ αυτών είναι και ο Αχελώος- δεν το εμφανίζει στο δεύτερο πίνακα, γιατί αυτός ο δεύτερος είναι πραγματοποιηθείσες δαπάνες.

Και έχουν, θα έλεγα, την απύθμενη δημαγωγική πρόθεση να παραπλανήσουν τον κόσμο λέγοντας ότι η Κυβέρνηση έχει αλλάξει την πολιτική της και άρα αφαίρεσε το έργο από το πρόγραμμα. Νομίζω ότι δεν υπάρχει κανένα περιθώριο υποστήριξης αυτής της απύθμενης δημαγωγίας και της προσπάθειας περιπλάνησης, που διέπραξαν τόσο ο Πρόεδρος της Νέας Δημοκρατίας όσο και ο Επίτιμος Πρόεδρός της.

(Θόρυβος από την Πτέρυγα της Νέας Δημοκρατίας)

ΓΕΩΡΓΙΟΣ ΟΡΦΑΝΟΣ: Δεν είναι έτσι τα πράγματα.

ΚΟΣΜΑΣ ΣΦΥΡΙΟΥ: Κύριε Πρόεδρε, μπορείτε να μου κρατήσετε τώρα το χρόνο για να παρέμβει ο κύριος Υπουργός.

ΠΡΟΕΔΡΕΥΩΝ (Παναγιώτης Σγουρίδης): Ο κ. Λαλιώτης έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, αυτό που περιέγραψε με σαφήνεια και ενάργεια ο Κοινοβουλευτικός Εκπρόσωπος του ΠΑΣΟΚ, παραθέτοντας τα στοιχεία, είναι έτσι ακριβώς. Ο ένας πίνακας αναφέρεται στις προβλέψεις και στα έργα τα οποία έχουν ενταχθεί. Εκεί είναι και το "ΜΕΤΡΟ" της Αθήνας και το "ΜΕΤΡΟ" της Θεσσαλονίκης. Ο άλλος πίνακας αναφέρεται σε πραγματοποιημένες δαπάνες δηλαδή στα έργα τα οποία εξελίσσονται.

Ακριβώς γι'αυτόν το λόγο ο δεύτερος πίνακας δεν αναφέρει τα έργα τα οποία δεν έχουν ξεκινήσει είτε αφορά τον Αχελώο σε σχέση με την κοινοτική χρηματοδότηση, γιατί τα έργα για τον Αχελώο έχουν ξεκινήσει με εθνική χρηματοδότηση και είναι ενταγμένα στο πρόγραμμα δημοσίων επενδύσεων είτε αφορά το "ΜΕΤΡΟ" Θεσσαλονίκης. Νομίζω ότι κάποιος "αετονύχης" κατά κάποιον τρόπο οικονομολόγος της Νέας Δημοκρατίας παραπλάνησε και τον Αρχηγό της Νέας Δημοκρατίας και τον Επίτιμο Πρόεδρό της. Δε θέλω να μιλήσω για αλχημείες και για πολιτική ευθύνη πολιτικών. Θέλω να μιλήσω και να αποδώσω ευθύνες σε διάφορους παρατρεχάμενους των ηγεσιών σας και του Κόμματός σας.

(Θόρυβος από την Πτέρυγα της Νέας Δημοκρατίας)

Η δέσμευση της Ελληνικής Κυβέρνησης είναι, ότι το ποσό το οποίο έχει εγγραφεί για το "ΜΕΤΡΟ" της Θεσσαλονίκης δεν πρόκειται να μεταφερθεί αλλού και σε άλλο έργο. Πρέπει να τελειώσει αυτό το παραμύθι με το "ΜΕΤΡΟ" της Αθήνας. Το έχω πει δέκα φορές στη Θεσσαλονίκη. Μην το επαναλαμβάνετε σήμερα εδώ ούτε εσείς ούτε οι Αρχηγοί σας ο νυν και ο Επίτιμος.

(Θόρυβος από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύριε Σφυρίου. Ο χρόνος σας άρχισε να τρέχει πάλι.

ΚΟΣΜΑΣ ΣΦΥΡΙΟΥ: Λοιπόν, μετά απ' αυτά το θέμα νομίζω ότι δε χρειάζεται να το συζητήσουμε άλλο. Παρακολούθησα με προσοχή τις τοποθετήσεις των συναδέλφων και κάπου είδα πως τόσο εκείνοι όσο και ο Επίτιμος Πρόεδρος της Νέας Δημοκρατίας ταυτίζουν την εκτέλεση του έργου με την προώθηση μόνο, συμφωνίας με τον πρώτο προσωρινό ανάδοχο. Και ερωτώ: 'Αραγε δεν ενδιαφέρει -πιστεύω ότι ενδιαφέρει- τους συναδέλφους της Νέας Δημοκρατίας να τηρείται η νομιμότητα και η διαφάνεια στην πραγματοποίηση των διαγωνισμών;

Η απάντηση είναι προφανώς "ναι". Σας ερωτώ λοιπόν: Το 1992 όταν έγινε η διακήρυξη, με Κυβέρνηση τη Νέα Δημοκρατία, οι όροι της διακήρυξης και της ειδικής εγγραφής υποχρεώσεων, δε θα έπρεπε να εναρμονίζονται με τους όρους της σύμβασης; Βεβαίως και θα έπρεπε.

ΑΔΑΜ ΡΕΓΚΟΥΖΑΣ: Φυσικά.

ΚΟΣΜΑΣ ΣΦΥΡΙΟΥ: "Φυσικά" λέει ο κ.Ρεγκούζας. 'Εχετε υπόψη σας, ότι το κόστος των παραλλήλων έργων θα βαρύνει τον ανάδοχο -το λένε ρητά οι παρ. 14 3α και 14 3,3 της διακήρυξης και οι παρ.3.1 και 32.2 της ειδικής συγγραφής υποχρεώσεων. 'Αρα, δε θα έπρεπε να τηρηθεί αυτός ο όρος; Θα έπρεπε αυτός ο όρος να τεθεί υπό διαπραγμάτευση;

Δεύτερον, λένε η παρ.21,3 της διακήρυξης και η παρ. 403 της ειδικής συγγραφής υποχρεώσεων, ότι στην τιμή του χρήστη του "ΜΕΤΡΟ" θα πρέπει να περιλαμβάνεται και το ΦΠΑ του εισιτηρίου. Αυτό είναι το συμπέρασμα που βγαίνει απ'αυτές τις παραγράφους της διακήρυξης και της ειδικής συγγραφής υποχρεώσεων.

Αν θέλουμε τη νομιμότητα, θα μπουν και αυτά σε διαπραγμάτευση; Δε θα πρέπει να εναρμονίζονται αυτοί οι όροι με τη σύμβαση; Το ίδιο και με τις παρ.3.11 και 3.12 της διακήρυξης για το αν θα πρέπει να ευθύνεται και η κατασκευαστική κοινοπραξία για το έργο κατά την περίοδο της λειτουργίας. Και αυτό προβλέπεται στη διακήρυξη και στην ειδική συγγραφή υποχρεώσεων. Και ποιος την έκανε αυτή,κύριοι συνάδελφοι; Δεν έγιναν το 1992 με κυβέρνηση Νέας Δημοκρατίας;

Επομένως, το ότι θέλει να είναι συνεπής προς αυτούς τους όρους η επιτροπή η οποία εισηγήθηκε στην επιτροπή μεγάλων έργων (και πήρε την σχετική απόφαση), αυτό δεν το λαμβάνετε υπόψη σας; Νομίζω, ότι θα πρέπει να κάνετε στροφή εκατόν ογδόντα μοιρών και να έρθετε και εσείς να υποστηρίξετε την ανάγκη τήρησης της νομιμότητας σε ό,τι αφορά τη διαδικασία.

ΓΕΩΡΓΙΟΣ ΟΡΦΑΝΟΣ: Το υποστηρίζει η επιτροπή.

Σελίδα 3048 

 

ΚΟΣΜΑΣ ΣΦΥΡΙΟΥ: Και λέτε και εσείς, κύριε Ορφανέ στην επερώτησή σας ότι την τελευταία στιγμή παρουσιάστηκαν αυτά τα στοιχεία προς τον προσωρινό ανάδοχο και μάλιστα στην τελευταία φάση των διαπραγματεύσεων, είπε πριν από λίγο ο Επίτιμος Πρόεδρος της Νέας Δημοκρατίας ο κ.Μητσοτάκης. Και αυτό, όταν είναι γνωστό ότι από τον Απρίλιο του 1996 είχαν παρατηρηθεί εγγράφως από το Υπουργείο. 'Οταν είχε ζητηθεί μέσα σε τακτή προθεσμία να απαντήσει η εταιρεία. Και όταν φθάσαμε το Νοέμβριο του 1996 να πάρει την απόφαση η επιτροπή μεγάλων έργων.

Τι σημαίνει αυτό; Σημαίνει, ότι ετέθησαν την τελευταία στιγμή, ότι δηλαδή ανασύρθηκαν για να υπηρετηθεί όποια σκοπιμότητα -όπως υπαινιχθήκατε- ως από μηχανής Θεός; Νομίζω, ότι τα στοιχεία είναι εύγλωττα και δεν αφήνουν κανένα περιθώριο αμφισβήτησης από την πλευρά της Αντιπολίτευσης.

Κύριοι συνάδελφοι,όλα αυτά σε τελευταία ανάλυση πολύ λίγο ενδιαφέρουν το λαό της Θεσσαλονίκης. Εκείνο που ενδιαφέρει το λαό της Θεσσαλονίκης είναι να προχωρήσει το έργο. Δε νομίζω, ότι κανείς Θεσσαλονικεύς ενδιαφέρεται αν θα κατασκευαστεί από την άλφα ή από τη βήτα εταιρεία. Ενδιαφέρεται να κατασκευαστεί το έργο. Και βέβαια εγώ ως Κοινοβουλευτικός Εκπρόσωπος θα ήθελα να σταθώ και να υπογραμμίσω τη σημερινή εκ νέου δέσμευση της Κυβέρνησης μέσω του Υπουργού ΠΕΧΩΔΕ να προωθήσει στα πλαίσια του διαγωνισμού, αυτού που έχει γίνει, την κατασκευή του μείζονος ζωτικής σημασίας έργου του "ΜΕΤΡΟ" της Θεσσαλονίκης.

Είδαμε και σήμερα ότι αποτελεί μία δέσμευση της Κυβέρνησης, η οποία δεν είναι μόνο ρητορική. Προβλέπει και αντίστοιχη δέσμευση των διαθέσιμων πόρων του έργου, οι οποίοι -τονίστηκε με έμφαση- έχουν αποκλειστική και μοναδική αναφορά τη Θεσσαλονίκη και δεν πρόκειται να μεταφερθουν με κανένα τρόπο και καμία στιγμή σε άλλη πόλη.

Νομίζω, ότι αυτό που ενδιαφέρει είναι η προώθηση της ολοκλήρωσης των διαπραγματεύσεων, η ανάδειξη του αναδόχου και η προώθηση κατασκευής του έργου και όχι όλες οι αιτιάσεις ή όλα εκείνα τα περίπλοκα, αβάσιμα επιχειρήματα που είχατε την ευκαιρία στην πρωτολογία σας να αναπτύξετε. Kαι αποδείχθηκε ήδη από τις απαντήσεις τόσο του Υπουργού, όσο και αυτές που επιχείρησα να δώσω και εγώ, ότι είναι αβάσιμα. Και μάλλον κύριοι συνάδελφοι, προσπαθώντας να παραπλανήσετε το λαό, με το επιχείρημα ότι τάχα εγκαταλείφθηκε το έργο, κρίνετε εξ ιδίων τα αλλότρια.

ΠΡΟΕΔΡΕΥΩΝ (Παναγιώτης Σγουρίδης): Κύριε Τζιτζικώστα, θέλετε να πάρετε το λόγο τώρα;

ΓΕΩΡΓΙΟΣ ΤΖΙΤΖΙΚΩΣΤΑΣ: Μάλιστα, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Τζιτζικώστα, έχετε το λόγο.

ΓΕΩΡΓΙΟΣ ΤΖΙΤΖΙΚΩΣΤΑΣ: Κύριε Πρόεδρε, από τη συζήτηση η οποία διεξήχθη προκύπτουν ορισμένα συμπεράσματα. Δε θα μπω, βέβαια, στο θέμα της Πολιτιστικής Πρωτεύουσας, διότι αυτό το θέμα μόνο θλίψη προκαλεί -και μεγάλη θλίψη. Οι ευθύνες της Κυβέρνησης και του κυβερνώντος Κόμματος είναι πάρα πολύ μεγάλες σε αυτό το θέμα, αλλά δεν είναι του παρόντος.

Εγώ, κύριε Πρόεδρε, είμαι απολύτως πεπεισμένος, ότι το "ΜΕΤΡΟ" Θεσσαλονίκης δεν πρόκειται να προχωρήσει. 'Ακουσα πάρα πολλά πράγματα για τη διαφάνεια, για τις προσφορές, για το ένα και για το άλλο. 'Εχουμε δύο ενδιαφερόμενους σε αυτόν το διαγωνισμό. Ο πρώτος απερρίφθη. Απερρίφθη ύστερα από μία περίοδο μεγάλης κωλυσιεργίας, αδικαιολόγητης -θα έλεγα-κατά μείζονα λόγο, που είναι αναμεμειγμένη η Ευρωπαϊκή 'Ενωση, η οποία δεν μπορεί να ανεχθεί την επ'αόριστον και επί μακρόν συζήτηση πάνω σε τέτοια θέματα, κυρίως σε μεγάλα έργα.

Πέρασαν δέκα μήνες για να οριστεί ο προσωρινός ανάδοχος, δύο και χρόνια διαπραγματεύσεις και φθάσανε σε ένα σημείο -αν αληθεύουν αυτά τα οποία λέγονται- να έχουν συμφωνηθεί σχεδόν όλα. Και μάλιστα, με βάση την πρόοδο αυτών των συζητήσεων, φαίνεται ότι ο πρώτος ανάδοχος έχει εξασφαλίσει και τη χρηματοδότηση από τις τράπεζες, την Ευρωπαϊκή Τράπεζα Επενδύσεων και τις ιδιωτικές.

Αυτό, λοιπόν, που μας αφυπνίζει, μας προϊδεάζει ότι η Κυβέρνηση και κυρίως ο κύριος Υπουργός έχει βάλει στο μυαλό του να μη γίνει το Μετρό, είναι η μεγάλη κωλυσιεργία. Γιατί αυτή έχει σημασία, όπως θα πω παρακάτω.

Καλείται ο δεύτερος μειοδότης, η δεύτερη κοινοπραξία. Η δεύτερη κοινοπραξία έχει δύο κινδύνους: Πρώτον, ότι είναι ακριβότερη, όπως εσείς ομολογείτε, διότι αλλιώς δε θα είχατε επιλέξει τον πρώτο ανάδοχο, είναι και δεύτερον υπάρχει το ενδεχόμενο να είναι εκτός διακηρύξεως. Διότι, αν δεχτούμε τις απόψεις της πρώτης κοινοπραξίας, είναι σαφές, ότι είναι εκτός διακηρύξεως. Δεν υπάρχει δυνατότητα, από την άλλη πλευρά, να γίνει σχετική διαπραγμάτευση ως προς το τίμημα, διότι η αντιπροσφορά...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Δεν μπορεί να δεχόμαστε, τις αιτιάσεις και τις ενστάσεις της κάθε κοινοπραξίας.

ΓΕΩΡΓΙΟΣ ΤΖΙΤΖΙΚΩΣΤΑΣ: Κοιτάξτε, κύριε Υπουργέ, εγώ σας λέω με ποια συλλογιστική πείθομαι ότι δε θα γίνει το "ΜΕΤΡΟ". Εσείς, αν ενδιαφέρεσθε, θα πρέπει να πάτε σε εκείνο το έδρανο να πείτε στη Βουλή, πώς θα πείσετε τη Βουλή και το λαό της Θεσσαλονίκης ότι ενδιαφέρεσθε. Και αυτό έχει σημασία.

Επαναλαμβάνω, λοιπόν, για το δεύτερο μειοδότη ότι εκτός του ότι ενδέχεται να είναι εκτός διακηρύξεως, δεν μπορούμε να κάνουμε και διαπραγματεύσεις για να κατέβει το τίμημα, διότι θεωρείται αντιπροσφορά.

Εάν αυτά τα οποία λέγω είναι εκτός πραγματικότητας, να μας το δηλώσετε.

Συνεπώς, ο κίνδυνος να απορριφθεί, είτε από τα δικαστήρια είτε από την Ευρωπαϊκή 'Ενωση, είναι εμφανής. Σε μία τέτοια περίπτωση, δεν θα έχουμε κανέναν ενδιαφερόμενο και θα κριθεί ο διαγωνισμός άκυρος. Οι υπάλληλοι που δουλεύουν στην Commission, δηλώνουν ήδη από σήμερα σε δικούς μας Ευρωβουλευτές, ότι το "ΜΕΤΡΟ" της Θεσσαλονίκης θα πάει στο Σαντέρ-1. 'Εχω και ονόματα, αν θέλετε, τον κ. Σπύρου και τον κ. Κολυβά. Το δηλώνουν.

Δηλώνουν ότι δύσκολα η Ευρωπαϊκή 'Ενωση, η Κομισιόν, θα δεχθεί αυτό το οποίο εσείς θεωρείτε αυτονόητο, να σας περιμένει επί εκατό χρόνια. Διότι η Ευρώπη θα πει κάποια στιγμή ότι, αυτά τα χρήματα μας ενδιαφέρει να απορροφηθούν, δεν προλαβαίνετε να τα απορροφήσετε για το "ΜΕΤΡΟ" Θεσσαλονίκης, κάντε κάτι άλλο. Το τι άλλο είναι άλλο, ζήτημα, το οποίο δεν μας ενδιαφέρει εν προκειμένω.

'Εχουμε, λοιπόν, αμέσως-αμέσως μία συλλογιστική από τις ενέργειες από τα αποτελέσματα και από όλη αυτήν την κατάσταση όπως έχει δημιουργηθεί ύστερα από περίπου τριάμισι χρόνια, που οδηγεί με μαθηματική ακρίβεια στην ακύρωση αυτού του διαγωνισμού. Και βέβαια θα μου πείτε, ότι μπορούμε να περιμένουμε το Σαντερ-1 όταν και αν γίνει,αλλά αυτό δεν είναι λύση για την πόλη της Θεσσαλονίκης.

Τι προτείνω, για να μη νομίζετε ότι θα συζητήσουμε χωρίς προτάσεις: Πρώτα απ' όλα να δημιουργήσετε ένα κωδικό ειδικό για το ΜΕΤΡΟ της Θεσσαλονίκης. Και αυτό μπορείτε να το κάνετε την προσεχή εβδομάδα και να δεσμευθείτε να το κάνετε.

Δεύτερον, μπορεί -και πρέπει αν θέλετε να πείσετε την Εθνική Αντιπροσωπεία- η Κυβέρνηση να κάνει ρητή δήλωση στην Ευρωπαϊκή 'Ενωση, στην Κομισιόν, ότι πράγματι θα γίνει το "ΜΕΤΡΟ" Θεσσαλονίκης και θα προχωρήσει. Γιατί τέτοια δήλωση έχει γίνει για την Αθήνα αλλά δεν έχει γίνει για τη Θεσσαλονίκη.

Και τρίτον, θα πρέπει να βεβαιώσετε τη Βουλή, ότι εσείς ως Κυβέρνηση είστε αποφασισμένοι να το κάνετε, να δεσμευθείτε σε χρονικές προθεσμίες, σε προθεσμίες για κάθε σας ενέργεια, ούτως ώστε να μην πέσουμε στο ενδεχόμενο που μας εφιστούν την προσοχή από την Ευρώπη οι υπάλληλοι της Κομισιόν, ότι αν το έργο δεν ξεκινήσει τους προσεχείς, πέντε-έξι μήνες δεν πρόκειται η Κομισιόν να δεχθεί την παράταση αυτής της εκκρεμότητος.

'Αρα είναι σε εσάς και μόνο σε εσάς να αποδείξετε, ότι πράγματι αυτό το έργο μπορεί να προχωρήσει και πως θα 

Σελίδα 3049 

προχωρήσει διαφορετικά θα πρέπει να δεχθούμε αυτά τα οποία συζητούνται και εκεί που η λογική οδηγεί με τις πράξεις και με τα λόγια σας, ότι δηλαδή το "ΜΕΤΡΟ" Θεσσαλονίκης έχετε αποφασίσει σαν Κυβέρνηση να μην το κάνετε και προσπαθείτε με τα διάφορα διαδικαστικά να οδηγήσετε την όλη προσπάθεια σε ένα ναυάγιο. 

Υπάρχει και άλλη λύση, αν θέλετε. Δύο είναι βασικά οι οικονομικές επιβαρύνσεις. Είναι ο ΦΠΑ είναι και τα παράλληλα έργα. Φέρτε τη σύμβαση με την αποδοχή των όρων διακηρύξεως που έχει κάνει, όπως άκουσα, από τον κ. Μητσοτάκη, να αναλάβει την ευθύνη η Βουλή και να μην την αναλάβετε εσείς. Φέρτε εδώ τη σύμβαση όπως έχει οριστικοποιηθεί πλέον -διότι άλλα θέματα δεν μπορείτε να βγάλετε- αυτά τα οποία έχετε συμφωνήσει και με τη διακήρυξη και τη διαφορά, ας την αποφασίσει η Βουλή και ας αποφασίσουν και τα Δικαστήρια.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν είναι στη διακριτική ευχέρεια της Βουλής, ούτε στη δικαστική κρίση. Είναι προϋπόθεση από τα τεύχη της δημοπράτησης.

ΓΕΩΡΓΙΟΣ ΤΖΙΤΖΙΚΩΣΤΑΣ: Βάλτε το όπως είναι μέσα και ας έρθει το Δικαστήριο κύριε Υπουργέ...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Τζιτζικώστα εσείς έχετε ειδικές επιστημονικές γνώσεις και δεν είναι δυνατόν να το λέτε αυτό, γιατί ο διαγωνισμός και τα τεύχη δημοπράτησης έχουν προσδιορίσει συγκεκριμένους όρους και προϋποθέσεις, που είναι βασικοί όροι εκ των ων ουκ άνευ. Δεν μπορεί να είναι με διαφορετική ερμηνεία. Αυτοί οι όροι και οι προϋποθέσεις πρέπει να είναι ενσωματωμένοι χωρίς αμφισβήτηση στη σύμβαση. Δεν μπορεί να είναι αλλιώς. Δεν μπορεί να πάρει ευθύνη, ούτε η Κυβέρνηση ούτε η Βουλή και να ερμηνεύσουν αλλιώς αυτήν τη διακήρυξη, τα τεύχη δημοπράτησης, τους όρους και τις προϋποθέσεις και δεν μπορεί περισσότερο να είναι αντικείμενο δικαστικής κρίσης.

Είναι δεδομένα αυτά, είναι εκ των ων ουκ άνευ. Είναι στοιχεία διαγωνισμού, άρα και ακρογωνιαίοι λίθοι για τη σύμβαση παραχώρησης. 

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, θα παρακαλούσα πολύ, αφού έχετε να δευτερολογήσετε και να τριτολογήσετε. Δεν βοηθάμε τη διαδικασία 'Ετσι, επί τόπου, να απαντάμε.

Κύριε Τζιτζικώστα, σας ξαναβάζω το χρόνο να τρέξει. 

ΓΕΩΡΓΙΟΣ ΤΖΙΤΖΙΚΩΣΤΑΣ: Κύριε Πρόεδρε, απ' όσα λέει ο κύριος Υπουργός, αν είναι τόσο βέβαιος γι' αυτά τα οποία λέει, θα πρέπει να είναι εξ ίσου βέβαιος, ότι η δεύτερη κοινοπραξία είναι εκτός διαγωνισμού. Διότι άλλα πράγματα έχει πει ο διαγωνισμός και άλλα πράγματα προσφέρει. Αν το δείτε, κύριε Υπουργέ, ύστερα από τέσσερα χρόνια, θα επιβεβαιώνετε την άποψή μου, ότι έχετε γραμμένα στα παλιά σας τα παπούτσια τα έργα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Θα φανεί στις διαπραγματεύσεις για τη σύμβαση.

ΓΕΩΡΓΙΟΣ ΤΖΙΤΖΙΚΩΣΤΑΣ: Δεν μπορεί να φανεί τώρα, κύριε Υπουργέ. Αυτά δεν μπορείτε να τα λέτε εδώ στη Βουλή, διότι ή τα ξέρετε ή δεν τα ξέρετε. 'Οπως, λοιπόν, ξέρετε το ένα, ξέρετε και το άλλο. 'Αρα, λοιπόν, το "ΜΕΤΡΟ" της Θεσσαλονίκης έχει οδηγηθεί σε ένα πλήρες αδιέξοδο και αυτό μόνο η Κυβέρνηση μπορεί να το άρει, κανένας άλλος. Και καλείσθε αυτήν τη στιγμή να μας πείτε ευθαρσώς, εντίμως, δεσμευόμενος στην Εθνική Αντιπροσωπεία τι σκοπεύετε να κάνετε διότι δεν μπορούμε να παίζουμε συνεχώς και να απασχολούμε τη Βουλή με τέτοια θέματα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Δανέλλης έχει το λόγο.

ΣΠΥΡΙΔΩΝ ΔΑΝΕΛΛΗΣ: Κύριε Πρόεδρε, θα ξεκινήσω με την αναφορά σε κάποιες ημερομηνίες-σταθμούς.

Στις 18 Ιουνίου 1992 γίνεται η διακήρυξη από πλευράς ΥΠΕΧΩΔΕ για την εκδήλωση ενδιαφέροντος για εννιά και τέσσερα δέκατα χιλιόμετρα στα όρια του Δήμου Θεσσαλονίκης, αποκλειστικά υπογείου μέσου. 

Τον Απρίλιο του 1993 έχουμε μεταβολές στα τεύχη δημοπράτησης. Τον Αύγουστο του 1993 έχουμε την υποβολή οικονομικών και τεχνικών προσφορών από πέντε κατασκευαστικούς ομίλους και από το Σεπτέμβριο του 1993 μέχρι τον Ιούλιο του 1994 γίνεται η αξιολόγηση των προσφορών από επιτροπή αξιολόγησης που αναδιαρθρώθηκε το Δεκέμβριο του 1993, μετά από την κυβερνητική αλλαγή μεταξύ Νέας Δημοκρατίας και ΠΑΣΟΚ.

Στις 11.4.1994 σε δελτίο τύπου του τότε και νυν Υπουργού ΠΕΧΩΔΕ ανακοινώνεται η τελική βαθμολογία των διαγωνιζομένων και σημειώνεται επί λέξει "το αποτέλεσμα αυτής της διαδικασίας προβλέπεται να περαιωθεί μέχρι 15.5.94". 

Δυόμισι χρόνια μετά, στις 26 Νοεμβρίου 1996 ανακοινώνεται η διακοπή των συζητήσεων με τον πρώτο μειοδότη και η έναρξη διαπραγματεύσεων με το δεύτερο. 'Ολα αυτά γίνονται σε ένα χρονικό διάστημα εξαιρετικά κρίσιμο για την πόλη της Θεσσαλονίκης, όπου έχουμε το δεύτερο Κοινοτικό Πλαίσιο Στήριξης, έχουμε το Μητροπολιτικό Κέντρο-Βαλκάνια Πολιτιστική Πρωτεύουσα της Ευρώπης.

Κατά μας η ευθύνη της Κυβέρνησης αποκτά ιδιαίτερη σημασία, διότι επέτρεψε να εξελιχθεί μια ατελέσφορη διαδικασία, γνωρίζοντας ότι υπήρχαν και εξακολουθούν να υπάρχουν πλήθος ασαφειών, κενών και αντικρουουμένων σημείων στα τεύχη δημοπράτησης, με αποτέλεσμα να έχουμε προσφορές οι οποίες αποκλίνουν ουσιωδώς από βασικές απαιτήσεις της διακήρυξης, δημιουργώντας βάσιμα ερωτήματα για αθέμιτο ανταγωνισμό και προσφορές μη συγκρίσιμες μεταξύ τους με οικονομικές επιπτώσεις τόσο στη φάση του διαγωνισμού όσο και στα επόμενα στάδια της υλοποίησης. Και αυτό είναι το σημαντικότερο.

Νομίζουμε, ότι πρέπει να γίνει σαφές πως για όλους τους παραπάνω λόγους, και όχι μόνο γι' αυτούς, η διαδικασία που με ευθύνη της Κυβέρνησης φαίνεται να συνεχίζεται δεν οδηγεί πουθενά. 

Οι λόγοι για τους οποίους είμαστε αντίθετοι στην κατασκευή αυτού του συγκεκριμένου έργου, είναι συνοπτικότατα οι εξής:

1. Το έργο δε σχεδιάσθηκε ως έργο συγκοινωνιακό και ως μέσο πολεοδομικής παρέμβασης στην πόλη, αλλά αντιμετωπίσθηκε ως ένα απλό τεχνικό έργο. Δεν πρέπει να μας διαφεύγει, ότι τα έργα δεν κατασκευάζονται απλά γιατί χρηματοδοτούνται έτσι κάποιες κατασκευαστικές εταιρείες, αλλά για να εξυπηρετούν το κοινωνικό σύνολο.

2. Επιστρατεύθηκαν απαράδεκτες επιστημονικά παραδοχές για τη δικαιολόγηση των επιλογών που έγιναν (π.χ. κατάργηση λεωφορειακών γραμμών που διέρχονται την Εγνατία, υποχρεωτική μετεπιβίβαση των επιβατών των περιφερειακών λεωφορειακών γραμμών στο "ΜΕΤΡΟ", αύξηση της σημερινής επιβατικής κίνησης των καταργουμένων λεωφορειακών γραμμών της Εγνατίας κατά 70% κ.λπ.).

Τρίτον, το επίπεδο εξυπηρέτησης των κατοίκων δεν είναι ικανοποιητικό αφού το μέτρο εξαντλείται στα όρια του Δήμου Θεσσαλονίκης, αφήνοντας έξω όλους του άλλους πυκνοκατοικημένους δήμους του Πολεοδομικού Συγκροτήματος Θεσσαλονίκης στη δυτική και ανατολική περιοχή της, αλλά και πυκνοκατοικημένες περιοχές του ίδιου του Δήμου Θεσσσαλονίκης, παραδείγματος χάρη, την Τούμπα. Σημειώνεται ότι τα 9,3 χιλιόμετρα του συγκεκριμένου έργου καλύπτουν την περιοχή από την Πλατεία Βαρδαρίου μέχρι το Ντεπώ.

Τέταρτον, οι βασικοί όροι του διαγωνισμού είναι επαχθείς για το Ελληνικό Δημόσιο, αφού στα τεύχη δημοπράτησης περιλήφθησαν όροι οι οποίοι υποθηκεύουν το μέλλον των συγκοινωνιών της πόλης για τις επόμενες δεκαετίες, με ένα πολύ ακριβό μέσο μεταφοράς που δε θα είναι ελκυστικό για το επιβατικό κοινό, με τεράστιες επιδοτήσεις στον 'Ομιλο εκμετάλλευσης.

Γι'αυτόν το λόγο, εμείς είμαστε αντίθετοι με τη συνέχιση του έργου έτσι όπως έχει προχωρήσει μέχρι σήμερα και γι'αυτό προτείνουμε τα εξής: Προτείνουμε, την πλήρη αναστροφή της πορείας που ακολουθήθηκε μέχρι σήμερα για ένα έργο, που όπως είπαμε πριν, εκτιμούμε ότι είναι ασύμφορο και επιζήμιο για την πόλη.

Προτείνουμε να ακυρωθεί η δημοπρασία για το υπόγειο "ΜΕΤΡΟ" και να προχωρήσουμε στην κατασκευή ενός επιφανειακού "ΜΕΤΡΟ", τραμ, που θα αποτελέσει ταυτόχρονα το

Σελίδα 3050 

μέσο και το μοχλό για τομές και αναδιατάξεις στη δομή της πόλης και ιδιαίτερα στο ιστορικό της κέντρο με ευρείας κλίμακα πεζοδρομήσεις, αναδιάρθρωση της κυκλοφορίας, λεοφωρειοδρόμους, μονοδρομήσεις και άλλες ρυθμίσεις.

Προτείνουμε να εξεταστούν οι εναλλακτικές λύσεις που έχουν κατατεθεί από ειδικούς επιστήμονες και φορείς, ώστε να επιλεγεί μία άλλη λύση που με το ίδιο συνολικό κόστος κατασκευής, μικρότερο σημαντικά κόστος λειτουργίας και συντομότερο χρονικό διάστημα υλοποίησης, θα οδηγήσει στην κατασκευή ενός πιο εκτεταμένου δικτύου με μεγαλύτερη δυνατότητα εξυπηρέτησης των κατοίκων του Πολεοδομικού Συγκροτήματος της Θεσσαλονίκης.

Η Κυβέρνηση έχει την αποκλειστική ευθύνη, διότι δε θέλησε να εκτιμήσει το έργο εξ αρχής και συνέχισε το διαγωνισμό από το σημείο και με τα δεδομένα που βρήκε, με αποτέλεσμα την για χρόνια στασιμότητα του έργου.

Σήμερα, τρία χρόνια μετά, το ναυάγιο των διαπραγματεύσεων με τον πρώτο μειοδότη απέδειξε την ορθότητα αυτής της άποψης, ενώ η ανάλογη καθυστέρηση των διαπραγματεύσεων με το δεύτερο μειοδότη, είναι σίγουρο πως θα οδηγήσει στην οριστική ματαίωση του όποιου έργου που αφορά την κατασκευή ενός μέσου σταθερής τροχιάς.

Είναι πέρα από κάθε αμφισβήτηση, ότι η Θεσσαλονίκη παρουσιάζει οξύτατο κυκλοφοριακό και συγκοινωνιακό πρόβλημα για την επίλυση του οποίου βεβαίως απαιτείται η υλοποίηση συγκεκριμένων έργων και μέτρων.

Η υποθαλάσσια αρτηρία η οποία καρκινοβατεί, η κατασκευή περιφερειακών parkings, οι σταθμοί μετεπιβίβασης, η αναδιάρθρωση των λεωφορειακών γραμμών εντάσσονται σ'αυτό το πλαίσιο και είναι μέτρα ώριμα και αποδεκτά που μαζί με την προώθηση της κατασκευής ενός επιφανειακού μέσου σταθερής τροχιάς θα δράσουν ανακουφιστικά για την πόλη.

'Εστω και σήμερα, θα πρέπει να επανακαθοριστούν τα τεχνητά και οικονομικά χαρακτηριστικά του προωθούμενου έργου για να μπορεί να ανταποκριθεί στις πραγματικές ανάγκες της πόλης, ώστε με δεσμευμένα τα κονδύλια -και έχουμε μπροστά μας την αναθεώρηση- να προχωρήσει η κατασκευή ενός επιφανειακού μέσου σταθερής τροχιάς. Η εξέταση των εναλλακτικών προτάσεων θα δείξει εάν τεχνικοί λόγοι επιβάλλουν σε κάποια σημεία της πόλης να βυθιστεί, στο κέντρο ειδικά.

'Εστω και σήμερα, κύριε Υπουργέ, πρέπει να γίνει αντιληπτό ότι η συνέχιση της πορείας αυτού του συγκεκριμένου έργου θα αποβεί τελικά επιζήμια και για την πόλη, αφού, πρώτον, η διαδικασία αποδεικνύεται αδιέξοδη και πρέπει να είμαστε ρεαλιστές, δεύτερον, το έργο είναι μη βιώσιμο οικονομικά και τρίτον, η εξυπηρέτηση των κατοίκων του Πολεοδομικού Συγκροτήματος Θεσσαλονίκης θα είναι εξαιρετικά περιορισμένη.

Σε πρόσφατη απόφασή του στις 12.12.1996 το Τεχνικό Επιμελητήριο, το Τμήμα Κεντρικής Μακεδονίας, ζητά να κινηθούν τάχιστα διαδικασίες επαναπροκήρυξης του έργου, στο πλαίσιο της μελέτης του Οργανισμού Θεσσαλονίκης και του Εργαστηρίου Συγκοινωνιακής Τεχνικής του Πανεπιστημίου Θεσσαλονίκης, το οποίο προβλέπει τέσσερις εναλλακτικές λύσεις, με επιχειροποίηση των μελετών και επανεξέταση του χρηματοδοτικού σχήματος για να οδηγηθούμε σε βιωσιμότερη λύση, τεχνικά αρτιότερη και εφικτή από άποψη χρόνου που να καλύπτει τις ανάγκες του Πολεοδομικού Συγκροτήματος Θεσσαλονίκης και όχι μόνο του κεντρικού Δήμου.

Κατά τη δική μας γνώμη, κύριε Υπουργέ, το δίκτυο πρέπει οπωσδήποτε να συνδέεται και να εξυπηρετεί τις ακραίες συνοικίες της πόλης, από όπου και πρόκειται να αντλήσει βεβαίως, το μεγαλύτερο ποσοστό της επιβατικής κίνησης.

Ανατολικά πρέπει να καλύπτει, αρχικά τουλάχιστον, την Καλαμαριά με πρόβλεψη επέκτασης μέχρι το αεροδρόμιο, ενώ δυτικά πρέπει να φθάνει μέχρι τους Δήμους Αμπελοκήπων και Μενεμένης, με πρόβλεψη επέκτασης προς το Ελευθέριο - Κορδελιό, τη Σίνδο και τη βιομηχανική περιοχή. Παράλληλα, δύο ακόμη κλάδοι του συστήματος είναι άμεσα απαραίτητοι: 'Ενας επί της οδού Λαγκαδά, για την εξυπηρέτηση των Δήμων Νεάπολης και Σταυρούπολης και ένας προς Τούμπα και Χαριλάου, μέσω της οδού Κονίτσης.

Είναι σαφές πως ένα τόσο ευρύ δίκτυο δεν μπορεί να είναι υπόγειο, μια και σ' αυτήν την περίπτωση το κόστος θα ήταν απαγορευτικό. Κάθε χιλιόμετρο υπογείου μετρό κοστίζει όσο τέσσερα έως έξι χιλιόμετρα επιφανειακού μέσου σταθερής τροχιάς, όπως είναι γνωστό. Τα σαράντα δισεκατομμύρια σε τιμές του 1993 του Δευτέρου Κοινοτικού Πλαισίου Στήριξης που έχουν δεσμευθεί, για τη δημιουργία της μέσης σταθερής τροχιάς στη Θεσσαλονίκη αρκούν για ενάμισι έως δύο χιλιόμετρα υπογείου μετρό ή για δέκα και πλέον χιλιόμετρα ενός συγχρόνου τραμ επιφανειακού.

Με άλλα λόγια και μόνο με τα χρήματα του Δευτέρου Κοινοτικού Πλαισίου Στήριξης, θα μπορούσε να ξεκινήσει τάχιστα ο κορμός του δικτύου τραμ χωρίς την εξάρτηση και την υποχρέωση επιδοτήσεων στις κατασκευές, που επιβάλλει το σχήμα αυτοχρηματοδότησης, το οποίο έχει επιλεχθεί. Ο χρόνος δε που θα απαιτηθεί για την ολοκλήρωση του νέου διαγωνισμού, μπορεί να συντμηθεί κατά πολύ και σε κάθε περίπτωση προβλέπεται να είναι μικρότερος απ' αυτόν, που αναμένεται να χαθεί στις νέες διαπραγματεύσεις με τις βέβαιες προσφυγές, ενστάσεις κ.λπ.

Η ρεαλιστική αυτή πρόταση βασίζεται στη συναίνεση, αλλά και στην εμπειρία όλων των φορέων της πόλης, μετά από δεκάχρονη περιπέτεια του έργου. Μπορεί δε να συμβάλει ουσιαστικά στην προώθηση και τελική υλοποίηση του συστήματος μαζικής μεταφοράς σε σταθερή τροχιά της Θεσσαλονίκης. Εξ άλλου, δεν πρέπει να μας διαφεύγει ότι στα τεχνικά έργα και ειδικά στα μεγάλα έργα κρίνεται και η αξιοπιστία όλων, κύριοι συνάδελφοι.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Τη συνεδρίασή μας παρακολουθούν από τα Δυτικά Θεωρεία, αφού προηγουμένως ξεναγήθηκαν στην 'Εκθεση της αίθουσας "ΕΛΕΥΘΕΡΙΟΥ ΒΕΝΙΖΕΛΟΥ" 53 μαθητές και τρεις συνοδοί καθηγητές από το Τρίτο Γυμνάσιο Πατρών.

(Χειροκροτήματα απ' όλες τις Πτέρυγες)

Ο Κοινοβουλευτικός Εκπρόσωπος του Δημοκρατικού Κοινωνικού Κινήματος κ. Γεώργιος Ρόκος έχει το λόγο.

ΓΕΩΡΓΙΟΣ ΡΟΚΟΣ: Κύριε Πρόεδρε, όταν ιδρύθηκε το ΔΗ.Κ.ΚΙ. ένα χρόνο πριν, με την ίδια τη διακηρυκτική του πράξη έδειξε το πραγματικό του ενδιαφέρον για τη Θεσσαλονίκη, κάνοντας συμβολικά τη διακήρυξή του στην πόλη αυτή. Βέβαια, ήταν συμβολικό διότι έτσι κι αλλιώς, θέλαμε να συμβολίσουμε με αυτήν την πράξη τη λογική αποκέντρωσης, ανάπτυξης περιφέρειας κ.λπ., κυρίως αυτή που αφορά τη Βόρειο Ελλάδα και τα σύνορά μας.

Κινδυνεύουμε όμως σήμερα, μέσα από τον τρόπο που κατατέθηκε η ίδια η επερώτηση, να μπούμε στη λογική του Βορρά ή του Νότου, της Αθήνας ή της Θεσσαλονίκης, όταν διαπιστώνουμε ότι η ίδια η επερώτηση υποβάλλεται από Βουλευτές μόνο δυστυχώς της Θεσσαλονίκης. Πρέπει να κατανοήσουμε ότι οριακά κάποιος πρέπει να σκέπτεται έτσι. Στην πράξη, όμως, πρέπει να αντιλαμβάνεται ότι αυτό το ζήτημα έχει πια μια εθνική διάσταση.

Η ίδια η πόλη της Θεσσαλονίκης καλείται να παίξει έναν εθνικό ρόλο πια και δεν μπορεί να ονομάζεται απλώς και μόνον η πρωτεύουσα της Βόρειας Ελλάδας, γιατί μετεξελίσσεται σε πρωτεύουσα των Βαλκανίων, σαν η πύλη των Βαλκανίων προς τη Μέση Ανατολή, με ιδιαίτερο ενδιαφέρον, στρατηγικό, πολιτικό, οικονομικό.

Αν μέναμε στις πολιτικές φιλολογίες, φιλοσοφίες και ανταποκρίσεις, θα βλέπαμε ότι έχει την ιστορία του και το συγκεκριμένο ζήτημα που συζητάμε. Και δυστυχώς, θα θυμίσω στους συναδέλφους της Νέας Δημοκρατίας, ότι αυτό έχει να κάνει και με τους ιδίους. Κατ' αρχήν, λοιπόν, πρέπει κανείς να κάνει αυτοέλεγχο, αυτοκριτική και μετά να προχωρήσει. 'Ετσι, για να είναι πιο πιστευτός. 

Θα θυμίσω στους κυρίους συναδέλφους, ότι το "ΜΕΤΡΟ" Θεσσαλονίκης ξεκίνησε από το 1989 με την περιβόητη τρύπα Κούβελα. 'Ηταν και τότε μία πόλη με κίνηση, χωρίς πολιτικό 

Σελίδα 3051 

βάθος. Ας δούμε το ίδιο το ΠΑΣΟΚ πώς το χειρίζεται στη συνέχεια ή και η ίδια η Νέα Δημοκρατία, ανεβαίνοντας το 1992, με έναν τρόπο διακήρυξης, που είχε αφήσει ένα σωρό από σημεία χωρίς απαντήσεις και προβλέψεις. Κάτι ανάλογο εξ άλλου είχε κάνει και με τη σύμβαση στο "ΜΕΤΡΟ" των Αθηνών, μη προβλέποντας τότε τους κόμβους του Μετρό κ.λπ., που επιδοτήθηκε βεβαίως από το ΠΑΣΟΚ μετά, στην ίδια λογική με εξήντα εννέα δισεκατομμύρια επιπλέον.

Να θυμίσουμε επίσης στη σημερινή Κυβέρνηση ότι το μεγαλύτερο κομμάτι των φορέων, οι οποίοι ελέγχονται από την Κυβέρνηση, επιμένουν ακόμα και σήμερα σε κάποιες άλλες λύσεις. Το Τεχνικό Επιμελητήριο Θεσσαλονίκης, αλλά και η ίδια η κομματική οργάνωση της πόλης της Θεσσαλονίκης, επιμένουν σε κάποιες άλλες λύσεις.

Δε θα μπω, όμως, εγώ δυστυχώς στην ανάλυση των γεγονότων ή των τεχνικών στοιχείων, γιατί είναι η μεγαλύτερη η αγωνία μου, πράγματι, για το αν θα γίνει ή δε θα γίνει κάποια συγκοινωνιακή παρέμβαση στην πόλη. Τρομάζω και εγώ -και τρομάζω βάσιμα- για το αν πράγματι έχει διάθεση μια κυβέρνηση, η οποία διακρίνεται για την αθηνοκεντρική της αντίληψη, να προχωρήσει σε βάθος στη λύση αυτού του προβλήματος.

Και δεν αγωνιώ μόνο εγώ, χάρη της αντιλογίας ή της αμφιβολίας, αλλά και οι ίδιοι, σήμερα που μιλάμε, άνθρωποι της Θεσσαλονίκης, οι οποίοι έχουν στενή συνεργασία ή πολιτική καταγωγή με το ΠΑ.ΣΟ.Κ., νομάρχης και οι συν αυτώ, κομματικά στελέχη, ακόμα σήμερα του ΠΑ.ΣΟ.Κ.- φοβούνται και εκδηλώνουν το φόβο τους ανοιχτά πια, στο αν θα γίνει ή δε θα γίνει αυτό το έργο.

Και το λένε αυτό, διότι διαπιστώνουν ότι δεν υπάρχει πραγματικά μια πολιτική βούληση απεγκλωβισμού από την αθηνοκεντρική αντίληψη. 

'Ελεγε με στόμφο προηγούμενα ο κύριος Υπουργός, ότι γίνονται έργα στη Θεσσαλονίκη, της τάξης των διακοσίων πενήντα δισεκατομμυρίων. Αυτό μας έλειπε να μη γίνει και τίποτα! 'Οταν όμως κανείς μπει στους αριθμούς, διαπιστώνει ότι την ίδια στιγμή, στην Αθήνα γίνονται έργα πάνω από τρία τρισεκατομμύρια. Αυτό για να καταλάβει κανείς, πού πάει αυτή η ιστορία, δηλαδή η μονομερής ανάπτυξη της Ελλάδος, που ούτε τέτοια είναι, γιατί πράγματι, ούτε η Αθήνα αναπτύσσεται. Απλώς κάθε ημέρα αναβαθμίζεται.

Και θα θυμίσω αυτό που είχα πει και την προηγούμενη φορά στον κύριο Υπουργό ότι δεν κάνει έργα πνοής, όπως λέει. Κάνει έργα τεχνητής αναπνοής και παρεμβάσεις σε μια τσιμεντούπολη, όπως είναι η Αθήνα, η οποία κάθε ημέρα δυστυχώς βουλιάζει.

Ζούμε, δυστυχώς, μια εποχή κρίσης και αυτή η κρίση μεταβιβάζεται σε όλες τις αποφάσεις. Καθημερινά σχολιάζεται η σχέση Κυβέρνησης και εργολάβων, οι σχέσεις Κομμάτων εξουσίας και εργολάβων. Ζούμε στις εποχές των εργολάβων, των ανθρώπων αυτών οι οποίοι έχουν μπει ευθέως στην πολιτική της Χώρας, άνθρωποι οι οποίοι, μαζί με τις εργολαβίες τους ελέγχουν και τα μαζικά μέσα ενημέρωσης και μαζί με αυτά τα Κόμματα.

Το καλοπροαίρετο του κυρίου Υπουργού δεν το αμφισβητώ. Δε θέλω να μπω σε προσωπικές ρήξεις και αντιπαραθέσεις. Θα του θυμίσω, όμως, ότι ο κύριος Υπουργός ανήκει στους πολιτικούς των σαραντάρηδων. Ας προσέξει, όμως, να μην υποθηκεύσει το πολιτικό του μέλλον, με χαρισμούς σε διάφορα κέντρα πολιτικοοικονομικών συμφερόντων.

'Ελεγε πρωτύτερα ο κύριος Υπουργός -και το λέω βάσιμα αυτό, γιατί προσπάθησε πραγματικά να παραπλανήσει σήμερα, χρησιμοποιώντας τους δικού του αριθμούς- ότι το 1987-1991 ήταν τέσσερα χρόνια που διήρκησαν οι διαπραγματεύσεις για το "ΜΕΤΡΟ" Αθηνών. Ο ίδιος είπε ότι για τα Σπάτα χρειάστηκαν διαπραγματεύσεις από το 1991 έως το 1995, για να προχωρήσουν αυτά τα έργα.

Συζητάμε από το 1992 ως το 1997, πέντε πλέον χρόνια και δεν έχουμε συμφωνήσει και δεν έχουμε καταλήξει. Αυτό είναι το χαρακτηριστικό της όλης ιστορίας και νομίζω ότι οι κύριοι συνάδελφοι της Νέας Δημοκρατίας, γι' αυτόν το λόγο έκαναν την επερώτησή τους.

Και δεν είναι μόνο, κύριε Πρόεδρε και κύριοι συνάδελφοι, το "ΜΕΤΡΟ" που πρέπει να μας απασχολήσει. Εμείς -στη λογική που έβαλα εγώ προηγούμενα-σαν Δημοκρατικό Κοινωνικό Κίνημα, καταθέτουμε -αν δεν καταθέσαμε ήδη σήμερα- μια επερώτηση για το συνολικό προβληματισμό ανάπτυξης της πόλης της Θεσσαλονίκης. Και βέβαια, θα το κάνουμε όλοι οι Βουλευτές, για να τονίσουμε και την υπερεθνικότητα του προβληματισμού.

ΓΕΩΡΓΙΟΣ ΟΡΦΑΝΟΣ: Δεν έχετε και πέντε για να βγάλετε, κύριε Ρόκο.

ΓΕΩΡΓΙΟΣ ΡΟΚΟΣ: Θα πάρουμε από εσάς αργότερα, όταν θα έλθει αυτή η ώρα. Προς στιγμή περιοριζόμαστε στους εννέα.

ΠΡΟΕΔΡΕΥΩΝ (Παναγιώτης Σγουρίδης):Μην απαντάτε, κύριε Ρόκο. Συνεχίστε.

ΓΕΩΡΓΙΟΣ ΡΟΚΟΣ: Αυτά όσον αφορά την καλοπιστία του διαλόγου και του λόγου, που θέλει ο κύριος Υπουργός σ' αυτήν τη Βουλή. Εξάλλου, ο ίδιος χειρίζεται ένα κομμάτι εξουσίας σε ένα πλέγμα σχέσεων μεταξύ άλλων Υπουργών, που έχουν δείξει την αντίληψή τους, με τον τρόπο που χειρίζονται τη λογική ανάπτυξης και εκσυγχρονισμού μιας σύγχρονης κοινωνίας.

Οι καταστάσεις, που προηγούμενα αναφέρθηκαν και διαβάστηκαν, οι οποίες έτσι κι αλλιώς έχουν αναφορά στο Υπουργείο Οικονομικών και στον κ. Παπαντωνίου, εμένα πολιτικά με τρομάζουν. Με γεμίζουν αγωνία, όταν διαπιστώνω, ότι είναι καλοί χειριστές των αριθμών, είναι πράγματι καλοί λογιστές, αλλά πνεύμα ανάπτυξης και εκσυγχρονισμού της σύγχρονης Ελληνικής Κοινωνίας, δεν έχουν, όταν δεν μπορούν να καταλάβουν ότι αυτή η Χώρα πρέπει να πάει μπροστά και πρέπει να κρατήσει τα νώτα της, πρέπει να στηρίξει το βορρά, εκεί που σήμερα υπάρχουν και ιδιαίτερα εθνικά προβλήματα, εκεί που σήμερα οι διεθνείς εξελίξεις έχουν γεμίσει το λαό με φόβο και τον συγκεντρώνουν στην Αθήνα.

Απάντηση σ' αυτήν την τακτική, σ' αυτήν την εξέλιξη της Βορείου Ελλάδος, αποτελεί η αποφασιστικότητα της Κυβέρνησης να προχωρήσει με γρήγορους ρυθμούς και δεσμεύσεις στην προοπτική των έργων. 

Η Θεσσαλονίκη είναι μια πολιτιστική πρωτεύουσα, που ξεκίνησε πριν από κάποιες ημέρες και επίσημα θα ξεκινήσει την επόμενη εβδομάδα, που προβληματίζει όλους για το κατά πόσον πολλοί από σας, θα μπορέσετε να την επισκεφθείτε αυτήν την πόλη, μη γνωρίζοντας αν θα υπάρχει ή όχι ομίχλη στο Αεροδρόμιο της Μακεδονίας, όπως και εμείς σήμερα δεν ξέρουμε, αν μετά απο την καθυστέρηση αυτής της διαδικασίας, θα μπορέσουμε να προσγειωθούμε εκεί.

Τελειώνω, κύριε Πρόεδρε, με την ευχή ότι ο κύριος Υπουργός δε θα εγκλωβισθεί σε λογικές και υποδείξεις. Θα δεσμευθεί σήμερα ότι τουλάχιστον αυτός αποφασιστικά θα προχωρήσει, καθώς και σε μια προηγούμενη ερώτηση του Προέδρου μας, κ. Τσοβόλα, απάντησε δεσμευτικά, ότι θα προχωρήσει στην υλοποίηση αυτού του έργου. Διότι θα δεσμεύσει τουλάχιστον κεφάλαια που θα δώσουν λύση οριστική και μακροπρόθεσμη στην προοπτική ανάπτυξης της Θεσσαλονίκης, της Πρωτεύουσας των Βαλκανίων.

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα, ότι η Διαρκής Επιτροπή Οικονομικών Υποθέσεων καταθέτει την 'Εκθεσή της στο σχέδιο νόμου του Υπουργείου Οικονομικών "Περιορισμός και βελτίωση της αποτελεσματικότητας των κρατικών δαπανών".

Επίσης, έχω την τιμή να ανακοινώσω, ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης, καταθέτει την 'Εκθεσή της στο σχέδιο νόμου του Υπουργείου Δικαιοσύνης "Ποινική ευθύνη των Υπουργών".

ΝΙΚΟΛΑΟΣ ΑΚΡΙΤΙΔΗΣ: Παρακαλώ το λόγο, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ξέρω ότι ζητάτε το λόγο ως πρώην Υπουργός Μεταφορών, αλλά σύμφωνα με τον Κανονισμό θα μιλήσετε στο τέλος.

ΝΙΚΟΛΑΟΣ ΑΚΡΙΤΙΔΗΣ: Νομίζω ότι θα συμβάλω στη 

Σελίδα 3052 

συζήτηση, αν μιλήσω τώρα για τρία λεπτά, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Μόνο κατόπιν ομοφώνου αποφάσεως του Σώματος.

Ερωτάται το Σώμα αν συμφωνεί να παρεμβληθεί ο κ. Ακριτίδης, ως πρώην Υπουργός Μεταφορών και να μιλήσει για πέντε λεπτά.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Το Σώμα ομόφωνα απεφάνθη και έχετε το λόγο για πέντε λεπτά, κύριε Ακριτίδη.

ΝΙΚΟΛΑΟΣ ΑΚΡΙΤΙΔΗΣ: Κύριε Πρόεδρε, είναι αντιληπτό ότι σήμερα γίνεται μία συζήτηση ιδιαίτερα σοβαρή για τη Θεσσαλονίκη. Και είναι λίγες οι φορές που έχει γίνει κάτι τέτοιο. Σήμερα ειδικότερα, η συζήτηση στρέφεται γύρω από τον κρίσιμο τομέα του αναπτυξιακού προγραμματισμού της πόλης και ιδιαίτερα σε ό,τι αφορά ένα μεγάλο συγκοινωνιακό έργο που είναι το Μετρό.

Θα ήθελα πρώτον να παρατηρήσω, ότι σε ό,τι αφορά τη σημερινή Κυβέρνηση, είναι δεδομένο ότι η Θεσσαλονίκη συνειδητά την αντιμετωπίζει με ένα αίσθημα εμπιστοσύνης. Και αυτό δεν προκύπτει μόνο από την ετυμηγορία της στις πρόσφατες εκλογές, αλλά από τη διάχυτη και ορατή αναγνώριση της συνέπειας που επέδειξε η Κυβέρνηση σε ό,τι αφορά τη στήριξη της Θεσσαλονίκης ως Πολιτιστικής Πρωτεύουσας της Ευρώπης, τόσο με τη χρηματοδότηση, την πλούσια, αυτού του έργου, καθώς επίσης και με τη γενικότερη στήριξη της προσπάθειας.

'Ομως, πέρα από αυτό, όλοι συμφωνούμε γι'αυτήν την πόλη και με όσους μίλησα προηγουμένως και με τον κύριο Υπουργό φυσικά, για την αναγκαιότητα των υποδομών, για να μπορεί η πόλη να ανταποκριθεί στις προκλήσεις που έχει μπροστά της και στο νέο της ρόλο που πρέπει να τον δούμε ως εθνικό ρόλο, και ασφαλώς έτσι τον αντιμετωπίζει η Αίθουσα. 

Κύριε Πρόεδρε, πρέπει να πούμε πως σε ό,τι αφορά το γενικότερο πλαίσιο αυτών των αναπτυξιακών υποδομών, υπάρχουν καθυστερήσεις. Στην Εγνατία έχουμε σημεία ακάλυπτα, όπως είναι τα θέματα κυρίως της χρηματοδότησης του κρίσιμου τμήματος που περιλαμβάνεται ανάμεσα περίπου στον κόμβο που αποτελεί η Θεσσαλονίκη και στα ανατολικά μας σύνορα.

Βρίσκω την ευκαιρία να τονίσω για μια ακόμη φορά ότι δεν έχω κατανοήσει ποτέ το γεγονός ότι προτεραιότητα σ' αυτό το έργο έχει δοθεί στο τμήμα που περιλαμβάνεται ανάμεσα στην Ηγουμενίτσα και στη Δυτική Μακεδονία ή αν θέλετε που προσεγγίζει περίπου στη Θεσσαλονίκη.

Το λιμάνι κυρίως με τις συνδέσεις του -όχι μόνο με την οδική σύνδεση, αλλά και με τη σιδηροδρομική σύνδεση- βρίσκεται σε μεγάλη καθυστέρηση. Ενα άλλο ζωτικό έργο, που καθυστερεί, είναι επίσης το αεροδρόμιο και ελέχθησαν γι' αυτό πολλά. Αυτά για να περιοριστώ μόνο στα πιο βασικά κυκλοφοριακά-συγκοινωνιακά έργα που αφορούν άμεσα την πόλη, αλλά και γενικότερα το χώρο της Βορείου Ελλάδος.

Σε ότι αφορά την ίδια την πόλη, υπάρχουν απαράδεκτες καθυστερήσεις σε έργα και ρυθμίσεις που αφορούν την ίδια την κυκλοφορία της πόλης. Η πόλη αντιμετωπίζει σήμερα ασφυκτικές συνθήκες. Γι'αυτές τις καθυστερήσεις δεν ευθύνεται μόνο η Κυβέρνηση. Ευθύνονται τοπικοί φορείς. Είναι εικοσιπέντε περίπου χρόνια που υπάρχει και ανακυκλώνεται η συζήτηση και μέσα στα πανεπιστήμια -και ευθύνεται και το Πανεπιστήμιο- για τον εκσυγχρονισμό και τη ρύθμιση της σήμανσης της πόλης. Δεν έχει γίνει τίποτα το ουσιώδες. Τώρα, πρόσφατα, έχει ανατεθεί ένα μέρος του έργου και περιμένουμε πότε θα προχωρήσει.

Να έλθω στο "ΜΕΤΡΟ". Αποτελεί πραγματικά την ελπίδα για την πόλη, για ένα άλμα στην ποιότητα της ζωής της. Δεν ξέρω, αν με τα σημερινά δεδομένα είναι μόνο συμβολική αυτή η ελπίδα, αν συμβολικά λειτουργεί έτσι το Μετρό. Εγώ δεν πιστεύω ότι με το "ΜΕΤΡΟ" θα λυθούν τα υπόλοιπα προβλήματα, αλλά αποτελεί μια ελπίδα, ένα βασικό έργο για να μπορέσει να αναδειχθεί η πόλη σε μια μητρόπολη και να εφοδιαστεί με τα αναγκαία μέσα για ένα τέτοιο στόχο.

Αναμφίβολα το έργο αυτό στηρίχθηκε από την Κυβέρνηση. Η Κυβέρνηση της Νέας Δημοκρατίας τοποθέτησε το έργο σε σαθρά θεμέλια. Αν θυμόμαστε ο οικονομικός προγραμματισμός του έργου έγινε με τη μέθοδο της αυτοχρηματοδότησης. Η Κυβέρνηση του ΠΑΣΟΚ είναι εκείνη που ενέταξε στο Δεύτερο Κοινοτικό Πλαίσιο το πρόγραμμα, έτσι ώστε να αποτελεί ασφαλή λύση και να έχει προοπτική η κατασκευή του έργου.

'Ομως, θα ήθελα κλείνοντας να απευθυνθώ στον κύριο Υπουργό και να του πω αυτό που γνωρίζει. Η πόλη αγωνιά με βάση τη σημασία που έχει το έργο, αλλά και τις διαδικασίες και τα συγκεκριμένα γεγονότα, τα οποία προηγήθηκαν.

(Στο σημείο αυτό ακούγεται προειδοποιητικός ήχος λήξης του χρόνου ομιλίας του κυρίου Βουλευτή).

Ολοκληρώνω, κύριε Πρόεδρε.

Αυτό που θα ήθελα να ζητήσω εγώ από τον κύριο Υπουργό, είναι βεβαίως να προχωρήσει στα πλαίσια του διαγωνισμού, της νομιμότητας της διαφάνειας και της ασφάλειας από την πλευρά του Δημοσίου. 

(Στο σημείο αυτό ακούγεται ο ήχος λήξης του χρόνου ομιλίας του κυρίου Βουλευτή).

'Ομως, κύριε Υπουργέ, είναι δική σας ευθύνη -εσείς διαχειρίζεστε αυτό το έργο- να εξασφαλίσετε και να εγγυηθείτε την ασφαλή και γρήγορη κατά το δυνατό διεκπεραίωση των διαδικασιών για να γίνει πράξη.

ΠΡΟΕΔΡΕΥΩΝ (Παναγιώτης Σγουρίδης): Τελειώσατε, κύριε Ακριτίδη, σας παρακαλώ! Αγωνιώ και εγώ για το χρόνο.

Ο κ. Ορφανός έχει το λόγο για δέκα λεπτά για να δευτερολογήσει.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε, είχα πει εξ αρχής ότι η συζήτηση θα ήταν ιδιαίτερα ενδιαφέρουσα. Ακούστηκαν πάρα πολλά πράγματα, αποκαλύφθηκαν αλήθειες. Και βέβαια σε όσα ακούστηκαν θα ήθελα να τοποθετηθώ. 

Κατ' αρχήν σε σχέση με τον πίνακα που κατέθεσε και ο Πρόεδρος του Κόμματός μας και ο Επίτιμος Πρόεδρος. Νομίζω, κύριε Υπουργέ, ότι κάνατε κάποιο βασικό λάθος. Δεν αναφέρεται σ'αυτά τα χρήματα τα οποία είναι πραγματοποιηθείσες δαπάνες. Αναφέρεται στη συνολική δαπάνη. Η συνολική δαπάνη, λοιπόν, και στην πρώτη σελίδα μιλάει για ένα εκατομμύριο πεντακόσιες εξήντα έξι χιλιάδες ECU, αλλά και στην άλλη σελίδα πάλι μιλάει γι'αυτό. Στη μεν πρώτη σελίδα έχει ένα πρόσθετο κονδύλι διακόσιες ογδόντα τρεις χιλιάδες διακόσια ECU, τα οποία αναφέρονται ξεχωριστά στο "ΜΕΤΡΟ" Θεσσαλονίκης τα οποία όμως στο άθροισμα το οποίο αναφέρει στη δεύτερη σελίδα δεν υπάρχουν. Συνεπώς ούτως ή άλλως -ακόμη και αν εσείς μας πείτε ότι στο ένα εκατομμύριο πεντακόσιες εξήντα έξι χιλιάδες ECU της δεύτερης σελίδας περιέχεται και το "ΜΕΤΡΟ" Θεσσαλονίκης- έχουν αφαιρεθεί διακόσιες ογδόντα τρεις χιλιάδες διακόσια ECU.

ΑΔΑΜ ΡΕΓΚΟΥΖΑΣ:'Ετσι είναι, κύριε Υπουργέ. Δεν είναι απολογιστικά στοιχεία. 

ΓΕΩΡΓΙΟΣ ΟΡΦΑΝΟΣ: Είναι το σύνολο. Δεν είναι έξοδα, δεν είναι δαπάνες.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Ορφανέ, με συγχωρείτε.

ΠΡΟΕΔΡΕΥΩΝ (Παναγιώτης Σγουρίδης): 'Οχι, κύριε Υπουργέ. Θα απαντήσετε όταν τελειώσουν οι δευτερολογίες. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Μια μικρή παρέμβαση, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Δέχεσθε τη διακοπή, κύριε Ορφανέ;

ΓΕΩΡΓΙΟΣ ΟΡΦΑΝΟΣ: Βεβαίως, αν μου κρατηθεί ο χρόνος.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε συνάδελφε, δημιουργείτε εδώ μια μαγική εικόνα για τα έργα της Θεσσαλονίκης ότι δε γίνεται τίποτα. Μπορώ να σας αποδείξω ότι υπάρχει μια άλλη πραγματικότητα. Τώρα προσπαθείτε μέσα στην Αίθουσα να δημιουργήσετε μια άλλη μαγική εικόνα με δύο πίνακες. Νομίζω ότι ξέρουμε ελληνικά, διαβάζουμε και βλέπουμε καλά. Αν δε βλέπουμε, βάζουμε και γυαλιά.

Ο πρώτος πίνακας λοιπόν λέγει: Στο λογότυπο λέει "Υπουργείο Εθνικής Οικονομίας, Κοινοτικό Πλαίσιο Στήριξης 

Σελίδα 3053 

1994-1999". Γράφει: "ΜΕΤΡΟ" Αθηνών 1.566.000 ECU. Στη συνέχεια "ΜΕΤΡΟ" Θεσσαλονίκης -"ξεχωριστός κωδικός-" 283.000 MECU".

Πάμε πίσω τώρα στον δεύτερο πίνακα και λέγει επάνω: "Στοιχεία οικονομικής προόδου Κοινοτικού Πλαισίου Στήριξης και κοινοτικών πρωτοβουλιών 1994-1999. Πραγματοποιηθείσες δαπάνες κατά κανόνα και μορφή παρέμβασης".

ΓΕΩΡΓΙΟΣ ΟΡΦΑΝΟΣ: Κοιτάξτε την πρώτη σελίδα κύριε Υπουργέ.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριε συνάδελφε, μην παρεμβαίνετε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Στον πρώτο πίνακα υπάρχει η αναφορά στον Αχελώο και το είπα. Στο δεύτερο πίνακα, επειδή δεν ενεργοποιείται ο κωδικός του Αχελώου από κοινοτικούς πόρους αναφορά στο 'Εργο έχει αφαιρεθεί. Μετά λέγει "ΜΕΤΡΟ" Αθηνών και Θεσσαλονίκης και έχει μόνον τον κωδικό του "ΜΕΤΡΟ" της Αθήνας.

ΓΕΩΡΓΙΟΣ ΟΡΦΑΝΟΣ: Δεν είναι έτσι.

ΠΡΟΕΔΡΕΥΩΝ (Παναγιώτης Σγουρίδης): Επιτέλους, κύριε συνάδελφε, όχι άλλες διακοπές. Να τελειώνουμε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Παρακαλώ λοιπόν. Τουλάχιστον να διαβάζουμε και να βλέπουμε το ίδιο πράγμα. Δεν είναι λάθος δικό σας. Είναι λάθος ορισμένων μανδαρίνων της Νέας Δημοκρατίας που σας παγίδευσαν.

ΠΡΟΕΔΡΕΥΩΝ (Παναγιώτης Σγουρίδης):Κύριοι συνάδελφοι, στο σημείο αυτό θέλω να παρατηρήσω το εξής: Με τον τρόπο αυτό δεν πρόκειται κανένας να αποδείξει το δίκιο του. Οι συζητήσεις καταγράφονται στα Πρακτικά. Αυτοί που θα πάρουν τα Πρακτικά και θα τα διαβάσουν, θα καταλάβουν ποιος έχει δίκιο ή άδικο. Δεν πρόκειται εδώ να πείσει ο ένας τον άλλον. Γι'αυτό, λοιπόν, η διαδικασία είναι σαφής από τον Κανονισμό. Ακολουθούμε τη διαδικασία που ορίζει. Και τα συμπεράσματα είναι γι'αυτούς που θα θελήσουν να διαβάσουν τα Πρακτικά.

Ορίστε, κύριε Ορφανέ. Σας βάζω πάλι από την αρχή το χρόνο.

ΓΕΩΡΓΙΟΣ ΟΡΦΑΝΟΣ: Κατ' αρχήν, κύριε Πρόεδρε, επειδή κάποια πράγματα πρέπει να ξεκαθαριστούν και ο κ. Σφυρίου άφησε κάποια υπονοούμενα για το τι κάνουμε εμείς εδώ σήμερα, θέλω να πω ότι εμείς προστατεύουμε τα συμφέροντα της Θεσσαλονίκης και του λαού της. Δεν έχουμε καμιά σχέση ούτε με εργολάβους. 'Οποιος θέλει ας το πάρει, αρκεί το έργο να γίνει. Απλά πρέπει να ξεκαθαρίσει εάν η Κυβέρνηση έδειξε αβελτηρία στην όλη διαδικασία, εάν οι καθυστερήσεις οι οποίες υπάρχουν είναι ευθύνη της για να ξέρουμε και εμείς πού θα αποδώσουμε τις ευθύνες.

Συνεπώς, όταν σε ένα επίσημο έγγραφο, το οποίο έχει στείλει η Κοινοπραξία "ΜΑΚΕΔΟΝΙΚΟ ΜΕΤΡΟ" στη σελίδα 3, αναφέρει ότι "Η Επιτροπή Επεξεργασίας, με επιστολή της την 10.6.96 επανέρχεται αιφνιδίως και δίχως εμφανή λόγο σε θέματα που ήδη είχαν συμφωνηθεί και τα οποία δεν περιελαμβάνοντο στις εκκρεμότητες, από 20.5.96, της επιτροπής μεγάλων έργων και συγκεκριμένα "-λέγει-" διατυπώνονται για πρώτη φορά μετά από τρία χρόνια", εμείς τι συμπέρασμα να βγάλουμε;

Εγώ, κύριε Υπουργέ, είμαι μαζί σας σ'αυτό που λέτε, να ελέγχουμε τις συμβάσεις ενδελεχώς σε όλα τα σημεία για να μην έχουμε στη φάση της κατασκευής του έργου καθυστερήσεις.

'Ομως, από εκείνο το σημείο, μέχρι να βγάζουμε κάποια θέματα μετά από τρία χρόνια διαπραγματεύσεις, έχει διαφορά. Και αυτό πρέπει να μας το ξεκαθαρίσετε, εάν όταν συζητιόταν το πώς θα διαμορφωθεί η σύμβαση, αυτά τα θέματα είχαν τεθεί εγκαίρως και όχι όπως λέει η κοινοπραξία, σ' αυτήν τη φάση, η οποία λέει, ότι πρώτη φορά της τέθηκαν...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε συνάδελφε....

ΠΡΟΕΔΡΕΥΩΝ (Παναγιώτης Σγουρίδης): Παρακαλώ να μη γράφεται τίποτα στα Πρακτικά, από αυτά που λέει ο κύριος Υπουργός.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):...

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ κύριε Υπουργέ. 'Οτι και να πείτε, δε γράφεται στα Πρακτικά.

ΓΕΩΡΓΙΟΣ ΟΡΦΑΝΟΣ: Δηλαδή όταν τους στείλατε τις υπάρχουσες εκκρεμότητες, στις 20 Μαϊου 1996, περιείχοντο αυτές οι εκκρεμότητες, γιατί αυτοί λένε ότι δεν περιέχονται. Και εμφανίστηκαν στις 10-6. 'Ετσι λένε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): ...

ΓΕΩΡΓΙΟΣ ΟΡΦΑΝΟΣ: Δώστε μας ένα αντίγραφο από τη συγκεκριμένη επιστολή, στην οποία φαίνονται οι εκκρεμότητες. Καταθέστε το στη Βουλή, για να ξέρουμε ότι όντως έτσι έχει γίνει.

Θα συμφωνήσω με την πρόταση που έκανε ο κ. Τζιτζικώστας, ότι θα πρέπει να διαχωρισθεί το κονδύλι. Εγώ είμαι ιδιαίτερα καλόπιστος απέναντί σας. Πιστεύω, ότι ενδιαφέρεσθε να γίνει το "ΜΕΤΡΟ" στη Θεσσαλονίκη. Ελπίζω να αποδειχθεί στην πράξη, ότι έτσι θα γίνει, αλλά καλό είναι να δεσμεύσουμε τα λεφτά, για να μη διατεθούν κάπου αλλού, από κάποιον άλλο. Δεν ξέρουμε πόσο καιρό θα είσθε Υπουργός σ' αυτό το Υπουργείο. Μπορεί να αλλάξετε. Ανασχηματισμοί γίνονται. Βάλτε τη σφραγίδα σας, να παραμείνουν τα λεφτά στη Θεσσαλονίκη.

Βεβαίως ακούστηκε από το συνάδελφο κ. Δανέλλη, ότι δε θα πρέπει να γίνει "ΜΕΤΡΟ". Θα πω, ότι εδώ στην Αθήνα λειτουργούσε για πάρα πολλά χρόνια ο γνωστός ηλεκτρικός, ο οποίος έλυνε πάρα πολλά προβλήματα και ήταν μονοαξονικός. Λειτουργούσε από την Κηφισιά μέχρι τον Πειραιά αλλά βοηθούσε στο να ελαττωθεί πάρα πολύ ο κυκλοφοριακός φόρτος.

Συνεπώς και σ' έναν άξονα να γίνει το "ΜΕΤΡΟ" Θεσσαλονίκης και να καλύψει την έκταση που θέλουμε, από τη βιομηχανική περιοχή της Σίνδου μέχρι το αεροδρόμιο, θα λύσει πάρα πολλά προβλήματα. Και βέβαια είναι εύκολο μετά, να επεκτείνεις ή να προσθέσεις άλλα μέσα κυκλοφορίας, τα οποία να λειτουργούν συμπληρωματικά και σε κάποιες κατευθύνσεις.

'Οσον αφορά το συνάδελφο κ. Ρόκο, ο οποίος μας είπε, "γιατί μόνο συνάδελφοι της Θεσσαλονίκης", είναι φυσιολογικό, αυτήν τη στιγμή, να αισθανόμαστε, ότι η Θεσσαλονίκη δέχεται μια επίθεση και σ' αυτήν την επίθεση, οι πρώτοι που πρέπει να αντισταθούν είναι οι ίδιοι οι Βουλευτές της. Και θα αντισταθούμε.

Kαι βέβαια δε θα κρίνω την υπερεθνικότητα του ΔΗ.Κ.ΚΙ.

Επίσης, επειδή δεν ακούστηκε, θα προσθέσω, ότι πέρα από το τι λένε οι μηχανικοί της ΠΑΣΚ, έχω επίσημη εισήγηση του αναπληρωτή Νομάρχη Θεσσαλονίκης κ. Τζιόλα, ο οποίος λέει, ότι η έμμονη σκέψη που εξελίσσεται σε έμμονη φοβία της δημοτικής αρχής, είναι πώς θα αντιμετωπίσει την κοινή γνώμη, η οποία ικανοποιημένη από άλλες, εκτός "ΜΕΤΡΟ" βελτιωτικές παρεμβάσεις στο κυκλοφοριακό, θα αμφισβητήσει καθαρά και ίσως απορριπτικά, τη λύση "ΜΕΤΡΟ". Και μάλιστα τη συγκεκριμένη παραπέουσα τεχνοοικονομική λύση του "ΜΕΤΡΟ".

Είναι φανερό ότι έχει διαπεράσει σε αρκετά υψηλά επίπεδα, η άποψη, ότι η λύση "ΜΕΤΡΟ" δεν είναι τόσο ικανοποιητική και φαίνεται ότι και αυτή η λύση προωθείται. Εμείς τουλάχιστον αυτήν την αίσθηση έχουμε.

Θα πω, ότι σε σχέση με το εάν και κατά πόσο οι διαπραγματεύσεις πρέπει να κρατάνε τέσσερα ή πέντε χρόνια ότι είναι υπερβολικό. Να κρατάνε όσο πρέπει, αλλά είναι πάρα πολλά τα χρόνια, κύριε Υπουργέ. Νομίζω, ότι θα πρέπει αυτές οι διαδικασίες να συντμηθούν. Δεν μπορεί να περιμένει κάποιος πέντε χρόνια ένα έργο το οποίο έχει μελετηθεί, για να καταλήξουν κάποιες διαπραγματεύσεις. Και πιστεύω, ότι το ίδιο θα έπρεπε να είχε γίνει και στη συγκεκριμένη περίπτωση.

Δεν μπορούμε να πεισθούμε, ότι μετά τρία χρόνια διαπραγματεύσεις δε θα είχαμε αποτέλεσμα. Εγώ ελπίζω, ότι θα καταλήξετε με τους επόμενους, αλλά επειδή εσείς ο ίδιος είπατε, ότι το πλαίσιο θα προχωρήσει και τα χρήματά του είναι δεσμευμένα, ο προβληματισμός μου είναι εάν η επόμενη κοινοπραξία δεν καλύπτει τις απαιτήσεις και φάμε άλλα διόμισι χρόνια -τουλάχιστον αυτό έδειξαν οι διαπραγματεύσεις- κάποια στιγμή θα αποφασίσουμε ότι δεν μπορούμε να κάνουμε πλέον το έργο; Και τότε πού θα πάμε;

Διότι είναι φανερό, ότι μετά από κάποιους μήνες θα γίνουν 

Σελίδα 3054 

αναπροσαρμογές πλέον των κονδυλίων του Κοινοτικού Πλαισίου Στήριξης και ενδεχομένως θα διατεθούν τα χρήματα αλλού και όχι μόνο στο έργο "ΜΕΤΡΟ". Ξέρετε πολύ καλά, ότι αυτήν τη στιγμή εκκρεμούν χίλια οκτακόσια εκατομμύρια ECU για την Παιδεία, χωρίς να έχει απορροφηθεί τίποτε. Συνολικά έχουμε περίπου 25% απορροφητικότητα. Η ανάπτυξη την οποία περιμέναμε μέσω των έργων και της απορρόφησης των κοινοτικών κονδυλίων, η ελάττωση της ανεργίας -και θα πρέπει να ληφθεί υπόψη, ότι καθυστέρηση του ξεκινήματος του έργου σημαίνει και αύξηση της ανεργίας- θα έδινε διέξοδο σε πάρα πολλούς. Δέχομαι τους αριθμούς τους οποίους είπατε για τους εργαζόμενους μηχανικούς, αλλά θα μπορούσαν να ήταν περισσότεροι. Η Θεσσαλονίκη εχει πολύ μεγαλύτερο ανθρώπινο υλικό και τεχνικό δυναμικό, άξιο να ασχοληθεί σε τέτοια έργα.

Πιστεύω, λοιπόν, ότι, αν δεν είμαι απαισιόδοξος, θα περιμένουμε το Σαντέρ -1 το 2000, όπου αυτοί οι οποίοι ετοιμάζουν τις εισηγήσεις, λένε πως χρηματοδότησαν τα περιφερειακά τμήματα και το Ταμείο Συνοχής θα χρηματοδοτήσει μόνο περιφέρειες που είναι υπανάπτυκτες. Οπότε η Αθήνα μάλλον δε θα είναι επιλέξιμη περιοχή σαν υπανάπτυκτη.Η Θεσσαλονίκη θα μπορέσει να πάρει κάποια χρήματα για να κάνει και το δικό της "ΜΕΤΡΟ".

Πιστεύω, λοιπόν, ότι θα δείξετε έμπρακτα πλέον την αγάπη, την οποία υπαινιχθήκατε ότι έχετε για τη Θεσσαλονίκη, ώστε να μην έχουμε αεροδρόμιο το οποίο κλείνει δέκαεννέα μέρες το χρόνο, να μην έχουμε υποθαλάσσια αρτηρία, την οποία φανταζόμαστε μόνο στον ύπνο μας, να μην ψάχνουμε πού είναι τα πάρκινγκ, τα οποία προβλέπονται από τον Οργανισμό που έχει φτιαχτεί στο στρατόπεδο Τσιρογιάννη στην έκθεση, στην πλατεία Χημείου.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ).

Ελπίζουμε η χρηματοδότηση των έργων να είναι καλύτερη απ'αυτήν που ήταν μέχρι σήμερα. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Παναγιώτης Ψωμιάδης έχει το λόγο.

ΠΑΝΑΓΙΩΤΗΣ ΨΩΜΙΑΔΗΣ: Κύριε Υπουργέ, πολύ έξυπνα, όπως συνήθως κάνετε, κρατήσατε χαμηλούς τόνους. Δεν οξύνατε τη συζήτηση. Πιστεύω, όμως, ότι δεν πείσατε κανέναν, ακόμη και όλους όσους από τους συναδέλφους παρηκολούθησαν τη συζήτηση της επερώτησης. Παχιά λόγια, υποσχέσεις του αέρα.

Κύριε Υπουργέ, υπεραμύνεσθε του εκσυγχρονισμού. Τι θα πει εκσυγχρονισμός; Εκσυγχρονισμός θα πει να πάμε μπροστά, εκσυγχρονισμός θα πει να γίνονται έργα και όχι έργα-φαντάσματα.

Επιτρέψτε μου και μη με παρεξηγήσετε, να πώ ότι από συμπτώματα "οξείας Λαλιωτίτιδας" κινδυνεύουν να προσβληθούν οι κάτοικοι της Θεσσαλονίκης, από τις υποσχέσεις σας.

Κύριοι συνάδελφοι, είναι αλήθεια, είναι μία πραγματικότητα, ότι αλλιώς φαντάζονται οι επισκέπτες τη Θεσσαλονίκη και αλλιώς τη βλέπουν όταν την επισκέπτονται. Πρέπει να πούμε, κύριε Ακριτίδη -να είμαστε ειλικρινείς, εγώ δε μηδενίζω και δεν ισοπεδώνω τα πάντα- ότι στα τρισήμισι χρόνια της Νέας Δημοκρατίας, για τη Θεσσαλονίκη έγιναν τόσα, όσα δεν έγιναν επί των κυβερνήσεων του ΠΑ.ΣΟ.Κ. Δεν απαντήσατε με ειλικρίνεια. Ποτέ, μέσα σ'αυτήν την Αίθουσα, θα έλεγα, ότι δεν είπατε την αλήθεια, κύριε Λαλιώτη. Είστε μάγος των υποσχέσεων. Δε θα σταθώ σ'αυτά που γράφουν κάθε τόσο οι εφημερίδες, ότι είσθε σεις και η Κυβέρνησή σας "νεκροθάφτες της Θεσσαλονίκης". Δε θα σταθώ σ'αυτά που επανειλημμένως διαβάσαμε, ότι είσθε ο Υπουργός των διαπλεκομένων. Δε θέλω να σκληρύνω τη συζήτηση...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Εγώ δεν ήμουν και δεν είμαι Υπουργός των διαπλεκομένων. Ψάχτε σε άλλο χώρο και σε άλλες εποχές.

ΠΑΝΑΓΙΩΤΗΣ ΨΩΜΙΑΔΗΣ: 'Ομως, πολύ ήπια σας λέω, ότι σήμερα δεν ήσασταν ειλικρινής. Δεν αρκεί να είσθε νέος και ωραίος, αρκεί να λέτε και την αλήθεια. Πολύ ήπιος θα είμαι λέγοντάς σας, ότι σήμερα δεν είχατε "τσίπα" υπεύθυνου πολιτικού.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ.ΠΕ.ΧΩ.Δ.Ε.): Δε θέλετε να τα πείτε, αλλά τα λέτε.

ΠΡΟΕΔΡΕΥΩΝ (Παναγιώτης Ν. Κρητικός): 'Αλλες λέξεις, άλλες λέξεις. Είναι πλούσια η ελληνική γλώσσα. Θα μπορούσατε να χρησιμοποιήσετε άλλες λέξεις. Παραπονεθήκατε, ότι ο κύριος Υπουργός δεν όξυνε τη συζήτηση, και επιχειρείτε να την οξύνετε εσείς.

ΠΑΝΑΓΙΩΤΗΣ ΨΩΜΙΑΔΗΣ: 'Εργα που εξήγγειλε η κυβέρνησή σας από το 1981 όχι μόνο δεν τελείωσαν, κύριε Υπουργέ, αλλά δεν ξεκίνησαν. Αλλά και αυτά που ξεκίνησαν βαδίζουν με ρυθμό χελώνας.

Εγώ δεν κατάλαβα, θέλετε ή δε θέλετε "ΜΕΤΡΟ" Θέλετε "ΜΕΤΡΟ" ή τραμ; Τι θέλετε; Και αν δε θέλετε τίποτα απ'αυτά να το συζητήσουμε. Αλλά, να προχωρήσουν τα άλλα κυκλοφοριακά έργα, αλλιώς θα μιλάμε για ανικανότητα διαχείρισης μεγάλων έργων από μέρους σας. Θα μιλάμε -και το διαβάσαμε κι'αυτό- για άθλιους εκβιασμούς χρηματισμού και πως η διάθεση πόρων -ακούστηκε εδώ επανειλημμένα- για το "ΜΕΤΡΟ" της Θεσσαλονίκης έχει δεσμευτεί για το "ΜΕΤΡΟ" της Αθήνας.

Και αυτό που θα πω θέλω να το σεβαστείτε, κύριε Υπουργέ και κύριε Πρόεδρε.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Τελειώνω σε μισό λεπτό.

Είναι λυπηρό που η δική σας κυβέρνηση αποφασίζει για το μέλλον της Θεσσαλονίκης ερήμην των Βουλευτών της Θεσσαλονίκης. Αλήθεια, τι ρόλο παίζουμε εμείς;

Σας υπενθυμίζω, ότι μοναδική Ελλάδα δεν είναι η Αθήνα. Θα μου πείτε "μα μήπως γίνεται τίποτα και στην Αθήνα;" Κύριοι συνάδελφοι -και τελειώνω, κύριε Πρόεδρε- μήπως ήρθε η ώρα, εμείς οι Θεσσαλονικείς να κλείσουμε τις πόρτες της Θεσσαλονίκης στον οποιονδήποτε υπόσχεται και δεν πραγματοποιεί, σε οποιοδήποτε Υπουργό, σε οποιοδήποτε Πρωθυπουργό; Μήπως ήρθε η ώρα να αντισταθούμε; Μήπως ήρθε η ώρα εμείς οι Βουλευτές να'ρθούμε σε ρήξη ακόμα και με τις ηγεσίες μας;

Κύριε Υπουργέ, με λύπη σας λέω, ότι επί των ημερών της δικής σας Κυβέρνησης, πολλοί πλούτισαν με έργα φαντάσματα. Η Θεσσαλονίκη, όμως, παραμένει φτωχή.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βασίλειος Παπαγεωργόπουλος έχει το λόγο.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, η ομιλία του κυρίου Υπουργού ήταν πράγματι αποκαλυπτική. Θα μείνω σε τρία-τέσσερα σημεία, που πρόλαβα να σημειώσω.

Πρώτον, βρήκε "φυσιολογικό" το να έχει υπογραφεί ο διαγωνισμός το 1992 και να "επίκειται" η υπογραφή της συμβάσεως το 1997, διότι πέντε χρόνια έκανε και η σύμβαση του "ΜΕΤΡΟ" των Αθηνών, πέντε χρόνια έκαναν και τα Σπάτα, άρα φυσιολογικό είναι να βρισκόμαστε στα πέντε χρόνια!... Εκείνα, όμως, υπεγράφησαν, κύριε Υπουργέ, στα πέντε χρόνια. Εδώ βρισκόμαστε ακόμα στο δεύτερο μειοδότη, 99% θα απορρίψετε και το δεύτερο μειοδότη-και δε δεσμεύεστε για το τι θα κάνετε μετά. Βεβαίως πρέπει να δεσμευθείτε ότι την επομένη θα πρέπει να επαναπροκηρύξετε το έργο και εν συνεχεία να σκεφτόμαστε εμείς -σύμφωνοι με αυτά που κάνετε εσείς- ότι επί δυόμισι χρόνια θα συζητούμε πάλι με τον πρώτο μειοδότη, οπότε αντί για πέντε χρόνια θα φθάσουμε στα δεκαπέντε. "Φυσιολογικά" λοιπόν, τα πέντε χρόνια της καθυστέρησης....

Δεύτερον, ανερωτήθη ακόμα και σήμερα ο κύριος Υπουργός -και είναι αυτό εξαιρετικής σημασίας για εμένα- αν το έργο είναι "βιώσιμο". Μα σήμερα, πραγματικά, έχουμε ακόμη ερωτηματικά αν το έργο είναι βιώσιμο; Πρώτα αποφαινόμεθα επί του βασικού αυτού ερωτήματος και εν συνεχεία...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): 'Αλλο είπα.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Αφού είναι καταγεγραμμένα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Τη βιωσιμότητα θα την κρίνει, σε τελευταία ανάλυση, η Ευρωπαϊκή 

Σελίδα 3055 

Τράπεζα Επενδύσεων, όπως για κάθε έργο, όταν εμείς ψηφίζουμε τη σύμβαση και την κυρώνουμε...

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Μα, υποτίθεται, ότι αυτά τα έχουμε συνυπολογίσει, τα έχουμε βάλει στα τεύχη δημοπράτησης...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε): 'Ολο το κείμενο της σύμβασης κατατίθεται στην Ευρωπαϊκή Τράπεζα.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, στη δευτερολογία σας θα δώσετε τις διευκρινίσεις ή τις απαντήσεις που εσείς νομίζετε. 'Οχι τώρα. Δε διακόπτεται ο ομιλητής από κανέναν, χωρίς την άδεια του Προεδρείου. Πώς θα το κάνουμε;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, πρέπει να είμαστε υπέρ του διαλόγου και όχι υπέρ των παράλληλων μονολόγων.

ΠΡΟΕΔΡΕΥΩΝ (Παναγιώτης Ν. Κρητικός): Ο διάλογος έχει κανόνες. Αν κάναμε διάλογο, θα έμπαινα κι εγώ στο διάλογο και ο κ. Ακριτίδης και τότε εσείς πώς θα βγάζατε συμπέρασμα;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩΔ.Ε.): Αν επιτρέπει ο κύριος συνάδελφος, μία διακοπή.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Επιτρέπω.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι πρέπει να επιτρέψει και το προεδρείο. Υπάρχουν κανόνες. Σας παρακαλώ. 'Ηδη φθάσαμε σε μία ώρα προχωρημένη.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Αντελήφθην τη θέση του κυρίου Υπουργού. Απλώς ήθελα να προσθέσω τη δική μου θέση...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Τα πάντα εγκρίνονται από την Ευρωπαϊκή Τράπεζα Επενδύσεων.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Παπαγεωργόπουλε, αν δέχεστε διακοπές είναι εις βάρος του χρόνου σας. Το λέει ο Κανονισμός. "Ο εξ οικείου πταίσματος ζημιούμενος ου δοκεί ζημιούσθαι". Δεν θα σας αφαιρέσω επομένως το χρόνο της διακοπής. Και βλέπω ότι κοντεύει να τελειώσει ο χρόνος σας με τις διακοπές.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κύριε Υπουργέ, η θέση η δική μου είναι ότι όλα αυτά τα λαμβάνουμε υπόψη μας. Κατά αυτόν τον τρόπο φτιάχνουμε τη δημοπράτηση και γράφουμε έτσι τα τεύχη δημοπράτησης, ώστε να διασφαλίζουμε εν συνεχεία τον οποιοδήποτε έλεγχο.

Τρίτον -γιατί δεν έχω χρόνο λέει ο κύριος Υπουργός ότι ένας λόγος της καθυστέρησης είναι ό,τι άλλαξε η σύνθεση της κοινοπραξίας. Ξέρουμε όμως, ότι πολύ καλά ότι σε παρόμοιες περιπτώσεις δεν έχουμε καθυστερήσεις εξαιτίας της αλλαγής των μελών της κοινοπραξίας. π.χ. τα Καζίνο.

Τέταρτον -και καταπληκτικότερο για εμένα- παραδέχθηκε ο κύριος Υπουργός, ότι η περί απορρίψεως απόφαση της Κυβερνήσεως ήταν γνωστή στους Υπουργούς και στον Πρωθυπουργό πριν τις εκλογές και δεν την ανακοίνωσε στο λαό της Θεσσαλονίκης στα εγκαίνια της Εκθέσεως επειδή ακριβώς ήταν προεκλογική περίοδος!... Το ακριβώς αντίθετο έπρεπε να γίνει. Επειδή ακριβώς ήταν προεκλογική περίοδος, έπρεπε να ενημερώσουμε το λαό της Θεσσαλονίκης γι' αυτά που προτιθέμεθα να κάνουμε αύριο, μεθαύριο. Γνωρίζαμε, λοιπόν, ότι θα απορρίψουμε το έργο, αλλά δεν το ανακοινώσαμε στα εγκαίνια της Εκθέσεως το Σεπτέμβριο του 1996 γιατί είμασταν σε προεκλογική περίοδο!... Αυτή, δυστυχώς, είναι η πολιτική της Κυβερνήσεως, μία πολιτική και μία συζήτηση, με την οποία καταλήγουμε δυστυχώς στο συμπέρασμα, ότι με Κυβέρνηση ΠΑ.ΣΟ.Κ. "ΜΕΤΡΟ" η Θεσσαλονίκη μας δε βλέπει.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κύριε Υπουργέ, λέγεται ότι συνήθως οι εραστές της παρανομίας και της ανηθικότητας, όταν γίνεται συζήτηση γι'αυτήν, πλειοδοτούν και σε νομιμότητα και σε ηθική. Εγώ, πρώτον, δε θέλω να πιστέψω, ότι η Κυβέρνησή σας συγκεντρώνει αυτά τα στοιχεία, αλλά δε νομιμοποιείται ή τουλάχιστον δεν την ωφελεί, στελέχη της Κυβέρνησης να μιλάνε γι'αυτές τις αρχές.

Εμείς είμαστε, πάντως, οι τελευταίοι που θα αρνηθούμε τη νομιμότητα και βεβαίως, αφού δεν έχουμε και κυβερνητική ευθύνη -δε διαχειριζόμαστε εξουσία- θα είμαστε οι τελευταίοι, που θα υποστηρίξουμε εταιρίες. Η συζήτηση αυτή επομένως δε γίνεται, ασφαλώς, για να υποστηρίξουμε εταιρίες, γίνεται από την αγωνία που έχουμε όλοι οι Βουλευτές της Θεσσαλονίκης, πρώτα και κύρια, για την καθυστέρηση και την απαράδεκτη παραμέληση της περιοχής μας. Σε τελευταία ανάλυση, δεν της αξίζει. Η περιοχή αυτή και από εθνική και από αναπτυξιακή οπτική γωνία, ασφαλώς χρειάζεται μια καλύτερη μεταχείριση.

Σε ό,τι αφορά τις διαπιστώσεις, εγώ είμαι καινούριος Βουλευτής, αλλά συνολικά, μου δίνετε την εντύπωση, ότι είσαστε μια Κυβέρνηση των διαπιστωτικών πράξεων, τελικά. Αναγνωρίζετε πάντοτε το δίκιο, αλλά το νυστέρι δεν το βάζετε. Βέβαια, μετά τα εκβιαστικά διλήμματα που εχει χρησιμοποιήσει κατά καιρούς ο Πρωθυπουργός, έρχεται να προστεθεί και ένας άλλος τίτλος, που πρέπει να τον καταγράψουμε στον πολιτικό σας βίο.

Σε ό,τι αφορά τώρα, τα στοιχεία, κύριε Υπουργέ: Η προσπάθεια που έκανε ο κ. Σφυρίου για να απαλύνει τις εντυπώσεις που δημιουργήθηκαν, από τη σημερινή συζήτηση, σχετικά με την παράλειψη του "ΜΕΤΡΟ" Θεσσαλονίκης, και οι προθέσεις σας να το φτιάξετε, νομίζω ότι δεν είναι πειστικές. Αυτό συνεχίστηκε και από σας. Δεν είναι δυνατόν να γίνετε πιστευτός, όταν υπάρχουν κάποια στοιχεία με διάστημα τριών μηνών και να μας λέτε, ότι αυτά τα στοιχεία ξαφνικά έγιναν απολογιστικά στοιχεία. Γιατί το ένα δισεκατομμύριο πεντακόσια εξήντα έξι εκατομμύρια ECU δεν απορροφήθηκαν μέσα σε τρεις μήνες, για να αλλάξει το στοιχείο. Εγινε αυτό που σας είπα στην πρωτολογία μου. Δηλαδή η απόφαση για μεταφορά των ποσών σε άλλα έργα εσωτερικά, στο ίδιο μέτρο, στην ίδια ομάδα, μπορεί να γίνει με απόφαση εθνική, δηλαδή της δικής σας Κυβέρνησης.

Μη συνεχίζετε, λοιπόν, να επικαλείστε αυτά τα στοιχεία. Δεν αντέχουν αυτά τα στοιχεία για να τα επικαλείσθε. 

Σε ό,τι αφορά τώρα το γενικό σύνολο των έργων, εγώ δε θα σταθώ στον προπομπό, που είναι η ΠΑΣΚ Μηχανικών και δε θα συμφωνήσω, ασφαλώς, με τις απόψεις του Συνασπισμού, που εκφράστηκαν στη συζήτηση σήμερα, αλλά θα σας πω κάτι άλλο. Δείτε τα υπομνήματα που έχει κάνει η Νομαρχιακή Αυτοδιοίκηση Θεσσαλονίκης, που η πλειοψηφία της ελέγχεται από το δικό σας Κόμμα, για να καταλάβετε κατά πόσον έχουμε δίκιο εμείς, που είμαστε στην Αντιπολίτευση και σας ελέγχουμε σήμερα σ' αυτήν τη συζήτηση.

Επιτέλους, αυτή η δημαγωγία για τη Θεσσαλονίκη και η παραπλάνηση που επιχειρήσατε να κάνετε, αναφέροντας κάποια μικρά έργα με δρόμους κ.λπ., ασφαλώς δεν ακυρώνουν την αντιπολιτευτική μας, αν θέλετε, διάθεση σήμερα για τα μεγάλα έργα, που είναι και η αγωνία μας. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σαλαγκούδης έχει το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, δυστυχώς η ομιλία του κυρίου Υπουργού μας απογοήτευσε σαν Θεσσαλονικείς. Βγάλαμε το συμπέρασμα, ότι το "ΜΕΤΡΟ" της Θεσσαλονίκης, δυστυχώς, δεν έχει ευοίωνο μέλλον. Ακόμη, όμως, μας απογοήτευσε και η απολογία του, γενικότερα, για τα έργα της Θεσσαλονίκης. Αναφέρθηκε -και πραγματικά ήταν δύσκολη η προσπάθειά του, γιατί ζούμε εμείς κάθε μέρα στη Θεσσαλονίκη, ενώ ο κ. Λαλιώτης έρχεται εκεί για να εξαγγείλει μελλοντικά έργα, που όπως εδώ παραδέχθηκε, κάνουν πέντε, έξι και επτά χρόνια επί κυβερνήσεων ΠΑ.ΣΟ.Κ. για να αρχίσουν να εκτελούνται σε ορισμένα έργα της τάξεως των πέντε δισεκατομμυρίων ή το πολύ των είκοσι πέντε, που βρίσκονται σε εξέλιξη.

Εγώ θα σας πω, κύριε Λαλιώτη, ότι υπάρχουν και κάποια άλλα έργα, πολλά στον αριθμό, ύψους μερικών εκατομμυρίων, τα οποία πλουσιοπαρόχως δίνετε στους δημάρχους της περιοχής της Θεσσαλονίκης που πρόσκεινται στο Κόμμα σας. 'Οταν εμείς πηγαίναμε να ζητήσουμε για τους δήμους και τις κοινότητες, ο τότε Υπουργός Δημοσίων 'Εργων μας έλεγε "χρησιμοποιούνται όλα τα χρήματα για τα μεγάλα έργα". Γι'

Σελίδα 3056 

αυτό προχώρησαν τα μεγάλα έργα επί κυβερνήσεων Νέας Δημοκρατίας. Φαίνεται, όμως, ότι εσείς κάνετε την πολιτική σας με τους δημάρχους και την Τοπική Αυτοδιοίκηση για κομματική εκμετάλευση και γι' αυτόν ακριβώς το λόγο τέτοια έργα γίνονται. Τα μεγάλα έργα, όμως, πολλών δισεκατομμυρίων, δε γίνονται στη Θεσσαλονίκη.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): O κ. Κοσμόπουλος είναι δήμαρχος του ΠΑ.ΣΟ.Κ. Ερωτώ.

ΠΡΟΕΔΡΕΥΩΝ (Παναγιώτης Ν. Κρητικός): Κρατήστε τα επιχειρήματά σας, κύριε Υπουργέ.

ΓΕΩΡΓΙΟΣ ΣΑΛΑΓΚΟΥΔΗΣ: 'Εχετε χρόνο, μην κλέβετε το δικό μου. Εκτός αν ο Πρόεδρος σταματήσει το χρόνο και ευχαρίστως να απαντήσετε.

ΠΡΟΕΔΡΕΥΩΝ (Παναγιώτης Ν. Κρητικός):'Οχι.

ΓΕΩΡΓΙΟΣ ΣΑΛΑΓΚΟΥΔΗΣ: Για τα μεγάλα έργα, που μας αναφέρατε προηγουμένως για τη Θεσσαλονίκη, δε φαίνεται τίποτα απολύτως. Και φθάσαμε στο σημείο, η Θεσσαλονίκη να είναι Πολιτιστική Πρωτεύουσα και σε όλα τα έργα που εξαγγέλθηκαν, να έχει σε μερικά μάλλον σκαλωσιές, με πρώτο το αεροδρόμιο της Θεσσαλονίκης, που αναφέρθηκε σαν έργο που εκτελείται, με πέντε, έξι δισεκατομμύρια. Οι επισκέπτες που έρχονται για να δουν την Πολιτιστική Πρωτεύουσα, βλέπουν πρώτα την ασχήμια του αεροδρομίου, όπως είναι σήμερα.

Επιπλέον, θα έπρεπε να συνεκτιμηθεί ο χρόνος των καθυστερήσεων για την εκτέλεση του έργου σε αυτήν τη φάση των διαπραγματεύεων, με το κόστος του έργου, που συνεχώς αυξάνεται. Αυτή η συνεκτίμηση γίνεται από μέρους σας, κύριε Υπουργέ; 

Ακόμη θα ήθελα να επισημάνω, ότι είπε ο Υπουργός ότι στις αρχές Αυγούστου η κοινοπραξία είχε απαντήσει. Επομένως ο Πρωθυπουργός, όταν εξήγγειλε στη Διεθνή 'Εκθεση Θεσσαλονίκης το Σεπτέμβριο, ότι το "ΜΕΤΡΟ" Θεσσαλονίκης θα ξεκινήσει από το Μάρτιο και βρίσκεται στο τέλος του, ήξερε τι συνέβαινε και πραγματικά ξεγέλασε, κατά το σύνηθες του ΠΑ.ΣΟ.Κ., τον Ελληνικό Λαό.

Κύριε Υπουργέ, προχωράει η διαπραγμάτευση με τον δεύτερο υποψήφιο ανάδοχο, όπως είπατε. Εμείς θα θέλαμε, για να πείσετε και τη Θεσσαλονίκη, να ορίσετε χρονοδιάγραμμα τέλους αυτής της ατέρμονης επιτέλους διαπραγμάτευσης. Να μας πείτε, ότι αυτή η διαπραγμάτευση τελειώνει το Μάρτιο. Και εάν δεν τελεσφορήσει, τότε έχουμε επαναπροκήρυξη του έργου του ΜΕΤΡΟ. Τώρα αυτό μπορούμε να κάνουμε. Θα επανέλθουμε, όμως, πάλι, γιατί ο λαός της Θεσσαλονίκης θέλει να βλέπει έργα. Τα λόγια τα έχει ακούσει πολλές φορές.'Εχει βαρεθεί να ακούει λόγια. Και, δυστυχώς, η Θεσσαλονίκη δε γίνεται μ' αυτό τον τρόπο κέντρο των Βαλκανίων, όπως θέλουμε και ισχυριζόμαστε όλοι, ότι θέλουμε να τη φτιάξουμε.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

Κύριε Υπουργέ, και από τη θέση σας θα μπορούσατε να μιλήσετε.'Εχετε δέκα λεπτά. Γιατί πήρατε και επτά λεπτά από την πρωτολογία σας, χώρια τα αντάρτικα χτυπήματα με τις διακοπές σας, μία στο Μαλεβό, μια στην Καστάνιτσα, μια στον 'Αγιο Πέτρο, μια στο Λεωνίδιο. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Αυτή είναι η καλύτερη τακτική, δεν το ξέρετε; Υπάρχει η στρατηγική, που έχει αποδειχθεί, ότι είναι νικηφόρα.

Νομίζω, ότι είναι προτιμότερο να κάνουμε ένα ζωντανό διάλογο, αν βεβαίως οι συνάδελφοι επιτρέπουν διακοπές και όχι μονόλογο.

ΠΡΟΕΔΡΕΥΩΝ (Παναγιώτης Ν. Κρητικός): Υπάρχουν δύο είδη διαλόγου: Ο ένας είναι στα πλαίσια της δικονομίας και είναι εκείνος που διεξάγεται εδώ μέσα, λόγος-αντίλογος και ο άλλος είναι ο διάλογος της Βαβέλ, μπορούν να μιλούν όλοι μαζί, αλλά τι συμπέρασμα μπορεί να βγει;

ΓΕΩΡΓΙΟΣ ΣΑΛΑΓΚΟΥΔΗΣ: Αν κλέβει ο Υπουργός, μπορούμε και εμείς να κλέβουμε. Χρόνο, εννοώ.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Νομίζω, ότι όλοι είχαν μια άνεση χρόνου και οι Κοινοβουλευτικοί Εκπρόσωποι και οι Αρχηγοί και ο Υπουργός και βεβαίως και οι Βουλευτές.

ΠΡΟΕΔΡΕΥΩΝ (Παναγιώτης Ν. Κρητικός): Επιχειρεί να τον πάρει με το σπαθί του. Αλλωστε η κλοπή έχει άλλο χαρακτήρα αφανή.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Υπήρχε υπέρβαση.'Αρα, κύριε Σαλαγκούδη, κλέψατε και εσείς χρόνο αρκετό.

ΓΕΩΡΓΙΟΣ ΣΑΛΑΓΚΟΥΔΗΣ: Από εσάς;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε):'Οχι.

Κύριε Πρόεδρε, άκουσα με προσοχή τις επισημάνσεις και τις παρατηρήσεις, που έκαναν οι συνάδελφοι της Νέας Δημοκρατίας. Περισσότερο απ'όλα, άκουσα με προσοχή αυτά που είπε ο κ. Μητσοτάκης και ο κ. 'Εβερτ. Δυστυχώς, όμως, δεν είναι εδώ. 

Ο κ. Μητσοτάκης και ο κ.'Εβερτ έκαναν ορισμένες ειδικές αναφορές. Και αυτές οι αναφορές δεν μπορούν να μην έχουν την απάντησή τους. Σ'αυτά που είπε ο κ. 'Εβερτ, είχα τη δυνατότητα στην πρωτολογία μου να απαντήσω.

Σχετικά με αυτά που είπε ο κ. Μητσοτάκης. Ισχυρίστηκε ο κ. Μητσοτάκης, ότι υπάρχει καθυστέρηση στην εξέλιξη των έργων και κατά συνέπεια υπάρχει πρόβλημα στην απορρόφηση των κοινοτικών πόρων. Εδώ θα ήθελα να επισημάνω αυτά που αναλυτικά είχα αναφέρει κατά τη συζήτηση του Προϋπολογισμού, όπου δεν υπήρξε αντίλογος.

Το Υπουργείο Περιβάλλοντος, Χωροταξίας και Δημοσίων 'Εργων για την περίοδο 1994-1999 διαχειρίζεται πόρους τεσσάρων τρισεκατομμυρίων τριακοσίων δισεκατομμυρίων για έργα πνοής, για έργα εθνικής κλίμακας, περιφερειακής κλίμακας και νομαρχιακής κλίμακας, που αφορούν τις υποδομές, την ποιότητα ζωής, την προστασία του περιβάλλοντος.

Και είναι έργα, τα οποία αποτελούν τους καταλύτες για μία βιώσιμη ανάπτυξη της Χώρας. Αυτά τα ποσά, αυτοί οι διαθέσιμοι και δεσμευμένοι πόροι, έχουν μία κατανομή κάθε χρόνο. Για το 1995 και για το 1996 είχαμε υπερκάλυψη στην απορρόφηση των διαθέσιμων πόρων, που γίνεται σε ετήσια βάση. Για το 1997, οι διαθέσιμοι πόροι είναι πάνω από πεντακόσια δισεκατομμύρια και επειδή το 1997 είναι έτος απογείωσης, είμαστε σίγουροι, ότι θα το υπερκαλύψουμε.

Σήμερα στην Ελλάδα εκτελούνται και είναι εγκατεστημένα εργοτάξια για οκτώ χιλιάδες έργα εθνικής, περιφερειακής και νομαρχιακής κλίμακας του προγράμματος. Αυτήν την πραγματικότητα δεν μπορείτε να την αμφισβητήσετε. Είναι μάταια η προσπάθειά σας. 

Επίσης θα ήθελα να σας πω, ότι με ορίζοντα το 2000 δεν πρόκειται να χαθεί ούτε ένα ECU, θα απορροφηθούν όλοι οι πόροι. Δεν πρόκειται να χαθεί ούτε μία δραχμή. Η Ελλάδα θα είναι μία άλλη Ελλάδα, στην αυγή του νέου αιώνα. Και δεν είναι για μας, είναι για όλους τους 'Ελληνες. Και αυτό τιμά τη Χώρα μας, το Λαό μας, το Κοινοβούλιο.

ΑΔΑΜ ΡΕΓΚΟΥΖΑΣ: Τα λογιστικά στοιχεία δεν είναι τέτοια.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Είναι έτσι, κύριε Ρεγκούζα, και δε θέλετε να το δείτε. Και ο κ. Μητσοτάκης και ο κ. Τζιτζικώστας, αλλά και άλλοι ομιλητές, έχουν κάνει μία σύγχυση. 'Οταν μιλάμε για συγχρηματοδοτούμενο έργο, υπάρχουν τρεις αναφορές, υπάρχουν τρεις εταίροι, που καταβάλλουν χρήματα. Ο ένας εταίρος είναι το Ελληνικό Δημόσιο και η Ευρωπαϊκή 'Ενωση. Ο δεύτερος εταίρος είναι ο ιδιώτης ανάδοχος και ο τρίτος εταίρος είναι η Ευρωπαϊκή Τράπεζα Επενδύσεων, μαζί με τις άλλες εμπορικές τράπεζες.

Σ' αυτά τα συγχρηματοδοτούμενα έργα, αναφέρω τα Σπάτα, η λεωφόρο Σταυρού - Ελευσίνος, το Ρίο - Αντίρριο και άλλα. Η Ευρωπαϊκή Τράπεζα Επενδύσεων έχει συμμετοχή με τη δανειοδότηση κατά 50%. 'Ετσι οι συμβάσεις που υπογράφουμε και κυρώνονται στη Βουλή, κατατίθενται στην Ευρωπαϊκή Τράπεζα Επενδύσεων. Η Ευρωπαϊκή Τράπεζα Επενδύσεων περνά από ακτινογραφία. Αν το έργο δεν είναι βιώσιμο, δηλαδή δεν μπορεί να αποπληρώνει τα δάνεια, δεν τα εγκρίνει. Αυτό είπα και εκεί σε τελευταία ανάλυση εξετάζεται, όχι στο τι λέει 

Σελίδα 3057 

ο Χ, ο Ψ και ο Ω στην Ελλάδα, γιατί οι τράπεζες θέλουν να πάρουν τα χρήματά τους πίσω. 'Αρα πρέπει να είναι αποδοτικό, βιώσιμο έργο.

Δεύτερη παρατήρηση. Είπαμε στην αρχή, ότι η απόφασή μας να ακυρωθεί και να σταματήσει η διαπραγμάτευση με την ανάδοχο κοινοπραξία "ΜΑΚΕΔΟΝΙΚΟ ΜΕΤΡΟ" είχε συγκεκριμένα αναφορές σε τρεις λόγους. Αυτοί οι τρεις λόγοι, δηλαδή τα παράλληλα έργα, η ανάληψη του κόστους των προβλεπόμενων παράλληλων έργων, δεύτερον, η ενσωμάτωση του ΦΠΑ στην τιμή του εισιτηρίου, τρίτον, η απόλυτη και ρητή δέσμευση για την από κοινού και εις ολόκληρον ευθύνη από την κοινοπραξία, και κατά τη διάρκεια της κατασκευής και κατά τη διάρκεια της λειτουργίας, είναι συμβατικοί όροι, είναι προϋποθέσεις, είναι εκ των ων ουκ άνευ, που δεν μπορούν να παρακαμφθούν. Η σοφιστεία που κατέθεσε ως άποψη η κοινοπραξία "ελάτε να υπογράψουμε ό,τι περιγράφεται και τελικά θα κρίνει η δικαιοσύνη", είναι απαράδεκτος όρος, όρος που δεν μπορεί να δεχθεί κανείς. Είναι απαράδεκτος, διότι η δικαιοσύνη δεν μπορεί να αποφανθεί για το αυτονόητο που όφειλε να κατοχυρώσει ως προϋπόθεση το Ελληνικό Δημόσιο κατά τη σύναψη και υπογραφή της σύμβασης.

'Αρα δε συζητάμε για σοφιστείες. Πρέπει να μιλάμε πάνω σε πραγματικά δεδομένα. Θα καταθέσω, λοιπόν, για τα Πρακτικά αυτήν την απόφαση για να ξέρετε γιατί και πώς έγινε η παύση της διαπραγμάτευσης με το "ΜΑΚΕΔΟΝΙΚΟ ΜΕΤΡΟ", γιατί εκεί λέμε ότι οι πόροι είναι διασφαλισμένοι για τη συνέχεια του διαγωνισμού. Και ακριβώς γι' αυτόν το λόγο συζητάμε με το δεύτερο προσωρινό ανάδοχο.

(Στο σημείο αυτό ο κύριος Υπουργός ΠΕ.ΧΩ.Δ.Ε. κ. Κωσταντίνος Λαλιώτης καταθέτει για τα Πρακτικά την προαναφερθείσα απόφαση, η οποία έχει ως εξής:

"29/11/96 ΥΠΕΧΩΔΕ/ΑΠΟΦΑΣΗ ΕΠΙΤΡΟΠΗΣ ΜΕΓΑΛΩΝ ΕΡΓΩΝ

ΥΠΟΥΡΓΕΙΟ ΠΕΡΙΒΑΛΛΟΝΤΟW, ΧΩΡΟΤΑΞΙΑΣ ΚΑΙ ΔΗΜΟΣΙΩΝ ΕΡΓΩΝ

ΔΕΛΤΙΟ ΤΥΠΟΥ

Η Επιτροπή των Μεγάλων 'Εργων, ως συλλογικό Κυβερνητικό 'Οργανο, στις τελευταίες συνεδριάσεις της εξέτασε διεξοδικά και αναλυτικά όλες τις παραμέτρους που αφορούν τη διαδικασία και τους ουσιαστικούς όρους των διαπραγματεύσεων του Ελληνικού Δημοσίου με την Κοινοπραξία "ΜΑΚΕΔΟΝΙΚΟ ΜΕΤΡΟ" για τη Μελέτη, Κατασκευή, Χρηματοδότηση και Εκμετάλλευση του ΜΕΤΡΟ ΘΕΣΣΑΛΟΝΙΚΗΣ.

Η Επιτροπή έλαβε υπόψη της τόσο την έκθεση της Επιτροπής Διαπραγματεύσεων, όσο και την έκθεση και το πόρισμα της Επιτροπής Επεξεργασίας και Οριστικοποίησης της Σύμβασης Παραχώρησης για το έργο ΜΕΤΡΟ ΘΕΣΣΑΛΟΝΙΚΗΣ. Και οι δύο εκθέσεις ομόφωνα και ανεπιφύλακτα τεκμηριώνουν με πληρότητα και σαφήνεια την αδυναμία του προσωρινού Αναδόχου του έργου να ανταποκριθεί προς βασικές προδιαγραφές και όρους των τευχών Δημοπράτησης.

Συγκεκριμένα ο προσωρινός Ανάδοχος Κοινοπραξία "ΜΑΚΕΔΟΝΙΚΟ ΜΕΤΡΟ" αδυνατεί να αναλάβει τις υποχρεώσεις που απορρέουν σαφώς από τα Τεύχη Δημοπράτησης:

α- για την ανάληψη του κόστους των προβλεπομένων παραλλήλων έργων, όπως προβλέπεται από τα Τεύχη Δημοπράτησης.

β- για την ενσωμάτωση ου ΦΠΑ στην τιμή του εισητηρίου, που προβλέπεται από τα Τέυχη Δημοπράτησης

γ- για την απόλυτη και ρητή δέσμευση για την από κοινού και εις ολόκληρον ευθύνη και από την Κοινοπραξία και τα Μέλη της όχι μόνο για την κατασκευή, αλλά και για την διαχείριση της Σύμβασης Παραχώρησης και καθ' όλη την περίοδο της λειτουργίας του Εργου μετά την ολοκλήρωση κατασκευής του. Η ανάληψη της ευθύνης προβλέπεται ρητά από τα Τεύχη Δημοπράτησης και αποτελεί ουσιώδες στοιχείο φερεγγυότητας και αξιοπιστίας της Αναόχου Κοινοπραξίας, που θα αναλάβει την κατασκευή και τη λειτουργία του Εργου. Επίσης αποτελεί ουσιαστική εγγύηση τόσο για τη βιωσιμότητα και την εύρρυθμη λειτουργία του έργου, όσο και για τη διασφάλιση των συμφερόντων του ελληνικού Δημοσίου.

Εν όψει αυτών των δεδομένων, η επιτροπή Μεγάλων Εργων, ως όφειλε κατά Νόμον, αποφάσισε ομόφωνα να κηρύξει τον τερματισμό των διαπραγματεύσεων με τον προσωρινό Ανάδοχο Κοινοπραξία ΜΑΚΕΔΟΝΙΚΟ ΜΕΤΡΟ" σύμφωνα με το άρθρο 18.7 της Διακήρυξης.

Είναι αυτονόητο ότι, σύμφωνα με το άρθρο 18.7 της Διακήρυξης, οι διαπραγματεύσεις για το έργο ΜΕΤΡΟ ΘΕΣΣΑΛΟΝΙΚΗΣ θα πραγματοποιηθούν με εντατικούς και ταχείς ρυθμούς με νέο προσωρινό Ανάδοχο της Κοινοπραξίας "ΘΕΣΣΑΛΟΝΙΚΗ ΜΕΤΡΟ".

Τέλος πρέπει να τονισθεί ότι αποτελεί αμετάθετη απόφαση και δέσμευση της Κυβέρνησης να προωθήσει, στα πλαίσια του Διαγωνισμού, την κατασκευή του μείζονος και ζωτικής σημασίας αυτού έργου για την ζωή της πόλης της Θεσσαλονίκης, ενός έργου που θα αναβαθμίσει την ποιότητα ζωής των πολιτών της. Είναι επίσης αυτονόητο και αποτελεί κυβερνητική δέσμευση, ότι οι διαθέσιμοι πόροι για το Εργο έχουν αποκλειστική και μοναδική αναφορά στη θεσσαλονίκη και δεν πρόκειται να μεταφερθούν σε καμμία περίπτωση σε άλλη πόλη.

Αθήνα, 29 Νοεμβρίου 1996"

ΚΩΝΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Τρίτον, και ο κ. Μητσοτάκης και ο κ. 'Εβερτ έκαναν αναφορά στους πίνακες του Υπουργείου Εθνικής Οικονομίας. Και είπαμε και εγώ και ο κ. Ακριτίδης και ο κ. Σφυρίου, ότι σας παραπλάνησαν οι μανδαρίνοι της Νέας Δημοκρατίας.

ΓΕΩΡΓΙΟΣ ΟΡΦΑΝΟΣ:Εμείς δεν έχουμε μανδαρίνους.

ΚΩΝΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Ακριβώς γι' αυτόν το λόγο έχω υποχρέωση να αποκαλύψω την αλχημεία των συμβούλων σας, διότι παραπλάνησαν και τους Αρχηγούς σας και εσάς. Ο πρώτος πίνακας αναφέρεται στο Κοινοτικό Πλαίσιο Στήριξης για την περίοδο 1994-1999 στο εθνικό σκέλος. Και εδώ υπάρχει συγκεκριμένη αναφορά για το ΜΕΤΡΟ της Θεσσαλονίκης με διακόσιες ογδόντα τρεις χιλιάδες εκατομμύρια ECU.

ΑΔΑΜ ΡΕΓΚΟΥΖΑΣ:'Εναν Αρχηγό έχουμε.

ΚΩΝΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε):Είναι ο νυν και ο επίτιμος. Δύο Αρχηγοί σας. Είναι ο κ. 'Εβερτ και ο κ. Μητσοτάκης. Ο ένας είναι νυν και ο άλλος επίτιμος.

ΑΔΑΜ ΡΕΓΚΟΥΖΑΣ:Τα Κόμματα έναν αρχηγό έχουν.

ΚΩΝΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Δεν έκανα καμία αιχμή. Νομίζω, ότι αυτό είναι στο καταστατικό σας. Σας τιμά το γεγονός, ότι έχετε και νυν και επίτιμο αρχηγό.

ΝΙΚΟΛΑΟΣ ΑΚΡΙΤΙΔΗΣ:Να τους χιλιάσετε.

ΚΩΝΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Και στην επόμενη ήττα θα έχετε και τρίτο.

Ο δεύτερος πίνακας αναφέρεται στα στοιχεία της προόδου του Κοινοτικού Πλαισίου Στήριξης 1994-1999 και των κοινοτικών πρωτοβουλιών. Ακριβώς γι' αυτόν το λόγο δεν υπάρχει αναφορά στον Αχελώο, διότι το έργο δεν εξελίσσεται με κοινοτικούς πόρους. Υπάρχει η αναφορά στην ενότητα αστική ανάπτυξη στο "ΜΕΤΡΟ" της Αθήνας και στο "ΜΕΤΡΟ" της Θεσσαλονίκης με τον προϋπολογισμό και με τον αριθμητικό κωδικό του "ΜΕΤΡΟ" της Αθήνας. Δηλαδή, ένα εκατομμύριο πεντακόσιες πενήντα έξι χιλιάδες ECU.

(Θόρυβος από την πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριοι συνάδελφοι, μη μιλάτε, για να τελειώσουμε. 'Εχετε Κοινοβουλευτικό Εκπρόσωπο για να απαντήσει.

ΚΩΝΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Υπάρχει και ξεχωριστός κωδικός. Απαντώ σ' αυτό που είπε ο κ. Τζιτζικώστας. Το έχει αναφέρει και το Υπουργείο Εθνικής Οικονομίας. Αυτοί είναι οι πίνακές του. Το καταθέτω για να τελειώνουμε, να δείτε ποια είναι η αλήθεια και ποια είναι η αλχημεία.

(Στο σημείο αυτό ο κ. Υπουργός ΠΕ.ΧΩ.Δ.Ε. κ. Κωνσταντίνος Λαλιώτης καταθέτει για τα Πρακτικά τους προαναφερθέντες πίνακες οι οποίοι έχουν ως εξής:

Σελίδα 3058 

σελ. 3058

Σελίδα 3059 

σελ. 3059


Σελίδα 3060 

 

ΚΩΝΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Δεύτερον, έχουμε δηλώσει στην Ευρωπαϊκή 'Ενωση, ότι ο διαγωνισμός για το "ΜΕΤΡΟ" της Θεσσαλονίκης είναι ενιαίος συνεχίζεται και κατά συνέπεια υπάρχει η εγγραφή των δεσμευμένων πόρων.

Τρίτον, έχουμε πει, ότι με πολύ σύντομη διαδικασία θα δούμε εάν ο δεύτερος προσωρινός ανάδοχος μπορεί να ανταποκριθεί στους όρους και προϋποθέσεις που ορίζουν τα τεύχη δημοπράττησης και ο διαγωνισμός, γιατί αυτό απαιτεί η νομιμότητα, η διαφάνεια και το δημόσιο συμφέρον και ο υγιής ανταγωνισμός. Αυτά δεν είναι προσχήματα, κύριε Σαλαγκούδη.

(Θόρυβος από την Πτέρυγα της Νέας Δημοκρατίας)

Η Κυβέρνησή μας αυτές τις αρχές τις τηρεί. Και εγώ προσωπικά δεν τα τηρώ μόνο συμβατικά, αλλά τα τηρώ γιατί τα πιστεύω. Πιστεύω και στη διαφάνεια και στη νομιμότητα και στον υγιή ανταγωνισμό και στην κατοχύρωση του δημοσίου συμφέροντος. Γι' αυτό δε θέλω να ακούσω άλλες φορές εδώ διάφορες περιπλανήσεις διανοητικές με διάφορα ρητορικά σχήματα και ερωτήματα.

ΓΕΩΡΓΙΟΣ ΣΑΛΑΓΚΟΥΔΗΣ:Να μας πείτε για το τέλος του χρόνου των διαπραγματεύσεων.

ΚΩΝΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Γιατί εγώ δεν είμαι μάγος των λόγων και των έργων. Εγώ προσπαθώ σ' ένα νευραλγικό Υπουργείο για την ανάπτυξη, να συμβάλω θετικά -και συμβάλλω θετικά- στο να αναδειχθεί μια άλλη πραγματικότητα στη Χώρα μας και μια Ελλάδα ισχυρή, σύγχρονη και αναπτυγμένη.

Αυτό είναι το όραμά μου και αυτή είναι η πίστη μου. Ακριβώς γι'αυτό το λόγο, σας επιστρέφω την οποιαδήποτε αναφορά που κάνετε για τα διαπλεκόμενα και όλα τα άλλα.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υπουργέ! Εμείς είμαστε και ντόπιοι. Οι κύριοι συνάδελφοι πρέπει να φύγουν για τη Θεσσαλονίκη και θα χάσουν το ΜΕΤΡΟ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, κύριοι συνάδελφοι, καταθέτω τις επιστολές, που έχουν αποστείλει στην Κοινοπραξία "ΜΑΚΕΔΟΝΙΚΟ ΜΕΤΡΟ", γιατί αποκρύβει την αλήθεια. Υπάρχουν επιστολές από τις 20 Μαϊου. Λέμε πώς και τι πρέπει να περιέχει η σύμβαση, ποια προαπαιτούμενα πρέπει να καλύψουν και όλα τα συναφή. Μετά, στις 5 Ιουνίου, υπάρχει νέα επιστολή από εμένα, ότι πρέπει σε τακτό χρονοδιάγραμμα να υποβάλουν τα χαρτιά και τα στοιχεία, που πρέπει και μετά, στις 10 Ιουνίου, υπάρχουν από την Επιτροπή Επεξεργασίας και Οριστικοποίησης του Σχεδίου Σύμβασης για το "ΜΕΤΡΟ" Θεσσαλονίκης" -που είναι θεσμοθετημένη Επιτροπή του Υπουργείου Περιβάλλοντος, Χωροταξίας και Δημοσίων 'Εργων- ορισμένες επισημάνσεις για την οριστικοποίηση του σχεδίου "Παραχώρηση για το έργο "ΜΕΤΡΟ" Θεσσαλονίκης". Και εδώ αναφέρεται στο Φόρο Προστιθέμενης Αξίας, για τα παράλληλα έργα, για την από κοινού και εις αλληλέγγυον ευθύνη.

Κατά συνέπεια μην ακούτε τι λέει η κοινοπραξία. Η κοινοπραξία μπορεί να επικαλείται ό,τι θέλει για να εξυπηρετήσει τα συμφέροντά της. Εδώ είναι Κοινοβούλιο. Υπάρχει δημόσια έκφραση, υπάρχει και δημόσιος λόγος. Γι'αυτό τα καταθέτω, για να μην έχετε αμφιβολίες. Και σας είπα, αν θέλετε, είναι ανοιχτοί οι φάκελοι, ελάτε να συζητήσουμε και με τους συμβούλους μας.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού).

Τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Τελειώστε. Καταθέστε τις επιστολές, και ό,τι υπόλοιπο έχετε, να πείτε στείλτε γράμμα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Καταθέτω το πόρισμα της Επιτροπής Διαπραγμάτευσης, που αξιολογεί την προσφορά σε τελευταία ανάλυση.

(Στο σημείο αυτό ο κ. Υπουργός ΠΕ.ΧΩ.Δ.Ε. κ. Κωνσταντίνος Λαλιώτης καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Κύριε Πρόεδρε, τελειώνοντας, θα ήθελα να πω, ότι οι αγαπητοί συνάδελφοι δεν πρέπει να έχουν τόσο μεγάλη θλίψη για την Πολιτιστική Πρωτεύουσα. Η Πολιτιστική Πρωτεύουσα δε χρειάζεται θλίψη, δε χρειάζεται μιζέρια και μεμψιμοιρία. Η Πολιτιστική Πρωτεύουσα δεν ανήκει στην Κυβέρνηση, δεν ανήκει σε Υπουργούς, αλλά ανήκει σε όλη τη Θεσσαλονίκη, στους πολίτες της Θεσσαλονίκης, σε όλη την Ελλάδα και τους 'Ελληνες, σε όλο τον Ελληνισμό απανταχού της γης.

Πιστεύουμε, ότι ημέρα με την ημέρα, με τα έργα και με τις παρεμβάσεις, αναδεικνύεται μία άλλη πόλη και αυτή η πόλη είναι αντάξια των προσδοκιών και των ελπίδων όλων των Θεσσαλονικέων και κυρίως της νέας γενιάς. 

Τα έργα τα οποία σήμερα κατασκευάζονται, είναι έργα που θα μείνουν για αιώνες στη συμβασιλεύουσα πάλαι ποτέ. Καταλάβατε;

ΠΡΟΕΔΡΕΥΩΝ (Παναγιώτης Ν. Κρητικός): Συμπρωτεύουσα, όχι συμβασιλεύουσα!

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Δεν είναι συμπρωτεύουσα, είναι συμβασιλεύουσα. Ξέρω τί λέω. Αν τους πεις συμπρωτεύουσα, θα ξεσηκωθούν.

Κύριε Πρόεδρε, εσείς είστε νότιος. Εγώ έχω θητεύσει στη Θεσσαλονίκη, δεν μπορώ να εκστομίσω αυτήν τη λέξη.

ΠΡΟΕΔΡΕΥΩΝ (Παναγιώτης Ν. Κρητικός): Είναι η πνευματική μου πατρίδα. Και αισθάνομαι υπερηφάνεια γι'αυτό. Εκεί πήρα πτυχίο νομικής.

Ολοκληρώστε, για να αρχίσει και ο κ. Τζιτζικώστας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε) Κύριε Πρόεδρε, το 1997 η Θεσσαλονίκη θα είναι το επίκεντρο του Ελληνισμού, το επίκεντρο της Ελλάδας, το επίκεντρο της Ευρώπης. Θα είναι ένα μητροπολιτικό κέντρο, που θα λάμπει και θα φωτίζει τους πάντες. Πάνω απ'όλα, θα φωτίζει το παρόν και το μέλλον της πόλης της Θεσσαλονίκης.

ΓΕΩΡΓΙΟΣ ΟΡΦΑΝΟΣ: Αυτό οφείλεται στους ανθρώπους της.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε): Κύριε Ορφανέ, ανήκει σε όλους.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, ολοκληρώστε, σας παρακαλώ. Υπερβήκατε αρκετά το χρόνο, μέχρις σημείου που δεν είναι πλέον ανεκτή η υπέρβαση. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε): Δε θέλω να μπω σε διάλογο σε αυτές τις προτροπές που έκανε ο κ. Ψωμιάδης, αν θα πρέπει να βγάζουμε διαβατήριο για να μπούμε στη Θεσσαλονίκη. Δεν είναι έτσι.

ΓΕΩΡΓΙΟΣ ΟΡΦΑΝΟΣ: Δεν είπε, ότι θα χρειάζεται διαβατήριο, είπε για τους ανεπιθύμητους.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Θα τελειώσουμε κάποια στιγμή;

Κύριε Υπουργέ, τελειώνετε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε): Δεν ήμουν και δεν πρόκειται να γίνω ποτέ ανεπιθύμητος στη Θεσσαλονίκη. Είμαι ένας από εσάς και έχω μοχθήσει και έχω πασχίσει το ίδιο με εσάς για τη Θεσσαλονίκη.

(Χειροκροτήματα από την Πτέρυγα του ΠΑΣΟΚ)

ΠΡΟΕΔΡΕΥΩΝ (Παναγιώτης Ν. Κρητικός):Ο κ. Τζιτζικώστας έχει το λόγο.

ΓΕΩΡΓΙΟΣ ΤΖΙΤΖΙΚΩΣΤΑΣ:Κύριε Πρόεδρε, δεν περίμενα από σας να αγνοείτε ότι κατά τους βυζαντινούς χρόνους η Θεσσαλονίκη ονομάζεται ως η συμβασιλεύουσα και είναι ο μόνος...

ΠΡΟΕΔΡΕΥΩΝ (Παναγιώτης Ν. Κρητικός): Το γνωρίζω αυτό. Αν θέλετε την ιστορική αναγνώριση, των όρων ευχαρίστως. 'Αλλου είδους παραλληλισμούς και συνειρμούς απορρίπτω. Μην προχωράτε γιατί δεν θέλω να συγκρουστούμε σ'αυτό το σημείο.

ΓΕΩΡΓΙΟΣ ΤΖΙΤΖΙΚΩΣΤΑΣ:Η "συμπρωτεύουσα" είναι κάτι τι, το οποίο ουδόλως συγκινεί τους Θεσσαλονικείς.

Μερικές παρατηρήσεις. 

Η ευκαιρία, κύριε Υπουργέ για την Πολιτιστική Πρωτεύουσα χάθηκε. Και χάθηκε γιατί δεν έγιναν εκείνα τα έργα που έπρεπε να είχαν γίνει. Πέραν των δικών σας διαθέσεων, τις

Σελίδα 3061 

οποίες εγώ δεν έχω λόγους να θέσω σε αμφισβήτηση, νομίζω, ότι τα έργα έμειναν πολύ πίσω και ελάχιστα έγιναν και εν πάση περιπτώσει, η εικόνα που θα δώσουμε προς τα έξω, προς την Ευρώπη, δε θα είναι εκείνη που θα μπορούσαμε να είχαμε δώσει, αν το είχαμε προσέξει καλύτερα και το είχαμε φροντίσει και ανάλογα με τους χρηματικούς εκείνους πόρους που είναι απαραίτητοι. Γι'αυτό και μου προκαλεί θλίψη όλη αυτή η συζήτηση πάνω στην Πολιτιστική Πρωτεύουσα.

Τώρα, όσον αφορά ορισμένες παρατηρήσεις.

Η Ευρωπαϊκή Τράπεζα Επενδύσεων είναι σε γνώση της πορείας των διαπραγματεύσεων, που κάνετε εσείς. Και μέχρι σήμερα δεν έχει αρνηθεί τη χρηματοδότηση του έργου. Η άρνηση, αν προέλθει, θα προέλθει από το θέμα του Φ.Π.Α. και των παράλληλων έργων, τα οποία την τελευταία στιγμή βγήκαν στην επιφάνεια.

Αλλά πέραν όλων αυτών, εκείνο που μου κάνει εντύπωση είναι η βεβαιότης σας, ότι ο δεύτερος μειοδότης θα μπορεί να πάρει το έργο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Δεν είπα αυτό το πράγμα.

ΓΕΩΡΓΙΟΣ ΤΖΙΤΖΙΚΩΣΤΑΣ:Δεν είπατε αυτό. Αν όμως δεν το πάρει...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Είναι σε εξέλιξη οι διαπραγματέυσεις και δεν μπορούμε να προκαταλάβουμε τις αποφάσεις των αρμοδίων οργάνων. Δεν είπα τέτοιο πράγμα.

ΓΕΩΡΓΙΟΣ ΤΖΙΤΖΙΚΩΣΤΑΣ:Αν, όμως, δεν το πάρει, τότε πλέον το "ΜΕΤΡΟ" της Θεσσαλονίκης πρέπει να το ξεχάσουμε. Και εκεί θέλω να καταλήξω. 'Ολα καλά τα λέτε. Καλά τα λέτε για τη διαφάνεια, σωστά ενεργείτε, οι προθέσεις σας για τη Θεσσαλονίκη είναι πράγματι αυτές που είναι, όλα καλά τα λέτε. Τι με ανησυχεί. Με ανησυχεί το υποκατάστημα του ΠΑ.ΣΟ.Κ., ο Συνασπισμός, που βγήκε με το τραμ. Τον είχατε πάρει προηγουμένως τηλέφωνο και του το είπατε να το προβάλει για πρώτη φορά, να αρχίζει να συνηθίζει η κοινή γνώμη; Το πρώτο που έχω να παρατηρήσω.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε):Ο Συνασπισμός έχει μια συνέπεια.

ΓΕΩΡΓΙΟΣ ΤΖΙΤΖΙΚΩΣΤΑΣ:Μιλάμε για το υποκατάστημα το δικό σας τώρα. 'Ετσι; Να τα λέμε με το όνομά τους.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.):Ο Συνασπισμός εκφράζει εδώ και πολλά χρόνια αυτήν τη θέση. Και επειδή λείπουν, το λέω για την αποκατάσταση της αλήθειας.

ΓΕΩΡΓΙΟΣ ΤΖΙΤΖΙΚΩΣΤΑΣ:Δεν είναι εδώ, αλλά αξίζει, κύριε Πρόεδρε, να σας πω ότι κάποιος συνάδελφος, Θεός συγχωρέστον -επρόκειτο να κάνει τον πρώτο ανασχηματισμό ο Κωνσταντίνος Καραμανλής μετά τη μεταπολίτευση- ήθελε λοιπόν, να φτιάξει υπόγειο "ΜΕΤΡΟ" μέχρι τη Χαλκιδική τότε. 'Οταν το έμαθε ο Καραμανλής τον έκοψε από Υφυπουργό, τότε που έκανε μερικούς από μας. Θα έλεγα του συναδέλφου του Συνασπισμού το ίδιο, όταν υπάρχει σιδηροδρομική γραμμή Θεσσαλονίκης-Σίνδου, που θέλει να πάει το "ΜΕΤΡΟ" στη Σίνδο, λες και βρισκόμαστε στο Κουβέιτ όπου τα δολλάρια περισσεύουν και δεν ξέρουμε που να τα πάμε.

Κύριε Υπουργέ, όλα καλά είναι, η ώρα περασμένη είναι. Θα μας δώσετε κωδικό για τη Θεσσαλονίκη χώρια, όχι κοινό με την Αθήνα; Σε μία εβδομάδα μπορεί να γίνει. Αυτό είναι το πρώτο.

ΠΡΟΕΔΡΕΥΩΝ (Παναγιώτης Ν. Κρητικός):Είναι δύσκολη η διάσπαση κωδίκων!

ΓΕΩΡΓΙΟΣ ΤΖΙΤΖΙΚΩΣΤΑΣ: Δεύτερον, πότε θα κάνετε τη δήλωση στην Κομισιόν, ότι η ελληνική Κυβέρνηση θα κάνει το έργο του "ΜΕΤΡΟ";

Και τρίτον, μπορείτε να μας πείτε επειδή εμείς πιστεύουμε από τα στοιχεία που έχουμε, που μπορεί να είναι λανθασμένα, αλλά μπορεί και να μην είναι ότι ο δεύτερος μειοδότης είναι εκτός διακηρύξεως, τι θα γίνει μετά; Ματαιούται το έργο.

Διότι όπως μας δηλώνουν από την Κομισσιόν, όσον αφορά το χρόνο, αν αργήσουμε περισσότερο απο έξι-επτά μήνες, δεν πρόκειται να συμφωνήσει στο να γίνει το έργο.

Συνεπώς, με όλα όσα λέτε, που πολύ ωραία τα λέτε και καλά τα λέτε και χαριτωμένα, οδηγούμαστε με μαθηματικη ακρίβεια στη λογική, ότι το "ΜΕΤΡΟ" έχετε προαποφασίσει να μη γίνει. 'Αρα μπορείτε αυτό το πράγμα να μας το διασκεδάσετε με συγκεκριμένες προτάσεις, με συγκεκριμένες θέσεις και με ένα κάποιο ενδεικτικό χρονοδιάγραμμα ούτως ώστε αν περάσει κάποιος μήνας, να μπορούμε και εμείς να φωνάξουμε. 'Εχετε τέτοια διάθεση; Αν την έχετε, θα μας την δείξετε και θα κάνετε το "ΜΕΤΡΟ" και αν δεν την έχετε, εμείς βγάζουμε τα συμπεράσματά μας.

ΠΡΟΕΔΡΕΥΩΝ (Παναγιώτης Ν. Κρητικός): Σας το δήλωσε ο κύριος Υπουργός με χίλιους τρόπους. Εξαρτάται και από το βαθμό της ευπιστίας σας.

Ορίστε, κύριε Υπουργέ, έχετε το λόγο. Πάντοτε η Κυβέρνηση έχει τον τελευταίο λόγο.

ΚΩΝΣΤΑΝΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε): Κύριε Τζιτζικώστα, πρώτα, για την πολιτιστική Πρωτεύουσα: Εκφράζετε τη θλίψη και την απαισιοδοξία σας. Εγώ στη θλίψη σας απαντώ με τη χαρά μου και στην απαισιοδοξία σας απαντώ με την αισιοδοξία μου. Είμαι σίγουρος ότι η Θεσσαλονίκη θα είναι πόλος αναφοράς στην Ευρώπη...

ΓΕΩΡΓΙΟΣ ΤΖΙΤΖΙΚΩΣΤΑΣ: Για το "ΜΕΤΡΟ" μιλάμε!

ΚΩΝΣΤΑΝΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): ... στα Βαλκάνια, στη Μεσόγειο, στην Ελλάδα, στον Ελληνισμό. Θα μπορέσουμε να κάνουμε τον απολογισμό μετά απο μερικούς μήνες στο τέλος του χρόνου και θα δούμε αν αυτό το εγχείρημα, το τόσο φιλόδοξο, ήταν και τόσο πετυχημένο, όσο πρέπει. Εμείς πιστεύουμε, ότι αυτό το στοίχημα θα το κερδίσουμε. Και όχι εμείς ως Κυβέρνηση, αλλά όλοι μαζί οι 'Ελληνες και χέρι-χέρι και οι τριακόσιοι Βουλευτές του Κοινοβουλίου, κυρίως, όμως, οι πολίτες και οι φορείς της πόλης της Θεσσαλονίκης. Η άλλη Θεσσαλονίκη αναδύεται μέρα με τη μέρα με τις παρεμβάσεις, με τα έργα, με τις εκδηλώσεις, με τους ανθρώπους της.

Για το "ΜΕΤΡΟ" σας είπα ότι υπάρχει εγγεγραμμένη αναφορά στο Κοινοτικό Πλαίσιο Στήριξης στους πίνακες του Υπουργείου Εθνικής Οικονομίας.

ΓΕΩΡΓΙΟΣ ΤΖΙΤΖΙΚΩΣΤΑΣ: Δήλωση στην Ευρώπη θα κάνετε;

ΚΩΝΣΤΑΝΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Σας είπα και πριν -γι' αυτό πήρα και το λόγο- ότι την έχουμε κάνει και βεβαίως στις 28 Φεβρουαρίου, που θα έρθει η κα Ματίς, και το Υπουργείο Εθνικής Οικονομίας και εμείς, θα πούμε -και το έχουμε πει- ότι στα πλαίσια του διαγωνισμού εξελίσσεται το έργο. Και βεβαίως αυτό το έργο έχει αυτήν την εγγεγραμμένη αναφορά σε πόρους κοινοτικούς και εθνικούς.

Επίσης ισχύει η δέσμευση της Κυβέρνησής μας, ότι αυτοί οι πόροι δεν πρόκειται να μεταφερθούν αλλού και σε άλλη πόλη.

ΠΡΟΕΔΡΕΥΩΝ (Παναγιώτης Ν. Κρητικός): Με την αισιοδοξία σας, φθάσαμε αισίως στις 16.30' και κηρύσσεται περαιωμένη η συζήτηση της επερώτησης των βουλευτών της Νέας Δημοκρατίας κυρίων Γεωργίου Ορφανού, Παναγιώτη Ψωμιάδη, Βασιλείου Παπαγεωργόπουλου, Αδάμ Ρεγκουζά, Γεωργίου Σαλαγκούση, Κωνσταντίνου Καραμανλή, και Γεωργίου Τζιτζικώστα κατά του Υπουργού Περιβάλλοντος, Χωροταξίας και Δημοσίων 'Εργων, σχετικά με την καθυστέρηση εκτέλεσης των έργων στο "ΜΕΤΡΟ" Θεσσαλονίκης.

Στο σημείο αυτό δέχεσθε, κύριοι συνάδελφοι, να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 16.30' λύεται η συνεδρίαση για την προσεχή Δευτέρα 27η Ιανουαρίου 1997 και ώρα 18.00', με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων και στη συνέχεια νομοθετική εργασία, σύμφωνα με την ημερήσια διάταξη.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

Σελίδα 3062 
