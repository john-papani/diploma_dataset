
ΣΥΝΕΔΡΙΑΣΗ ΟΓ' 
Τρίτη 12 Δεκεμβρίου 2000 
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ

1. Επικύρωση Πρακτικών,
2. 'Αδεια απουσίας των Βουλευτων Μ. Γιαννάκου-Κουτσίκου και Κ. 
Καραμπίνα,
3. Ανακοινώνεται ότι τη συνεδρίαση παρακολουθούν φοιτητές της Νομικής Σχολής του Πανεπιστημίου Αθηνών,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Τετάρτης 13
Δεκεμβρίου 2000,
4. Συζήτηση αναφορών και ερωτήσεων:
α) Προς τον Υπουργό Υγείας και Πρόνοιας: i) σχετικά με τη λήψη μέτρων για την επίλυση του προβλήματος της στελέχωσης με ειδικό νοσηλευτικό προσωπικό του Γενικού Νομαρχιακού Νοσοκομείου Δράμας,
ii) σχετικά με τα προβλήματα λειτουργίας της Πνευμονολογικής Μονάδας στο Γενικό Κρατικό Νοσοκομείο Νίκαιας Πειραιά κ.λπ.,
β) Προς τον Υπουργό Γεωργίας, σχετικά με την απόφαση του Συμβουλίου της Επικρατείας για διακοπή των έργων εκτροπής του Αχελώου ποταμού κ.λπ.,
Γ. ΝΟΜΟΘΕΤΙΚΗ ΕΡΓΑΣΙΑ
1. Συνέχιση της συζήτησης επί των άρθρων και των τροπολογιών του
σχεδίου νόμου του Υπουργείου Εργασίας και Κοινωνικών Ασφαλίσεων:"Προώθηση της απασχόλησης και άλλες διατάξεις",
2. Ονομαστική Ψηφοφορία επί των άρθρων 5 και 9 του σχεδίου νόμου του Υπουργείου Εργασίας και Κοινωνικών Ασφαλίσεων,
ΟΜΙΛΗΤΕΣ
Α. Επί των επικαίρων ερωτήσεων:
ΚΑΤΣΑΡΟΣ Ν.,
ΚΡΗΤΙΚΟΣ Π.,
ΠΑΠΑΔΟΠΟΥΛΟΣ Σ.,
ΣΠΥΡΑΚΗ Χ.,
ΧΑΤΖΗΜΙΧΑΛΗΣ Φ.,
Β. Επί του σχεδίου νόμου του Υπουργείου Εργασίας και Κοινωνικών
Ασφαλίσεων:
ΑΜΠΑΤΖΟΓΛΟΥ Γ.,
ΓΕΙΤΟΝΑΣ Κ.,
ΓΙΑΝΝΑΚΟΥ-ΚΟΥΤΣΙΚΟΥ Μ.,
ΓΙΑΝΝΙΤΣΗΣ Α.,
ΚΑΡΑΜΠΙΝΑΣ Κ.,
ΚΕΔΙΚΟΓΛΟΥ Β., σελ.
ΚΟΥΡΑΚΗΣ Ι., σελ.
ΜΗΤΣΟΤΑΚΗΣ Κ., 
ΠΑΝΑΓΙΩΤΟΠΟΥΛΟΣ Π., σελ. 
ΠΙΠΕΡΓΙΑΣ Δ., σελ. 
ΠΡΩΤΟΠΑΠΑΣ Χ.,
ΣΙΟΥΦΑΣ Δ.,
ΣΠΥΡΟΠΟΥΛΟΣ Ρ.,
ΣΤΟΛΙΔΗΣ Σ.,
ΣΤΡΑΤΑΚΗΣ Ε.,
ΣΤΡΙΦΤΑΡΗΣ Σ.,
ΦΑΡΜΑΚΗΣ Ν.,
ΧΑΙΤΙΔΗΣ Ε.

ΠΡΑΚΤΙΚΑ ΒΟΥΛΗΣ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ) 
ΣΥΝΟΔΟΣ Α'
ΣΥΝΕΔΡΙΑΣΗ ΟΓ'
Τρίτη 12 Δεκεμβρίου 2000

-------------------

Αθήνα, σήμερα στις 12 Δεκεμβρίου 2000, ημέρα Τρίτη και ώρα 18.15' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
Ανακοινώνονται προς το Σώμα από τον κ. Σταύρο Παπαδόπουλο, Βουλευτή Δράμας, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Τετάρτης 13 Δεκεμβρίου 2000.
Α. EΠIKΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρα 130 παρ. 2 & 3
Κανονισμού Βουλής)
1. Η με αριθμό 423/11.12.2000 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Μόσχου Γικόνογλου προς τους Υπουργούς Γεωργίας, Εθνικής Οικονομίας, σχετικώς με την ανάκληση της διυπουργικής απόφασης για τον καθορισμό της τιμής και τον τρόπο πληρωμής του βιομηχανικού ροδάκινου.
2. Η με αριθμό 412/11.12.2000 επίκαιρη ερώτηση της Βουλευτού της Νέας Δημοκρατίας και Δ' Αντιπροέδρου της Βουλής κ. 'Αννας Μπενάκη-Ψαρούδα προς τον Υπουργό Εθνικής Παιδείας και Θρησκευμάτων, σχετικώς με δημοσιεύματα του Τύπου αναφερόμενα στο κόστος που επιβαρύνει τις οικογένειες για είσοδο των παιδιών σε Ανώτατα Εκπαιδευτικά Ιδρύματα λόγω της προσφυγής στην παραπαιδεία κλπ.
3. Η με αριθμό 411/11.12.2000 επίκαιρη ερώτηση του Βουλευτή του
Κομμουνιστικού Κόμματος Ελλάδας κ. Ιωάννη Πατάκη προς τους Υπουργούς Υγείας και Πρόνοιας, Οικονομικών, σχετικώς με τις προθέσεις του Υπουργείου να εγκρίνει τη λειτουργία τμήματος ακτινοθεραπείας στο Νοσοκομείο Λάρισας.
4. Η με αριθμό 410/11.12.2000 επίκαιρη ερώτηση της Βουλευτού του
Συνασπισμού της Αριστεράς και της Προόδου κ. Ασημίνας Ξηροτύρη-Αικατερινάρη προς τον Υπουργό Γεωργίας, σχετικώς με την καθυστέρηση χωροθέτησης και αδειοδότησης μονάδων οστρακοκαλλιέργειας στο Θερμαϊκό Κόλπο κλπ.
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου ('Αρθρο 130 παρ. 2 & 3
Κανονισμού Βουλής)
1. Η με αριθμό 422/11.12.2000 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Βασιλείου Βασιλακάκη προς τον Υπουργό Εξωτερικών, σχετικώς με την έξαρση της ναζιστικής βίας στη Γερμανία, τις ενέργειες του Υπουργείου για την προστασία των Ελλήνων μεταναστών κλπ.
2. Η με αριθμό 415/11.12.2000 επίκαιρη ερώτηση του Βουλευτή της Νέας Δημοκρατίας κ. Αθανασίου Νάκου προς τον Υπουργό Ανάπτυξης, σχετικώς με τις καταγγελίες κατά του Διοικητή της Ελληνικής Τράπεζας Βιομηχανικής Αναπτύξεως (Ε.Τ.Β.Α.) σε σχέση με την "Ανώνυμη Ελληνική Εταιρεία Χάλυβος (Α.Ε.Ε.Χ.) κλπ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
εισερχόμαστε στη συζήτηση των
ΑΝΑΦΟΡΩΝ ΚΑΙ ΕΡΩΤΗΣΕΩΝ
Αναφορές-Ερωτήσεις πρώτου κύκλου:
Πρώτη είναι η με αριθμό 3596/2.11.2000 ερώτηση της Βουλευτού του
Πανελλήνιου Σοσιαλιστικού Κινήματος κ. Ευαγγελίας Σχοιναράκη-Ηλιάκη προς τον Υπουργό Υγείας, σχετικώς με τις ενέργειες του Υπουργού προκειμένου και οι νοητικά και ψυχικά ασθενείς να έχουν ίση μεταχείριση με τις άλλες κατηγορίες Ατόμων με Ειδικές Ανάγκες (ΑΜΕΑ).
Σε συνεννόηση του κυρίου Υπουργού με την κ. Σχοιναράκη-Ηλιάκη, η
ερώτηση δεν θα συζητηθεί και συνεπώς, διαγράφεται.
Δεύτερη είναι η με αριθμό 3741/8.11.2000 ερώτηση του Βουλευτή της
Νέας Δημοκρατίας κ. Σταύρου Παπαδόπουλου προς τον Υπουργό Υγείας, σχετικώς με τη λήψη μέτρων για την επίλυση του προβλήματος της
στελέχωσης, με ειδικό νοσηλευτικό προσωπικό, του Γενικού Νομαρχιακού Νοσοκομείου Δράμας.
Η ερώτηση του κυρίου Παπαδόπουλου σε περίληψη έχει ως εξής:
"Το Γενικό Νομαρχιακό Νοσοκομείο Δράμας λειτουργεί με τον παλαιό οργανισμό, ο οποίος προέβλεπε διακόσιες κλίνες και με καλυμμένες ήδη τις υπάρχουσες οργανικές θέσεις σ' όλες τις βαθμίδες του προσωπικού. Σήμερα όμως το Νοσοκομείο λειτουργεί στο καινούριο κτίριο και το ανακαινισμένο από το 1995 παλαιό κι έτσι πλέον λειτουργεί σαν νέο νοσοκομείο. Η δυναμικότητά του όμως σύμφωνα με τη μελέτη και την κατασκευή είναι πάνω από διακόσια πενήντα κρεβάτια.
Επιπλέον όμως εγκαταστάθηκαν και λειτουργούν νέες μονάδες, οι οποίες αυξάνουν τις απαιτήσεις σε στελέχωση με ειδικό προσωπικό κυρίως νοσηλευτικό, όπως η Μονάδα Εμφραγμάτων, Εντατικής Θεραπείας (ΜΕΘ) και ο Τεχνητός Νεφρός.
Επειδή ιδιαίτερα η Μονάδα Εντατικής Θεραπείας (ΜΕΘ) λειτουργεί και
εξυπηρετεί τους Νομούς Δράμας, Καβάλας και Ξάνθης χωρίς να έχει το απαραίτητο νοσηλευτικό προσωπικό και λειτουργεί χάρη στις υπεράνθρωπες προσπάθειες του Διευθυντή και του προσωπικού.
Επειδή από τη μη σωστή στελέχωση της ως άνω μονάδας και την υποβάθμιση των Υπηρεσιών Υγείας κινδυνεύουν οι ζωές των Δραμινών πολιτών, αλλά και των γειτονικών Νομών, τους οποίους επανειλημένα εξυπηρετεί. 
Επειδή προσάγω κι επικαλούμαι το υπ'αριθμόν Πρωτ. Φ.8/7590/7.11.2000
έγγραφο του Γενικού Νομαρχιακού Νοσοκομείου Δράμας.
Γι'αυτό ερωτάσθε, κύριε Υπουργέ:
Τι μέτρα σκοπεύετε να πάρετε για να δώσετε λύσεις στο πρόβλημα που αντιμετωπίζει το Γενικό Νομαρχιακό Νοσοκομείο Δράμας από τη μη σωστή στελέχωσή του με ειδικό νοσηλευτικό προσωπικό;"
Η Υφυπουργός Υγείας και Πρόνοιας κ. Σπυράκη έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Ευχαριστώ, κύριε
Πρόεδρε.
'Εχει δίκιο πράγματι ο κ. Παπαδόπουλος. Εντοπίζει ένα πρόβλημα σχετικά με την αύξηση των κρεβατιών στο νέο νοσοκομείο όπου ο παλαιός οργανισμός δεν ανταποκρίνεται στις ανάγκες. Αυτό το οποίο έγινε πρόσφατα είναι μια πρόταση από το Διοικητικό Συμβούλιο του νοσοκομείου για τροποποίηση του οργανισμού. Βέβαια σ'αυτήν τη φάση δεν μπορούμε να αυξήσουμε τις θέσεις, αλλά γίνεται τροποποίηση ορισμένων άλλων θέσεων σε νοσηλευτικό προσωπικό. Αυτό έχει εγκριθεί πρόσφατα από το Υπουργείο Υγείας και προχωρεί η απόφαση αυτή της έγκρισης προς το νοσοκομείο, ούτως ώστε να κάνει τις ανάλογες αλλαγές και την προκήρυξη των θέσεων.
Σε σχέση τώρα με τις εκκρεμότητες, οι οποίες υπήρχαν: Βρίσκονται στη διαδικασία του ΑΣΕΠ οι θέσεις τριών νοσηλευτών εκ των οποίων η μία είναι ΤΕ Νοσηλευτικής και οι άλλες δύο είναι ΔΕ Αδελφών Νοσοκόμων. Αυτές προβλέπονται να είναι μόνο για δώδεκα μήνες, θα αναπληρώσουν δηλαδή απουσιάζοντες για δώδεκα μήνες. Πιστεύουμε ότι σ' ένα διάστημα τριών μηνών θα τις έχει το νοσοκομείο αλλά αυτό δεν εξαρτάται από εμάς. Οι διαδικασίες στο νοσοκομείο έχουν τελειώσει και βρίσκονται σ' ένα στάδιο έξω από τις δικές μας δυνατότητες παρεμβάσεων.
Επίσης πάλι στη διαδικασία του ΑΣΕΠ βρίσκονται έξι θέσεις, οι οποίες αφορούν κυρίως σε τεχνικό προσωπικό και οδηγούς ασθενοφόρων που έχουν σχέση κυρίως με κέντρα υγείας, τα οποία υπάγονται στο νοσοκομείο. Επίσης είναι σε φάση διορισμού πέντε θέσεις, οι οποίες είναι θέσεις νοσηλευτών κυρίως. 'Εχουν τελειώσει και από τη διαδικασία του ΑΣΕΠ. Στο νοσοκομείο επίσης υπάρχουν ήδη είκοσι τέσσερις νέες νοσηλεύτριες και ένας νέος χειριστής ηλεκτρονικού υπολογιστή, οι οποίοι έχουν προσληφθεί μέσα από το πρόγραμμα "STAGE 2000".
Η Μονάδα Εντατικής Θεραπείας, όπως πολύ σωστά αναφέρετε, δεν λειτουργεί πλήρως, δηλαδή από τα επτά κρεβάτια, που διαθέτει αυτήν τη στιγμή έχει νοσηλευτικό προσωπικό για να λειτουργούν τρία. Είναι σε εξέλιξη οι αποφάσεις για νέες θέσεις και με παραινετική εγκύκλιο προς τις διοικήσεις των νοσοκομείων κατά προτεραιότητα θα στελεχωθούν με νοσηλευτικό προσωπικό οι Μονάδες Εντατικής Θεραπείας.
Ο Αξονικός Τομογράφος ενώ υπολειτουργούσε τώρα με αρκετές αντιξοότητες λειτουργεί, δηλαδή έχει πάει κάποιος τεχνίτης απ'ό,τι με ενημέρωσε ο πρόεδρος οπότε λειτουργεί. Επίσης τα δεκατέσσερα μηχανήματα στον Τεχνητό Νεφρό λειτουργούν με τρεις βάρδιες όπου εκεί εξυπηρετούνται εξήντα με εβδομήντα ασθενείς παρ'ότι η ζήτηση είναι για παραπάνω, για
ογδόντα.
Θα προσπαθήσουμε γνωρίζοντας αυτές τις ανάγκες με το νέο προσωπικό να στελεχωθεί καλύτερα το νοσοκομείο.
ΠΡΟΕΔΡΕΥΩΝ (Κωνσταντίνος Γείτονας): Ο κ. Παπαδόπουλος έχει το λόγο. ΣΤΑΥΡΟΣ ΠΑΠΑΔΟΠΟΥΛΟΣ: Κύριε Πρόεδρε, ειλικρινά χαίρομαι γιατί η κυρία
Υπουργός παραδέχθηκε το πρόβλημα που υπάρχει -και είναι οξύ πραγματικάαυτήν τη στιγμή στο Νοσοκομείο Δράμας.
Και επειδή, κυρία Υπουργέ, το επισκέπτομαι συχνά, από φίλους που έχω εκεί και από ενδιαφέρον, για να δω τι ακριβώς συμβαίνει, λέω με παρρησία ότι, δυστυχώς, υπολειτουργεί σε πολλά τμήματα και ιδιαίτερα σε αυτές τις μονάδες που χρήζουν άμεσης επέμβασης, αν θέλετε, για να μην κινδυνεύουν οι ζωές των ανθρώπων, των πολιτών του Νομού Δράμας, αλλά και των ανθρώπων των όμορων νομών που πραγματικά εξυπηρετεί το Νοσοκομείο Δράμας.
Είπατε ότι είναι πρόσφατο το αίτημα. Εάν διαβάσετε το έγγραφο το
οποίο επικαλούμαι και στην επίκαιρη ερώτησή μου -το έγγραφο δεν είναι πρόσφατο, από το 1996 είναι, κυρία Υπουργέ, δεν σας ενημέρωσαν- από το 1996 ζητούνται, αν θέλετε, αυτές οι θέσεις. Και από τότε μόνο με τις θέσεις για την καταπολέμηση της ανεργίας από τα διάφορα προγράμματα, με το δωδεκάμηνο που είπατε, αυτήν τη στιγμή λειτουργεί. Και είναι οι θέσεις οι οποίες είναι κενές σύμφωνα με τον παλαιό οργανισμό.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Είναι σαράντα πέντε και οι αιτούμενες είναι εξήντα τέσσερις. Και από αυτές που είπατε εσείς πάλι, είναι το ελάχιστο που λέτε ότι θα τοποθετηθεί με τα προγράμματα καταστολής της ανεργίας που υπάρχει αυτήν τη στιγμή στο Νομό Δράμας, αλλά και σε όλη την Ελλάδα.
Χρειάζονται γενναίες αποφάσεις. Και οι γενναίες αποφάσεις είναι να ενσκήψετε πραγματικά στο πρόβλημα της περιφέρειας και των παραμεθορίων 
περιοχών όπου αυτήν τη στιγμή διαρκώς αποψιλούνται. Δεν έμειναν άνθρωποι. Και οι άνθρωποι αυτοί για να ζήσουν εκεί χρειάζονται μία ποιότητα ζωής, η οποία θα έρθει μόνο εάν πραγματικά δείτε το πρόβλημα σε αυτές τις
περιοχές και βοηθήσετε τους ανθρώπους αυτούς για να μπορούν να μείνουν στις εστίες τους. Φεύγουν από τη Δράμα για να βρουν περίθαλψη ή στη Θεσσαλονίκη ή κάπου στην Αθήνα. Διότι ακριβώς τα τμήματα που
υπάρχουν, της Εντατικής Μονάδος, της Μονάδος Εντατικής Θεραπείας, της ΜΕΘ και ιδιαίτερα της Μονάδας του Νεφρού υπολειτουργούν; Και μας είπατε ότι στη Μονάδα Τεχνητού Νεφρού οι βάρδιες είναι τρεις. Εμένα με διαβεβαίωσαν ότι λειτουργούν μόνο δύο βάρδιες. Γι'αυτό υπάρχει και το αίτημα από 7 Νοεμβρίου, δηλαδή από τον περασμένο μήνα, για να λειτουργήσει η Μονάδα Νεφρού με τρεις βάρδιες για να μπορέσουμε έτσι να ικανοποιήσουμε και τους πολίτες της Δράμας, που θέλουν να έρθουν από τη Γερμανία όπου είναι και έχουν τα προβλήματά τους με τους νεφρούς και δεν έρχονται γιατί ακριβώς δεν βρίσκουν νοσηλευτικό εξοπλισμό, για να μπορέσουν να μπουν στην
τεχνιτή μονάδα αιμοκάθαρσης.
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, σας παρακαλώ
ολοκληρώστε.
ΣΤΑΥΡΟΣ ΠΑΠΑΔΟΠΟΥΛΟΣ: Γι' αυτό κάνω παράκληση, για άλλη μία φορά, να
δείτε το πρόβλημα. Είναι οξύ το πρόβλημα που υπάρχει σε εκείνη την περιοχή, στο Νομό Δράμας. Είναι, αν θέλετε, μία περιοχή που φυλάει Θερμοπύλες...
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, ολοκληρώστε.
ΣΤΑΥΡΟΣ ΠΑΠΑΔΟΠΟΥΛΟΣ: Τελειώνω αμέσως, κύριε Πρόεδρε.
...και θέλει ειδική αγάπη και ειδική φροντίδα για να είστε πραγματικά
κράτος δικαίου, αγάπης και κράτος κοινωνικής αλληλεγγύης προς τους συνανθρώπους μας.
ΠΡΟΕΔΡΕΥΩΝ (Κωνσταντίνος Γείτονας): Δει δη θέσεων, προσωπικού, πέραν
χρημάτων, στο χώρο της υγείας...
Η κυρία Υφυπουργός έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Δεν έχω να συμπληρώσω κάτι. Φαντάζομαι ότι πείσθηκε ο κύριος συνάδελφος ότι πραγματικά έχουμε ενσκήψει στο πρόβλημα και προσπαθούμε, όσο μπορούμε

μέσα στα πλαίσια των δυνατοτήτων, να το στελεχώσουμε.
ΣΤΑΥΡΟΣ ΠΑΠΑΔΟΠΟΥΛΟΣ: Τις κενές θέσεις του παλαιού οργανισμού, κυρία Υφυπουργέ.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Οι κενές θέσεις του παλαιού οργανισμού σημαίνουν και πιστώσεις. Δεν εξαρτώνται όλα από
το Υπουργείο Υγείας.
ΠΡΟΕΔΡΕΥΩΝ (Κωνσταντίνος Γείτονας): Κύριε Παπαδόπουλε, είχατε άνεση και πέραν του χρόνου που ορίζει ο Κανονισμός να αναπτύξετε τα επιχειρήματά σας. Αφήστε την κυρία Υπουργό να αρθρώσει την τελευταία κουβέντα.
Αναφορές-ερωτήσεις δεύτερου κύκλου:
Πρώτη είναι η με αριθμό 226/23.5.2000 αναφορά του Βουλευτή του
Πανελλήνιου Σοσιαλιστικού Κινήματος κ. Παναγιώτη Κρητικού προς τον Υπουργό Υγείας και Πρόνοιας, σχετικώς με τα προβλήματα λειτουργίας της Πνευμονολογικής Μονάδας στο Γενικό Κρατικό Νοσοκομείο Νίκαιας Πειραιά κλπ.
Η αναφορά που κατέθεσε ο κ. Κρητικός σε περίληψη έχει ως εξής:

"Η αναφορά είναι εκείνη με την οποία η Επιτροπή Πρωτοβουλίας
Πνευμονοπαθών και πολιτών Α' και B' Περιφέρειας Πειραιά..."
Δεν αφορά και τη Β' Αθήνας, κύριε Κρητικέ;
ΠΑΝΑΓΙΩΤΗΣ Ν. ΚΡΗΤΙΚΟΣ: 'Ολους τους όμορους δήμους. Φροντίζουμε και
για τους όμορους δήμους της Β' Αθήνας, Αγία Βαρβάρα και Αιγάλεω. ΠΡΟΕΔΡΕΥΩΝ (Κωνσταντίνος Γείτονας): Ακριβώς.
"...επισημαίνει τη ζωτικής σημασίας λειτουργία της Πνευμονολογικής Μονάδας στο Γενικό Κρατικό Νοσοκομείο Νίκαιας Πειραιά, διαμαρτύρεται για τη μεθόδευση της παύσης λειτουργίας της, τονίζει δε την άμεση ανάγκη αναβάθμισής της καθώς και την ανάγκη δημιουργίας και άλλων μονάδων στην Α' και Β' Περιφέρεια Πειραιά".
Η Υφυπουργός Υγείας και Πρόνοιας κ. Σπυράκη έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Κύριε Πρόεδρε, εγώ αντιλαμβάνομαι ότι πάντα υπάρχουν ομάδες πολιτών ή ομάδες πρωτοβουλίας
οι οποίες ασκούν πίεση προκειμένου να εστιάσουμε στο πρόβλημα το οποίο αντιμετωπίζουν.
Είναι πραγματικότητα ότι η περιοχή της δυτικής Αττικής δεν έχει τις μονάδες για να αντιμετωπίσει παθήσεις πνευμόνων, όπως έχει η αντίστοιχη της ανατολικής Αττικής.
Από την άλλη πλευρά, όμως, δεν είναι καθόλου σωστό ότι υπάρχει μία μεθόδευση για να σταματήσει η λειτουργία της πνευμονολογικής κλινικής. 'Εχουν γίνει αρκετές παρεμβάσεις και στο κτίριο, ούτως ώστε να απομονωθούν τα τμήματα γυναικών και ανδρών. Υπάρχουν
γιατροί, υπάρχουν ειδικευόμενοι γιατροί στη μονάδα αυτή, οπότε δεν αντιλαμβάνομαι ποια είναι η μεθόδευση αυτή η οποία οδηγεί στο κλείσιμο. 
Μάλιστα στην ίδια περιοχή εφημερεύει και ένα άλλο νοσοκομείο το οποίο
διαθέτει πνευμονολογική κλινική με αρκετό αριθμό γιατρών και ειδικευομένων: το Θριάσειο.
Το θέμα των εφημεριών αντιμετωπίζεται πια από τα δύο νοσοκομεία.
Παρ'ότι υπήρχε πίεση από τους γιατρούς και των δύο κλινικών να μην εφημερεύουν, από το Υπουργείο Υγείας και Πρόνοιας υπήρξε η παραίνεση να εφημερεύουν και τα δύο νοσοκομεία ανά τριήμερο. Μαθαίνω ότι, παρά τις αρχικές αντιδράσεις, κάπως αντιμετωπίζεται το πρόβλημα.
Συμφωνώ, όμως, ότι θα πρέπει κανείς να δει το πρόβλημα της δυτικής Αττικής σε σχέση με τέτοιες μονάδες. Οπωσδήποτε θα λειτουργήσει και στο Χαϊδάρι, τον επόμενο χρόνο, μια πνευμονολογική κλινική.
ΠΡΟΕΔΡΕΥΩΝ (Κωνσταντίνος Γείτονας): Να λέτε καλύτερα δυτικής Αθήνας, γιατί οι όμοροι δήμοι αρχίζουν και διαμαρτύρονται όταν το ονοματίζετε με το όνομα ενός Δήμου.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Ναι, αλλά όπως
ίσως θα έχετε δει, σύμφωνα με το καινούριο σχέδιου νόμου, που κατατέθηκε υπάρχουν τρία ΠΕΣΥ στην περιοχή της Αττικής, οπότε αυτό είναι όντως Δυτικής Αττικής. Περιλαμβάνει τον Πειραιά...
ΠΡΟΕΔΡΕΥΩΝ (Κωνσταντίνος Γείτονας): Αυτό λέω. Δεν αρέσει στους άλλους δήμους να λέγεται μόνο "Χαϊδαρίου".
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Ελπίζω να πεισθούν και να πεισθείτε και εσείς ότι δεν υπάρχει καμία μεθόδευση από το Υπουργείο Υγείας για να σταματήσει κάποιο πνευμονολογικό τμήμα στο συγκεκριμένο νοσοκομείο.
Αντίθετα, υπάρχουν σκέψεις, ούτως ώστε να αυξηθούν οι μονάδες που θα παρέχουν υπηρεσίες σε πνευμονοπαθείς.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κρητικός έχει το λόγο. ΠΑΝΑΓΙΩΤΗΣ Ν. ΚΡΗΤΙΚΟΣ: Θέλω να ευχαριστήσω την κυρία Υφυπουργό για
τη διαβεβαίωση ότι η πνευμονολογική κλινική του Νοσοκομείου Νίκαιας δεν
θα κλείσει. Ελπίζω και να αναβαθμιστεί, όπως αυτό είναι αίτημα όλων μας που ζούμε στην περιοχή. Θα παρακαλέσω προς την κατεύθυνση αυτή να δείξει το ενδιαφέρον της.
Η μεθόδευση την οποία αναφέρει το υπόμνημα της πρωτοβουλίας πολιτών
πνευμονοπαθών, δεν αποδίδεται στο Υπουργείο Υγείας και Πρόνοιας. Αφορά τις "προσπάθειες" άλλων, ενδιάμεσων, γιατρών του Νοσοκομείου και γιατρών της Αθήνας, όπως κατάλαβα. Εκεί απέδωσαν αυτές τις μεθοδεύσεις. Ωστόσο, όμως, η διαβεβαίωση της κυρίας Υφυπουργού μας καθησυχάζει όλους.

Πρέπει να πω κύριε Πρόεδρε ότι παρακολουθώ από χρόνια αυτήν την
πνευμονολογική μονάδα του Κρατικού Νοσοκομείου Νικαίας. Ξεκίνησε το 1995 χάρη στο ζήλο και την "ιεραποστολή" ορισμένων γιατρών, κυρίως του κ. Μαθιουδάκη, ενός πνευμονολόγου, ο οποίος έκανε έργο ζωής με πάθος και προσωπική αποστολή τη σύσταση αυτής της μονάδας με ένα κρεβάτι στην αρχή σε ένα δωμάτιο. Μετά από πολλές προσπάθειες έλαβε τη σημερινή

της μορφή. Υπάρχουν όμως πολλές ελλείψεις. Κυρίως σε ιατρικό προσωπικό. Προβλέπονται, αν δεν κάνω λάθος, τέσσερις επιμελητές και υπάρχει ένας. 
Στις 17 Δεκεμβρίου, σε πέντε ημέρες, όπως πληροφορούμαι -δεν ξέρω, θα μας το πει η κυρία Υφυπουργός- λήγει η θητεία των συμβουλίων κρίσης προκειμένου να εγκρίνουν την κάλυψη των θέσεων αυτών με ιατρικό προσωπικό. Κατά συνέπεια το κενό, η ανεπάρκεια και η πλημμελής λειτουργία της κλινικής θα συνεχιστεί επ' αόριστον στο μέλλον και αυτό θα πρέπει να το δούμε αυτό.
Πρέπει να πω ακόμη ότι η πνεμονολογική κλινική του Νοσοκομείου
Νίκαιας καλύπτει μια περιοχή της δυτικής Αττικής, όπως είπαμε, στην οποία υπάγονται και οι δυτικοί δήμοι της Β' Αθήνας η οποία απαριθμεί ένα εκατομμύριο πληθυσμό. Δεν μπορεί αυτός ο πληθυσμός, ο οποίος έχει και άλλες ιδιαιτερότητες και άλλα προβλήματα και άλλες δυσχέρειες να μετακινείται στις πνευμονολογικές κλινικές του Σισμανόγλειου ή της Σωτηρίας ή και σε άλλες μονάδες της Αθήνας. Πρέπει να έχει μια πλήρη λειτουργία η πνευμονολογική κλινική του Κρατικού Νοσοκομείου Νικαίας, ούτως ώστε να ανταποκρίνεται, στις ανάγκες της περιοχής.
Ευχαριστώ και πάλι την κυρία Υφυπουργό για τη διαβεβαίωση ότι θα αναβαθμίσει την πνευμονολογική μονάδα του Κρατικού Νοσοκομείου Νίκαιας, την οποία έχει πράγματι ανάγκη η περιοχή.
ΠΡΟΕΔΡΕΥΩΝ (Κωνσταντίνος Γείτονας): Κυρία Υφυπουργέ, θα προσθέσετε
τίποτα;
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): 'Οχι, κύριε
Πρόεδρε.
ΒΑΣΙΛΗΣ ΚΕΔΙΚΟΓΛΟΥ: 'Ηταν πράγματι αφοπλιστική η απάντηση της κυρίας Υφυπουργού.
ΠΡΟΕΔΡΕΥΩΝ (Κωνσταντίνος Γείτονας): Λιτή πράγματι στο λόγο και λέει γυμνή την αλήθεια. Είναι καλή η επισήμανση από τα έδρανα. Ας ακούγονται και κάποιες καλές κουβέντες για τους Υπουργούς.
Δεύτερη είναι η με αριθμό 2027/31-8-2000 ερώτηση του Βουλευτή της
Νέας Δημοκρατίας κ. Νικολάου Κατσαρού προς τον Υπουργό Γεωργίας, σχετικώς με την απόφαση του Συμβουλίου της Επικρατείας για διακοπή των έργων εκτροπής του Αχελώου ποταμού κλπ.
Η ερώτηση του κ. Κατσαρού έχει ως εξής:
"'Οταν προ διμήνου το Συμβούλιο της Επικρατείας δημοσίευσε την
απόφασή του για τη μη συνέχιση της κατασκευής του έργου της εκτροπής του Αχελώου, ο Υπουργός ΠΕΧΩΔΕ δήλωσε ότι "δεν θα επιτρέψουμε να γίνει η Θεσσαλία "Σαχάρα"". Δεν διευκρίνισε βεβαίως σε ποιες ενέργειες θα προβεί για να μη γίνει η Θεσσαλία Σαχάρα.
Ο κίνδυνος αυτός, τον οποίο επισήμανε ο Υπουργός, είναι απόλυτα βάσιμος. Τον αποδεικνύει η πραγματική κατάσταση που σήμερα υπάρχει στη Θεσσαλία με επίκεντρο το Νομό Λαρίσης. Είναι όμως λόγος κενός που αποσκοπεί στον καθησυχασμό των Θεσσαλών, μετά την απόφαση του Συμβουλίου της Επικρατείας, και αυτό αποδεικνύεται από το ότι στο Γ' Κοινοτικό Πλαίσιο Στήριξης δεν υπάρχει κανένα κονδύλιο για τον εμπλουτισμό του υδάτινου δυναμικού του Θεσσαλικού κάμπου.

Ερωτάται ο κύριος Υπουργός ΠΕΧΩΔΕ:
Σε ποιες ενέργειες θα προβεί και για τη συνέχιση εκτέλεσης του έργου εκτροπής του άνω ρου του Αχελώου και για την κατασκευή των έργων πολλαπλού σκοπού στο Θεσσαλικό κάμπο".
Θα απαντήσει ο Υφυπουργός Γεωργίας κ. Χατζημιχάλης.
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Πώς να προσπαθήσω να είμαι

λιτός, όπως η συνάδελφός μου, όταν υπάρχει ένας καταιγισμός ερωτημάτων 
από τον κ. Κατσαρό, ο οποίος προκύπτει από το ειλικρινές ενδιαφέρον του. Είναι εύκολο να λέμε δεν γίνεται αυτό το φράγμα, δεν γίνεται αυτή η μελέτη. Η απάντησή μου μπορεί να είναι μονολεκτική. Γίνεται. 
Αντιλαμβάνομαι, όμως, ότι αυτή η απάντηση δεν αρκεί. Θα προσπαθήσω
μέσα στο σύντομο χρόνο που έχω να σας πω τα εξής. Κατ'αρχήν για τα έργα κεφαλής του Αχελώου πρέπει να πω ότι αυτά τα έργα προχωρούν με όσο το δυνατόν πιο γρήγορους ρυθμούς με τα προσκόμματα που τίθενται κάθε φορά και από το Συμβούλιο Επικρατείας. Παράλληλα έχουν συνταχθεί οι προδιαγραφές για να ανατεθούν οι σχετικές μελέτες, για να αξιοποιηθούν τα νερά, τα οποία θα αποταμιευτούν από τα έργα κεφαλής στο φράγμα Συκιάς στη σήραγγα εκτροπής κλπ.
Υπάρχει μια ολοκληρωμένη απάντηση, που φαντάζομαι ότι την έχει στη διάθεσή του ο κ. Κατσαρός. Αυτή η απάντηση αναφέρεται στην πρόοδο των έργων, που υπάρχει μέχρι στιγμής και στο φράγμα Συκιάς και στη σήραγγα εκτροπής. Πέρα από τα έργα κεφαλής για να λειτουργήσουν τα έργα στο Σμόκοβο, το ΥΠΕΧΩΔΕ έχει ήδη προχωρήσει στην ανάθεση σύνταξης μελέτης για τα δίκτυα άρδευσης της πεδιάδας της Καρδίτσας. Εδώ είχαμε καθυστέρηση, η οποία αντιμετωπίζεται. Η μελέτη αυτή προβλέπει έργα προϋπολογισμού είκοσι δισεκατομμυρίων (20.000.000.000) για την κατασκευή των απαραίτητων δικτύων, που θα καλύψουν εκατό χιλιάδες στρέμματα στο Νομό Καρδίτσας.

Για τα επί μέρους προβλήματα, που πιθανόν να αντιμετωπισθούν και
κυρίως για το θέμα του φορέα διαχείρισης στην κοινή υπουργική απόφαση για την έγκριση των περιβαλλοντικών όρων για την κατασκευή των έργων της εκτροπής, προβλέπεται η εκπόνηση μελέτης για τη συνδυασμένη διαχείριση των υδάτινών πόρων και των δύο λεκανών απορροής των υδάτινων διαμερισμάτων της Θεσσαλίας και της δυτικής Στερεάς. Αυτή η μελέτη εκπονείται τώρα και στη συνέχεια με βάση αυτήν τη μελέτη θα διαμορφωθεί φορέας διαχείρισης των υδάτινων πόρων.
Επισημαίνω ότι τα συναρμόδια Υπουργεία ΠΕΧΩΔΕ, Ανάπτυξης και Γεωργίας αυτόν το καιρό βρίσκονται σε συζητήσεις για τη διαμόρφωση του εθνικού πλαισίου για τη δημιουργία εθνικού φορέα διαχείρισης των υδάτινων πόρων και στη συνέχεια για τη δημιουργία των αποκεντρωμένων φορέων διαχείρισης υδάτινων πόρων σε κάθε λεκάνη απορροής σε ολόκληρη την Ελλάδα.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κατσαρός έχει το λόγο.
ΝΙΚΟΛΑΟΣ ΚΑΤΣΑΡΟΣ: Κύριε Πρόεδρε, είναι πράγματι πάρα πολύ μεγάλο το υδατικό πρόβλημα της Θεσσαλίας και βεβαίως τα χρονικά περιθώρια είναι πάρα πολύ μικρά. Αλλά αξίζει να τονιστεί τι συμβαίνει σήμερα στη Θεσσαλία.
Τα βασικά της τρία, τέσσερα ποτάμια, που υπάρχουν, κάποιους μήνες το καλοκαίρι ξηραίνονται τελείως. Τα υπόγεια νερά, ακόμα κι αυτά τα οποία αντλούνται με γεωτρήσεις στην παραπήνεια περιοχή, βρίσκονται σε βάθος εκατόν πενήντα με διακόσια μέτρα και σε μερικές άλλες περιοχές της Θεσσαλίας βρίσκονται σε βάθος τετρακοσίων μέτρων. Παραπόταμοι, ρυάκια, πηγές ακόμα και πάνω στα βουνά έχουν όλα ξεραθεί.
Οι ταμιευτήρες, που έγιναν στο θεσσαλικό κάμπο, γεμίζουν από τον Πηνειό και όταν χρειάζονται για να αρδεύσουν διάφορες εκτάσεις δεν υπάρχει νερό στον Πηνειό. Το 50% των γεωτρήσεων, που βλέπει κανείς μπαίνοντας στο θεσσαλικό κάμπο -είναι τα μικρά σπιτάκια που βλέπετε μέσα στα χωράφια- έχει αχρηστευθεί γιατί υποχώρησαν πολύ τα υπόγεια νερά. 'Οσες ζουν και δίνουν νερό, δίνουν το 50% με 70% περίπου. Από τις οκτακόσιες χιλιάδες κατοίκους των Θεσσαλών τουλάχιστον οι πεντακόσιες χιλιάδες υδρεύονται από γεωτρήσεις. Αυτή είναι η πραγματικότητα. Υπάρχει πράγματι κίνδυνος σαχαροποίησης της Θεσσαλίας.
Δεν αρκεί, λοιπόν, να το επισημαίνουμε, αλλά πρέπει να λαμβάνουμε μέτρα. Ποια είναι τα μέτρα; Τα περιγράφει ο κύριος Υπουργός. Μιλάει για τον Αχελώο. 'Επρεπε το καλοκαίρι, τον Αύγουστο μήνα να παραδοθεί και η σήραγγα εκτροπής και το φράγμα. 'Εχουν γίνει από τη σήραγγα πεντέμισι από τα δέκα επτάμισι χιλιόμετρα και από το φράγμα έχει γίνει μόνο το 50% των έργων.
Για το φράγμα Μουζακίου και Πύλης, κύριε Υπουργέ, παραπέμπει στη ΔΕΗ ο κ. Λαλιώτης. Και η ΔΕΗ λέει ότι πρέπει να συμφωνήσουμε εμείς με το δημόσιο πώς θα το χρηματοδοτήσουμε το έργο για να γίνει. Πότε αληθινά θα συναντηθούν για να συμφωνήσουν;
Για όλα τα έργα, στα οποία αναφέρθηκε ο κύριος Υπουργός μέτρησα
περίπου δέκα "θα" του Υπουργού ΠΕ.ΧΩ.Δ.Ε. Θα γίνουν μελέτες, θα αποφασιστεί το ένα, θα αποφασιστεί το άλλο. Στα "θα" είμαστε. Με τα "θα" θέλει ο κ. Λαλιώτης να μη μετατραπεί η Θεσσαλία σε Σαχάρα. Αυτή είναι η πραγματικότητα. Η καθυστέρηση που σημειώνεται σε όλα τα έργα είναι πράγματι τόσο πολύ μεγάλη, που νομίζω ότι δεν υπάρχει κατάλληλη λέξη για να την περιγράψει κανείς.
ΠΡΟΕΔΡΕΥΩΝ (Κωνσταντίνος Γείτονας): Ο κ. Χατζημιχάλης έχει το λόγο. ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Για να απαντήσω στα "θα"
του κ. Κατσαρού, έχω να πω τα εξής:
Πρώτα απ' όλα, όπως ξέρετε κύριε Κατσαρέ, είναι γνωστό το ενδιαφέρον σας αλλά και το δικό μας γι' αυτά τα έργα, επειδή πράγματι η Θεσσαλία αντιμετωπίζει σοβαρό πρόβλημα. 'Ηδη στο Νομό Καρδίτσας, αλλά και στη Λάρισα εκτελούνται έργα αντιπλημμυρικά, τα οποία θα συμβάλουν και στον εμπλουτισμό του υπόγειου υδροφορέα. Αυτά τα έργα εκτελούνται, τα ξέρει ο καθένας.
Το φράγμα του Αγιονερίου, στο οποίο αναφέρεστε, έχει ήδη δημοπρατηθεί. 'Εχει υπογραφεί συμφωνητικό στις 23.12.1999 συνολικού προϋπολογισμού πεντέμισι δισεκατομμυρίων. Προβλέπεται μέσα στον επόμενο χρόνο να κατασκευαστεί.
Αναφέρεστε στην Κάρλα. Η Κάρλα έχει ξεκινήσει εδώ και πολύ καιρό. Το έργο εκτελείται ήδη. Το ξέρει όλος ο Νομός Λάρισας και Μαγνησίας και το ξέρετε και εσείς ο ίδιος. Δεν είναι "θα" αλλά είναι ένα έργο το οποίο εκτελείται.
Αναφέρεστε σε άλλα έργα και αναφέρομαι και εγώ συγκεκριμένα. Ανασχετικά φράγματα αποθήκευσης και εμπλουτισμού επί του ποταμού
Ενιπέα του Νομού Λαρίσης, για την αντιμετώπιση του προβλήματος της έλλειψης υδάτινων πόρων στην επαρχία Φαρσάλων και στον κάμπο των Φαρσάλων. 'Εχει ενταχθεί στη συλλογική απόφαση μελετών του Υπουργείου Γεωργίας στο πρόγραμμα δημοσίων επενδύσεων η μελέτη και η κατασκευή αυτού του έργου, για να αντιμετωπίσουν τα Φάρσαλα το πρόβλημα λειψυδρίας, το οποίο έχουν και αναγνωρίζεται απ' όλους.
Το φράγμα Λειβαδίου, όπως ξέρετε, κατασκευάζεται. Είχε ένα πρόβλημα
λόγω των πλημμυρών της προηγούμενης περιόδου του Ιουνίου.
Υπήρξαν κάποια τεχνικά προβλήματα και κάποιες καταστροφές, οι οποίες πρέπει να διορθωθούν. Είναι ενταγμένο στο Π.Ε.Π. Θεσσαλίας, δηλαδή στο Περιφερειακό Επιχειρησιακό Πρόγραμμα Θεσσαλίας, και κατασκευάζεται. Μπορώ να σας φιλοξενήσω κάποια στιγμή στο χωριό μου, όπως ξέρετε, και να δείτε την εκτέλεση των έργων.
ΝΙΚΟΛΑΟΣ ΚΑΤΣΑΡΟΣ: Αυτό είναι το φράγμα του χωριού σας;
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Ναι, κύριε συνάδελφε, είναι το φράγμα του χωριού μου συμπτωματικά, μαζί με όλα τα άλλα έργα που γίνονται.
ΠΡΟΕΔΡΕΥΩΝ (Κωνσταντίνος Γείτονας): Στην ίδια περιφέρεια δεν είσθε;
Γιατί χρειάζονται αυτές οι ανταλλαγές επισκέψεων;
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Τα ξέρει πολύ καλά, κύριε
Πρόεδρε, ο κ. Κατσαρός αυτά.
ΠΡΟΕΔΡΕΥΩΝ (Κωνσταντίνος Γείτονας): Αυτό λέω. Δεν ζείτε ούτε
δραστηριοποιείσθε μακριά ο ένας από τον άλλον.
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Απλώς οι ανάγκες του αντιπολιτευτικού λόγου επιβάλλουν να αναφερόμαστε στα "θα" και να μη βλέπουμε τα ήδη εκτελούμενα έργα.
Υπάρχει ένα πρόβλημα στην αξιοποίηση των υδάτων στο Μάτι Τυρνάβου. Και αυτό είναι ένα πρόβλημα επειδή εμφανίζεται έντονο φαινόμενο λειψυδρίας, περιορισμού των υδάτινων πόρων και χρειάζεται να επανεξετάσουμε. Υπάρχει μελέτη, η οποία έχει ήδη εκτελεστεί. Χρειάζεται όμως επανεξέταση, γιατί μπορεί να υπάρξει κίνδυνος για την περιοχή και είναι κάτι το οποίο θα φροντίσουμε με ιδιαίτερη προσοχή.
Για την επαναδημιουργία της λίμνης Καλλιπεύκης πρέπει να πω ότι, όπως ξέρετε πολύ καλά, κύριε Πρόεδρε, υπάρχει η απαίτηση από πολλούς και από εμάς -φαντάζομαι από όλους- να υπάρξει η ανασύσταση αυτής της λίμνης. Θα συμβάλει αποτελεσματικά στην ανάπτυξη της περιοχής. Υπάρχουν όμως κάποιες εμπλοκές και σε συνεννόηση με την τοπική αυτοδιοίκηση και τους κατοίκους της περιοχής, πρέπει να δούμε πώς θα ξεπεραστεί το πρόβλημα. Η πρόθεσή μας είναι να ανασυσταθεί η αρχαία Σκουρίδα, αλλά για να γίνει κάτι τέτοιο θα πρέπει να συμβάλουν όλοι, και οι τοπικοί φορείς και εμείς οι υπόλοιποι.

ΠΡΟΕΔΡΕΥΩΝ (Κωνσταντίνος Γείτονας): Δεν διαφεύγει από κανέναν σε αυτήν την Αίθουσα, πιστεύω -ούτε από τον ομιλούντα που τα έχει υποστείότι η πορεία των έργων αυτών -του Αχελώου- είναι συνάρτηση και των γνωστών αποφάσεων του Συμβουλίου Επικρατείας.
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.
Πριν εισέλθουμε στην ημερήσια διάταξη της νομοθετικής εργασίας, θα διακόψουμε για λίγα λεπτά.
(ΔΙΑΚΟΠΗ)
ΜΕΤΑ ΤΗ ΔΙΑΚΟΠΗ
(Στο σημείο αυτή την Προεδρική 'Εδρα καταλαμβάνει ο Πρόεδρος της
Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι,
επαναλαμβάνεται η διακοπείσα συνεδρίαση.

Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει η προεκφώνηση των νομοσχεδίων, που είναι γραμμένα στην
ημερήσια διάταξη.
Υπουργείου Εργασίας και Κοινωνικών Ασφαλίσεων.
Συνέχιση της συζήτησης επί των άρθρων και του συνόλου του σχεδίου
νόμου: "Προώθηση της απασχόλησης και άλλες διατάξεις".
Είναι προς συζήτηση.
Υπουργείου Εσωτερικών, Δημόσιας Διοίκησης και Αποκέντρωσης.
Μόνη συζήτηση επί της αρχής των άρθρων και του συνόλου του σχεδίου νόμου: "Πρόγραμμα "ΠΟΛΙΤΕΙΑ" για τη μεταρρύθμιση και τον εκσυγχρονισμό της Δημόσιας Διοίκησης και άλλες διατάξεις".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα
συζητηθεί κατά τον Κανονισμό.
Υπουργείου Εμπορικής Ναυτιλίας.
Μόνη συζήτηση επί της αρχής, των άρθρων και του συνόλου του σχεδίου
νόμου:" Ρύθμιση θεμάτων ανέλκυσης ναυαγίων και άλλες διατάξεις".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα
συζητηθεί κατά τον Κανονισμό.
Υπουργείου Εθνικής Οικονομίας.
Μόνη συζήτηση επί της αρχής των άρθρων και του συνόλου του σχεδίου
νόμου:" Περί κυρώσεως της υπ' αριθμ. 58861/ΥΠΕ /1/00003 /Ι/ν.2601 /98/9.11.2000 "Υπαγωγή επένδυσης της υπό σύσταση εταιρείας GLAVERBEL KAΒΑΛΑΣ Α.Ε. στην ενίσχυση της επιχορήγησης και επιδότησης τόκων του ν. 2601/98" κοινής υπουργικής απόφασης".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα
συζητηθεί κατά τον Κανονισμό.
Υπουργείου Μεταφορών και Επικοινωνιών.
Μόνη συζήτηση επί της αρχής των άρθρων και του συνόλου του σχεδίου νόμου:"Κύρωση της τροποποιημένης Σύμβασης του Διεθνούς Οργανισμού Κινητών Δορυφορικών Επικοινωνιών (INMARSAT) και της τροποποίησης της Συμφωνίας Λειτουργίας αυτού".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα
συζητηθεί κατά τον Κανονισμό.
Επανερχόμαστε στο νομοσχέδιο του Υπουργείου Εργασίας και Κοινωνικών
Ασφαλίσεων.
Συνέχιση της συζήτησης επί των άρθρων και του συνόλου του σχεδίου
νόμου: "Προώθηση της απασχόλησης και άλλες διατάξεις".
'Εχει κηρυχθεί περαιωμένη η συζήτηση επί της ενότητας των άρθρων 1
έως και 16.
Ερωτάται το Σώμα: Γίνεται δεκτό το άρθρο 1, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 1 έγινε δεκτό κατά

πλειοψηφία, ως έχει.
Ερωτάται το Σώμα: Γίνεται δεκτό το άρθρο 2, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 2 έγινε δεκτό κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 3, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 3 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 4, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς το άρθρο 4 έγινε δεκτό κατά πλειοψηφία, ως έχει.
Για τα άρθρα 5 και 9 εκκρεμεί ονομαστική ψηφοφορία.
Συμφωνείτε να γίνουν από κοινού οι δυο ψηφοφορίες;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Το Σώμα συμφώνησε οι δυο ψηφοφορίες να γίνουν από κοινού.
Οι αποδεχόμενοι τα άρθρα 5 και 9 λέγουν "ΝΑΙ".
Οι μη αποδεχόμενοι τα άρθρα λέγουν "ΟΧΙ".
Εάν δέχονται το ένα εκ των δύο, απαντούν αναλόγως.
Οι αρνούμενοι, ψήφο λέγουν "ΠΑΡΩΝ".
ΜΙΛΤΙΑΔΗΣ 'ΕΒΕΡΤ: Πως θα γίνουν οι δυο ψηφοφορίες από κοινού, κύριε
Πρόεδρε;
ΠΡΟΕΔΡΟΣ (Απόστολος Κακλαμάνης): Είπα ότι όσοι ψηφίζουν τα δυο άρθρα λέγουν "ΝΑΙ". 'Οσοι δεν τα ψηφίζουν λέγουν "ΟΧΙ". 'Οσοι ψηφίζουν το ένα εκ των δυο απαντούν αναλόγως.
ΜΙΛΤΙΑΔΗΣ 'ΕΒΕΡΤ: Μπορεί να λένε "ΟΧΙ" και στα δυο ...
ΠΡΟΕΔΡΟΣ (Απόστολος Κακλαμάνης): 'Η "ΝΑΙ" στο ένα. Μην ανησυχείτε,
αυτά είναι τα στοιχειώδη που το Προεδρείο τα προβλέπει.
Καλούνται επί του καταλόγου: ο κ. Νικόλαος Σαλαγιάννης από το
ΠΑ.ΣΟ.Κ. και ο κ. Γεώργιος Καλός από τη Νέα Δημοκρατία.

Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Κατά τη διάρκεια της ψηφοφορίας την Προεδρική 'Εδρα καταλαμβάνει ο
Γ' Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ.)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΕΥΩΝ (Κωνσταντίνος Γείτονας): Υπάρχει κάποιος κύριος συνάδελφος ο οποίος δεν άκουσε το όνομά του; Κανείς.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
ΠΡΟΕΔΡΕΥΩΝ (Κωνσταντίνος Γείτονας): Mέχρι να ολοκληρωθεί η καταμέτρηση των ψήφων έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα Δυτικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" "για τα ογδόντα χρόνια από την ενσωμάτωση της Θράκης στην Ελλάδα", πενήντα φοιτητές της Νομικής Σχολής του Πανεπιστημίου Αθηνών.
Η Βουλή τους καλωσορίζει.
(Χειροκροτήματα απ' όλες τις πτέρυγες)
Επίσης έχω την τιμή να ανακοινώσω στο Σώμα ότι η Βουλευτής Α' Αθηνών κ. Μαριέττα Γιαννάκου-Κουτσίκου ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε τη ζητηθείσα
άδεια.
(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή
να σας ανακοινώσω το αποτέλεσμα της διεξαχθείσης ονομαστικής ψηφοφορίας. Ψήφισαν συνολικά 267 Βουλευτές.

Υπέρ των άρθρων 5 και 9, δηλαδή "ΝΑΙ", ψήφισαν 138 Βουλευτές. Κατά των άρθρων 5 και 9, δηλαδή "ΟΧΙ", ψήφισαν 128 Βουλευτές. Ψήφισε "ΠΑΡΩΝ" ένας Βουλευτής, σύμφωνα με το παρακάτω πρωτόκολλο
ονομαστικής ψηφοφορίας:

(Το σχετικό πρωτόκολλο υπάρχει στο τεύχος των Πρακτικών της Βουλής).
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 5 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Επίσης το άρθρο 9 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Θα προχωρήσουμε τώρα στην ψηφοφορία των υπόλοιπων άρθρων της ενότητας αυτής.
Ερωτάται το Σώμα: Γίνεται δεκτό το άρθρο 6, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 6 έγινε δεκτό
κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 7, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 7 έγινε δεκτό
κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 8, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 8 έγινε δεκτό
κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 10, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 10 έγινε δεκτό
κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 11, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 11 έγινε δεκτό
κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 12, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 12 έγινε δεκτό
κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 13, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 13 έγινε δεκτό
κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 14, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 14 έγινε δεκτό
κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 15, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 15 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 16, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το άρθρο 16 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Κυρίες και κύριοι συνάδελφοι, εισερχόμαστε στη συζήτηση της ενότητας των άρθρων 17 έως και 31 του νομοσχεδίου. Υπάρχουν επίσης έξι τροπολογίες Υπουργών, τέσσερις εμπρόθεσμες τροπολογίες Βουλευτών και οκτώ εκπρόθεσμες. Η συζήτηση επί των τροπολογιών θα γίνει, αφού ολοκληρωθεί η
συζήτηση και η ψήφιση της ενότητας των άρθρων 17 έως 31 του νομοσχεδίου. ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, παρακαλώ το λόγο επί του
Κανονισμού.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Πρόεδρε, έχετε το
λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Ηρθαν την τελευταία στιγμή καινούργιες
προσθήκες, άσχετες κατά βάση με το συζητούμενο νομοθέτημα.
ΠΡΟΕΔΡΕΥΩΝ (Κωνσταντίνος Γείτονας): Τροπολογίες εννοείτε, κύριε
Πρόεδρε;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Τροπολογίες είναι κατ' ευφημισμό. Είναι στην ουσία προσθήκες.
Νομίζω ότι είναι σωστό, διότι μερικές από αυτές είναι πολύ σοβαρές, να συζητηθούν με κάποια άνεση. Και θα πρότεινα μια συνεδρίαση παραπάνω. Να τελειώσουμε σήμερα με το νομοσχέδιο. Θα δεχθούμε και τις δύο προσθήκες που είχατε προτείνει επί της αρχής, αλλά τις τέσσερις που είναι καινούργιες να τις συζητήσουμε αύριο.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Κωνσταντίνος Γείτονας): Ορίστε έχετε το λόγο.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: 'Εχει απόλυτο δίκιο ο κ. Μητσοτάκης. Σημειώνω ότι οι δύο από αυτές, που έχουν έλθει από την προηγούμενη εβδομάδα, βεβαίως μπορούν να ενταχθούν στη σημερινή συζήτηση. Υπάρχουν όμως τέσσερις πραγματικές προσθήκες η μία ασφαλιστική και οι τρεις του 
Υπουργείου Εθνικής Οικονομίας, που στο σύνολό τους είναι δεκαέξι σελίδες. Δεν νομίζω ότι μπορεί να υπάρξει σοβαρή κοινοβουλευτική διαδικασία με τις προσθήκες αυτές.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ιδιαίτερα η προσθήκη που αφορά το Χρηματιστήριο, είναι πολύ σημαντική. Δεν θέλω να μπω επί της ουσίας σήμερα. Δεν είναι δυνατό να τις περνάτε μεταμεσονύχτια εν κρυπτώ και παραβύστω. Επιτέλους, ας δεχθεί η Κυβέρνηση με κάποια ευαισθησία να γίνει μια συζήτηση για ένα θέμα το οποίο απασχολεί πάρα πολύ τον ελληνικό λαό. Να μπορούμε να πούμε τις απόψεις μας. Διότι είναι ουσιαστικές οι αλλαγές που επέρχονται και πάντως είναι μία ευκαιρία να τοποθετηθούμε απέναντι

του μεγάλου προβλήματος, που αντιμετωπίζει αυτήν την ώρα αυτή η προσθήκη. ΠΡΟΕΔΡΕΥΩΝ (Κωνσταντίνος Γείτονας): Κύριε Πρόεδρε, νομίζω ότι
διευκολύνεται η διαδικασία αν προχωρήσουμε, όπως είπα. Θα προχωρήσουμε στη συζήτηση της ενότητας των άρθρων, που είπαμε και στη συνέχεια θα μπούμε στη συζήτηση των τροπολογιών. Εκεί μπορούμε να δούμε αυτό το θέμα που λέτε των νέων τροπολογιών, αλλά το νομοσχέδιο πρέπει και με βάση τη συμφωνία να τελειώσει απόψε.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το νομοσχέδιο θα τελειώσει απόψε, αλλά όχι
με τις προσθήκες.
ΠΡΟΕΔΡΕΥΩΝ (Κωνσταντίνος Γείτονας): Μαζί με τις τροπολογίες, όπως
είχαμε πει. 'Ετσι ήταν η απόφαση.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν είναι Βουλή πλέον αυτή, είναι ντροπή!
Και οι κύριοι συνάδελφοι του ΠΑΣΟΚ πρέπει να μιλήσουν.
ΣΠΥΡΙΔΩΝ ΣΤΡΙΦΤΑΡΗΣ: Ούτε καν ξέρουμε τις τροπολογίες.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε Στριφτάρη.
Να προχωρήσουμε για να μη χάνουμε χρόνο και σίγουρα θα διατεθεί για
τη συζήτηση των τροπολογιών ο απαιτούμενος επαρκής χρόνος.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Θα τις ψηφίσετε όταν θα υπάρχουν τρεις Βουλευτές μεταμεσονύχτια για να τις περάσετε εν κρυπτώ και παραβύστω; Είναι ντροπή!
ΠΡΟΕΔΡΕΥΩΝ (Κωνσταντίνος Γείτονας): Κύριε Πρόεδρε, σεβόμαστε τον
κοινοβουλευτισμό και εφαρμόζουμε τον Κανονισμό.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν τον σέβεστε.
ΠΡΟΕΔΡΕΥΩΝ (Κωνσταντίνος Γείτονας): Λάθος αυτό που λέτε. Εν πάση περιπτώσει είπατε την άποψή σας, κύριε Πρόεδρε. Θα δοθεί επαρκής χρόνος για τη συζήτηση των τροπολογιών. Να προχωρήσουμε στη συζήτηση της ενότητας των άρθρων 17 έως 31.
Παρακαλώ το λόγο έχει ο εισηγητής του ΠΑΣΟΚ ο κ. Κουράκης. Θα
δώσουμε άνετα δέκα λεπτά.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Πρόεδρε, οφείλετε να μου δώσετε
το λόγο για ένα λεπτό.
ΠΡΟΕΔΡΕΥΩΝ (Κωνσταντίνος Γείτονας): Μετά, κυρία Γιαννάκου. 'Εδωσα το λόγο στον κ. Κουράκη.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):
Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Κωνσταντίνος Γείτονας): 'Εχω δώσει το λόγο, κύριε
Υπουργέ, στον κ. Κουράκη. Αν θέλετε να πείτε κάτι πριν, ορίστε, έχετε το λόγο.
Συγγνώμη, κύριε Κουράκη.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): Είχα ζητήσει το λόγο πριν.
Θέλω να κάνω μία διόρθωση, αναδιατύπωση στο άρθρο 18, η οποία έχει
κατατεθεί και θα παρακαλέσω να ληφθεί υπόψη. Την καταθέτω για τα Πρακτικά.
(Στο σημείο αυτό ο Υπουργός Εργασίας και Κοινωνικών Ασφαλίσεων κ. 
Γιαννίτσης καταθέτει για τα Πρακτικά την προαναφερθείσα διόρθωση αναδιατύπωση η οποία έχει ως εξής:
"ΔΙΟΡΘΩΣΕΙΣ - ΑΝΑΔΙΑΤΥΠΩΣΕΙΣ

ΣΤΟ ΣΧΕΔΙΟ ΝΟΜΟΥ
"ΠΡΟΩΘΗΣΗ ΤΗΣ ΑΠΑΣΧΟΛΗΣΗΣ ΚΑΙ ΑΛΛΕΣ ΔΙΑΤΑΞΕΙΣ"
'Αρθρο 18
Στην παράγραφο 2, στην περίπτωση α) στη δεύτερη σειρά μετά τη λέξη "αποζημίωσή τους" προστίθεται "για τη διενέργεια ελέγχων που αφορούν την εκτέλεση προγραμμάτων κατάρτισης και απασχόλησης και την υποστήριξη αυτών".")
ΠΡΟΕΔΡΕΥΩΝ (Κωνσταντίνος Γείτονας): Καλώς. 'Εχει διανεμηθεί, για να συμπεριληφθεί στη συζήτηση και προκειμένου να καταχωρηθεί στα Πρακτικά. 
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, έχει ζητήσει το λόγο και η
κ. Γιαννάκου-Κουτσίκου. Είναι Κοινοβουλευτικός Εκπρόσωπος του κόμματος. ΠΡΟΕΔΡΕΥΩΝ (Κωνσταντίνος Γείτονας): Κύριε Παναγιωτόπουλε, δεν θέλει
συνήγορο η κ. Γιαννάκου. Της έδωσα το λόγο.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Δεν της δίδετε το λόγο, κύριε Πρόεδρε,
μετά το νέο θέμα που προέκυψε.
ΠΡΟΕΔΡΕΥΩΝ (Κωνσταντίνος Γείτονας): Κύριε Παναγιωτόπουλε, δημιουργείτε θέμα εκ του μηδενός. 'Εδωσα το λόγο στον κύριο Υπουργό ακριβώς για να σας ενημερώσει για την τροποποίηση στο άρθρο 18, μιας και προχωρούμε στη συζήτηση.
Ορίστε, κύριε Κουράκη, έχετε το λόγο.
ΝΙΚΟΛΑΟΣ ΓΚΕΛΕΣΤΑΘΗΣ: Μα, προηγουμένως ζήτησε το λόγο η κ. Γιαννάκου. ΠΡΟΕΔΡΕΥΩΝ (Κωνσταντίνος Γείτονας): Ορίστε, κύριε Κουράκη, έχετε το
λόγο.
ΙΩΑΝΝΗΣ ΚΟΥΡΑΚΗΣ: Κύριε Πρόεδρε, ιδιαίτερο ενδιαφέρον πρέπει να πω ότι παρουσιάζει και η δεύτερη ενότητα των άρθρων, διότι μια σειρά από ζητήματα που αφορούν όχι μόνο τους εργαζόμενους αλλά και άλλες κοινωνικές ομάδες, επιλύνονται.
Προχωρώ με το άρθρο 17 που αναφέρεται στην υποβολή καταστάσεων
προσωπικού και προγραμμάτων ωρών εργασίας. Με το άρθρο αυτό διαφοροποιείται η διαδικασία για την υποβολή καταστάσεων προσωπικού και προγραμμάτων ωρών εργασίας, ώστε να γίνει πιο αποτελεσματική. 'Ετσι προβλέπεται η υποβολή αυτών των καταστάσεων μια φορά το χρόνο από 15 Σεπτεμβρίου έως 15 Νοεμβρίου, γιατί μέχρι εκείνη την περίοδο έχουν συνομολογηθεί και έχουν υπογραφεί όλες σχεδόν οι συλλογικές συμβάσεις εργασίας.
Επίσης με το άρθρο αυτό εισάγεται μια νέα καινοτομία ότι τώρα πλέον ο εργοδότης θα έχει την ευθύνη για την ορθή αναγραφή των καταβαλλόμενων αποδοχών, ενώ συνυπευθυνότητα σ' αυτό θα έχει και ο υπάλληλος ή ο λογιστής, δεσμεύεται δε για τη σωστή εφαρμογή των συμβάσεων εργασίας, αλλά
και των όποιων δικαστικών αποφάσεων. Επιπλέον ζητούνται και κάποια στοιχεία, που θα επιβοηθήσουν στον έλεγχο που θα γίνεται και από τις επιθεωρήσεις εργασίας, αλλά και από άλλους φορείς. Ακόμη λαμβάνεται και ειδική μέριμνα για το πότε πρέπει να κατατίθενται οι καταστάσεις επιχειρήσεων εποχικού χαρακτήρα.
Θα πρέπει επίσης να τονίσουμε ότι ο έλεγχος του πίνακα προσωπικού γίνεται σε κάθε στάδιο από την κατάθεση μέχρι και τη διενέργεια ελέγχου από τις επιθεωρήσεις εργασίας στους χώρους δουλειάς.
Επίσης στο άρθρο αυτό υπάρχει ρύθμιση, όπου διευκρινίζεται ευθέως το δικαίωμα των υπηρεσιών του ΙΚΑ για πρόσβαση στο αρχείο καταστάσεων.

Το άρθρο 18 αναφέρεται στην ίδρυση Β' κύκλου σπουδών του ΟΑΕΔ των
ΤΕΕ, ώστε να μην αποκόπτονται οι εκπαιδευόμενοι από την αγορά εργασίας,

που θα τους οδηγήσει σε πρόωρη έξοδο από το σχολικό σύστημα. Το άρθρο 19 αναφέρεται στην ασφάλιση κατά ατυχήματος των
συμμετεχόντων σε προγράμματα συνεχιζόμενης επαγγελματικής κατάρτισης του ΟΑΕΔ. Οι συμμετέχοντες σε αυτά τα προγράμματα για απόκτηση εργασιακής εμπειρίας, τώρα υπάγονται στην ασφάλιση του ΙΚΑ, εκτός από την ιατροφαρμακευτική περίθαλψη και έναντι εργατικού ατυχήματος.

Με το άρθρο 20, που αναφέρεται στη συγχώνευση νομικών προσώπων,
προτείνεται η ενοποίηση του Εθνικού Παρατηρητηρίου Απασχόλησης και του Εθνικού Ινστιτούτου Εργασίας σε ενιαία δομή κάτω από τον ΟΑΕΔ. Αυτό ουσιαστικά είναι ένα καινούριο όργανο, που έρχεται να καλύψει με έναν ολοκληρωμένο τρόπο τις σημερινές δραστηριότητες και του Εθνικού Παρατηρητηρίου Απασχόλησης, αλλά και του Εθνικού Ινστιτούτου Εργασίας και θα προσφέρει μια πληρέστερη στήριξη στον ΟΑΕΔ. Και πρέπει να τονίσω ότι για τη συγκεκριμένη ενέργεια υπάρχει και η σύμφωνη γνώμη των κοινωνικών εταίρων, οι οποίοι θα συμμετέχουν και στο συμβούλιο του νέου φορέα.
Με το άρθρο 21 προβλέπεται ο επανακαθορισμός των αποδοχών του
Διοικητή του ΟΑΕΔ, αλλά και των Προέδρων και Αντιπροέδρων και του ΟΕΚ και του Οργανισμού Εργατικής Εστίας. Επίσης, στο άρθρο 21 παρατείνονται για έξι μήνες από τη δημοσίευση του νόμου αυτού οι προθεσμίες σχετικά με τις εξοφλήσεις οφειλών δικαιούχων του Οργανισμού Εργατικής Κατοικίας, στους οποίους χορηγήθηκε δάνειο είτε επισκευής είτε αποπεράτωσης ή τους παραχωρήθηκε κατοικία. Ανάλογες ρυθμίσεις γίνονται και για τους δικαιούχους σεισμόπληκτους ή πυρόπληκτους.
Σημαντική επίσης είναι και η ρύθμιση που αφορά τους μακροχρόνια άνεργους, οι οποίοι έχουν τις προϋποθέσεις για την επιδότηση ενοικίου κι έτσι εξασφαλίζεται η συμμετοχή τους στο πρόγραμμα αυτό. Επίσης, στο ίδιο άρθρο αναπροσανατολίζονται, θα έλεγα, οι πόροι του Οργανισμού Εργατικής Εστίας κι έτσι δίνεται ουσιαστική βαρύτητα στην ίδρυση και λειτουργία των βρεφονηπιακών σταθμών. Πρέπει να τονίσουμε ότι σχεδόν υπάρχει η σύμφωνη γνώμη και των κοινωνικών εταίρων, γι'αυτήν την εξέλιξη.
Το άρθρο 22 αναφέρεται στην έκδοση τίτλων προεσόδων από το 'Ιδρυμα Κοινωνικών Ασφαλίσεων. Με το άρθρο αυτό παρέχεται η δυνατότητα στο ΙΚΑ να τιτλοποιεί απαιτήσεις του, έναντι του δημοσίου, από καθυστερούμενες εισφορές κοινωνικής ασφάλισης και κάθε άλλη αιτία. Αυτά φυσικά γίνονται με όλες τις νόμιμες διαδικασίες.
Το άρθρο 23 αναφέρεται στη ρύθμιση καθυστερημένων ασφαλιστικών
εισφορών του ΟΓΑ κι έτσι δίνεται η δυνατότητα καταβολής καθυστερούμενων ασφαλιστικών εισφορών του Κλάδου Πρόσθετης Ασφάλισης...
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, είναι το άρθρο 22 με τη νέα αρίθμηση. Aναφέρεται στον ΟΓΑ. Σας το λέω επειδή άκουσα ότι είπατε τον αριθμό 23. Παρακολουθώ από εδώ την ομιλία σας. Ακριβώς γι'αυτό κοιτάξτε το κείμενο με τη νέα αρίθμηση. Είναι το κείμενο όπως διαφορφώθηκε στη Διαρκή Επιτροπή.
ΙΩΑΝΝΗΣ ΚΟΥΡΑΚΗΣ: Στο άρθρο 22, λοιπόν, δίνεται η δυνατότητα
καταβολής καθυστερούμενων ασφαλιστικών εισφορών του Κλάδου Πρόσθετης Ασφάλισης του ΟΓΑ. Η εξόφληση των εισφορών αυτών μπορεί να γίνει είτε εφάπαξ με έκπτωση 10% είτε σε δόσεις.
Επίσης στο ίδιο άρθρο γίνεται η ρύθμιση της διαδοχικής ασφάλισης από τον ΟΓΑ. Με τη ρύθμιση αυτή ο χρόνος ασφάλισης που διανύθηκε σε φορείς κύριας ασφάλισης μισθωτών υπολογίζεται από τον ΟΓΑ, ως διανυθείς χρόνος στην τρίτη ασφαλιστική κατηγορία του κλάδου κύριας ασφάλισης αγροτών. Επίσης, στους φορείς αυτοαπασχολουμένων υπολογίζεται από τον ΟΓΑ ως διανυθείς στην πρώτη ασφαλιστική κατηγορία του κλάδου κύριας ασφάλισης αγροτών.
Ερχόμαστε στο άρθρο 23: Με το άρθρο αυτό καταργείται το τελευταίο
εδάφιο του άρθρου 85 του ν. 2084/1992 που ορίζει τα της υποβολής για έγκριση από το Υπουργείο Εργασίας και Κοινωνικών Ασφαλίσεων των ισολογισμών, απολογισμών των ασφαλιστικών οργανισμών, που είναι υπό την εποπτεία του Υπουργείου.
Με τα άρθρα 24 και 25 γίνεται η ρύθμιση των χρεών για τις επιχειρήσεις σεισμόπληκτων περιοχών όπως και για τις επιχειρήσεις που καταστράφηκαν από την πυρκαγιά στη Σάμο. Με τη διάταξη αυτή υλοποιούνται οι κυβερνητικές δεσμεύσεις για τη ρύθμιση των χρεών των επιχειρήσεων αυτών.
Το άρθρο 26 αναφέρεται στη χορήγηση νοσηλίου-τροφείου. Προβλέπεται η συνέχιση της καταβολής του νοσηλίου-τροφείου από τους ασφαλιστικούς

οργανισμούς σε τέκνα ασφαλισμένων, που είναι άτομα με ειδικές ανάγκες και μετά το θάνατο των γονέων.
Με το άρθρο 27 προβλέπεται η εισφορά για τη λήψη διαφοράς εφάπαξ βοηθήματος. Με το άρθρο αυτό ρυθμίζονται θέματα, που αφορούν τη λήψη εφάπαξ βοηθήματος από τους τακτικούς υγειονομικούς υπαλλήλους του Ε.Ο.Φ. κατά την αποχώρησή τους από την υπηρεσία.
Με το άρθρο 28 παρατείνεται η προθεσμία του άρθρου 47 του ν.2084/1992
για την αναγνώριση πλασματικού χρόνου προϋπηρεσίας.
Με το άρθρο 29 ρυθμίζονται θέματα εφαρμογής διαδοχικής ασφάλισης.
Με το άρθρο 30 γίνονται επιμέρους τροποποιήσεις στο άρθρο 38 του
ν.2676/1999 για τον εκσυγχρονισμό και τη λειτουργία της Γενικής Γραμματείας Κοινωνικών Ασφαλίσεων.
Τέλος με το άρθρο 31 καταργείται κάθε γενική και ειδική διάταξη, που είναι αντίθετη με το παρόν νομοσχέδιο για τα θέματα, που ρυθμίζονται διαφορετικά.
Το ακροτελεύτιο άρθρο είναι άρθρο όπου ρυθμίζεται ο χρόνος έναρξης
της ισχύος του νόμου αυτού.
Με αυτές τις σκέψεις εισηγούμαι και την ψήφιση αυτής της ενότητας των
άρθρων.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,

ζητώ την έγκριση του Σώματος να προηγηθεί ο κ. Σιούφας και των υπολοίπων εισηγητών, αλλά και του εισηγητού της Νέας Δημοκρατίας, γιατί έχει μία ειδική υποχρέωση. Συμφωνεί το Σώμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Το Σώμα συνεφώνησε.
Ορίστε, κύριε Σιούφα, έχετε το λόγο.
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, για το θέμα που δημιουργήθηκε σχετικά με τις καινούριες τροπολογίες, που έφερε η Κυβέρνηση, θα μου επιτρέψετε να σας θυμίσω ότι η συμφωνία στη Διάσκεψη των Προέδρων ήταν ότι για τις καινούριες τροπολογίες, που θα έρχονταν μετά τη συζήτηση και τον καθορισμό των τεσσάρων ημερών, θα υπάρξει και πέμπτη ημέρα.

Αυτό άλλωστε επιβάλλεται και για έναν πρόσθετο λόγο. 'Οτι η τροπολογία που αφορά το χρηματιστήριο είναι ένα ολόκληρο νομοσχέδιο -αποτελείται από δεκαέξι σελίδες- και δεν είναι δυνατόν, μετά τη συζήτηση δεκαπέντε άρθρων, δύο τροπολογιών του Υπουργείου που εισηγείται το νομοσχέδιο και άλλων τριών,που ήλθαν σήμερα, να συζητηθούν σαν να βρισκόμαστε σε κατάσταση πολεμικής ετοιμότητας.
'Εχω την αίσθηση, λοιπόν, ότι θα μεταφερθεί η συζήτηση γι'αυτές τις
τροπολογίες στην αυριανή συνεδρίαση.
Και να έλθω, κύριε Πρόεδρε, στο νομοσχέδιο το οποίο συζητούμε.
Θα ξεκινήσω, κύριε Υπουργέ, από την παρατήρηση την οποία σας έκανα
στην προηγούμενη συζήτηση, να αφαιρέσετε το άρθρο με το οποίο καταργείτε την υποχρέωση των ταμείων να καταρτίζουν ισολογισμούς και απολογισμούς. 
'Ακουγα πριν από λίγο ερχόμενος στην Αίθουσα, ύστερα και από την
απόφαση στη Διάσκεψη Κορυφής ότι είναι υποχρεωμένες οι χώρες-μέλη της Ευρωπαϊκής 'Ενωσης να συντάξουν εκθέσεις για την κατάσταση της κοινωνικής ασφάλισης σε ολόκληρη την Ευρωπαϊκή 'Ενωση, να έρχεσθε εσείς και για την υπ'αριθμό μία εκσυγχρονιστική και εξυγιαντική διάταξη, που έχει η ασφαλιστική νομοθεσία να πείτε στις διοικήσεις των ταμείων, κάντε ό,τι προαιρείσθε.
Πώς θα καταρτίσετε εκθέσεις, χωρίς να έχετε ισολογισμούς και απολογισμούς; Σε τι είδους συμπεράσματα θα καταλήξετε χωρίς να έχετε το βασικό οικονομικό εργαλείο, που έχει υποχρέωση καθένας, ο οποίος χειρίζεται οικονομικά θέματα; Απορώ γιατί τη φέρατε αυτήν τη διάταξη εδώ! Θα σας κουβαλάει σε όλη σας τη ζωή μαζί. Και απευθύνομαι και στον αγαπητό 
κ. Φαρμάκη, που έχει την ειδικότερη ευθύνη για τις κοινωνικές ασφαλίσεις. Αυτήν τη διάταξη αφαιρέστε την. Θα είναι και για το καλό της κοινωνικής ασφάλισης και για εσάς τους ίδιους.
'Ερχομαι τώρα, κύριε Πρόεδρε, να θέσω δύο θέματα, που σχετίζονται

μετά τη συζήτηση επερώτησης, που έκανε η Νέα Δημοκρατία με συναδέλφους του τομέα κοινωνικών ασφαλίσεων και εργασίας, με ό,τι αφορά την κατάσταση του Ι.Κ.Α. Καταθέσαμε μία επερώτηση. Συζητήθηκε στις 4 του μηνός. Και εγώ ο ίδιος εδώ σας απεκάλυψα προχθές την κατάσταση, στην οποία βρίσκεται το Ι.Κ.Α. αναφέροντας ότι δεν έχετε αποδώσει μέχρι σήμερα τριακόσια ογδόντα
δύο δισεκατομμύρια (382.000.000.000) δραχμές από την τριμερή χρηματοδότηση, ότι ήδη το Ι.Κ.Α. έχει πάρει από το λογαριασμό του ΤΕΑΜ εξακόσια δισεκατομμύρια (600.000.000.000), χρωστάει το ΤΕΑΜ στον ΟΑΕΔ και στον ΟΑΕΚ άλλα τετρακόσια δισεκατομμύρια (400.000.000.000) και φέτος εμφανίζετε στον προϋπολογισμό του Ι.Κ.Α. για το 2001 ένα έλλειμμα της τάξης των διακοσίων ογδόντα δισεκατομμυρίων (280.000.000.000) δραχμών. 
Αυτές είναι οι πραγματικές "μαύρες τρύπες" του ΙΚΑ. Ανακοινώσατε δύο
μέρες μετά τη συζήτηση εδώ ότι έγινε μια συνεννόηση των οικονομικών Υπουργών με εσάς, με το διοικητή του ΙΚΑ, να ρυθμίσετε αυτές τις υποχρεώσεις της πολιτείας με ένα δεκαπενταετές ομολογιακό δάνειο με 2% επιτόκιο. Η λύση αυτή δεν είναι καθόλου καλή, κύριε Υπουργέ. Θα έπρεπε να επιμείνετε και να την επανεξετάσετε και για το θέμα του επιτοκίου και τα ποσά, τα οποία δίνει πλέον η πολιτεία, το κράτος, το Υπουργείο Οικονομικών στο ΙΚΑ και από την άσκηση κοινωνικής πολιτικής, μέσω των ρυθμίσεων που έρχονται εδώ, αλλά και για πραγματικές οφειλές τις οποίες έχει προς το ΙΚΑ.
Το βάζετε για δεκαπέντε χρόνια. Είναι τρομακτικά μεγάλο διάστημα. 
'Οταν εσείς οι ίδιοι δίνετε τέσσερα χρόνια για να ρυθμίσουν τις υποχρεώσεις τους προς το ΙΚΑ, στην πολιτεία δίνετε τέσσερις φορές περισσότερο χρόνο. Αυτή είναι μια από τις μεγάλες αδυναμίες, που έχει το ΙΚΑ και γενικότερα η κοινωνική ασφάλιση.
Για εσάς υπάρχει και μια άλλη υποχρέωση. Δεν έχει μόνο προς το ΙΚΑ υποχρεώσεις η πολιτεία από την τριμερή χρηματοδότηση, έχει και προς τον Οργανισμό Ασφάλισης Αυτοαπασχολουμένων, δηλαδή στο τέως ΤΕΒΕ ΤΑΕ και ΤΣΑ, που ανέρχονται σε ενενήντα δισεκατομμύρια (90.000.000.000) και πραγματικά λείπουν από τον οργανισμό αυτά τα χρήματα, τα οποία έπρεπε ετησίως με την υποχρέωση την οποία έχει η πολιτεία, να καταβάλλονται. Αυτά πρέπει να τα ρυθμίσετε αν δεν τα δώσετε, διότι κάποια στιγμή δεν θα έχουν τη δυνατότητα να καταβάλλονται συντάξεις και λοιπές παροχές και θα αναγκάζεσθε να τρέχετε στις τράπεζες ξανά κάνοντας δάνεια για να ρυθμίσετε υποχρεώσεις.
Αυτές τις επισημάνσεις ήθελα να κάνω, κύριε Πρόεδρε. Επιμένουμε στο αρχικό θέμα το οποίο σας έθεσα, για να μη δημιουργηθεί, ελπίζω και από την πλευρά όλων των πτερύγων αρρυθμία και αναστάτωση για τον τρόπο με τον οποίο γίνονται οι συζητήσεις.
Δεν είμαστε εν πολέμω για να έρχονται οι πραγματικά νυκτερινές τροπολογίες για μεγάλα θέματα, όπως του χρηματιστηρίου, για να συζητηθεί τη δωδεκάτη νυκτερινή. Είναι και αύριο ημέρα για να συζητηθούν, όπως άλλωστε έχουμε συμφωνήσει και στη Διάσκεψη των Προέδρων. Δεν νομίζω ότι από αυτήν τη συμφωνία μπορεί να αποστεί κανείς, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): 'Εχω την τιμή να ανακοινώσω στο Σώμα ότι ο Βουλευτής 'Αρτης, κ. Καραμπίνας Κωνσταντίνος, ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε τη ζητηθείσα
άδεια.
Ο εισηγητής της Νέας Δημοκρατίας, κ. Παναγιωτόπουλος, έχει το λόγο.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Ευχαριστώ, κύριε Πρόεδρε.
Από την τελευταία συνεδρίαση του Σώματος, στην οποία ασχολήθηκε η Ολομέλεια της Βουλής με το υπό συζήτηση νομοσχέδιο, μέχρι σήμερα που είναι η καταληκτική συνεδρίαση, ελπίζουμε να ληφθούν σοβαρά υπόψη τα καταγγελθέντα για τα θέματα του Κανονισμού τόσο από τον πρώην Πρωθυπουργό, κ. Μητσοτάκη όσο και από τους Κοινοβουλευτικούς Εκπροσώπους, την κ. Γιαννάκου, αλλά και το Γενικό Γραμματέα της Κοινοβουλευτικής Ομάδας, κ. Σιούφα και να έχουμε μία ακόμη συνεδρίαση για τις τροπολογίες. 
Θέλω να πω ότι σύμφωνα με τα όσα έχουν προβλεφθεί και έχουν
προγραμματισθεί μέχρι τώρα αυτή είναι η καταληκτική συνεδρίαση. Από την τρίτη συνεδρίαση, που προηγήθηκε την Πέμπτη μέχρι σήμερα συνέβη ένα γεγονός. Αρκετές δεκάδες συνάδελφοι του ΠΑ.ΣΟ.Κ. με πρώτο υπογράφοντα το Βουλευτή Επικρατείας κ. Θεόδωρο Τσουκάτο κατέθεσαν ένα σχέδιο νόμου, που αφορά θέματα αντιμετώπισης της φτώχειας, του κοινωνικού αποκλεισμού και κυρίως ζητάει να καθορισθεί ένα ελάχιστο ύψος εγγυημένου εισοδήματος για τους 'Ελληνες και τις Ελληνίδες.
ΠΡΟΕΔΡΕΥΩΝ (Κωνσταντίνος Γείτονας): Eπί των άρθρων του νομοσχεδίου,
παρακαλώ.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Αμέσως, κύριε Πρόεδρε.
Εγώ θα πω απλώς ότι λυπούμεθα γιατί τέτοιου είδους πρωτοβουλίες τις οποίες εμείς χαιρετίζουμε, ερμηνεύθηκαν ως διαδικασίες εσωκομματικού πολέμου μέσα στο ΠΑ.ΣΟ.Κ. και θα υπενθυμίσω ότι η Νέα Δημοκρατία και σ'αυτό είχε προλάβει τους συναδέλφους του ΠΑ.ΣΟ.Κ. όταν κατέθεσε αυτήν την πρόταση νόμου τον Ιούνιο του 1998 την οποία υπογράφουν σχεδόν δέκα Βουλευτές της Νέας Δημοκρατίας, που τότε έφερε τίτλο "Περί κοινωνικής προστασίας των οικονομικά αδυνάτων". Πρότεινε περίπου τα ίδια πράγματα η Νέα Δημοκρατία και απορρίφθηκε αυτή η πρόταση μετ'επαίνων με τις ψήφους του ΠΑ.ΣΟ.Κ. αμέσως ένα χρόνο μετά, το καλοκαίρι του 1999.
Αυτό για την ιστορία του πράγματος.
Καταθέτω και πάλι τη σχετική πρόταση -άλλωστε υπάρχει- για τα
Πρακτικά.
(Στο σημείο αυτό ο Βουλευτής κ. Παναγιωτόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Να προχωρήσουμε στα επόμενα άρθρα.
Το άρθρο 17 -δεν θα "χαλάσω" πολύ χρόνο γι' αυτό- αποτελεί παρακολούθημα των υπολοίπων διατάξεων. Δεν νομίζω ότι χρειάζεται να εξηγήσουμε περισσότερο γιατί θα το καταψηφίσουμε.
Περνάω στο άρθρο 18.
Κύριε Πρόεδρε, κυρίες και κύριοι συνάδελφοι, το άρθρο 18 επιχειρεί να καθιερώσει δεύτερο κύκλο σπουδών στα Τεχνικά Επαγγελματικά Εκπαιδευτήρια του Ο.Α.Ε.Δ. Θέλω εδώ να σημειώσω ότι δεν θα βρείτε έναν άνθρωπο καλόπιστο να παραδεχτεί ότι τα Τ.Ε.Ε, όχι ως ιδέα, αλλά με τον τρόπο που εφαρμόστηκαν και εφαρμόζονται ως θεσμός σήμερα στην Ελλάδα, έχουν αποδώσει. Δεν θα βρείτε ούτε έναν! Πόσο μάλλον τα δυστυχή εκείνα παιδιά τα οποία ακολούθησαν και ακολουθούν αυτήν τη διαδικασία και βλέπουν ότι οδηγούνται σε αδιέξοδα.
Εξυπακούεται ότι το άρθρο 18 το καταψηφίζουμε. Η καθιέρωση και του Β' Κύκλου Σπουδών θα αποτελέσει, δυστυχώς, στην πράξη, ανεξάρτητα από τις όποιες καλές προθέσεις, διακωμώδηση της ανάγκης -εμείς αποδεχόμαστε την ανάγκη- για να συνδεθεί η αγορά εργασίας με την κατάρτιση.
Κύριε Υπουργέ, πρέπει να πούμε ότι είναι μια ανάγκη στην οποία ο 
σημερινός Ο.Α.Ε.Δ, με τις δραστηριότητές του, δεν μπορεί να ανταποκριθεί. Δεν το λέμε μόνο εμείς. Το επαναλαμβάνουν και αρκετοί συνάδελφοι από το χώρο της Συμπολίτευσης.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων):
Αυτό για το οποίο μιλάτε είναι το άρθρο 17.
ΠΡΟΕΔΡΕΥΩΝ (Κωνσταντίνος Γείτονας): Κύριε Παναγιωτόπουλε, μου επιτρέπετε;
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Ναι, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Επειδή και ο εισηγητής του
ΠΑ.ΣΟ.Κ και εσείς αναφέρεστε σε αριθμούς άρθρων -παρακολουθώ τη συζήτηση και πιστεύω ότι δεν κάνω εγώ το λάθος- νομίζω ότι αναφέρεστε στην

αρίθμηση των άρθρων όπως ήταν στο αρχικό κείμενο του νομοσχεδίου.
Η συζήτηση εδώ στην Ολομέλεια γίνεται με το κείμενο και την αρίθμηση των άρθρων, όπως διαμορφώθηκαν από την έκθεση της Διαρκούς Επιτροπής.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Από την εισηγητική έκθεση.

ΠΡΟΕΔΡΕΥΩΝ (Κωνσταντίνος Γείτονας): 'Οχι, θα αναφέρεστε στα άρθρα με βάση το κείμενο και την αρίθμηση της έκθεσης της Διαρκούς
Επιτροπής. Αυτό είπα προηγουμένως και στον κ. Κουράκη και ίσως δεν έγινε κατανοητό.
Υπάρχει διαφορετική αρίθμηση στο κείμενο. Το λέω ακριβώς για να μην δημιουργηθεί σύγχυση.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Θα το λύσουμε. Θα αναφέρομαι στην
επιγραφή των άρθρων. 'Εχουμε και έξι τροπολογίες, οι οποίες ήρθαν. Οι δύο ήταν γνωστές, οι τέσσερις ήρθαν την τελευταία στιγμή.
ΠΡΟΕΔΡΕΥΩΝ (Κωνσταντίνος Γείτονας): Δεν έχουν σχέση οι τροπολογίες
μ' αυτό.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Εν πάση περιπτώσει, το άρθρο στο οποίο αναφέρθηκα είναι εκείνο με τίτλο: "Υποβολή καταστάσεων προσωπικού και προγραμμάτων ωρών εργασίας". Είπα ότι αποτελεί παρακολούθημα άλλων διατάξεων. Δεν το ψηφίζουμε. Δεν νομίζω ότι πρέπει να ασχοληθούμε
περισσότερο με το άρθρο.
'Ερχομαι στο παλαιό άρθρο 18 με τίτλο: "'Ιδρυση Τ.Ε.Ε Β' Κύκλου
Σπουδών του Ο.Α.Ε.Δ".
Κύριε Πρόεδρε, εξηγήσαμε γιατί δεν θα το ψηφίσουμε. Στην πράξη δεν έχει αποδώσει ο σχετικός θεσμός. Αποτελεί διακωμώδηση των όποιων καλών προθέσεων του όποιου νομοθετήσαντος. Παίζουμε με το μέλλον των παιδιών. Εμείς δεν θα συνεργήσουμε αυτό να γίνεται και σε ένα δεύτερο κύκλο. Το σύστημα πρέπει να το ξαναδούμε από την αρχή. Πρέπει να ξαναστηθεί από την αρχή και όσον αφορά την αναποτελεσματικότητα τέτοιων διαδικασιών που δρομολογεί ο Ο.Α.Ε.Δ, δεν την ομολογούμε μόνο εμείς. Την ομολογούν και οι αρμόδιοι. Την ομολογούν και οι ενδιαφερόμενοι. Την ομολογούν και Βουλευτές του ΠΑ.ΣΟ.Κ.
Περνάω στο επόμενο άρθρο με τίτλο: "Ασφάλιση κατά ατυχήματος των συμμετεχόντων σε προγράμματα συνεχιζόμενης επαγγελματικής κατάρτισης του Ο.Α.Ε.Δ".
Κύριε Πρόεδρε, εξυπακούεται ότι συμφωνούμε. Προσθέτουμε ότι εμείς θα θέλαμε οι εργαζόμενοι των προγραμμάτων αυτών να παίρνουν ένσημα και για συνταξιοδότηση.
Κατά συνέπεια, το συγκεκριμένο άρθρο με τίτλο: "Ασφάλιση κατά
ατυχήματος των συμμετεχόντων σε προγράμματα συνεχιζόμενης επαγγελματικής κατάρτισης του Ο.Α.Ε.Δ", η Νέα Δημοκρατία το ψηφίζει.
Πάμε στο επόμενο άρθρο με το οποίο καταργείται το Εθνικό Ινστιτούτο
Εργασίας και συγχωνεύεται με το Εθνικό Παρατηρητήριο Απασχόλησης.

Κύριε Πρόεδρε, διαφωνούμε με τη ρύθμιση του άρθρου. Δεν θα το
ψηφίσουμε, γιατί είναι γνωστό ότι το Εθνικό Ινστιτούτο Εργασίας προέκυψε από υπερκομματική συμφωνία κράτους και κοινωνικών εταίρων το 1993. Είχε ανεξαρτησία από το κράτος. Παρήγαγε ένα έργο με προβλήματα. Εμείς πιστεύουμε ότι δεν πρέπει να καταργηθεί και καταψηφίζουμε το άρθρο.

Πάμε στο άρθρο 21. Καταθέσατε ένα άρθρο, το οποίο είναι μακροσκελές, για να προχωρήσετε σε μια νομοθετική παρέμβαση του Υπουργού Εργασίας στα εποπτευόμενα νομικά πρόσωπα, η οποία αφορά στη μισθολογική τακτοποίηση Προέδρων και Αντιπροέδρων.
'Οχι, κύριε Υπουργέ. Σε ένα τέτοιο νομοσχέδιο δεν νομίζουμε ότι η
φροντίδα σας και η πρωτοβουλία σας πρέπει να έχει τέτοιες κατευθύνσεις. Ο τόπος πονάει, η ανεργία καλπάζει, το νομοσχέδιο αντί να προωθήσει την απασχόληση συγκαλύπτει την ανεργία και επιτείνει το πρόβλημα, εκθέτει τον πολιτικό κόσμο ότι δεν μπορεί να αντιμετωπίσει το υπ' αριθμόν ένα πρόβλημα της ελληνικής κοινωνίας, όπως δείχνουν όλες οι έρευνες της κοινής γνώμης. Δεν θα το ψηφίσουμε.
'Ομως στο συγκεκριμένο άρθρο, το οποίο ρυθμίζει τις αποδοχές του διοικητή κλπ. υπάρχουν και κάποιες άλλες παράγραφοι μεταξύ των οποίων πρέπει να αναφέρουμε εκείνη την παράγραφο με την οποία καταργείτε διατάξεις οι οποίες αφορούν στη χορήγηση δώρου σύστασης οικογένειας και χρηματικά βραβεία σε σπουδαστές και φοιτητές. Λέτε ότι αυτές οι παροχές είχαν συμβολικό χαρακτήρα. Συμβολικό αλλά ουσιαστικό ηθικό χαρακτήρα. Τις καταργείτε όμως βάζοντας την καραμέλα ότι αυτά τα χρήματα που θα εξοικονομηθούν θα μπορέσουν να αξιοποιηθούν περισσότερο για την επέκταση και τη λειτουργία νέων βρεφονηπιακών σταθμών.
Ακούστε, κύριε Υπουργέ! Η φροντίδα του κράτους και της πολιτείας για την εργαζόμενη μητέρα, για την εργαζόμενη ελληνική οικογένεια δεν
μπορεί να γίνεται κατ' αυτόν τον τρόπο, παρεμπιπτόντως με την κατάργηση των μεν για να εξοικονομηθούν χρήματα για τα δε. Είναι απαράδεκτο. Πρέπει να υπάρξει μια ουσιαστική πολιτική, η οποία θα προστατεύει την εργαζόμενη μητέρα, θα δίνει διέξοδο στα προβλήματά της και θα συμβάλει άμεσα στην αντιμετώπιση του δημογραφικού προβλήματος. Πώς να κάνουν οι εργαζόμενες μητέρες παιδιά, όταν η πολιτεία δεν μπορεί στοιχειωδώς να τους δώσει ένα μίνιμουμ κοινωνικών παροχών;
'Ερχομαι στο παλιό άρθρο 22, "έκδοση τίτλων προεσόδων από το ΙΚΑ". Δεν δίνει λύσεις στα προβλήματα που αντιμετωπίζει το ΙΚΑ, αυτός ο γιγαντιαίος οργανισμός των πέντε εκατομμυρίων εξακοσίων χιλιάδων ασφαλισμένων με ετήσιο προϋπολογισμό 1.650.000.000.000. Κάναμε την επερώτηση και την ανέφερε ο κ. Σιούφας πριν από λίγο. 'Οταν ήρθατε ενώπιόν μας δεν μπορέσατε να δώσετε απαντήσεις στις καταγγελίες που κάναμε για τον τρόπο με τον οποίο οδηγήσατε το ΙΚΑ στη σημερινή κατάσταση.
Με το παλιό άρθρο 23, το άρθρο το οποίο ρυθμίζει καθυστερούμενες
ασφαλιστικές εισφορές του ΟΓΑ η Νέα Δημοκρατία θα συμφωνήσει. Τέτοιες ρυθμίσεις θα έπρεπε να έρθουν σε ένα πιο ολοκληρωμένο νομοθέτημα. Εμείς θα το ψηφίσουμε.
Αυτό που είναι απαράδεκτο και ενδεικτικό των προθέσεων της Κυβέρνησης είναι το άρθρο 24. Αναφέρθηκε σ' αυτό πριν ο κ. Σιούφας. Την ώρα που όλοι στην Ευρώπη αποδέχονται ότι εξευρωπαϊσμός και εκσυγχρονισμός σημαίνει διαδικασίες ελέγχου δεν μπορεί ο κάτοχος ενός περιπτέρου, όταν κάτι δεν πάει καλά στη διαχείριση να υφίσταται τις συνέπειες και οι διοικητές των ασφαλιστικών οργανισμών να μην υφίστανται τις συνέπειες που ο ίδιος ο νόμος ορίζει, όταν δεν μπορούν να καταρτίσουν εγκαίρως ισολογισμό και απολογισμό. Εσείς τους απαλλάσσετε. Εμείς διαφωνούμε και καταγγέλλουμε τέτοιου είδους νοοτροπίες που σας οδηγούν στην κατάρτιση τέτοιου είδους ρυθμίσεων.
Στο επόμενο άρθρο, έστω και καθυστερημένα,
προσπαθείτε να ρυθμίσετε τα

χρέη που δημιουργήθηκαν στις περιοχές οι οποίες επλήγησαν από το σεισμό. Αυτό θα έπρεπε να έχει γίνει νωρίτερα. Ακούμε μια ψευδή ρητορική και ένα βερμπαλισμό περί της πολιτικής σας απέναντι στους σεισμόπληκτους συμπολίτες μας. Προέρχομαι από την Β' Περιφέρεια Αθηνών, η οποία έχει χαίνουσες πληγές στο σώμα της. Οι πολίτες, ανεξάρτητα από το τι ψηφίζουν, δεν έχουν δει τα αποτελέσματα της πολιτικής σας να ανταποκρίνονται στις ανοικτές πληγές που άφησε ο σεισμός του Σεπτεμβρίου του 1999.
Εμείς, ακόμα και τώρα "στο και πέντε" που φέρνετε το συγκεκριμένο άρθρο θα το ψηφίσουμε. Ομοίως θα ψηφίσουμε και το επόμενο άρθρο, που αναφέρεται στους πυρόπληκτους συμπολίτες μας της Σάμου.
Επίσης, κύριε Πρόεδρε, είναι αυτονόητο ότι θα ψηφίσουμε τη ρύθμιση
για τη χορήγηση νοσηλίου - τροφείου, το παλιό άρθρο 27. Βεβαίως θα ψηφίσουμε και τη ρύθμιση για την εισφορά για τη λήψη διαφοράς εφάπαξ βοηθήματος, που αφορά τακτικούς υγειονομικούς υπαλλήλους του ΕΟΦ, ασφαλισμένους στο ΤΣΑΥ, που ασφαλίζονται και το καθεστώς του ν. 103/75. 
Επίσης, θα ψηφίσουμε το επόμενο άρθρο "παράταση προθεσμίας για
αναγνώριση χρόνου εργασίας", το παλιό άρθρο 29. Δυστυχώς, δεν επαρκεί ο χρόνος για να πούμε περισσότερα. Θα ψηφίσουμε το άρθρο για τη διαδοχική ασφάλιση στον Ο.Γ.Α. που το συζητήσαμε και στην επιτροπή με τον κ. Φαρμάκη. Επίσης θα ψηφίσουμε το παλιό άρθρο 31, το οποίο επιφέρει τροποποιήσεις στο άρθρο 38 του ν. 2676/99.
Κύριε Πρόεδρε, εμείς πιστεύουμε -το επαναλαμβάνω για μια ακόμη φορά
ως εισηγητής της Αξιωματικής Αντιπολίτευσης- στο ενδιαφέρον και την κοινωνική ευαισθησία του υπ' αριθμόν ένα προβλήματος της ελληνικής κοινωνίας, που έρχεται και διαρρηγνύει τον κοινωνικό ιστό, που ανατροφοδοτεί εγκληματικές συμπεριφορές, που αποτελεί τη χειρότερη μορφή κοινωνικής αδικίας, όπως είναι η ανεργία. Οι άνεργοι δεν ακούγονται, δεν εκπροσωπούνται, δεν έχουν συνδικάτα, δεν έχουν συντεχνίες, δεν έχουν συλλόγους. Η ευκαιρία αυτή δόθηκε στη Βουλή των Ελλήνων και δεν θα έπρεπε να κλείσουμε αυτήν τη συζήτηση χωρίς να έχουμε στα χέρια μας ένα νομοθέτημα, που μπορεί να ανταποκριθεί στις μεγάλες ανάγκες της ελληνικής κοινωνίας για τα θέματα ανεργίας και απασχόλησης.
Το νομοσχέδιό σας είναι ψευδεπίγραφο, η πολιτική που προτείνετε είναι
κίβδηλη, οδηγεί σε αδιέξοδα και επιτείνει τα υφιστάμενα αδιέξοδα. Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Ο κ. Στριφτάρης έχει το λόγο, ως
ειδικός αγορητής του Κ.Κ.Ε.
ΣΠΥΡΙΔΩΝ ΣΤΡΙΦΤΑΡΗΣ: Κύριε Πρόεδρε, θέλω κι εγώ να εκφράσω την απορία μου και την απογοήτευσή μου, γιατί δεν μου αρέσει να υπερασπίζομαι τον θεσμό του αστικού Κοινοβουλίου. Δεν μπορεί να έρχονται τέτοιες
τροπολογίες την τελευταία στιγμή. Θέλω ειλικρινά να διαμαρτυρηθώ έντονα γι' αυτήν την περιφρόνηση και από το Υπουργείο και από τους άλλους Υπουργούς οι οποίοι καταθέτουν την τελευταία στιγμή σοβαρές τροπολογίες που φαίνεται ότι θα συζητήσουμε κοινωνικοασφαλιστικά θέματα και τελικά τα περνάμε με τη μέθοδο των τροπολογιών μέσα σε μια νύχτα.
Κατ' αρχήν νομίζω ότι μερικά θέματα είναι σαν το "κερασάκι στην
τούρτα", που φυσικά δεν μπορούν να εξωραϊσουν την ουσία του νομοσχεδίου. Θα πω ποια άρθρα, κατά τη γνώμη μας, μπορούμε να ψηφίσουμε.

'Ενα ζήτημα είναι αυτό με το άρθρο 18, για την ασφάλιση των ατυχημάτων συμμετεχόντων στα προγράμματα της συνεχιζόμενης επαγγελματικής
κατάρτισης του ΟΑΕΔ. Θα ήταν ακόμα πιο λογικό οι άνθρωποι αυτοί να ασφαλίζονται τουλάχιστον και για σύνταξη. Αν πραγματικά θέλουμε να προσφέρουμε κάτι σ' αυτούς τους ανθρώπους, ας το κάνουμε. Θετικό είναι που ασφαλίζονται για ατυχήματα, αλλά δεν φτάνει αυτό.
Τώρα για το άρθρο που αφορά τη ρύθμιση καθυστερουμένων ασφαλιστικών εισφορών στον Ο.Γ.Α. και το άρθρο που αναφέρεται στη διαδοχική ασφάλιση του Ο.Γ.Α., κύριε Υπουργέ, θέλω να πω ότι υπάρχουν περιπτώσεις ανθρώπων που δεν πρόλαβαν να ασφαλιστούν στο νέο φορέα του Ο.Γ.Α. 'Ηταν ασφαλισμένοι σε άλλα ταμεία, είχαν γεννηθεί πριν το 1934 και σ' αυτούς δεν δίνεται η ευκαιρία να αναγνωρίσουν ό,τι είχαν καταβάλει σε εισφορές στα άλλα ταμεία και αυτές να μεταφερθούν στον Ο.Γ.Α.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Θα σας πω.
ΣΠΥΡΙΔΩΝ ΣΤΡΙΦΤΑΡΗΣ: Κοιτάξτε το. Θα ήταν λογικό και σωστό και γι'αυτούς που είχαν συνταξιοδοτηθεί το 1998, είχαν ορισμένα ένσημα σε άλλα ταμεία και τώρα δεν μεταφέρονται στον Ο.Γ.Α. Στον Ο.Γ.Α. μεταφέρονται αυτοί που είναι ασφαλισμένοι και θα πάρουν σύνταξη μετά το 1998. Είναι μια ευκαιρία να προστεθεί, για να αποδοθεί δικαιοσύνη. 
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων):
Δείτε το άρθρο 29 και θα διαπιστώσετε ότι αυτό που λέτε λύνεται! ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, αν θέλετε να πείτε
κάτι, πείτε το στο μικρόφωνο για να ακουστεί, αν φυσικά σας επιτρέπει και ο κ. Στριφτάρης.
ΣΠΥΡΙΔΩΝ ΣΤΡΙΦΤΑΡΗΣ: Ορίστε, κύριε Υπουργέ.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, το άρθρο 22 αναφέρεται απλά στην αναγνώριση του χρόνου της πρόσθετης ασφάλισης του Ο.Γ.Α. ως χρόνου κύριας ασφάλισης.
ΣΠΥΡΙΔΩΝ ΣΤΡΙΦΤΑΡΗΣ: Αφήστε το άρθρο 22.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Αυτό που λέτε ότι κάποιος ήταν ασφαλισμένος σε άλλους ασφαλιστικούς οργανισμούς και πρέπει να μεταφέρει τα δικαιώματά του στον Ο.Γ.Α., είναι λυμένο με τη διαδικασία της διαδοχικής ασφάλισης. 'Ολοι οι ασφαλισμένοι όλων των ασφαλιστικών οργανισμών, όταν επέλθει ο ασφαλιστικός κίνδυνος, όταν, δηλαδή, υποβάλουν την αίτηση για τη συνταξιοδότηση, δηλώνουν συγχρόνως ότι έχουν πραγματοποιήσει ημέρες ασφάλισης και σε άλλους ασφαλιστικούς οργανισμούς γίνεται αλληλογραφία με τους συμμετέχοντες φορείς και καθορίζεται, κατά τον τρόπο που ορίζεται στο άρθρο 29, με ποιο ποσό συμμετέχουν οι άλλοι φορείς στη σύνταξη. Δεν υπάρχει πρόβλημα. 
ΣΠΥΡΙΔΩΝ ΣΤΡΙΦΤΑΡΗΣ: Κύριε Υπουργέ, υπάρχει πρόβλημα -το εξετάσαμε-
γι'αυτούς που είχαν πάρει ήδη σύνταξη από τον Ο.Γ.Α. πριν από το 1998 και είχαν και ένσημα σε άλλα ταμεία.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων):
Μα, κύριε Στριφτάρη...
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, σας παρακαλώ, θα
τα πείτε μετά στην ομιλία σας. Τον έχετε διακόψει δύο φορές!
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων):
Κύριε Πρόεδρε, είναι πολύ σημαντικό το θέμα!
Κύριε Στριφτάρη, επειδή τότε ο Ο.Γ.Α. δεν ήταν ασφαλιστικός οργανισμός, δεν υπήρχαν και διατάξεις διαδοχικής ασφάλισης. Αυτοί παίρνουν αυτήν τη μικρή σύνταξη του Ο.Γ.Α., όπως καθορίζεται. Δεν έγιναν ποτέ ασφαλισμένοι του κλάδου κύριας ασφάλισης του Ο.Γ.Α.
ΣΠΥΡΙΔΩΝ ΣΤΡΙΦΤΑΡΗΣ: Γι'αυτούς μιλάω κι εγώ!
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων):
Αυτό ισχύει επίσης και για όλους τους ασφαλιστικούς ...
ΠΡΟΕΔΡΕΥΩΝ (Κωνσταντίνος Γείτονας): Εντάξει, κύριε Υπουργέ, νομίζω
ότι έγινε κατανοητό. Μιλούσατε για δύο διαφορετικά πράγματα!
ΣΠΥΡΙΔΩΝ ΣΤΡΙΦΤΑΡΗΣ: 'Οχι, για το ίδιο μιλάμε. Στο τέλος συνεννοηθήκαμε!
Κύριε Πρόεδρε, θα ψηφίσουμε το άρθρο 26 και το 27. Τα άλλα άρθρα δεν μπορούμε να τα ψηφίσουμε.
Θα αρχίσω με το άρθρο για τον ΟΑΕΔ. Θα μπορούσε κάποιος πραγματικά να δει ότι μπορεί ο ΟΑΕΔ να γίνει το κέντρο επαγγελματικής κατάρτισης όλων των υποψηφίων προς κατάρτιση εργαζομένων. Εδώ όμως βλέπουμε πραγματικά τα ΤΕΕ σαν βαθμίδα της δευτεροβάθμιας εκπαίδευσης να τα έχουν όπως τα γκαράζ που παρατούν τα παλιά, τα σαράβαλα αυτοκίνητα. 'Ετσι χρησιμοποιεί και η πολιτεία τα ΤΕΕ, σαν το γκαράζ που πηγαίνουν τα παιδιά που απορρίφθηκαν ή

δεν είχαν τη δυνατότητα να ακολουθήσουν το γενικό λύκειο.
Δεν νομίζω ότι είναι ειλικρινής η Κυβέρνηση ότι θέλει να αναβαθμίσει τις σπουδές αυτές. Αν ήθελε, θα απογύμνωνε τον ΟΑΕΔ, όπως κάνει. Πάει να καλύψει και να ρίξει στάχτη στα μάτια ορισμένων εκπαιδευμένων, ότι τάχα κάτι προσπαθεί να κάνει.
'Οσον αφορά το άρθρο για τη ρύθμιση των χρεών στις επιχειρήσεις που έχουν πληγεί από τις πυρκαγιές θα το ψηφίσουμε. Αλλά καλό είναι να δοθεί μία παράταση στις δόσεις, για να μπορέσουν κάπως να αποδώσουν καλύτερα αυτά τα μέτρα. Αυτά είναι "ασπιρίνες", θα το πω έτσι, αλλά δεν μπορεί να το αρνηθεί κανείς ότι δίνουν μία ανακούφιση.

Δεν θέλω να πω τίποτε άλλο, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αμπατζόγλου ο ειδικός αγορητής του Συνασπισμού της Αριστεράς και της Προόδου έχει το λόγο. 
ΓΕΩΡΓΙΟΣ ΑΜΠΑΤΖΟΓΛΟΥ: Κύριε Πρόεδρε, σχετικά με το πρώτο άρθρο που
αφορά την υποβολή καταστάσεων προσωπικού έχουμε μέχρι σήμερα επανειλημμένα στη συζήτηση που προηγήθηκε δηλώσει την αντίθεσή μας γιατί θεωρούμε ότι οι ρυθμίσεις που περιλαμβάνει αυτό το άρθρο δεν συμβάλουν ούτε στη διευκόλυνση του έργου της επιθεώρησης ούτε στην προστασία και γνώση του εργαζόμενου για τις όποιες μεταβολές υφίσταται στις εργασιακές του σχέσεις.
Σχετικά με την ίδρυση ΤΕΕ Β' Κύκλου Σπουδών του ΟΑΕΔ θα κρίναμε πιο ουσιαστική τη διαδικασία ρυθμίσεων που θα αναβάθμιζαν ουσιαστικά το περιεχόμενο των σπουδών. Να αναβαθμίζεται ουσιαστικά το σκέλος της πρακτικής άσκησης που χωλαίνει. Παρά ταύτα όμως θα τοποθετηθούμε θετικά στο παρόν άρθρο.
Σε ό,τι αφορά την ασφάλιση κατά ατυχήματος επισημάνθηκε και από άλλους συναδέλφους ότι περιέχει ένα θετικό σκέλος το ότι εκτός από την ιατροφαρμακευτική περίθαλψη επεκτείνεται και στην ασφάλιση έναντι εργατικού ατυχήματος, όμως υπάρχει το σοβαρό κενό ότι δεν καλύπτονται συνταξιοδοτικά αν και εργαζόμενοι. Αυτήν την παράλειψη τη θεωρούμε σημαντική γι' αυτό και η τοποθέτησή μας θα είναι "λευκό" στο συγκεκριμένο άρθρο.

Είμαστε κατά της συγχώνευσης των νομικών προσώπων όπως επιχειρείται. Αντίθετα θα μπορούσαμε να δούμε θετικά τη συγχώνεση, την υπαγωγή του
Εθνικού Παρατηρητήριου Απασχόλησης στο Εθνικό Ινστιτούτο Εργασίας και όχι
στην εξαφάνιση του δευτέρου.
Είμαστε αντίθετοι στις ρυθμίσεις των θεμάτων ΟΑΕΔ, ΟΕΚ και ΕΕ. 'Εχουμε επισημάνει ότι είναι σκανδαλώδης η αύξηση των μισθών του Δ.Σ. του

ΟΑΕΔ και του Αντιπροέδρου του ΟΕΚ διότι οδηγούνται οι εκπρόσωποι των κοινωνικών φορέων και ιδίως των συνδικάτων σε λογικές πλήρους αφομοίωσης και γραφειοκρατικοποίησης αντί της υπηρέτησης των συμφερόντων που εκπροσωπούν. Την ίδια στιγμή ηχεί παράτερα ο περιορισμός των κοινωνικών παροχών προς στους εργαζόμενους όπως είναι η κατάργηση του γαμήλιου δώρου των εργαζομένων και η ενίσχυση με χρηματικά βραβεία για τα τέκνα των μισθωτών που έχουν υψηλές επιδόσεις.
Θα ήθελα για μία ακόμη φορά να σχολιάσω τις απόψεις που εκφράστηκαν
από την πλευρά του Υπουργείου Εργασίας ότι κόβουμε ένα εφάπαξ επίδομα για το οποίο είχαν μια εφάπαξ ενίσχυση και αυτό το κατανέμουμε σε κάτι άλλο ουσιαστικότερο όπως είναι οι βρεφονηπιακοί σταθμοί. Μ' αυτήν τη λογική έπρεπε πρώτα απ' όλα να κοπούν όλα τα επιδόματα.
Δεύτερον, την ουσιαστική αυτή συμβολή δεν μπορεί να την υπερβαίνει το Υπουργείο με τέτοιους αφορισμούς. Ο 'Ελληνας εργαζόμενος έχει σφίξει επί δεκαπέντε χρόνια το ζωνάρι για να βγει από τη στενωπό για να γίνουν πολλά τα κέρδη των επιχειρήσεων για να γίνει ισχυρή η οικονομία μας με μια προοπτική και με μία υπόσχεση από την πλευρά της Κυβέρνησης ότι τώρα πλέον θα δει το κοινωνικό πρόσωπο του ΠΑΣΟΚ. Δεν μπορεί το κοινωνικό πρόσωπο να αρχίζει από την περιστολή και τη συρρίκνωση των μέτρων κοινωνικής προστασίας των εργαζομένων.
Σ' ό,τι αφορά το άρθρο για την έκδοση τίτλων προεσόδων που απ' ό,τι
ξέρουμε μέχρι σήμερα είχε χρησιμοποιηθεί μόνο από το Ταμείο Παρακαταθηκών και Δανείων. Απ' ό,τι κατανοούμε και απ' ό,τι φαίνεται ο μοναδικός λόγος που υιοθετείται αυτή η μορφή δανεισμού, η οποία είναι και η ακριβότερη από τις άλλες, είναι ότι το δάνειο αυτό δεν θα εμφανίζεται στο δημόσιο χρέος και είμαστε αντίθετοι με τη ρύθμιση αυτή.
Είμαστε υπέρ των ρυθμίσεων καθυστερημένων εισφορών του ΟΓΑ. Είμαστε ριζικά αντίθετοι όπως επισημάνθηκε και από όλες τις άλλες πτέρυγες της
Βουλής με τις διατάξεις του άρθρου 24 όπου δεν απαιτείται η έγκαιρη υποβολή ισολογισμών και απολογισμών.
Πολλές φορές δυστροπείτε, κύριε Υπουργέ, και ως Κυβέρνηση, όταν σας καταγγέλλουν πως χρησιμοποιείτε κομματικές διαδικασίες, κομματικό κλειστό κύκλωμα στην άσκηση των κυβερνητικών σας καθηκόντων. Εδώ έρχεστε να νομιμοποιήσετε όλα αυτά, να δημιουργήσετε ένα ασύδοτο κράτος μέσα στο κράτος. Γιατί αυτοί οι άνθρωποι να είναι ανεξέλεγκτοι;
Είμαστε σύμφωνοι με τις ρυθμίσεις που προβλέπονται για τα χρέη όσων έχουν πληγεί από σεισμούς και από πυρκαγιές, για τη χορήγηση νοσηλίου και τροφείου. Είμαστε επίσης σύμφωνοι με την παράταση της προθεσμίας για την αναγνώριση του χρόνου εργασίας.
Σε ό,τι αφορά τη διαδοχική ασφάλιση του ΟΓΑ, η διαφοροποίηση που προτείνετε στο συγκεκριμένο άρθρο και μάλιστα στα σημεία α' και β', σε σχέση με τις διαφορετικές ασφαλιστικές κλάσεις που προτείνονται, εμείς κρίνουμε ότι είναι λάθος και διαφωνούμε. Προτείνουμε οι κατηγορίες του χρόνου ασφάλισης να λογίζονται από τον ΟΓΑ ως χρόνος που διανύθηκε στην ίδια ασφαλιστική κατηγορία του κλάδου κύριας ασφάλισης αγροτών.
Τέλος συμφωνούμε με το άρθρο 31, σύμφωνα με την προηγούμενη διάταξη. Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο Υπουργός Εργασίας και Κοινωνικών Ασφαλίσεων κ. Γιαννίτσης έχει το λόγο.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): Κύριε Πρόεδρε, κυρίες και κύριοι Βουλευτές, θα περιοριστώ σε κάποιες παρατηρήσεις. 'Ολες οι διατάξεις των ενοτήτων τις οποίες συζητάμε αναφέρονται σε ρυθμίσεις που μπορεί να μην είναι πολιτικά μεγαλεπίβολες, αλλά έχουν πολύ μεγάλη σημασία για τα προβλήματα που αφορούν τους ανθρώπους και τον τρόπο λειτουργίας ορισμένων οργανισμών. Θα περιοριστώ, λοιπόν, σε τέσσερις παρατηρήσεις, διότι κατά τα άλλα και ο κ. Κουράκης με κάλυψε και αναφέρονται στην εισηγητική μας έκθεση.
Κατ' αρχήν θα αναφερθώ στο θέμα των ισολογισμών και της κατάργησης της διάταξης για τους ισολογισμούς. Θέλω να αναφέρω ότι η διάταξη αυτή έχει ήδη εφαρμοστεί στην πράξη, δεν περιμένουμε από τέτοιες διατάξεις να μας δώσουν τη διαφάνεια και μια σωστή εικόνα των ταμείων. Από τα εκατόν πέντε ταμεία, στα σαράντα δύο δεν υπάρχει καμία απολύτως εκκρεμότητα και στα είκοσι τρία εκκρεμεί μόνο μία χρονιά, που φυσικά θα καλυφτεί πάρα πολύ γρήγορα, άρα στα 2/3 των ταμείων δεν έχουμε σχεδόν καμία εκκρεμότητα. Στο υπόλοιπο έχουμε εκκρεμότητες που ξεπερνούν τα δύο χρόνια.
Ωστόσο η ουσία της δημιουργίας ισολογισμών είναι σωστή, αλλά η
απόλυση των διοικήσεων για την αδυναμία νομίζω ότι δεν είναι αποτελεσματική και δεν θα επηρεάσει καθόλου την πολιτική του Υπουργείου να προωθηθούν η διαφάνεια, οι ισολογισμοί, η αντικειμενική εικόνα αυτών των ταμείων.
ΑΔΑΜ ΡΕΓΚΟΥΖΑΣ: Δόθηκε παράταση σε αυτό.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): 'Εχει δοθεί κατ' επανάληψη παράταση, δίνεται κάθε χρόνο. Και αυτό φυσικά είναι ένα άλλο πρόβλημα για το οποίο κρίναμε σκόπιμο ότι είναι προτιμότερο να υπάρξει αυτή η ρύθμιση και στην πράξη να επιδιωχθεί η δημιουργία ισολογισμών παρά να ακολουθούνται σε ετήσια βάση πρακτικές οι οποίες έχουν άλλα προβλήματα, τα οποία μας είναι γνωστά.
Το δεύτερο θέμα αφορά τη ρύθμιση των χρεών του ΙΚΑ στο δημόσιο. Δεν κατάλαβα τους ομιλητές της Αντιπολίτευσης. Είναι δηλαδή πρόβλημα το ότι το δημόσιο αναγνωρίζει 1,3 τρισεκατομμύρια δραχμές ως χρέη του στο ΙΚΑ, τα οποία θα διαθέσει με τον τρόπο που θα διαθέσει; Βεβαίως και θα εμφανιστεί χρέος στο δημόσιο. Αυτό θα διευκολύνει το ΙΚΑ, θα του δώσει μια σοβαρή ανάσα στα οικονομικά του και στις υποχρεώσεις του προς άλλους οργανισμούς και προς τους ασφαλισμένους και ως προς τη λειτουργία του. Θα μπορέσει δε με τη μέθοδο των προεσόδων να προεισπράξει και ένα τμήμα αυτού του ποσού ανάλογα με τις ανάγκες του. Είναι προφανές ότι η ρύθμιση αυτή στερεί από την Αντιπολίτευση το πάγιο επιχείρημα ότι το δημόσιο χρωστάει στο ΙΚΑ και γι' αυτό στεναχωρείται ιδιαίτερα, γιατί εμείς ρυθμίζουμε τα χρέη αυτά.
'Οσον αφορά στον κύκλο μαθητείας του ΟΑΕΔ θέλω να πω ότι είναι ένας θεσμός ο οποίος έχει σοβαρή ζήτηση από τα νέα παιδιά της χώρας. Ο ΟΑΕΔ ήδη εκτελεί παγίως τον πρώτο κύκλο της μαθητείας. Αυτό που κάνουμε είναι να προβλέψουμε την επέκταση και του δεύτερου κύκλου μαθητείας, για να μη
σταματάει απότομα μια διαδικασία, πράγμα που στερεί από τα παιδιά που παρακολουθούν τον πρώτο κύκλο τη δυνατότητα να συνεχίσουν στο δεύτερο κύκλο και επομένως να διεκδικήσουν καλύτερη θέση στην αγορά εργασίας και ένα καλύτερο μέλλον.
Το τρίτο αφορά την εργατική εστία και τα πολλά που ακούστηκαν εδώ στη Βουλή.
Θέλω να πω ότι στο Διοικητικό Συμβούλιο της Εργατικής Εστίας συμμετέχουν οι κοινωνικοί εταίροι. Και είναι ομόφωνη πρόταση των κοινωνικών εταίρων οι ρυθμίσεις που προχωράμε. Και είναι ομόφωνη πρόταση, γιατί η λογική λέει ότι οι εκατόν είκοσι χιλιάδες (120.000), οι εκατόν τριάντα χιλιάδες (130.000) δραχμές σε ένα ζευγάρι, δεν νομίζω ότι έχουν τον τόσο συμβολικό και ηθικό χαρακτήρα που αναφέρθηκε. Αντιθέτως, το να μπορεί ένα ζευγάρι για τρία ή τέσσερα χρόνια να στέλνει το παιδί του σε ένα παιδικό σταθμό που θα γλιτώνει εξήντα χιλιάδες (60.000) δραχμές ή εβδομήντα χιλιάδες (70.000) δραχμές το μήνα, είναι πολύ πιο χρήσιμο. Γι' αυτό υιοθετήσαμε την πρόταση των κοινωνικών εταίρων και προχωρούμε σε αυτήν την καινούρια ρύθμιση, η οποία έχει πολύ πιο ουσιαστικό περιεχόμενο για τις νέες οικογένειες και τις εργαζόμενες μητέρες, αλλά και τις οικογένειες γενικά. Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Η Κοινοβουλευτική Εκπρόσωπος της Νέας Δημοκρατίας κ. Γιαννάκου-Κουτσίκου έχει το λόγο.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Πρόεδρε, σχετικά με το προηγούμενο ζήτημα που δημιουργήθηκε και με βάση όσα έχουν συμφωνηθεί, ότι όταν έρχονται καινούρια θέματα θα πρέπει να παρατείνεται η συνεδρίαση, σας προτείνω να δεχθούμε απόψε τη συζήτηση των τροπολογιών που έχουν σχέση με το Υπουργείο Εργασίας αυτό καθ' εαυτό και αύριο αμέσως μετά τις ερωτήσεις να συζητήσουμε την τροπολογία για το χρηματιστήριο, την τροπολογία για τον Κώδικα Φορολογίας Εισοδήματος και την τροπολογία που αφορά στον Ο.Α.Σ.Θ. και μέχρι ενός ορισμένου χρόνου που πρέπει να είναι εύλογος, γιατί η τροπολογία για το χρηματιστήριο είναι αρκετά σοβαρή. Παρακαλώ να έχω μία συγκεκριμένη απάντηση.
ΠΡΟΕΔΡΕΥΩΝ (Κωνσταντίνος Γείτονας): Θα μιλήσετε μετά;
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Ναι. Απλώς τώρα έθεσα αυτό το θέμα και θέλω μία απάντηση.
ΠΡΟΕΔΡΕΥΩΝ (Κωνσταντίνος Γείτονας): 'Εχει συμφωνηθεί να αρχίσει αύριο η συζήτηση στο νομοσχέδιο του Υπουργείου Εσωτερικών, Δημόσιας Διοίκησης και Αποκέντρωσης "ΠΟΛΙΤΕΙΑ".
Αν θέλουμε, για να δώσουμε παραπάνω χρόνο -αν και εγώ προηγουμένως είχα την εκτίμηση και από ό,τι φαίνεται όπως εξελίσσεται η συζήτηση επί της ενότητας των άρθρων, θα είχαμε σήμερα επαρκή χρόνο να συζητήσουμε και τις νέες τροπολογίες- θα μπορούσαμε να δεχθούμε, εφόσον συμφωνήσει το Σώμα, την πρότασή σας, να ολοκληρώσουμε σήμερα με τις τρεις τροπολογίες που αφορούν το Υπουργείο Εργασίας και να διαθέσουμε συγκεκριμένο χρόνο αύριο για τις υπόλοιπες τροπολογίες στις οποίες αναφερθήκατε μέχρι τις 13.00'. Να συμφωνήσουμε υπ' αυτήν την προϋπόθεση ότι στις 13.00' θα αρχίσει η συζήτηση επί της αρχής των άρθρων και του συνόλου του σχεδίου νόμου "Πρόγραμμα "ΠΟΛΙΤΕΙΑ"". Αν υπάρχει σε αυτό συμφωνία, να προχωρήσουμε έτσι.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Ναι, κύριε Πρόεδρε, λαμβάνοντας φυσικά υπόψη ότι δεν πρέπει οι ερωτήσεις να φτάσουν μέχρι τις 12.30'. Πρέπει να δοθεί ένας εύλογος χρόνος μιάμισι, δύο ωρών για τη συζήτηση αυτή. 
ΠΡΟΕΔΡΕΥΩΝ (Κωνσταντίνος Γείτονας): Ασφαλώς.
Συμφωνεί το Σώμα με την πρόταση της κ. Γιαννάκου-Κουτσίκου όπως
διαμορφώθηκε από το Προεδρείο;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Το Σώμα έκανε δεκτή ομόφωνα την πρόταση. Στις 13.00' αύριο θα τελειώσει η συζήτηση των τριών τροπολογιών, η οποία θα αρχίσει αμέσως μετά τις ερωτήσεις. Σήμερα θα ολοκληρώσουμε τη συζήτηση των τροπολογιών που αφορούν το Υπουργείο Εργασίας.

'Εχετε τώρα το λόγο τώρα επί της ενότητας των άρθρων.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Το δεύτερο ήμισυ των άρθρων του νομοσχεδίου δεν αποτελεί την καρδιά του νομοσχεδίου. Δείχνει όμως, όπως έρχεται, πρώτον, ότι δεν λειτουργούν ορισμένοι μηχανισμοί και δεύτερον ότι ερχόμαστε επ' ευκαιρία ενός νομοσχεδίου να ρυθμίσουμε ζητήματα, όπως αυτό που αναφέρθηκε για το προηγούμενο άρθρο 24 και νυν 23, που αφορά στην κατάθεση των ισολογισμών και των απολογισμών.

(Στο σημείο αυτό την Προεδρική 'Εδρα καταλαμβάνει η Δ' Αντιπρόεδρος
της Βουλής κας 'ΑΝΝΑ ΜΠΕΝΑΚΗ-ΨΑΡΟΥΔΑ)
Δηλαδή, εξακολουθούμε να βρισκόμαστε σε φάση ως Κοινοβούλιο και ως πολιτεία όπου νομοθετούμε ανάλογα το πώς πάνε τα πράγματα, αν λειτουργεί κάτι που έχει αποφασιστεί πριν από το νομοθετικό Σώμα ή αν δεν λειτουργεί.
Αυτές είναι θλιβερές διαπιστώσεις, βέβαια, που αφορούν γενικότερα
στον τρόπο λειτουργίας του κράτους και προοιωνίζονται δυσάρεστες εξελίξεις κύριε Υπουργέ. 'Ο,τι και να λέτε ότι το τάδε θα ρυθμιστεί ή θα ρυθμιστούν τα προβλήματα του Ο.Α.Ε.Δ. ή φέρνετε τροπολογία για την πιστοποίηση και την αξιολόγηση κλπ., αυτό που δείχνει το νομοσχέδιό σας αυτό καθ' εαυτό είναι ότι και πάλι τίποτε δεν πρόκειται να προχωρήσει, γιατί δεν υπάρχουν προϋποθέσεις.
'Ισως να μη φταίτε εσείς. Δεν ασχολήθηκε κανείς τα προηγούμενα χρόνια με τη δημιουργία των βασικών προϋποθέσεων, για να μπορούν να
προχωρήσουν ορισμένα ζητήματα. Είναι, όμως, πραγματικά, μια λυπηρή διαπίστωση.
Σε σχέση με τα άρθρα και συγκεκριμένα, όσον αφορά στο νέο άρθρο 16. Φυσικά, έχει σχέση, επίσης, με τη διευθέτηση και έχουμε δηλώσει από την αρχή ότι δεν πρόκειται να το ψηφίσουμε, γιατί δεν ψηφίζουμε τη γενικότερη αντίληψη που υπάρχει στο νομοσχέδιο, την οποία και θεωρούμε ως μη σημαντική και μάλλον μη εφαρμόσιμη. Τούτο αυτό ισχύει για την ίδρυση κύκλων ΤΕΕ και κύκλων σπουδών του ΟΑΕΔ. Για ποιους κύκλους σπουδών μιλάμε, κύριε Υπουργέ; Τι θα γίνει με τον ΟΑΕΔ; Θα έρθει κάποια διεθνής εταιρεία, κάποιος διεθνής οίκος και θα σας δώσει μια πρόταση κλπ.; Νομίζω ότι θα ήταν καλύτερο να έρθετε εδώ να συζητήσουμε συγκεκριμένα προβλήματα και βήματα που μπορείτε να κάνετε, έτσι όπως έχει το πράγμα σήμερα, για να διορθωθεί κάπως η κατάσταση.
Η ελληνική πολιτεία είναι γεμάτη από μελέτες στα συρτάρια. Πάρα
πολλοί έχουν διαπρέψει -και πολλοί εξ αυτών βρίσκονται και στη σημερινή Βουλή- ως συμμετέχοντες σε εργασίες και μελέτες τέτοιες που ποτέ δεν εφαρμόστηκαν, απλώς δημιούργησαν ένα επικοινωνιακό χάος -θα μπορούσα να το πω έτσι- στα μίντια για ένα διάστημα και μετά εξαφανίστηκαν.
Το άρθρο 18 για την ασφάλιση κατά ατυχήματος το ψηφίζουμε ασφαλώς. Είναι κάτι που θα διευκολύνει ορισμένους πολίτες, ενώ καταψηφίζουμε το άρθρο 19 και έχουμε εξηγήσει γιατί. Δεν καταλαβαίνουμε γιατί πρέπει να γίνει αυτή η συγχώνευση, ετεροβαρώς, υπέρ ενός οργανισμού που δεν έχει κάνει και τίποτα σπουδαίο μέχρι σήμερα.
Το άρθρο 20, που αφορά σε αποδοχές κ.λπ, κύριε Πρόεδρε, το καταψηφίζουμε. Και θα σας πω κάτι με ειλικρίνεια. Εμείς δεν πιστεύουμε ότι κάποιοι δεν πρέπει να πληρώνονται καλά, για να κάνουν καλά τη δουλειά τους. Το ερώτημα είναι αν οι μηχανισμοί που έχουμε δημιουργήσει επιτρέπουν να κάνουν κάποιοι καλά τη δουλειά τους ή εάν τα πράγματα λειτουργούν όπως ορίζει ο νόμος. Παραδείγματος χάρη, οι πρόεδροι των νοσοκομείων που έχουν υποχρέωση πλήρους απασχόλησης αποδεικνύεται ότι δεν έχουν πλήρη απασχόληση και είναι εξαφανισμένοι από τα νοσοκομεία -ενώ υποτίθεται ότι είναι πλήρους απασχόλησης- και πληρώνονται από δύο δουλειές. Και μπορείτε να ρωτήσετε το συνάδελφό σας Υπουργό Υγείας, ο οποίος προβαίνει σε μεσσιανικού τύπου διακηρύξεις ότι θα ρυθμίσει όλα τα ζητήματα με τα νομοσχέδια που θα φέρει. 'Ολα αυτά, λοιπόν, είναι πραγματικά το "κερασάκι στην τούρτα".
'Οσον αφορά στο άρθρο 21, το καινούριο, για την έκδοση των προεσόδων του ΙΚΑ, δεν συμφωνούμε και το καταψηφίζουμε, ενώ στο άρθρο 22 για τη ρύθμιση των καθυστερούμενων οφειλών ΟΓΑ συνηγορούμε.
'Οσον αφορά στο άρθρο 23 δεν το ψηφίζουμε. Σας είπα και πριν ότι υπάρχουν αδυναμίες, δεν φέρνουν ισολογισμούς, απολογισμούς. Και τι θα κάνουμε; Θα τους καταργήσουμε, για να μην ενοχλούνται οι ανίκανοι πρόεδροι που δεν δημιούργησαν τις προϋποθέσεις ή ο μηχανισμός του Υπουργείου του οποίου προϊστασθε; Δεν είναι σωστός αυτός ο τρόπος.

Στο άρθρο 25 για τη ρύθμιση των χρεών επιχειρήσεων και στο άρθρο 26
ψηφίζουμε υπέρ, γιατί πρόκειται για ρυθμίσεις που ασφαλώς έχουν κάποια σημασία για συνανθρώπους μας που έχουν πληγεί από πυρκαγιές και σεισμούς. Και βέβαια το ίδιο ισχύει με τη χορήγηση τροφείων και νοσηλίων και το

ίδιο ισχύει για το εφάπαξ βοήθημα του νέου άρθρου 27, αλλά και για την παράταση προθεσμίας στο παλιό άρθρο 29 και νυν 28.
Στο άρθρο 29 για τη διαδοχική ασφάλιση του ΟΓΑ, επίσης. Στο νέο άρθρο
30 δεν ψηφίζουμε υπέρ. Οι καταργούμενες διατάξεις, βεβαίως, είναι κάτι αυτονόητο.
Κύριε Υπουργέ, τελειώνουμε τη συζήτηση ενός σχεδίου νόμου, το οποίο
προαναγγείλατε πριν από το καλοκαίρι με πάρα πολλές φιλοδοξίες. Οι φιλοδοξίες στην πολιτική δεν είναι κακό πράγμα, γιατί έστω και αν περικοπούν, κάτι μένει στο τέλος. Εμείς δεν είμαστε καθόλου βέβαιοι ότι έχει μείνει κάτι σοβαρό απ'αυτές, αλλά θέλω να σας πω πως θα χαρούμε αν έρθετε κάποια στιγμή και μας πείτε ότι όντως ορισμένα πράγματα μπορούν να τύχουν εφαρμογής και όντως αποδεικνύεται -αν βρεθεί και ο μηχανισμός αξιολόγησης μέχρι τότε, γιατί μπορεί να μη βρεθεί εις τον αιώνα τον άπαντα- ότι αυτή η υπόθεση έφερε κάποιες θέσεις εργασίας. Επί του παρόντος όμως δεν μπορούμε να πειστούμε με κανέναν τρόπο.
Θέλω, επίσης, να πω ότι η γενικότερη αντίληψη περί κοινωνικής
πολιτικής του κόμματος στο οποίο είστε Υπουργός φαίνεται πως υφίσταται περίεργες διακυμάνσεις. 'Ημουν μία εκ των υπογραφόντων για το μίνιμουμ του εισοδήματος για όλους τους πολίτες στις 16 Ιουνίου του 1998 που συζητήθηκε στις 29 Ιουλίου του 1999, θυμάμαι ότι τότε οι συνάδελφοι του ΠΑΣΟΚ δήλωσαν την αντίθεσή τους με πάρα πολύ πάθος , η δε Κυβέρνηση δήλωσε ότι θα φέρει κοινή υπουργική απόφαση κατ'εντολήν της Χάρτας Κοινωνικών Δικαιωμάτων, όπως είχε εγκριθεί το 1984 μέσα σε ένα μήνα, δηλαδή, τον Αύγουστο, για να ρυθμίσει τα ζητήματα τα οποία έθετε η Νέα Δημοκρατία.
Και τότε μάλιστα στη Βουλή κανένα κόμμα δεν είχε ψηφίσει ούτε το ΚΚΕ ούτε ο Συνασπισμός αυτήν την πρόταση. Για να είμαστε, λοιπόν, σοβαροί, δεν μας αφορούν τα εσωκομματικά σας, αυτό είναι μια άλλη υπόθεση όπου όπως σας είπα για λόγους αρχής εμείς δεν εισερχόμεθα. Θα πρέπει να υπάρχει κάποια συνέπεια στις διακηρύξεις και πάντως, κύριε Υπουργέ, επαναλαμβάνω, ότι το ζήτημα που αφορά σε ένα μίνιμουμ επίπεδο εγγυημένων αποδοχών για όλους τους πολίτες της χώρας, παραμένει εκκρεμές. Και βεβαίως σε ερώτησή μου θα σας θυμίσω επίσης, γιατί δεν έχει κυρωθεί η αναθεωρημένη Χάρτα Κοινωνικών Δικαιωμάτων, πήρα την απάντηση ότι έχει κυρωθεί η Χάρτα το 1984.
Θέλω να σας πληροφορήσω ότι έχει αναθεωρηθεί, αλλά το σχετικό άρθρο παραμένει αλώβητο, είναι βασική αρχή και σηματοδοτεί ουσιαστική εξέλιξη, ανάπτυξη και πρόοδο το να υπολογίσει κανείς ποιο είναι το όριο της φτώχιας και να δώσει τη δυνατότητα σε όλους τους πολίτες, χωρίς ταυτόχρονα βέβαια να τους ωθεί στο να μην ασχολούνται ή στο να μην εργάζονται -γιατί είχαμε τέτοια φαινόμενα κάποτε στην Ευρώπη, με πολύ ψηλά και μακρά επιδόματα ανεργίας. Υπάρχει, λοιπόν, τρόπος να δείξουμε το σεβασμό μας σε όλους τους πολίτες, μέσα στα πλαίσια και τα περιθώρια τα οικονομικά που υπάρχουν στη χώρα και με βάση κριτήρια που θα αποδεικνύουν πραγματικά ότι κάποιοι άνθρωποι έχουν ανάγκη αν λάβουμε υπόψη μας, κύριε Υπουργέ, ότι σε τελευταία ανάλυση η φτώχια δεν είναι έλλειψη μόνο οικονομικών μέσων, είναι έλλειψη κοινωνικών και πολιτιστικών επίσης μέσων, που είναι ένα πάρα πολύ μεγάλο ζήτημα. Ευχαριστώ, κυρία Πρόεδρε. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΟΥΣΑ ('Αννα Μπενάκη- Ψαρούδα): Ο Κοινοβουλευτικός Εκπρόσωπος του ΠΑ.ΣΟ.Κ. κ. Σπυρόπουλος έχει το λόγο.
ΡΟΒΕΡΤΟΣ ΣΠΥΡΟΠΟΥΛΟΣ: Κυρίες και κύριοι συνάδελφοι, θα είμαι πάρα
πολύ σύντομος. Θέλω να κάνω δυο επισημάνσεις σχετικά με την επαναλαμβανόμενη κριτική, μια κριτική που δέχθηκε σήμερα το νομοσχέδιο, κυρίως από τους συναδέλφους της Νέας Δημοκρατίας, όπου και πάλι το χαρακτήρισαν ψευδεπίγραφο, κίβδηλο κλπ. Νομίζω ότι στη διαδικασία συζήτησης της Βουλής απεδείχθη έμπρακτα ότι οι πάντες και ιδιαίτερα τα κόμματα σ' αυτό το ψευδεπίγραφο και κίβδηλο νομοσχέδιο, προκλήθηκαν πολιτικά να απαντήσουν και απάντησαν πολιτικά. Νομίζω ότι οι απαντήσεις προσδιορίζουν και τον ιδεολογικό προσανατολισμό και τους πολιτικούς στόχους κάθε κόμματος.
Η Νέα Δημοκρατία εκεί που έπρεπε να απαντήσει πολιτικά και να
τοποθετηθεί και να επιβεβαιώσει μάλλον διακηρύξεις κοινωνικού χαρακτήρα, 
εκεί, λοιπόν, στα κρίσιμα σημεία, στο διά ταύτα, δεν τοποθετήθηκε. Ακολουθεί μια πολιτική υπεκφυγής, μια πολιτική που θέλει να παρουσιάσει

με έναν πραγματικά ψευδεπίγραφο τρόπο, ένα πρόσωπο κοινωνικό που δεν τις αντιστοιχεί.
Εν πάση περιπτώσει ας μη συνεχίσω αυτήν την κουβέντα και θέλω να

επανέλθω στο Β' κεφάλαιο σε ένα άρθρο και να ρωτήσω πραγματικά -η σεμνότητα του Υπουργού, δεν το πρόβαλε όσο θα έπρεπε- το Σώμα, στο άρθρο 17 έχετε κατανοήσει τι γίνεται; 'Εχετε κατανοήσει ότι το άρθρο 17 είναι το πρώτο το βασικό νομοθετικό εργαλείο που αποκτά η ελληνική πολιτεία για το κτύπημα της μαύρης εργασίας; 'Εχετε συνειδητοποιήσει την πολιτική διάσταση του άρθρου ή κάτω από μια εθιμική αντίληψη για την άσκηση μιας αντιπολίτευσης και κυρίως ο χώρος της αριστεράς, τοποθετείται αρνητικά πάνω στο άρθρο; Θα απολογηθεί. Αν αρνηθείτε την ψήφιση αυτού του άρθρου κατά την ταπεινή μου άποψη...
ΣΠΥΡΙΔΩΝ ΣΤΡΙΦΤΑΡΗΣ: Με το νέο αριθμό ή τον παλιό;
ΜΑΡΙΕΤΤΑ ΓΙΑΝΝΑΚΟΥ - ΚΟΥΤΣΙΚΟΥ: Τώρα θα καταθέσουν καταστάσεις; ΡΟΒΕΡΤΟΣ ΣΠΥΡΟΠΟΥΛΟΣ: Διαβάστε τι λέει, ενημερωθείτε τι ίσχυε και
δέστε τι είναι αυτό που εγκαθιδρύεται τώρα.
Εν πάση περιπτώσει κύριοι συνάδελφοι, επειδή ίσως να έχω το σωστό κείμενο,σας μιλώ για το θέμα που αφορά υποβολή καταστάσεων προσωπικού και προγραμμάτων ωρών εργασίας. Και το λέω αυτό, μήπως έχουμε διαφορά στην αρίθμηση. 'Ενα είναι αυτό.
Δεύτερον, συζητώντας το νομοσχέδιο ακούστηκαν και σήμερα απόψεις που αφορούν τις θέσεις των κομμάτων για τα μεγάλα θέματα που έχουν σχέση με την ασφάλεια, την απασχόληση κλπ.
Θέλω να επισημάνω ένα θέμα. Θαρρώ πως η Σύνοδος Κορυφής της Νίκαιας
για όλους μας βάζει μπροστά μια μεγάλη προτεραιότητα, της υπεύθυνης τοποθέτησής μας και της άσκησης υπεύθυνων πολιτικών στο θέμα που αφορά την κοινωνική "Ατζέντα 2000-2006". Πιστεύω ότι έχουμε πολύ
δρόμο να διανύσουμε προκειμένου να οικοδομήσουμε τις προοπτικές
ανάπτυξης σ' αυτήν την Αίθουσα ενός διαλόγου, που να ξεπερνάει τις μικρές σκοπιμότητες κομματικής αντιπαράθεσης και μεγαλόστομες έτσι αναφορές που αφορούν την όποια προσπάθεια της όποιας πλευράς για να διεκδικήσει για τον εαυτό της κοινωνικό πρόσωπο. Θαρρώ ότι η υπεύθυνη τοποθέτησή μας σε θέματα που αφορούν την κοινωνική "Ατζέντα 2000-2006", είναι η καλύτερη προσφορά παρά οι μεγαλόστομες διακηρύξεις μας.
Κάνω πρόταση, κύριε Υπουργέ, στην Διαρκή Επιτροπή Κοινωνικών
Υποθέσεων έγκαιρα να έλθει το θέμα, να γίνει ενημέρωση και να αναπτυχθεί ανάλογος διάλογος στα κόμματα.
Μια επισήμανση ακόμα. Ακούστηκε και στις προηγούμενες συνεδριάσεις
και ακούγεται και σήμερα ότι το εν λόγω νομοσχέδιο είναι κατώτερο των περιστάσεων ότι δεν καταπολεμά την ανεργία ότι δεν ανατρέπει.
Δεν νομίζω ότι ποτέ το Υπουργείο Εργασίας, ούτε η δική μας
πλευρά διακήρυξε ότι το σχέδιο νόμου είναι αυτό που θα ανατρέψει την εικόνα σε σχέση με την αγορά εργασίας. Αυτή η διαδικασία είναι μακρά και ειδικότερα κανείς και κυρίως το Υπουργείο Εργασίας δεν είπε ότι με το παρόν σχέδιο νόμου μπορούν να αναπτυχθούν ή αυτό είναι εργαλείο ανάπτυξης ενεργητικών πολιτικών απασχόλησης. 'Εχει πει επανειλημμένως ότι έχει το νομοθετικό οπλοστάσιο για την άσκηση αυτών των πολιτικών, ότι αυτό
το νομοσχέδιο αποτελεί τμήμα μιας πολιτικής που επεξεργάζεται το Υπουργείο Εργασίας η οποία αφορά την εφαρμογή πολιτικών απασχόλησης, που μέσα από εκεί θα υπάρξει έτσι η επιθετική απάντηση από τη μεριά του Υπουργείου για την εφαρμογή πολιτικών απασχόλησης. Το παρόν νομοσχέδιο θα βοηθήσει αυτήν την πολιτική. Ενδεικτικά σας λέω ότι η εφαρμογή των κανόνων που επιβάλλονται στις επιχειρήσεις μέσα από τα προβλεπόμενα στο σχετικό άρθρο για την υποβολή καταστάσεων προσωπικού και προγραμμάτων ωρών εργασίας, είναι ένα πολύ καλό εργαλείο για την αξιόπιστη εφαρμογή και των προγραμμάτων του Υπουργείου Εργασίας για την προώθηση της απασχόλησης. Είναι απαραίτητο εργαλείο αξιόπιστης εφαρμογής πολιτικών απασχόλησης. Είναι κάτι το οποίο υποβαθμίστηκε. Θεωρώ ότι είναι από τα πιο σημαντικά θέματα που πραγματεύεται αυτό το νομοσχέδιο.
'Ενα ακόμα θέμα και τελειώνω. Ακούστηκαν πολλά σε σχέση με τον
Ο.Α.Ε.Δ. Πιστεύω ότι θα πρέπει να συνειδητοποιήσουμε όλες οι πτέρυγες ότι αυτός ο οργανισμός, παρ' όλα τα προβλήματά του, είναι δικαιωμένος στη συνείδηση του μέσου 'Ελληνα και ιδιαίτερα το σκέλος του οργανισμού που αφορά την παροχή υπηρεσιών στους ανέργους και εργαζόμενους. Δεν θα

μιλήσω σήμερα γι' αυτό. Αλλά και το σκέλος που αφορά την παροχή εκπαίδευσης είναι εξόχως δικαιωμένο.
Δε νομίζω ότι μπορείτε να αναζητήσετε ανέργους στους αποφοίτους των σχολών του Ο.Α.Ε.Δ. Διερευνήστε και θα δείτε ότι, με όποια προβλήματα

έχουν, δεν υπάρχουν άνεργοι απόφοιτοι των σχολών του Ο.Α.Ε.Δ.
Πιστεύω, λοιπόν, ότι η προσπάθεια που γίνεται εδώ προκειμένου όλος αυτός ο εξοπλισμός, όλη αυτή η τεχνογνωσία να λειτουργήσει και με τα ΤΕΕ β' κύκλου είναι μία διαδικασία που από τα πράγματα όχι μόνο αναβαθμίζει τα ΤΕΕ, αλλά δίνει ένα αναγκαίο εργαλείο στον ΟΑΕΔ για να αξιοποιήσει τον πάγιο εξοπλισμό και το εκπαιδευτικό ανθρώπινο δυναμικό που έχει.
Στέκομαι λίγο στον ΟΑΕΔ.
ΒΑΣΙΛΗΣ ΚΕΔΙΚΟΓΛΟΥ: Οι γεωργικές επιχειρήσεις δεν είναι μέσα στα
ενδιαφέροντα του ΟΑΕΔ, κύριε συνάδελφε; 'Εχει καμία σχέση με την κοινωνική πραγματικότητα ο ΟΑΕΔ;
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Κεδίκογλου, αφήστε τον κ. Σπυρόπουλο να συνεχίσει. Είστε γραμμένος στον κατάλογο. Θα μιλήσετε και θα τα πείτε όλα πολύ καλά.
Συνεχίστε, κύριε Σπυρόπουλε.
ΡΟΒΕΡΤΟΣ ΣΠΥΡΟΠΟΥΛΟΣ: Θέλω να σταθώ λίγο στα θέματα του ΟΑΕΔ. Υπάρχουν, κύριε Υπουργέ, τροπολογίες. Και απ'ό,τι διαισθάνομαι θα επιχειρηματολογήσετε ότι δεν θα κάνετε αποδεκτές τις τροπολογίες κλπ. Θέλω να σταθώ και να επισημάνω και σ'αυτήν τη διαδικασία ότι οι τροπολογίες που έχουν υποβληθεί από συναδέλφους Βουλευτές είναι προς τη σωστή κατεύθυνση.
Στέκομαι, λοιπόν, μόνο σε μία, στην τροπολογία που αναφέρεται στο άρθρο 19, στο εδάφιο α' της παραγράφου 2. Πιστεύω, κύριε Υπουργέ, ότι θα πρέπει ακριβώς η παράγραφος 2 και το εδάφιο α' να υποκατασταθούν με το ανάλογο κείμενο τροπολογίας, η οποία υπάρχει. Αν δεν κάνετε αποδεκτό και αυτό, τουλάχιστον θα πρέπει να προστεθεί ένα υποεδάφιο β' που να κυρώνει την με αριθμό 256230/0022 από 18.8.1999 κοινή υπουργική απόφαση των Υπουργών Εργασίας και Κοινωνικών Ασφαλίσεων προκειμένου αυτή η κοινή υπουργική απόφαση να έχει ισχύ νόμου- εγώ προτείνω από 1.1.1999, αλλά αν διαφωνείτε από 18.8.1999- για να λυθεί ένα πρόβλημα που υπάρχει. Αυτό είναι πάνω από τη βούληση τη δική σας. Ο Πάρεδρος στον ΟΑΕΔ δεν εγκρίνει σχετικές δαπάνες επικαλούμενος διάφορα πράγματα.
Αν δεν κάνετε τίποτα αποδεκτό θα σας παρακαλέσω να κυρώσετε αυτήν την παράγραφο και να τη συμπληρώσετε μ'ένα υποεδάφιο β' προκειμένου να λυθεί ένα ελάχιστο θέμα από τα τόσα που ενδεχομένως δεν θα αντιμετωπίζουμε στο παρόν νομοσχέδιο και που υπεβλήθησαν εκπρόθεσμα από Βουλευτές στη διαδικασία συζήτησης του νομοσχεδίου. Νομίζω βέβαια ότι γρήγορα θα τα αντιμετωπίσουμε όταν κουβεντιάσουμε θέματα που θα αφορούν στην αναδιοργάνωση του ΟΑΕΔ.
Κλείνω και νομίζω, κύριε Υπουργέ, ότι τη συμπλήρωση για την κύρωση αυτής της κοινής υπουργικής απόφασης με την προσθήκη ενός υποεδαφίου β' στο άρθρο 19 πρέπει να την κάνετε. Είναι ένα θέμα που δημιουργεί δυσλειτουργία και σε σας και στη διοίκηση του ΟΑΕΔ.
Ευχαριστώ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Kύριοι συνάδελφοι, εισερχόμεθα στον κατάλογο των ομιλιών των εγγεγραμμένων συναδέλφων.
Το λόγο έχει ο κ. Στρατάκης.
ΕΜΜΑΝΟΥΗΛ ΣΤΡΑΤΑΚΗΣ: Ευχαριστώ, κυρία Πρόεδρε.
Κυρίες και κύριοι συνάδελφοι, θα μπορούσε κανείς να παρατηρήσει ότι
με το υπό ψήφιση νομοσχέδιο η Κυβέρνηση καταβάλλει μία σημαντική προσπάθεια για να συμβάλει στην επίλυση του μεγάλου προβλήματος της ανεργίας που είναι το μείζον πρόβλημα των ημερών μας.
Ανεξάρτητα από τις όποιες επιφυλάξεις ή αντιρρήσεις που μπορεί να έχει κανείς για τις επιμέρους ρυθμίσεις και για την απόδοσή τους εκτιμώ ότι πρέπει να δοθεί η ευκαιρία στην πολιτική ηγεσία του Υπουργείου, που στο τέλος-τέλος θα κριθεί απ' αυτές τις προτάσεις της. Επιβάλλεται όμως από τη δική μας πλευρά να τονίσουμε τις απόψεις μας, που μπορεί να διαφοροποιούνται σε κάποια σημεία, όπως το τριανταπεντάωρο, τους ελέγχους,
τη διαδοχική ασφάλιση κ.λπ, γιατί ίσως αποτελέσουν τη βάση για μελλοντικές ρυθμίσεις προς την ίδια ακριβώς κατεύθυνση.
Κι έρχομαι στα επιμέρους άρθρα: Ξεκινώ από το άρθρο 17 που είναι
πράγματι προς θετική κατεύθυνση παρά τη διαφωνία της ΟΚΕ, η οποία βασίζεται βέβαια σε άλλα θέματα και όχι στην ουσία του άρθρου. Πιστεύω ότι πρέπει να γίνει μία ειδική αναφορά σε σχέση με τα προγράμματα σπουδών, τα οποία να καλύπτουν εξειδικευμένες θέσεις που έχει ανάγκη η αγορά εργασίας.
Και είναι γνωστό ότι αν καλυφθούν αυτές οι εξειδικευμένες θέσεις, θα βρουν άμεσα εργασία πάνω από πενήντα χιλιάδες άνεργοι.
Νομίζω, λοιπόν, ότι προς αυτήν την κατεύθυνση ίσως θα πρέπει να
συμπεριληφθεί κάποια διατύπωση που να καλύπτει αυτό το κενό.
'Αρθρο 21: Θεωρώ ότι είναι πολύ θετικό. Με δεδομένο, όμως, ότι εντός ολίγου χρονικού διαστήματος θα συζητήσουμε για τα ασφαλιστικά σε αυτή εδώ την Αίθουσα, πρέπει να πούμε ότι έγκαιρα πρέπει να αναγνωρίσουμε αυτά που το κράτος οφείλει στα ασφαλιστικά ταμεία και ιδιαίτερα για την περίοδο πριν από το 1980 που δεν είχαν τη δυνατότητα να αξιοποιήσουν τα αποθεματικά τους.
Στην κατεύθυνση αυτή και ταυτόχρονα στην κατεύθυνση της τριμερούς
κάλυψης των ασφαλιστικών εισφορών νομίζω ότι πρέπει να υπάρξει μία διαφορετική αντιμετώπιση.
'Οσον αφορά το άρθρο 22 για την καθυστέρηση των οφειλών στον Ο.Γ.Α., νομίζω πως είναι θετικό με μία παρατήρηση: 'Οτι η διατύπωση που αφορά την 31η Δεκεμβρίου πρέπει να γίνει πράξη, γιατί μέχρι σήμερα, εκτός από ελάχιστες εξαιρέσεις, ελάχιστες χρονιές τουλάχιστον, η καταληκτική ημερομηνία ήταν ο δέκατος μήνας, με αποτέλεσμα κάποιοι αγρότες που μπορούν να καταβάλουν τα ποσά μέχρι 31 Δεκεμβρίου να μην έχουν αυτήν τη δυνατότητα, έστω και αν το προβλέπει ο νόμος, ακόμη και αν το προέβλεπε και ο προηγούμενος νόμος.
Στο άλλο άρθρο στο οποίο θέλω να σταματήσω είναι το άρθρο 29 που
αναφέρεται στη διαδοχική ασφάλιση και βέβαια λύνει προβλήματα, τουλάχιστον σε σχέση με τον Ο.Γ.Α., από τη στιγμή που έγινε ταμείο κύριας ασφάλισης. Δεν λύνει, όμως, όλα τα υφιστάμενα προβλήματα. Και έχω την αίσθηση ότι θα πρέπει να δούμε έγκαιρα πώς θα αλλάξει συνολικά το καθεστώς της διαδοχικής ασφάλισης και να γίνει δεκτό, για τον υπολογισμό της, το εξάμηνο. Διότι η ετήσια βάση όπως είναι τώρα, διαμορφώνει άλλα δεδομένα και πολλές φορές κάποιοι που είναι ασφαλισμένοι ή που πρέπει να ασφαλιστούν σε ένα άλλο ταμείο, όπως είναι ο Ο.Γ.Α., ενώ είναι πριν ασφαλισμένοι στο Ι.Κ.Α., δεν ασφαλίζονται πουθενά και επιπλέον μπορούν να είναι και σε κάποιο ταμείο ανεργίας.
Πιστεύω ότι στην επίλυση αυτού του προβλήματος θα συμβάλει εάν ο Ο.Γ.Α. αντιμετωπισθεί επιτέλους ως ασφαλιστικό ταμείο κύριας ασφάλισης, γιατί για παράδειγμα, επειδή δεν προβλέπεται ειδικά στις διατάξεις

του ν.2084/1992, δεν λογαριάζεται ως ασφαλιστικό ταμείο κύριας ασφάλισης. Κι έτσι, ένας ασφαλισμένος στον Ο.Γ.Α., εάν πάει να κάνει για κάποιο περιορισμένο χρονικό διάστημα μια εργασία σε ένα άλλο που είναι πάλι σε άλλο ασφαλιστικό τομέα, είναι υποχρεωμένος να πληρώσει κι εκεί εισφορές, για τις οποίες δεν έχει ποτέ καμία απολαβή για το λίγο αυτό διάστημα που εργάζεται.
Νομίζω, λοιπόν, ότι εάν το καλύψουμε αυτό με μία διατύπωση η οποία θα
λέει πως οι διατάξεις του ν.2084/1992 που αναφέρονται σε ασφαλιστικά ταμεία, στα οποία δεν συμπεριλαμβάνεται ο Ο.Γ.Α., έχουν εφαρμογή και για τον Ο.Γ.Α. από την ημερομηνία μετατροπής του, δηλαδή, την 1.1.1998, σε ταμείο κύριας ασφάλισης των αγροτών, θα λύσουμε ένα πολύ σημαντικό πρόβλημα και ταυτόχρονα θα μπορέσουμε μέσα από συγκεκριμένες διαδικασίες, κάποιοι άνθρωποι, να πάρουν συνολικά με τη ρύθμιση της διαδοχικής ασφάλισης έγκαιρα συντάξεις. Με αυτόν τον τρόπο θα απελευθερωθούν θέσεις εργασίας, θα συμβάλουμε, δηλαδή, στην καταπολέμηση της ανεργίας, που νομίζω ότι είναι και ο στόχος του νομοσχεδίου.
Ευχαριστώ πολύ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο Α' Αντιπρόεδρος
της Βουλής, κ. Κωνσταντίνος Γείτονας.
ΚΩΝΣΤΑΝΤΙΝΟΣ ΓΕΙΤΟΝΑΣ (Α' Αντιπρόεδρος της Βουλής): Κυρία Πρόεδρε, παίρνω το λόγο, για να αναφερθώ στην ενότητα των άρθρων που συζητούμε. 
'Οταν προηγουμένως προήδρευα, παρακολούθησα τον κύριο Υπουργό ο

οποίος είπε στην ομιλία του ότι η ενότητα αυτή μπορεί να μην είναι ενότητα οραματικών ρυθμίσεων, αλλά λύνει πραγματικά προβλήματα.
Εγώ πιστεύω θα ήμουν και πιο θετικός ακόμα και από τον ίδιο τον
Υπουργό, ότι η ενότητα αυτή λύνει και προβλήματα, αλλά και προωθεί ρυθμίσεις διαρθρωτικού χαρακτήρα, που είναι απαραίτητες για να αντιμετωπίσουμε το μεγάλο θέμα της ανεργίας.
'Εγινε πολύ κριτική σε αυτό το νομοσχέδιο. Θεμιτή. Από την άλλη μεριά, όμως, είμαστε υποχρεωμένοι να παραδεχθούμε ότι υπάρχει ένας μεγάλος, δύσκολος και φιλόδοξος στόχος. Και νομίζω ότι αυτός ο στόχος

είναι κοινός.
Στην προσεχή περίοδο πρέπει να εξασφαλίσουμε περίπου τετρακόσιες
χιλιάδες θέσεις εργασίας. Δεν είναι απλό πράγμα.
Γι'αυτό χρειαζόμαστε πέρα από τους ρυθμούς ανάπτυξης, τις διαρθρωτικές αλλαγές, τον τεχνολογικό εκσυγχρονισμό, να πάρουμε και μέτρα διαρθρωτικού χαρακτήρα σε σχέση και με την αγορά εργασίας, αλλά και με άλλα ζητήματα, όπως είναι η εκπαίδευση, η κατάρτιση, η βελτίωση της επιχειρηματικότητας, για να μπορέσουμε να κάνουμε το στόχο αυτό
εφικτό.
Εμείς δεν πάμε να ανακαλύψουμε στην χώρα μας την πυρίτιδα. Εγώ
πιστεύω ότι οι ρυθμίσεις του νομοσχεδίου και μετά το διάλογο γενικότερα, είναι ισορροπημένες, διότι δημιουργούν συνθήκες μεγαλύτερης ευελιξίας στην αγορά εργασίας, χωρίς να βάζουν σε κίνδυνο τα δικαιώματα των εργαζομένων και δημιουργούν επίσης μεγαλύτερες δυνατότητες, όλες αυτές οι ρυθμίσεις για το πλαίσιο στην αγορά εργασίας, αλλά και για την ενίσχυση του διοικητικού μηχανισμού παρακολούθησης, εφαρμογής και ελέγχου όλης αυτής της πορείας, για να είμαστε αποτελεσματικοί. Αυτό είναι τελικά το ζητούμενο. Να επιτύχουμε το στόχο.
Η αποτελεσματικότητα στην αντιμετώπιση του μεγάλου προβλήματος της
απασχόλησης είναι η πρώτη προτεραιότητα που πρέπει να στηρίξουμε όλοι. Δεν αρκεί να λέμε ότι επιταχύνουμε τους ρυθμούς ανάπτυξης. Χρειαζόμαστε τις διαρθρωτικές αλλαγές. Πρέπει να δώσουμε βάρος στην επιχειρηματικότητα.
Εγώ θέλω να πω στους κυρίους Υπουργούς, ότι όσον αφορά την επιχειρηματικότητα, πρέπει να δώσουμε ιδιαίτερο βάρος στην ανάπτυξη και βελτίωσή της στο χώρο των μικρομεσαίων επιχειρήσεων. Στις μικρομεσαίες επιχειρήσεις υπάρχει μεγαλύτερη "καρποφορία" θέσεων εργασίας.
Τα άρθρα που συζητάμε σήμερα έχουν ιδιαίτερη σημασία. Θα πάρω ως παράδειγμα το άρθρο 17. Εντάσσεται στις πολιτικές διαρθρωτικού χαρακτήρα γιατί αφορά την επαγγελματική εκπαίδευση. Χρειαζόμαστε δευτεροβάθμια επαγγελματική εκπαίδευση στα πλαίσια του ΟΑΕΔ για να διατηρήσουμε και τη σχέση μαθητή-επιχείρησης, δηλαδή, τη σχέση εκπαιδευόμενου με την αγορά εργασίας, αλλά ακόμα και για να εμποδίσουμε την πρόωρη έξοδο του νέου από το σχολικό σύστημα. 'Αρα, το άρθρο 17 έχει ιδιαίτερη σημασία γιατί δημιουργεί τις προϋποθέσεις για δεύτερο κύκλο στην επαγγελματική εκπαίδευση. Επίσης το άρθρο 18 Θέλω να τονίσω ότι τα προγράμματα κατάρτισης είναι ενεργητικές πολιτικές, οι οποίες συμβάλλουν στην αντιμετώπιση της ανεργίας. Καλύπτονταν μέχρι σήμερα οι συμμετέχοντες με ιατροφαρμακευτική περίθαλψη. Είναι ορθό το ότι προχωράμε και σε κάλυψη του κινδύνου ατυχήματος, διότι πραγματικά οι άνθρωποι αυτοί που συμμετέχουν στα προγράμματα για απόκτηση εργασιακής εμπειρίας ζουν στους ίδιους χώρους, έχουν τους ίδιους κινδύνους, απειλούνται από τις ίδιες καταστάσεις, με τους άλλους εργαζομένους.
Στο άρθρο 20, κύριε Υπουργέ, έχω κάποια ερωτηματικά. Καταργείτε αυτές τις παροχές, όπως λέτε, για να τις αντικαταστήσετε ή μάλλον να διαθέσετε τους πόρους σε άλλα προγράμματα, όπως είναι αυτά των βρεφονηπιακών σταθμών, που κανένας δεν μπορεί να έχει αντίρρηση.
Λέτε ότι οι καταργούμενες παροχές είναι συμβολικού χαρακτήρα, αλλά
εγώ θα ήθελα να πείτε στην Αίθουσα τι ποσά αντιπροσωπεύουν, πόσοι δικαιούχοι τις ελάμβαναν. Αναφέρομαι στα συγκεκριμένα όπως δώρο σύστασης οικογένειας ή εφάπαξ γαμήλιο βοήθημα ή τα χρηματικά βραβεία για τους σπουδαστές.
Επειδή μιλάμε για προγράμματα παροχών θέλω να πω εν παρενθέσει ότι άκουσα εδώ τον κ. Παναγιωτόπουλο να αναφέρεται στο θέμα της προτάσεως των Βουλευτών του ΠΑ.ΣΟ.Κ. για την αντιμετώπιση του προβλήματος των ανθρώπων που είναι κάτω από τα όρια της φτώχειας. Αυτό ασφαλώς είναι θέμα προγραμμάτων δράσεων, κύριε Παναγιωτόπουλε. Καταθέσατε παλαιότερη πρόταση νόμου της Ν.Δ. Εγώ το λέω σε σας το λέω και για τους συναδέλφους μου του ΠΑ.ΣΟ.Κ., ότι το νομοθετικό πλαίσιο υπάρχει και ισχύει. Θα θυμίσω το ν. 2646/98 για το Εθνικό Σύστημα Κοινωνικής Φροντίδας, τον οποίο είχα την τιμή ως Υπουργός Υγείας και Πρόνοιας να εισηγηθώ και να ψηφίσει η Βουλή. Στο άρθρο 2 προβλέπονται οι ρυθμίσεις για ανάπτυξη προγραμμάτων για όλες τις κατηγορίες του πληθυσμού. Και με το άρθρο 8 μάλιστα συνιστάται Εθνικό Συμβούλιο Κοινωνικής Φροντίδας.
To θέμα είναι όχι στο νομικό πλαίσιο αλλά στο πώς μπορούμε να προχωρήσουμε στην πράξη, ποιοι είναι οι διαθέσιμοι πόροι για να
μπορέσουμε πραγματικά να εξυπηρετήσουμε και αυτές τις ομάδες του πληθυσμού που είναι σε ειδική κατάσταση ανάγκης και κινδυνεύουν από αποκλεισμό. Η Κυβέρνηση και προεκλογικά και πρόσφατα έχει δηλώσει ότι αντιμετωπίζει αυτό το θέμα με τη δημιουργία "Δικτύου για αντιμετώπιση και της φτώχειας" το οποίο θα προστατεύει όλους τους κοινωνικά αδύναμους. 
Θέλω να εξάρω τη σημασία του άρθρου 26. Αναφέρομαι στη ρύθμιση για το
τροφείο -νοσήλιο για τα παιδιά με ειδικές ανάγκες. Είχα την τιμή όταν ήμουν Υπουργός Υγείας και Πρόνοιας να το εισηγηθώ σχετικά -και χαίρομαι που γίνεται τώρα- στο Υπουργείο Κοινωνικών Ασφαλίσεων. Πραγματικά αντιμετώπιζαν και οι γονείς ένα πρόβλημα άγχους ως προς το τι θα γίνει με τα παιδιά τους όταν εκείνοι φύγουν από τη ζωή και στα ίδια τα παιδιά που έμεναν στον "αέρα", όταν πέθαιναν οι γονείς τους. Η ρύθμιση αυτή είναι ιδιαίτερα σημαντική γι' αυτήν την ευαίσθητη κατηγορία.
Τελειώνοντας, κυρία Πρόεδρε, θέλω να πω ότι στην εποχή μας με τις μεγάλες αλλαγές αναζητούμε, εάν θέλετε, ένα νέο μοντέλο, τρόπους, στάσεις, δράσεις συσχέτισης της ζωής με την εργασία. Αλλάζει το μοντέλο παραγωγής αλλάζοντας τη ζωή μας. Πρέπει να αλλάξει και το εργασιακό μοντέλο.

Εδώ μπαίνει ουσιαστικά ένα ζήτημα για το ποιο δρόμο θα ακολουθήσουμε. Θα ακολουθήσουμε το δρόμο της σύγκρουσης ή το δρόμο της αλληλεγγύης; Η Ευρώπη θέλοντας να διατηρήσει το κοινωνικό της πρόσωπο, το δικό της κοινωνικό μοντέλο, ακολουθεί το δρόμο της αλληλεγγύης. Το ίδιο και η Ελλάδα. Μπαίνει ένα ζήτημα: Ο περισσότερος ελεύθερος χρόνος των ανθρώπων
θα είναι χρόνος ανεργίας ή δημιουργικός χρόνος μόρφωσης, ποιότητας ζωής
και ανανέωσης των κοινωνικών δεσμών; Τους καρπούς της τεχνολογικής
προόδου χρειάζεται να τους κατανείμουμε δίκαια.
Αυτό, όμως, δεν επιτυγχάνεται ούτε με ρητορίες ούτε με δογματισμούς
ούτε με ιδεοληψίες. Επιτυγχάνεται με συγκεκριμένες πολιτικές απασχόλησης. Στα πλαίσια του εθνικού σχεδίου απασχόλησης αυτό επιχειρεί η Κυβέρνηση. Υπάρχει επίσης το πρόγραμμα της κοινωνικής πολιτικής ως προτεραιότητα στο Κυβερνητικό έργο.
Θα έλεγα μάλιστα προς τους αξιότιμους κυρίους Υπουργούς, ότι όλες
αυτές οι δράσεις θα συμπληρώνονται σταδιακά και με την προώθηση της λεγόμενης πια -δεν είναι δικό μας όρος-"κοινοτικής οικονομίας", που

μπορεί από τη μια μεριά να εξασφαλίζει θέσεις εργασίας και από την άλλη να καλύπτει σπουδαίες κοινωνικές ανάγκες.
Κλείνοντας, επαναλαμβάνω ότι εγώ θεωρώ πως η ενότητα του άρθρου του νομοσχεδίου που συζητούμε είναι σε πλήρη εναρμονισμό με τη φιλοσοφία που διέπει όλο το νομοσχέδιο, και στοχεύει στο να δημιουργήσει πραγματικά νέες συνθήκες, συμπληρώνοντας μεταξύ των άλλων τις ρυθμίσεις στο θεσμικό πλαίσιο αγοράς και στο διοικητικό μηχανισμό υλοποίησης, παρακολούθησης και εποπτείας που θα διευκολύνουν την αποτελεσματικότητα των πολιτικών στην αγορά εργασίας.
Θα δημιουργήσουμε θέσεις εργασίας με συγκεκριμένες πολιτικές. Δεν
υπάρχουν μαγικές συνταγές. Πιστεύω ότι η Κυβέρνηση αυτήν τη στιγμή με διορατικότητα και καθαρούς στόχους επιχειρεί μία ρεαλιστική τομή. Επιχειρεί ουσιαστικά με ρεαλιστικό τρόπο να αντιμετωπίσει το μεγάλο ζήτημα, το οποίο για μένα είναι και η υπέρτατη προτεραιότητα. Ανάπτυξη και απασχόληση θα πρέπει να είναι οι δύο τομείς στους οποίους θα πρέπει να καταναλώσουμε όλη μας την πολιτική ενέργεια σ' αυτήν την τετραετία για την ευημερία και την κοινωνική σύγκλιση.
Ευχαριστώ
ΒΑΣΙΛΗΣ ΚΕΔΙΚΟΓΛΟΥ: Κυρία Πρόεδρε, κοιτάξτε λίγο το ρολόι. Δείχνει
δέκα λεπτά.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο κ. Χαϊτίδης. ΕΥΓΕΝΙΟΣ ΧΑΙΤΙΔΗΣ: Κυρία Πρόεδρε, κυρίες και κύριοι συνάδελφοι, στα
συζητούμενα άρθρα από το 17 έως το 31 αποκαλύπτεται πλέον, πέραν πάσης αμφιβολίας, η αντεργατική πολιτική και η αναλγησία της Κυβέρνησης εναντίον των εργαζομένων. Το διακηρυσσόμενο κοινωνικό μοντέλο διακυβέρνησης από τη σοσιαλιστική κυβέρνηση του κ. Σημίτη αποβάλλει την "προβιά" και επιδεικνύει απειλητικά "τα δόντια του λύκου" εναντίον των εργαζομένων. Αυτό μαρτυρούν τα άρθρα που συζητούμε.
Ας τα δούμε λεπτομερέστερα.
Στο άρθρο 17 θεσπίζονται κάποιες υποχρεώσεις των εργοδοτών προκειμένου να ελεγχθεί προφανώς ο αριθμός και η ειδικότητα των εργαζομένων και η συμμόρφωση του εργοδότη προς την κείμενη νομοθεσία
έναντι των εργαζομένων. 'Ομως ποιοι είναι αυτοί που θα ελέγξουν τη συμμόρφωση των εργοδοτών όταν είναι γνωστό ότι δεν υπάρχουν ελεγκτικοί μηχανισμοί, ότι οι καθ' ύλην αρμόδιες υπηρεσίες συνεχώς διαμαρτύρονται για έλλειψη προσωπικού και ένα μεγάλο μέρος από το όποιο προσωπικό καταγγέλλεται κατ' επανάληψη ότι εκμαυλίζεται και κλείνει τα μάτια στην σκανδαλώδη συμπεριφορά ορισμένων εργοδοτών με αποτέλεσμα να βλάπτονται οι εργαζόμενοι και να έχει φτάσει η ανεργία σε πρωτοφανή ύψη. 'Εχουμε πάνω από εξακόσιες χιλιάδες ανέργους.
Την ίδια στιγμή μεγάλης κλίμακος εθνικά έργα όπως είναι το μετρό η Εγνατία ο ΠΑΘΕ, σε μεγάλο βαθμό κατασκευάζονται από μη ασφαλισμένους και μη νομίμους, άγνωστους στο επίσημο κράτος εργαζόμενους. 'Ετσι καταρρέουν τα αντίστοιχα ασφαλιστικά ταμεία και εξ αυτού του λόγου μεταξύ άλλων. Η δε Κυβέρνηση προσπαθεί με τις διατάξεις αυτού του νομοσχεδίου να εξασφαλίσει πόρους περικόπτοντας τα συμβολικά τιμητικά βραβεία σε φτωχούς εργαζόμενους σπουδαστές ή στα παιδιά τους όταν είναι γνωστό ότι καθιερώνονται αμοιβές προέδρου Αρείου Πάγου στους προέδρους και στα απλά μέλη των διοικητικών συμβουλίων του ΟΑΕΔ και της Εργατικής Εστίας. 
ΒΑΣΙΛΗΣ ΚΕΔΙΚΟΓΛΟΥ: 'Οχι και στα απλά μέλη.
ΕΥΓΕΝΙΟΣ ΧΑΙΤΙΔΗΣ: Είναι στο άρθρο 21. Διαβάστε το για να ενημερωθείτε.
Δημιουργείται, λοιπόν, με το άρθρο 17 μια βεβαιότητα ότι αυτές οι διατάξεις δεν πρόκειται να εφαρμοστούν ή θα εφαρμοστούν επιλεκτικά εναντίον των εργοδοτών που δεν είναι αρεστοί στην Κυβέρνηση. Είναι τέτοια πλέον η επιβάρυνση των εργοδοτών από τις εισφορές προς το ΙΚΑ και προς άλλα ασφαλιστικά ταμεία ώστε πολλές επιχειρήσεις σταμάτησαν να λειτουργούν. Στην εκλογική μου περιφέρεια στις Σέρρες υπήρχαν διακόσιες βιοτεχνίες ενδυμάτων. Σήμερα λόγω της αβάσταχτης επιβάρυνσης του ΙΚΑ που υπερβαίνει την αμοιβή των εργαζομένων έχουν μεταφερθεί στη Βουλγαρία με αποτέλεσμα ο Νομός Σερρών να έχει χιλιάδες ανέργους τη στιγμή που η χώρα μας έχει κατακλυστεί από χιλιάδες λαθρομετανάστες οι οποίοι επιδεινώνουν το πρόβλημα της ανεργίας.
'Εχω στα χέρια μου νομοσχέδιο το οποίο κατέθεσε ο κατ' ευφημισμόν Υπουργός Ανάπτυξης που βασίζει την ανάπτυξη της χώρας στη νομιμοποίηση ενός εκατομμυρίου λαθρομεταναστών...
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Είναι Υπουργός Εσωτερικών, Δημόσιας Διοίκησης και Αποκέντρωσης.
ΕΥΓΕΝΙΟΣ ΧΑΙΤΙΔΗΣ: Νομίζω, επειδή έχω μόνο το σχέδιο ότι υπογράφουν και συναρμόδιοι Υπουργοί ή αν δεν υπογράφουν επιμερίζεται η ευθύνη και
σε συναρμόδιους Υπουργούς.
Πότε, λοιπόν, επιτέλους θα σοβαρευτεί η Κυβέρνηση, πότε θα συντονιστούν οι διάφοροι Υπουργοί μεταξύ τους; Δεν είναι δυνατόν να λαμβάνονται τα όποια μέτρα με περικοπές ωρών εργασίας των εργαζομένων την ίδια στιγμή πριμοδοτείται η ανεργία με τη νομιμοποίηση εργατών που δεν γνωρίζουμε αν τους χρειαζόμαστε ή όχι.
Σας είπα το τραγικό παράδειγμα του Νομού Σερρών. Και επειδή θέλει η Κυβέρνηση με μέτρα αποσπασματικά να στηρίξει τα καταρρέοντα ασφαλιστικά ταμεία, έχει επεκτείνει τις εισφορές υπέρ του ΤΕΒΕ ακόμα και σε φτωχούς αγρότες, που προσπαθούν με μια συμπληρωματική εργασία να ενισχύσουν το ισχνό εισόδημά τους.
Στο άρθρο 18 θέλετε να καθιερώσετε πρόσθετα κρατικά πτυχία δευτεροβάθμιας εκπαίδευσης στις σχολές ΤΕΕ του ΟΑΕΔ. Σας ερωτώ, σε όσους αποφοίτους άλλων παρομοίων σχολών που αποφοιτούν σήμερα και παίρνουν πτυχία, έχετε εξασφαλίσει την επαγγελματική τους κατοχύρωση; Γιατί, κύριε Υπουργέ, εξαπατάτε τους νέους μας, τους δίνετε την ελπίδα και τη δήθεν προοπτική εργασίας με ένα πτυχίο που είναι άνευ αντικρύσματος και δεν λαμβάνετε μέτρα ώστε αυτό το πτυχίο να τους οδηγήσει στην αγορά εργασίας αντί να το έχουν απλώς εικόνισμα στο σπίτι τους;
Φθάνω στο απαράδεκτο άρθρο 21 στην παράγραφο 1 όπως και στις επόμενες δύο παραγράφους, όπου καθιερώνετε τεράστιες αμοιβές μέχρι των συνολικών αποδοχών του Προέδρου του Αρείου Πάγου, όπως λέτε, στους προέδρους του ΟΑΕΔ, της Εργατικής Εστίας και σε απλά μέλη του διοικητικού συμβουλίου, την ίδια ώρα που καταργείτε, όπως είπα, το συμβολικό χρηματικό δώρο στους φτωχούς εργαζόμενους σπουδαστές, την ίδια ώρα που επιβάλλετε ποινές μέχρις ενός εκατομμυρίου σε εκείνο το φτωχό εργαζόμενο, ο οποίος λέτε θα τολμήσει να κάνει χρήση ενός εκδρομικού εισιτηρίου της Εργατικής Εστίας ή
να παρακολουθήσει μια θεατρική παράσταση, εάν τυπικά υποτεθεί ότι δεν έχει τις απαιτούμενες προϋποθέσεις. Είναι ντροπή, κύριε Υπουργέ.
Πάντως, σας παροτρύνω να μη συνδέσετε το όνομά σας με τέτοιου είδους νομοθετήματα και μέτρα, που ευθέως πλήττουν τους εργαζόμενους και για τα οποία δεν θα υπάρχει για σας δυνατότητα μεταμέλειας, θα φέρνετε διά βίον το βάρος στη συνείδησή σας. Γιατί είναι γνωστό ότι η Κυβέρνηση προφανώς σας χρησιμοποιεί για να σας εκθέσει και να περάσει ορισμένα νομοσχέδια που τη βολεύουν, σας χρησιμοποιεί ως είδος αναλώσιμο, μιας χρήσεως. Εγώ σας εκτιμώ ως επιστήμονα και ως άνθρωπο, αλλά νομίζω ότι και σεις πρέπει να πάρετε ορισμένα μέτρα αυτοπροστασίας.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κύριος Υπουργός έχει το λόγο. ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):
'Ηθελα να παρακαλέσω τον τελευταίο ομιλητή να μη λαμβάνει τόση πολλή μέριμνα για την προστασία μου. Ξέρω πολύ καλά τι κάνω και πρέπει να του πω ότι έχω φέρει ένα νομοσχέδιο το οποίο σκοπεύει να δώσει λύσεις σε ορισμένα σημεία του θέματος απασχόληση που πονάνε κάποιους και γι'αυτό υπάρχουν όλες αυτές οι αντιδράσεις. Θέλουμε να βελτιώσουμε μια σειρά από πράγματα και να πετύχουμε ένα αποτέλεσμα που έχει ανάγκη αυτή η χώρα.
Θα παρακαλούσα, λοιπόν, το συνάδελφο να μην ανησυχεί για το τι θα
κάνω εγώ και πώς θα λειτουργήσω, αυτό να το αφήσει σε μένα να το κρίνω. ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κ. Πιπεργιάς έχει το λόγο. ΔΗΜΗΤΡΙΟΣ ΠΙΠΕΡΓΙΑΣ: Κυρία Πρόεδρε, ειλικρινά παρακολουθώντας το
συνάδελφο Χαϊτίδη, δεν κατάλαβα με ποιους είναι. Δεν κατάλαβα αν είναι με τους εργάτες ή με τους εργοδότες ή αν είναι με τους λαθρεμετανάστες ή με τους εργαζόμενους.
Ειλικρινά έπαθα σύγχυση, διότι δεν μπορούσα να παρακολουθήσω τους συλλογισμούς του οι οποίοι ήταν αντιφατικοί και με έφεραν πραγματικά σε πολύ δύσκολη θέση. Προσπαθώ, λοιπόν, να δω και εγώ τα πράγματα από μία οπτική γωνία.
Στο άρθρο 16, όπως προκύπτει με το πρακτικό και όπως συμπληρώνεται η ισχύουσα νομοθεσία για τις καταστάσεις των εργαζομένων στις επιχειρήσεις, πιστεύω ότι γίνεται μία προσπάθεια να ελεγχθεί το καθεστώς απασχόλησης και οι εργοδότες και με αυτόν τον τρόπο η μαύρη, η λαθραία εργασία. Πιστεύω ότι η διάταξη αυτή είναι αρκετά προχωρημένη. Δίνει τα στοιχεία για να υπάρξει και κοινωνικός έλεγχος.
Διαβάζω από το νομοσχέδιο ότι οι καταστάσεις πρέπει να έχουν για κάθε εργαζόμενο το ονοματεπώνυμο, την ειδικότητα, την ημερομηνία πρόσληψης και τον αριθμό της κάρτας πρόσληψης εάν προέρχεται από τον ΟΑΕΔ, του μητρώου του ΙΚΑ και τον αριθμό άδειας εργασίας εάν πρόκειται περί αλλοδαπού και τα στοιχεία του τεχνικού ασφαλείας αλλά και του γιατρού εργασίας -θεσμοί οι οποίοι έχουν καθιερωθεί αλλά σε πολλές περιπτώσεις δεν λειτουργούν- τη διάρκεια εργασίας, τα διαλείμματα και πότε υπάρχουν, όπως επίσης και της πάσης φύσεως καταβαλλόμενες αποδοχές.
Ξέρουμε πολύ καλά τον τρόπο με τον οποίο πολλές φορές λειτουργούν οι εργοδότες και συμβάλλουν στο να δημιουργήσουν διχαστικές καταστάσεις ανάμεσα στους εργαζόμενους. Αυτό γίνεται συνήθως μέσα από τις αποδοχές που καταβάλλουν σε κάθε κατηγορία και σε κάθε εργαζόμενο. Και δεν είναι η κατάθεση των καταστάσεων στο ΣΕΠΕ. Προβλέπεται ότι οι καταστάσεις αυτές αναρτώνται σε εμφανές μέρος του τόπου εργασίας, το οποίο πρέπει να προφυλάσσεται κατάλληλα, δηλαδή να είναι ένα ντοκουμέντο σε κοινή χρήση, σε χρήση των εργαζόμενων. Και βέβαια προβλέπεται με διάταξη ότι υπάρχει δυνατότητα και υποχρέωση των εργοδοτών να καταθέτουν συμπληρωματικές καταστάσεις εάν υπάρχει πρόσθετη απασχόληση.
Εδώ, κύριε Υπουργέ, θα ήθελα να προτείνω κάτι, για να συμπληρωθεί η
διάταξη.
Να προστεθεί ότι η υποχρέωση αυτή καλύπτει όλους τους εργαζόμενους με συμβάσεις εργασίας είτε ορισμένου χρόνου είτε αορίστου χρόνου είτε έργου έτσι ώστε να είναι πλήρης η καταγραφή της απασχόλησης και αν αυτή γίνεται με τις μεθόδους όχι των συμβάσεων αορίστου χρόνου αλλά με συμβάσεις ορισμένου χρόνου και έργου. Αυτό πιστεύω ότι είναι μία αναγκαία προσθήκη που πρέπει να γίνει στη συγκεκριμένη διάταξη για να είναι πιο σαφής ο έλεγχος.
Πιστεύω βέβαια ότι στη νομοθεσία υπάρχουν και κυρώσεις εάν οι
εργοδότες δεν υποβάλουν τις σχετικές καταστάσεις. Βέβαια πολύ σωστά είναι

όλα αυτά, χρειάζεται όμως να θωρακισθεί και το Σώμα Επιθεωρητών Εργασίας. Πιστεύω ότι είναι ένα αναγκαίο μέτρο. Πιστεύω ότι οι νέες επιλογές που έγιναν με τη διαδικασία του ν.2190 για τη στελέχωση του Σώματος Επιθεώρησης Εργασίας δεν θα κρατήσουν και πολύ, διότι εάν κρίνω από τις αντιλήψεις των νέων επιστημόνων που σωστά και αξιοκρατικά προσλήφθηκαν, όσον αφορά το καθεστώς της αμοιβής που υπάρχει για μία τέτοια σημαντική λειτουργία, οδηγούμαι στο συμπέρασμα ότι θα υπάρχουν διαρροές. Θα πρέπει λοιπόν το πρόβλημα αυτό να το δείτε. Δεν μπορεί να υπάρξει Σώμα Επιθεωρητών Εργασίας με μισθολόγιο δημοσίου υπαλλήλου, διότι με αυτόν τον τρόπο καθιστούμε τους επιθεωρητές ευάλωτους σε συναλλαγές. Πρέπει από την πλευρά τη δική μας να επιδιώξουμε με τη νομοθεσία και με άλλες ρυθμίσεις να τους θωρακίσουμε.
Πιστεύω επίσης ότι στο άρθρο 17 γίνεται μία πολύ σημαντική πρόταση

για την ίδρυση των τεχνικών εκπαιδευτηρίων δευτέρου κύκλου σπουδών. Πιστεύω ότι είναι μία σημαντική πρόταση, διότι οι σχολές του ΟΑΕΔ και τα Τεχνικά Επαγγελματικά Εκπαιδευτήρια του ΟΑΕΔ υπερτερούν από πλευράς παροχής ποιότητας εκπαίδευσης από τα ΤΕΕ του Υπουργείου Παιδείας. 
Υπερτερούν και αυτό τουλάχιστον λέει η δική μου εμπειρία από τους
εργασιακούς χώρους όσο και αν διαμαρτύρεται ο συνάδελφος Ανθόπουλος που ήταν υπεύθυνος για την Τεχνική Επαγγελματική Εκπαίδευση όταν ήταν Υπουργός. Δεν ευθύνεται ο ίδιος, ευθύνεται μια παράδοση σειράς ετών. Πιστεύω ότι τα Τεχνικά Επαγγελματικά Εκπαιδευτήρια του ΟΑΕΔ, επειδή είναι συνδεδεμένα με την παραγωγή και επειδή πολλές φορές οι μαθητές αυτών των σχολών έχουν σχέση με τα εργοστάσια, έχουν μεγαλύτερη και αρτιότερη κατάρτιση και μπορούν να βρίσκουν ευκολότερα εργασία.
Κατά συνέπεια πιστεύω ότι αυτό το άρθρο είναι σημαντικό και ότι θα
πρέπει ακόμη να διευρυνθεί η επαγγελματική εκπαίδευση και η κατάρτιση που παρέχει ο ΟΑΕΔ.
Συμπληρωματικά και για να ολοκληρώσω, πιστεύω ότι το άρθρο 21 για την έκδοση τίτλων προσόδων στο ίδρυμα είναι μια σημαντική πρόταση και ένα σημαντικό άρθρο που θα καινοτομήσει σ' αυτήν την κατεύθυνση. Πιστεύω δε, ότι οι ποινές που προβλέπονται για αυτούς που εμπορεύονται τα δελτία κοινωνικού τουρισμού είναι σωστές και επιβαλλόμενες.
Θα ήθελα όμως να επισημάνω κάτι, ότι δεν χρειάζεται η προηγούμενη παράγραφος 10 στο συγκεκριμένο άρθρο, κύριε Υπουργέ. Δεν νομίζω ότι όταν κάποιος εργαζόμενος απολαμβάνει του δελτίου κοινωνικού τουρισμού ή του δελτίου θεάματος ή του βρεφονηπιακού σταθμού πρέπει να επιβάλλεται μια πρόσθετη εισφορά. Μην ξεχνάμε ότι ο Οργανισμός Εργατικής Εστίας είναι αυτοχρηματοδοτούμενος από τις εισφορές που καταβάλλουν και οι εργαζόμενοι. Σε αυτήν την περίπτωση, όταν έρχεται να πάρει την παροχή που δικαιούνται, να μην υποβάλλεται σε μια καινούρια εισφορά. Πιστεύω ότι αυτή η συγκεκριμένη διάταξη δεν χρειάζεται.
Τέλος, όσον αφορά τη διαδοχική ασφάλιση, νομίζω ότι υπάρχουν και άλλα ζητήματα που θα πρέπει να αντιμετωπιστούν στη διαδοχική ασφάλιση ιδιαίτερα μεταξύ των καθεστώτων των ταμείων ασφάλισης και του δημοσίου. Είναι όμως ένα ζήτημα που πιστεύω ότι θα αντιμετωπιστεί όταν θα κουβεντιάσουμε συνολικά το ασφαλιστικό ζήτημα.
Σας ευχαριστώ.
ΠΡΟΕΔΡΕΥΟΥΣΑ ('Αννα Μπενάκη - Ψαρούδα): Ο Υφυπουργός Εργασίας και
Κοινωνικών Ασφαλίσεων, ο κ. Πρωτόπαπας, έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κυρία Πρόεδρε, νομίζω ότι σε σχέση με ορισμένες παρατηρήσεις που έγιναν από τους συναδέλφους θα πρέπει να πω τα εξής:
Πρώτον, για τα ΤΕΕ δεύτερου κύκλου, που είπε ο εκπρόσωπος του
Κομμουνιστικού Κόμματος, είναι μια πολύ μεγάλης σημασίας διάταξη αυτή που περνάει εδώ. 'Ηταν και ένα αίτημα του ίδιου του οργανισμού, του ΟΑΕΔ αλλά θα έλεγα και μια αναγκαιότητα για την επαγγελματική κατάρτιση των ίδιων των παιδιών τα οποία έχουν περάσει από τα σχολεία αυτά του ΟΑΕΔ.
Πρέπει να σας πω ότι οι απόφοιτοι των λεγόμενων ΤΕΕ πρώτου κύκλου του ΟΑΕΔ είναι από τους καλύτερα καταρτισμένους και έχουν τη μεγαλύτερη απορροφητικότητα από την αγορά εργασίας στην Ελλάδα στις τέχνες, στα επαγγέλματα που έχουν μάθει. Η ίδρυση αυτού του ΤΕΕ Β' κύκλου, που αποτέλεσε και ένα αντικείμενο μακροχρόνιας συζήτησης με το Υπουργείο Παιδείας, θα μας δώσει τη δυνατότητα να μπορούμε να τους επιμορφώσουμε
στο αντικείμενό τους ακόμη περισσότερο, να μπορούν να μάθουν σωστά την τέχνη για την οποία προορίζονται και θα έλεγα να έχουν ιδιαίτερα αυξημένα προσόντα για να εξασφαλίσουν το μέλλον τους. Με αυτή την έννοια θεωρώ ότι είναι ένα πάρα πολύ σημαντικό άρθρο.
'Οσον αφορά τη συζήτηση η οποία γίνεται για τα θέματα της Εργατικής
Εστίας, το λεγόμενο γαμήλιο βοήθημα ή το λεγόμενο δώρο σύστασης οικογένειας, είναι ένας πολύ παλιός θεσμός. Είχε γίνει το '68 και ήταν στη λογική της προικοδότησης των νεανίδων. 'Ηταν οι κοινωνικές αντιλήψεις της εποχής. Ανεξάρτητα αν καλύφθηκε και με μεταγενέστερο νόμο του '77, δεν ξέρω αν συνεχίζουμε σήμερα να έχουμε την αντίληψη της προικοδότησης των νεανίδων.
ΣΩΤΗΡΗΣ ΣΤΟΛΙΔΗΣ: Κύριε Υπουργέ ...
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Τότε η γυναίκα δεν εργαζόταν, σήμερα η γυναίκα εργάζεται.
ΒΑΣΙΛΗΣ ΚΕΔΙΚΟΓΛΟΥ: Ο κύριος είναι πρόεδρος ...
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Δεν είναι Πρόεδρος. Ο κύριος είναι συνάδελφός μας.
ΒΑΣΙΛΗΣ ΚΕΔΙΚΟΓΛΟΥ: 'Ηταν τέως πρόεδρος του Εργατικού Κέντρου.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
'Ολοι είμαστε κάτι τέως. Φαντάζομαι ότι κανείς δεν ξεκίνησε την επαγγελματική του καριέρα από Βουλευτής.
'Ελεγα λοιπόν ότι αυτό καλύφθηκε σε μια άλλη εποχή, μια εποχή παλιά, μια εποχή με άλλα κοινωνικά πρότυπα.
Κάποια στιγμή θα πρέπει αυτά τα προγράμματα του Οργανισμού Εργατικής Εστίας να τα εκσυγχρονίσουμε στο σύνολό τους.
ΒΑΣΙΛΗΣ ΚΕΔΙΚΟΓΛΟΥ: Αποκαθίστανται...
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Προσωπικά έχω ταχθεί κατ' επανάληψη υπέρ της κατάργησης των ΚΕΝΕ για παράδειγμα. Και χαίρω, διότι χωρίς να γίνουν ιδιαίτερα προβλήματα,
παρ' ότι πολλοί προέβλεπαν αντιδράσεις, έχουν καταργηθεί σταδιακά και θα καταργηθούν μέχρις ενός όλα αυτά τα κέντρα, τα οποία ήταν κέντρα στη λογική του '55, δηλαδή να μαθαίνουν τα κορίτσια οικιακά και κέντημα. Ουσιαστικά διατηρούσαμε καταστάσεις και ξοδεύαμε χρήματα τα οποία θα μπορούσαν να πάνε σε σύγχρονες παροχές, τις οποίες χρειάζεται ο νέος άνθρωπος αλλά και ο μεγαλύτερος σε ηλικία, για να βελτιώσει πραγματικά την ποιότητα ζωής του.
Αυτός ο εκσυγχρονισμός πρέπει να υπάρξει. Και αυτές οι αλλαγές πρέπει να γίνουν και να μη δημιουργούμε κομματικές αντιπαραθέσεις γύρω
απ'αυτές. Και χαίρω, διότι οι κοινωνικοί εταίροι δεν είδαν το θέμα αυτό καθόλου κάτω από στενή οπτική. Εμείς γιατί να μην ακούσουμε αυτό που είπαν όλοι όταν απευθυνθήκαμε και ρωτήσαμε τη γνώμη τους, να μεταφέρουμε δηλαδή αυτά τα ποσά από το ένα κονδύλιο στο άλλο; Δεν υπάρχει καμία κατάργηση παροχής. Μεταφορά ποσών από τη μία παροχή στην άλλη είναι.
Ούτε η Γενική Συνομοσπονδία Εργατών Ελλάδας διά του Προέδρου της ούτε και οι υπόλοιποι εκ των κοινωνικών εταίρων έχουν καμία αντίρρηση. 'Εγινε συζήτηση μέσα στο Διοικητικό Συμβούλιο της Εργατικής Εστίας, το οποίο δεν έχει δικαίωμα, όπως ξέρετε, να νομοθετεί, αλλά έγινε κατ'επανάληψη συζήτηση. Και μόνο ένας, ο οποίος βεβαίως είχε και τη συγκεκριμένη ιδεολογική αντίληψη, της παράταξης της ΕΣΑΚ, είχε τη συγκεκριμένη διαφορά. 'Ολοι οι άλλοι είχαν συμφωνήσει, όπως ομόφωνα συμφώνησε και ο σύλλογος των εργαζομένων στην Εργατική Εστία, ο οποίος συνηγόρησε θερμά υπέρ αυτής της εισήγησης.
Τι λέει, δηλαδή, αυτή η λογική; Παίρνουμε τα χρήματα από το κονδύλι
που είναι για το δώρο σύστασης οικογένειας, αυτές τις 140.000 δρχ., τα μαζεύουμε και υποχρεώνουμε τη διοίκηση της Εργατικής Εστίας, διότι ορίζεται σε ποιο κονδύλι θα πάνε, να τα διαθέσει για δημιουργία βρεφονηπιακών σταθμών. Και εγώ ρωτάω τελικά: Τι συμφέρει τελικά ένα νέο ζευγάρι; Να πάρει μια φορά 140.000 δρχ., εάν πάει να τα πάρει, ή να ξέρει ότι θα γλιτώσει ογδόντα και ενενήντα χιλιάδες δραχμές το μήνα ή ένα εκατομμύριο το χρόνο έχοντας έναν πολύ καλό και ποιοτικό βρεφονηπιακό σταθμό για να πάει το παιδί του;
Εγώ θέλω να πάμε μια μέρα μαζί, για να δούμε τι είδους ποιότητα
υπάρχει στους βρεφονηπιακούς σταθμούς της Εργατικής Εστίας. Στη Θράκη μάλιστα είχαμε εγκαινιάσει πρόπερσι ένα βρεφονηπιακό σταθμό που πραγματικά είναι κόσμημα για την περιοχή.
ΣΩΤΗΡΗΣ ΣΤΟΛΙΔΗΣ: Η απάντηση είναι και τα δύο και το δώρο σύστασης
οικογένειας και οι βρεφονηπιακοί σταθμοί.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Μακάρι να μπορούσαμε να βάλουμε και τα δύο. 'Ολοι είμαστε υπέρ του καλύτερου, όλοι είμαστε υπέρ του να δίνουμε τα περισσότερα και όλοι είμαστε υπέρ του να δίνουμε σε όλους. Αλλά τα χρήματα, όπως πολύ καλά γνωρίζετε, είναι συγκεκριμένα.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Πάνε αλλού τα χρήματα.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Δεν πάνε αλλού τα χρήματα. Τα χρήματα της Εργατικής Εστίας είναι συγκεκριμένα. Δεν ελέγχονται από το κράτος. Δεν έχουμε πλειοψηφία στον Οργανισμό, δεν αποφασίζουμε εμείς ερήμην των κοινωνικών εταίρων για το πού θα πάνε. Και σχεδόν όλες οι αποφάσεις, κατά 99,99%, είναι ομόφωνες. 
Και υπάρχει πια η μεγαλύτερη δυνατή διαφάνεια και ακρίβεια στην
εκτέλεση των προγραμμάτων χωρίς ταλαιπωρία του πολίτη. Φέτος πήραμε την ευθύνη και εξαγγείλαμε όλα τα προγράμματα μαζί, για να ξέρει ο δικαιούχος τι πραγματικά έχει να κάνει και να μην ταλαιπωρείται. Του βάλαμε συγκεκριμένες ημερομηνίες, για να μην περιμένει στην ουρά. Βάλαμε ασφαλιστικές δικλείδες για να μην παρουσιάζονται τα παλιά απαράδεκτα φαινόμενα της εμπορίας δελτίων κοινωνικού τουρισμού. Και βάλαμε και ποινές με αυτόν το νόμο για τον οποιονδήποτε θέλει να εξαντλήσει την τελευταία δυνατότητα να παίξει σε βάρος των εργαζομένων.
'Ετσι πρέπει να το δούμε, ως σύγχρονες αλλαγές που βοηθούν τον εργαζόμενο, που βοηθούν την οικογένεια, που βοηθούν τα νέα ζευγάρια, για να μπορούν να αντιμετωπίσουν με μεγαλύτερη αισιοδοξία και την προοπτική δημιουργίας οικογένειας για το μέλλον.
Σας ευχαριστώ πολύ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο κ. Κεκδίκογλου. ΒΑΣΙΛΗΣ ΚΕΔΙΚΟΓΛΟΥ: Ευχαριστώ, κυρία Πρόεδρε.
Παρακολούθησα με πολλή προσοχή τα όσα είπε ο κύριος Υφυπουργός και βεβαίως με μεγαλύτερη προσοχή παρακολούθησα τα όσα έγιναν. Είχα την ευκαιρία, θα έλεγα και την τιμή -και σπανίως το χρησιμοποιώ αυτό- να πω ότι έχουμε μια κυβερνητική ανεπάρκεια και προπαντός ότι έχουμε μια ανεπάρκεια Πρωθυπουργού. Και όταν λέμε ανεπάρκεια Πρωθυπουργού, εννοούμε ανεπάρκεια βάσεων πολιτικής.
Και πριν ο αλέκτωρ λαλήσει τρις, έρχονται πενήντα τρεις συνάδελφοι
Βουλευτές και καταθέτουν μια πρόταση νόμου για βάσεις πολιτικής. Τι μεγαλυτέρα χρείαν μαρτύρων θέλετε, κυρία Πρόεδρε, για το ότι υπάρχει ανεπάρκεια Πρωθυπουργική και πρέπει η παράταξη να λάβει τα μέτρα της για το θέμα της χώρας; Θα πούμε και άλλα στο μέλλον σχετικά με αυτό
το ζήτημα.
Αλλά δεν ήταν μόνο αυτό. 'Εχουμε τον κοινωνικό προϋπολογισμό, τον
οποίο θα έπρεπε να έχει στείλει από καιρό ο κύριος Υπουργός και θα έπρεπε να έχει κάνει και ειδική συζήτηση σε κάποια επιτροπή και να καλέσει και όλους τους Βουλευτές.
Βρείτε μου μια διάταξη στον κοινωνικό προϋπολογισμό, όπου δεν
προωθείτε τη στυγνότερη ταξική διάταξη της ελληνικής κοινωνίας. Και όχι μόνον αυτό. Αλλά κάτω από κάποιους ψευδείς τίτλους προσπαθείτε να παντρέψετε την ασφαλιστική εισφορά με την κοινωνική πρόνοια τις κοινωνικές δαπάνες και τις κοινωνικές υποχρεώσεις. Δεν έχετε στοιχειώδη κοινωνική αντίληψη και συνείδηση και θέλετε να λέγεστε σοσιαλιστική κυβέρνηση!
Επεσήμανε πολύ ορθώς αλλά ελλιπώς όμως ο κ. Σιούφας τα ζητήματα των
απολογισμών και σας είπε "για σταθείτε, τι κάνετε εκεί". Μα,
για όνομα του Θεού, ας αφήσουμε τα κοινωνικά, ας αφήσουμε τα ιδεολογικά. Είστε ένα Υπουργείο. Για να κάνετε πολιτική, έχετε ανάγκη από οργανισμούς είτε θέλετε είτε δεν θέλετε. Αυτοί οι οργανισμοί, κύριε Υπουργέ, είναι οικονομικές μονάδες. Χωρίς οικονομική οργάνωση αυτών των μονάδων, θα προχωρήσετε; Εδώ είναι το ρεζουμέ; Το ρεζουμέ είναι οι απολογισμοί και οι ισολογισμοί που έπρεπε να υπάρχουν ή το ρεζουμέ είναι να εφαρμοστεί το κλαδικό σχέδιο, το διπλογραφικό λογιστικό σύστημα για το οποίο έχω κάνει αγώνες πολλά χρόνια εδώ στη Βουλή; Η πρώτη τοποθέτηση για την ανάγκη καθιέρωσης διπλογραφικού συστήματος στην ελληνική οικονομία είναι από τη δική μου πλευρά από το 1977 και εντεύθεν. Είπατε μια λέξη γι' αυτό, για το κλαδικό σχέδιο που είναι θεσμοθετημένο από το 1997; Αλλά βρήκατε να πείτε "ξέρετε, δεν έχει σημασία, να το εφαρμόζουμε". Εδώ σας θέλω. 'Εχετε κουράγιο; Μπορείτε να διαθέσετε στελέχη; "Κύριε, εγώ θέλω διπλογραφικό
σύστημα από του χρόνου. Δεν μπορείς; Κόβεται η επιχορήγηση, φεύγεις και τοποθετούν άλλους, αυτούς". 'Εχετε επιτελεία, επιτροπές να τους στείλετε αμέσως στον καθένα οργανισμό να κάνει αυτή τη δουλειά; Αλλά τι λέγαμε 
αφού δεν έχετε στοιχειώδη στατιστική υπηρεσία να μετρήσετε τους ανέργους. Δείτε τις εκθέσεις του προϋπολογισμού -σας τα είπα και προχθές- τη φετινή και την περσινή, έχετε διαφορά πενήντα χιλιάδων ανέργων στις απογραφές. Πως να προχωρήσετε; Δεν υπάρχει κυβέρνηση. Λειτουργείτε σε μια ασταθή ισορροπία. Αν σας ευσταθήσει, ο Υπουργός Υγείας και Πρόνοιας. 'Εχετε πιθανότητα;
'Ακουσα και κάτι άλλο περί βρεφονηπιακών σταθμών. Μα, αρχή πολιτικής σε μια κυβέρνηση κύριε Πρόεδρε, είναι ο καταμερισμός των αρμοδιοτήτων. Ποιος κάνει βρεφονηπιακούς σταθμούς; Η πρόνοια; Το Υπουργείο Πρόνοιας; Οι δήμοι; Η εργατική εστία; Αλλά κοβόμαστε περί εργατικής εστίας. Γιατί; Διότι οι εισφορές της πάνε εις επιχορήγηση οργάνων του συνδικαλισμού, γιατί οι εργοδότες επιχορηγούν το συνδικαλισμό. Εκεί καταντήσαμε με κάτι προηγούμενους Υπουργούς Εργασίας, τους γνωστούς αλήστου μνήμης και αποκαλυφθέντες πλέον εθνοπροδότες αυτής της χώρας. Εκεί καταντήσαμε, να έχουμε επιχορήγηση του συνδικαλισμού από την εργατική εστία, από εισφορές των εργοδοτών.
ΠΡΟΕΔΡΕΥΟΥΣΑ (Αννα Μπενάκη Ψαρούδα): Κύριε Κεδίκογλου, κάποια λέξη
διαγράφεται, αν συμφωνείτε.
ΒΑΣΙΛΗΣ ΚΕΔΙΚΟΓΛΟΥ: Δεν συμφωνώ, γιατί είναι αποδεδειγμένο. Είναι εθνοπροδότης και έχει καταγγελθεί αυτό. Και όταν αποφανθεί η δικαιοσύνη, θα μιλήσουμε.
Πάμε τώρα στις επί μέρους διατάξεις. Υπάρχουν αρκετά στοιχεία, όπως είπα στις διαδικαστικές, που δεν θα μπορούσα να διαφωνήσω και να πω πολλά πράγματα. Αλλά όμως διαφωνώ στο ότι δεν υπάρχει συνολική αντίληψη.

Το πρώτο θέμα είναι η επιθεώρηση. Ακούστε, κύριοι Υπουργοί. 
Επιθεώρηση δεν σημαίνει αστυνόμευση. Επιθεώρηση σημαίνει συμβολή, συμβουλή, συμβουλή και συμβολή. Με τη διάρθρωση των επιθεωρήσεων που κάνετε εσείς και με το σωστό μέτρο που σας ανέπτυξε προηγουμένως ο συνάδελφος κ. Σπυρόπουλος για το άρθρο περί προγραμμάτων κλπ., περιμένετε αυτοί οι επιθεωρητές να εφαρμόσουν αυτό το άρθρο περί προγραμμάτων; Για όνομα του Θεού! Δείχνει ότι δεν έχετε πλήρη αντίληψη, όπως δεν σας περιποιεί τιμή ιδιαιτέρας το γεγονός ότι δεν είπατε μια λέξη -και επαναλαμβάνω ότι είναι πολύ σοβαρό το θέμα- περί της ανάγκης καθιέρωσης του κλαδικού σχεδίου σ' αυτούς τους οργανισμούς του διπλογραφικού συστήματος.
Πάμε στο ζήτημα της ίδρυσης των ΤΕΕ από τον ΟΑΕΔ.
Σ' αυτό το σημείο, κύριε Υπουργέ, θα ήθελα να πω ότι έχετε βάλει ένα στέλεχος ως πρόεδρο στον ΟΑΕΔ, που στον ιδιωτικό τομέα απέδωσε άριστα, που προσωπικώς λίγες φορές το λέγω. Αν δεν του δώσετε όμως διευθυντικό δικαίωμα, αν τον αφήσετε εις χείρας των εκάστοτε εκπροσώπων των διαφόρων φορέων στο διοικητικό συμβούλιο, δεν θα κάνει τίποτα και θα φθείρεται ένα στέλεχος το οποίο έχει ανάγκη η οικονομία.
Σας ερωτώ: 'Εχετε μια σχολή σχετικά με τη γενική εξειδίκευση; 'Εχετε ανοίξει το ισοζύγιο εισαγωγών να δείτε σε τι πάσχουμε, τι θα μπορούσε να μην εισάγει αυτή η χώρα και τι να παραγάγουμε εμείς, ποια στελέχη; 'Εχετε φέρει ποτέ ένα τέτοιο πρόγραμμα; Τίποτα. Τον έχετε αφήσει εκεί έρμαιο. Και αν δεν δώσετε διευθυντικό δικαίωμα αυτού του προέδρου, δεν βλέπω να κάνετε τίποτα.
Πιο κάτω έχετε και άλλες διατάξεις. Δεν θα συζητήσω το ζήτημα των
αμοιβών, δεν είναι τόσο σοβαρό.
'Οσον αφορά το θέμα των προεσόδων του Ι.Κ.Α.: Για το οικονομικό, δεν θα διαφωνήσω μαζί σας. Λέει όμως ότι οι υποχρεώσεις μας προς την 
κοινωνική πολιτική, προς τους κοινωνικά αδικούμενους, πάνε τελευταίες. Πάμε εις χρέη: 'Εχετε μήπως χρέη και προς κανένα σύνδεσμο βιομηχανιών;

'Εχετε μήπως χρέη σε άλλους μεγαλοσχήμονες; Τρέχετε ή δεν τρέχετε να πληρώσετε -και καλά κάνετε, έτσι πρέπει- τους βιομηχάνους που χρωστάτε φάρμακα ή οτιδήποτε άλλο; Εκεί γιατί δεν δίνετε προμέτοχα; Δεκαπενταετίας, όχι όπως τα κάνατε προ καιρού.
Είστε μία σκληρά ταξική Κυβέρνηση, δημιουργείτε συνεχώς σκληρότερη δομή της ελληνικής κοινωνίας όχι απλά ολιγοπωλιακού αλλά μονοπωλιακού χαρακτήρα και ιδιαίτερα με τις τελευταίες επεμβάσεις στο χρηματιστήριο. 
Υπάρχει μία πολύ θετική διάταξη, της οποίας όμως δεν κάνατε χρήση. 
Υπάρχει ένα πρόβλημα στην ελληνική κοινωνία, κύριε Πρόεδρε; Ποιο είναι το

πρόβλημα; Κάποιοι άνθρωποι από την επαρχία λόγω μετακινήσεων και αναγκών έχουν κάνει και τρεις και τέσσερις και πέντε χιλιάδες ένσημα εργαζόμενοι σε οικοδομές κυρίως. Γυρίζουν στην επαρχία τους και αναγκάζονται να μπουν στη γεωργία -την οποία γεωργία, επαναλαμβάνω, δεν έχετε προσέξει
καθόλου, δεν λαμβάνεται καθόλου υπόψη από τον ΟΑΕΔ, δεν έχουν δει ότι η φετινή αναμενόμεμη προστιθέμενη αξία στη γεωργία είναι 1% και πέρσι ήταν 
1,5%. Αυτό έπρεπε να είναι κύριο στοιχείο -και προίσταται το Υπουργείο σαςτου Ο.Γ.Α. Είναι λοιπόν μία
θετική διάταξη την οποία δεν την ξέρει ο κόσμος. Και τί λέει; Λέει ότι αυτοί οι
άνθρωποι έκαναν τρεις, τέσσερις, πέντε
χιλιάδες ένσημα εργαζόμενοι σε οικοδομές και
εν συνεχεία στον Ο.Γ.Α. Ποιος 'Ελληνας έχει πληροφορηθεί ότι, όταν ασφαλιστεί στον Ο.Γ.Α. όπως πρέπει θα έχει διαδοχική ασφάλιση; Δεν το

έχετε ανακοινώσει καν, ενώ είναι πολύ θετική η διάταξη.
'Η γιατί τους τοποθετείτε στην τρίτη κατηγορία; 'Εχω δηλαδή εγώ πέντε, έξι χιλιάδες, μου λείπουν ενδεχομένως χίλια ένσημα από το Ι.Κ.Α. και θα με βάλετε στην τρίτη κατηγορία ασφαλίσεων του Ο.Γ.Α.; Γιατί δεν το κανονίζετε με κάποιο νόμο; 'Εχω περισσότερα, να πάρω περισσότερα. Είπα, είστε σκληρά ταξικοί. Απλώς κάνετε μία επάλειψη για να φανεί κάποιο δήθεν κοινωνικό πρόσωπο. Και όχι μόνο αυτό, αλλά έχετε και κάποιες διατάξεις, οι οποίες δεν έχουν καμία σχέση και με το ευρωπαϊκό Κοινοτικό Δίκαιο. Παραβιάζετε ακόμη και αυτό το δίκιο.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Το δε χειρότερο απ' όλα, κυρία Πρόεδρε -και κλείνω- που δείχνει τη
φοβερή ασέβεια αυτής της Κυβέρνησης προς τη Βουλή -και θα μου επιτρέψετε να κάνω παρατήρηση προς τη Βουλή,
ιδιαίτερα στον Πρόεδρο, ο οποίος αυτή τη στιγμή
είναι πολύ ισχυρός, ο Πρόεδρος της Βουλής πολιτικά στη χώρα είναι πολύ ισχυρός- είναι το ότι δέχεται τροπολογίες μετά τη συζήτηση στη Διαρκή Επιτροπή. Αυτό το επιτρέπει το Σύνταγμα, αλλά κατ' εξαίρεση. Εδώ γίνεται κανόνας...
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Κεδίκογλου, το θέμα αυτό συζητήθηκε κι έχουν ληφθεί αποφάσεις.
ΒΑΣΙΛΗΣ ΚΕΔΙΚΟΓΛΟΥ: Σας παρακαλώ.
Στη Διαρκή Επιτροπή, που συζητήθηκε
το νομοσχέδιο, δεν εισήχθη καμία τροπολογία. Είναι απαράδεκτο να γίνεται αυτό κανόνας, να έρχονται εδώ δέκα τροπολογίες μετά τη συζήτηση στη Διαρκή Επιτροπή και να παρουσιάζεται το εξευτελιστικό φαινόμενο που έκανε ο προηγούμενος Υπουργός Δικαιοσύνης, το βράδυ της Τετάρτης στις 9 η ώρα να καταθέτει την τροπολογία που είχε συντάξει την
προηγούμενη και την προηγούμενη έχει πάρει
εγκρίσεις Υπουργών και του Γενικού Λογιστηρίου. Και αυτή να την
καταθέτει την Τετάρτη το βράδυ.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Κεδίκογλου, παρακαλώ, στην ώρα σας. 'Εχετε περάσει τα εννέα λεπτά. Τελειώνετε παρακαλώ.

ΒΑΣΙΛΗΣ ΚΕΔΙΚΟΓΛΟΥ: Θα κλείσω, κυρία Πρόεδρε. Γιατί οι άλλοι
προηγούνται σε τί;
Τη συντάσσει λοιπόν την Τρίτη, την κρατάει όλη
την Τετάρτη, την καταθέτει το βράδυ της Τετάρτης
και έρχεται το μεσημέρι της Πέμπτης και τη συζητάει. Πρόκειται για μία τροπολογία η οποία εξευτελίζει και την οποία σε λίγο θα δώσει στο Ευρωπαϊκό Δικαστήριο κι εκεί θα δούμε τι θα πεί γι' αυτού του είδους τις μεθοδεύσεις που οδηγούν εκεί που οδηγούν, έργα από 3,5 και 5 
δισεκατομμύρια να φτάνουν εξήντα και να θέλουν και να διεκδικούν πρωτεία και συγχαρητήρια.
Λάβετε λοιπόν τα μέτρα σας και έχετε υπόψη σας ότι είστε σε μια πολύ ασταθή ισορροπία και αυτή την ασταθή ισορροπία πληρώνει η χώρα και ο ελληνικός λαός. Και αυτή τη στιγμή σήμερα είστε οι αιρετοί εκπρόσωποί του και δεν έχει καμία σχέση η πολιτική σας με ό,τι κι εγώ υποστήριξα, για να πάρετε την πλειοψηφία και έχω μεγάλη συμβολή στο ότι σήμερα εσείς είστε Κυβέρνηση.
Ευχαριστώ, κυρία Πρόεδρε.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Το λόγο έχει ο κ. Καραμπίνας. ΚΩΝΣΤΑΝΤΙΝΟΣ ΚΑΡΑΜΠΙΝΑΣ: Κυρία Πρόεδρε κι εγώ έχω διαμορφώσει την

άποψη ότι εδώ μέσα σιγά- σιγά
δεν θα καταλαβαινόμαστε. 'Ακουσα από
συναδέλφους ότι δεν αντιστοιχεί στη Νέα Δημοκρατία το κοινωνικό πρόσωπο, άκουσα από κάποιον συνάδελφο να λέει ότι δεν κατάλαβε τι είπε κάποιος άλλος, ακούω από τον κύριο Υπουργό να επιχειρηματολογεί και να λέει "καταργώ, αλλά μεταφέρω", ως εκ τούτου δεν καταργώ τίποτα. 

Το θέμα είναι αλαλούμ και γιατί να μην είναι "αλαλούμ",
αφού σήμερα όλα αλλάζουν;
Εδώ οι σοσιαλιστές προτείνουν νεοφιλελεύθερα, γιατί να μην αυτοχαρακτηριστούν και φιλεργάτες εκείνοι που από τη μια χαρατσώνουν, από την άλλη καταργούν κοινωνικές παροχές; Και γιατί να μη χαρακτηριστούν αντεργάτες ή φορομπήχτες εκείνοι οι οποίοι χορηγούν κοινωνικές παροχές; Είναι
πολύ απλό: τη σκοπιμότητα να υπηρετήσουμε, να περάσει η ώρα, να
ψηφίσουμε και να φύγουμε.
Κατά τα λοιπά, προάγουμε την πολιτική και
θέλουμε αυτός ο λαός που μας ακούει να μας σέβεται στη συνέχεια. Εν πάση περιπτώσει, ας σκεφτούμε λίγο καλύτερα το θέμα, αν θέλουμε να συμβάλουμε στην πρόοδο της πολιτικής.
Κυρίες και κύριοι συνάδελφοι, όλες αυτές τις μέρες που συζητάμε το νομοσχέδιο, πέραν των άλλων, ότι δηλαδή δεν συμβάλλει στη δημιουργία θέσεων εργασίας, ούτε μειώνει την ανεργία. Να δώσουμε ένα στοιχείο που το έχουμε πει ξανά, για να το ακούσουν καλά οι κυβερνώντες. Είχαμε 7% ανεργία το 1997. Σήμερα έχουμε 12%. 'Εχετε λοιπόν 60% αύξηση από το 1997 μέχρι σήμερα.

ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Δεν είναι σωστό.
ΚΩΝΣΤΑΝΤΙΝΟΣ ΚΑΡΑΜΠΙΝΑΣ: Εν πάση περιπτώσει, να σας πούμε
πεντακούσιες σαράντα δύο χιλιάδες ανέργους, για να ικανοποιηθείτε, κύριε Υπουργέ; Και βγάλτε μας εσείς τα ποσοστά, όπως θέλετε. 'Εχετε καλύτερα στοιχεία από εμάς.
Πέραν των άλλων λοιπόν, το νομοσχέδιο αυτό είναι και αντεργατικό,
γιατί καταργεί κοινωνικές παροχές και γιατί "χαρατσώνει" τους
εργαζόμενους. Συγκεκριμένα, από το 1977 ο φίλος μου ο κύριος Υφυπουργός, -θυμήθηκε το 1968 περί κορασίδων- εκσυγχρονίστηκε. Από ό,τι φαίνεται εμείς είμαστε πιο εκσυγχρονιστικοί από εσάς το 1977 και τις έννοιες έχουμε τη δυνατότητα να τις εκσυγχρονίσουμε και να τις κάνουμε έτσι ώστε να ανταποκρίνονται στην πραγματικότητα του σήμερα ή του τότε αν θέλετε. 
Χορήγηση λοιπόν γαμηλίων το 1977 από την επάρατη Νέα Δημοκρατία, δώρο
προς γυναίκες μισθωτούς ερχομένας εις γάμου κοινωνίαν, μισθωτούς όχι ανυπάνδρους. Χορήγηση χρηματικών βραβείων εις μισθωτούς ή τέκνα

μισθωτών, φοιτητάς, σπουδαστάς ή μαθητάς, φοιτούντας εις ανωτάτας ή ανωτέρας σχολάς ως και σχολεία στοιχειώδους και μέσης εκπαιδεύσεως. 
Εξηφανίσθη ο σκοπός για τον οποίον εγίνοντο αυτές οι χορηγήσεις των
κοινωνικών αυτών παροχών; 'Οχι βέβαια. Δεν έχουν ανάγκη τα νέα ζευγάρια των εκατόν πενήντα χιλιάδων δραχμών; Γιατί δεν έχουν ανάγκη; Δεν το κατάλαβα. Είναι ζάπλουτοι οι εργαζόμενοι; Δεν τους αρκεί μια κουζίνα; 'Η, εν πάση περιπτώσει, ο σκοπός για τα χρηματικά βραβεία στους φοιτητές, εργαζόμενους φοιτητές ή παιδιά εργαζομένων, που εχορηγούντο -δεν σας την είπαν αυτήν τη λεπτομέρεια- εάν σε συγκεκριμένες περιόδους του έτους πέρναγαν όλα τα μαθήματά τους και έπαιρναν εκατόν τριάντα χιλιάδες δραχμές. Δεν ήταν ένα κίνητρο να αποσυμφορηθούν τα πανεπιστήμια, για να μην έχουμε αιώνιους φοιτητάς;
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Κυρία Πρόεδρε, λίγο χρόνο για να τελειώσω. Θα παρακολουθήσω όμως τους άλλους.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Μη μου κάνετε δηλώσεις, κύριε συνάδελφε. Ακόμη είστε στα τέσσερα λεπτά. Κανείς δεν σας μίλησε. Το κουδούνι κτυπάει αυτομάτως. Γιατί διαμαρτύρεσθε;
ΚΩΝΣΤΑΝΤΙΝΟΣ ΚΑΡΑΜΠΙΝΑΣ: Συγγνώμη, κυρία Πρόεδρε.
Εν πάση περιπτώσει, βλέπουμε ότι ο φτωχός υφίσταται. Οι ανάγκες των φοιτητών, των εργαζομένων, των παιδιών, υπάρχουν. Πιστεύουμε ότι αυτές οι εκατόν τριάντα χιλιάδες δραχμές είναι ένα κίνητρο, για να μπορέσουν να τελειώσουν γρήγορα και στους προβλεπόμενους χρόνους τις σπουδές τους. 'Ηρθατε λοιπόν εσείς και τις καταργείτε και λέτε ότι θα κάνετε
βρεφονηπιακούς σταθμούς. Και εγώ εύλογα σας απαντώ, γιατί δεν το αφήνατε όπως από το 1977 μέχρι σήμερα να παίρνουν και αυτά, να κάνετε και βρεφονηπιακούς σταθμούς; Εσείς ισχυρίζεσθε ότι έχετε επιτύχει τέτοια οικονομική πολιτική και ο προϋπολογισμός σας έχει διακόσια δισεκατομμύρια πλεόνασμα, για να ασκήσετε κοινωνική πολιτική.
Ασκείτε, λοιπόν, κοινωνική πολιτική; 'Οχι βέβαια. Θα πρέπει λοιπόν να σας πω επιπρόσθετα, επειδή είχα την τιμή να διοικώ επί τρία χρόνια τον Οργανισμό Εργατικής Εστίας και να ξέρω πιο καλά τα πράγματα, ότι δεν έχετε κανέναν ιδιαίτερο προγραμματισμό ή κανένα ιδιαίτερο αποτέλεσμα επιδείξει μέχρι σήμερα, όσον αφορά την ίδρυση και λειτουργία βρεφονηπιακών σταθμών, κύριε Πρωτόπαπα. Κάνατε εφτά χρόνια για να λειτουργήσετε τους βρεφονηπιακούς σταθμούς, οι οποίοι μέσα σε τρία χρόνια είχαν κατασκευαστεί. 'Οταν δε, λειτουργήσατε κάποιους από αυτούς τους λειτουργήσατε με ελλιπές προσωπικό.

Πέραν δε τούτου επιβάλλετε και χαράτσι. Και δεν καταλαβαίνω το λόγο. Για να εξομοιωθείτε -λέτε- με τους δήμους. Αυτή είναι η κοινωνική σας
πολιτική; Επειδή οι δήμοι πληρώνουν, θα πρέπει να πληρώνουν και οι

εργαζόμενοι δικαιούχοι των παροχών του Οργανισμού Εργατικής Εστίας;
Αυτά είναι χαρακτηριστικά δείγματα ότι η πολιτική που ακολουθείτε είναι αντεργατική και πιστεύω ότι, αν δούμε την πολιτική σας σε σχέση με τις κοινωνικές παροχές, θα διαπιστώσουμε το εξής. Αναφορικά με ό,τι ενδυναμώνει την οικογένεια, ό,τι την ενισχύει, εσείς εισηγείσθε την αποδυνάμωσή της. Θα πρέπει κάποια στιγμή να δώσετε κάποια απάντηση, πολύ δε περισσότερο σε κάποιες περιπτώσεις όπου υπάρχουν οξυμένα προβλήματα και ιδιαίτερα αναφέρομαι στα δημογραφικά προβλήματα.
Καλό, λοιπόν, είνα να νομοθετούμε με βάση αυτά τα προβλήματα δίδοντας διεξόδους και λύσεις και όχι να τα οξύνουμε. Αυτή είναι η δική μας πολιτική θέση. Καλό είναι να την ακολουθήσετε.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο κ. Στολίδης έχει το λόγο. ΣΩΤΗΡΗΣ ΣΤΟΛΙΔΗΣ: Κυρία Πρόεδρε, μετά από τις τοποθετήσεις των
συναδέλφων της Νέας Δημοκρατίας, αλλά και του κ. Κεδίκογλου, μου δημιουργήθηκε η εντύπωση ότι όντως υπάρχει μία αρκετά υποκριτική τάση σε ό,τι αφορά μάλιστα και την ονομαστική ψηφοφορία που κατέθεσαν στην πρώτη ενότητα των άρθρων.
Κύριε Υπουργέ, θα ήθελα να σταθώ στο εξής. Μάλιστα και στον ΚΤΕ είχα προσπαθήσει να τοποθετηθώ, διότι είχα συμφωνήσει και συμφωνώ με τη λογική ότι έπρεπε αυτό το νομοσχέδιο να δημιουργήσει ένα σοκ στην αγορά εργασίας, ανάλογο με εκείνο του ν. 1264 που έχουμε σήμερα, με Υπουργό τότε το σημερινό Πρόεδρο της Βουλής. Αν ανατρέχατε στα Πρακτικά εκείνης της εποχής -εγώ τα διάβασα- θα βλέπατε ότι σύσσωμη η Νέα Δημοκρατία τότε έλεγε ότι εκείνος ο νόμος θα δημιουργούσε ανατροπή και κατάρρευση της οικονομίας εκείνη την περίοδο. Δυστυχώς, όμως, γι' αυτούς και ευτυχώς για μας και το ΠΑΣΟΚ, εκείνος ο νόμος μέχρι και σήμερα έχει λειτουργήσει με απόλυτα θετικό τρόπο. Γι' αυτό ειλικρινά δεν μπορώ να αποδεχθώ το άρθρο 9 που ψήφισα παρών, ως μία διάταξη του νόμου που μπορεί να προωθήσει την απασχόληση.
Εκτιμώ, όπως είπατε και εσείς, ότι υπήρξε ένας συμβιβασμός σε σχέση
με το ότι μπορεί να δημιουργήσει- είτε με τη διευθέτηση του χρόνου εργασίας, δηλαδή με τη μείωση των ωρών απασχόλησης ως αρχή- στρεβλώσεις στην οικονομία και να υπάρξουν τεράστιες αντιδράσεις από τους κοινωνικούς φορείς και ειδικότερα από τον ΣΕΒ.
Ιδιαίτερα για το άρθρο 17: Με το άρθρο 6, κύριε Υπουργέ, δίνουμε
ουσιαστικά πάνω από εκατό δισεκατομμύρια (100.000.000.000) -με μια πρόχειρη εκτίμηση που κάνω και από συζητήσεις- σε ό,τι αφορά στη μείωση των εισφορών στους ασφαλιστικούς οργανισμούς, χωρίς να το δένουμε ιδιαίτερα με το άρθρο 17, το οποίο βρίσκεται σε πολύ σωστή κατεύθυνση. Δίνουμε κατεύθυνση στους εργοδότες. Δεν υπάρχει κανένας όρος ώστε να συνδέονται οι νέες προσλήψεις είτε με τους σπουδαστές που έχουν βγει από τις σχολές του ΟΑΕΔ είτε με τα προγράμματα κατάρτισης που εκατοντάδες χιλιάδες νέοι έχουν παρακολουθήσει, ώστε να συνδεθεί το άρθρο 6 με το άρθρο 17 στο ίδιο το νομοσχέδιο.
'Ηθελα επίσης να πω -και γι'αυτό στέκομαι πάρα πολύ στο άρθρο 20,
κύριε Υπουργέ- ότι το νομοσχέδιο έχει πάρα πολλά θετικά στοιχεία. Πιστεύω ότι είναι ένα νομοσχέδιο που δεν δίνει λύση στο μεγάλο κοινωνικό και πολιτικό θέμα που απασχολεί την ελληνική κοινωνία, την ανεργία. Δίνει
όμως αρκετές διεξόδους με αρκετά άρθρα που περιλαμβάνει. 'Αρα είναι ένα θετικό νομοσχέδιο εκτός από τρεις διατάξεις, οι οποίες θεωρώ ότι μπορούν να διορθωθούν. Και θα μπορούσατε να δεχθείτε τις παρατηρήσεις που έχουν γίνει από αρκετούς συναδέλφους.
Ιδιαίτερα στο άρθρο 20 και σε ό,τι αφορά στο θέμα της κατάργησης του επιδόματος σύστασης νέας οικογένειας, ειλικρινά στενοχωριέμαι και λυπάμαι που δίνουμε σε κάποιους το δικαίωμα να λαϊκίζουν. Γιατί αν μιλήσουμε για την ανεργία, που αναφέρθηκε ο κύριος συνάδελφος, την περίοδο 1989-1994 -και το λέω επειδή γνωριζόμαστε καλά- ανέβηκε πέντε μονάδες. Ας μη μιλάνε -και δεν θέλω να χρησιμοποιώ όρους που έχουν χρησιμοποιηθεί και κατά το παρελθόν σ' αυτήν την Αίθουσα- ας μη μιλάνε κάποιοι, οι οποίοι έχουν δημιουργήσει τα τεράστια προβλήματα ιδιαίτερα στους εργαζόμενους.
Θεωρώ λοιπόν ότι μπορεί το Υπουργείο κι εσείς, κύριε Υπουργέ, να
δεχθείτε ότι δεν πρέπει να κοπεί το επίδομα. Και να μη δώσουμε το δικαίωμα σε κάποιους να λαϊκίζουν μεν, αλλά ουσιαστικά να έχουν δίκιο στο να λένε στους εργαζόμενους ότι εδώ καταργούμε επιδόματα για να δημιουργήσουμε βρεφονηπιακούς σταθμούς. 'Εχουν δημιουργηθεί αρκετοί βρεφονηπιακοί σταθμοί στην Ελλάδα και δεν χρειάστηκε μέχρι τώρα να καταργηθεί το επίδομα σύστασης νέας οικογένειας. Κι εδώ έχουμε πολλά επιδόματα, κύριε Υπουργέ, για σύσταση νέας οικογένειας. Νομίζω ότι είναι ένα θέμα που θα μπορούσατε να το αποδεχθείτε.
'Ηθελα επίσης να πω ότι στο ίδιο άρθρο και στην παράγραφο 13 -αν μου επιτρέπετε, κύριε Προέδρε, ένα λεπτό- εισηγείστε οι δικαιούχοι του Οργανισμού Εργατικής Κατοικίας του Χριστού Βαρβασίου Χίου να απαλλαγούν από τη χρέωση των εργατικών κατοικιών. Πρόσφατα, κύριε Υπουργέ, ψηφίσαμε για τη Θράκη, για τη δεύτερη κατοικία, όσοι έρθουν να απαλλάσσονται από το φόρο απόκτησης κατοικίας. Σας πληροφορώ ότι στη Θράκη έχουν γίνει λιγότερες εργατικές κατοικίες -και δείτε τα στοιχεία σας για τον Οργανισμό Εργατικής Κατοικίας- κι έχουν γίνει τελευταία μόνο από τις Κυβερνήσεις του ΠΑΣΟΚ κι αυτό είναι γεγονός. Το θέμα όμως είναι ότι οι δικαιούχοι είναι άνθρωποι οι οποίοι δεν μπορούν να δώσουν ούτε τα δέκα χιλιάρικα. Και αν θα δείτε, δεν έχουν δώσει εδώ και είκοσι χρόνια με τις πολύ παλιές εργατικές κατοικίες που είχαν γίνει ούτε τα δέκα χιλιάρικα εισφοράς που είχε βάλει τότε ο ΟΕΚ.
Νομίζω, κύριε Υπουργέ, ότι θα μπορούσατε να αποδεχθείτε στη λογική και της προηγούμενης ψήφισης ομόφωνα από τη Βουλή των Ελλήνων για τη δεύτερη κατοικία οι δικαιούχοι των εργατικών κατοικιών της Θράκης να απαλλάσσονται -και ξέρετε ότι οι δικαιούχοι με εισόδημα ενάμισι (1.500.000) και δύο εκατομμύρια (2.000.000) δεν έχουν τη δυνατότητα να πληρώσουν τα δεκατέσσερα εκατομμύρια (14.000.000) που χρεώνονται οι εργατικές κατοικίες- από το κόστος της εργατικής κατοικίας.
Ευχαριστώ πολύ.
ΠΡΟΕΔΡΕΥΟΥΣΑ ('Αννα Μπενάκη- Ψαρούδα): Το λόγο έχει ο Υφυπουργός
Εργασίας και Κοινωνικών Ασφαλίσεων κ. Φαρμάκης.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριοι συνάδελφοι, ίσως δεν αξίζει τον κόπο, αλλά δεν μπορούν να μείνουν αναπάντητα όσα είπε και απόψε σ' αυτήν την Αίθουσα ο εκλεγείς με τη σημαία του ΠΑΣΟΚ -που το έχει φαίνεται ξεχάσει- συνάδελφος κ. Κεδίκογλου. 
Ο κ. Κεδίκογλου δράττεται της ευκαιρίας κάθε φορά που παίρνει το λόγο
στη Βουλή να αναφέρεται σε προσφιλή σε αυτόν θέματα και να αναφέρεται
με απαξιωτικούς χαρακτηρισμούς στον Πρωθυπουργό και την Κυβέρνηση. Δεν έχουν καμία αξία ασφαλώς οι χαρακτηρισμοί του. Ο Πρωθυπουργός τιμήθηκε πολύ πρόσφατα από τον ελληνικό λαό και χαίρει ιδιαίτερης εκτίμησης για το έργο του και μέσα και έξω από την Ελλάδα.
Δεν τον αγγίζει, λοιπόν, η λάσπη ή οι οποιοιδήποτε χαρακτηρισμοί του κ. Κεδίκογλου, οι οποίοι άλλωστε υπαγορεύονται από προσωπικούς λόγους. 
Επιτρέψτε μου να σχολιάσω μετά απ'αυτό και τις παρατηρήσεις μερικών
συναδέλφων που αναφέρονται κυρίως σε διατάξεις ασφαλιστικού περιεχομένου αυτής της ενότητας των άρθρων του νομοσχεδίου που συζητούμε.
Για το άρθρο 18 ο κ. Αμπατζόγλου ζήτησε την επέκταση της ασφάλισης
και για σύνταξη των καταρτιζομένων, λέγοντας ότι είναι εργαζόμενοι και
το δικαιούνται. Εδώ είναι η διαφορά μας. Οι καταρτιζόμενοι, κύριε Αμπατζόγλου, δεν είναι εργαζόμενοι. Επειδή, όμως, βρίσκονται μέσα στους χώρους εργασίας και επειδή συνεπώς μπορούν να έχουν τον κίνδυνο ενός
εργατικού ατυχήματος, επεκτείνεται η ασφάλιση, πέραν της ιατροφαρμακευτικής περίθαλψης, και κατά του κινδύνου εργατικού ατυχήματος.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Αυτό το ζητήσαμε και εμείς, κύριε
Φαρμάκη.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Βεβαίως. Δεν έχω αντίρρηση. Ο συνάδελφος έκανε μία παρατήρηση για την επέκταση της ασφάλισης και σε αυτήν αναφέρομαι. Κατά τα άλλα γνωρίζω ότι οι συνάδελφοι, που πήραν το λόγο, αναφέρθηκαν θετικά σε αυτήν τη διάταξη. 
Ο κ. Στριφτάρης αναφερόμενος στο άρθρο 22 για τη ρύθμιση των
καθυστερούμενων ασφαλιστικών εισφορών στον Ο.Γ.Α. ζήτησε συνταξιούχοι με το παλαιό καθεστώς του Ο.Γ.Α. να συνυπολογίσουν για την προσαύξηση της σύνταξής τους ημέρες ασφάλισης που πραγματοποίησαν σε άλλους ασφαλιστικούς οργανισμούς πριν δημιουργηθεί ο κλάδος κύριας ασφάλισης του Ο.Γ.Α. Αυτό δεν είναι δυνατόν να γίνει. Δεν λειτουργεί έτσι η κοινωνική ασφάλιση.
Οι νέες ρυθμίσεις που έρχονται δεν αφορούν τους παλαιούς συνταξιούχους. 'Αλλωστε στην κοινωνική ασφάλιση, όπως γνωρίζετε, υπάρχουν 
και άλλοι ασφαλισμένοι, που για άλλους λόγους χάνουν ημέρες ασφάλισης. Για παράδειγμα, ένας μισθωτός ασφαλισμένος στο Ι.Κ.Α. που έχει κατά τη

διάρκεια του εργασιακού του βίου δύο χιλιάδες μέρες ασφάλισης, χίλιες μέρες ασφάλισης, μέσα στο αναδιανεμητικό σύστημα, όπως λειτουργεί, δεν δικαιούται την κατώτερη σύνταξη και συνεπώς δεν παίρνει τίποτε. Και όλοι μας πιθανόν να έχουμε χάσει κάποιες μέρες ασφάλισης που έχουμε σε άλλους ασφαλιστικούς οργανισμούς.
ΣΠΥΡΙΔΩΝ ΣΤΡΙΦΤΑΡΗΣ: Εγώ έχω χάσει.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Από εδώ και πέρα, όμως, όσοι μπορούν να εγγραφούν κατά το νόμο στον κλάδο κύριας ασφάλισης των αγροτών, συνυπολογίζουν όλους τους ασφαλιστικούς χρόνους, σε όποιο ασφαλιστικό ταμείο και αν έχουν διανυθεί. Λειτουργεί δηλαδή γι'αυτούς κανονικά η διαδοχική ασφάλιση, στην οποία αναφερόμαστε στο άρθρο 29.
Και επανέρχομαι στην παρατήρηση του κ. Αμπατζόγλου, ο οποίος έκανε
κριτική στις παραγράφους α' και β' για τις κλάσεις. Και θέλω να του πω ότι ακριβώς γι'αυτό, το λόγο ήρθε η διάταξη. Διότι υπάρχει πρόβλημα εφαρμογής των διατάξεων της διαδοχικής ασφάλισης από τον Ο.Γ.Α. Και δεν είναι τυχαίο ότι στην πρώτη παράγραφο λέμε, ο χρόνος να υπολογισθεί ως διανυθείς στην τρίτη ασφαλιστική κατηγορία ενός μισθωτού, ο οποίος τελικά συνταξιοδοτείται από τον Ο.Γ.Α. Διότι η τρίτη ασφαλιστική κατηγορία είναι η πιο κοντά ευρισκομένη στην κλάση του Ο.Γ.Α. Διαφέρουν οι κλάσεις από ταμείο σε ταμείο.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Υφυπουργού)
Με συγχωρείτε, κύριε Πρόεδρε.
Ούτε είναι τυχαίο ότι για τον αυτοτελώς απασχολούμενο στη δεύτερη
παράγραφο λέμε ότι υπολογίζεται ο χρόνος ως διανυθείς στην πρώτη ασφαλιστική κατηγορία, διότι εκείνη είναι πιο κοντά.
Στην τρίτη παράγραφο αναφερόμαστε στην επικουρική ασφάλιση και στη διαδοχικότητα της επικουρικής ασφάλισης με την κλάση εκείνη που είναι πιο κοντά στην πρόσθετη ασφάλιση του αγρότη που θεωρείται ο χρόνος επικουρικής ασφάλισης.
Ο κ. Στρατάκης αναφερόμενος σε αυτό το άρθρο έθεσε ένα άλλο θέμα, το οποίο δεν έχει σχέση με το άρθρο, αλλά είναι θέμα υπαρκτό. Αν πρέπει ένας αγρότης ασφαλισμένος στον ΟΓΑ, όταν εργάζεται εποχιακά σε ένα ελαιουργείο της Κρήτης -αναφέρομαι σ' αυτό, γιατί γνωρίζω το θέμα- να διπλοασφαλίζεται και στο ΙΚΑ ως προσφέρων εξαρτημένη εργασία. Αυτό είναι ένα θέμα ανοικτό στη Γενική Γραμματεία Κοινωνικών Ασφαλίσεων. Θα λυθεί ερμηνευτικά, δεν χρειάζεται ίσως νόμος. Θα πούμε δηλαδή ότι οι νεοεισερχόμενοι στην ασφάλιση από 1.1.1993 -αυτούς χαρακτηρίζουμε νεοεισερχόμενους στην ασφάλιση- δεν έχουν υποχρέωση δεύτερης ασφάλισης, συνεπώς και όσοι αγρότες από το 1998 και μετά είναι εγγεγραμμένοι στον κλάδο κύριας ασφάλισης του ΟΓΑ.
'Ομως, γι'αυτούς που ήταν σε άλλο φορέα προ της 1.1.1993 ισχύει το παλαιό καθεστώς. Αυτοί είναι υποχρεωμένοι, εφόσον εργάζονται, να
διπλοασφαλίζονται και να συνυπολογίζουν με τη διαδικασία της διαδοχικής ασφάλισης χρόνους ασφάλισης, γιατί μπορεί και προ του 1993, που υπήρχε άλλο ασφαλιστικό καθεστώς, να έχουν ένσημα σε άλλον ασφαλιστικό φορέα, στα οποία θα προσθέτουν και ένσημα μετά την 1.1.1993.
Υπάρχει αυτό το θέμα, υπάρχει και αίτημα από την Κρήτη και από άλλες περιοχές της χώρας για τους εποχιακά εργαζόμενους αγρότες. Θα δώσουμε ερμηνεία. Θεωρώ ότι δεν έχω να κάνω άλλες παρατηρήσεις σε όσα είπαν οι κύριοι συνάδελφοι για τις ασφαλιστικές διατάξεις. 'Οσα έχουν σχέση με την κοινωνική ασφάλιση...
ΕΥΓΕΝΙΟΣ ΧΑΙΤΙΔΗΣ: Για το ΤΕΒΕ και τον ΟΓΑ τι αποφασίζετε;
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Αυτό δεν υπάρχει στο νομοσχέδιο. Σας άκουσα. Αν θέλετε, να αναφερθώ λίγο σε αυτά που είπατε. Είπατε δύο πράγματα. Το πρώτο δεν το κατάλαβα καθόλου. Για το δεύτερο θα σας μιλήσω. Αποδώσατε τη φυγή επιχειρήσεων από την εκλογική σας περιφέρεια ή από τη βόρεια Ελλάδα ή από τη χώρα σε γειτονικές χώρες, διότι υπάρχουν οι εισφορές προς το ΙΚΑ. Προς Θεού, κύριε συνάδελφε.
ΕΥΓΕΝΙΟΣ ΧΑΙΤΙΔΗΣ: Δεν το είπα εγώ. Οι εργοδότες το λένε.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Δεν ξέρω τι λένε οι εργοδότες. Θέλετε να καταργήσουμε την κοινωνική ασφάλιση;
ΕΥΓΕΝΙΟΣ ΧΑΙΤΙΔΗΣ: Οι εργατικές εισφορές είναι υψηλότερες από τις
αμοιβές.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Παρακαλώ πολύ, ρωτήστε τους εργαζόμενους. Οι εισφορές ανταποκρίνονται σε παροχές. Εγώ και όλοι σ'αυτήν τη χώρα είχαμε την εντύπωση ότι όσες βιομηχανίες μετεγκαθίστανται σε γειτονικές χώρες, το κάνουν μάλλον για να μειώσουν το εργατικό κόστος, επειδή όπως γνωρίζετε ότι η εργατική δαπάνη είναι πολύ χαμηλή και όχι για τις εισφορές προς το ΙΚΑ. Προς Θεού.

Το δεύτερο που ρωτήσατε είναι τι γίνεται με το ΤΕΒΕ και με την
ασφάλιση στον ΟΓΑ. Πρέπει να γνωρίζετε και αυτό δεν έχει αλλάξει. 'Οτι το ΤΕΒΕ δεν ασφαλίζει επαγγελματίες που ασκούν το επάγγελμά τους, που έχουν ένα κατάστημα, σε οικισμούς κάτω των δύο χιλιάδων κατοίκων.
ΕΥΓΕΝΙΟΣ ΧΑΙΤΙΔΗΣ: Υπάρχουν τέτοιοι οικισμοί; Με τον "ΚΑΠΟΔΙΣΤΡΙΑ"
έγιναν οι δήμοι;
ΠΡΟΕΔΡΕΥΩΝ (Παναγιώτης Σγουρίδης): Κύριε Χαϊτίδη, αφήστε τον Υπουργό
να σας εξηγήσει, γιατί πέρασε και ο χρόνος που έχει στη διάθεσή του. ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων):
'Ημουν και τότε Υφυπουργός Κοινωνικών Ασφαλίσεων. Σας λέω ότι έχει
υπάρξει πρόβλεψη να μην αλλάξει το καθεστώς -αυτό που ζητάτε, δηλαδή-ακριβώς διότι η συγχώνευση με τον "ΚΑΠΟΔΙΣΤΡΙΑ" είναι λειτουργική. Δεν μετακινούνται οικισμοί για να συνενωθούν με άλλους. 'Οποιους εξυπηρετούσε ένα μικρομάγαζο στην περιοχή αυτή, τους ίδιους εξυπηρετεί

και τώρα. Δεν υπάρχει λοιπόν τέτοιο θέμα. Εξακολουθεί να ισχύει στο ΤΕΒΕ αυτό που ίσχυε. Εκτός εάν το μπλέκετε με το ΤΑΕ, για το οποίο δεν υπήρχε κανένας περιορισμός, ποτέ, από συστάσεως του ταμείου, το οποίο μπορούσε να ασφαλίσει έμπορο σε οικισμό οποιουδήποτε πληθυσμού.
Επειδή το ταμείο δεν είχε τις δυνατότητες, ολιγώρησε, οι υπηρεσίες του δεν ήταν επαρκείς, δεν είχε πάει να ασφαλίσει. Με τη συγχώνευση σε ενιαίο οργανισμό, που έγινε τελευταία, υπάρχει αυτή η δυνατότητα και αναζητεί το Ταμείο Εμπόρων να ασφαλίσει ανθρώπους σε οικισμούς ανεξαρτήτως πληθυσμού.
Κύριοι συνάδελφοι, νομίζω ότι οι ασφαλιστικές διατάξεις, που επιλύουν προβλήματα λειτουργίας των ασφαλιστικών οργανισμών και εξυπηρετούν αιτήματα ασφαλισμένων, πρέπει να τύχουν της γενικής αποδοχής και να ψηφισθούν ομοφώνως από το Σώμα.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ.
Κύριε Πρωτόπαπα, εσείς μπορεί να θέλετε να κλείσουμε τη συζήτηση εδώ, όμως ο κ. Κουράκης μπορεί να θέλει να δευτερολογήσει.
ΙΩΑΝΝΗΣ ΚΟΥΡΑΚΗΣ: Ναι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κουράκη, έχετε το
λόγο για ένα λεπτό.
ΙΩΑΝΝΗΣ ΚΟΥΡΑΚΗΣ: Κύριε Πρόεδρε, μια κουβέντα μόνο θα πω: Να
συμφωνήσω σε ένα θέμα που έθεσε ο Κοινοβουλευτικός μας Εκπρόσωπος, ο κ. Σπυρόπουλος.
Κύριε Υπουργέ, παρακαλώ να εξετάσετε τη δυνατότητά επίλυσής του ή σε
ένα επόμενο νομοσχέδιο. Είναι το ζήτημα που έχει να κάνει με την καταβολή των εξόδων κίνησης σε υπαλλήλους του Ο.Α.Ε.Δ., που πραγματοποίησαν εξωτερική υπηρεσία για τον έλεγχο και την προώθηση των προγραμμάτων στήριξης για την απασχόληση και την επαγγελματική κατάρτιση. 
Επαναλαμβάνω: Το έθεσε ο Κοινοβουλευτικός μας Εκπρόσωπος. Θα ήθελα
και εγώ να σας παρακαλέσω να εξετάσετε τη δυνατότητα επίλυσης του αιτήματος αυτού.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παναγιωτόπουλος έχει το
λόγο.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Κύριε Πρόεδρε, σε αυτά τα λεπτά τελειώνει η μακρά συζήτηση του νομοσχεδίου στη Ολομέλεια. Προηγήθηκε και μια μακρά "κυοφορία", που δημιούργησε πολύ θόρυβο και στις εφημερίδες.
Κλείνοντας, εμείς θα πούμε ότι το νομοσχέδιο αυτό είναι ανάξιο των προσδοκιών του ελληνικού λαού και της κοινής γνώμης. Εν πάση περιπτώσει, υποτίθεται ότι θα έπαιρνε το μήνυμα αυτή η Κυβέρνηση και θα ανταποκρινόταν με μια ουσιαστική νομοθετική παρέμβαση στις ανάγκες, για να προωθηθεί η απασχόληση, για να καταπολεμηθεί η ανεργία.
Δυστυχώς αυτή η Κυβέρνηση επιβεβαιώνει και σε αυτόν τον πολύ
ευαίσθητο χώρο ότι τα μηνύματα δεν τα παίρνει. Δεν επιβεβαιώνει καν τις ιστορικές παρακαταθήκες του ΠΑ.ΣΟ.Κ περί κοινωνικής ευαισθησίας, παρακαταθήκες οι οποίες ισχύουν και για το δικό μας χώρο, ένα χώρο με μακρά παράδοση κοινωνισμού.
'Ολοι κρινόμαστε -και εμείς της Αντιπολίτευσης- αλλά πρώτα απ' όλα κρίνεται η Κυβέρνηση που πήρε πριν από οκτώ μήνες τη λαϊκή εντολή, για να ανταποκριθεί με την πολιτική της στα προβλήματα του τόπου. Εάν ανταποκρίνεται με το σημερινό νομοσχέδιο, θα το κρίνουν οι εργαζόμενοι, αλλά πρώτα απ' όλα θα το κρίνουν οι άνεργοι.
'Οσον αφορά στους κοινωνικούς εταίρους, νομίζω ότι πήρατε τις απαντήσεις. Είναι, ίσως, η πρώτη φορά που πρόσωπα που εκπροσωπούν διαφορετικούς κοινωνικούς φορείς συναντήθηκαν εντός και εκτός Κοινοβουλίου σε μια διαπίστωση: Το συγκεκριμένο νομοσχέδιο δεν ανταποκρίνεται σε ανάγκες, δεν δίνει λύσεις.
Κατά συνέπεια, κύριε Υπουργέ, περιμένουμε όλοι όχι μόνο από σας αλλά από τους συναρμόδιους Υπουργούς της Κυβέρνησης, από τον Πρωθυπουργό -απευθύνουμε ευθύτατη πρόκληση και ταυτόχρονα και έκκληση- ενεργητικές πρωτοβουλίες. Εσείς κυβερνάτε σήμερα. Περιμένουμε να δούμε πολιτικές υπέρ της απασχόλησης, κατά της ανεργίας. Με αυτό το νομοσχέδιο δεν τις είδαμε. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Στριφτάρης έχει το λόγο. ΣΠΥΡΙΔΩΝ ΣΤΡΙΦΤΑΡΗΣ: Κύριε Πρόεδρε, θέλω να κάνω μια πρόταση σε σχέση
με αυτά τα επιδόματα που καταργούνται με το συγκεκριμένο άρθρο.
Θα έλεγα στον κύριο Υπουργό να το σκεφτεί. Εάν θέλει να κάνει
οικονομία, υπάρχουν λεφτά στην Εργατική Εστία. Είναι αυτά που πηγαίνουν στο ταμείο των "εργατοπατέρων", όπως λέμε εμείς, αυτών που παίρνουν τις συντάξεις για το μέλλον του συνδικαλισμού. Καταργήστε το και θα δείτε πόσα λεφτά θα πάρετε και πόσους παιδικούς σταθμούς θα φτιάξετε.
ΡΟΒΕΡΤΟΣ ΣΠΥΡΟΠΟΥΛΟΣ: 'Εχει καταργηθεί αυτό.
ΣΠΥΡΙΔΩΝ ΣΤΡΙΦΤΑΡΗΣ: Ναι, έχει καταργηθεί, αλλά όλοι παίρνουν
συντάξεις.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Δεν είναι στην Εργατική Εστία, όμως. Δεν τα ξέρετε καλά. 'Εχει καταργηθεί και δεν είναι στην Εργατική Εστία ο λογαριασμός.
ΣΠΥΡΙΔΩΝ ΣΤΡΙΦΤΑΡΗΣ: 'Οσοι έχουν κάνει αίτηση, θα πάρουν.
ΠΡΟΕΔΡΕΥΩΝ (Παναγιώτης Σγουρίδης): Ο κ. Χαϊτίδης έχει το λόγο.
ΕΥΓΕΝΙΟΣ ΧΑΙΤΙΔΗΣ: Κύριε Πρόεδρε, αγαπητοί συνάδελφοι, αντιλαμβάνομαι γιατί η Κυβέρνηση δεν αντιλαμβάνεται ένα μέρος απ' όσα είπα, αφού δεν
τη συμφέρει να τα αντιληφθεί.
Πρώτον, για τον κ. Πρωτόπαπα, που δεν αντιλαμβάνεται γιατί
αναφέρθηκα σε ένα νομοσχέδιο, το οποίο κατατέθηκε πρόσφατα στη Βουλή.

Εάν θέλετε, κύριε Υφυπουργέ, να σας δείξω ότι ο Υπουργός Ανάπτυξης, για να μη συλληφθείτε πάλι απληροφόρητος και πάλι θα λέτε ..
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κύριε Χαϊτίδη, είστε συνεχώς αδιάβαστος.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Πρωτόπαπα.
Κύριε Χαϊτίδη, συνεχίστε και πείτε αυτό που θέλετε.
ΕΥΓΕΝΙΟΣ ΧΑΙΤΙΔΗΣ: Βλέπετε ότι συνεχώς είστε απληροφόρητος.
Ο Υπουργός Ανάπτυξης κ. Χριστοδουλάκης υπογράφει το νομοσχέδιο

δεύτερος μετά την κ. Παπανδρέου.
Υπάρχουν συνολικά δεκατρείς υπογραφές συναρμοδίων Υπουργών. Και οι δεκατρείς είναι συνυπεύθυνοι γι' αυτό το νομοσχέδιο. Επομένως πιστεύω ότι τώρα επιτέλους αντιληφθήκατε γιατί αναφέρθηκα στον Υπουργό Ανάπτυξης. 
Δεύτερον, εκείνο που λέτε ότι δεν αντιληφθήκατε είναι η συσχέτιση
ενός νομοσχεδίου το οποίο προσθέτει νέους εισαγόμενους εργαζόμενους στην Ελλάδα και ενός νομοσχεδίου το οποίο κάνει απίστευτες περικοπές στους εργαζόμενους, προκειμένου δήθεν να νοικοκυρευθούν τα ασφαλιστικά ταμεία και ορισμένοι οργανισμοί όπως η Εργατική Εστία. Αυτή λοιπόν την αντίφαση κατήγγειλα προηγουμένως και απορώ πώς δεν αντιληφθήκατε αυτό που είναι πρόδηλο.
Τέλος, στο άρθρο 21 παράγραφος 9, αναφέρεται, κύριε Υπουργέ, ότι
καταργείται η μικρή οικονομική εισφορά ως βραβείο που δινόταν μέχρι τώρα στους σπουδαστές, παιδιά των εργαζομένων με το αιτιολογικό, στην επόμενη παράγραφο 10, ότι αυτά τα χρήματα θα διατεθούν για τη λειτουργία βρεφονηπιακών σταθμών υπέρ των εργαζομένων. 'Ομως αποσιωπάτε την πρόβλεψη να επιβληθούν για πρώτη φορά εισφορές στους εργαζόμενους προκειμένου τα παιδιά τους να μπορούν να φιλοξενούνται σ' αυτούς τους βρεφονηπιακούς σταθμούς. Επομένως γιατί από τη μια πλευρά κάνετε περικοπές για την εξασφάλιση εσόδων και από την άλλη πλευρά επιβάλλετε εισφορά στους εργαζόμενους, τους οποίους υποτίθεται ότι θέλετε να εξυπηρετήσετε;
Είναι τουλάχιστον ανάλγητο να επιβάλλετε βαρύτατες ποινές μέχρις έξι μήνες φυλάκιση και ένα εκατομμύριο δρχ. πρόστιμο "εκτός εάν προβλέπεται μεγαλύτερη ποινή" όπως αναφέρεται. Δηλαδή θέλετε περίπου να εξοντώσετεεκείνον το φορέα ή το άτομο, που ενδεχομένως παράτυπα θα χρησιμοποιήσει, ένα εισιτήριο για την παρακολούθηση ενός κινηματογραφικού έργου ή για μια εκδρομή. Επομένως για πολλοστή φορά, κύριε Υπουργέ, συλλαμβάνεστε να μη γνωρίζετε εκείνα τα οποία περιλαμβάνει το νομοσχέδιο.
ΠΡΟΕΔΡΕΥΩΝ (Παναγιώτης Σγουρίδης): 'Οπως είπατε το "συλλαμβάνεστε"
νόμιζα ότι θα λέγατε "συλλαμβάνεστε να κλέπτετε οπώρας".
ΕΥΓΕΝΙΟΣ ΧΑΙΤΙΔΗΣ: 'Ετσι προσπαθείτε εσείς κάι ο κ. Πρωτόπαπας να εκθέσετε συναδέλφους σας, οι οποίοι πριν έρθουν εδώ, ενημερώνονται διαβάζουν και διαθέτουν πολύτιμο χρόνο. 'Εγιναν δε Βουλευτές χωρίς να πατήσουν πάνω στις πλάτες των εργαζομένων. Αναφέρομαι σε σας κύριε Πρωτόπαπα, και στον κ. Πιπεργιά ο οποίος περισσότερο χρόνο ανάλωσε στο να κρίνει τα όσα είπα εγώ και πολύ λιγότερο, γιατί φυσικά δεν συνέφερε, για να κρίνει την κυβέρνηση η οποία τον ανέδειξε Βουλευτή μετά από μια επαγγελματική θητεία στον συνδικαλισμό υπέρ της Κυβερνήσεως, γιατί σήμερα δυστυχώς είναι Βουλευτής, πατώντας στις πλάτες των εργαζομένων. 
ΠΡΟΕΔΡΕΥΩΝ (Παναγιώτης Σγουρίδης): Κύριε Χαϊτίδη, νομίζω ότι δεν
πρέπει να κάνετε κρίσεις για συναδέλφους οι οποίοι δεν είναι παρόντες. ΕΥΓΕΝΙΟΣ ΧΑΙΤΙΔΗΣ: Σας απευθύνω έκκληση, κύριε Υπουργέ, να
τροποποιήσετε αυτά τα άρθρα ή να τα αφαιρέσετε εντελώς, γιατί δεν είναι δυνατόν με τέτοιες ποινές να μιλάμε για κοινωνική πολιτική και για ενδιαφέρον προς τους εργαζομένους.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):
Θα κάνω μια διευκρίνιση και μια επισήμανση. Η διευκρίνιση αφορά ένα σημείο που ανέφερε ο κ. Σπυρόπουλος για τον ΟΑΕΔ. Νομίζω ότι δεν έγινε πλήρως κατανοητή η διάταξη η οποία λέει το εξής: Η περίπτωση της παραγράφου 3 του άρθρου 19 του ν.2639 αντικαθίσταται από τότε που ίσχυσε ως εξής: "Η διαδικασία, τα όργανα, οι κατηγορίες, ο αριθμός, οι υπάλληλοι του ΟΑΕΔ και η αποζημίωσή τους καθώς και κάθε άλλη αναγκαία λεπτομέρεια για τη διενέργεια ελέγχων που αφορούν την εκτέλεση προγραμμάτων κατάρτισης και απασχόλησης και την υποστήριξη αυτών".
Νομίζω ότι αυτό θα λύσει το θέμα που μπήκε και από τον κ. Σπυρόπουλο και από τον κ. Κουράκη. Επομένως δεν υπάρχει εκκρεμότητα ως προς αυτό το σημείο.
Θέλω να κάνω μια επισήμανση. Στη τελευταία μας συνεδρίαση ο
κ. Κεδίκογλου έκανε πάλι χαρακτηρισμούς για την Κυβέρνηση και τον Πρωθυπουργό. Θεωρώ απαξιωτικό για μένα να μπω σε χαρακτηρισμούς και να απαντήσω στα όσα λέει ο κ. Κεδίκογλου κάθε φορά με συστηματικό τρόπο, για ένα θέμα το οποίο έχει αποφανθεί ο ελληνικός λαός, η διεθνής κοινή γνώμη, η θέση της χώρας στη διεθνή σκηνή. Πάντως, επαναλαμβάνω ότι είναι
απαξιωτικό για τον ίδιο τον ομιλητή να χρησιμοποιεί συνεχώς τέτοιες εκφράσεις, οι οποίες δεν κάνουν τίποτε άλλο παρά να αποκαλύπτουν το επίπεδο του λόγου στο οποίο κινείται.
Βέβαια ακούστηκαν και κάποια γενικότερα σχόλια εδώ. Θεωρώ ότι
ορισμένες φορές και συγκεκριμένα από διάφορους ομιλητές, της Αντιπολίτευσης χρησιμοποιούνται λέξεις και έννοιες οι οποίες χάνουν εντελώς τη σημασία τους. Είναι όπως η πυξίδα του πλοίου, η οποία απομαγνητίζεται και "τρελαίνεται" και δεν ξέρει τι ισχύει και τι όχι. 
Τέτοια έλλειψη επιχειρηματολογίας σε πάρα πολλά θέματα, τέτοια
αντιφατικότητα και υπεκφυγή και με τέτοιον ωμό τρόπο, ορισμένες φορές υποστήριξη των συμφερόντων που δεν έχουν να κάνουν με τον κόσμο της εργασίας και την απασχόληση, δεν έχουν να κάνουν με την κοινωνική Ελλάδα, ούτε με τα κοινωνικά προβλήματα, πραγματικά αξίζει τον κόπο κανείς να τα μαζέψει και να τα αθροίσει, για να δείξει ποιος σ'αυτήν Αίθουσα και ποιος στην πολιτική ζωή του τόπου ενδιαφέρεται για την ανάπτυξη, την κοινωνική πολιτική, για τον εργαζόμενο και τον άνεργο.
ΠΡΟΕΔΡΕΥΩΝ (Παναγιώτης Σγουρίδης): Η κ. Γιαννάκου έχει το λόγο.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Δεν θα έπαιρνα το λόγο, κύριε Πρόεδρε, αν δεν άκουγα τον Υπουργό να λέει γενικότητες, περί του ποια συμφέροντα υποστηρίζουν ορισμένοι. Για να ακούσουμε, κύριε Υπουργέ! Ποια συμφέροντα υποστηρίζουμε; Εμείς εδώ πήραμε συγκεκριμένη θέση και εγώ δεν θα δεχθώ, ως Κοινοβουλευτικός Εκπρόσωπος, αιχμές "στον αέρα". Στο αέρα είναι αυτά που λέτε εσείς και όχι αυτά που λέμε εμείς, περί δήθεν συμφερόντων που υποστηρίζουμε. Να ακούσουμε ποια είναι τα συμφέροντα που υποστηρίζουμε, ενώ εσείς υποστηρίζετε δήθεν τα συμφέροντα των εργαζομένων και των ανέργων. Βέβαια τα αποτελέσματα αυτής της πολιτικής θα τα δούμε. Δεν υπάρχει αμιφοβολία ότι θα αποκαλυφθούν και θεωρώ ότι ή πρέπει να πάρετε πίσω αυτά τα περί συμφερόντων, εκτός αν εννοείτε άλλα κόμματα, ή να μας πείτε εδώ αμέσως ποια είναι τα συμφέροντα τα οποία είναι κακά, κακώς νοούμενα και τα οποία εμείς υποστηρίξαμε.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο. ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):
Εγώ είπα ότι εισάγαμε ένα νομοσχέδιο με το οποίο ενισχύουμε το οπλοστάσιό μας για την αντιμετώπιση της ανεργίας και την ενίσχυση της απασχόλησης. Καμιά από τις βασικές του διατάξεις δεν ψηφίστηκε από τα κόμματα της Αντιπολίτευσης. Αυτό είναι υποδηλωτικό για το ποιες πολιτικές επιλογές γίνονται, με ποιον τρόπο αντιμετωπίζονται τα θέματα απασχόλησης και ανεργίας και με ποιον τρόπο τα θέματα της ανάπτυξης. Είμαστε σε μια εποχή που η χώρα έχει ανάγκη από νέα οργανωτικά συστήματα, σε μια εποχή παγκοσμιοποίησης, όπου νέες απειλές και προκλήσεις διαγράφονται για το μέλλον. Η Κυβέρνηση πρέπει να πάρει τις αποφάσεις της οι οποίες οδηγούν σε αλλαγές χρήσιμες, που μπορούν να δημιουργήσουν θετικό κλίμα, που χρειάζεται η χώρα για να προχωρήσει μπροστά, με ανάπτυξη, κοινωνικό πρόσωπο και να αντιμετωπισθεί το μεγάλο πρόβλημα της απασχόλησης που έχουμε.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση
επί της ενότητας των άρθρων 17 έως 31. Εισερχόμαστε στην ψήφισή τους κεχωρισμένως.
Ερωτάται το Σώμα: Γίνεται δεκτό το άρθρο 17;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κατά πλειοψηφία.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 17 έγινε δεκτό
κατά πλειοψηφία.
Ερωτάται το Σώμα: Γίνεται δεκτό το άρθρο 18, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΓΕΩΡΓΙΟΣ ΑΜΠΑΤΖΟΓΛΟΥ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 18 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 19, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κατά πλειοψηφία.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 19 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 20, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κατά πλειοψηφία.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 20 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 21, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κατά πλειοψηφία.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 21 έγινε δεκτό
κατά πλειοψηφία, ως έχει.
Ερωτάται το Σώμα: Γίνεται δεκτό το άρθρο 22, ως έχει;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 22 έγινε δεκτό
ομοφώνως, ως έχει.
Ερωτάται το Σώμα: Γίνεται δεκτό το άρθρο 23, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κατά πλειοψηφία.
ΣΠΥΡΙΔΩΝ ΣΤΡΙΦΤΑΡΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 23 έγινε δεκτό
κατά πλειοψηφία, όπως τροποποιήθηκε από τον κύριο Υπουργό.
Ερωτάται το Σώμα: Γίνεται δεκτό το άρθρο 24, ως έχει;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 24 έγινε δεκτό
ομοφώνως, ως έχει.
Ερωτάται το Σώμα: Γίνεται δεκτό το άρθρο 25, ως έχει;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 25 έγινε δεκτό
ομοφώνως, ως έχει.
Ερωτάται το Σώμα: Γίνεται δεκτό το άρθρο 26, ως έχει;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 26 έγινε δεκτό
ομοφώνως, ως έχει.
Ερωτάται το Σώμα: Γίνεται δεκτό το άρθρο 27, ως έχει;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 27 έγινε δεκτό
ομοφώνως, ως έχει.
Ερωτάται το Σώμα: Γίνεται δεκτό το άρθρο 28;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 28 έγινε δεκτό
ομοφώνως.
Ερωτάται το Σώμα: Γίνεται δεκτό το άρθρο 29;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 29 έγινε δεκτό
ομοφώνως.
Ερωτάται το Σώμα: Γίνεται δεκτό το άρθρο 30, που είναι τροποποιητικό; ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 30 έγινε δεκτό
ομοφώνως.
Ερωτάται το Σώμα: Γίνεται δεκτό το άρθρο 31;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 31 έγινε δεκτό
ομοφώνως.
Eισερχόμαστε στη συζήτηση των τροπολογιών.
Πρώτη τροπολογία είναι η με αριθμό 202/10 του κυρίου Υπουργού.

Κύριε Υπουργέ, θέλετε να πείτε κάτι επί της τροπολογίας αυτής;
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Μία διόρθωση, κύριε Πρόεδρε.
Στο προτελευταίο εδάφιο υπάρχει ένας πλεονασμός. Σας το διαβάζω: "Η ετήσια δαπάνη που βαραίνει το 'Ιδρυμα Κοινωνικών Ασφαλίσεων για την καταβολή των συντάξεων αυτών μέχρι 31.12.2004 καταβάλλεται από το λογαριασμό για την απασχόληση και την επαγγελματική κατάρτιση ΛΑΕΚ του

νόμου ..." και ακολουθεί "... και καταβάλλεται απολογιστικά ...". Να διαγραφούν οι δύο λέξεις "και καταβάλλεται". Είναι πλεονασμός η επανάληψη.
ΠΡΟΕΔΡΕΥΩΝ (Παναγιώτης Σγουρίδης): Κύριε Παναγιωτόπουλε, θέλετε το
λόγο;
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Το έχουμε συζητήσει. Θα το ψηφίσουμε. ΠΡΟΕΔΡΕΥΩΝ (Παναγιώτης Σγουρίδης): Εσείς, κύριε Στριφτάρη, θέλετε το
λόγο;
ΣΠΥΡΙΔΩΝ ΣΤΡΙΦΤΑΡΗΣ: Θα την ψηφίσουμε την τροπολογία, αλλά θέλω να τονίσω ότι αφορά πολύ λίγα άτομα και θα έλεγα πραγματικά αυτοί που

είναι στα βαριά και ανθυγιεινά με 7.500 ένσημα ανεξαρτήτου ηλικίας, όταν τα συμπληρώνουν, γιατί να μην παίρνουν σύνταξη;
ΠΡΟΕΔΡΕΥΩΝ (Παναγιώτης Σγουρίδης): Ο κ. Αμπατζόγλου έχει το λόγο. ΓΕΩΡΓΙΟΣ ΑΜΠΑΤΖΟΓΛΟΥ: Κύριε Πρόεδρε, η θέση μας στη συγκεκριμένη
τροπολογία θα είναι "ΛΕΥΚΟ". Διότι από τη μια αναγνωρίζουμε ότι επιλύειεν μέρει όμως -ένα πρόβλημα, από την άλλη παραπέμπει στις καλένδες, στην τριακονταπενταετία. Η δική μας θέση είναι η συνταξιοδότηση όλων των εργαζομένων, που έχουν συμπληρώσει τριακονταπενταετία ή 10.500 ένσημα χωρίς, όριο ηλικίας. Με αυτά λοιπόν τα κριτήρια χωρίς να υποτιμήσουμε τη θετική συμβολή της συγκεκριμένης τροπολογίας, αλλά επειδή τη θεωρούμε ατελή, η θέση μας είναι "ΛΕΥΚΟ".
ΠΡΟΕΔΡΕΥΩΝ (Παναγιώτης Σγουρίδης): Ερωτάται το Σώμα: Γίνεται δεκτή η τροπολογία με γενικό αριθμό 202 και ειδικό 10;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 202 και ειδικό 10 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Εισερχόμαστε στη συζήτηση της τροπολογίας με γενικό αριθμό 203 και ειδικό 11. Είναι επίσης, του κυρίου Υπουργού και έχει να κάνει με ρύθμιση εισφορών και παροχών σε νέα βάση, με αναλογικό τρόπο, του προσωπικού των νομικών προσώπων δημοσίου δικαίου που μετατράπηκαν σε ανώνυμες εταιρείες. 
Υπάρχει κάποια διόρθωση επί της τροπολογίας αυτής, κύριε Υπουργέ; ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων):
'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παναγιωτόπουλος έχει το λόγο. ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: Εμείς δεν την ψηφίζουμε, κύριε Πρόεδρε. ΠΡΟΕΔΡΕΥΩΝ (Παναγιώτης Σγουρίδης): Ο κ. Στριφτάρης έχει το λόγο. ΣΠΥΡΙΔΩΝ ΣΤΡΙΦΤΑΡΗΣ: Κατ' αρχήν, με αυτήν την τακτική που ακολουθεί η
Κυβέρνηση, θα βρεθούμε πολλές φορές μπροστά στο ίδιο φαινόμενο, τη μετατροπή δηλαδή των νομικών προσώπων δημοσίου δικαίου. Νομίζω ότι δεν είναι σωστό να επανεξετάζονται ζητήματα που έχουν λυθεί, αλλά εάν οι ίδιοι συμφωνούν, εμείς δεν θα είχαμε αντίρρηση.
ΠΡΟΕΔΡΕΥΩΝ (Παναγιώτης Σγουρίδης): Κύριε Αμπατζόγλου, την ψηφίζετε;
ΓΕΩΡΓΙΟΣ ΑΜΠΑΤΖΟΓΛΟΥ: Δεν την ψηφίζουμε.
ΠΡΟΕΔΡΕΥΩΝ (Παναγιώτης Σγουρίδης): Ερωτάται το Σώμα: Γίνεται δεκτή η τροπολογία με γενικό αριθμό 203 και ειδικό 11;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΠΑΝΑΓΙΩΤΗΣ ΠΑΝΑΓΙΩΤΟΠΟΥΛΟΣ: 'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 203 και ειδικό 11 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Η τρίτη υπουργική τροπολογία είναι με γενικό αριθμό 214 και ειδικό 16 "Ρύθμιση θεμάτων Εθνικού Κέντρου Πιστοποίησης Δομών Συνεχιζόμενης Επαγγελματικής Κατάρτισης (Σ.Ε.Κ.) και Συνοδευτικών Υπηρεσιακών Υπηρεσιών (Σ.Υ.Υ.)".
Επ' αυτής της τροπολογίας έχετε κάποια διόρθωση, κύριε Υπουργέ;
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): 'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κ. Γιαννάκου-Κουτσίκου,
έχετε το λόγο.
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: 'Ενα σχόλιο, κύριε Πρόεδρε. Εδώ έγινε ολόκληρη συζήτηση και παραδοχή και κατά τη διάρκεια του κοινοβουλευτικού ελέγχου ότι ο μεγάλος άρρωστος της όλης ιστορίας είναι η αδυναμία αξιολόγησης και πιστοποίησης. Και έρχεται ως τροπολογία αυτό την τελευταία στιγμή, έστω και αν ορίζει διοικητικά θέματα; Εγώ καλώ τον Υπουργό να πάρει πρωτοβουλίες προσεχώς στη Βουλή, να μας πει τι θεωρεί ως

αξιολόγηση και τι σκοπεύει να κάνει.
ΠΡΟΕΔΡΕΥΩΝ (Παναγιώτης Σγουρίδης): Ο κ. Στριφτάρης. ΣΠΥΡΙΔΩΝ ΣΤΡΙΦΤΑΡΗΣ: Δεν την ψηφίζουμε, κύριε Πρόεδρε. 
ΠΡΟΕΔΡΕΥΩΝ (Παναγιώτης Σγουρίδης): Κύριε Αμπατζόγλου, εσείς την
ψηφίζετε;
ΓΕΩΡΓΙΟΣ ΑΜΠΑΤΖΟΓΛΟΥ: 'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το
λόγο, αν θέλετε να πείτε κάτι επί της παρατηρήσεως της κ. Γιαννάκου-Κουτσίκου.
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): Τα θέματα αξιολόγησης, κύριε Πρόεδρε, ήδη μας απασχολούν και βεβαίως θα έχουμε την ευκαιρία να δούμε τέτοια θέματα πολλές φορές.
ΠΡΟΕΔΡΕΥΩΝ (Παναγιώτης Σγουρίδης): 'Αρα, θεωρείτε θετική την παρέμβαση και έχετε κατά νου να συζητήσετε τα θέματα αξιολόγησης. 
Ερωτάται το Σώμα: Γίνεται δεκτή η τροπολογία με γενικό αριθμό 214 και
ειδικό 16;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 214 και ειδικό 16 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Κύριε Υπουργέ, έχουμε ορισμένες βουλευτικές τροπολογίες, από τις οποίες τέσσερις είναι εμπρόθεσμες και οι υπόλοιπες είναι εκπρόθεσμες. Κατ' αρχήν θα κάνετε καμία εκπρόθεσμη τροπολογία δεκτή;
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): 'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Τις εκπρόθεσμες τροπολογίες,
λοιπόν, δεν θα τις συζητήσουμε. Από τις τέσσερις εμπρόθεσμες τροπολογίες έχετε μελετήσει εάν θα κάνετε κάποια δεκτή;
ΑΝΑΣΤΑΣΙΟΣ ΓΙΑΝΝΙΤΣΗΣ (Υπουργός Εργασίας και Κοινωνικών Ασφαλίσεων): Δεν θα κάνω καμία δεκτή, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Αυτές όμως θα πρέπει να τις συζητήσουμε, άσχετα αν δεν τεθούν σε ψηφοφορία, γιατί έτσι είθισται. Οι τροπολογίες αυτές είναι του κ. Αμπατζόγλου, του κ. Ακριβάκη, του κ. Γρηγοράκου και του κ. Στρατάκη. Δεν βλέπω να είναι εδώ οι συνάδελφοι Βουλευτές, άρα θα τις αφήσουμε για αύριο.
Κύριοι συνάδελφοι, έχουν διανεμηθεί τα Πρακτικά της Πέμπτης 30 Νοεμβρίου 2000 και της Παρασκευής 1ης Δεκεμβρίου 2000 και ερωτάται το Σώμα εάν επικυρούνται.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Πέμπτης 30 Νοεμβρίου 2000 και της Παρασκευής 1ης Δεκεμβρίου 2000 επικυρώθηκαν. 
ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Πρόεδρε, θα μπορούσα να πω κάτι; ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Γιαννάκου-Κουτσίκου. ΜΑΡΙΕΤΤΑ ΓΙΑΝΝΑΚΟΥ-ΚΟΥΤΣΙΚΟΥ: Θα ήθελα να σας υπενθυμίσω ότι η
συνεννόησή μας είναι να αρχίσουμε αύριο από την τροπολογία περί χρηματιστηρίου. Η συζήτηση συνεχίζεται αύριο.
ΠΡΟΕΔΡΕΥΩΝ (Παναγιώτης Σγουρίδης): Δεν ξέρω εάν έγινε ακριβώς αυτό, κυρία συνάδελφε. Η παρατήρησή σας καταγράφεται στα Πρακτικά, αλλά από εκεί και πέρα δεν ξέρω ποια ακριβώς συνεννόηση έγινε, διότι δεν είχα τέτοια ενημέρωση από την 'Εδρα, όταν ανέλαβα.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση; ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 23.15' λύεται η συνεδρίαση για
αύριο ημέρα Τετάρτη 13 Δεκεμβρίου 2000 και ώρα 10.30' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου: "Προώθηση της απασχόλησης και άλλες διατάξεις" και στη συνέχεια μόνη συζήτηση επί της αρχής, των άρθρων και του συνόλου του σχεδίου νόμου: "Πρόγραμμα "ΠΟΛΙΤΕΙΑ" για τη μεταρρύθμιση και τον εκσυγχρονισμό της Δημόσιας Διοίκησης και άλλες διατάξεις".

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ 

