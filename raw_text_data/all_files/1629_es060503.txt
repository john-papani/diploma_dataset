
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΕΔΡΙΑΣΗ ΡΚΓ΄
Πέμπτη, 5 Ιουνίου 2003
ΘΕΜΑΤΑ
ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. ?δεια απουσίας των Βουλευτών, Γεωργίου Καρατζαφέρη, Γκαλήπ Γκαλήπ, σελ.
3. Ανακοινώνεται ότι τη συνεδρίαση παρακολουθούν μαθητές από: το 2ο Δημοτικό Σχολείο Αργυρουπόλεως, το 4ο και 14ο Δημοτικό Σχολείο Γλυφάδας, το 3ο Δημοτικό Σχολείο Ιτέας Φωκίδας, το 4ο Δημοτικό Σχολείο Λαμίας, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεσης αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Ανακοίνωση του δελτίου επικαίρων ερωτήσεων της Παρασκευής 6 Ιουνίου 2003, σελ.
4. Συζήτηση επικαίρων ερωτήσεων:
α) Προς τον Υπουργό Εργασίας και Κοινωνικών Ασφαλίσεων, σχετικά με την απαλλαγή καταβολής εισφορών προς το Ίδρυμα Κοινωνικών Ασφαλίσεων από τους σεισμοπαθείς της Λευκάδας κλπ., σελ.
β) Προς τον Υπουργό Γεωργίας: i) σχετικά με την καταβολή των αποζημιώσεων για τις δαπάνες δάσωσης στο Νομό Έβρου, σελ.
ii) σχετικά με την καταβολή αποζημιώσεων στους πληγέντες από την χαλαζόπτωση αγρότες της περιοχής Τυμπακίου Κρήτης, σελ.
γ) Προς την Υπουργό Περιβάλλοντος, Χωροταξίας και Δημοσίων Έργων, σχετικά με τη σύσταση φορέων διαχείρισης και προστασίας προστατευόμενων περιβαλλοντικά περιοχών κλπ., σελ.
δ) Προς τον Υπουργό Ανάπτυξης, σχετικά με την αξιοποίηση και ανάπτυξη των παραλιών του νομού Λάρισας, σελ.
ε) Προς τον Υπουργό Υγείας και Πρόνοιας, σχετικά με τις απεργιακές κινητοποιήσεις των εργαζομένων στο Εθνικό Κέντρο ?μεσης Βοήθειας, την επίλυση των προβλημάτων κλπ., σελ.
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση της Συμφωνίας Σταθεροποίησης και Σύνδεσης μεταξύ των Ευρωπαϊκών Κοινοτήτων και των Κρατών ? Μελών τους αφενός και της Δημοκρατίας της Κροατίας αφετέρου», σελ.
2. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Μεταφορών και Επικοινωνιών: «Κύρωση της Συμφωνίας σχετικά με το Διεθνή Οργανισμό Δορυφορικών Τηλεπικοινωνιών (International Telecommunication Satellite Organization ?ITSO) και της τροποποίησης του άρθρου 23 της Συμφωνίας Λειτουργίας του Οργανισμού», σελ.
3. Συζήτηση και ψήφιση επί της αρχής του σχεδίου νόμου του Υπουργείου Τύπου και Μέσων Μαζικής Ενημέρωσης: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης, σελ.
4. Κατάθεση Εκθέσεων Διαρκών Επιτροπών:
α) Η Διαρκής Επιτροπή Εθνικής ?μυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εθνικής ?μυνας: i) «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Αλβανίας για τη συμμετοχή αλβανικού στρατιωτικού ή πολιτικού προσωπικού στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.), σελ.
ii) «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Τυνησίας για τη συμμετοχή στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)», σελ.
β) Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις εκθέσεις της στα σχέδια νόμου του Υπουργείου Δημόσιας Τάξης: i) «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας για την καταπολέμηση της τρομοκρατίας, της παράνομης διακίνησης ναρκωτικών του οργανωμένου εγκλήματος και άλλων μορφών εγκληματικότητας», σελ.
ii) «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ιταλικής Δημοκρατίας σχετικά με την αστυνομική συνεργασία», σελ.
ΟΜΙΛΗΤΕΣ
Α) Επί των επικαίρων ερωτήσεων:
ΓΑΡΟΥΦΑΛΙΑΣ Γ., σελ.
ΓΕΩΡΓΑΚΟΠΟΥΛΟΣ Δ., σελ.
ΖΗΣΗ Ρ., σελ.
ΚΑΝΕΛΛΗ Λ., σελ.
ΚΤΕΝΑΣ Γ., σελ.
ΛΥΜΠΕΡΑΚΙΔΗΣ Λ., σελ.
ΝΑΣΙΩΚΑΣ Ε., σελ.
ΞΗΡΟΤΥΡΗ ? ΑΙΚΑΤΕΡΙΝΑΡΗ Α., σελ.
ΣΠΥΡΟΠΟΥΛΟΣ Ρ., σελ.
ΦΡΑΓΚΙΑΔΟΥΛΑΚΗΣ Ε., σελ.
ΧΑΤΖΗΜΙΧΑΛΗΣ Φ., σελ.
Β) Επί του σχεδίου νόμου του Υπουργείου Εξωτερικών:
ΚΑΝΕΛΛΗ Λ., σελ.
ΛΟΒΕΡΔΟΣ Α., σελ.
Γ) Επί του σχεδίου νόμου του Υπουργείου Τύπου και Μέσων Μαζικής Ενημέρωσης:
ΑΚΡΙΒΑΚΗΣ Α., σελ.
ΔΑΣΚΑΛΑΚΗΣ Γ., σελ.
ΙΩΑΝΝΙΔΗΣ Φ., σελ.
ΚΑΝΕΛΛΗ Λ., σελ.
ΚΟΥΒΕΛΗΣ Φ., σελ.
ΠΑΠΑΓΕΩΡΓΙΟΥ Γ., σελ.
ΠΑΠΑΛΗΓΟΥΡΑΣ Α., σελ.
ΠΑΥΛΟΠΟΥΛΟΣ Π., σελ.
ΠΡΩΤΟΠΑΠΑΣ Χ., σελ.
ΣΠΥΡΙΟΥΝΗΣ Κ., σελ.
ΤΣΙΠΛΑΚΗΣ Κ., σελ.

ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΣΥΝΕΔΡΙΑΣΗ ΡΚΓ΄
Πέμπτη 5 Ιουνίου 2003
Αθήνα, σήμερα στις 5 Ιουνίου 2003, ημέρα Πέμπτη και ώρα 10.45΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Γεώργιο Γαρουφαλιά, Βουλευτή Λάρισας τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΑΝΑΣΤΑΣΙΟΣ ΛΙΑΣΚΟΣ και ΓΕΩΡΓΙΟΣ ΓΑΡΟΥΦΑΛΙΑΣ κατέθεσαν αναφορά με την οποία ο Δήμος Ιστιαίας Εύβοιας διαμαρτύρεται για την ανεπαρκή αστυνόμευση της περιοχής του λόγω έλλειψης αστυνομικού προσωπικού.
2) Ο Βουλευτής Εύβοιας κ. ΑΝΑΣΤΑΣΙΟΣ ΛΙΑΣΚΟΣ κατέθεσε αναφορά με την οποία Εκπρόσωποι εποχικών πυροσβεστών Νομού Εύβοιας ζητούν να μην ισχύσει το νέο Π.Δ. που αφορά στις προσλήψεις εποχικών πυροσβεστών.
3) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία η Ένωση των Απανταχού Μανιατών «Η ΜΑΝΗ» ζητεί την ανάπλαση της συνοικίας Μανιάτικα Πειραιά.
4) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Δήμος Ξυλοκάστρου Κορινθίας ζητεί την ίδρυση Πυροσβεστικού Σταθμού Γ΄ Τάξης στο Δήμο Ξυλοκάστρου.
5) Ο Βουλευτής Λακωνίας κ. ΛΕΩΝΙΔΑΣ ΓΡΗΓΟΡΑΚΟΣ κατέθεσε αναφορά με την οποία ζητεί ενημέρωση για την πορεία των έργων του Βιολογικού Καθαρισμού Έλους, Γυθείου και Γερακίου, του Δήμου Γερονθρών Λακωνίας.
6) Ο Βουλευτής Λακωνίας κ. ΛΕΩΝΙΔΑΣ ΓΡΗΓΟΡΑΚΟΣ κατέθεσε αναφορά με την οποία ζητεί την επίλυση προβλήματος σχετικά με το ταμειακό έλλειμμα του Εθνικού Σταδίου Σπάρτης και τον καταλογισμό χρηματικών ποσών, στα μέλη του Διοικητικού του Συμβουλίου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 8658/17-4-2003 ερώτηση του Βουλευτή κ. Γεωργίου Παπαγεωργίου δόθηκε με το υπ? αριθμ. 7017/4/3239/12.5.2003 έγγραφο από τον Υπουργό Δημόσιας Τάξης η ακόλουθη απάντηση:
«Σε απάντηση της ανωτέρω ερώτησης, που κατέθεσε ο Βουλευτής κ. Γ. Παπαγεωργίου σας γνωρίζουμε ότι το θέμα της πληρέστερης στελέχωσης των αστυνομικών Υπηρεσιών, αντιμετωπίζεται μέσα από τις δυνατότητες που παρέχει η ελλειμματική δύναμη του Σώματος με ορθολογική κατανομή αυτής. Στο πλαίσιο δε αυτό έχει στελεχωθεί και η Αστυνομική Διεύθυνση Εύβοιας με δύναμη, η οποία, σήμερα, με την απόσπαση και 5 αστυφυλάκων, λόγω φοίτησής τους στα εκεί εκπαιδευτικά ιδρύματα, υπολείπεται της οργανικής της κατά 4 αστυνομικούς, ενώ άλλες Αστυνομικές Διευθύνσεις, που αντιμετωπίζουν τα ίδια ή και περισσότερα αστυνομικά προβλήματα, εμφανίζουν σημαντικότερα ελλείμματα.
Για την κάλυψη του ελλείμματος των Υπηρεσιών της Αστυνομικής Διεύθυνσης Εύβοιας, μεταξύ των οποίων και του Αστυνομικού Τμήματος Ιστιαίας, που η δύναμή του είναι ελλειμματική, κατά τις τακτικές μεταθέσεις του τρέχοντος έτους προκηρύχθηκαν προς κάλυψη 12 θέσεις αστυνομικών κατώτερων βαθμών. Ωστόσο, πρέπει να επισημάνουμε ότι, για την πληρέστερη στελέχωση του συνόλου των αστυνομικών Υπηρεσιών, το Υπουργείο μας, ενόψει και της διεξαγωγής των Ολυμπιακών Αγώνων του 2004, αλλά και άλλων αναγκαιοτήτων, όπως η ανάληψη από την Αστυνομία της αρμοδιότητας έκδοσης των διαβατηρίων, μετά από ειδική επεξεργασία των δεδομένων που αφορούν την οργανική δύναμη του Σώματος, ζήτησε την έγκριση πρόσληψης ικανού αριθμού αστυνομικών για το τρέχον και το επόμενο έτος και ειδικών φρουρών για το τρέχον έτος.
Σε ό,τι αφορά το θέμα της διακίνησης ναρκωτικών ουσιών στην περιοχή της Ιστιαίας, σας πληροφορούμε ότι οι μέχρι σήμερα ποσότητες που έχουν εντοπισθεί και κατασχεθεί αφορούν κυρίως ινδική κάνναβη, ενώ, με βάση τα υφιστάμενα στατιστικά στοιχεία, οι αρμόδιες Υπηρεσίες μας εκτιμούν ότι δεν υπάρχει έξαρση του φαινομένου στην περιοχή και ότι τα λαμβανόμενα προληπτικά και κατασταλτικά μέτρα αποδίδουν αποτελέσματα.
Πρέπει δε να επισημάνουμε ότι στην περιοχή της Ιστιαίας, εκτός από την τοπική Υπηρεσία, δραστηριοποιούνται το Τμήμα Ασφαλείας Χαλκίδας, μικτά συνεργεία αντιμετώπισης της βαριάς εγκληματικότητας, καθώς και η Ομάδα Πρόληψης και Καταστολής της Εγκληματικότητας. Στις ανωτέρω Υπηρεσίες δόθηκαν πρόσθετες εντολές, προκειμένου να εντείνουν τις προσπάθειές τους ως προς την αντιμετώπιση της διακίνησης ναρκωτικών ουσιών, αλλά και γενικότερα ως προς την πρόληψη και καταστολή της εγκληματικότητας στην αναφερόμενη περιοχή.
Ο Υπουργός
ΜΙΧΑΛΗΣ ΧΡΥΣΟΧΟΪΔΗΣ»
2. Στην με αριθμό 8681/17-4-03 ερώτηση των Βουλευτών κυρίων Παναγιώτη Κοσιώνη και Σπυρίδωνα Στριφτάρη δόθηκε με το υπ? αριθμ. 1767/9-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές κύριοι Π. Κοσιώνης και Σ. Στριφτάρης για τα θέματα της αρμοδιότητάς μας, σας πληροφορούμε τα εξής:
Για τις καλυπτόμενες από τον ΕΛΓ Α ζημιές, που προκλήθηκαν από τις πλημμύρες του Αλφειού ποταμού, στο Δημοτικό Διαμέρισμα Μακρυσίων του Δήμου Σκιλλούντος Ν. Ηλείας, οι εκτιμήσεις της φυτικής παραγωγής (πορτοκάλια, σιτηρά, κηπευτικά κλπ.) και του ζωικού κεφαλαίου έχουν ήδη ολοκληρωθεί και οι αποζημιώσεις στους πληγέντες παραγωγούς θα καταβληθούν το συντομότερο δυνατόν.
Για τις μη καλυπτόμενες από τον ΕΛΓΑ ζημιές σε φυτικό κεφάλαιο, εγκαταστάσεις κλπ., ενημερώθηκαν οι παραγωγοί για την υποβολή δηλώσεων, προκειμένου να ενταχθούν σε Πρόγραμμα χορήγησης οικονομικών ενισχύσεων, αρμοδιότητος ΠΣΕΑ που θα υποβληθεί προς έγκριση στην Επιτροπή Ανταγωνισμού της Ε.Ε.
Ο Υπουργός
Γ. ΔΡΥΣ»
3. Στην με αριθμό 8697/17-4-03 ερώτηση της Βουλευτού κ. Ασημίνας Ξηροτύρη - Αικατερινάρη δόθηκε με το υπ? αριθμ. ΥΠΠΟ/Γ.Υ/Κ.Ε/1051/7-5-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8697/17.04.2003 Ερώτηση της Βουλευτού κ. Ασημίνας Ξηροτύρη ? Αικατερινάρη σας γνωρίζουμε τα εξής:
Στο πλαίσιο του προγράμματος δράσης 2003 - 2004 η αρμόδια 9η Εφορεία Βυζαντινών Αρχαιοτήτων, προτίθεται, ιεραρχώντας τις προτεραιότητες των έργων της, να συνεχίσει τις στερεωτικές εργασίες στο Γυναικόκαστρο (14ος αιώνας) Ν. Κιλκίς και να εγκαταστήσει έναν εργατοφύλακα στο χώρο. Προς το παρόν οι κάτοικοι του Δ.Δ. Γυναικοκάστρου διοργανώνουν κάθε καλοκαίρι πολιτιστικές εκδηλώσεις και ψυχαγωγικές γιορτές στους πρόποδες του μνημείου. Επίσης πραγματοποιούνται εκδηλώσεις στο πλαίσιο του θερινού προγράμματος «Νύχτες με πανσέληνο» στα μνημεία και τους αρχαιολογικούς χώρους της επικράτειας.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
4. Στην με αριθμό 8796/18-4-03 ερώτηση του Βουλευτή κ. Νικολάου Κατσαρού δόθηκε με το υπ? αριθμ. 1796/9-5-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Ν. Κατσαρός σας πληροφορούμε τα εξής:
Οι ενισχύσεις καταβάλλονται σύμφωνα με τους Κοινοτικούς Κανονισμούς στους παραγωγούς αροτραίων καλλιεργειών από τις 16 Νοεμβρίου μέχρι τις 31 Ιανουαρίου και με την προϋπόθεση ότι δεν έχουν διαπιστωθεί προβλήματα κατά την διενέργεια των προβλεπόμενων ελέγχων.
Όσον αφορά τις πληρωμές του έτους 2002, και ειδικότερα για το Νομό Λάρισας, μέχρι σήμερα εκδόθηκαν εντολές πληρωμής για 22.298 αιτήσεις ύψους 46.340.729,26 ?.
Από το σύνολο των 22.653 αιτήσεων παραμένουν απλήρωτες οι 355, ενώ σε περίπου 2.589 αιτήσεις, υπάρχουν αγροτεμάχια που εξακολουθούν να εμφανίζουν προβλήματα κατά τους διοικητικούς μηχανογραφικούς ελέγχους. Οι κυριότεροι λόγοι μη πληρωμής είναι οι εξής:
- η διπλή δήλωση του παραγωγού
- όλα τα πληρωτέα αγροτεμάχια είναι προβληματικά
- η δέσμευση της αίτησης λόγω λανθασμένου ΑΦΜ
- το διπλό ή χωρίς χαρτογραφικό υπόβαθρο και
- η υπέρβαση έκτασης της τοπογραφικής νησίδας.
Ο Υφυπουργός
Ε. ΑΡΓΥΡΗΣ»
5. Στην με αριθμό 8722/17-4-03 ερώτηση του Βουλευτή κ. Ιωάννη Τζαμτζή δόθηκε με το υπ? αριθμ. 1781/9-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Ι.Τζαμτζής σας πληροφορούμε τα εξής:
Ο ΕΛΓΑ πρόκειται πολύ σύντομα να προβεί σε τροποποίηση του Κανονισμού Ασφάλισης Φυτικής Παραγωγής, προκειμένου να καλύπτονται ασφαλιστικά από τον Οργανισμό οι ζημιές που προξενούνται από τον παγετό σε όλα τα βλαστικά στάδια των δενδρωδών καλλιεργειών.
Ως εκ τούτου, οι παραγωγοί του Νομού Πέλλας θα υποβάλουν δηλώσεις ζημιάς στους ανταποκριτές του ΕΛΓΑ για όλες τις καλλιέργειες των οπωροφόρων δένδρων που ζημιώθηκαν από τον παγετό του Απριλίου 2003.
Οι εξατομικευμένες εκτιμήσεις για τις ζημιές αυτές θα διενεργηθούν αμέσως μετά τη λήξη της προθεσμίας υποβολής των δηλώσεων ζημιάς.
Ο Υπουργός
Γ. ΔΡΥΣ»
6. Στην με αριθμό 8739/17-4-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ? αριθμ. 1782/9-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Σ. Σπηλιωτόποuλος, σας πληροφορούμε τα εξής:
Eγκρίθηκε από την Ε.Ε. το Πρόγραμμα χορήγησης οικονομικών ενισχύσεων στους γεωργοκτηνοτρόφους που επλήγησαν από τις πυρκαγιές έτους 2000.
Για τις ζημιές αυτές έχουν ήδη χορηγηθεί στους ζημιωθέντες παραγωγούς του Ν. Αχαΐας, προκαταβολές ύψους 2.089.264 ?.
Μετά την ολοκλήρωση της έκδοσης των σχετικών αποφάσεων θα αρχίσει η καταβολή στους δικαιούχους του υπολοίπου ποσού της ενίσχυσης, εφόσον έχουν προβεί στην αποκατάσταση των ζημιών.
Ο Υπουργός
Γ. ΔΡΥΣ»
7. Στην με αριθμό 8751/17-4-03 ερώτηση του Βουλευτή κ. Ηλία Φωτιάδη δόθηκε με το υπ? αριθμ. 1783/9-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Η. Φωτιάδης, σας πληροφορούμε τα εξής:
«Ο ΕΛΓΑ πρόκειται πολύ σύντομα να προβεί σε τροποποίηση του Κανονισμού Ασφάλισης Φυτικής Παραγωγής, προκειμένου να καλύπτονται ασφαλιστικά από τον Οργανισμό οι ζημιές που προξενούνται από τον παγετό σε όλα τα βλαστικά στάδια των δενδρωδών καλλιεργειών.
Ως εκ τούτου, οι παραγωγοί του Νομού Ημαθίας θα υποβάλουν δηλώσεις ζημιάς στους ανταποκριτές του ΕΛΓΑ για όλες τις καλλιέργειες των οπωροφόρων δένδρων που ζημιώθηκαν από τον παγετό του Απριλίου 2003.
Οι Γεωπόνοι του Υπ/τος ΕΛΓΑ Βέροιας διενεργούν συνεχείς και επισταμένες επισημάνσεις για να προσδιορίσουν με τη μεγαλύτερη δυνατή ακρίβεια το μέγεθος των ζημιών.
Μετά την ολοκλήρωση των επισημάνσεων θα αποφασισθεί, εάν συντρέχουν λόγοι εφαρμογής του άρθρου 11 του Κανονισμού Ασφάλισης Φυτικής Παραγωγής του ΕΛΓ Α, για τη διενέργεια συνολικής εκτίμησης.
Ο Υπουργός
Γ. ΔΡΥΣ»
8. Στην με αριθμό 8707/17-4-03 ερώτηση της Βουλευτού κ. Ευαγγελίας Σχοιναράκη ?Ηλιάκη δόθηκε με το υπ? αριθμ. 1775/12-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε η Βουλευτής κ. Σχοιναράκη ?Ηλιάκη, σας πληροφορούμε τα εξής:
Από το Υπ. Γεωργίας έχουν εκπονηθεί και εγκριθεί οι οριστικές μελέτες (με όλες τις υποστηρικτικές) για τα φράγματα Αμιρών-Αγ. Βασιλείου και Ασιτών-Πρινιά. Για τα δύο αυτά φράγματα έχουν εκδοθεί Περιβαλλοντικοί Όροι.
Για την ένταξη των έργων στο ΠΕΠ Κρήτης αρμόδια είναι η Περιφέρεια Κρήτης.
Στο αρ. 2896/14.3.03 έγγραφό μας σε απάντηση της 5415/18.2.02 ερώτησης αναφέρεται ότι: «Η Περιφέρεια αντιμετωπίζει και όχι ότι έχει ολοκληρώσει την διαδικασία ένταξης των έργων στο ΠΕΠ Κρήτης» .
Το φράγμα Καλαμίου παρουσιάζει ωριμότητα από πλευράς μελετών. Το έργο είναι καταγεγραμμένο στον Πίνακα εγγειοβελτιωτικών έργων του Υπ. Γεωργίας, αλλά η ένταξη των έργων σε Προγράμματα θα γίνεται ανάλογα με την εξασφάλιση των απαραίτητων οικονομικών πόρων.
Ο Υπουργός
Γ. ΔΡΥΣ»
9. Στην με αριθμό 8782/17-4-03 ερώτηση των Βουλευτών κυρίων Τάκη Τσιόγκα και Νικολάου Γκατζή δόθηκε με το υπ΄ αριθμ. 1792/9-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές κύριοι Τ. Τσιόγκας και Ν. Γκατζής για τα θέματα της αρμοδιότητάς μας, σας πληροφορούμε τα εξής:
Για τις καλυπτόμενες από τον ΕΛΓΑ ζημιές που προκλήθηκαν σε καλλιέργειες στην περιοχή Παρακωπαϊδικό Πεδίο, Ν. Βοιωτίας από τις παρατεταμένες βροχοπτώσεις του χειμώνα, οι παραγωγοί υπέβαλαν δηλώσεις κυρίως για σιτηρά και κηπευτικά. Η εκτίμηση των ζημιών αυτών έχει σχεδόν ολοκληρωθεί και θα ακολουθήσει αμέσως μετά η καταβολή των αποζημιώσεων στους δικαιούχους παραγωγούς.
Οι μη καλυπτόμενες από τον ΕΛΓ Α ζημιές, που προκλήθηκαν σε καλλιέργειες τριφυλλιών και μηδικής θα ενταχθούν σε Πρόγραμμα χορήγησης οικονομικών ενισχύσεων αρμοδιότητος ΠΣΕΑ, που θα υποβληθεί προς έγκριση στην Επιτροπή Ανταγωνισμού της Ε.Ε, εφόσον πληρούνται οι προϋποθέσεις που απαιτούν οι Κοινοτικοί Κανονισμοί.
Η κατασκευή εγγειοβελτιωτικών έργων στο Παρακωπαϊδικό Πεδίο (?νω Ρους Βοιωτικού Κηφισού) αποτελεί αντικείμενο αρμοδιότητος του ΥΠΕΧΩΔΕ, το οποίο έχει συντάξει τις σχετικές μελέτες.
Ο Υπουργός
Γ. ΔΡΥΣ»
10. Στην με αριθμό 8759/17-4-03 ερώτηση της Βουλευτού κ. Πηνελόπης Φουντουκίδου δόθηκε με το υπ΄ αριθμ. 1788/12-5-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε η Βουλευτής κ. Π. Φουντουκίδου, σας πληροφορούμε τα εξής:
Ο ΕΛΓΑ πρόκειται πολύ σύντομα να προβεί σε τροποποίηση του Κανονισμού Ασφάλισης Φυτικής Παραγωγής, προκειμένου να καλύπτονται ασφαλιστικά από τον Οργανισμό οι ζημιές που προξενούνται από τον παγετό σε όλα τα βλαστικά στάδια των. δενδρωδών καλλιεργειών.
Ως εκ τούτου, οι παραγωγοί του Νομού Πέλλας θα υποβάλουν δηλώσεις ζημιάς στους ανταποκριτές του ΕΛΓΑ για όλες τις καλλιέργειες των οπωροφόρων δένδρων που ζημιώθηκαν από τον παγετό του Απριλίου 2003.
Οι εξατομικευμένες εκτιμήσεις για τις ζημιές αυτές θα διενεργηθούν ταχέως και αμέσως μετά θα ακολουθήσει η καταβολή των αποζημιώσεων στους δικαιούχους παραγωγούς.
Η προστασία των καλλιεργειών από καιρικές αντιξοότητες αποτελεί ουσιαστικό μέλημα του ΕΛΓΑ και ένα από τα κύρια αντικείμενα δραστηριότητάς του. Ο ΕΛΓΑ αποτελεί έναν από τους ελάχιστους φορείς σ΄ όλο τον κόσμο που εδραίωσε και ενσωμάτωσε την-προστασία των καλλιεργειών από φυσικούς κινδύνους στη γεωργοασφαλιστική διαδικασία. Ήδη ο ΕΛΓΑ (ΟΓΑ) από το 1979 μέχρι σήμερα έχει επεξεργαστεί και έχει εφαρμόσει σημαντικό αριθμό προγραμμάτων προστασίας των καλλιεργειών από τον παγετό και το χαλάζι.
Στον τομέα του παγετού, ο ΕΛΓΑ, έχει εγκαταστήσει συνολικά 713 αντιπαγετικούς ανεμιστήρες σε διάφορες περιοχές της χώράς. Το όλο θέμα της επέκτασης των περιοχών όπου ο ΕΛΓΑ θα επιχορηγεί τον αντιπαγετικό ανεμιστήρα, ως μέσο προστασίας των καλλιεργειών (όχι απαραίτητα μόνο των εσπεριδοειδών) από τον παγετό, έχει απασχολήσει τον Οργανισμό εδώ και πολύ καιρό. Για το σκοπό αυτό ανατέθηκαν σε διάφορα ερευνητικά ιδρύματα της χώρας ερευνητικές μελέτες προκειμένου αφενός μεν να διερευνηθεί και να αναλυθεί σε βάθος το φαινόμενο των παγετών ακτινοβολίας σε άλλες παγετόπληκτες περιοχές της χώρας (όπως στην ευρύτερη περιοχή των Ν. Ημαθίας και Πέλλας) σε συνδυασμό με την αναζήτηση του καταλληλότερου μέσου προστασίας των καλλιεργειών στις παραπάνω περιοχές. Αρκετές από τις μελέτες αυτές έχουν ολοκληρωθεί και ήδη ο ΕΛΓΑ επεξεργάζεται τα αποτελέσματά τους προκειμένου να γίνουν οι μελλοντικοί σχεδιασμοί.
Στον τομέα του χαλαζιού, ο ΕΛΓΑ εφαρμόζει προγράμματα πρόληψης και καταστολής με εναέρια μέσα (αεροπλάνα σποράς των χαλαζοφόρων νεφών) και επίγεια μέσα (αντιχαλαζικά κανόνια ηχοβολής).
Για τα υπόλοιπα θέματα που αναφέρονται στην ερώτηση αρμόδιο ν΄ απαντήσει είναι το Υπ. Οικονομίας & Οικονομικών προς το οποίο κοινοποιούμε το έγγραφό μας με αντίγραφο της ερώτησης.
Ο Υπουργός
Γ. ΔΡΥΣ»
11. Στην με αριθμό 8171/7-5-03 ερώτηση του Βουλευτή κ. Πέτρου Μαντούβαλου δόθηκε με το υπ΄ αριθμ. 90022/10949/2451/14-5-03 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην ανωτέρω ερώτηση που κατέθεσε στη Βουλή ο Βουλευτής κ. Π. Μαντούβαλος, και αφορά αίτημα για απόσυρση νομοθετικής ρύθμισης σχετικά με την αποσύνδεση των συντάξεων από τους μισθούς των εν ενεργεία υπαλλήλων του Δημοσίου, σας γνωρίζουμε ότι αρμόδιο να σας απαντήσει είναι το Υπουργείο Οικονομίας και Οικονομικών το οποίο είναι και συναποδέκτης της ερώτησης.
Ο Υφυπουργός
ΡΟΒΕΡΤΟΣ ΣΠΥΡΟΠΟΥΛΟΣ»
12. Στην με αριθμό 8785/18-4-03 ερώτηση του Βουλευτή κ. Κωνσταντίνου Καρρά δόθηκε με το υπ΄ αριθμ. 7017/4/3248/12-5-03 έγγραφο από τον Υπουργό Δημόσιας Τάξης η ακόλουθη απάντηση:
«Σε απάντηση της ανωτέρω ερώτησης, που κατέθεσε ο Βουλευτής κ. Κ. ΚΑΡΡΑΣ, σε ό,τι μας αφορά, σας γνωρίζουμε ότι το θέμα της προστασίας των μαθητών από τα ναρκωτικά και γενικότερα από την σε βάρος τους εγκληματική δραστηριότητα των ενηλίκων, καθώς και από την παραβατικότητα άλλων ανηλίκων, κατά την προσέλευση, παραμονή και αποχώρησή τους από το σχολείο, αντιμετωπίζεται από τις αστυνομικές Υπηρεσίες με ιδιαίτερη ευαισθησία.
Στο πλαίσιο αυτό, έχουν ληφθεί πρόσθετα μέτρα με την αύξηση των πεζών και εποχούμενων περιπολιών και την εντατικοποίηση των αστυνομικών ελέγχων πέριξ των σχολείων της περιοχής του Ν. Ηρακλείου, αλλά και της υπόλοιπης χώρας, με αποτέλεσμα να έχει ενισχυθεί σημαντικά η αστυνόμευση, τόσο κατά τις ώρες λειτουργίας τους, όσο και κατά τις λοιπές, ενώ σημαντική θα είναι προς την κατεύθυνση αυτή και η συμβολή των αστυνομικών του νέου θεσμού του αστυνομικού της γειτονιάς, οι οποίοι θα επιλαμβάνονται στην επίλυση προβλημάτων που αντιμετωπίζουν οι μαθητές.
Πέραν αυτών, έχουν δοθεί εντολές για άμεση επαφή των διοικητών των Υπηρεσιών, με διευθυντές και καθηγητές των σχολείων, συλλόγους, περιοίκους και την τοπική αυτοδιοίκηση, για καλύτερη αλληλοενημέρωση σε επιμέρους θέματα και βελτίωση της συνεργασίας, προκειμένου να ευαισθητοποιηθεί το κοινό για ενεργό συμμετοχή του στην καταπολέμηση των ναρκωτικών. Ιδιαίτερα η ενημέρωση των νέων για τις καταστρεπτικές συνέπειες των ψυχοδραστικών ουσιών (ναρκωτικών και αλκοόλ), αλλά και τους τρόπους προστασίας τους από αυτά γίνεται από κατάλληλους αξιωματικούς σε σχολεία, καθώς και σε άλλους φορείς, στο πλαίσιο ομιλιών, διαλέξεων και σεμιναρίων με θέμα τα ναρκωτικά και τον αλκοολισμό.
Επίσης, τις Αστυνομικές Υπηρεσίες απασχολεί και το θέμα της οδικής ασφαλείας των μαθητών κατά την προσέλευση, αποχώρησή τους από το σχολείο και για το λόγο αυτό από της ενάρξεως της σχολικής περιόδου, μετά από σαφείς εντολές και οδηγίες μας, από τις Υπηρεσίες μας λαμβάνονται μέτρα ρύθμισης της κυκλοφορίας σε όλα τα σχολεία που παρουσιάζουν ιδιαίτερα κυκλοφοριακά προβλήματα.
Τέλος, για. το θέμα του θεσμού των σχολικών φυλάκων, αρμόδιο να σας ενημερώσει είναι το Υπουργείο Εσωτερικών, Δημόσιας Διοίκησης και Αποκέντρωσης, στο οποίο διαβιβάζουμε φωτοαντίγραφο της ερώτησης.
Ο Υπουργός
ΜΙΧΑΛΗΣ ΧΡΥΣΟΧΟΪΔΗΣ»
13. Στην με αριθμό 8839/18-4-03 ερώτηση των Βουλευτών κυρίων ?γγελου Τζέκη, Σπυρίδωνα Στριφτάρη και Γεώργιου Χουρμουζιάδη δόθηκε με το υπ΄ αριθμ. 1805/9-5-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσαν οι Βουλευτές κύριοι Α. Τζέκης, Σ. Στριφτάρης, Γ. Χουρμουζιάδης σας πληροφορούμε τα εξής:
Οι διαμορφωμένες κατ' έτος τιμές αγοράς, είναι γνωστό ότι, αποτελούν συνάρτηση των συμβατικών τιμών και της ποιότητας του προϊόντος. Οι καιρικές συνθήκες οι οποίες επεκράτησαν τη διάρκεια της αποξήρανσης ήταν πράγματι δυσμενείς με αποτέλεσμα να επηρεάσουν αρνητικά, τόσο την ποιότητα των καπνών όσο και τις τελικές τιμές αγοράς.
Για την αποφυγή ενδεχόμενης εκμετάλλευσης των παραγωγών από τις επιχειρήσεις, οι ισχύουσες διατάξεις προβλέπουν ελέγχους από τους αρμόδιους ελεγκτές της Ν.Α. που παραβρίσκονται κατά την παράδοση επίσης παρέχουν στον παραγωγό τη δυνατότητα κατάθεσης προσφυγής για επανεξέταση της αξιολόγησης της ποιότητας, αν θεωρεί άδικο το πρώτο αποτέλεσμα.
Όσον αφορά το τέλος της εμπορικής περιόδου τηρούνται οι ημερομηνίες που προβλέπονται από τον Καν. (ΕΚ) 2848/98 της Επιτροπής και για μεν τις Ανατολικές ποικιλίες είναι η 30η Απριλίου για δε τις υπόλοιπες ποικιλίες η 15η Απριλίου.
Σημειώνεται ότι οι ισχύουσες Κοινοτικές διατάξεις δεν επιτρέπουν την καταβολή Εθνικής αποζημίωσης για τις περιπτώσεις χαμηλής ποιότητας.
Ο Υφυπουργός
Ε. ΑΡΓΥΡΗΣ»
14. Στην με αριθμό 8897/22-4-03 ερώτηση του Βουλευτή κ. Παναγιώτη Αδρακτά δόθηκε με το υπ? αριθμ. 1810/9-5-03 έγγραφο από τον Υφυπουργό Γεωργίας η ακόλουθη απάντηση:
«Σχετικά με το καθεστώς της στρεμματικής ενίσχυσης της σταφίδας ο Καν. (ΕΚ) 1621/99 καθορίζει ότι μόνο οι Ομάδες Παραγωγών δικαιούνται την προκαταβολή 70%. Η προκαταβολή αυτή καταβάλλεται έως το τέλος Ιανουαρίου, μετά την ολοκλήρωση των διοικητικών ελέγχων. Η εξόφληση των δικαιούχων παραγωγών (ΟΠ και μεμονωμένων) γίνεται έως τέλος Μαΐου και μετά την ολοκλήρωση των απαιτούμενων διοικητικών και επιτόπιων ελέγχων αντίστοιχα. Επίσης πριν την έναρξη της περιόδου εμπορίας προβλέπεται υποχρεωτικά η σύσταση βάσης δεδομένων, για τη διαχείριση του εν λόγω συστήματος ενίσχυσης και την πληρωμή των δικαιούχων. Η βάση αυτή θα πρέπει να λειτουργεί στα πλαίσια του Αμπελουργικού Μητρώου.
Ο Ο.Π.Ε.Κ.ΕΠ.Ε., για την ταχύτερη πληρωμή των δικαιούχων, με το υπ' αριθ. 014098/28-02-2003 έγγραφό του, χορηγεί την στρεμματική ενίσχυση στους παραγωγούς των οποίων τα στοιχεία έχουν ταυτοποιηθεί και οριστικοποιηθεί από το Αμπελουργικό Μητρώο.
Μέχρι 7-5-03 έχουν καταβληθεί οι επιδοτήσεις στο 30% επί του συνολικού ποσού της στρεμματικής ενίσχυσης Σταφίδας Σε ολόκληρη την επικράτεια. Για το Ν. Ηλείας η Δ/νση Αγροτικής Ανάπτυξης υποβάλλει τμηματικά τα απαραίτητα δικαιολογητικά στον ΟΠΕΚΕΠΕ, όπου πραγματοποιείται ο τελικός έλεγχος πριν την έκδοση της εντολής πληρωμής. Αναμένεται η υποβολή των υπολοίπων φακέλων στον ΟΠΕΚΕΠΕ από τη Δ/νση Αγροτικής Ανάπτυξης μέχρι την καταληκτική ημερομηνία των πληρωμών(31/05/03), για να ολοκληρωθούν εμπρόθεσμα οι πληρωμές των δικαιούχων παραγωγών.
Σημειώνεται ότι οι τυχόν καθυστερήσεις που παρατηρήθηκαν οφείλονται στο γεγονός ότι φέτος για πρώτη φορά οι επιδοτήσεις χορηγούνται με το νέο σταφιδικό μητρώο και είναι αναμενόμενο να παρουσιαστούν δυσκολίες στην καταβολή της στρεμματικής ενίσχυσης.
Ο Υφυπουργός
Ε. ΑΡΓΥΡΗΣ»
15. Στην με αριθμό 8857/21-4-03 ερώτηση του Βουλευτή κ. Ευρίπιδη Στυλιανίδη δόθηκε με το υπ? αριθμ. Φ. 15/230/ΑΣ 169/9-5-03 έγγραφο από τον Υπουργό Εξωτερικών η ακόλουθη απάντηση:
«Σε απάντηση της παραπάνω Ερώτησης σας γνωρίζουμε τα εξής:
Η ανακαίνιση και συντήρηση του κτιρίου της Ελληνικής Πρεσβείας στο Βερολίνο αποτέλεσε και αποτελεί άμεση προτεραιότητα του κτιριακού προγράμματος του Υπουργείου Εξωτερικών.
Στο πλαίσιο αυτό, εκπονήθηκαν και υποβλήθηκαν στις αρμόδιες Γερμανικές Αρχές όλες οι απαραίτητες μελέτες ανακαίνισης και συντήρησης του κτιρίου, με αποτέλεσμα, μετά από πολύπλευρες διαδικασίες, να χορηγηθεί, από τις οικείες πολεοδομικές Αρχές του Βερολίνου, η οικοδομική άδεια, τον Ιούλιο του 2001.
Το συνολικό κόστος του έργου ανέρχεται σε 15 εκ. ευρώ, με ορίζοντα υλοποίησης μέχρι το 2005.
Το Υπουργείο Εξωτερικών, προκειμένου να επιτύχει την χρηματοδότηση του έργου ζήτησε:
Την κάλυψη της σχετικής δαπάνης, με άμεση προτεραιότητα, από το Πρόγραμμα Δημοσίων Επενδύσεων (ΠΔΕ) του έτους 2001 (έγγραφο ΑΣ 7147/23.02.2001, ΣΤ4 Δ/νσης). Η απάντηση του Υπουργείου Οικονομίας και Οικονομικών ήταν αρνητική.
Την ένταξη του έργου στο Πρόγραμμα Δημοσίων Επενδύσεων (ΠΔΕ) του έτους 2002 (έγγραφο ΑΣ 6164/20.02.2002,. ΣΤ4 Δ/νσης). Η απάντηση του Υπουργείου Οικονομίας και Οικονομικών ήταν αρνητική.
Την ένταξη του έργου στο Πρόγραμμα Δημοσίων Επενδύσεων του τρέχοντος έτους 2003, χωρίς θετικό αποτέλεσμα.
Παράλληλα, το Υπουργείο Εξωτερικών είχε ζητήσει από την Κτηματική Εταιρεία του Δημοσίου (ΚΕΔ) να μεριμνήσει για την εξασφάλιση χρηματοδότησης του έργου με δανειοδότηση, με βάση τον Ν. 2469/97, ο οποίος παρέχει αυτή τη δυνατότητα προκειμένου περί ιδιοστέγασης Υπηρεσιών του Δημοσίου (έγγραφο Α.Π. 096.28/17/ΑΣ 599/09.09.2002, Τεχνικής Υπηρεσίας Υπουργείου Εξωτερικών).
Η Κτηματική Εταιρεία του Δημοσίου υπέβαλε το αίτημα αυτό στο Γενικό Λογιστήριο του Κράτους, συνυποβάλλοντας μελέτη τεκμηρίωσης των χρηματοοικονομικών στοιχείων χρηματοδότησης του έργου (έγγραφο ΚΕΔ με Α.Π.: 12351/598/18.11.2002).
Στις 07.02.2003 δόθηκε η καταρχήν έγκριση του Υφυπουργού Οικονομίας και Οικονομικών για τη σύναψη δανείου προς χρηματοδότηση του έργου. (έγγραφο Υπουργείου Οικονομίας και Οικονομικών με Α.Π.: 2/67321/0020/07.02.2003).
Ήδη, η Τεχνική Υπηρεσία του Υπουργείου Εξωτερικών, σε συνεργασία με τους αρμόδιους μηχανικούς της Κτηματικής Εταιρείας του Δημοσίου, προετοιμάζει το στάδιο υλοποίησης του έργου που περιλαμβάνει την σύνταξη φακέλου διεξαγωγής κοινοτικού διαγωνισμού και το οποίο θα υλοποιήσει με τους πλέον σύντομους δυνατούς ρυθμούς.
Ο Υπουργός
ΓΙΩΡΓΟΣ Α. ΠΑΠΑΝΔΡΕΟΥ»
16. Στην με αριθμό 8854/18-4-2003 ερώτηση του Βουλευτή κ. Νικολάου Λεβογιάννη δόθηκε με το υπ? αριθμ. ΥΠΠΟ/Γ.Υ./Κ.Ε./1062/7-5-2003 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8854/18.03.2003 Ερώτηση του Βουλευτή κ. Νίκου Λεβογιάννη, σας γνωρίζουμε τα εξής:
Σχετικά με την οικοδομή ιδιοκτησίας κ. Αναστάσιου Ράππου στο Μουντάδο Τήνου, έχει εκδοθεί απόφαση έγκρισης μελέτης αναστήλωσης περιστεριώνα και προσθήκη δωματίων με την αρ. πρωτ. ΥΠ.ΠΟ./1η ΕΝΜ/281/7.2.2001 στο όνομα Διονύσιος Ράππος στην αυτή περιοχή, κατόπιν γνωμοδότησης του Τοπικού Συμβουλίου Μνημείων Νήσων του ΥΠ.ΠΟ.
Εάν σε αυτή την οικοδομή αφορά Ερώτηση. σας γνωρίζουμε ότι δεν τηρήθηκε από τον ιδιοκτήτη η νόμιμη διαδικασία ειδοποίησης εγγράφως της Υπηρεσίας για την έναρξη των εργασιών ώστε η Υπηρεσία να προβεί στην παρακολούθηση των εργασιών και την εφαρμογή της εγκεκριμένης αρχιτεκτονικής μελέτης. Το συντομότερο δυνατό θα διενεργηθεί αυτοψία από μηχανικό της Υπηρεσίας.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
17. Στις με αριθμούς 8789/18-4-03, 8965/24-4-03 ερωτήσεις και 4209/6-5-03, 4210/6-5-03 αναφορές των Βουλευτών κυρίων Θεόδωρου Κοτσώνη και Αναστασίου Παπαληγούρα δόθηκε με το υπ? αριθμ.ΓΠ/40005/13-5-03/ (Σχ. 43153 44510, 44513) έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στις με αρ. 8789/18-4-03, 8965/24-4-03 ερωτήσεις και 4209/6-5-03, 4210/6-5-03 αναφορές, που κατατέθηκαν στη Βουλή από τους Βουλευτές κυρίους Θ. Κοστώνη και Α. Παπαληγούρα σχετικά με τη λειτουργία του Σταθμού Αιμοδοσίας Α΄ του Γ.Ν. Κορίνθου, σας γνωρίζουμε ότι:
Από την αρμόδια υπηρεσία του Υπουργείου Υγείας και Πρόνοιας δεν έχει εκδοθεί καμία απόφαση υποβάθμισης της υπηρεσίας Αιμοδοσίας του Γ.Ν. Κορίνθου σε Σταθμό Β΄ Τάξης, χωρίς δικαίωμα αιμοληψιών, ούτε έχει προχωρήσει καμιά σχετική διαδικασία.
Ως εκ τούτου, ισχύει η αρ. Α8/οικ.2326/27-12-91 Υπουργική Aπόφαση (ΦΕΚ 30/22-1-1992, Τεύχος Β), που την κατατάσσει σε Σταθμό Αιμοδοσίας Α΄Τάξης.
Ο Υφυπουργός
Ε. ΝΑΣΙΩΚΑΣ»
18. Στην με αριθμό 8663/17-4-03 ερώτηση του Βουλευτή κ. Φώτη Κουβέλη δόθηκε με το υπ? αριθμ. ΥΠΠΟ/Γ.Υ./Κ.Ε/1049/8-5-03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8663/17.03.2003 Ερώτηση του Βουλευτή κ. Φώτη Κουβέλη, σας γνωρίζουμε τα εξής:
Στην ευρύτερη έκταση που καταλαμβάνει η 129η .Π.Υ. έχουν κατά το παρελθόν εντοπιστεί και ερευνηθεί από την αρμόδια για την περιοχή Β΄ Εφορεία Προϊστορικών και Κλασικών Αρχαιοτήτων ταφικά κατάλοιπα που χρονολογούνται από την Γεωμετρική έως την Ελληνιστική Εποχή. Επιπλέον, στην περιοχή, όπου βρίσκεται η Αεροπορική Μονάδα, στο βορειοανατολικό τομέα του πρώην Αερολιμένα. βρίσκεται η θέση Χασάνι, όπου, σύμφωνα με βιβλιογραφικές αναφορές υπάρχουν αρχιτεκτονικά κατάλοιπα, κυρίως, των Κλασικών Χρόνων, τα οποία έχουν εντοπιστεί και περιγραφεί από περιηγητές του 19ου αιώνα.
Στο πλαίσιο κατασκευής των Ολυμπιακών αθλητικών εγκαταστάσεων εντός του Αεροδρομίου Ελληνικού. όπως αυτές εγκρίθηκαν με σχετικό Προεδρικό Διάταγμα (ΦΕΚ 1018/ Δ΄/4.12.2001), εντεταλμένοι εκπρόσωποι της αρμόδιας Β΄ Εφορείας Προϊστορικών και Κλασικών Αρχαιοτήτων παρακολουθούν καθ? όλη την διάρκεια τις εργασίες προκειμένου να επέμβουν στην περίπτωση εντοπισμού αρχαιοτήτων. Σε περίπτωση που θα απαιτηθεί η απομάκρυνση της πτέρυγας της Πολεμικής Αεροπορίας. θα γίνει προηγούμενα ανασκαφική έρευνα από την αρμόδια Εφορεία δεδομένης της μεγάλης πιθανότητας ύπαρξης αρχαιοτήτων, η ένταξη των οποίων σε έναν κοινόχρηστο χώρο πρασίνου και αναψυχής θα ήταν η προσφορότερη λύση για την διατήρηση και την προστασία τους.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
19. Στην με αριθμό 8545/14-4-03 ερώτηση του Βουλευτή κ. Ελευθερίου Παπαγεωργόπουλου δόθηκε με το υπ? αριθμ. 44189/ΙΗ/12-5-03 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 8545/14.4.03 την οποία κατέθεσε ο Βουλευτής κ. Ελευθ. Παπαγεωργόπουλος και μας διαβίβασε το Υπουργείο Οικονομίας και Οικονομικών με το ανωτέρω σχετικό έγγραφό του και η οποία αναφέρεται στην αντιμετώπιση των προβλημάτων που προκλήθηκαν από την κακοκαιρία στα σχολεία του Ν. Εύβοιας, σας γνωρίζουμε τα ακόλουθα:
1) Οι Νομαρχιακές Αυτοδιοικήσεις έχουν την αρμοδιότητα για την επιλογή και. την απόκτηση οικοπεδικών εκτάσεων, τον προγραμματισμό, τη μελέτη, την κατασκευή και την επίβλεψη των έργων σχολικής στέγης (Ν.2218/94, Ν.2240194 και Π.Δ. 30/1996).
Οι Νομαρχιακές Αυτοδιοικήσεις σε συνεργασία με τις οικείες Περιφέρειες έχουν τη δυνατότητα να εντάξουν τα έργα κατασκευής σχολικών κτιρίων στα αντίστοιχα Π.Ε.Π. (Γ΄ κ.Π.Σ.).
Επιπρόσθετα το ΥΠ.Ε.Π.Θ. σε ετήσια βάση επιχορηγεί τις Νομαρχιακές Αυτοδιοικήσεις απ6το Πρόγραμμα Δημοσίων Επενδύσεων (ΣΑΕ 047) για οικόπεδα και κατασκευές χωρίς περαιτέρω παρέμβαση μέσα στο Νομό.
Η Νομαρχιακή Αυτοδιοίκηση Ευβοίας χρηματοδοτήθηκε το 2002 για οικόπεδα και κατασκευές σχολικών κτιρίων από το Π.Δ.Ε. του ΥΠ.ΕΠ.Θ. με 381.511,37 Ευρώ.
Η Νομαρχιακή Αυτοδιοίκηση Ευβοίας στην τριετία 1999-2001 επιχορηγήθηκε με κατωτέρω ποσά από τις πιστώσεις του Εθνικού Π.Δ.Ε. του ΥΠΕΠΘ και του ΟΣΚ Α.Ε.
1999
Για οικόπεδα -μελέτες - κατασκευές. 262.981.000 δρχ 
Για επισκευές 127.700.000 δρχ.
2000
Για, οικόπεδα - μελέτες ? κατασκευές 350.000.000 δρχ.
Για επισκευές 150.000.000 δρχ.
2001
Για οικόπεδα - μελέτες και κατασκευές 380.000.000 δρχ.
Αντίστοιχα σε ετήσιες επιχορηγήσεις προς τους ΟΤΑ για επισκευές και συντηρήσεις των σχολικών κτιρίων προβαίνει το ΥΠΕΣΔΔΑ. Κατά συνέπεια αρμόδια για τα αναφερόμενα θέματα σχολικής στέγης είναι η Νομαρχιακή Αυτοδιοίκηση Ευβοίας.
Ο Υφυπουργός
ΝΙΚΟΛΑΟΣ ΓΚΕΣΟΥΛΗΣ»
20. Στην με αριθμό 5982/11.2.03 ερώτηση του Βουλευτή κ. Γεωργίου Γαρουφαλιά δόθηκε με το υπ? αριθμ. ΓΠ/ΟΙΚ 44905/13.5.03 έγγραφο από τον Υφυπουργό Υγείας και Πρόνοιας η ακόλουθη απάντηση:
«Απαντώντας στη με αρ. 5982/11-2-2003 ερώτηση που κατατέθηκε στη Βουλή από το Βουλευτή κ. Γ. Γαρουφαλιά σχετικά με την πτώση του ελικοπτέρου του ΕΚΑΒ στην Ικαρία και σε συνέχεια της με αρ. πρωτ. ΓΠ 15763/7-3-2003 απάντησής μας προς τη Βουλή των Ελλήνων, σας γνωρίζουμε τα παρακάτω:
Το ΕΚΑΒ είναι Εθνικός Ιατρικός Φορέας που ασχολείται με τον Προνοσοκομειακό χώρο και συγκεκριμένα μετά επείγοντα περιστατικά .Διατηρεί το Δημόσιο χαρακτήρα του και παρέχει δωρεάν υπηρεσίες στους πολίτες της χώρας μας. Ουδέποτε διαμορφώθηκε άποψη στην Διοίκηση του ΕΚΑΒ να εκχωρήσει στον Ιδιωτικό τομέα οποιαδήποτε υπηρεσία του.
Αμέσως μετά το ατύχημα της Ικαρίας με δημόσια ανακοίνωση του Υπουργού Υγείας & Πρόνοιας καθηλώθηκαν τα Ελικόπτερα του ΕΚΑΒ. Ταυτόχρονα με πρωτoβoυλία του Υπουργού Υγείας ξεκίνησαν όλες οι διαδικασίες σε συνεργασiα με το Υπουργείο Εθνικής ?μυνας κ.λ.π. προκειμένου να δημιουργηθεί Ενιαίος Φορέας Διοίκησης Αεροπορικών Υπηρεσιών Κοινής (ΔΑΥΚΟ). Μέχρι να ολοκληρωθεί η συγκρότηση του Ενιαίου Φορέα οι αεροδιακομιδές επειγόντων περιστατικών εκτελούνται με πτητικά μέσα της Πολεμικής Αεροπορίας με συμμετοχή γιατρών και πληρωμάτων του ΕΚΑΒ.
Είναι αναμφισβήτητη η ασφάλεια που θα παρέχει ο Ενιαίος Φορέας που δημιουργείται για τα πτητικά μέσα κοινής ωφέλειας και που θα διοικείται από υπηρεσίες της Πολεμικής Αεροπορίας.
Το Υπουργείο δεν μπορεί να απαντήσει για τη Συχνότητα πτώσης των Ε/Π. Υπάρχει η επιτροπή (ΕΔΑΑΠ), που έχει καταλήξει στις αιτίες για το πρώτο και δεύτερο ατύχημα ενώ το τελευταίο διερευνάται. Τα ελικόπτερα που έπεσαν δεν είχαν μόνο 649 ώρες, πλην του τρίτου, θεωρούντο όμως σχεδόν καινούργια αφού δεν είχαν φθάσει στην πρώτη Γενική Επισκευή (στις 2400 ώρες). Οι κύριες αιτίες του πρώτου ατυχήματος (14-1-2001) αναφέρονται στο τελικό πόρισμα της ΕΔΑΑΠ 05/2002 και είναι πολλά σφάλματα και παραλείψεις ανθρωπίνου παράγοντα, καθώς και παράγοντα «καιρού». Ως αιτία του δεύτερου ατυχήματος στην Ανάφη ανακοινώθηκε «ο ανθρώπινος παράγοντας» (το τελικό πόρισμα της ΕΔΑΑΠ δεν έχει υποβληθεί ακόμη στο ΕΚΑΒ). Τέλος το τελευταίο ατύχημα στην Ικαρία διερευνάται από την επιτροπή (ΕΔΑΑΠ).
Οι τεχνικοί έλεγχοι που γίνονται στα Ε/Π του ΕΚΑΒ πρoβλέπoνται και καταγράφovται αναλυτικά στα τεχνικά εγχειρίδια της κατασκευάστριας εταιρείας AGUSTΑ. Η συντήρηση γίνεται από επίσημα εξουσιοδοτημένο Φορέα, πιστοποιημένο κατά το διεθνή Κανονισμό JAR-145, ενώ λειτουργεί με ειδικό κανονισμό συντήρησης εγκεκριμένο από την ΥΠΑ της Ιταλίας (Maintenance Orgαnization Exposition). Οι διαδικασίες αυτές είναι κατά γενική ομολογία Το ίδιο αυστηρές ή αυστηρότερες από ότι σε οποιοδήποτε άλλο δημόσιο τομέα (εφαρμόζονται με ακρίβεια οι ίδιες από την Ο.Α. στα Ε/Π της αστυνομίας και της πυροσβεστικής). Ο έλεγχος των διαδικασιών συντήρησης γίνεται επίσημα από τις ΥΠΑ Ελλάδας και Ιταλίας (ENAC).
Η προγραμματισμένη μεγάλη επιθεώρηση (600 ωρών) στο Ε/Π SX-HDV έγινε από 2 έως 9-12-02, χωρίς ιδιαίτερα ευρήματα και ο τελευταίος έλεγχος προγραμματισμένης συντήρησης 25 ωρών έγινε στις 28-01-03, πάλι χωρίς ευρήματα. Το πρόβλημα που παρoυσίασε το SX-HDV στις 3-2-2002 αξιολογήθηκε από το τεχνικό προσωπικό σωστά και έγιναν όλες οι προβλεπόμενες ενέργειες αποκατάστασης για την αφή του ανιχνευτή ρινισμάτων (Chip Detector), σύμφωνα με τη βιβλιογραφία της AGUSTΑ. Η προσγείωση στα Ψαρά διαπιστώθηκε ότι οφείλεται σε διαρροή από στεγνωτικό παρέμβασμα (λαστιχάκι) του φίλτρου λαδιού. Ομάδα μηχανικών αποκατέστησε το πρόβλημα στα Ψαρά την ίδια μέρα και το Ε/Π επέστρεψε στη Μυτιλήνη (φάση του), χωρίς πρόβλημα. Όλες οι ενέργειες συντήρησης είναι καταγραμμένες στα μητρώα συντήρησης του Ε/Π.
Η νυχτερινή πτήση και μάλιστα στον απέραντο χώρο του Αιγαίου, ενέχει μεγαλύτερη επικινδυνότητα και είναι δυσκολότερη της ημερήσιας πτήσης, διότι κατά την νυχτερινή πτήση δεν υπάρχουν τα ίδια συγκριτικά σημεία με αυτά της ημέρας. Επίσης, στις νυκτερινές πτήσεις ο κίνδυνος παραισθήσεων (vertigo) είναι πάντα ενδεχόμενος και η αντίδραση των χειριστών στην αντιμετώπιση βλαβών είναι αρκετά μειωμένη. Τα ελικόπτερα Α-Ι09 POWER εκτελούν νυχτερινές αποστολές σε πολλά μέρη του κόσμου διότι είναι πλήρως εξοπλισμένα με όλα τα όργανα και ραδιοβοηθήματα τελευταίας τεχνολογίας. Επίσης τα Ε/Π είναι πιστοποιημένα από την Υπηρεσία Πολιτικής Αεροπορίας για την εκτέλεση όλων των παραπάνω αποστολών. Η εκπαίδευση των χειριστών της ΗΕLΙΤΑLΙΑ είναι η κατάλληλη και αυτή που προβλέπεται από την ΥΠΑ και από τα τεχνικά εγχειρίδια της AGUSTA (οι χειριστές ελέγχονται από ΥΠΑ Ελλάδας και Ιταλίας). Οι περισσότεροι χειριστές του ΕΚΑΒ έxoυν συνολική εμπειρία πάνω από 7.000 ώρες μέχρι σήμερα.
Ο Υφυπουργός
Ε. ΝΑΣΙΩΚΑΣ»
21. Στην με αριθμό 8679/17.4.03 ερώτηση της Βουλευτή κ. Ελισάβετ Παπαδημητρίου δόθηκε με το υπ? αριθμ. 1766/12.5.03 έγγραφο από τον Υπουργό Γεωργίας ακόλουθη απάντηση:
«Απαντώντας στην παραπάνω ερώτηση που κατέθεσε η Βουλευτής κ. Ε. Παπαδημητρίου, σας πληροφορούμε τα εξής:
Η βελτίωση της καλλιέργειας των εσπεριδοειδών και της ανταγωνιστικότητας των προϊόντων τους, αποτελεί για το ΕΘΙΑΓΕ θέμα πρώτης προτεραιότητας, λόγω της ιδιαίτερης σημασίας που έχουν τα εσπεριδοειδή για τη χώρα μας.
Για το σκοπό αυτό, έχουν σχεδιαστεί και υλοποιούνται σε εξειδικευμένα Ινστιτούτα (Ινστιτούτο Υποτροπικών Φυτών και Ελιάς Χανίων και Ινστιτούτο Τεχνολογίας Αγροτικών Προϊόντων Αττικής) ειδικά ερευνητικά προγράμματα για τη μελέτη όλων των θεμάτων που άπτονται της εσπεριδοκαλλιέργειας.
Επιπλέον, στο Ινστιτούτο Υποτροπικών Φυτών και Ελιάς Χανίων έχουν εγκατασταθεί μητρικές φυτείες εσπεριδοειδών διαφόρων ποικιλιών για εμβολιοληψίες καθώς και φυτείες συλλογής για την υλοποίηση διαφόρωv πειραμάτων. 
Με τη νέα οργανωτική διάρθρωση του ΕΘΙΑΓΕ επιδιώκεται η αναβάθμιση των περιφερειακών μονάδων του. 
Η υπαγωγή των μονάδων αυτών διοικητικά στα Περιφερειακά Ιδρύματα Αγροτικής Έρευνας (Π.Ι.ΑΓ.Ε.) και επιστημονικά στα αντίστοιχα Εθνικά Ινστιτούτα Αγροτικής Έρευνας θα προάγει το ερευνητικό έργο.
Πιλοτικά θα λειτουργήσουν δύο Π.Ι.ΑΓ.Ε. (Αθήνα και Θεσσαλονίκη), όπου υπάρχει ήδη υποδομή σε κτίρια και ανθρώπινο δυναμικό. Σε δεύτερη φάση και αφού εξασφαλισθούν. οι απαραίτητες προϋποθέσεις, το ΕΘΙΑΓΕ θα προχωρήσει στη λειτουργία και άλλων Π.Ι.ΑΓ.Ε.
Στόχος της νέας διάρθρωσης είναι η σύνδεση και ενοποίηση όλων των ομοειδών επιστημονικών δραστηριοτήτων, συμπεριλαμβανομένων και εκείνων των εσπεριδοειδών, που υλοποιούνται σήμερα σε διάφορες Ερευνητικές Μονάδες, στο πλαίσιο ενός Εθνικού Ινστιτούτου Αγροτικής Έρευνας, ώστε να υπάρξει ενιαία εθνική πολιτική και καλύτερος συντονισμός για κάθε ερευνητικό τομέα.
Κατόπιν όλων των παραπάνω καθίσταται σαφές ότι όλες ανεξαρτήτως οι μονάδες του ΕΘΙΑΓΕ μέχρι τελικής έγκρισης και υπογραφής της σχετικής ΚΥΑ, διατηρούν το σημερινό καθεστώς.
Ο Υπουργός
Γ. ΔΡΥΣ»
22. Στην με αριθμό 8429/9.4.03 ερώτηση της Βουλευτή κ. Πηνελόπης Φουντουκίδου δόθηκε με το υπ? αριθμ. 1711/13.5.03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε η Βουλευτής κ. Π. Φουντουκίδου, σας πληροφορούμε τα εξής:
Για τις ζημιές που προξενήθηκαν στις καλλιέργειες του Ν. Πέλλας από τον παγετό της 7ης Απριλίου έχουν διενεργηθεί από τους Γεωπόνους του ΕΛΓΑ οι απαραίτητες επισημάνσεις για να προσδιορισθεί η έκταση και το ακριβές ύψος των ζημιών. Παράλληλα έχουν συγκροτηθεί πολυμελή κλιμάκια για τον όσο το δυνατόν ταχύτερη εκτίμηση των ζημιών.
Οι πόροι για την καταβολή των αποζημιώσεων από τον ΕΛΓΑ για τις ζημιές που προξενήθηκαν από την πρόσφατη θεομηνία είναι εξασφαλισμένοι και οι αποζημιώσεις θα καταβληθούν στους παραγωγούς τη χρονική περίοδο πώλησης των προϊόντων τους.
Για ζημιές έτους 2000 έχει συνολικά καταβληθεί το ποσό των 1.922.970 ? και ειδικότερα:
α. Για ζημιές σε γεωργοκτηνοτροφικές εκμεταλλεύσεις του νομού το ποσό των 748.279 ευρώ.
β. Για ζημιές σε αγρότες των οποίων η παραγωγή ζημιώθηκε από εχθρούς και ασθένειες που προκλήθηκαν από δυσμενείς καιρικές συνθήκες το ποσό των 862.080 ευρώ.
γ. Για ζημιές στη γεωργική παραγωγή του νομού από δυσμενείς καιρικές συνθήκες το ποσό των 295.311 ευρώ.
Για τις ζημιές των σημείων α, β και γ έχουν πληρωθεί όλοι οι δικαιούχοι αγρότες.
δ. Για ζημιές από τις πυρκαγιές του έτους 2000 έχει καταβληθεί σε δικαιούχους το ποσό των 17.300 ευρώ ως προκαταβολή. Η εξόφληση θα γίνει με την έγκριση του προγράμματος από την Ε.Ε.
Για ζημιές στη γεωργική παραγωγή του νομού κατά το έτος 2001 έχει ήδη καταβληθεί το ποσό των 456.906 ? ύστερα από αίτημα της Δ/νσης Γεωργίας Γιαννιτσών ενώ αναμένεται και το αίτημα καταβολής οικονομικής ενίσχυσης της Δ/νσης Γεωργίας Έδεσσας.
Ο Υπουργός
Γ. ΔΡΥΣ»
23. Στην με αριθμό 8941/23.4.03 ερώτηση του Βουλευτή κ. Τάσου Μαντέλη δόθηκε με το υπ? αριθμ. Β-3340/14.5.03 έγγραφο από τον Υπουργό Μεταφορών και Επικοινωνιών ακόλουθη απάντηση:
«Με την υπ? αριθμ. 185/18.04.2002 απόφαση της Διυπουργικής Επιτροπής Αποκρατικοποιήσεων, που λήφθηκε κατ? εφαρμογή του Ν. 2000/91 και αφορά στην μεταβίβαση ποσοστού 58% των μετοχών της Olympic Catering S.A στο προτιμητέο αγοραστή, το Απόσπασμα της Έκτακτης Γενικής Συνέλευσης των Μετόχων της Ολυμπιακής Αεροπορίας της 16.9.2002 και σ? αυτό αναφερόμενο ιδιωτικό Συμφωνητικό (άρθρο 5 υποχρεώσεις της πωλήτριας -αναβλητικές αιρέσεις παρ. 5) και την υπ' αριθμ. 849/31.10.2002 απόφαση του Διοικητικού Συμβουλίου της Ο.Α., έγινε αποδοχή των υπηρεσιών 56 προστατευομένων του Ν. 1648/86 ατόμων της OIympic Caterίng S.A από 6.11.2002.
Για το προσωπικό αυτό από την ημερομηνία της παρουσίας του στην Ο.Α., εφαρμόζονται οι διατάξεις του Κανονισμού Εργασίας Ο.Α και των Σ.Σ.Ε όπως ισχύουν και για το λοιπό προσωπικό της Εταιρείας.
Οι αποδοχές που δικαιούνται από αυτή την ημερομηνία, είναι οι αυτές που θα έπαιρναν αν είχαν προσληφθεί στην Ο.Α, από την ημερομηνία πρόσληψής τους στην OIympic Catering S.A
Ο καθορισμός του μισθολογίου τους και η ενημέρωση του μηχανογραφικού συστήματος μισθοδοσίας -,έγινε μετά την 16-04-2003 και μετά τις αναγκαίες διευκρινήσεις που δόθηκαν από τις Νομικές Υπηρεσίες της Ο.Α., ήδη έχουν ενημερωθεί οι εργαζόμενοι, ότι η πλήρης εκκαθάριση των αποδοχών θα γίνει με την εξόφληση μηνός Μαΐου 2003.
Η αποζημίωση για νυχτερινή εργασία, Κυριακές -Αργίες και υπερωριακή απασχόληση γίνεται όπως προβλέπεται από την ισχύουσα Νομοθεσία και
όλοι οι συγκεκριμένοι εργαζόμενοι λαμβάνουν την αντίστοιχη αποζημίωση εφόσον την δικαιούνται, όπως όλοι οι εργαζόμενοι στην Ολυμπιακή Αεροπορία.
Ο Υπουργός
ΧΡΙΣΤΟΣ ΒΕΡΕΛΗΣ»
24. Στην με αριθμό 8855/21.4.03 ερώτηση του Βουλευτή κ. Ευγένιου Χαϊτίδη δόθηκε με το υπ? αριθμ. 7017/4/3253/13.5.03 έγγραφο από τον Υπουργό Δημόσιας Τάξης ακόλουθη απάντηση:
«Σε απάντηση της ανωτέρω ερώτησης, που κατέθεσε ο Βουλευτής κ. E. ΧΑΪΤΙΔΗΣ, σε ό,τι μας αφορά, σας γνωρίζουμε ότι το θέμα της πρόληψης των τροχαίων ατυχημάτων αποτελεί για το Υπουργείο μας πρώτη προτεραιότητα και για το σκοπό αυτό, σε συνεργασία με τα συναρμόδια Υπουργεία, λαμβάνουμε κάθε αναγκαίο μέτρο για την καλύτερη αστυνόμευση της τροχαίας κίνησης, τη διαρκή επιτήρηση του οδικού δικτύου της χώρας και τη διενέργεια ελέγχων τήρησης των διατάξεων της ισχύουσας νομοθεσίας.
Η δραστηριότητα των Υπηρεσιών μας, σύμφωνα με τις εντολές και οδηγίες που τους έχουν δοθεί, αποσκοπεί κυρίως στην πρόληψη και κατευθύνεται ιδίως στη βεβαίωση των παραβάσεων εκείνων που χαρακτηρίζονται ως επικίνδυνες και υπαίτιες για την πρόκληση των τροχαίων' ατυχημάτων, με βάση ειδικά προγράμματα που έχουν εκπονηθεί και εφαρμόζονται από τις Υπηρεσίες Τροχαίας.
Στο πλαίσιο αυτό οι αρμόδιες Υπηρεσίες μας διενεργούν συνεχείς, αυστηρούς και συστηματικού ς ελέγχους καθ' όλο το 24ωρο στο οδικό δίκτυο και για κάθε παράβαση που διαπιστώνεται εφαρμόζεται χωρίς παρεκκλίσεις η ισχύουσα νομοθεσία. Ιδιαίτερα αυστηροί είναι οι έλεγχοι στα φορτηγά, τις νταλίκες, τα πούλμαν και γενικά τα λεωφορεία, με τα οποία μετακινούνται ομαδικά πολλά άτομα, για διαπίστωση τήρησης των διατάξεων των σχετικών με την νόμιμη και ασφαλή κυκλοφορία τους, καθώς και στα δίκυκλα και αγροτικά μηχανήματα. Ακόμη, ελέγχονται οι οδηγοί για κατοχή άδειας ικανότητας οδηγού κατηγορίας αντίστοιχης με το όχημα που οδηγούν.
Ειδικότερα, για τα φορτηγά αυτοκίνητα (νταλίκες κ.λ.π.), ελληνικά και ξένα, οι έλεγχοι των αστυνομικών Υπηρεσιών αποσκοπούν στη νόμιμη και ασφαλή κυκλοφορία τους και ιδιαίτερα στη διαπίστωση της κανονικής και ασφαλούς φόρτωσης αυτών, της καταλληλότητας των ελαστικών και την τήρηση του ωραρίου οδήγησης.
Πέραν αυτών, σύμφωνα με τις διατάξεις της υπ' αριθ. Γ. 5/29480/2304/2001 Κοινής Υπουργικής Απόφασης, η οποία εκδόθηκε κατ' εξουσιοδότηση του Ν. 2801/2000, ο έλεγχος της νομιμότητας της κυκλοφορίας, της ασφάλειας και των εκπομπών καυσαερίων, καθώς και της νομιμότητας διενέργειας μεταφοράς όλων των οχημάτων, ελληνικών και αλλοδαπών, που κυκλοφορούν στη χώρα διενεργείται και από μικτά συνεργεία ελέγχου, που συγκροτούνται με απόφαση του Νομάρχη και στα οποία συμμετέχουν, εκτός των αστυνομικών, υπάλληλοι της Νομαρχιακής Αυτοδιοίκησης, αλλά και εκπρόσωποι της Ομοσπονδίας των Οδικών Μεταφορέων.
Όταν, κατά τους ανωτέρω ελέγχους, διαπιστώνονται παραβάσεις που θέτουν άμεσα σε κίνδυνο τους όρους οδικής ασφάλειας, όπως σοβαρές βλάβες ή φθορές στα οχήματα, παραβάσεις ως προς τη φόρτωση, οδήγηση από οδηγούς που δεν βρίσκονται σε καλή σωματική ή πνευματική κατάσταση, εκτός από την επιβολή των προβλεπόμενων κυρώσεων, τα οχήματα ακινητοποιούνται μέχρι να εκλείψουν οι λόγοι που επέβαλαν τη λήψη του μέτρου, ενώ, αν για οποιονδήποτε λόγο δημιουργηθούν κατά τον έλεγχο αμφιβολίες ως προς την ασφαλή κυκλοφορία των οχημάτων, παραπέμπονται εκτάκτως στο αρμόδιο ΚΤΕΟ για άμεσο έλεγχο, σύμφωνα με την ισχύουσα νομοθεσία.
Ενδεικτικά σας πληροφορούμε ότι, κατά το έτος 2002 και μέχρι 31-3-2003, συγκροτήθηκαν 1.292 μικτά συνεργεία ελέγχου και 1503 αμιγή και ελέγχθησαν 31.690 και 222.553 φορτηγά αυτοκίνητα αντίστοιχα, ενώ συνολικά βεβαιώθηκαν σε βάρος των οδηγών τους, Ελλήνων και αλλοδαπών, 350.006 παραβάσεις, εκ των οποίων οι 10.452 (οι 741 σε βάρος αλλοδαπών) αφορούσαν μη σωστή φόρτωση-πρόσδεση φορτίων, οι 16.606 (οι 487 σε βάρος αλλοδαπών) για μη καταλληλότητα και σωστή μηχανολογική κατάσταση του οχήματος και 37 (οι 4 σε βάρος αλλοδαπών) για κατοχή πλαστών αδειών οδήγησης. Επίσης αφαιρέθηκαν 2.208 άδειες οδήγησης και 3.027 άδειες κυκλοφορίας, ενώ, για όσες από τις ανωτέρω παραβάσεις προβλέπεται ακινητοποίηση των οχημάτων, επιβλήθηκε η ακινητοποίησή τους μέχρι την αποκατάσταση του προβλήματος.
Τέλος, στις Υπηρεσίες μας δόθηκαν πρόσθετες εντολές και οδηγίες, για συνεχή και αυστηρή αστυνόμευση του οδικού δικτύου.
Ο Υπουργός
ΜΙΧΑΛΗΣ ΧΡΥΣΟΧΟΪΔΗΣ»
25. Στην με αριθμό 8825/18-4-03 ερώτηση του Βουλευτή κ. Γιάννη Διαμαντίδη δόθηκε με το υπ? αριθμ. ΥΠΠΟ/Γ.Υ./Κ.Ε./1061/08/05/03 έγγραφο από τον Υπουργό Πολιτισμού η ακόλουθη απάντηση:
«Σχετικά με την υπ' αριθμ. 8825/18.04.2003 ερώτηση του Βουλευτή κ. Γιάννη Διαμαντίδη, σας γνωρίζουμε τα εξής:
Ο οικίσκος στην παραλία Παναγία Φανερωμένη στη Σαλαμίνα, όπου έζησε ορισμένα χρόνια της ζωής του ο ?γγελος Σικελιανός, έχει χαρακτηριστεί ως ιστορικό διατηρητέο μνημείο, σύμφωνα με τις διατάξεις του Ν. 1469/50, με την ΥΠ.ΠΟ./ΔΙΛΑΠ/Γ/244 /7068/24.1.1996 ΥΑ, ΦΕΚ 105/Β΄/96 και ΦΕΚ 594/Β΄/19.7.1996.
Η 1η Εφορεία Νεωτέρων Μνημείων κατόπιν μειοδοτικού διαγωνισμού ξεκινά εντός του Μαΐου του 2003 τις εργασίες στο κτίριο με πρoϋπoλoγισμό 57.555 ευρώ.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ»
26. Στην με αριθμό 8837/2003 ερώτηση των Βουλευτών κυρίων ?γγελου Τζέκη και Γεωργίου Χουρμουζιάδη δόθηκε με το υπ? αριθμ. 5441/13-5-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στην αριθμ. 8837/2003 Ερώτηση, που κατατέθηκε στη Βουλή από τους Βουλευτές κ.κ. Α. Τζέκη και Γ. Χουρμουζιάδη, για τα θιγόμενα σ? αυτή θέματα, σας πληροφορούμε τα εξής:
Οι οικισμοί «ΚΟΜΟΤΗΝΗ V» (80 κατοικίες), «ΚΟΜΟΤΗΝΗ VI» (92 κατοικίες) και «ΚΟΜΟΤΗΝΗ VII» (148 κατοικίες) έχουν παραδοθεί στους δικαιούχους που ανέδειξαν οι σχετικές κληρώσεις εδώ και τρία περίπου χρόνια. Μέχρι σήμερα, παρά τα εντονότατα καιρικά φαινόμενα που έχουν πλήξει στο διάστημα αυτό την περιοχή, δεν έχουν επισημανθεί σοβαρά προβλήματα, ούτε στο εσωτερικό, ούτε στο εξωτερικό των κατοικιών. Όσα, πάντως, προβλήματα παρουσιάσθηκαν κατά καιρούς, καθώς και οι κάποιες ελλείψεις που επισημάνθηκαν από τους μηχανικούς του Οργανισμού Εργατικής Κατοικίας (ΟΕΚ), αποκαταστάθηκαν από τον ανάδοχο, στο πλαίσιο των συμβατικών του υποχρεώσεων, χωρίς η δαπάνη αυτή να βαρύνει τους κατοίκους.
Γενικότερα, σε όλους τους νέους οικισμούς του Οργανισμού, και στο διάστημα από την πρώτη εγκατάσταση των κατοίκων και μέχρι την οριστική παράδοση των έργων από τον ανάδοχο προς τον ΟΕΚ και την παραλαβή τους από τον Οργανισμό, όσες ελλείψεις ή τεχνικά προβλήματα διαπιστώνονται αποκαθίστανται χωρίς οικονομική επιβάρυνση για τους κατοίκους του οικισμού.
Σε ό,τι αφορά το τμήμα της ερώτησης που αναφέρεται στις αίθουσες συγκεντρώσεων και εκδηλώσεων των οικισμών αυτών, σας γνωρίζουμε τα παρακάτω:
Στην αριθμ. 73/2000 συνεδρίαση του Δ.Σ του ΟΕΚ, αποφασίσθηκε η παραχώρηση της χρήσης, της εκμετάλλευσης και της διαχείρισης των καταστημάτων και των αιθουσών συγκεντρώσεων των οικισμών εργατικών κατοικιών «ΚΟΜΟΤΗΝΗ V, VI και VII», στο Εργατικό Κέντρο Κομοτηνής και για χρονικό διάστημα 9 ετών. Έναντι αυτής της παραχώρησης, το Ε.Κ. Κομοτηνής ανέλαβε την υποχρέωση να μεριμνά για την συντήρηση των χώρων κοινοχρήστου πρασίνου, της οδοποιίας καθώς και των πάσης φύσης δικτύων (ύδρευσης, αποχέτευσης, ηλεκτροφωτισμού κλπ) των οικισμών.
Με την από 14/11/2002 αίτησή του, το Εργατικό Κέντρο Κομοτηνής, έχοντας και τη σύμφωνη γνώμη του Συλλόγου Εργατικών Κατοικιών της κλήρωσης του 1998 Ν. Ροδόπης, ζήτησε την αλλαγή χρήσης μιας αίθουσας συγκεντρώσεων του οικισμού περιοχής ΕΚΤΕΝΕΠΟΛ, εμβαδού 130,50 τ.μ., σε κατάστημα, προκειμένου να κινηθεί η απαραίτητη διαδικασία χορήγησης άδειας λειτουργίας καταστήματος πώλησης τροφίμων (SUPER MARKET). Σύμφωνα με το αίτημα αλλά και την έγγραφη διαβεβαίωση του Συλλόγου Εργατικών κατοικιών, αφενός μεν η λειτουργία του συγκεκριμένου χώρου ως SUPER MARKET ήταν απολύτως απαραίτητη για την εξυπηρέτηση των κατοίκων του οικισμού, αφετέρου δε το Εργατικό Κέντρο είχε συμφωνήσει να διαθέσει δωρεάν πλήρως εξοπλισμένη αίθουσά του για οποιαδήποτε πολιτιστική ή κοινωνική εκδήλωση των οικιστών.
Συνεκτιμώντας τα ανωτέρω και με γνώμονα την εύρυθμη λειτουργία του οικισμού και την εξυπηρέτηση των εργαζομένων της περιοχής, το Δ.Σ του ΟΕΚ στην αριθμ. 47/2002 (Θέμα Ε.Η.Δ. 4) συνεδρίασή του αποφάσισε την αλλαγή χρήσης της αίθουσας συγκέντρωσης του οικισμού ΟΕΚ περιοχής ΕΚΤΕΝΕΠΟΛ, σε κατάστημα, με την προϋπόθεση ότι οι οικιστές θα χρησιμοποιούν την αίθουσα του Εργατικού Κέντρου Κομοτηνής για τις πολιτιστικές και κοινωνικές εκδηλώσεις τους.
Ο Υπουργός
ΔΗΜΗΤΡΙΟΣ ΡΕΠΠΑΣ»
27. Στην με αριθμό 8892/21-4-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ? αριθμ. 28435/ΚΠ 982/12-5-03 έγγραφο από τον Υφυπουργό Οικονομίας η ακόλουθη απάντηση:
«Απαντώντας στην ανωτέρω ερώτηση θα θέλαμε να σας ενημερώσουμε ότι, σύμφωνα με τους κανονισμούς, δεν επιτρέπεται η διάθεση πόρων των διαρθρωτικών ταμείων για υλοποίηση έργων εκτός κοινοτικού εδάφους.
Επομένως είναι αδύνατη η χρηματοδότηση από το κοινοτικό πρόγραμμα INTERREG (ΙΙ & ΙΙΙ) παρεμβάσεων που υλοποιούνται στη Νότια Αλβανία.
Ο Υφυπουργός
ΧΡ. ΠΑΧΤΑΣ»
28. Στις με αριθμό 8861/21/04/03 και 4195/6-5-03 ερωτήσεις των Βουλευτών κυρίων Κωνσταντίνου Τασούλα και Σταύρου Καλογιάννη δόθηκε με το υπ? αριθμ. 1094/318/13-5-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τους κ.κ. Βουλευτές σε θέματα της αρμοδιότητάς μας και σύμφωνα με τα στοιχεία της εταιρίας «ΕΓΝΑΤΙΑ ΟΔΟΣ Α.Ε.» τα εξής:
Η Διεύθυνση Απαλλοτριώσεων Δ12α του ΥΠΕΧΩΔΕ, μετά την έκδοση της Απόφασης 709/22.09.1998 του Μονομελούς Πρωτοδικείου Ιωαννίνων, συνέταξε τους αντίστοιχους Πίνακες Παρακατάθεσης και το Δημόσιο μέχρι την 31.12.1998 κατέθεσε στο Ταμείο Παρακαταθηκών και Δανείων Ιωαννίνων το ποσό των 3,4 δις δρχ. περίπου (Ειδοποίηση ΦΕΚ 44 Δ'/29.01.1999) για την αποζημίωση των θιγομένων ιδιοκτητών, οι οποίοι έχουν λάβει τα ανάλογα ποσά.
Με την υπ' αρ. 251/29.05.2002 Απόφαση του Εφετείου Ιωαννίνων καθορίστηκε η οριστική τιμή της αξίας των ακινήτων.
Με βάση τους πίνακες που ήδη συντάσσονται από την αρμόδια Διεύθυνση Απαλλοτριώσεων Δ12α του ΥΠΕΧΩΔΕ, θα προσδιορισθούν οι διαφορές, όπου προβλέπονται και θα ακολουθήσει η Παρακατάθεση από το Δημόσιο στο Ταμείο Παρακαταθηκών και Δανείων Ιωαννίνων του ανάλογου ποσού.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
29. Στην με αριθμό 8704/7-5-03 ερώτηση του Βουλευτή κ. Ιωάννη Χωματά δόθηκε με το υπ? αριθμ. ΓΥΑ 5501/22-4-03/7/5/03 έγγραφο από τον Υπουργό Αιγαίου η ακόλουθη απάντηση:
«Σε απάντηση στην ερώτηση 8704 του Βουλευτή κ. Ιωάννη Χωματά, σχετικά με τις αποκαταστάσεις των ζημιών που προκλήθηκαν από τις πλημμύρες σε λιθοδομές και άλλες Kαταστροφές ιδιωτικών περιουσιών τον Φεβρουάριο του 2003, σας γνωρίζουμε ότι το Υπουργείο Αιγαίου δεν έχει ανάλογη αρμοδιότητα αποζημιώσεων, ούτε εφαρμόζει αντίστοιχα προγράμματα.
Επιχορηγεί φορείς, όπως Νομαρχιακές Αυτοδιοικήσεις και Ο.Τ.Α. για αποκαταστάσεις Δημόσιας περιουσίας και εγκαταστάσεων, όπως στα πλαίσια των περιορισμένων οικονομικών του δυνατοτήτων επιχορήγησε τη Νομαρχιακή Αυτοδιοίκηση Κυκλάδων με το ποσό των 20.000 ευρώ για επείγουσες αποκαταστάσεις.
Ο Υπουργός
ΝΙΚΟΣ ΣΗΦΟΥΝΑΚΗΣ»
30. Στην με αριθμό 8904/22/4/03 ερώτηση του Βουλευτή κ. Ελευθερίου Παπανικολάου δόθηκε με το υπ? αριθμ. Δ7/Β/Φ7.4/οικ.8047/ΓΔΦΠ7451/13-5-03 έγγραφο από τον Υφυπουργό Ανάπτυξης η ακόλουθη απάντηση:
«Σε απάντηση της αριθ. 8904/22.4.03 ερώτησης που κατέθεσε στη Βουλή ο Βουλευτής κ. Ελευθ. Παπανικολάου, σας γνωρίζουμε τα ακόλουθα:
1. Το ΙΓΜΕ, στα πλαίσια Προγραμματικής Σύμβασης που έχει υπογράψει με την ΚΕΔΚΕ και το ΥΠΕΣΔΔΑ, έχει αναλάβει την παροχή επιστημονικής συνδρομής προς όλους τους Δήμους της χώρας σε θέματα εδαφικών αστοχιών-γεωτεχνικά, υδατικών πόρων και περιβάλλοντος, με επί τόπου μετάβαση κλιμακίων επιστημόνων του σε περιοχές όπου παρουσιάζονται σχετικά προβλήματα, μετά από αίτημα του αντίστοιχου Δήμου με το οποίο και ενημερώνεται για την ύπαρξη προβλήματος.
2. Οι Δήμοι της χώρας έχουν ενημερωθεί για τη σχετική Προγραμματική Σύμβαση με έγγραφα, ημερίδες, φυλλάδια κλπ.
3. Στην περίπτωση του Δήμου Αβίας, δεν έχει υποβληθεί αίτημα για γεωτεχνική εξέταση σε περιοχές όπου έχουν εδηλωθεί κατολισθητικά φαινόμενα. Εφόσον κατατεθεί σχετικό αίτημα, θα αντιμετωπιστεί άμεσα, στα πλαίσια της Προγραμματικής Σύμβασης ΙΓΜΕ-ΥΠΕΣΔΔΑ-ΚΕΔΚΕ.
Ο Υφυπουργός
ΑΛΕΞΑΝΔΡΟΣ ΚΑΛΑΦΑΤΗΣ»)
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 6 Ιουνίου 2003.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (?ρθρο 130 παρ. 2 και 3 Καν. Βουλής)
1. Η με αριθμό 682/3-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Νικολάου Λεβογιάννη προς τον Υπουργό Οικονομίας και Οικονομικών, σχετικώς με το ιδιοκτησιακό καθεστώς που διέπει την περιοχή Καλντέρας της Σαντορίνης.
2. Η με αριθμό 692/3-6-2003 επίκαιρη ερώτηση του Βουλευτή της Νέας Δημοκρατίας κ. Θεόφιλου Βασιλείου προς τον Υπουργό Πολιτισμού, σχετικώς με τον καθορισμό της Πάτρας ως πολιτιστικής πρωτεύουσας της Ευρώπης για το έτος 2006 κλπ..
3. Η με αριθμό 691/3-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. ?γγελου Τζέκη προς τον Υπουργό Εργασίας και Κοινωνικών Ασφαλίσεων, σχετικώς με το κλείσιμο του εργοστασίου της ΕΛΛΕΝΙΤ Α.Ε. στη Θεσσαλονίκη, την προστασία των εργαζομένων κλπ..
4. Η με αριθμό 686/3-6-2003 επίκαιρη ερώτηση της Βουλευτού του Συνασπισμού της Αριστεράς των Κινημάτων και της Οικολογίας κ. Μαρίας Δαμανάκη προς τον Υπουργό Γεωργίας, σχετικώς με τη θέση της χώρας μας για άρση των επιφυλάξεων στην καλλιέργεια γενετικά τροποποιημένων οργανισμών.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (?ρθρο 130 παρ. 2 και 3 Καν. Βουλής)
1. Η με αριθμό 684/3-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ευτύχιου Δαμιανάκη προς τον Υπουργό Οικονομίας και Οικονομικών, σχετικώς με τη δημιουργία μνημειακού συγκροτήματος για τη Μάχη της Κρήτης κλπ..
2. Η με αριθμό 693/3-6-2003 επίκαιρη ερώτηση του Βουλευτή της Νέας Δημοκρατίας κ. Αντωνίου Μπέζα προς τους Υπουργούς Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, σχετικώς με την καθυστέρηση ένταξης της δεύτερης φάσης των αρδευτικών έργων Μαργαριτίου Θεσπρωτίας, στο Γ΄ Κοινοτικό Πλαίσιο Στήριξης.
3. Η με αριθμό 690/3-6-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικόλαου Γκατζή προς τον Υπουργό Εμπορικής Ναυτιλίας, σχετικώς με την ακτοπλοϊκή σύνδεση με τις Βόρειες Σποράδες κλπ..
4. Η με αριθμό 685/3-6-2003 επίκαιρη ερώτηση της Βουλευτού του Συνασπισμού της Αριστεράς των Κινημάτων και της Οικολογίας κ. Ιωάννας Στεργίου προς τον Υπουργό Δημόσιας Τάξης, σχετικώς με την επέμβαση της Αστυνομίας στη συγκέντρωση των κατοίκων των περιοχών Καπανδριτίου και Πολυδενδρίου, οι οποίοι αντιδρούν για τους νέους χώρους υγειονομικής ταφής των απορριμμάτων κλπ..
5. Η με αριθμό 696/3-6-2003 επίκαιρη ερώτηση του Ανεξάρτητου Βουλευτή κ. Αλέξανδρου Χρυσανθακόπουλου προς τον Υπουργό Περιβάλλοντος, Χωροταξίας και Δημοσίων Έργων, σχετικώς με τα προβλήματα στις απαλλοτριώσεις κατά την εφαρμογή των πολεοδομικών ρυθμίσεων.
Κύριοι συνάδελφοι, έχω την τιμή να ανακοινώσω στο Σώμα ότι ο Βουλευτής Β΄ Αθηνών κ. Γεώργιος Καρατζαφέρης ζητεί ολιγοήμερη άδεια απουσίας στο εξωτερικό.
Εγκρίνει το Σώμα;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Συνεπώς η Βουλή ενέκρινε τη ζητηθείσα άδεια.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, εισερχόμαστε στη συζήτηση 
ΤΩΝ ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 669/2-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Γεωργίου Κτενά προς τον Υπουργό Εργασίας και Κοινωνικών Ασφαλίσεων, σχετικώς με την απαλλαγή καταβολής εισφορών προς το Ίδρυμα Κοινωνικών Ασφαλίσεων από τους σεισμοπαθείς της Λευκάδας κλπ..
Η επίκαιρη ερώτηση του κυρίου συναδέλφου έχει ως εξής:
«Από το έτος 1994, χίλιες πεντακόσιες περίπου οικογένειες του Νομού Λευκάδας δανειοδοτήθηκαν για την αποκατάσταση ζημιών που υπέστησαν τα σπίτια τους από σεισμούς, συνεχείς άλλωστε στην περιοχή.
Για τη χορήγηση του σχετικού δανείου, 1,5-5 εκατομμύρια δραχμές συνολικώς, υποχρεώθηκαν από τον Τομέα Αποκατάστασης Σεισμοπλήκτων Λευκάδας να αντικαταστήσουν τις στέγες των σπιτιών τους με ?δήθεν- παραδοσιακά κίτρινα κεραμίδια, να βάψουν τα πορτοπαράθυρα με το χρώμα προτίμησης των υπευθύνων του Τομέα Αποκατάστασης Σεισμοπλήκτων, να αποκαλύψουν και αρμοδέσουν τους πέτρινους τοίχους των σπιτιών τους κλπ., με αποτέλεσμα το κόστος μελέτης των ιδιωτών μηχανικών να ανέρχεται στο 15%-20% του χορηγηθέντος δανείου, διά του οποίου εκαλύφθη μικρό μόνο μέρος του συνολικού κόστους επισκευής.
Οι υπεύθυνοι του Τομέα Αποκατάστασης Σεισμοπλήκτων Λευκάδας, ουδέποτε ενημέρωσαν τους δανειολήπτες ότι όφειλαν να καταβάλουν ασφαλιστικές εισφορές, όπως και το Ίδρυμα Κοινωνικών Ασφαλίσεων Λευκάδας ουδέποτε απαίτησε την καταβολή τους. Ενώ οι δυστυχείς σεισμόπληκτοι κατέβαλαν, όχι μόνο τις αναλογούσες, αλλά και μεγαλύτερες στους εργασθέντες, αφού οι εν λόγω τεχνίτες, οικοδόμοι κλπ. απαιτούσαν την «κατ? αποκοπή» αμοιβή στην οποία είχαν ενσωματώσει και την ασφαλιστική εισφορά.
Αιφνιδίως από το Μάρτιο του 2003 οι σεισμόπληκτοι άρχισαν να λαμβάνουν προσκλήσεις εμφανίσεώς τους προς το Ίδρυμα Κοινωνικών Ασφαλίσεων για την καταβολή εισφορών, προσαυξημένων μάλιστα κατά 80% και ανερχομένων έτσι σε ποσά, που υπερβαίνουν το 35% του ληφθέντος δανείου ?
Επειδή για όλα αυτά τα ακατανόητα, προκλητικά και προσβλητικά για τους ατυχείς σεισμοπλήκτους του Νομού Λευκάδας την ευθύνη έχει το κράτος, το οποίο μάλιστα αποπειράται να τους βλάψει περισσότερο απ? όσο ο εγκέλαδος, χωρίς καμιά δική τους υπαιτιότητα ή ευθύνη.
Ερωτάται ο Υπουργός Εργασίας και Κοινωνικών Ασφαλίσεων:
Εάν θα αντιμετωπίσει και πότε και πώς το πρόβλημα που έχει δημιουργηθεί και θα απαλλάξει από κάθε καταβολή εισφορών τα θύματα των σεισμών και των υπηρεσιών του Υπουργείου του».
Θα απαντήσει ο Υφυπουργός Εργασίας και Κοινωνικών Ασφαλίσεων κ. Σπυρόπουλος.
Ορίστε, κύριε Υφυπουργέ, έχετε το λόγο.
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, κύριε συνάδελφε, είναι γνωστό το θέμα. Το έχετε θέσει άλλωστε και με υπομνήματά σας και διά ζώσης στο Υπουργείο. Θέλω να κάνω γνωστό και σε σας και στο Σώμα ότι προσπαθούμε να δώσουμε την καλύτερη λύση. 
Θα πω κάτι που το γνωρίζετε και το γνωρίζουν και οι συνάδελφοι. Το σύστημα του αντικειμενικού προσδιορισμού ενσήμων στο ΙΚΑ είναι ένα δικαιωμένο σύστημα, ένα σύστημα που σαφώς μπορεί να χρειάζεται προσαρμογές και εξειδικεύσεις, αλλά ακριβώς η φιλοσοφία η οποία ισχύει έχει δώσει τη δυνατότητα στο ίδρυμα, σ΄ ένα σημαντικό τομέα οικονομικής δραστηριότητας, να μην υπάρχει εισφοροδιαφυγή.
Η μοναδική αδικία, αν θέλετε, που γίνεται σ? αυτόν τον κλάδο είναι ότι αυτός ο κλάδος δεν έχει εισφοροδιαφυγή. Ωστόσο, όμως, επειδή κατανοούμε όλοι τη συμβολή μας και την ευθύνη μας για να διαμορφώσουμε όρους για τη βιωσιμότητα του ασφαλιστικού μας συστήματος, πρέπει να προασπίσουμε και τα έσοδά του και βέβαια να κάνουμε πιο δίκαιες τις εκροές του, τις παροχές του.
Εν προκειμένω είναι εξειδικευμένο το πρόβλημα, όπως το θέτετε. Υπάρχουν οικοδομικές άδειες. Δεν έγινε η απογραφή όταν ξεκίνησαν τα έργα. Αυτήν τη στιγμή υπάρχει η εκκρεμότητα την οποία θέτετε.
Πώς σκεφτόμαστε να το αντιμετωπίσουμε; Υπάρχουν δύο τρόποι, κύριε συνάδελφε. Με βάση την υφιστάμενη νομοθεσία οι τοπικές, διοικητικές επιτροπές του ΙΚΑ μπορούν να μειώσουν το ασφαλιστικό κεφάλαιο κατά 30%, στη βάση του υφιστάμενου πλαισίου και ερμηνεύοντας βέβαια τις ειδικές περιπτώσεις που υπήρχαν εκεί και στη συνέχεια να καθορίσουν ένα ρυθμό αποπληρωμής σε τριάντα έξι μηνιαίες δόσεις, αξιοποιώντας βέβαια τις ισχύουσες διατάξεις για τη μείωση των προστίμων. Η μία εκδοχή είναι αυτή.
Η δεύτερη εκδοχή βέβαια είναι μια εκδοχή μιας ad hoc αντιμετώπισης. Ο αρμόδιος γενικός διευθυντής, εδώ και δέκα μέρες περίπου ?έχει ενημερωθεί η διοίκηση- θα επισκεφθεί το νησί, θα κουβεντιάσει και με τις τοπικές υπηρεσίες και σε μια σύσκεψη με τους έχοντες το πρόβλημα και θα προσπαθήσουμε, αγαπητέ συνάδελφε, να δώσουμε την καλύτερη δυνατή λύση.
Θέλω να σας διαβεβαιώσω ότι ήδη οι υπηρεσίες του ιδρύματος έχουν ενημερωθεί. Δεν προβαίνουν, αν θέλετε, στις ενέργειες για τις οποίες τους καθιστά υπεύθυνους το υφιστάμενο θεσμικό πλαίσιο. Δεν υπάρχει βέβαια αδράνεια στη λειτουργία τους, αλλά μετά από μία συνεννόηση της διοίκησης και με την ανοχή της αρμόδιας γενικής διεύθυνσης εσόδων δεν θεωρούνται παράτυποι, επειδή δεν προβαίνουν στις νόμιμες ενέργειες. Υπάρχει αυτή η τυπική, αν θέλετε, κάλυψη των ανθρώπων του ΙΚΑ στην περιοχή.
Θα γίνει αυτή η σύσκεψη. Βεβαίως θέλω να διαβεβαιώσω και το Σώμα και εσάς ότι και από τη δική μου τη μεριά θα εποπτεύσω την τελική λύση, η οποία θα συμφωνηθεί και θα εξισορροπηθεί για την αντιμετώπιση αυτής της ειδικής περίπτωσης.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κτενάς έχει το λόγο.
ΓΕΩΡΓΙΟΣ ΚΤΕΝΑΣ: Κύριε Πρόεδρε, άκουσα τον κύριο Υπουργό και χαίρομαι κατ? αρχάς που δεν επανέλαβε το ατόπημα των δύο προηγούμενων φορών και επιτέλους παρουσιάστηκε στη Βουλή, όπως έχει χρέος, για να απαντήσει στις ερωτήσεις. 
Λυπούμαι, όμως, για όλα αυτά που άκουσα, γιατί δεν δίνουν λύση στο πρόβλημα. Το πρόβλημα είναι σαφέστατο. Οι άνθρωποι εξαπατήθηκαν από τις υπηρεσίες του ΤΑΣ και γι? αυτό βρίσκονται σε αυτήν τη δύσκολη θέση. Κανείς δεν τους είπε ποτέ ότι οφείλουν να καταβάλουν εισφορές. Υπάρχει προηγούμενο στη Λευκάδα και στο παρελθόν -γιατί μονίμως έχουμε σεισμούς εκεί- όπου δεν καταβλήθηκαν οι εισφορές. Υπάρχουν πράξεις και νόμοι που έχουν ψηφισθεί σε αυτήν τη Βουλή για σεισμούς που έγιναν εδώ και είκοσι χρόνια στα Γρεβενά ή και αλλού και που δεν έχουν καταβληθεί οι εισφορές. Εδώ δεν πρόκειται για τις λύσεις που συζητά ο κύριος Υπουργός. 
Κύριε Υπουργέ, η πράξη, την οποία οφείλετε να κάνετε, είναι μία: Να απαλλάξετε τους ανθρώπους από αυτό το κυνήγι, γιατί δεν μπορεί να συνεχισθεί αυτό και να θίγεται ο μισός πληθυσμός της Λευκάδας. Αυτό έχετε καταφέρει, να κυνηγάτε το μισό φτωχό πληθυσμό της Λευκάδας. 
Ξέρετε ότι οι σεισμοί εκεί είναι ένα μόνιμο φαινόμενο. Εάν, λοιπόν, εσείς επιχειρείτε να τους βλάπτετε, όπως σας γράφω στην ερώτηση, περισσότερο απ? ό,τι ο εγκέλαδος, θα εισπράξετε και τα αντίστοιχα, όταν θα έρθει η ώρα. Πρέπει να το γνωρίζετε αυτό. 
Σε καμία περίπτωση δεν πρόκειται να δεχθούμε ούτε επιτροπές ούτε τίποτε άλλο. Θα μας βρείτε όλους ενωμένους, γιατί δεν πρόκειται να πληρώσουν τίποτε. Δεν σας οφείλουν. Τα έχουν πληρώσει και από την ανεπάρκεια των υπηρεσιών του ΙΚΑ, τα έχουν πληρώσει απευθείας στους εργασθέντες. 
Εσείς οφείλατε να κάνετε έλεγχο στις υπηρεσίες σας και να ελέγξετε και τη διοίκηση του ΙΚΑ, γιατί αφήνει ανεξέλεγκτους τους υπαλλήλους, όχι τους εκ Λευκάδος, γιατί αυτοί δεν φταίνε σε τίποτα. Οι άνθρωποι εκεί προσπαθούν να κάνουν όσο γίνεται καλύτερα τη δουλειά τους με δύσκολες συνθήκες.
Όταν, όμως, δεν ελέγχετε χρέη από εισφορές στο ΙΚΑ των ξενοδόχων και μάλιστα όχι Ελλήνων ξενοδόχων, αλλά και ξένων, κυνηγάτε τους ασφαλισμένους, τους φτωχούς αγρότες, αυτούς οι οποίοι έχουν σκάψει με τα χέρια τους τη γη και που προσπαθούν, με τη βοήθειά σας, να κάνουν τι; Προσπαθούν να επισκευάσουν ένα σπιτάκι, για να καλύψουν τα γεράματά τους κι ενώ τους δίνετε ένα δάνειο, τους ζητάτε πίσω το 1/3 του δανείου σαν εισφορές του ΙΚΑ. Απειλείτε μάλιστα με ποινές και με έναν τρόπο που θυμίζει άλλη εποχή.
Σας λέω, λοιπόν, εκφράζοντας όλη τη Λευκάδα, να μην επιχειρήσετε αυτό το οποίο απειλείτε. Σταματήστε ως εκεί. 
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κύριος Υπουργός.
ΡΟΒΕΡΤΟΣ ΣΠΥΡΟΠΟΥΛΟΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, δεν έχω να πω τίποτε. Ισχύουν αυτά που είπα στην πρωτολογία μου.
ΠΡΟΕΔΡΕΥΩΝ (Κωνσταντίνος Γείτονας): Θα συζητηθεί η με αριθμό 679/2-6-2003 επίκαιρη ερώτηση του Βουλευτή της Νέας Δημοκρατίας κ. Λεωνίδα Λυμπερακίδη προς τον Υπουργό Γεωργίας, σχετικώς με την καταβολή των αποζημιώσεων για τις δαπάνες δάσωσης στο Νομό Έβρου.
Η επίκαιρη ερώτηση του κυρίου συναδέλφου έχει ως εξής:
«Με την κοινή υπουργική απόφαση 90159/3702/27-1-2003 των Υπουργών Γεωργίας και Οικονομικών αποφασίστηκε η πληρωμή των δαπανών των Κανονισμών Δάσωσης της Ευρωπαϊκής Ένωσης 2080/92 και 1257/99 να γίνεται μέσω του ΟΠΕΚΕΠΕ.
Όμως, ενώ εκπνέει και ο Μάιος και οι αγρότες έχουν δαπανήσει ήδη μεγάλα ποσά για έξοδα συντήρησης της δάσωσης, δεν έχουν αποζημιωθεί μέχρι τώρα.
Επιπλέον, στα Δασαρχεία, τα οποία είναι υπεύθυνα για την υλοποίηση των παραπάνω ρυθμίσεων, έχει συγκεντρωθεί ήδη πλήθος νέων αιτήσεων και δικαιολογητικών επενδυτών αυτής της κατηγορίας, τα οποία δεν προωθούνται για χρηματοδότηση λόγω αδυναμίας του ΟΠΕΚΕΠΕ να εκδώσει τη σχετική απόφαση με την οποία η ΑΤΕ θα προβεί στην πληρωμή των δαπανών.
Μετά από αυτήν τη ρευστή κατάσταση είναι δικαιολογημένοι οι φόβοι, η αναστάτωση και η ανησυχία του αγροτικού κόσμου του Νομού Έβρου για μία επανάληψη του προηγούμενου φαινομένου του ΟΠΕΚΕΠΕ με τις «λάθος καταστάσεις» της επιδότησης των σκληρών σιτηρών και λοιπών.
Κατόπιν των ανωτέρω ερωτάται ο κύριος Υπουργός Γεωργίας, πώς και πότε σκοπεύει να αντιμετωπίσει το πρόβλημα που πλήττει τον αγροτικό πληθυσμό του ακριτικού νομού Έβρου;» 
Θα απαντήσει ο Υφυπουργός Γεωργίας ο κ. Χατζημιχάλης.
Ορίστε, κύριε Χατζημιχάλη, έχετε το λόγο.
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Ευχαριστώ πολύ, κύριε Πρόεδρε.
Κύριε συνάδελφε, όπως γνωρίζετε, το πρόγραμμα της δάσωσης των γεωργικών γαιών είναι ένα σημαντικό πρόγραμμα που εφαρμόζεται στη χώρα μας. Έχει υψηλούς ρυθμούς απορρόφησης κοινοτικών πόρων και συμβάλλει αποτελεσματικά. Γι? αυτόν το λόγο προωθείται άμεσα από το Υπουργείο Γεωργίας στη στήριξη κυρίως περιοχών ορεινών και μειονεκτικών, παραδασώδιων πληθυσμών, γιατί η στήριξη αυτών των πληθυσμών είναι ένας από τους κυρίαρχους στόχους μας και μία από τις σημαντικότερες προτεραιότητές μας.
Υπάρχει ένα πρόβλημα το οποίο αναγνωρίζω και το οποίο θέσατε στην ερώτησή σας. Υπάρχει μία μικρή καθυστέρηση στις πληρωμές κάποιων δικαιούχων. Βεβαίως δεν πρέπει να γίνεται καμία σύγκριση με λάθος καταστάσεις, όπως αναφέρετε στην ερώτησή σας, για εκτάσεις, σιτηρά κλπ., που είναι άλλης τάξης πρόβλημα. Το έχουμε αντιμετωπίσει πολλές φορές στο Κοινοβούλιο και έχουμε ενημερώσει όλους ότι δεν μπορεί να γίνεται καμία πληρωμή. 
Το ίδιο ισχύει βέβαια και για το πρόγραμμα της δάσωσης. Δεν μπορεί να γίνεται καμία πληρωμή αν δεν είναι σωστά τα στοιχεία που έρχονται από τους παραγωγούς, τους δικαιούχους, τις ενώσεις που καταγράφουν αυτά τα στοιχεία, τις νομαρχιακές αυτοδιοικήσεις και όλο τον κύκλο που κάνει η αίτηση έως ότου έλθει στον οργανισμό πληρωμών, τον ΟΠΕΚΕΠΕ. Σε αυτήν την περίπτωση δεν μπορεί να γίνει πληρωμή. Αυτό είναι δεδομένο, ισχύει για όλους, για κάθε ενίσχυση, για κάθε επιδότηση που παίρνει ο παραγωγός και επομένως δε χρειάζεται να επανερχόμαστε σ? αυτό το θέμα.
Όταν οι καταστάσεις είναι σωστές, όταν ο φάκελος των δικαιούχων που υποβάλλεται είναι σωστός, ο δικαιούχος πληρώνεται σε πολύ σύντομο χρονικό διάστημα. Μπορώ να πω ότι σε δύο μέρες, μόλις φτάνει ο φάκελος, γίνεται η εκταμίευση των χρημάτων από τον ΟΠΕΚΕΠΕ. Το ίδιο θα γίνει και με το πρόγραμμα της δάσωσης. 
Το πρόβλημα που προέκυψε είναι, όπως αναφέρετε κι εσείς, σωστό. ?λλαξε ο τρόπος πληρωμής. Μέχρι το τέλος του χρόνου οι δικαιούχοι πληρώνονταν μέσω των δασικών υπηρεσιών. Από το 2003 πρέπει να πληρώνονται κι αυτοί, όπως και όλοι οι δικαιούχοι ενισχύσεων της Ευρωπαϊκής Ένωσης, μέσω του συγκεκριμένου οργανισμού πληρωμών, δηλαδή μέσω του ΟΠΕΚΕΠΕ. 
Επειδή άλλαξε το σύστημα, χρειάζεται να αλλάξει συνολικά και ο τρόπος πληρωμής. Αυτό είναι αναγκαίο. Πρέπει να προστεθούν κάποια επιπλέον στοιχεία που ζητάμε τώρα από τους επενδυτές, όπως για παράδειγμα ο αριθμός λογαριασμού, για να κατατίθενται τα χρήματα απευθείας στο λογαριασμό τους, ο αριθμός φορολογικού μητρώου κλπ.
Υπήρξε, λοιπόν, αυτή η καθυστέρηση γιατί βρισκόμαστε στο μεταβατικό διάστημα, δηλαδή στην αλλαγή του τρόπου πληρωμής, από τον παλιό, τον «χειροκίνητο», με τις χειρόγραφες δηλώσεις, σ΄ ένα νέο μηχανογραφημένο σύστημα που είναι πιο γρήγορο, πιο αποτελεσματικό, πιο αποδοτικό. 
Αυτό το μεταβατικό διάστημα δημιούργησε κάποιες παρενέργειες. Επειδή δημιουργήθηκαν αυτές οι παρενέργειες, γι? αυτό και έχει δοθεί εντολή στις υπηρεσίες ?και καλό είναι να το γνωρίζουν όλοι οι επενδυτές που ενδιαφέρονται- για όσες δηλώσεις έχουν εξεταστεί από τις δασικές υπηρεσίες έως τις 31 Μαΐου και είναι σωστές, αυτές οι δηλώσεις θα έλθουν κατευθείαν στο Υπουργείο και θα πληρωθούν με το σύστημα που ίσχυε μέχρι τώρα.
Αντίστοιχα, οι πληρωμές αυτές πρέπει να γίνουν μέχρι τον Ιούνιο και από την πρώτη Ιουλίου θα αρχίσει να εφαρμόζεται το καινούργιο σύστημα. Αυτό διευκολύνει τους επενδυτές, επιταχύνει τη διαδικασία των πληρωμών και αντιμετωπίζει το πρόβλημα. 
Επομένως θεωρώ ότι η καθυστέρηση που υπήρξε είναι πια παρελθόν και αυτό το δείχνουν και τα στοιχεία που έχουμε, γιατί άρχισε ήδη να λειτουργεί το καινούργιο σύστημα και πιστεύω ότι λειτουργεί αποτελεσματικά.
ΠΡΟΕΔΡΕΥΩΝ (Κωνσταντίνος Γείτονας): Ο κ. Λυμπερακίδης έχει το λόγο.
ΛΕΩΝΙΔΑΣ ΛΥΜΠΕΡΑΚΙΔΗΣ: Κύριε Πρόεδρε, είχα την πρόθεση να είμαι λίγο πιο αυστηρός σήμερα προς τον κύριο Υφυπουργό, αλλά η εξήγηση που έδωσε μου δίνει «αέρα», προκειμένου να αυξήσω τις ελπίδες μου ότι αυτά που είπε θα υλοποιηθούν γρήγορα.
Πράγματι, υπάρχει μία αλλαγή στον τρόπο πληρωμής των επενδυτών της δάσωσης. Επειδή, όπως ξέρετε κι εσείς, ο ΟΠΕΚΕΠΕ είναι ένας καινούργιος σχηματισμός, έχει ένα παρελθόν πολύ «μαύρο» για το Νομό Έβρου, καταλαβαίνετε ότι η δυσαρέσκεια και η δυσανασχέτηση έχουν φθάσει στο αποκορύφωμα και μας πλησιάζουν οι επενδυτές και ζητούν να ρωτήσουμε και να μάθουμε τι πραγματικά συμβαίνει.
Με την ευκαιρία, μια και το τοποθετήσατε εκεί και μου βάλατε ημερομηνίες ότι για τις παλιές επενδύσεις, αφού φτάσουν στις υπηρεσίες σας οι λογαριασμοί, θα δοθούν τα χρήματα και ότι, αφού ολοκληρωθούν οι καινούργιες, επίσης θα μπουν μέσα στο μηχανισμό πληρωμής, πρέπει να σας πω ότι πρέπει να δοθεί μία ιδιαίτερη προτεραιότητα στο Νομό Έβρου, ο οποίος, δυστυχώς, αντιμετωπίζεται από την Κυβέρνηση πολύ «χλιαρά» και όχι μονάχα σε ό,τι αφορά τα προγράμματα γεωργίας, την αναδιάρθρωση ή την κτηνοτροφία, αλλά και στο δευτερογενή τομέα. Θέλω να σας πω ότι, όταν αντιμετωπίζεται έτσι ένας νομός, ο οποίος είναι παραμεθόριος, ισοπεδωμένος από πλευράς ανάπτυξης και «στραγγαλισμένος» από πλευράς οικονομίας, έχουμε τις επιπτώσεις επί του πληθυσμιακού θέματος, το οποίο πληθυσμιακό «λεηλατεί».
Έχουμε απώλεια πληθυσμού. Έχουμε μετανάστευση η οποία, δυστυχώς, λειτουργεί κυκλικά σε όλο αυτό το σύστημα. Όταν, λοιπόν, στην περιοχή του Έβρου, η οποία έχει αυτές τις ανάγκες, δεν δείχνουμε ιδιαίτερο ενδιαφέρον σαν Κυβέρνηση και σαν Υπουργείο Γεωργίας σε αυτόν τον τομέα της δάσωσης, τι να κάνουν οι κάτοικοι; Είναι ένα πρόγραμμα της Ευρωπαϊκής Ένωσης που εκεί κατέληξαν οι άνθρωποι διότι στην ουσία είναι ένας τρόπος τελικής ελπίδας. Διότι χρησιμοποιούν πλέον τα χωράφια τους όχι για παραγωγή πια, αλλά μ΄ ένα πρόγραμμα της Ευρωπαϊκής Ένωσης μάλλον για αγρανάπαυση περισσότερο. Και όταν με αυτόν τον τρόπο για να οικονομήσουν το ελάχιστο προκειμένου να ζήσουν, εσείς τους το στερείτε, καταλαβαίνετε ότι τους εξαναγκάζετε σε μετανάστευση. Εκεί, λοιπόν, θέλω να δείξετε ένα ιδιαίτερο ενδιαφέρον.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υφυπουργός έχει το λόγο.
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Κύριε συνάδελφε, τον ακριτικό νομό που εγκατέλειψε η Κυβέρνηση πρέπει να σας πω ότι τον τελευταίο καιρό εγώ προσωπικά μόνο τον επισκέφθηκα τρεις φορές για να συζητήσουμε με τους παραγωγούς και τους φορείς της περιοχής για την αντιμετώπιση καταστροφών, για την αναδιάρθρωση των καλλιεργειών, για την ανάπτυξη της κτηνοτροφίας κλπ. Επισκέφθηκα τη Σαμοθράκη με ειδικό πρόγραμμα προστασίας των παραγωγών εκεί και αναδιάρθρωση στον τομέα της κτηνοτροφίας, επειδή υπάρχουν σοβαρά προβλήματα που είμαι σίγουρος ότι τα γνωρίζετε και σεις και ταυτόχρονα αντιμετωπίσαμε το πρόβλημα των καταστροφών σε αυτόν τον απομονωμένο όπως λέτε νομό και των πλημμύρων του Έβρου. Είναι ένα ειδικό πρόγραμμα 10 δισεκατομμυρίων που έχει εκπονηθεί για την αντιμετώπιση των προβλημάτων και την υλοποίηση έργων υποδομής και που θα αλλάξουν την εικόνα της περιοχής.
Η εικόνα της περιοχής δεν έχει καμία σχέση με το παρελθόν γιατί είναι μια αναπτυσσόμενη και δυναμική περιοχή. Και αυτό φαίνεται σε κάθε επισκέπτη του νομού αλλά δεν είναι της ώρας να κάνω τον απολογισμό ή της παρέμβασης της Κυβέρνησης για το Νομό Έβρου. Είναι άλλων αυτή η ευθύνη και προφανώς δεν είναι της ώρας.
Θα ήθελα να σας ενημερώσω ότι για την περιοχή σας, για την οποία πρέπει να πω ότι δίνουμε ιδιαίτερο βάρος στο πρόγραμμα δάσωσης των γεωργικών γαιών, έχουν κατατεθεί μέχρι τις 2.6.2003 στον ΟΠΕΚΕΠΕ φάκελοι πληρωμής ύψους 112.790 ευρώ. Αυτές είναι οι αιτήσεις που ήρθαν από το Νομό Έβρου. Και εφόσον οι φάκελοι είναι πλήρεις σας λέγω ενώπιον της Βουλής ότι σε δύο μέρες θα πληρωθούν οι παραγωγοί. 
Το πρόγραμμα αυτό θα συνεχιστεί και το ενδιαφέρον μας για την περιοχή θα αποδεικνύεται καθημερινά όχι στα λόγια αλλά στα έργα.
ΠΡΟΕΔΡΕΥΩΝ (Κωνσταντίνος Γείτονας): Τρίτη είναι η με αριθμό 678/2.6.2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. ?γγελου Τζέκη προς τους Υπουργούς Γεωργίας και Ανάπτυξης σχετικά με την ιδιωτικοποίηση της συνεταιριστικής οργάνωσης ΑΓΝΟ κλπ., η οποία δεν θα συζητηθεί λόγω αναρμοδιότητας των Υπουργείων στα οποία απευθύνεται και θα επανακατατεθεί. 
Τέταρτη είναι η με αριθμό 681/2.6.2003 επίκαιρη ερώτηση της Βουλευτού του Συνασπισμού της Αριστεράς των Κινημάτων και της Οικολογίας κ. Ασημίνας Ξηροτύρη Αικατερινάρη προς την Υπουργό Περιβάλλοντος, Χωροταξίας και Δημοσίων Έργων, σχετικά με τη σύσταση φορέων διαχείρισης και προστασίας προστατευόμενων περιβαλλοντικά περιοχών κλπ.
Θα σας διαβάσω την ερώτηση της κυρίας συναδέλφου, η οποία είναι και επίκαιρη λόγω της Παγκόσμιας Ημέρας Περιβάλλοντος, η οποία έχει ως εξής:
«Πριν ένα χρόνο με αφορμή την παγκόσμια ημέρα περιβάλλοντος ανακοινώσατε την πρόθεση σας να συστήσετε 25 φορείς διαχείρισης σε ισάριθμες προστατευόμενες περιοχές και να εξασφαλίσετε τη βιωσιμότητά τους. Σύμφωνα με το ν. 3044/2002 αναμένεται να εκδοθούν κοινές υπουργικές αποφάσεις (ΚΥΑ) σύστασης των διοικητικών συμβουλίων τους καθώς και υπουργικές αποφάσεις για τους όρους και περιορισμούς που θα ισχύουν σε κάθε ζώνη της κάθε προστατευόμενης περιοχής. 
Κατά τη συζήτηση του ν. 3044/02, το επιχείρημά σας ότι με την αντικατάσταση των Προεδρικών Διαταγμάτων με Υπουργικές Αποφάσεις επισπεύδονται οι διαδικασίες, είχαμε εκφράσει την πλήρη διαφωνία μας.
Από τοπικούς φορείς και οργανώσεις εκφράστηκαν αντιρρήσεις στον τρόπο που το Υπουργείο σας προχωρά τη διαδικασία αυτή σχετικά με τη σύνθεση των Δ.Σ, και με την έδρα των φορέων. Παράλληλα δεν έχουν εκδοθεί οι ΚΥΑ των όρων προστασίας των 25 προστατευόμενων περιοχών με αποτέλεσμα τα όποια Δ.Σ. συσταθούν να μην έχουν λόγο ύπαρξης από τη στιγμή που δεν θα έχουν αντικείμενο εργασίας.
Επιπλέον, στη Ζάκυνθο όπου ιδρύθηκε ο πρώτος φορέας κινδυνεύουμε με καταδίκη από το Ευρωπαϊκό Δικαστήριο και επιβολή χρηματικού προστίμου για τη μη εφαρμογή των όρων προστασίας της περιοχής.
Με βάση τα παραπάνω ερωτάται η κυρία Υπουργός:
1.Αν έχει ήδη υπογράψει τις Υπουργικές Αποφάσεις των όρων προστασίας των 25 περιοχών σύμφωνα με τον ν. 3044/02 και αν έχει προωθήσει τη σύνθεση των Δ.Σ. των φορέων σύμφωνα με το άρθρο 15 του ν. 2742/99.
2.Ποια συγκεκριμένα μέτρα έχει ήδη λάβει για να εξασφαλίσει την πλήρη προστασία του Εθνικού Θαλάσσιου Πάρκου Ζακύνθου και τη βιωσιμότητα του πρώτου φορέα διαχείρισης έτσι ώστε να μην καταδικαστούμε για δεύτερη φορά.»
Η Υφυπουργός κ. Ζήση έχει το λόγο. Λόγω της Παγκόσμιας Ημέρας Περιβάλλοντος, κυρία Υφυπουργέ, θα είμαστε στο Προεδρείο και ανεκτικοί ως προς το χρόνο.
ΡΟΔΟΥΛΑ ΖΗΣΗ (Υφυπουργός Περιβάλλοντος, Χωροταξίας και Δημοσίων Έργων): Κύριε Πρόεδρε, παγκόσμια ημέρα περιβάλλοντος σήμερα. Βεβαίως κάθε μέρα ο καθένας μας πρέπει να έχει στραμμένο το βλέμμα του, την ψυχή του και τη σκέψη του στο περιβάλλον, στην πολιτική και στην πρακτική. Σήμερα όμως, θα πρέπει πραγματικά να δώσουμε ένα μήνυμα και απ? αυτήν την Αίθουσα του ελληνικού Κοινοβουλίου ότι για να προχωρήσουμε σ? αυτήν τη μεγάλη αξία και να διευρύνουμε αυτήν την αξία του περιβάλλοντος χρειάζεται συνεργασία και συνέργια όλων μας, όλων των θεσμών, της πολιτείας, των μη κυβερνητικών οργανώσεων, της κοινωνίας των πολιτών για να μπορέσουμε πραγματικά να κατακτήσουμε τους στόχους που τελικά αξιώνουν οι πολίτες να κατακτήσουμε αλλά και η ίδια η ιστορία μας, ο πολιτισμός και η παράδοσή μας. 
Είναι αλήθεια ότι πέρυσι τέτοιο καιρό ανακοινώσαμε την ίδρυση των φορέων διαχείρισης σε ειδικά προστατευόμενες περιοχές, σε περιοχές που είχαμε χρέος πραγματικά να δώσουμε μια ιδιαίτερη προσοχή και στην ανάπτυξή τους και στην προστασία τους. 
Πρέπει να σας ενημερώσω ότι πραγματικά αυτοί οι είκοσι πέντε φορείς έχουν ολοκληρωθεί, είκοσι τρεις με υπογραφές και βεβαίως υπάρχουν ακόμα δύο φορείς, που, όπως λέει η ερώτηση, αφορούν στο εθνικό πάρκο της Ζακύνθου και στο εθνικό πάρκο του Σχοινιά που έχουν ιδρυθεί με προεδρικά διατάγματα.
Για την έκδοση των κοινών υπουργικών αποφάσεων χρειάζονται κάποιες διαδικασίες κύριε Πρόεδρε, διότι απαιτούνται διαβουλεύσεις με τους θεσμούς, με τους αρμόδιους, με τις περιοχές, με τα συμβούλια και με τις τοπικές κοινωνίες. Αφού, λοιπόν, έγιναν αυτές οι διαδικασίες εκδόθηκαν οι κοινές υπουργικές αποφάσεις και προχωρούν ακόμα περαιτέρω κανονικά. Πλήρη σύσταση του διοικητικού συμβουλίου έχει γίνει για τη λίμνη Παμβώτιδα. Επίσης, με συγκεκριμένα ΦΕΚ, που τώρα δεν θα τα αναφέρω, καθορίστηκε ο αριθμός και τα μέλη των φορέων διαχείρισης των είκοσι τριών περιοχών, απ? αυτές που γνωρίζετε όλοι, γιατί υπάρχουν στον κατάλογο της νομοθετικής διάταξης. Μένουν μόνο δύο γιατί έχουν καθυστερήσει οι χρηματοδοτήσεις των αρμοδίων φορέων των τοπικών κοινωνικών, Νομαρχιακής Αυτοδιοίκησης, δημοτικών συμβουλίων κλπ.. Στην περιοχή μου δε είναι η Κάρλα και ο φορέας της Αλονήσου. 
Πρέπει να σας πω ότι σήμερα στο Ζάππειο θα ανακοινωθεί από την κυρία Υπουργό, στις εκδηλώσεις για την ημέρα περιβάλλοντος, η πλήρη σύσταση των διοικητικών συμβουλίων των είκοσι τριών αυτών φορέων διαχείρισης. 
Πρέπει να πω ακόμα εδώ ότι πέρα από τις θεσμικές και άλλες διεργασίες και όλη την προετοιμασία που έχει γίνει με τη βοήθεια βεβαίως όλων, υπάρχουν και άλλες διαδικασίες οι οποίες είναι χρήσιμο να ακουστούν και δεν αφορούν μόνο τις θεσμικές παρεμβάσεις και τις κανονιστικές διατάξεις αλλά τα σχέδια διαχείρισης, -δηλαδή αυτοί οι φορείς διαχείρισης θα πάρουν σάρκα και οστά- και άλλους σχεδιασμούς για την αειφόρο ανάπτυξη και βέβαια με συγκεκριμένες αρμοδιότητες διότι με ευθύνη τους γι? αυτές τις ιδιαίτερες περιοχές θα αναλάβουν να διεκπεραιώσουν αυτά τα διαχειριστικά σχέδια.
Θα υπάρχει ποιοτική και ποσοτική αν θέλετε αναφορά σ? αυτά τα σχέδια για τη φύλαξη, διαχείριση και λειτουργία αυτών των φορέων, δυνατότητα καλύτερου συντονισμού αλλά και ευκολία στη μεταφορά εμπειριών και ευαισθητοποίησης βεβαίως, καλές πρακτικές, που είναι και δέσμευσή μας, από τη διεθνή νομοθεσία αλλά και τη δική μας σε αξιολόγηση βέβαια μεταξύ των διαχειριστικών λειτουργιών των προστατευόμενων περιοχών.
Πρέπει να πω ότι και η επιτροπή «Φύση 2000» η οποία έχει συσταθεί με υπουργική απόφαση συντονίζει αυτούς τους φορείς με συγκεκριμένα προγράμματα, με συγκεκριμένες διαδικασίες πάντα θεσμικά με αξιοποίηση χρημάτων του Γ΄ Κοινοτικού Πλαισίου Στήριξης και ειδικών προγραμμάτων για το περιβάλλον. 
Υπάρχουν ειδικά μέτρα τα οποία ξέρει η κυρία συνάδελφος. Δεν έχω πολύ χρόνο. Απλώς θα πω, όσον αφορά την ερώτηση που αφορά το πάρκο της Ζακύνθου, ότι υπήρξε μια προειδοποίηση, μια καταγγελία και για να την αποφύγουμε, κάναμε όλες εκείνες τις ενέργειες που απαιτούνταν -θα τα πω στη δευτερολογία μου- σε ενημέρωση πάντα και με την Ευρωπαϊκή Κοινότητα για όλες αυτές τις παρεμβάσεις μας.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κυρία Ξηροτύρη, έχετε το λόγο. Φέτος έχετε προσθέσει στον τίτλο του κόμματός σας την οικολογία. Αξίζει να το αναφέρω σήμερα. 
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Πραγματικά, κύριε Πρόεδρε. Σήμερα, ημέρα του περιβάλλοντος, θα πρέπει να είναι μια ημέρα δράσης και κοινοβουλευτικού ελέγχου και αυτό κάνουμε αυτήν τη στιγμή, για να μη διατυπώνουμε απλώς όλοι τη βούλησή μας για την προστασία του περιβάλλοντος χωρίς να κάνουμε τίποτα. Πράγματι, είναι μέσα στην αγωνία και στην αναζήτηση και στην προσπάθεια του κόμματός μου η οικολογική διάσταση, η οποία αποτυπώθηκε και στη συμπλήρωση του ονόματός του.
Ενόψει του σημερινού εορτασμού για την Παγκόσμια Ημέρα Περιβάλλοντος η κυρία Υπουργός ΠΕΧΩΔΕ έχει σήμερα στις 2.30 μμ στην Αίγλη του Ζαππείου καλέσει σε συνάντηση με τους προέδρους και τα διοικητικά συμβούλια των φορέων διαχείρισης. Τι έγινε όμως; Πέρυσι με το ν. 3044 χρησιμοποιήσατε σαν δικαιολογία την επιτάχυνση των διαδικασιών και εμείς σε πλήρη διαφωνία μαζί σας είπαμε ότι δεν μπορείτε να προχωρήσετε μ? αυτήν τη δικαιολογία στο να καταργήσετε τα προεδρικά διατάγματα τουλάχιστον για τους όρους και τους περιορισμούς και να φτάσετε σε υπουργικές αποφάσεις. Χρησιμοποιήσατε, λοιπόν, το επιχείρημα της ταχύτητας.
Τι γίνεται όμως τώρα; Τι γίνεται με τα διοικητικά συμβούλια; Δεν τα έχετε ορίσει όλα και στα περισσότερα από αυτά που έχετε ορίσει παραβιάζεται το άρθρο 15 του ν. 2742. Όσον αφορά τον ορισμό του προέδρου, ο νόμος λέει ότι ο πρόεδρος θα πρέπει να έχει επιστημονικές γνώσεις και εμπειρία σε θέματα προστασίας του φυσικού περιβάλλοντος. Τι κάνετε, λοιπόν; Στην περίπτωση των λιμνών Κορώνειας και Βόλβης ορίσατε τον Περιφερειάρχη κεντρικής Μακεδονίας, στην περίπτωση του Αμβρακικού το Δήμαρχο Αμφιλοχίας, στη περίπτωση της Οίτης ένα δικηγόρο, στην περίπτωση του Δέλτα του Έβρου ένα νομαρχιακό σύμβουλο του ΠΑΣΟΚ κ.ο.κ.
Τι λέει ο νόμος για τη σύνθεση των διοικητικών συμβουλίων αυτών; Λέει ότι θα πρέπει να υπάρχει ένας εκπρόσωπος των αρμοδίων Υπουργείων. Υπάρχει εδώ μια σειρά συνθέσεων διοικητικών συμβουλίων όπου δεν υπάρχουν εκπρόσωποι των αρμοδίων Υπουργείων. Δεν μου φτάνει ο χρόνος να τους αναφέρω. Θα καταθέσω αυτό το έγγραφο.
(Στο σημείο αυτό η Βουλευτής κ. Ξηροτύρη-Αικατερινάρη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Γιατί κάνετε αυτήν τη σύνθεση; Γιατί κάνετε αυτήν την παραβίαση του άρθρου 15; Έχετε ως σκοπό αυτές οι υπουργικές αποφάσεις να πάνε στο Συμβούλιο Επικρατείας και να καταρρεύσουν, όπως και άλλες προηγούμενες, και να έχουμε πάλι ένα φαύλο κύκλο στην καθυστέρηση σύστασης αυτών των διοικητικών συμβουλίων; Εγώ, κυρία Υπουργέ, να δεχθώ ότι δεν έχετε αυτήν την πρόθεση, φοβάμαι όμως ότι εκεί θα καταλήξουν τα πράγματα. Γι? αυτό πρέπει να προσέξετε πάρα πολύ. 
Έστω, λοιπόν, ότι η κυρία Υπουργός θα ανακοινώσει τα διοικητικά συμβούλια. Εγώ ερωτώ: Τι θα κάνουν αυτά τα διοικητικά συμβούλια, αφού δεν έχετε προχωρήσει ακόμη ούτε σε αυτές τις υπουργικές αποφάσεις, καθώς θελήσατε να συμπτύξετε τη διαδικασία των προεδρικών διαταγμάτων, για να καθορίσετε τους όρους προστασίας για κάθε προστατευόμενη περιοχή. 
Όσον για το θέμα του φορέα διαχείρισης της Ζακύνθου, υπάρχει -και πρέπει να μου απαντήσετε- κίνδυνος να παραπεμφθούμε για δεύτερη φορά στο Ευρωπαϊκό Δικαστήριο για έναν και μοναδικό φορέα που κάνατε τόσα χρόνια.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
ΠΡΟΕΔΡΕΥΩΝ (Κωνσταντίνος Γείτονας): Είναι σαφές και κατανοητό το ερώτημά σας, κυρία Ξηροτύρη.
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Και αυτόν τον κάνατε και δεν λειτουργεί. Έναν κάνατε στους εικοσιπέντε και αυτός θα συρθεί στο Ευρωπαϊκό Δικαστήριο.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κυρία Υπουργέ, έχετε το λόγο.
ΡΟΔΟΥΛΑ ΖΗΣΗ (Υφυπουργός Περιβάλλοντος, Χωροταξίας και Δημοσίων Έργων): Κύριε Πρόεδρε, σαφώς ο ορισμός των διοικητικών συμβουλίων γίνεται σύμφωνα με αυτά που ορίζει ο νόμος και οι υπουργικές αποφάσεις που ολοκληρώνονται ?γιατί κάποιες έχουν βγει, κάποιες όχι- πιστεύω ότι είναι σύμφωνες με το γράμμα του νόμου.
Κυρία συνάδελφε, να πω κάτι. Εσείς πιστεύετε ότι η επάρκεια που χρειάζεται ένας Πρόεδρος ενός διοικητικού συμβουλίου φορέα διαχείρισης αποκλείει ένα νομαρχιακό σύμβουλο της Νέας Δημοκρατίας ή του ΠΑΣΟΚ ή του Συνασπισμού της Οικολογίας να έχει την επάρκεια, τη γνώση; 
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Δεν την έχει. Γι? αυτό σας το λέω.
ΡΟΔΟΥΛΑ ΖΗΣΗ (Υφυπουργός Περιβάλλοντος, Χωροταξίας και Δημοσίων Έργων): Αποκλείεται δηλαδή τα στελέχη των θεσμών της αυτοδιοίκησης και της Βουλής να έχουν την επάρκεια που ορίζει ο νόμος για να διοικήσουν ένα φορέα διαχείρισης τέτοιων ευαίσθητων περιοχών; Εγώ θα έλεγα όχι. Θα έλεγα ότι όλοι οι συνάδελφοι και όλοι οι φορείς μπορεί να έχουν αυτούς τους εκπροσώπους και μπορούν να θέσουν υποψηφιότητες.
Νομίζω, λοιπόν, ότι και με τη μέρα περιβάλλοντος και με την κουλτούρα περιβάλλοντος και αν θέλετε και αξιοποίησης των νόμων που εμείς ψηφίζουμε, αυτή η κουβέντα μας τώρα δεν ταιριάζει με όλα αυτά που έχουμε όλοι συναποφασίσει. 
Βεβαίως πρέπει να σας πω ότι για τη Ζάκυνθο ?επειδή αναφερθήκατε σε αυτό- είναι μια σειρά ζητημάτων ?και τα γνωρίζετε, κυρία συνάδελφε- τα οποία είναι πολλές λεπτομέρειες. Και ξέρετε πολύ καλά ότι έγινε τροποποίηση του προεδρικού διατάγματος για να ενσωματώσουμε όλα αυτά που ζητούσαν οι τοπικοί φορείς, αλλά και που η νομολογία του Συμβουλίου της Επικρατείας βεβαίως επιβάλλει κάθε φορά σε αυτές τις περιπτώσεις.
Ωστόσο υπάρχουν και άλλες διαδικασίες που έχουν γίνει για να αποφύγουμε, αν θέλετε, τη δεύτερη καταγγελία, όπως είπατε, που είναι μια σειρά υποδομών, αναστολών αν θέλετε, ελέγχου αυθαιρεσιών και βεβαίως στήριξης αυτού του πάρκου μέσα από απασχόληση και με τα προγράμματα του ΥΠΕΧΩΔΕ, τα οποία γνωρίζετε πάρα πολύ καλά, για τους φορείς διαχείρισης, που αφορούν ?και γνωρίζετε και τα μέτρα- στην απασχόληση και στη μείωση της ανεργίας σε αυτές τις περιοχές που λόγω της προστασίας χρειάζονται νέες ευκαιρίες για την απασχόληση. Ο οικολογικός τουρισμός, η προστασία, η ευαισθητοποίηση γενικότερα των πολιτών γι? αυτού του είδους τη διαχείριση φέρνει αν θέλετε και απασχόληση, η οποία είναι και ποιοτική και σε αριθμό μεγάλη. 
ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Πότε θα τη φέρει είναι το θέμα. Δεν τη φέρνει. 
ΡΟΔΟΥΛΑ ΖΗΣΗ (Υφυπουργός Περιβάλλοντος, Χωροταξίας και Δημοσίων Έργων): Μην ανησυχείτε, όλα γίνονται σύμφωνα με τους νόμους που όλοι μαζί ψηφίσαμε. Και όλοι οι συνάδελφοι όλων των θεσμών έχουν τις ικανότητες, την επάρκεια, το know how για να μπορούν να οριστούν μέλη ενός διοικητικού συμβουλίου όπως ορίζει ο νόμος.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Οφείλω να πω ότι η συμβολή της κ. Ξηροτύρη στη σημερινή ημέρα ήταν ουσιαστική, διότι οι φορείς διαχείρισης για την προστασία περιοχών είναι κάτι το ουσιαστικό. Συνήθως με την ευκαιρία της παγκόσμιας ημέρας περιβάλλοντος επιδιδόμεθα όλοι σε υποκριτικές ρητορείες ευαισθησίας, περισσεύουν τα κροκοδείλια δάκρυα σε όλο τον κόσμο. Με κροκοδείλια δάκρυα, όμως, δεν καθαρίζουν ούτε τα ύδατα ούτε οι θάλασσες. Η παγκόσμια στρατηγική, για τη βιώσιμη, την αειφόρο ανάπτυξη κάπου χάνεται στους δαιδάλους των υστεροβουλιών των κρατών, στην αρνητική στάση παγκοσμίως, των διαφόρων συμφερόντων αλλά και στους δισταγμούς και αντιφάσεις κοινωνικών ομάδων. 
?ρα η ημέρα σήμερα ας είναι ημέρα ουσίας, περισυλλογής και ειλικρίνειας, ημέρα νέας αποφασιστικότητας για συντονισμένη δράση, αν θέλουμε πραγματικά κάθε χρόνο να μην γιορτάζουμε από χειρότερο σημείο στον πλανήτη την ημέρα για το περιβάλλον. 
Επίκαιρες ερωτήσεις δευτέρου κύκλου:
Πρώτη είναι η με αριθμό 670/2-6-2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Εμμανουήλ Φραγκιαδουλάκη προς τον Υπουργό Γεωργίας, σχετικώς με την καταβολή αποζημιώσεων στους πληγέντες από την χαλαζόπτωση αγρότες της περιοχής Τυμπακίου Κρήτης.
Η επίκαιρη ερώτηση του κ. Φραγκιαδουλάκη έχει ως εξής:
«Μετά τη σφοδρή χαλαζόπτωση που έπληξε την περιοχή Τυμπακίου στις 5/12/02, όλοι οι ζημιωθέντες αγρότες, κατόπιν εντολών που δόθηκαν από τους αρμοδίους του Ε.Λ.Γ.Α. (Πρόεδρο και Διευθυντή), κατέθεσαν τα ζητούμενα δικαιολογητικά (αίτηση παραγωγού, εκκαθαριστικό εφορίας, έντυπο Ε1 και Ε9 θεωρημένα από την Εφορία). Η διαδικασία αυτή ολοκληρώθηκε εντός 3 μηνών μαζί με την εξατομίκευση των ζημιών και οι αγρότες έχουν ήδη κόψει τιμολόγια περιμένοντας έγκριση να αποζημιωθούν. Όμως στις 21/5/03 ο Αγροτικός Σύλλογος Τυμπακίου έλαβε εγκύκλιο με ημερομηνία εκδόσεως την 15/5/03, με αλλαγή του κανονισμού για την καταβολή αποζημιώσεων από την χαλαζόπτωση της 5/12/02, ενώ οι αγρότες είχαν ήδη καταθέσει όλα τα ζητούμενα δικαιολογητικά. Η κατάθεση των νέων δικαιολογητικών είναι χρονοβόρα και πολυέξοδη από τη στιγμή που η πλειοψηφία των αγροτών έχει ήδη καταφύγει σε τραπεζικά δάνεια και γραμμάτια για την αποκατάσταση των ζημιών των θερμοκηπίων τους, τα οποία λήγουν από 10 έως 20/6/03 και βρίσκονται σε αδιέξοδο περιμένοντας τις αποζημιώσεις τους.
Ερωτάται ο αρμόδιος Υπουργός:
Τι σκοπεύει να κάνει το Υπουργείο όσον αφορά την άμεση καταβολή των αποζημιώσεων των αγροτών δεδομένου ότι ήδη έχουν διενεργήσει όλες τις απαραίτητες ενέργειες όπως τους είχε ζητηθεί από τον Δεκέμβριο του 2002;
Πώς σκοπεύετε να μεριμνήσετε, ώστε να μην παραπεμφθεί το θέμα των αποζημιώσεων στις καλένδες και να αποκαταστήσετε την αξιοπιστία σας σύμφωνα με τις δεσμεύσεις σας προς τη Νομαρχία Ηρακλείου στις 5/12/02 ότι οι αποζημιώσεις θα καταβληθούν άμεσα στους αγρότες;»
Θα απαντήσει ο Υφυπουργός Γεωργίας κ. Χατζημιχάλης.
Ορίστε, κύριε Υφυπουργέ, έχετε το λόγο.
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Ευχαριστώ, κύριε Πρόεδρε.
Κύριε συνάδελφε, υπάρχει μια παρανόηση στους παραγωγούς. Νομίζω πως έγινε σαφής ήδη και στους ίδιους, γιατί επισκέφθηκαν τα γραφεία του ΕΛΓΑ, επικοινώνησαν με τους αρμόδιους και δόθηκαν οι απαραίτητες διευκρινίσεις. 
Είναι γνωστό ότι στην περιοχή και όχι μόνο, σε ολόκληρη την Ελλάδα, το τελευταίο χρονικό διάστημα, τον τελευταίο χρόνο, είχαμε πάρα πολλές καταστροφές από ακραία καιρικά φαινόμενα, των οποίων η συχνότητα, δυστυχώς, δημιουργεί πάρα πολλά σοβαρά προβλήματα στην παραγωγή, αλλά και στο εισόδημα των παραγωγών. Η πολιτεία, το Υπουργείο Γεωργίας, φροντίζει κάθε φορά με γρήγορες διαδικασίες να αποζημιώνονται οι παραγωγοί για τις καταστροφές τους, ώστε να μπορούν να παραμένουν στην ύπαιθρο και να συνεχίζουν την παραγωγική διαδικασία. 
Κάτι αντίστοιχο έγινε και στην περιοχή του Τυμπακίου, γίνεται σε ολόκληρη την Ελλάδα, επαναλαμβάνω ότι έγινε και εκεί. Στην περιοχή έχουμε σοβαρά προβλήματα, έχουν υποβληθεί μέχρι τώρα ?το γνωρίζετε φαντάζομαι κι εσείς, κύριε Φραγκιαδουλάκη- οκτακόσιες ενενήντα οκτώ αιτήσεις για αποζημιώσεις από τη χαλαζόπτωση που υπήρξε στην περιοχή στις 5 Δεκεμβρίου του 2002. Εμφανίστηκε μια μικρή καθυστέρηση λόγω της απεργίας των γεωπόνων που εξελίχθηκε στον ΕΛΓΑ, αλλά δεν είναι αυτό το πρόβλημα. Το πρόβλημα είναι ότι οι αποζημιώσεις που δεν καλύπτονται από τον ΕΛΓΑ, καλύπτονται από το πρόγραμμα ΠΣΕΑ, όπως συνηθίζουμε να λέμε. Είναι αποζημιώσεις που πρέπει να ακολουθηθεί μια διαδικασία για να καταβληθούν. Η διαδικασία αυτή είναι, αφού γίνουν οι εκτιμήσεις όχι μόνο στη συγκεκριμένη περιοχή, αλλά σε ολόκληρη τη χώρα, να υποβληθεί ένα ολοκληρωμένο πρόγραμμα στην Ευρωπαϊκή Ένωση, να εγκριθεί αυτό το πρόγραμμα και στη συνέχεια να πληρωθούν οι παραγωγοί.
Βρισκόμαστε τώρα σε αυτήν τη διαδικασία. Οι παραγωγοί του Τυμπακίου μέσα στην αγωνία τους ?και καλά έκαναν οι άνθρωποι- υπέβαλαν γρήγορα αιτήσεις και δικαιολογητικά, που ήταν απαραίτητα, ενώ το πρόγραμμα δεν είχε ακόμη εκπονηθεί. Αυτό έχει μια ιδιαίτερη σημασία για τους χρόνους και για τη δυνατότητα αποζημίωσης, για να μην εμφανιστούν φαινόμενα σαν αυτά που είχαμε με τις πυρκαγιές του 2000 τις προκαταβολές και την αδυναμία στη συνέχεια να πληρωθούν οι παραγωγοί. Πρέπει λοιπόν να ακολουθηθούν αυτοί οι χρόνοι, οι συγκεκριμένες διαδικασίες και να κατατεθούν τα παραστατικά που απαιτούνται.
Αυτό έχει γίνει. Δεν χρειάζεται να καταθέσουν οι παραγωγοί του Τυμπακίου τίποτα περισσότερο παρά μόνο το Ε1 για το οικονομικό έτος 2003. Όλα τα άλλα έχουν κατατεθεί. Για τις αποζημιώσεις που καλύπτονται από τον ΕΛΓΑ έχει γίνει ήδη η εξατομίκευση, έχουν βγει οι καταστάσεις πληρωμών και εντός του Ιουνίου θα αποζημιωθούν οι παραγωγοί για όποια ζημιά καλύπτεται από τον ΕΛΓΑ. Οι ζημιές που καλύπτονται από τα ΠΣΕΑ θα καλυφθούν όταν εγκριθεί το πρόγραμμα. Το πρόγραμμα έχει υποβληθεί στην Ευρωπαϊκή Ένωση, αφορά το σύνολο της χώρας και όχι μόνο την περιοχή του Τυμπακίου ή της Κρήτης και μόλις εγκριθεί το πρόγραμμα θα προχωρήσουμε στην πληρωμή των δικαιούχων γιατί εν τω μεταξύ κινούνται οι διαδικασίες της εξατομίκευσης. Επιπλέον παραστατικά δεν χρειάζονται, όπως επίσης δεν χρειάζεται να αγωνιούν πέραν του δέοντος οι παραγωγοί, πολύ περισσότερο δεν χρειάζεται να αγωνιούν για θέματα που έχουν ήδη αντιμετωπιστεί.
ΠΡΟΕΔΡΕΥΩΝ (Κωνσταντίνος Γείτονας): Ο κ. Φραγκιαδουλάκης έχει το λόγο.
ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ: Κύριε Πρόεδρε, κύριε Υπουργέ, νομίζω ότι με καλύψατε σε σημαντικό βαθμό. Η ανησυχία όμως που προέκυψε, προέκυψε γιατί το Υπουργείο, η πολιτική ηγεσία κινήθηκε άμεσα, όπως και ο ΕΛΓΑ και την ίδια μέρα βρισκόταν στο νομαρχιακό κατάστημα Ηρακλείου για να επιληφθεί του προβλήματος. Έγινε η διαδικασία και από τον ΕΛΓΑ τάχιστα, έγινε η εξατομίκευση όμως μετά από έξι μήνες που είναι μία καθυστέρηση, δεν είναι κάτι αμελητέο, δεδομένου ότι αυτοί οι άνθρωποι καταστράφηκαν ολοσχερώς και όσον αφορά τα θερμοκήπια και τις πάγιες εγκαταστάσεις και όσον αφορά τη φυτική παραγωγή.
Ως εκ τούτου, έπρεπε να έχουν αποζημιωθεί τουλάχιστον για το σκέλος εκείνο, το οποίο αφορά τον ΕΛΓΑ, αφού ο ΕΛΓΑ έκανε τη δουλειά του τάχιστα. Οι προβλέψεις των ΠΣΕΑ μέσω ΕΛΓΑ ζητούν κάποια δικαιολογητικά, τα οποία είναι εντελώς απαράδεκτα. Θα έλεγα ότι είναι μια διαδικασία ιδιαίτερα χρονοβόρα.
Εάν, λοιπόν, όλα αυτά μπουν στην ίδια διαδικασία, φαντάζομαι ότι θα περάσουν μερικοί μήνες ακόμα για να πάρουν αποζημιώσεις και ως προς τη φυτική παραγωγή και ως προς τις πάγιες εγκαταστάσεις. ?ρα πρέπει να ξεχωρίσει το ένα από το άλλο και να προχωρήσει μία αποζημίωση ανεξάρτητα από την άλλη. Φαντάζομαι ότι αυτό είναι βασικό για το Τυμπάκι γιατί έχουν μια πικρία οι άνθρωποι. Δεν έχει παρουσιαστεί ποτέ ένας εκπρόσωπος της Κυβέρνησης στην περιοχή.
Σήμερα ο Υπουργός κ. Αργύρης είναι στο Λασίθι όπου έγινε κάποια ζημιά και καλά πήγε εκεί. Δεν πήγε όμως ποτέ στο Τυμπάκι κανένας και όχι βέβαια ο κ. Αργύρης τον οποίο εκτιμώ και σέβομαι. Και το περίεργο είναι ότι πριν από τέσσερα-πέντε χρόνια μία ανάλογη διαδικασία, μια ζημιά τεράστια από χαλαζόπτωση δεν είχε καμιά άμεση αντιμετώπιση. Και προσωπικά επιτρέψτε μου να αμφιβάλλω αν πήραν και ποτέ αποζημιώσεις. 
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο για να δευτερολογήσει. 
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): Κύριε συνάδελφε, εγώ δέχομαι την καλοπροαίρετη παρατήρησή σας. Αναφερθήκατε στο συνάδελφό μου, μπορούσε να ήταν η παρατήρηση για μένα ή αντίστοιχα για τον Υπουργό. Αλλά πρέπει να σας πω ότι με τις καταστροφές που αντιμετωπίσαμε φέτος έπρεπε να είμαστε κλωνοποιημένοι σε πολλά κομμάτια για να μπορούμε να επισκεφθούμε όλες τις περιοχές επί τόπου εμείς οι ίδιοι και να αντιμετωπίσουμε το πρόβλημα. Και νομίζω ότι αυτό όπου μπορέσαμε το κάναμε. Δεν είναι όμως το κυρίαρχο. Το κυρίαρχο είναι να λειτουργούν σωστά οι μηχανισμοί, να λειτουργούν σωστά οι υπηρεσίες και να ανταποκρίνονται άμεσα στις δίκαιες απαιτήσεις των παραγωγών. Αυτό προσπαθούμε να κάνουμε. Και γι? αυτό αλλάξαμε και το θεσμικό πλαίσιο λειτουργίας, γι? αυτό αλλάζουν οι κανονισμοί του ΕΛΓΑ, γι? αυτό ενσωματώσαμε το πρόγραμμα των ΠΣΕΑ στον ΕΛΓΑ, για να είναι πιο αποτελεσματικό. Οι παραγωγοί είναι υποχρεωμένοι να καταθέσουν κάποια έγγραφα. Είναι υποχρεωμένοι να καταθέσουν το Ε1 για να διαπιστώνεται το γεωργικό εισόδημα από τη συγκεκριμένη εκμετάλλευση. Είναι υποχρεωμένοι να καταθέσουν το Ε9 για να αποδεικνύεται η κυριότητα, η κατοχή του αγροτεμαχίου που έχει πληγεί και όπου βρίσκεται το θερμοκήπιο ή οποιαδήποτε άλλη εγκατάσταση. Είναι βασικά στοιχεία που πρέπει να κατατίθενται. Και αυτά νομίζω δεν είναι τόσο σημαντικά ούτε χρονοβόρα ούτε καμιά οικονομική επιβάρυνση υπάρχει στον παραγωγό. 
Το πρόβλημα που εμφανίστηκε και που έχει σχέση με την κατάθεση του προγράμματος των ΠΣΕΑ στην Ευρωπαϊκή Ένωση και την εγκύκλιο, η οποία δημιούργησε προβληματισμό στους παραγωγούς του Τυμπακίου έχει σχέση με τις ημερομηνίες. Το πρόγραμμα για όλη την Ελλάδα επαναλαμβάνω περιέχοντας φυσικά και τις καταστροφές του Τυμπακίου, υπεβλήθη για έγκριση στην Ευρωπαϊκή Ένωση στις 14 Μαΐου. Την επόμενη μέρα ακριβώς βγήκε εγκύκλιος για τη συγκεκριμένη διαδικασία που θα ακολουθηθεί, όπως οφείλαμε να κάνουμε, όπως όφειλε να κάνει ο ΕΛΓΑ για τη διαδικασία των ΠΣΕΑ. Αυτή η εγκύκλιος παρανοήθηκε. 
Πρέπει να σας πω, για να κλείσουμε με αυτό και να καλύψουμε και την αγωνία των παραγωγών ότι οι εκτιμήσεις, η εξατομίκευση των ζημιών που καλύπτεται από τον ΕΛΓΑ έχει ολοκληρωθεί στις 2 Ιουνίου. Επομένως εντός του μηνός αναρτώνται οι καταστάσεις και θα αρχίσει η διαδικασία εκταμίευσης των χρημάτων. Για να πληρωθούν όμως οι παραγωγοί?
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε Υπουργέ, δεν έχετε άλλο χρόνο. Παρακαλώ τελειώνετε. 
ΦΩΤΗΣ ΧΑΤΖΗΜΙΧΑΛΗΣ (Υφυπουργός Γεωργίας): ?από το πρόγραμμα ΠΣΕΑ, πρέπει να εγκριθεί το πρόγραμμα. 
ΠΡΟΕΔΡΕΥΩΝ (Κωνσταντίνος Γείτονας): Δεύτερη είναι η με αριθμό 680/2-6-2003 επίκαιρη ερώτηση του Βουλευτή της Νέας Δημοκρατίας κ. Γεωργίου Γαρουφαλιά προς τους Υπουργούς Ανάπτυξης, Οικονομίας και Οικονομικών, σχετικώς με την αξιοποίηση και ανάπτυξη των παραλίων του Νομού Λάρισας. 
Η επίκαιρη ερώτηση του κυρίου συναδέλφου, έχει ως εξής: 
«Οι πανέμορφες παραλίες του νομού Λάρισας, στις περιοχές Στομίου, Καρύτσας, Κόκκινου Νερού, Κουτσουπιάς, Παλιουριάς, Σωτηρίτσας, Βελίκας, Αγιοκάμπου και Ρακοποτάμου, όπου εδώ και χρόνια ανεμίζουν οι γαλάζιες σημαίες των καθαρών ακτών, θεωρούνται τουριστικά κορεσμένες σύμφωνα με την περιφερειακή διεύθυνση του ΕΟΤ Θεσσαλίας και εντάσσονται στο ίδιο πλαίσιο με νησιά όπως η Ρόδος και η Μύκονος! 
Είναι παράλογο μια ραγδαία αναπτυσσόμενη περιοχή, όπως αυτή των παραλίων του νομού, να χαρακτηρίζεται κορεσμένη. Με το νέο αναπτυξιακό νόμο που πρόκειται να τεθεί σε εφαρμογή από το προσεχές φθινόπωρο, ολόκληρη η παραπάνω περιοχή εντάσσεται στη Δ? ζώνη ανάπτυξης, κάτι που σημαίνει πως οι ενισχύσεις που θα εισρεύσουν στην περιοχή θα είναι αισθητά πιο χαμηλές σε σχέση με αυτά που πραγματικά αξίζουν και χρειάζονται τα λαρισινά παράλια. 
Ερωτώνται οι κύριοι Υπουργοί:
Με ποια λογική χαρακτηρίζεται κορεσμένη μια τάχιστα αναπτυσσόμενη περιοχή όπως αυτή των παραλίων του Νομού Λάρισας; 
Ποιοι είναι οι σχεδιασμοί της Κυβέρνησης για την αξιοποίηση και ανάπτυξη των παραλίων του Νομού Λάρισας; Πώς σκοπεύει να δώσει μια ώθηση για την τουριστική και οικονομική ανάπτυξη της περιοχής; Πώς θα προσβληθεί η περιοχή για την προσέλκυση επισκεπτών τόσο από το εσωτερικό όσο και από το εξωτερικό;».
Θα απαντήσει ο Υφυπουργός Ανάπτυξης κ. Γεωργακόπουλος.
Ορίστε, κύριε Υπουργέ, έχετε το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Κύριε Πρόεδρε, αδυνατώ να κατανοήσω την ερώτηση, γιατί από όσα αναφέρει ο κύριος συνάδελφος σε αυτή, τίποτα δεν συμβαίνει στο Νομό της Λάρισας. Δεν ανήκει στις κορεσμένες περιοχές. Δεν ανήκει ούτε καν στις περιοχές ελέγχου τουριστικής ανάπτυξης. 
Όπως ξέρετε, στο Νομό Λάρισας ισχύουν τα κίνητρα του ν.2601. Προβλέπεται η ανέγερση ξενοδοχείων Α΄, ΑΑ΄ και Β΄ κατηγορίας, ο εκσυγχρονισμός των ξενοδοχείων της Γ΄ κατηγορίας, η δημιουργία συμπληρωματικών εγκαταστάσεων σε ξενοδοχεία της Γ΄ κατηγορίας, η μετατροπή παραδοσιακών και διατηρητέων κτιρίων σε ξενοδοχεία τουλάχιστον Γ΄ τάξης και επίσης επιτρέπεται η ανέγερση, η επέκταση και ο εκσυγχρονισμός των εγκαταστάσεων της ειδικής τουριστικής υποδομής.
Ο νομός υπάγεται στην ομάδα Α΄ των κινήτρων, δηλαδή ισχύει και η επιχορήγηση και η επιδότηση τόκων και η επιδότηση της χρηματοδοτικής μίσθωσης.
Σε ό,τι αφορά στην προβολή του νομού, γνωρίζετε πάρα πολύ καλά ότι με νόμο που έχουμε ψηφίσει, έχουν δημιουργηθεί οι νομαρχιακές επιτροπές τουριστικής προβολής σε κάθε νομό. Αυτές ενισχύονται κάθε χρόνο μ΄ ένα ποσόν από τα κονδύλια, τα οποία έχει ο ΕΟΤ για την προβολή και τη διαφήμιση και υποχρεούται η Νομαρχιακή Αυτοδιοίκηση να βάζει το 50%. Από εκεί και πέρα η διαδικασία της προβολής και της διαφήμισης κάθε νομού είναι ευθύνη του νομάρχη ή της νομαρχιακής επιτροπής τουριστικής προβολής, που έχει δημιουργηθεί σε κάθε νομό.
Επομένως αυτά τα οποία διάβασα στην ερώτησή σας, ότι τάχα οι παραλίες της Λάρισας ανήκουν στις κορεσμένες περιοχές, ότι δεν ισχύουν κίνητρα και ότι δεν υπάρχει προβολή, δεν ισχύουν.
ΠΡΟΕΔΡΕΥΩΝ (Κωνσταντίνος Γείτονας): Ο κ. Γαρουφαλιάς έχει το λόγο.
ΓΕΩΡΓΙΟΣ ΓΑΡΟΥΦΑΛΙΑΣ: Ευχαριστώ, κύριε Πρόεδρε.
Ο κύριος Υπουργός μού φαίνεται ότι είναι Υπουργός άλλης κοινωνίας, άλλης χώρας και όχι της Ελλάδος. Ειλικρινά λυπάμαι που το λέω ?το λέω με πόνο καρδιάς- γιατί σήμερα είναι η μέρα του περιβάλλοντος. Ήρθαμε εδώ για να μιλήσουμε για οικολογικό τουρισμό που θέλουμε να αναπτύξουμε στο Νομό της Λάρισας, αλλά ο κύριος Υπουργός σαν να εχθρεύεται το νομό και σαν να έχει κάτι με το συγκεκριμένο νομό. Μήπως ο ίδιος πιστεύει ενδόμυχα ότι ο Νομός της Λάρισας ούτε καν περιβρέχεται από θάλασσα και το πληροφορήθηκε πρώτη φορά σήμερα μετά την ερώτησή μου; 
Του κάνω αυτήν την απλή ερώτηση και έρχομαι να του απαντήσω συγκεκριμένα.
Κύριε Υπουργέ, σήμερα το πρωί μου ήρθε και μια άλλη καταγγελία. Λυπάμαι γι? αυτά που μου είπατε, διότι ψεύδεστε ασύστολα και δεν θα έπρεπε να το κάνετε αυτό στο ελληνικό Κοινοβούλιο.
ΠΡΟΕΔΡΕΥΩΝ (Κωνσταντίνος Γείτονας): Κύριε Γαρουφαλιά, δεν χρειάζεται να ανέβουν οι τόνοι.
ΓΕΩΡΓΙΟΣ ΓΑΡΟΥΦΑΛΙΑΣ: Είναι πάρα πολύ σημαντικό αυτό που θα πω.
ΠΡΟΕΔΡΕΥΩΝ (Κωνσταντίνος Γείτονας): Συνεχίστε τον κριτικό σας λόγο, αλλά όχι σε αυτό τον τόνο.
ΓΕΩΡΓΙΟΣ ΓΑΡΟΥΦΑΛΙΑΣ: Κύριε Πρόεδρε, μου τρώτε πολύτιμο χρόνο.
Αυτό που θα ήθελα να επισημάνω για μια ακόμη φορά, κύριε Υπουργέ, είναι το εξής: Εκτιμώ ιδιαίτερα την παρουσία σας στο Υπουργείο, αλλά αυτά τα πράγματα πρέπει να σας αγγίζουν, όπως αγγίζουν και τους Λαρισαίους πολίτες.
Σήμερα το πρωί επισκέφτηκε τον ΕΟΤ κυρία η οποία ενδιαφέρεται να κάνει νέα ενοικιαζόμενα δωμάτια στην περιοχή του ΕΟΤ. Πήρε και πάλι το απαγορευτικό μήνυμα και του τοπικού και του περιφερειακού ΕΟΤ του Νομού Λάρισας ότι δεν έχει κανένα δικαίωμα να πάρει άδεια και να προχωρήσει σε ενοικιαζόμενα δωμάτια. Αυτή ήταν η απάντηση και ειλικρινά λυπάμαι για αυτά που λέτε. 
Την ίδια απάντηση πήρα και ο ίδιος όταν επισκέφτηκα την περιοχή πριν από μία εβδομάδα και όλη η δημοτική ομάδα που έχει την ευθύνη της ανάπτυξης, όλοι οι τουριστικοί φορείς που ήταν παρόντες, μου κατέθεσαν την ίδια ανησυχία.
Κύριε Υπουργέ, λέτε ότι ο Νομός της Λάρισας εντάσσεται σε τόσα προγράμματα. Ο συγκεκριμένος αναπτυξιακός νόμος, ο ν.2601/98, ισχύει τόσα χρόνια. Πείτε μου μια επένδυση που έγινε μέσω αυτού του νόμου στο Νομό της Λάρισας. Φθάνει πια! Υπάρχουν νόμοι οι οποίοι ισχύουν και ουδέποτε εφαρμόζονται στο νομό. 
Είναι δυνατόν να πάρουμε χρήματα από την περιφέρεια, όπως λέτε, για να αναπτύξουμε μέσω των περιφερειακών προγραμμάτων τον τουρισμό στο νομό μας, όταν η περιφέρεια της Θεσσαλίας έχει απορροφητικότητα 1,64%; Εδώ μιλάμε για πρωταθλητισμό στην έλλειψη απορροφητικότητας! Αυτό συμβαίνει στην περιφέρεια της Θεσσαλίας. Τα έχουμε πει και στους Υπουργούς, αλλά μέχρι τώρα δεν είδαμε τίποτα.
Θέλουμε άμεσα, κύριε Υπουργέ, να παρέμβετε προσωπικά. Εάν θέλετε, μπορούμε να πάμε στη Λάρισα για να ακούσετε ποιες είναι οι απόψεις των υπηρεσιών του ΕΟΤ και των τουριστικών φορέων του νομού, που νιώθουν καταδικασμένοι και αδικημένοι, ενώ έχουν τη διάθεση να αναπτυχθούν και να προκόψουν στην περιοχή, να δημιουργήσουν οικολογικό τουρισμό, αλλά και αγροτοτουρισμό. Πρέπει να επιτρέψετε επιτέλους να τρέξει στην περιοχή και το «LEADER PLUS», που υποτίθεται ότι ξεκίνησε, αλλά με τις προοπτικές που δημιουργείτε, δεν θα ισχύσει ποτέ.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κύριος Υπουργός.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Κύριε Πρόεδρε, προσπάθησα στην πρωτολογία μου να είμαι σαφής. Ο κύριος συνάδελφος φαίνεται ότι όσα είπε εδώ στο Κοινοβούλιο ήθελε να τα προβάλει ή στην τοπική τηλεόραση ή στον τοπικό Τύπο για να δείξει ότι υπερασπίζεται τα συμφέροντα των συμπατριωτών του. 
Στην ερώτησή σας, κύριε συνάδελφε, λέτε επί λέξει τα εξής: «Εδώ και χρόνια ανεμίζουν οι γαλάζιες σημαίες των καθαρών ακτών [?] θεωρούνται τουριστικά κορεσμένες». Ε, σας λέω ότι δεν είναι κορεσμένες. Δεν θεωρείται από κανένα νόμο, από καμία απόφαση κορεσμένη η περιοχή του Νομού Λάρισας. Και με την απόφαση του 1986 και με την απόφαση του 1993 ο Νομός Λάρισας δεν είναι στις κορεσμένες περιοχές. Εσείς μιλάτε για ανάπτυξη με ενοικιαζόμενα δωμάτια.
ΓΕΩΡΓΙΟΣ ΓΑΡΟΥΦΑΛΙΑΣ: Όχι μόνο αυτό.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ (Υφυπουργός Ανάπτυξης): Αυτό μόνο είπατε.
Ακούστε, εμείς δεν είμαστε οπαδοί της τουριστικής ανάπτυξης μόνο με τα ενοικιαζόμενα δωμάτια. Γι? αυτό έχουμε επιβάλει περιορισμό στην ανάπτυξη των ενοικιαζομένων δωματίων, γιατί υποβιβάζουν την τουριστική ποιότητα, την ποιότητα των παρεχομένων υπηρεσιών, με αποτέλεσμα ο ελληνικός τουρισμός να υποβαθμίζεται.
Εμείς δίδουμε κίνητρα για την ανάπτυξη ξενοδοχειακών μονάδων, δίδουμε κίνητρα για την ανάπτυξη ξενοδοχείων Γ΄ κατηγορίας και πάνω. Δεν θα δώσουμε επιδοτήσεις για να αναπτυχθούν ενοικιαζόμενα δωμάτια. Γιατί αυτό είναι το ζητούμενο. Ενοικιαζόμενα δωμάτια μπορεί να κάνει κάποιος με τα λεφτά τα δικά του, αλλά θέλουν και επιδοτήσεις. Ε, δεν θα πάρουν επιδοτήσεις σε αυτήν τη λογική την οποία εσείς λέτε.
Για το αν κατοικώ εγώ σε αυτήν τη χώρα ή όχι, σας πληροφορώ ότι και κατοικώ και περπατώ. Έχω περπατήσει και την περιοχή σας και σας πληροφορώ ότι μπορεί να είναι μία πανέμορφη περιοχή, αλλά δεν μπορεί να αναπτυχθεί τουριστικά με ενοικιαζόμενα δωμάτια. 
Όσο για αυτό που είπατε για το «LEADER PLUS», έχουν μπει και εκεί κάποιοι περιορισμοί για την ποιοτική αναβάθμιση. Έχουμε πει ότι όποιες μικρές τουριστικές μονάδες θα αναπτυχθούν, θα είναι από έξι δωμάτια και πάνω, γιατί είχαμε το φαινόμενο ότι στο προηγούμενο «LEADER PLUS» έπαιρναν επιδοτήσεις, έφτιαχναν τα σπίτια τους και δεν έκαναν καμία επιχειρηματική δραστηριότητα. Είπαμε να είναι από τέσσερα κλειδιά και πάνω για να υπάρξει ποιοτική αναβάθμιση.
Δεν είναι δυνατόν, λοιπόν, να προχωρήσουμε στην τουριστική υποβάθμιση. Ο Νομός Λάρισας δεν υπάγεται στις κορεσμένες περιοχές.
ΓΕΩΡΓΙΟΣ ΓΑΡΟΥΦΑΛΙΑΣ: Οδηγείτε στον τουριστικό αφανισμό της Λάρισας.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ. Μας βλέπουν και μας ακούν οι πολίτες και κρίνουν τι λέει ο καθένας. Δεν χρειάζονται αντιδικίες.
Επόμενη είναι η με αριθμό 677/2-6-2003 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Υγείας και Πρόνοιας, σχετικώς με τις απεργιακές κινητοποιήσεις των εργαζομένων στο Εθνικό Κέντρο ?μεσης Βοήθειας, την επίλυση των αιτημάτων του κλπ.
Η επίκαιρη ερώτηση της κυρίας συναδέλφου έχει ως εξής: 
«Οι εργαζόμενοι στο Εθνικό Κέντρο ?μεσης Βοήθειας (ΕΚΑΒ) πραγματοποιούν νέες κινητοποιήσεις διεκδικώντας την επίλυση των οξυμένων προβλημάτων που αντιμετωπίζει το Κέντρο.
Ζητούν την πρόσληψη του αναγκαίου μόνιμου προσωπικού προκειμένου να δοθεί οριστική λύση στο πρόβλημα της έλλειψης προσωπικού. Οι εργαζόμενοι λένε όχι στην ιδιωτικοποίηση των τμημάτων του ΕΚΑΒ (καθαριότητα, φύλαξη). Ζητούν ακόμα αξιοπρεπή μισθό και όχι μισθούς εξαθλίωσης, την ένταξή τους στα βαρέα και ανθυγιεινά χωρίς αύξηση των εισφορών, την άμεση καταβολή των υπερωριών και εξαιρεσίμων που έχουν να πληρωθούν από το Δεκέμβρη του 2002, την αγορά στολών που έχουν να αντικατασταθούν από το 1999 και την άμεση καταβολή του επιδόματος των 176 ευρώ. Επιπλέον ζητούν την ακύρωση της συμφωνίας, η οποία προβλέπει την παραχώρηση των πτητικών μέσων του ΕΚΑΒ στην Πολεμική Αεροπορία πράγμα που συνεπάγεται ότι το ΕΚΑΒ παύει να είναι ο βασικός κρατικός φορέας προνοσοκομειακής περίθαλψης.
Διεκδικούν, ακόμα, την υλοποίηση της σύμβασης για το 2004 και τη δημιουργία της υποδομής που υποσχέθηκε η Κυβέρνηση.
Ερωτάται ο κύριος Υπουργός τι μέτρα προτίθεται να πάρει η Κυβέρνηση για την ικανοποίηση των δίκαιων αιτημάτων των εργαζομένων στο ΕΚΑΒ;»
Θα απαντήσει ο Υφυπουργός Υγείας και Πρόνοιας κ. Νασιώκας.
Ορίστε, κύριε Υπουργέ, έχετε το λόγο.
ΕΚΤΟΡΑΣ ΝΑΣΙΩΚΑΣ (Υφυπουργός Υγείας και Πρόνοιας): Ευχαριστώ πολύ, κύριε Πρόεδρε.
Το ΕΚΑΒ είναι ιατρική υπηρεσία. Είναι, παραμένει και αναπτύσσεται ο εθνικός ιατρικός φορέας που ασχολείται με τον προνοσοκομειακό χώρο και συγκεκριμένα με τα επείγοντα περιστατικά. Βρίσκεται σε φάση ανάπτυξης. Στα δεκαπέντε-δεκαεπτά χρόνια αναπτύσσεται με γρήγορους ρυθμούς και τώρα, αυτόν το χρόνο και τον επόμενο, θα επεκταθεί σε όλη την Ελλάδα.
Ήδη πέρυσι επεκτάθηκε στην Ήπειρο και στα Επτάνησα, σ΄ έναν επιπλέον νομό της Πελοποννήσου και θα επεκταθεί σ? αυτόν το χρόνο μετά τις προσλήψεις, σε όλη την Ελλάδα. Δεν φθάνει μόνο η επέκτασή του, αλλά πρέπει να γίνει και η ολοκλήρωσή του. Είναι, λοιπόν, μια σημαντική διαδικασία που στηρίζεται στις νέες προσλήψεις.
Ολοκληρώθηκαν οι τριακόσιες νέες προσλήψεις για πέρυσι, για φέτος προκηρύχθηκαν άλλες τριακόσιες θέσεις μέσω ΑΣΕΠ και προκηρύσσονται επτακόσιες νέες θέσεις για πληρώματα ασθενοφόρων από το πρόγραμμα απόκτηση εμπειρίας μαζί με το μόνιμο προσωπικό του 2003 και του 2004. Αυτό μαζί με μία ρύθμιση που ψηφίζεται στη Βουλή και περνούν τα ασθενοφόρα των νοσοκομείων και των κέντρων υγείας μαζί με το προσωπικό στο ΕΚΑΒ, θα βοηθήσει στο να επεκταθεί το ΕΚΑΒ σε όλη την Ελλάδα και να αναπτυχθεί. 
Βέβαια στο διαγωνισμό περιλαμβάνεται και ο εξοπλισμός του ΕΚΑΒ. Ήδη ο διαγωνισμός είναι στις προσφορές για τα διακόσια εβδομήντα νέα ασθενοφόρα, τις είκοσι πέντε κινητές μονάδες, τα δύο οχήματα αντιμετώπισης καταστροφών, τα δύο αυτοκινούμενα συντονιστικά κέντρα κ.λπ.. Ο διαγωνισμός για τις δώδεκα δίκυκλες μοτοσικλέτες έχει ολοκληρωθεί και έτσι συμπληρώνεται ο στόλος του ΕΚΑΒ. 
Αλλά το ΕΚΑΒ, όπως σωστά λέει και η κυρία συνάδελφος, είναι το ανθρώπινο δυναμικό και αυτό έχει δύο διαστάσεις: ως προς την πρόσληψη και τη συμπλήρωση του προσωπικού και ως προς την εκπαίδευση. Μπορούμε να πούμε ότι προχωρούν πολύ καλά τα ΚΕΚ που εκπαιδεύουν και μετεκπαιδεύουν εργαζόμενους τους οποίους προσλαμβάνουμε τώρα στο ΕΚΑΒ. 
Όσον αφορά τα οικονομικά αιτήματα των συναδέλφων συνεργαζομένων και εργαζομένων στο ΕΚΑΒ, όπως γνωρίζετε, το θέμα βρίσκεται σε μία διαπραγμάτευση μεταξύ των δημοσίων υπαλλήλων και των εργαζομένων του ΕΚΑΒ και της ΠΟΕΔΗΝ με το Υπουργείο Οικονομικών. Βρίσκονται σε καλό δρόμο, απ? ό,τι με ενημερώνει το Υπουργείο Οικονομικών, στα πλαίσια κατάρτισης του νέου μισθολογίου των δημοσίων υπαλλήλων. 
Το θέμα των βαρέων και ανθυγιεινών επαγγελμάτων εξετάζεται με σκοπό τη δημιουργία ενός σύγχρονου πλαισίου για τα βαρέα και ανθυγιεινά επαγγέλματα στο δημόσιο. Όπως, ξέρετε, υπάρχουν ορισμένες προϋποθέσεις σε κατηγορίες υπαλλήλων των ΟΤΑ.
Όσον αφορά το θέμα των υπερωριών, πράγματι υπήρξε ένα πρόβλημα για δεκαεπτά μέρες και αυτό επειδή υπογράφτηκε καθυστερημένα η απόφαση στο να δοθούν οι υπερωρίες. Γι? αυτές τις δεκαεπτά μέρες θα υπάρξει νομοθετική ρύθμιση. Όμως για τους άλλους μήνες πληρώνονται κανονικά τις υπερωρίες αυτού του χρόνου οι εργαζόμενοι στο ΕΚΑΒ. 
Να κλείσω αναφερόμενος στον ενιαίο φορέα. Είπα και πριν ότι το ΕΚΑΒ είναι ιατρική υπηρεσία, δεν είναι πτητική. Αυτό θα το κάνει ο ενιαίος φορέας όπου σύντομα θα έχουμε το νομοσχέδιο εδώ και θα το συζητήσουμε. ?λλος, λοιπόν, θα έχει τη συντήρηση και την πτήση των μέσων, και την ιατρική πλευρά, τους γιατρούς, τους εργαζόμενους που θα συνοδεύουν, θα την αναλάβει το ΕΚΑΒ. 
Ευχαριστώ. 
ΠΡΟΕΔΡΕΥΩΝ (Κωνσταντίνος Γείτονας): Η κ. Κανέλλη έχει το λόγο. 
ΛΙΑΝΑ ΚΑΝΕΛΛΗ: Ευχαριστώ, κύριε Πρόεδρε. 
Κύριε Υπουργέ, δεν θέλω να αμφισβητήσω τις καλές σας προθέσεις. Οι εργαζόμενοι βεβαίως δεν βγήκαν στο πεζοδρόμιο γιατί ξαφνικά αποφάσισαν να βγουν στο πεζοδρόμιο γιατί δεν έχουν κανένα πρόβλημα. Ξέρετε πολύ καλά ότι τα εξαιρέσιμα και οι υπερωρίες έχουν διατυπωθεί με μία απλή ερώτηση από το Δεκέμβριο του 2002. Θα σας παρακαλούσα να δεσμευτείτε εδώ ότι θα καταβληθούν και θα καταβληθούν εγκαίρως. Αυτά είναι ώρες που δούλεψαν οι άνθρωποι με το αίμα τους. 
Μιλάμε για εκσυγχρονισμό και επέκταση. Είναι εκσυγχρονισμός και επέκταση να μην έχουν αλλάξει στολή αυτοί οι άνθρωποι από το 1999; ΄Η να μιλάνε για ένα επίδομα στολής 176 ευρώ; Διαπραγματεύεστε το επίδομα για τη στολή; 
Στο θέμα των βαρέων και ανθυγιεινών επαγγελμάτων κατάλαβα αυτό που λέτε και ξέρω και την πολιτική της Κυβέρνησης. Αλλά κατά τεκμήριο, εικόνες να βλέπει κάποιος στην τηλεόραση ή σε εποχές SARS και AIDS δεν μπορείτε να μιλάτε για ειδική εξέταση των βαρέων και ανθυγιεινών για τους εργαζόμενους. 
Σας άκουσα με κατάπληξη μου ?και εδώ θα ήθελα τη διαβεβαίωσή σας- ότι θέλετε να προωθήσετε πάρα πολύ το προσωπικό που βγαίνει από τα ΚΕΚ του ΕΚΑΒ. Μα, γι? αυτό δίνετε στους συμβασιούχους του δεκαοκτάμηνου που παίρνετε από τα ουσιαστικά ΙΕΚ, 21 ευρώ μεροκάματο; 
Μιλήσατε σ΄ ένα αμερικανικό συνέδριο που οργανώθηκε για την υγεία, για τη δημοσιοϋπαλληλική νοοτροπία, η οποία πρέπει να παταχθεί στον τομέα της υγείας. Δεν μπορεί να είναι δημοσιοϋπαλληλική νοοτροπία ως μομφή, κύριε Υπουργέ. Μπορεί να είναι lapsus linguae, κάτι να σας ξέφυγε. 
Είναι δημοσιοϋπαλληλική νοοτροπία να ζητάς τις υπερωρίες σου; Είναι δημοσιοϋπαλληλική νοοτροπία να φοβάσαι την απαξίωση δια των ατυχημάτων και με άμεσα μέσα, εξωθεσμική μεταφορά σε στρατιωτικό φορέα της πτήσης; Συντονιστικός φορέας έπρεπε να είναι ?και το έχουν αποδεχθεί όλες οι πτέρυγες της Βουλής- ένας πολιτικός φορέας.
Σας παρακαλώ να δεσμευτείτε για την καταβολή των υπερωριών, για τις καινούργιες στολές, για τις προσλήψεις και εν πάση περιπτώσει για να μη μιλάμε για χαμένα από την Ευρωπαϊκή ?Ενωση κονδύλια, ελάχιστοι γνωρίζουν ότι από τα πέντε ελικόπτερα που πήραμε και κάποια έπεσαν, τα χρήματα τα έχει καταβάλει σε ποσοστό 75% η Ευρωπαϊκή ?Ενωση. Ακόμη αναμένει τον έλεγχο για το πού πήγαν τα χρήματά της και το πόρισμα των δύο ατυχημάτων, το οποίο έχει κολλήσει στην εισαγγελία και ίσως δοθεί τον Ιούλιο,
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο.
ΕΚΤΟΡΑΣ ΝΑΣΙΩΚΑΣ (Υφυπουργός Υγείας και Πρόνοιας): Κατ? αρχάς η απόφαση για τις υπερωρίες υπογράφηκε στις 17 Φεβρουαρίου και έχει μόνο αναδρομική ισχύ 1 μήνα. Υπάρχουν δεκαεπτά ημέρες του Ιανουαρίου οι οποίες θα καλυφθούν νομοθετικά για να πληρωθούν. ¨Όλα τα άλλα χρήματα είναι στο ΕΚΑΒ και έχω την πληροφορία ότι καταβάλλονται κανονικά. Θέλω μόνο να το διασταυρώσω. Νομίζω ότι καταβάλλονται. 
Δεύτερον, δε πρόλαβα στην πρωτολογία μου να μιλήσω για τις στολές. Ο διαγωνισμός βρίσκεται στο Υπουργείο Ανάπτυξης και καθυστερεί. Γι? αυτό, κάνουμε δύο πράγματα. Δυστυχώς είναι μια διαδικασία που καθυστερεί. Φέτος θα κάνουμε έξτρα διαγωνισμό στο ΕΚΑΒ για πεντακόσιες στολές και για να συμπληρωθεί πιέζουμε το Υπουργείο Ανάπτυξης να ολοκληρώσει το διαγωνισμό ώστε να δώσουμε σε όλους καινούργιες στολές. 
ΛΙΑΝΑ ΚΑΝΕΛΛΗ: Πηγαίνετέ τα στην «ΗΛΕΚΤΡΟΜΗΧΑΝΙΚΗ».
ΕΚΤΟΡΑΣ ΝΑΣΙΩΚΑΣ (Υφυπουργός Υγείας και Πρόνοιας): Τρίτον, τα 176 ευρώ δεν είναι επίδομα στολής, αλλά, όπως με διαβεβαιώνει το Υπουργείο Οικονομικών, συμπεριελήφθησαν στη συλλογική σύμβαση που κάνουν. Αυτό όμως είναι κάτι που το διαπραγματεύονται οι δημόσιοι υπάλληλοι με το Υπουργείο Οικονομικών και εμείς ως Υπουργείο Υγείας, είμαστε μαζί τους και στα μισθολογικά αιτήματα και στα 176 ευρώ.
Να έρθω σε δύο πράγματα: Το ένα είναι ο ενιαίος φορέας. Αυτό αρκετά χρόνια υπάρχει το θέμα του ενιαίου φορέα αεροδιανομέων για να αντιμετωπιστεί ριζικά και αποτελεσματικά και μόνιμα το πρόβλημα. Ο ενιαίος φορέας είναι πολιτικός φορέας. Μέχρι να γίνει ο ενιαίος φορέας, τα ελικόπτερά μας, μαζί με τα άλλα πτητικά μέσα που έχει η Αεροπορία, θα τα πετάει η αεροπορία για να καλύπτει τις ανάγκες των νησιών και των απομακρυσμένων περιοχών. Ο ενιαίος φορέας θα είναι το πτητικό κομμάτι. ?Οσα πρέπει να οργανώνονται από εμάς, θα οργανωθούν από εμάς. Εμείς θα οργανώσουμε τους γιατρούς ανάλογα με το προσωπικό που θα ακολουθεί. Εμείς οργανώνουμε την ασφάλεια των πτήσεών τους με την έννοια της οικονομικής ασφάλισης. Εμείς αναλαμβάνουμε την εκπαίδευση. Εκείνο που δεν κάνουμε εμείς είναι να εκπαιδεύουμε και να προσλαμβάνουμε πιλότους, να συντηρούμε ελικόπτερα, να τα ελέγχουμε. Πράγματι είναι από πρόγραμμα της Ευρωπαϊκής ΄Ενωσης. Είμαστε όμως σε συνεργασία μαζί της και εκείνη συμφωνεί στη δημιουργία του ενιαίου φορέα χωρίς κανένα πρόβλημα. Γι? αυτό και μεταφέρουμε εκεί και τα ελικόπτερά μας. Τα ελικόπτερα είναι τρία. Τα άλλα δύο που έχουν πέσει έχουν ασφάλεια και τα ασφάλιστρα έχουν κατατεθεί σε εμάς για να πάρουμε καινούργια ελικόπτερα. 
ΠΡΟΕΔΡΕΥΩΝ (Κωνσταντίνος Γείτονας): Ολοκληρώθηκε η συζήτηση των επικαίρων ερωτήσεων.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα συζητηθεί το νομοσχέδιο του Υπουργείου Εξωτερικών.
Μόνη συζήτηση επί της αρχής των άρθρων και του συνόλου του σχεδίου νόμου: «Κύρωση της Συμφωνίας Σταθεροποίησης και Σύνδεσης μεταξύ των Ευρωπαϊκών Κοινοτήτων και των Κρατών-Μελών τους αφενός και της Δημοκρατίας της Κροατίας αφετέρου». 
Ψηφίστηκε στη Διαρκή Επιτροπή κατά πλειοψηφία. Όλα τα κόμματα ψήφισαν υπέρ, πλην του Κομμουνιστικού Κόμματος Ελλάδας που ψήφισε κατά. 
Το λόγο έχει για δύο λεπτά η κ. Κανέλλη.
ΛΙΑΝΑ ΚΑΝΕΛΛΗ: Καταψηφίσαμε και εξακολουθούμε να καταψηφίζουμε αυτήν τη Συμφωνία, κύριε Πρόεδρε. Κάνατε πολύ λόγο, κύριε Υπουργέ, στην Επιτροπή για τα παραμελημένα Βαλκάνια, για τον τρόπο με τον οποίο πρέπει να εφαρμοστούν τα προγράμματα. Στην πραγματικότητα όμως, υπογράφεται η μια εμπορική συμφωνία μετά την άλλη με επιταγές πολύ συγκεκριμένες για να μπουν αυτές οι χώρες με το ζόρι και με θεσμικά πλαίσια στις διαδικασίες ελεύθερης αγοράς. Μας φαίνεται υποκριτικό να μιλάει κάποιος για παραμελημένα Βαλκάνια σε χώρες όπως η Κροατία με συγκεκριμένα πολιτικά προβλήματα, αφού προηγουμένως η Δύση και η Ευρωπαϊκή ΄Ενωση που τόσο νοιάζεται για τα παραμελημένα Βαλκάνια, τα έχει κυριολεκτικώς διαλύσει.
Τα έχει κόψει σε κομματάκια. Τα έχει βομβαρδίσει. Έχει συντελέσει σε βίαιες ανατροπές. Πρέπει να παρηγορηθούμε επειδή η Κροατία δέχεται πίσω ογδόντα χιλιάδες από τριακόσιες χιλιάδες Σέρβους πρόσφυγες; Κατά παγία τακτική, εμείς θεωρούμε ότι εάν κάποιος θελήσει να αφήσει τα Βαλκάνια να αναπτυχθούν και ενδεχομένως να πλουτίσουν το ευρωπαϊκόν γίγνεσθαι και τις ευρωπαϊκές κοινωνίες, θα έπρεπε να είναι τελείως ελεύθερα και όχι υποχρεωμένα με συμφωνίες αποικιοκρατικού τύπου σαν αυτή που μας φέρατε για την Κροατία, για καταργήσεις δασμών βασισμένες σε ουσιαστικές ανάγκες τιμολογίων εξαγωγής. Είναι αυτά που θέλει να εξάγει η Κοινότητα αδασμολόγητα στην Κροατία γιατί θέλει να δημιουργήσει συγκεκριμένες βάσεις εξυπηρέτησης οικονομικών συμφερόντων πολύ συγκεκριμένων με απολύτως ταξικό χαρακτήρα που δεν θα συντελέσουν στην πρόοδο και στην ανάπτυξη των λαών της περιοχής.
Δεν μας πείθουν τέτοιες συμφωνίες. Έχουνε ένα επικάλυμμα δημοκρατικότητας, αλλά μιας δημοκρατικότητας που περνά από πολύ συγκεκριμένους περιοριστικούς κανόνες της ελεύθερης αγοράς. Τα αποτελέσματα της ελεύθερης αγοράς τα Βαλκάνια τα ξέρουν στο πετσί τους, στο νερό, στο υπέδαφός τους, στα ποτάμια τους, στις βομβαρδισμένες γέφυρες. Αυτή η ελεύθερη αγορά δεν είναι πανάκεια. Ενδεχομένως να είναι ένας πολύ μεγάλος κίνδυνος. Εμείς δεν θέλουμε να είμαστε συνένοχοι στο έγκλημα και γι? αυτό καταψηφίζουμε τη Συμφωνία.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υφυπουργός Εξωτερικών έχει το λόγο.
ΑΝΔΡΕΑΣ ΛΟΒΕΡΔΟΣ (Υφυπουργός Εξωτερικών): Ήθελα να πω κύριε Πρόεδρε, όχι απαντώντας στη συνάδελφο, αλλά καταθέτοντας στο Σώμα την άποψη ότι εν πάση περιπτώσει ό,τι και να λέει κανείς για τους πολέμους στα Βαλκάνια που προκάλεσαν μια σειρά προβλημάτων, πολέμους τους οποίους η ελληνική δημοκρατία φυσικά και δεν τους ήθελε και προσπάθησε να τους αποτρέψει, η κατάσταση που δημιουργήθηκε μετά χρειάζεται αντιμετώπιση, γιατί μπορεί να καταστεί επικίνδυνη. 
Με την ευκαιρία της συζήτησης και της αντίστοιχης σύμβασης για την πρώην Γιουγκοσλαβική Δημοκρατία της Μακεδονίας, αλλά και την απάντηση στο ερώτημα του κ. Βαρβιτσιώτη για την αντίστοιχη συμφωνία σταθεροποίησης, που η Ελλάδα προετοιμάζει ως προεδρεύουσα να συναφθεί ανάμεσα στην Ευρωπαϊκή Ένωση και στην Αλβανία, λέμε ότι αυτές οι συμβάσεις αποτελούν μία νέα γενιά μικτών συνθηκών της Ευρωπαϊκής Ένωσης που τις συνάπτει η επωφελούμενη κάθε φορά χώρα με την Ένωση και τα κράτη-μέλη της και στη συνέχεια κυρώνονται απ? όλους. 
ΛΙΑΝΑ ΚΑΝΕΛΛΗ: Τι σχέση έχουν αυτά με τη σύμβαση;
ΑΝΔΡΕΑΣ ΛΟΒΕΡΔΟΣ (Υφυπουργός Εξωτερικών): Αυτές οι συμβάσεις έχουν ως σκοπό να οργανώσουν την πορεία αυτών των κρατών προς την Ευρωπαϊκή Ένωση. Η σύμβαση συγκροτεί την οργάνωση του συγκεκριμένου ανά χώρα ευρωπαϊκού της προσανατολισμού. Εκτιμούμε ότι αυτή η οργάνωση του ευρωπαϊκού προσανατολισμού είναι επωφελής για τις ίδιες τις χώρες αλλά και για την περιοχή.
Εν προκειμένω υπάρχει η επιβεβαίωση αυτής της πολιτικής, που καταγγέλλεται εδώ με τον έναν ή με τον άλλον τρόπο από το ΚΚΕ, από τις ίδιες τις χώρες, οι οποίες όχι μόνο θέλουν τη σύναψη και μετά την κύρωση αυτών των συμφωνιών αλλά και ευχαριστούν την Ελληνική Προεδρία η οποία πήρε την πρωτοβουλία να επισπεύσει τις κυρωτικές διαδικασίες. Συν τοις άλλοις και η Κροατία από τις 21.2.2003 έχει υποβάλει την αίτησή της για να ενταχθεί στην Ευρωπαϊκή Ένωση ως κράτος-μέλος. Αυτήν την αίτηση την παρέλαβε η Ελληνική Προεδρία και ο κ. Παπανδρέου την εισήγαγε στο Συμβούλιο Γενικών Υποθέσεων, το οποίο την έκανε δεκτή για να ξεκινήσει η σχετική συζήτηση. Την παρέπεμψε δε στα αρμόδια όργανα για να υπάρξει η σχετική γνωμοδότηση από πλευράς Ευρωπαϊκής Ένωσης.
Αυτήν την πορεία των βαλκανικών κρατών την εκτιμούμε ως μια πορεία που οδηγεί στην ειρήνη και στη σταθεροποίηση της περιοχής που τόσο έχουμε ανάγκη. Αυτήν την πορεία την επιθυμούν τα ίδια τα κράτη και οι ασθενείς κρίκοι της Βαλκανικής, η Κροατία βέβαια δεν είναι ανάμεσα σ? αυτούς. Ένα από τα επιτεύγματα της Ελληνικής Προεδρίας είναι ότι αυτές οι χώρες δημοσίως αναγνωρίζουν αυτή την προσφορά της Προεδρίας και στην Ελλάδα την πρωτοβουλία που έχει πάρει γι? αυτήν την πορεία. 
ΠΡΟΕΔΡΕΥΩΝ (Κωνσταντίνος Γείτονας): Ερωτάται το Σώμα: Γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΛΙΑΝΑ ΚΑΝΕΛΛΗ: Κατά πλειοψηφία.
ΠΡΟΕΔΡΕΥΩΝ (Κωνσταντίνος Γείτονας): Συνεπώς το νομοσχέδιο του Υπουργείου Εξωτερικών: «Κύρωση της Συμφωνίας Σταθεροποίησης και Σύνδεσης μεταξύ των Ευρωπαϊκών Κοινοτήτων και των Κρατών-Μελών τους αφενός και της Δημοκρατίας της Κροατίας αφετέρου» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου)



ΠΡΟΕΔΡΕΥΩΝ (Κωνσταντίνος Γείτονας): Προχωρούμε τώρα στη συζήτηση του νομοσχεδίου του Υπουργείου Μεταφορών και Επικοινωνιών
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Συμφωνίας σχετικά με το Διεθνή Οργανισμό Δορυφορικών Τηλεπικοινωνιών (International Telecommunication Satellite Organization ? ITSO) και της τροποποίησης του άρθρου 23 της Συμφωνίας Λειτουργίας του Οργανισμού».
Έχει ψηφιστεί στην αρμόδια Διαρκή Επιτροπή κατά πλειοψηφία. Ο Συνασπισμός είπε «ΟΧΙ», η Νέα Δημοκρατία είπε «ΝΑΙ» και το Κομμουνιστικό Κόμμα Ελλάδος εξέφρασε κάποιες επιφυλάξεις.
Κυρία Κανέλλη, θέλετε το λόγο;
ΛΙΑΝΑ ΚΑΝΕΛΛΗ: Μάλιστα, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ορίστε, κυρία Κανέλλη, έχετε το λόγο για δύο λεπτά.
ΛΙΑΝΑ ΚΑΝΕΛΛΗ: Για ένα, κύριε Πρόεδρε. 
Θέλω να εξηγήσω γιατί καταψηφίσαμε για να ακουστεί και να καταλάβει ο ελληνικός λαός.
Δεν έχουμε καμία αντίρρηση για μία διεθνή υπηρεσία, η οποία θα εποπτεύει τις τηλεπικοινωνίες, αλλά για μία διεθνή υπηρεσία, η οποία θα εποπτεύει τηλεπικοινωνίες, ταχυδρομικές υπηρεσίες, e-mail, χίλια δύο άλλα πράγματα ?προσέξτε- για να εποπτεύει το έργο μιας ιδιωτικής εταιρείας κολοσσού στην οποία, κύριε Πρόεδρε, κατά το άρθρο 20 της Συμφωνίας θεματοφύλακας είναι οι Ηνωμένες Πολιτείες. Και η εταιρεία προφανώς είναι αμερικάνικη. 
Θεματοφύλακας, λοιπόν, είναι οι Ηνωμένες Πολιτείες, η εταιρεία είναι αμερικάνικη και κάνουμε ένα διεθνή οργανισμό να εποπτεύουμε τη λειτουργία της εταιρείας. Στοιχειωδώς να έχει επικοινωνήσει κάποιος με πολίτες των Ηνωμένων Πολιτειών μετά την 11η Σεπτεμβρίου ξέρει τι υφίστανται οι τηλεπικοινωνίες από πλευράς θεσμοθέτησης αστυνομοκρατικών μέσων εντός των Ηνωμένων Πολιτειών. Οι ίδιοι οι Αμερικανοί μιλούν για το ζήτημα των τηλεπικοινωνιών τους, για αστυνομικό κράτος. Γίνονται συζητήσεις στο αμερικάνικο Κογκρέσο και εμείς ερχόμαστε να υπογράψουμε ως κράτος ?μα, αυτό είναι κράτος κυριολεκτικώς υποτελές- ότι θα βάλουμε θεματοφύλακα τις Ηνωμένες Πολιτείες ?δηλαδή, πώς να σας το πω, δεν έχω άλλη έκφραση, θέλω να χρησιμοποιήσω μία έκφραση του δρόμου, επιτρέψτε μου, παγκόσμιο επικοινωνιακό μπάτσο- να εποπτεύει την εταιρεία που θα πλουτίζει από τη σύγχρονη τεχνολογία και τις επικοινωνίες! Λυπούμαι για τη χρήση αυτής της λέξης. Αν ήμασταν στο γαλλικό Κοινοβούλιο θα έλεγα flick και θα καταλάβαινε και ο κόσμος. 
Αλλά αυτό εμείς να έρθουμε να το κυρώσουμε; Βεβαίως την τεχνολογία πρέπει να την απολαμβάνει το σύνολο των λαών του κόσμου. Αλλά θα τη δώσουμε σ΄ ένα ιδιώτη και να φτιάξουμε ένα κρατικό διεθνή οργανισμό που να ελέγχει τα κέρδη του ιδιώτη και κυρίως να μας εγγυάται ο θεματοφύλακας που το καταπατάει μέσα στην ίδια του τη χώρα και σε όλες τις χώρες του κόσμου, όποτε θέλει και με μέσα τύπου Ecelon, που δεν ελέγχονται και που ανησυχούν ακόμα και την Ευρωπαϊκή Ένωση που θέλει το δικό της Ecelon. Σ? αυτούς τους ανθρώπους κατοχυρώνουμε το δικαίωμα να είναι θεματοφύλακες της ισότιμης και ισόνομης παροχής αυτών των υπηρεσιών. Το βρίσκουμε τουλάχιστον υποκριτικό γι? αυτό και το καταψηφίζουμε.
ΠΡΟΕΔΡΕΥΩΝ (Κωνσταντίνος Γείτονας): Ερωτάται το Σώμα: Γίνεται δεκτό το νομοσχέδιο; 
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΛΙΑΝΑ ΚΑΝΕΛΛΗ: Κατά πλειοψηφία. 
ΠΡΟΕΔΡΕΥΩΝ (Κωνσταντίνος Γείτονας): Συνεπώς το νομοσχέδιο του Υπουργείου Μεταφορών και Επικοινωνιών: «Κύρωση της Συμφωνίας σχετικά με το Διεθνή Οργανισμό Δορυφορικών Τηλεπικοινωνιών (International Telecommunication Satellite Organization ? ITSO) και της τροποποίησης του άρθρου 23 της Συμφωνίας Λειτουργίας του Οργανισμού» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ. 68α) 

ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ? ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Το Σώμα παρέσχε τη ζητηθείσα εξουσιοδότηση. 
Προχωρούμε τώρα στη συζήτηση του νομοσχεδίου του Υπουργείου Τύπου και Μέσων Μαζικής Ενημέρωσης.
Μόνη συζήτηση επί της αρχής, των άρθρων και του συνόλου του σχεδίου νόμου: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης».
Θυμίζω στους κυρίους συναδέλφους ότι η Διάσκεψη των Προέδρων απεφάσισε στη συνεδρίασή της 29.5.2003 τη συζήτηση του νομοσχεδίου αυτού σε τρεις συνεδριάσεις. Θα προχωρήσουμε σήμερα στη συζήτηση επί της αρχής. 
Κύριοι συνάδελφοι, από το Κομμουνιστικό Κόμμα Ελλάδος ορίζεται για τη συζήτηση αυτού του νομοσχεδίου ως ειδική αγορήτρια η Βουλευτής κ. Λιάνα Κανέλλη. 
Πριν δώσω το λόγο στον εισηγητή του ΠΑΣΟΚ, κύριε Υπουργέ, έχετε το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, υπάρχουν κάποιες διορθώσεις και για τον τύπο θα ήθελα να τις πω. Δεν ξέρω, τις έχω μοιράσει, αλλά χρειάζεται να τις διαβάσω;
ΠΡΟΕΔΡΕΥΩΝ (Κωνσταντίνος Γείτονας): Να κατατεθούν στα Πρακτικά για να καταχωριστούν και να διανεμηθούν στους συναδέλφους.
(Στο σημείο αυτό ο Υπουργός Τύπου και Μέσων Μαζικής Ενημέρωσης κ. Χρήστος Πρωτόπαπας καταθέτει για τα Πρακτικά τις προαναφερθείσες προσθήκες-αναδιατυπώσεις, οι οποίες έχουν ως εξής:
«ΕΛΛΗΝΙΚΗ ΔΗΜΟΚΡΑΤΙΑ 
ΥΠΟΥΡΓΕΙΟ ΤΥΠΟΥ 
ΚΑΙ ΜΕΣΩΝ ΜΑΖΙΚΗΣ ΕΝΗΜΕΡΩΣΗΣ
ΠΡΟΣΘΗΚΕΣ - ΑΝΑΔΙΑΤΥΠΩΣΕΙΣ
στο σχέδιο νόμου: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης»
-------------------
1. Το στοιχείο α) της παραγράφου 7 του άρθρου 16 αναδιατυπώνεται ως εξής:
«Οι υπάλληλοι της κατηγορίας ΠΕ με βαθμό Α΄, εφόσον υπηρετούν σε Γραφεία Τύπου και Επικοινωνίας Α΄ Τάξης, αντιστοιχούν με υπάλληλο του κλάδου Διοικητικής - Λογιστικής και Γραμματειακής Υποστήριξης με βαθμό Α΄.
Οι υπάλληλοι της κατηγορίας ΠΕ με βαθμό Α΄ εφόσον υπηρετούν σε Γραφεία Τύπου και Επικοινωνίας Β΄ ή Γ΄ Τάξης αντιστοιχούν με υπάλληλο του κλάδου Διοικητικής - Λογιστικής και Γραμματειακής Υποστήριξης με βαθμό Γ΄.»
2. Στον όγδοο στίχο του εδαφίου α) της παραγράφου 1 του άρθρου 12 μετά τη λέξη Υ.Ε. προστίθενται οι εξής εννέα λέξεις:
«εφόσον έχει καλυφθεί η θέση του κλάδου ΠΕ 1 Διοικητικός»
3. Στην αρχή του έβδομου στίχου της παραγράφου 11 του άρθρου 4 διαγράφεται η λέξη «και».
4. Στην παράγραφο 5 του άρθρου 21 προστίθεται τελευταίο εδάφιο ως εξής:
«Αντίγραφο των αποφάσεων που εκδίδονται από τις υπηρεσίες του Υπουργείου Τύπου και ΜΜΕ στο πλαίσιο του διοικητικού ελέγχου της παρούσας παραγράφου κοινοποιείται στο Εθνικό Συμβούλιο της Ραδιοτηλεόρασης».
5. Μετά την παράγραφο 4 του άρθρου 22 προστίθεται νέα παράγραφος 5 ως εξής:
«Οι κάτοχοι αδειών λειτουργίας τηλεοπτικών σταθμών ελεύθερης λήψης ή παροχής συνδρομητικών τηλεοπτικών υπηρεσιών οφείλουν να τηρούν την προβλεπόμενη στο εκάστοτε ισχύον δίκαιο της Ευρωπαϊκής Ένωσης. υποχρέωση ανάθεσης παραγωγής ενός τμήματος του μεταδιδόμενου προγράμματός τους σε εταιρείες παραγωγής ανεξάρτητες από τηλεοπτικούς φορείς. Δεν θεωρούνται ανεξάρτητες εταιρείες παραγωγής οι εταιρείες που αποτελούν συνδεδεμέvες επιχειρήσεις με τηλεοπτικούς φορείς κατά την έννοια» της παραγράφου 5του άρθρου 42ε του Κ.ν. 2190/1920»
Οι υπόλοιπες παράγραφοι αναριθμούνται αναλόγως.»)
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου & Μέσων Μαζικής Ενημέρωσης): Κατατίθενται, λοιπόν, στα Πρακτικά πέντε προσθήκες-αναδιατυπώσεις, οι οποίες ήδη έχουν μοιραστεί και στους εισηγητές των πολιτικών κομμάτων. Βεβαίως θα συζητήσουμε και την τροπολογία, την οποία έχω καταθέσει για το κανάλι της Βουλής.
ΠΡΟΕΔΡΕΥΩΝ (Κωνσταντίνος Γείτονας): Στη σειρά της θα συζητηθεί, κύριε Υπουργέ. 
Λοιπόν, προχωρούμε στη συζήτηση. 
Το λόγο έχει ο εισηγητής του Πανελλήνιου Σοσιαλιστικού Κινήματος κ. Γεώργιος Παπαγεωργίου.
ΓΕΩΡΓΙΟΣ ΠΑΠΑΓΕΩΡΓΙΟΥ: Κυρία και κύριοι συνάδελφοι, δεν χωρεί καμία αμφιβολία ότι το συζητούμενο σχέδιο νόμου: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και άλλες ρυθμίσεις για τον ευρύτερο τομέα των Μέσων Ενημέρωσης» είναι ένα πολύ σημαντικό νομοσχέδιο.
Στο σύγχρονο περιβάλλον της παγκοσμιοποίησης, όλοι αντιλαμβάνονται πλέον ότι μέσω των σύγχρονων τεχνολογιών η είδηση και η εικόνα και η εντύπωση που αυτή δημιουργεί, μεταδίδεται με ταχύτητα και μ΄ έναν πλουραλισμό μέσων μετάδοσης, ώστε πλέον οι σύγχρονες κοινωνίες αισθάνονται ότι πρέπει να συντονίσουν τους ρυθμούς τους με το νέο πολιτισμό της επικοινωνίας και της πληροφορίας που έχει πλέον ριζικά και δυναμικά επικρατήσει.
Από την άλλη πλευρά, η εικόνα του κράτους μας στο εξωτερικό, δηλαδή η άποψη που σχηματίζουν στο εξωτερικό οι πολίτες, αλλά και οι κυβερνήσεις των άλλων κρατών, όχι μόνο για τη συνολική κατάσταση της χώρας μας, αλλά πολλές φορές και για επιμέρους ζητήματα που διαδραματίζονται σ? αυτή μέσω της πληροφορίας, της επικοινωνίας και των επαφών, είναι ασφαλώς ένα εξαιρετικά κρίσιμο ζήτημα.
Αυτό το θέμα της εικόνας της χώρας μας μπορεί να συνδέεται είτε με επιμέρους συμφέροντα ομάδων, παραγωγικών τάξεων ή και επιμέρους γεωγραφικών περιοχών, όπως βέβαια και πολύ περισσότερο με ευρύτερα κοινωνικά, οικονομικά, πατριωτικά και πολιτιστικά συμφέροντα της χώρας μας.
Επίσης πρέπει να τονιστεί ότι στην εποχή του διαδικτύου και της ψηφιακής τεχνολογίας, η έλλειψη ενημέρωσης δεν μπορεί να συγχωρείται, ενώ εκ παραλλήλου οι διεθνείς σχέσεις αναπτύσσονται πλέον σ΄ ένα ριζικά και εκ βάθρων νέο πολιτικό, κοινωνικό πλαίσιο, στο εσωτερικό του οποίου η διακίνηση και η αξιοποίηση της πληροφορίας είναι ένα σημαντικό στοιχείο για την ανάπτυξη τους.
Είναι αυτονόητο ότι βασικό μοχλό υποστήριξης σ? αυτήν την προσπάθεια για την επικράτηση της υπέρ της πατρίδας μας άποψης, της είδησης και της πληροφορίας στο διεθνές περιβάλλον, με την ταυτόχρονη και αυτονόητη υποχρέωση συμβολής στην έγκυρη και έγκαιρη πληροφόρηση και τη διάχυσή της στο εξωτερικό, αποτελούν οι υπηρεσίες, Γραφεία Τύπου και Επικοινωνίας στο εξωτερικό της χώρας μας που οφείλουν πλέον να έχουν πρωτίστως έναν επικοινωνιακό χαρακτήρα.
Κατανοούμε όλοι ότι στο διεθνές περιβάλλον της παγκοσμιοποίησης, σ΄ έναν κόσμο, όπου η επικοινωνία και η μεταφορά της είδησης ?και, επομένως, μέσω αυτής και της εικόνας για ένα συγκεκριμένο ζήτημα- ταξιδεύει με ιλιγγιώδη ταχύτητα σ? ολόκληρο τον κόσμο, η ανάγκη της χώρας μας να παρεμβαίνει με ταχύτητα συντονισμού, αξιοπιστία και αποτελεσματικότητα στον τομέα της είδησης, της πληροφορίας και της επικοινωνίας, σήμερα είναι περισσότερο παρά ποτέ επιβεβλημένη.
Η ανάγκη για την ταχύτατη, ορθή και αξιόπιστη αμφίδρομη ενημέρωση από τα Γραφεία Τύπου και Επικοινωνίας της χώρας μας στο εξωτερικό, κρίνεται ασφαλώς σήμερα επιβεβλημένη, για να μπορέσει ενδεχομένως να αντιμετωπίσει και επικοινωνιακές «επιθέσεις» κέντρων και ομάδων συμφερόντων που επιχειρούν να προσδιορίσουν επιλογές που κατευθύνονται στη διαμόρφωση αρνητικής εικόνας για τη χώρα μας και, επομένως, την πρόκληση ζημιάς σ? αυτήν.
Ιδιαίτερα όταν σήμερα στην εποχή του διαδικτύου και της ψηφιακής τεχνολογίας, η ταχύτητα παρέμβασης στην ενημέρωση και η διάχυση της κακής είδησης είναι όχι απλώς ταχύτατη, αλλά θα έλεγε κανείς ακαριαία και στιγμιαία, είναι αυτονόητο ότι η τυχόν μη αντίστοιχης ταχύτητας αντίδραση μπορεί να είναι όχι απλώς ασυγχώρητη, αλλά και εξαιρετικά ζημιογόνος τις περισσότερες φορές.
Σήμερα, στο διεθνές αλληλοεπηρεαζόμενο περιβάλλον, μία σειρά από κρίσιμα ζητήματα, όπως η λαθρομετανάστευση, η τρομοκρατία, τα ναρκωτικά, η μόλυνση του περιβάλλοντος, έχουν πλέον έναν υπερεθνικό χαρακτήρα και η αντιμετώπισή τους απαιτεί τη συνεργασία περισσότερων κρατών, πολλαπλότητα μέσων και ευρύτερη συναντίληψη. 
Εξίσου, όμως, η διαμόρφωση στις επιμέρους κοινωνίες άποψης, διαθέσεων και αντιδράσεων στην κοινή γνώμη γύρω από το πώς διαχειρίζεται τα ζητήματα αυτά μία άλλη κοινωνία και χώρα, καθώς πλέον οι επιμέρους κοινωνίες είναι ανοιχτές, εξωστρεφείς, εύπλαστες στην κριτική και έτοιμες να προσχωρήσουν προς την πλευρά κάθε πληροφόρησης που θα τις πείσει με πειθώ και επιχειρήματα, είναι ένα νέο δεδομένο που κανένας πλέον δεν μπορεί να το αγνοήσει.
Η διαμόρφωση άποψης στην κοινή γνώμη δεν ήταν ποτέ και σήμερα δεν είναι πλέον ένα ασήμαντο ζήτημα, αλλά αντίθετα πολύ σημαντικό, αφού ασφαλώς μία βαθιά, κυρίαρχη και υιοθετημένη άποψη της κοινωνίας, ωθεί ουσιαστικά και τις κρατικές εξουσίες να λάβουν ταυτόσημες με την κοινωνία αποφάσεις.
Επομένως μία χώρα που θέλει να προστατεύσει την καλή εικόνα και τη φήμη της γενικά στο εξωτερικό και επιμέρους σε κάθε κοινωνία των λοιπών κρατών του πλανήτη, πρέπει να δίνει δυναμικά, συντονισμένα και σύγχρονα τη μάχη τόσο για τη διάδοση στις επιμέρους κοινωνίες των θετικών ειδήσεων και πληροφοριών για τη χώρα όσο και για την ανάσχεση, πειστική διάψευση και ανατροπή των κακών διαδόσεων και πληροφοριών.
Με τα δεδομένα αυτά, στα οποία δε νομίζω ότι χρειάζεται περισσότερη επιμονή, προκειμένου να αναδειχθεί ως κυρίαρχο το ζήτημα πως οι νέες τεχνολογίες στην πληροφόρηση και στο νέο τοπίο που έχει πλέον διαμορφωθεί σε μια παγκόσμια διακίνηση και αλληλοεπίδραση απαιτεί ασφαλώς την καλύτερη οργάνωση των γραφείων Τύπου και πληροφοριών, ώστε η εμπέδωση των νέων τεχνολογικών εργαλείων και των σύγχρονων οργανωτικών διαδικασιών να καταστεί δεδομένη, λειτουργική και να αποδώσει τα μέγιστα στη σύγχρονη μάχη που πρέπει να δίνει καθημερινά η χώρα μας στο παγκοσμιοποιημένο περιβάλλον στην κοινωνία της πληροφορίας.
Η Κυβέρνηση, συναισθανόμενη ακριβώς τις παραπάνω σοβαρές αλλαγές που συντελέστηκαν και συντελούνται κάθε μέρα στον τομέα της ενημέρωσης της κοινής γνώμης και της διαμόρφωσης άποψης προς όφελος των συμφερόντων της χώρας μας, φιλοδοξεί να αναβαθμίσει τους μηχανισμούς που ασχολούνται με την προβολή των θέσεων της χώρας μας στο εξωτερικό και θεωρεί ότι τον κομβικό ρόλο σε αυτήν την προσπάθεια τον έχουν τα γραφεία Τύπου και επικοινωνίας, τα οποία σήμερα καλούνται, όπως επί λέξει αναφέρεται στην εισηγητική έκθεση, να ανταποκριθούν στις σύγχρονες συνθήκες, να μεταφέρουν πληροφορίες, να αποκρυπτογραφούν τάσεις υπό διαμόρφωση και βεβαίως να υποστηρίζουν και να προωθούν αποτελεσματικά την εικόνα της χώρας μας στο εξωτερικό. 
Προς την κατεύθυνση αυτήν της καλύτερης οργάνωσης των γραφείων Τύπου και επικοινωνίας, το Υπουργείο Τύπου και Μέσων Μαζικής Ενημέρωσης ήδη κατά την τελευταία δεκαετία αξιοποιεί τους αποφοίτους του Τμήματος Ακολούθων Τύπου της Εθνικής Σχολής Δημόσιας Διοίκησης σε συγκεκριμένες θέσεις των γραφείων Τύπου και επικοινωνίας και της κεντρικής υπηρεσίας.
Υπό το πρίσμα ωστόσο των ανωτέρω εξελίξεων καθίσταται αναγκαία η αναμόρφωση του ισχύοντος θεσμικού πλαισίου, προκειμένου ο μηχανισμός των γραφείων Τύπου και επικοινωνίας να ανταποκριθεί πλέον στο σύγχρονο ρόλο του.
Το ισχύον νομικό καθεστώς που διέπει την οργάνωσή τους και τη λειτουργία τους σε πολλά σημεία σήμερα δεν ανταποκρίνεται στις σύγχρονες ανάγκες, με αποτέλεσμα σε ορισμένες περιπτώσεις να μην είναι επαρκές για τη ρύθμιση ζητημάτων που σχετίζονται με την εύρυθμη και αποτελεσματική λειτουργία του.
Στο τμήμα Α΄ του προτεινόμενου σχεδίου νόμου αποσκοπείται η ενίσχυση και αναβάθμιση των γραφείων Τύπου και επικοινωνίας, ώστε να δοθεί η δυνατότητα στη χώρα μας να προβάλλει, ισοδύναμα με άλλες χώρες τουλάχιστον, τις θέσεις της. 
Βασικοί άξονες των προτεινομένων νομοθετικών ρυθμίσεων είναι μεταξύ των άλλων η αναβάθμιση του ρόλου και της λειτουργίας των γραφείων Τύπου και επικοινωνίας. Το νέο πλαίσιο προσδίδει στα στελέχη το απαιτούμενο κύρος, ώστε να ανταποκριθούν πλήρως στα ιδιαίτερα καθήκοντά τους. Γίνεται κατανομή των γραφείων Τύπου και επικοινωνίας κατά τάξη Α΄, Β΄ και Γ΄, με μοναδικό και ασφαλές κριτήριο τις σύγχρονες συνθήκες, τις κοινωνικοπολιτικές εξελίξεις και την ειδική βαρύτητα κάθε κράτους, σχετικά με τα κρίσιμα για τη χώρα μας ζητήματα. Αποτελεί δηλαδή κριτήριο το ειδικό ενδιαφέρον από πολιτικής και επικοινωνιακής άποψης που παρουσιάζει η συγκεκριμένη γεωγραφική περιοχή, στην οποία εκτείνεται η αρμοδιότητα του γραφείου.
Επίσης προβλέπεται και στοχεύεται η ορθολογικότερη αξιοποίηση του υφισταμένου ανθρώπινου δυναμικού, κατεύθυνση που έχει στόχο την πλέον εύρυθμη λειτουργία των γραφείων Τύπου και επικοινωνίας, η στελέχωση του κλάδου συμβούλων και ακολούθων Τύπου από αποφοίτους του Τμήματος ακολούθων Τύπου της Εθνικής Σχολής Δημόσιας Διοίκησης, η καθοριστική συμβολή των δημοσιογράφων στην επικοινωνιακή λειτουργία των γραφείων Τύπου και επικοινωνίας, η θέσπιση χρονικού ορίου συνεχούς και συνολικής παραμονής σε γραφεία Τύπου και επικοινωνίας, έτσι ώστε να διασφαλίζεται η εναλλαγή των υπαλλήλων του Υπουργείου στα γραφεία Τύπου και επικοινωνίας.
Συγκεκριμένα προβλέπεται διετής τουλάχιστον παραμονή στο ίδιο γραφείο Τύπου και επικοινωνίας στο εξωτερικό για να διασφαλίζεται η ομαλή λειτουργία των γραφείων, που αλλιώς θα διατασσόταν σε περίπτωση συνεχών μετακινήσεων, ενώ ορίζεται η εξαετία σαν το ανώτατο όριο συνεχούς παραμονής στο γραφείο Τύπου και επικοινωνίας. 
Θα έλεγε κανείς ότι με την ίδια διάταξη ταυτόχρονα κατοχυρώνονται και στοιχειωδώς οι υπάλληλοι, δεδομένου ότι τους επιτρέπεται να προγραμματίζουν την προσωπική και οικογενειακή τους ζωή. Προσδιορίζονται ακόμα οι αρμοδιότητες που έχουν τα γραφεία Τύπου και επικοινωνίας, ώστε να καλύπτεται όλο το φάσμα της προβολής της χώρας μας, καθώς και της διεκπεραίωσης κάθε ζητήματος σχετικού με τους τομείς δραστηριότητας του Υπουργείου Τύπου και Μέσων Μαζικής Ενημέρωσης, όπως αυτές καθορίζονται με αναλυτική περιπτωσιολογία στο άρθρο αυτό. Επιγραμματικά αναφέρω την ενημέρωση της διεθνούς γνώμης για τα εθνικά, οικονομικά και πολιτικά θέματα, τη διοργάνωση εκδηλώσεων, τις επαφές με τους εκπροσώπους Τύπου των χωρών που δρουν τα γραφεία, όπως και την ενίσχυση των τυχόν υφισταμένων ομογενειακών μέσων ενημέρωσης και τηλεοπτικών σταθμών. 
Τέλος, πάντοτε στο πρώτο κεφάλαιο, πρέπει να τονιστεί πως καθιερώνεται οι υπάλληλοι του κλάδου των συμβούλων και των ακολούθων επικοινωνίας, καθώς και οι δημοσιογράφοι κατά το χρόνο που υπηρετούν στα γραφεία Τύπου, είναι οπλισμένοι με την ιδιότητα του διπλωματικού προσωπικού, ώστε να απολαμβάνουν του καθεστώτος, το οποίο προβλέπεται από τις οικείες διεθνείς συμβάσεις και έτσι να μπορούν να επιτελούν ασφαλέστερα και επιτυχημένα το έργο τους.
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, πρέπει να σας διακόψω σε αυτό το σημείο, για να κάνω μία ανακοίνωση για τους μαθητές που παρακολουθούν τη συνεδρίασή μας. Είναι πολλή ώρα εδώ, σχεδόν από τότε που ξεκινήσατε την ομιλία σας. Ας μην τους χαλάσουμε το πρόγραμμά, όσον αφορά την επίσκεψής τους στη Βουλή. Θα σας κρατήσω το χρόνο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Η Ελλάδα των Βαλκανικών Πολέμων 1912-1913», μαθητές και μαθήτριες, καθώς και συνοδοί-δάσκαλοι από το 2ο Δημοτικό Σχολείο Αργυρουπόλεως, καθώς και από το 4ο και το 14ο Δημοτικό Σχολείο Γλυφάδας.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Κύριε Παπαγεωργίου, μπορείτε να συνεχίσετε.
ΓΕΩΡΓΙΟΣ ΠΑΠΑΓΕΩΡΓΙΟΥ: Με το τμήμα Β΄ του σχεδίου νόμου πρoτείνεται η ρύθμιση διαφόρων θεμάτων του ευρύτερου τομέα της ενημέρωσης. 
Θα μπορούσα ειδικότερα και όσο το δυνατόν πιο επιγραμματικά και επιλεκτικά να αναφέρω τα ακόλουθα, αν και ασφαλώς όλες οι διατάξεις του δεύτερου αυτού τμήματος του υπό ψήφιση νομοσχεδίου είναι σημαντικές και φιλοδοξούν να δώσουν λύσεις. Εν πάση περιπτώσει, φιλοδοξούν να δώσουν διέξοδο βελτίωσης σε μία σειρά από ζητήματα, που αφορούν τον τομέα των Μέσων Ενημέρωσης.
Βεβαίως, αυτή η άποψη έχει έντονα αμφισβητηθεί από ορισμένους που έχουν στόχο όχι τον ουσιαστικό διάλογο, αλλά την πολιτική εκμετάλλευση και επιδεικνύουν μία διάθεση και εμμονή, κυριολεκτικά στείρα και σταθερά στρατευμένα, προσηλωμένη στην ανάδειξη της διαπλοκής ως κυρίαρχου ζητήματα και εκεί που δεν υπάρχει, προφανώς λόγω και της εντέχνου καλλιεργούμενης επικαιρότητας του θέματος.
Έτσι, δίνουν την εντύπωση ότι είτε έχουν μπροστά τους ένα άλλο ?μεταφορικά το λέω αυτό- νομοσχέδιο, στο οποίο πεισματικά αναφέρονται, αν και δεν υπάρχει είτε ότι δεν έχουν κατανοήσει το υπό ψήφιση νομοσχέδιο. 
Σε πείσμα των όσων περί του αντιθέτου διατείνονται οι πολέμιοί του, το νομοσχέδιο υπηρετεί τη διαφάνεια στη λειτουργία των Μέσων Μαζικής Ενημέρωσης. Βελτιώνει τα πράγματα στα όρια του προβλέψιμου και του εφικτού ενόψει και των προβλημάτων και των απροόπτων που η παγκοσμιοποίηση δημιουργεί. Πάντως, σε κάθε περίπτωση, κλείνει και δεν ανοίγει κάθε μορφής κερκόπορτες στη διαπλοκή. 
Ειδικότερα αναδιατυπώνεται και αποσαφηνίζεται στο άρθρο 21 παράγραφος 2 η ισχύουσα νομοθεσία, σχετικά με το συμβολαιογραφικό τύπο, από τον οποίο περιβάλλονται υποχρεωτικά οι συμβάσεις ενεχειρίας των μετοχών των επιχειρήσεων μέσων ενημέρωσης. Γενικά όταν οι ενεχειριαζόμενες μετοχές ή τα εταιρικά μερίδια υπερβαίνουν το 5% του μετοχικού ή εταιρικού κεφαλαίου και παράλληλα οι ενεχειριούχοι διαθέτουν, ύστερα από την εκχώρηση, και δικαίωμα ψήφου, είναι υποχρεωτικό, λογικό και αναμενόμενο να επεκτείνονται οι ίδιες δεσμεύσεις που ισχύουν για τους μετόχους και στους εν λόγω ενεχειριούχους δανειστές, έτσι ώστε το φυσικό ή νομικό πρόσωπο που αποκτά αυτό το δικαίωμα, να πληροί τις θετικές και αρνητικές προϋποθέσεις που επιβάλλει η ισχύουσα νομοθεσία, τουλάχιστον για τη χρήση της ιδιότητας του μετόχου. 
Η επέμβαση για τον έλεγχο συμβάσεως ενεχειρίας μετοχών έχει, ασφαλώς, θετική συμβολή στη διαφάνεια. Για παράδειγμα αντιλαμβάνεται κανείς ότι ένας πιστωτικός οργανισμός ή μία τράπεζα μπορεί εύκολα με το σύστημα της ενεχειρίας μετοχών να βρεθεί έμμεσα ιδιοκτήτης εφημερίδας και ραδιοφωνικού σταθμού, διότι αίφνης δεν εκπληρώθηκαν οι όροι του δανείου της προς τα συγκεκριμένα μέσα ενημέρωσης.
Ασφαλώς αυτό το παράθυρο του ελέγχου των μέσων ενημέρωσης μέσω της ενεχειρίας των μετοχών θα μπορούσε να δημιουργήσει μεγάλα προβλήματα στο ασυμβίβαστο και στο ν.3021. Αυτό θα ήταν ένα παράθυρο διαπλοκής. Είναι υποχρέωσή μας να το κλείσουμε. Γι? αυτό ρυθμίζεται με τρόπο που υπάρχει πλήρης έλεγχος από το ΕΣΡΑ και να ληφθεί αυτή η κατάσταση υπόψη και για το πιστοποιητικό διαφάνειας.
Εν τέλει, πιστεύω ότι πρόκειται για μία ιδιαίτερα θετική και σαφή διάταξη που υπερασπίζεται τη διαφάνεια. Οφείλουμε να έχουμε το θάρρος και τη γενναιότητα να το παραδεχθούμε και να το ομολογήσουμε.
Οι διατάξεις του άρθρου 21 παράγραφος 5 καθιερώνουν για πρώτη φορά τον έλεγχο των κρατικών αρχών στις περιπτώσεις μεταβίβασης πακέτων μετοχών για επιχειρήσεις, που αφορούν την έκδοση εφημερίδας και περιοδικών, καθώς και σε επιχειρήσεις που δραστηριοποιούνται στο διαδίκτυο.
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Ένα έλεγχο που αφορά τον έλεγχο του πόθεν έσχες και την αποφυγή συγκέντρωσης της ισχύος σε λίγους, εκδηλώνοντας έτσι σαφή πολιτική βούληση να προστατεύσουμε τη λειτουργία αυτών των μέσων από τη διαπλοκή. 
Βέβαια πρέπει να τονίσουμε και να υπενθυμίσουμε σε αυτούς που προσποιούνται ότι το ξεχνούν ότι το Εθνικό Συμβούλιο Ραδιοτηλεόρασης δεν έχει καμία ευθύνη, σύμφωνα με το Σύνταγμα και το νόμο, για τον έλεγχο μεταβιβάσεων εφημερίδων και εντύπων και ούτε διενεργούσε τέτοιο έλεγχο μέχρι τώρα. Συνεπώς αποτελούν τουλάχιστον αδικαιολόγητους φόβους και ηχηρές ανακρίβειες οι ισχυρισμοί ότι έτσι αφαιρούμε αρμοδιότητες από το Εθνικό Συμβούλιο Ραδιοτηλεόρασης, ενώ αυτό δεν έχει καμία τέτοια αρμοδιότητα και δυνατότητα μέχρι σήμερα. Και βεβαίως ύστερα από την προσθήκη του κυρίου Υπουργού διαβιβάζονται τα πορίσματα ελέγχου και στο Εθνικό Συμβούλιο Ραδιοτηλεόρασης. 
Σύμφωνα με την παράγραφο 2 του άρθρου 22 παρέχεται η δυνατότητα σύστασης σωματείων τηλεοπτικών σταθμών εθνικής εμβέλειας, λόγω του γεγονότος ότι οι προβλεπόμενες στο χάρτη των συχνοτήτων άδειες λειτουργίας που απαιτούνται για τη νόμιμη σύσταση ενός σωματείου είναι λιγότερες από τον αριθμό των είκοσι μελών και επομένως σύμφωνα με τον Αστικό Κώδικα και το άρθρο 78 δεν θα μπορούσαν να κάνουν σωματείο, τους δίνουμε τη δυνατότητα να κάνουν σωματείο με ελάχιστο αριθμό μελών τρία τουλάχιστον μέλη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα πάρω και λίγα λεπτά από τη δευτερολογία μου. 
Έτσι επιτέλους υπάρχει εδώ μια σκοπιμότητα, ενώ υπάρχουν μια σειρά από ζητήματα και ιδιαίτερα εργασιακά και ασφαλιστικά, μόνο όταν υπάρχουν εργοδοτικά σωματεία θα δίνεται η δυνατότητα μιας και μάλιστα θεσμοθετημένης συζήτησης και διαλόγου και όχι πολλών και μεμονωμένων ή και ανύπαρκτων συζητήσεων όπως γίνεται σήμερα. Είναι η μόνη δυνατότητα που υπάρχει να ελεγχθεί καλύτερα η όλη κατάσταση και να επιβληθεί ο θεσμός των συλλογικών συμβάσεων σε όλα τα Μέσα Μαζικής Ενημέρωσης. Δεν καταργούμε τον Αστικό Κώδικα, δίνουμε λύση σ΄ ένα υπαρκτό και ουσιώδες πρόβλημα.
Με την παράγραφο 7 του άρθρου 22 αποσαφηνίζονται οι προϋποθέσεις και η διαδικασία χορήγησης των αδειών λειτουργίας και εγκατάστασης των ραδιοφωνικών και τηλεοπτικών σταθμών ελεύθερης λήψης, που υπάγονται στη δικαιοδοσία του ελληνικού κράτους. Δηλαδή στην προκειμένη διάταξη ορίζεται τελικώς ότι εφαρμόζονται οι διατάξεις του ν. 2863/2000, δηλαδή ότι το Υπουργείο σαφώς δεν θα έχει οποιοδήποτε έλεγχο στη διαδικασία του τυχόν διαγωνισμού για τις δορυφορικές και καλωδιακές μεταδόσεις.
Θεωρώ χρέος μου να επισημάνω την ευαισθησία του κυρίου Υπουργού να αποσύρει τελικά την παράγραφο 3 του άρθρου 23 για τα επαρχιακά ραδιόφωνα, δείχνοντας και με την απάλειψη αυτής της διάταξης ότι στηρίζουμε την πολυφωνία στα Μέσα Μαζικής Ενημέρωσης, στηρίζουμε τα επαρχιακά ραδιόφωνα και άρα είμαστε και κατά της συγκέντρωσης και κατά επομένως της αδιαφάνειας και της διαπλοκής.
Με το άρθρο 24, για το οποίο έγινε πολύς λόγος, προβλέπεται η διεύρυνση της δυνατότητας συμμετοχής σε επιχειρήσεις μέσων ενημέρωσης των οργανισμών κινητών αξιών και των λοιπών εταιρειών επενδύσεως χαρτοφυλακίου, με σκοπό την προσέλκυση υγιών και νόμιμων ?το τονίζω αυτό- επενδυτικών κεφαλαίων, τα οποία ενόψει και του έντονου οικονομικού ανταγωνισμού που επικρατεί σήμερα στον ευρύτερο τομέα των μέσων ενημέρωσης είναι αναγκαία για την παροχή στο κοινό υψηλού επιπέδου υπηρεσιών ενημέρωσης και ψυχαγωγίας.
Σε πείσμα των όσων αντίθετα προβάλλονται και διαδίδονται η διάταξη αυτή με την οποία δίνεται η πιο πάνω δυνατότητα σε εταιρείες και ανώνυμα αμοιβαία κεφάλαια να μετέχουν σε επιχειρήσεις Μέσων Μαζικής Ενημέρωσης όχι μόνο δεν απειλεί μια συγκέντρωση ελέγχου, αλλά αντιθέτως συμβάλλει στη διασπορά των μετοχών μιας εισηγμένης επιχείρησης στο χρηματιστήριο. ?λλωστε κανείς δεν πρέπει να ξεχνά και τους περιορισμούς υπέρ της διασποράς που υπάρχουν στα αμοιβαία κεφάλαια, ενώ βεβαίως υπάρχει ήδη μια διαμορφωμένη πραγματικότητα και κανείς δεν πρέπει να αγνοεί ότι θεσπίζεται και ασφαλιστική, κατά της συγκέντρωσης, δικλείδα που συνίσταται στο ότι κανένα αμοιβαίο κεφάλαιο δεν μπορεί να συμμετέχει με ποσοστό περισσότερο από 3,5% και συνολικά όλα μαζί τα αμοιβαία κεφάλαια πέραν του ποσοστού του 35% της επιχείρησης.
Η διάταξη για τους ανεξάρτητους παραγωγούς νομίζω ότι είναι πλέον μια ανάγκη για τον εκσυγχρονισμό της νομοθεσίας μας. Σε μια ανοικτή αγορά είναι αυτονόητο ότι δεν μπορείς να επιβάλλεις αυτήν την απαγόρευση για λόγους ανταγωνισμού, δηλαδή να μην μπορούν και τα Μέσα Μαζικής Ενημέρωσης, στην ουσία δηλαδή ένας ιδιώτης να ιδρύει εταιρεία παραγωγής τηλεοπτικού προγράμματος.
Νομίζω ότι οι αντίθετες φωνές συγκεράζονται και εξισορροπούνται και δίνεται μία διέξοδος με την προσθήκη του κυρίου Υπουργού στις αναδιατυπώσεις που διένειμε, σύμφωνα με τις οποίες θα μπορεί να στερείται η αναλογία της υποχρέωσης, που έχουν οι κάτοχοι των αδειών λειτουργίας τηλεοπτικών σταθμών, σύμφωνα με τη νομοθεσία της Ευρωπαϊκής Ένωσης, να κατανέμουν ανάλογα ένα τμήμα του μεταδιδόμενου προγράμματός τους σε αυτούς τους ανεξάρτητους παραγωγούς, δηλαδή στις εταιρείες παραγωγής προγραμμάτων για τα Μέσα Μαζικής Ενημέρωσης.
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, είχα διακοπή πριν.
ΠΡΟΕΔΡΕΥΩΝ (Παναγιώτης Σγουρίδης): Κρατήσαμε τη διακοπή. Έτρεξε το χρονόμετρο. Παίρνετε χρόνο από τη δευτερολογία σας. 
ΓΕΩΡΓΙΟΣ ΠΑΠΑΓΕΩΡΓΙΟΥ: Τελειώνω, κύριε Πρόεδρε.
Η φιλοσοφία και η λογική του νομοσχεδίου να συμβάλει στη σωστή λειτουργία των Μέσων Μαζικής Ενημέρωσης αναδεικνύεται και από το γεγονός ότι τακτοποιεί με τον πλέον διαφανή τρόπο το τοπίο των κρατικών διαφημίσεων, θεσπίζοντας μία σειρά από υποχρεώσεις στις επιχειρήσεις που παρέχουν διαφημιστικές και συναφείς υπηρεσίες σε φορείς του δημοσίου και προστατεύει τα περιφερειακά Μέσα Μαζικής Ενημέρωσης στο να λαμβάνουν το θεσμοθετημένο μερίδιό τους στις κρατικές διαφημίσεις, εξοβελίζοντας και εξοστρακίζοντας τους μεσάζοντες από τη ροή και τη διοχέτευση των διαφημίσεων.
Έτσι, τα περιφερειακά επαρχιακά Μέσα Μαζικής Ενημέρωσης διευκολύνονται τα μέγιστα στο να επιτελούν το σπουδαίο έργο που επιτελούν στον τομέα της τοπικής ενημέρωσης, αντιμετωπιζόμενα με αναλογική ισότητα με τα κεντρικά μέσα πανελλήνιας εμβέλειας.
Αυτό το νομοσχέδιο με αυτήν τη ρύθμιση αποδεικνύει ότι δε διαπνέεται από τη φιλοσοφία της ενίσχυσης ορισμένων μόνο ισχυρών Μέσων Μαζικής Ενημέρωσης και επομένως από την υποτιθέμενη «οσμή» της διαπλοκής, αλλά υπηρετεί την πολυφωνία και την ισότητα των ευκαιριών στην ενημέρωση και επομένως και στη διαφάνεια.
Τέλος, για το Ινστιτούτο Μελέτης Θεσμών και Δικαίου των Μέσων, νομίζω ότι είναι κάτι που σήμερα λείπει. Η νομοθεσία και οι θεσμοί γύρω από τα Μέσα Μαζικής Ενημέρωσης έχουν μία ιδιαιτερότητα και απαιτούν μία εξειδίκευση και μία μελέτη. Τίποτα δε στερούμε από το Εθνικό Συμβούλιο Ραδιοτηλεόρασης, το οποίο σε τελευταία ανάλυση δεν έχει επ? ουδενί λειτουργία να αναλώνεται σε μελέτες.
Πώς θα αντιμετωπίσουμε αύριο τις θεσμικές αλλαγές που θα επιφέρουν οι νέες μορφές δορυφορικής στα Μέσα Μαζικής Ενημέρωσης ή η δορυφορική τηλεόραση και η εφαρμογή της, όταν δεν έχουμε κάνει ανάλογη πρόοδο στη θεσμική και νομοθετική κατοχύρωση της όλης νομοθεσίας μας γύρω απ? αυτό το ευαίσθητο ζήτημα;
Τέλος, θέλω επίσης να συγχαρώ τον κύριο Υπουργό, ο οποίος άκουσε και τις φωνές πολλών στην επιτροπή που αξίωναν όλη αυτήν την ανάγκη που υπάρχει να αποκτήσει επιτέλους η Βουλή μία δική της συχνότητα, ένα δικό της ραδιοφωνικό σταθμό, ώστε να προωθούνται και να γίνονται κοινό κτήμα σε όλους τους Έλληνες οι εργασίες της. 
Νομίζω ότι αυτό θα αναβαθμίσει και τη Βουλή και το έργο της, θα αναβαθμίσει τους Βουλευτές και θα δώσει τη διέξοδο σε όλους και ιδιαίτερα στους μη προβεβλημένους να παρακολουθεί ο ελληνικός λαός το σημαντικό έργο που επιτελείται σ? αυτήν την Αίθουσα. Νομίζω ότι πλέον θα ξεφύγει ο Βουλευτής απ? αυτήν τη μιζέρια, δηλαδή να ασχολείται πολλές φορές με τα μικρά και τα ασήμαντα, αλλά θα καταστεί κτήμα όλων και θα εμπεδωθεί στην ελληνική κοινωνία ότι το έργο του Βουλευτή είναι ο κοινοβουλευτικός έλεγχος και το νομοθετικό έργο.
Με αυτές τις σκέψεις, νομίζω ότι το νομοσχέδιο δίνει λύσεις. Είναι ένα θετικό νομοσχέδιο και τάσσομαι υπέρ της υπερψήφισής του επί της αρχής.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Εθνικής ?μυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εθνικής ?μυνας: 
Α. «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Αλβανίας για τη συμμετοχή αλβανικού στρατιωτικού ή πολιτικού προσωπικού στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)
Β. «Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Τυνησίας για τη συμμετοχή στο Πολυεθνικό Κέντρο Εκπαίδευσης Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)».
Ο κ. Παπαληγούρας έχει το λόγο.
ΑΝΑΣΤΑΣΗΣ ΠΑΠΑΛΗΓΟΥΡΑΣ: Κύριοι συνάδελφοι, για μια ακόμα φορά συμπτώματα μιας συνολικής αποσύνθεσης του σημερινού συστήματος εξουσίας κυριαρχούν στην επικαιρότητα. Οι αναθυμιάσεις τους δικαιολογημένα προκαλούν ένα αίσθημα ασφυξίας στην κοινή γνώμη. Η Κυβέρνηση βέβαια κατά την προσφιλή της συνήθεια προτιμά το στρουθοκαμηλισμό. Για όλα, λέει, ευθύνονται κάποια σατανικά κέντρα, που επιδιώκουν τάχα να τη φθείρουν διά της σκανδαλολογίας. Αυτά δηλαδή μέχρι χθες. Διότι χθες έπαθε αμνησία ο Πρωθυπουργός και ξέχασε όλως διόλου τους ισχυρισμούς του περί της συνωμοσίας αυτής. 
Αρνείται η Κυβέρνηση να δεί, γιατί θα έπρεπε, αν ομολογούσε ότι έβλεπε, να αυτοκαταργηθεί ότι η ίδια πλέον η φύση της εξουσίας ΠΑΣΟΚ παράγει σκάνδαλα. Και οι αποκαλύψεις των ημερών δεν είναι παρά κάποια επιμέρους συμπτώματα ενός καθεστώτος προϊούσας σήψης, αδιαφάνειας και ατιμωρησίας: Χρηματιστηριακά παιχνίδια καλώς πληροφορημένων κυβερνητικών στελεχών πίσω από την πλάτη του εξαπατημένου πλήθους των μικρομεσαίων αποταμιευτών. Διακίνηση εκατοντάδων εκατομμυρίων, που καμιά επαγγελματική δραστηριότητα και καμιά οικογενειακή περιουσία δεν δικαιολογεί. Βίλες χλιδής, που αποκτήθηκαν ως διά μαγείας από μέλη μιας αδιάφανης κομματικής κρατικής νομενκλατούρας. Απροκάλυπτες σχέσεις της διαπλοκής με μεγαλοεπιχειρηματίες κομματικής κοπής.
Η επικαιρότητα των ημερών αναδίδει μια αβάσταχτη αποφορά σήψης και παρακμής. Και η άλλη όψη, η ουσιαστική όψη του νομίσματος, είναι η ανεργία, οι πτωχεύσεις, το κλείσιμο των επιχειρήσεων, η αποβιομηχάνιση, η αποσάθρωση της παραγωγικής μας βάσης, η διάλυση του πρωτογενούς τομέα, η σταδιακή ερήμωση της υπαίθρου, η βαθύτερη δηλαδή αποσύνθεση και της οικονομίας. 
Η διαφθορά έχει κάνει φωλιά της ολόκληρο το φάσμα της Δημόσιας Διοίκησης και διαποτίζει όλο το κύκλωμα δημόσιων έργων, κρατικών προμηθειών, συμβάσεων και μεγάλων κοινοτικών επιχορηγήσεων, νοθεύοντας τον ανταγωνισμό και καταρρακώνοντας την υγειά λειτουργία της οικονομίας σε όλους τους τομείς.
Τα λέω όλα αυτά, κύριοι συνάδελφοι, γιατί το υπό συζήτηση νομοσχέδιο έρχεται και αυτό να κουβαλήσει νερό στο μύλο της διαφθοράς και ειδικότερα της διαπλοκής, που είναι ο σκληρός πυρήνας της. Γιατί πράγματι η κυβερνητική διαφθορά έχει τη γενεσιουργό πηγή της στην επικυριαρχία μιας στενής και ανεξέλεγκτης ομάδας ισχυρών οικονομικών συμφερόντων, που ελέγχοντας τα ΜΜΕ επιχειρεί την ποδηγέτηση της κοινής γνώμης και της πολιτικής εξουσίας, τη χειραγώγηση των πολιτών και την υπαλληλοποίηση των πολιτικών. Τα οικονομικά αυτά συμφέροντα και η κυβερνητική κομματική νομενκλατούρα είναι σαν τα δύο χέρια, που το ένα νίβει το άλλο και τα δυο μαζί νέμονται το δημόσιο χρήμα, σπαταλώντας έτσι το μέλλον του τόπου. Αυτός είναι ο σύγχρονος ορισμός της διαπλοκής και ιχνογραφεί τη σύσταση μιας πανίσχυρης κάστας προνομιούχων συνενόχων της πολιτικής και οικονομικής εξουσίας, που καθορίζει τους άγραφους νόμους τόσο της επιχειρηματικής δράσης όσο και της πολιτικής ανέλιξης. 
Στο φαύλο αυτό κύκλο της θεσμοποίησης της διαπλοκής από τη σημερινή Κυβέρνηση, έρχεται, λοιπόν, να προστεθεί και το υπό συζήτηση νομοσχέδιο, διόλου τυχαία καθώς το δεύτερο μέρος του -και πιο ουσιαστικό- αναφέρεται στα ηλεκτρονικά ΜΜΕ. Κάτω από την πίεση ολόκληρης της Αντιπολίτευσης, αλλά και μεγάλου αριθμού Βουλευτών του ΠΑΣΟΚ, αλλά και κάτω από την κατακραυγή των τοπικών κοινωνιών, τουλάχιστον ο Υπουργός απέσυρε τις διατάξεις του νομοσχεδίου που μεθόδευαν τον σταδιακό, αλλά νομοτελειακό αφανισμό των ραδιοφώνων της επαρχίας προς όφελος του αθηναϊκού μονοπωλίου. Επειδή όμως φοβούμαι ότι είναι συγκυριακή η απόσυρση καθώς οι κυβερνητικές προθέσεις και σκοπιμότητες παραμένουν, δηλώνουμε ότι θα αντιταχθούμε ενεργά σε κάθε προσπάθεια κατάργησης του τοπικού χαρακτήρα του ραδιοφώνου και φίμωσης των τοπικών κοινωνιών με προφανείς επιπτώσεις στην απασχόληση στην τοπική οικονομία, στην ενημέρωση για τα τοπικά θέματα στην καθημερινή τελικά ζωή της υπαίθρου που εγκαταλείπεται. 
Αλλά ας πάρουμε τα πράγματα από την αρχή. Το πρώτο τμήμα του νομοσχεδίου αναφέρεται στα γραφεία Τύπου του εξωτερικού. Για τις αντιφάσεις που περιέχει και τις άδικες διακρίσεις που καθιδρύει μίλησα στην επιτροπή και θα αναφερθώ και στην προσεχή συνεδρίασή μας στην κατ? άρθρο συζήτηση. Σήμερα θα περιοριστώ στο κρίσιμο δεύτερο τμήμα του νομοσχεδίου, αυτό που αφορά στα Μέσα Μαζικής Επικοινωνίας, αυτό που ανοίγει νέες κερκόπορτες στην ιδιοκτησιακή αδιαφάνεια, που θεσμοθετεί την κυβερνητική αυθαιρεσία και συναλλαγή, που αποδυναμώνει την ανεξάρτητη διοικητική αρχή -το Εθνικό Συμβούλιο Ραδιοτηλεόρασης. 
Η ιδιοκτησιακή αδιαφάνεια, υπηρετείται από την Κυβέρνηση αναλυτικότερα ως εξής: Με το άρθρο 24 που δίνει τη δυνατότητα στις εταιρείες επενδύσεων και στα αμοιβαία κεφάλαια -των οποίων σημειώνω οι μετοχές είναι ανώνυμες- να μετέχουν σε επιχειρήσεις των Μέσων Μαζικής Ενημέρωσης μέχρι συνολικού ποσοστού 35% επί του μετοχικού κεφαλαίου και μέχρι 3,5% ανά αμοιβαίο κεφάλαιο. 
Με τη σκανδαλώδη αυτή διάταξη ενεργείτε ως εντελοδόχοι της διαπλοκής γιατί είναι απλούστατο για ένα κεφαλαιούχο να δημιουργήσει μερικά αμοιβαία κεφάλαια και δι? αυτών να αποκτήσει τον έλεγχο ενός Μέσου Μαζικής Ενημέρωσης, ακόμα και αν εμπίπτει στις συνταγματικές απαγορεύσεις, είναι δηλαδή εργολάβος δημοσίων έργων, προμηθευτής του δημοσίου κλπ. 
Βεβαιώσατε την επιτροπή για τις «αγνές» προθέσεις σας. Δηλαδή τι συνέβη; Πώς εμπνευστήκατε αυτή την διάταξη; Αφουγκραστήκατε μήπως την κοινωνία η οποία απαιτεί επενδύσεις στις τάχα κερδοφόρες επιχειρήσεις Μέσων Μαζικής Ενημέρωσης και διευκολύνετε τον έλεγχο των Μέσων Μαζικής Ενημέρωσης από πρόσωπα που έχουν συνταγματικό ασυμβίβαστο; Πέντε τοις εκατό επώνυμα και νόμιμα, 35% με αμοιβαία κεφάλαια, ανώνυμα και αφανώς και 20% παραδείγματος χάριν δια της συζύγου που έχει οικονομική αυτοτέλεια. Σύνολο 60% των μετοχών των Μέσων Μαζικής Ενημέρωσης μπορεί να ελέγχεται από τους μεγαλοεργολάβους και τους μεγαλοπρομηθευτές του δημοσίου, που κατά τα άλλα αποκλείονται από το Σύνταγμα!
Ο κυβερνητικός δόλος είναι κραυγαλέος και από το γεγονός ότι η καταστρατήγηση της διαφάνειας μπορεί να γίνει και με όχημα εταιρείες επενδύσεων και αμοιβαία κεφάλαια από ξένες χώρες, εκτός Ευρώπης, φορολογικούς παραδείσους όπου ο οποιοσδήποτε με 100 δολάρια μπορεί να συστήσει μια τέτοια εταιρεία μαϊμού. 
Πρώτον. Μάλιστα ο προηγούμενος νόμος, ο ν. 1746/88, που έστω συντάχθηκε με ανολοκλήρωτο ακόμη τότε το ραδιοτηλεοπτικό τοπίο, όχι μόνο επέτρεπε τη συμμετοχή εταιρειών επενδύσεων και αμοιβαίων κεφαλαίων μέχρι ποσοστού 10% μόνο του μετοχικού κεφαλαίου, αλλά αναφερόταν σε ημεδαπές ή κοινοτικές εταιρείες επενδύσεων. Γιατί εγκαταλείψατε αυτή τη διατύπωση τάχα; Γιατί πλέον δεν είναι μόνο οι ελληνικές ή έστω οι κοινοτικές, αλλά γενικώς οι εταιρείες εξωτερικού; Να, πως ανοίγονται διάπλατες οι πόρτες στη διαπλοκή, ενώ η διαφάνεια απαιτεί την, στο μέγιστο βαθμό, έκθεση των φυσικών προσώπων που ελέγχουν τα Μέσα Μαζικής Ενημέρωσης.
Δεύτερον, το άρθρο 21 προβλέπει ότι συμβάσεις ενεχυρίασης μετοχών των Μέσων Μαζικής Ενημέρωσης, -που ισοδυναμούν με αδιαφανή πώληση και επιτρέπουν σε πρόσωπα που έχουν το συνταγματικό ασυμβίβαστο να ελέγχουν τα Μέσα Μαζικής Ενημέρωσης -θεωρούνται αυτομάτως νόμιμες αν το Εθνικό Συμβούλιο Ραδιοτηλεόρασης δεν έχει εκδώσει αντίθετη απόφαση εντός σαράντα πέντε ημερών από την κοινοποίησή τους. Η περιορισμένη ούτως ή άλλως αυτή προθεσμία καθιδρύει το ανέλεγκτο του ιδιοκτησιακού καθεστώτος, καθώς το Εθνικό Συμβούλιο Ραδιοτηλεόρασης επιφορτίζεται με ένα τεράστιο σε όγκο έργο, το οποίο αντικειμενικά δεν μπορεί να διεκπεραιώσει ούτε και με τα δέκα νέα στελέχη τα οποία όψιμα ο Υπουργός ανεκοίνωσε ότι θα το στελεχώσουν επιπλέον. 
Με τη ρύθμιση αυτή συμφέρει πλέον, αντί να αγοράζει κανείς μετοχές ενός καναλιού, να το ελέγχει ανώνυμα και από τα παρασκήνια με τη μέθοδο του δανείου επί ενεχύρω, μετοχών. Η διάταξη αυτή περιέχει και μια άλλη δολιότητα. Προβλέπει ότι ο θεωρητικός έστω έλεγχος περί το πρόσωπο του ενεχυρούχου δανειστή, εφαρμόζεται για συμβάσεις άνω του 5% του μετοχικού κεφαλαίου. Δηλαδή έως 5% του μετοχικού κεφαλαίου ουδείς έλεγχος προβλέπεται. Και άρα με έντεκα διαφορετικές συμβάσεις από ένα ενεχυρούχο δανειστή, 11Χ5%, δηλαδή 55%, ελέγχεται απόλυτα ένα κανάλι, ακόμα και αν ο ενεχυρούχος δανειστής και ο πραγματικός δηλαδή ιδιοκτήτης, έχει συνταγματικό ασυμβίβαστο. 
Η κυβερνητική αυθαιρεσία και συναλλαγή υπηρετείται με το άρθρο 27 -δεν έχω επαρκή χρόνο, θα το πω κωδικά- με την κρατική διαφήμιση η οποία εξακολουθεί να δίδεται κατά βούληση αυθαίρετα και χωρίς αντικειμενικά κριτήρια, με το άρθρο 22 που παρέχει τη δυνατότητα στην Κυβέρνηση να αποφασίζει για το αντάλλαγμα χρήσης των τηλεοπτικών και ραδιοφωνικών συχνοτήτων, δηλαδή για το τίμημα της άδειας, «σύμφωνα με τις εκάστοτε κρατούσες δημοσιονομικές συνθήκες», δηλαδή ένα μέγεθος λάστιχο.
Υποβαθμίζεται ακόμα το Εθνικό Συμβούλιο Ραδιοτηλεόρασης. Αυτό, ούτως ή άλλως, αποτελούσε έναν από τους κύριους στόχους του νομοσχεδίου, αλλά κάτω από την πίεση και της ίδιας της ανεξάρτητης διοικητικής αρχής αλλά και της Αντιπολίτευσης, ο Υπουργός απέσυρε κάποιες διατάξεις, το -23.3- ή τροποποίησε άλλες, -το 22.7, το 25-, έτσι ώστε να αποκλιμακώσει την αντίδραση. Όμως εξακολουθεί και με το άρθρο 25 να παραδίδει την οργάνωση του Εθνικού Συμβουλίου Ραδιοτηλεόρασης και την εξειδίκευση του έργου του στους Υπουργούς Εθνικής Οικονομίας και Τύπου και με το άρθρο 28, με τη δημιουργία δηλαδή Ινστιτούτου Δικαίου των Μέσων Μαζικής Ενημέρωσης, υπό την εποπτεία μάλιστα του Υπουργού, δημιουργεί αντίβαρο στην ανεξάρτητη διοικητική αρχή και ψαλιδίζει το ρόλο και το κύρος του.
Συμπερασματικά, με τα νομοθετήματά της όπως και με το έργο της η Κυβέρνηση αποδεικνύει καθημερινά ότι, αντί να υπηρετεί το δημόσιο συμφέρον, υπηρετεί τελικά τη διαπλοκή και τα κομματικά της συμφέροντα. Αυτό επιβεβαιώνει και το υπό συζήτηση νομοσχέδιο που είναι σαφέστατα υπαγορευμένο από τους διαπλεκόμενους εντολείς της Κυβέρνησης, αλλά και την καθεστωτική αντίληψη που τη διαπνέει, καθώς, όσο πλησιάζει προς το τέλος της, τόσο περισσότερο θρασεία και απροκάλυπτη γίνεται.
Εμείς, κυρίες και κύριοι συνάδελφοι, δεν καταψηφίζουμε απλώς το νομοσχέδιο. Το καταγγέλλουμε στη συνείδηση των Ελλήνων πολιτών που θέλουν και δικαιούνται ελεύθερη, ανεξάρτητη και έγκυρη ενημέρωση. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Έχω την τιμή να ανακοινώσω στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις εκθέσεις της στα σχέδια νόμου του Υπουργείου Δημόσιας Τάξης: α. «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ουκρανίας για την καταπολέμηση της τρομοκρατίας, της παράνομης διακίνησης ναρκωτικών, του οργανωμένου εγκλήματος και άλλων μορφών εγκληματικότητας», 
β. «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ιταλικής Δημοκρατίας σχετικά με την αστυνομική συνεργασία». 
Το λόγο έχει η κ. Λιάνα Κανέλλη.
ΛΙΑΝΑ ΚΑΝΕΛΛΗ: Ευχαριστώ, κύριε Πρόεδρε.
Κυρίες και κύριοι συνάδελφοι, έγινε ενδελεχής συζήτηση γι? αυτό το νομοσχέδιο στην επιτροπή. Θα έλεγα μάλιστα ότι μπροστά σε μια γενική κατακραυγή από φορείς, από εργαζομένους, από οργανωμένες ομάδες μέσα στην κοινωνία που παρακολουθούν τα δρώμενα στην καταναλωτική επικοινωνιακή δημοκρατία της οποίας υποτίθεται ότι απολαμβάνουμε όλοι ισομερώς τα αγαθά και καθόσον βλέπουμε ακόμα και από τις μικρές τροποποιήσεις που έφερε σήμερα ο Υπουργός, κάτω λοιπόν από το βάρος όλων αυτών των πολύ μεγάλων αντιρρήσεων, θα μπορούσε κανείς να σας αναγνωρίσει ότι στοιχειωδώς βελτιώθηκαν κάποια πράγματα. Θα έλεγα ότι το βασικό, το οποίο εμείς θεωρούμε θετικό είναι ότι δεσμευθήκατε ότι η συγχώνευση των δύο πρακτορείων δεν θα συνεπάγεται ένα ακόμα κύμα απολύσεων. Από την άλλη πλευρά σας βλέπω σήμερα να έρχεσθε εδώ να εφαρμόσετε μια κοινοτική οδηγία που λέει ότι το 10% πρέπει να πηγαίνει για ανεξάρτητες παραγωγές και χίλια δυο άλλα πράγματα, κάτω από έναν τρομακτικό θόρυβο, ο οποίος έφθασε να συμπεριλαμβάνει ακόμα και το Σωματείο Ξένων Ηθοποιών, οι οποίοι έφθασαν και αυτοί να διαμαρτύρονται γι? αυτό το νομοσχέδιο.
Θα έπρεπε να προβληματισθείτε, κύριε Υπουργέ. Ειλικρινά σας το λέω, το Κομμουνιστικό Κόμμα καταθέτει τη συμπάθειά του στις προσπάθειές σας. Και λέω «συμπάθεια» με την έννοια του «συμπάσχω». Καταλαβαίνουμε γιατί πάσχετε. Είναι αδύνατον και θα σταθώ κυριολεκτικά σε πολιτικά ζητήματα επί της αρχής της σημερινής συζήτησης. Θεωρούμε ότι πράγματα που κουβεντιάστηκαν στην επιτροπή και θα κουβεντιασθούν στην κατ? άρθρον συζήτηση μπορεί ενδεχομένως να συντελέσουν και στη στοιχειώδη βελτίωση κάποιων άλλων πραγμάτων.
Το νομοσχέδιο πάσχει. Πάσχει στην πρόθεση και πάσχει στο χρόνο στον οποίον έρχεται. Και όταν λέω «χρόνο» δεν εννοώ τη στενή έννοια. Συμπεριλαμβάνεται και αυτή του προεκλογικού έτους, όπου τα επικοινωνιακά ζητήματα και τα ζητήματα ρυθμίσεως επικοινωνιακώς ισχυρών ανθρώπων έχουν εξαιρετική σημασία ειδικά στη διαδικασία της ελεύθερης αγοράς με την οποία κάποιος αγωνίζεται και προσπαθεί να κατακτήσει την εξουσία ή πολιτεύεται. Είναι όμως και ο χρόνος, ήτοι μία δεκαπενταετία σχεδόν, δεκατρία, δεκατέσσερα χρόνια από τη λεγόμενη απελευθέρωση της αγοράς των Μαζικών Μέσων Επικοινωνίας.
Όταν λέω ότι συμπάσχει το Κομμουνιστικό Κόμμα, κατανοεί. Προσπαθείτε πρώτον να μην γίνετε Μπερλουσκόνι ως Κυβέρνηση και δεύτερον να έχετε όλα τα οφέλη ενός Μπερλουσκόνι.
Αυτό που συμβαίνει εδώ στην Ελλάδα, έχει συμβεί αλλού πολύ νωρίτερα. Τι σημαίνει λόμπι γύρω από τα Μαζικά Μέσα Ενημέρωσης και στην Ευρώπη και στο εξωτερικό; Τι σημαίνει ένταξη των γραφείων Τύπου, μέσα από τη δημοσιοϋπαλληλική κρατική διαδικασία, σε πολύ συγκεκριμένους κανόνες που θέτει η ελεύθερη αγορά; Και αυτό είναι μια πάρα πολύ δύσκολη δουλειά.
Έχετε αφήσει μία αγορά με νομοθετήματα τα οποία έρχονταν πάντοτε καθυστερημένα, πάντοτε καθ? υπαγόρευση των συμφερόντων. Αφού απέκτησε η Ελλάδα περισσότερα στάδια και γήπεδα ?είχε εξαγγείλλει επί επταετίας ο αρμόδιος Υπουργός έτσι, για τη μάχη των εντυπώσεων- έτσι φθάσαμε στην Ελλάδα να είμαστε γεμάτοι ραδιόφωνα και τηλεοράσεις χωρίς θεσμικό πλαίσιο, χωρίς κανόνες, χωρίς τίποτα, μέσα στη ζούγκλα της αγοράς. Έχουμε ακούσει και προλαλήσαντες υμών Υπουργούς να ομιλούν για τακτοποίηση της ζούγκλας. Μα, η τακτοποίηση της ζούγκλας γίνεται με τους νόμους της ζούγκλας. Και κάποιος πρέπει να κρατήσει τη μερίδα του λέοντος. Και τη μερίδα του λέοντος πρέπει να την έχει το Υπουργείο Τύπου και η Κυβέρνηση.
Ξέρετε τι συμβαίνει, όμως, με αυτό το νομοσχέδιο που έχετε φέρει εδώ; Αποκαλύπτονται προθέσεις. Εκόντες άκοντες θα τις αποκαλύψετε αυτές τις προθέσεις. Προθέσεις γενικότερης πολιτικής, πολιτικές επιλογές.
Στα ζητήματα των γραφείων Τύπου Εξωτερικού θα μπορούσε κάποιος να φέρει αντίρρηση ότι πρέπει να τα εκσυγχρονίσετε, να τα ανανεώσετε, να τα κάνετε καλύτερα; Για τα γραφεία Τύπου σήμερα, σε έναν κόσμο ενοποιημένο, με λιγότερες δυσκολίες γλώσσας απ? ό,τι υπήρχαν κάποτε, μια και όλοι έχουν αποδεχτεί δυστυχώς την πλανηταρχία και στο πολιτιστικό ιμπεριαλιστικό της τμήμα που είναι η γλώσσα της, γιατί να σας φέρει κανείς αντίρρηση; 
Προσέξτε, όμως, πώς το κάνετε. Το κάνετε ταυτόχρονα, τακτοποιώντας μια σειρά από στενά μικροκομματικά συμφέροντα, πρώτον και δεύτερον, διά της κλασικής πολιτικής του διαίρει και βασίλευε των εργαζομένων. Δημιουργείτε τάξεις και θέσεις, προσδοκίες, υποσχέσεις ώστε το πρόβλημα να επιλυθεί δια του εσωτερικού ανταγωνισμού στο επίπεδο των εργαζομένων. Σας τα είχα πει. Ήταν λάθος σας να μιλάτε για μικρά και μεγάλα σωματεία, για διασπαστικά και να τα συνδέετε εσείς ο ίδιος, απέναντι σε αυτή την κριτική, με κομματικά συμφέροντα.
Φθάσαμε, λοιπόν, στην Ελλάδα να μιλάμε και να κατανέμουμε -τα δύο μεγάλα κόμματα τουλάχιστον- πότε σε οικονομικά συμφέροντα, πότε σε μεγαλοεπιχειρηματίες, τώρα πια και σε σωματεία εργαζομένων; Δηλαδή έχουμε μία πλήρη κατάτμηση, έναν τεμαχισμό του ελληνικού κοινωνικού ιστού και το διαίρει και βασίλευε είναι πολύ χρήσιμο.
Έτσι έκανε και ο Μπερλουσκόνι. Ο Μπερλουσκόνι σήμερα είναι Πρωθυπουργός. Τον υποδεχτήκατε και θα τον ξαναϋποδεχτείτε. Είναι ένας άνθρωπος τον οποίο η ίδια σας η Κυβέρνηση κατηγορούσε σφόδρα και εξακολουθεί να τον κατηγορεί. Τον σέβεστε, όμως, ως επιλογή γείτονος ευρωπαϊκής, δυτικού τύπου, οπαδού της ελευθέρας αγοράς, χώρας όπως η Ιταλία, ο οποίος αυτή τη στιγμή κατέχει περίπου το 90% των μαζικών μέσων αμέσως ή εμμέσως. Και όπου δεν τα ελέγχει ούτε αμέσως ούτε εμμέσως, τα ελέγχει οικονομικώς.
Αυτή τη στιγμή εδώ φτιάχνετε «Μπερλουσκόνιδες» τους οποίους ?σας προειδοποιούμε- θα τους βρείτε μπροστά σας. Θα τους βρείτε μπροστά σας και σε πολιτικό επίπεδο όπως δεν τους έχετε βρει. Διότι τώρα, για την ώρα, δια του χάους, δια του ξεσαλώματος της αγοράς, που ξαφνικά η Κυβέρνηση πρέπει να τροχονομήσει, να τοποθετήσει και να οριοθετήσει αντικρουόμενα γιγάντια συμφέροντα και επειδή τσούζει σε προεκλογική περίοδο και επειδή οι προσωπικές υποθέσεις και επιθέσεις δεν αποκλείονται απ? αυτά τα παιχνίδια, ερχόμαστε με αυτό το νομοσχέδιο. 
Τι κάνετε με αυτό το νομοσχέδιο; Καταργείτε το βασικό μέτοχο του 5% και τον κάνετε 35%. Σας άκουσα, με πολύ πόνο ψυχής είναι η αλήθεια -εικάζω και θέλω να πιστεύω ότι είχατε και εσείς πόνο ψυχής- να λέτε στην επιτροπή όταν σας λέγαμε για «off shore» εταιρείες, για αμοιβαία κεφάλαια, για αδιαφάνεια, θα ψάχνουμε να βρούμε, δεν θα μπορούμε, θα υπάρχει ουσιαστική αδυναμία να λέτε: Τι να κάνουμε; Έτσι είναι η αγορά. Δυστυχώς είναι μία πραγματικότητα. Να μην τη ρυθμίσω; 
Παίρναμε τον Αστικό Κώδικα, τον πηγαίναμε από δίπλα για να μπορέσουν να συνδικαλιστούν και αυτοί για να τους υποχρεώσετε να υπογράφουν. Ξαφνικά φιλολαϊκή πολιτική μετά από δεκατέσσερα χρόνια για τους εργαζόμενους στα Μαζικά Μέσα Ενημέρωσης, για τις δεκατέσσερις χιλιάδες, δεκαπέντε χιλιάδες θέσεις εργασίας που δημιουργήθηκαν έτσι και εξαφανίζονται με τον ίδιο τρόπο; Για μια απέραντη στρατιά δούλων, γκλαμουριάς η οποία έχει συστρατευθεί πίσω από αυτά τα συμφέροντα, άνομα εν πολλοίς; Και τώρα ξαφνικά θα κάνουμε ένα συνδικάτο από τρεις ή τέσσερις ανά νομό, επειδή δεν είναι πολλοί, των ιδιοκτητών των Μαζικών Μέσων Ενημέρωσης για να τους υποχρεώνουμε δι΄ αυτού να υπογράφουν συλλογικές συμβάσεις. Συλλογικές συμβάσεις τώρα στη χώρα, εδώ που τα λέμε, που έχει ανθρώπους που δουλεύουν στα κρατικά μέσα ενημέρωσης, σε ειδικά πολιτισμικά σύνολα, όπως είναι τα μουσικά σύνολα που έχουν να δουν αύξηση από τη δεκαετία του 1980, μόνιμες συμβάσεις εδώ και δέκα χρόνια και πάει λέγοντας.
Έρχεστε επίσης να καταργήσετε εμμέσως την ανεξάρτητη παραγωγή. Ξέρετε, ακόμα και με την υποταγή στην κοινοτική οδηγία για το 10%, το 10% είναι σαν κεφαλικός φόρος. ?ντε να δώσουμε και στους ανεξάρτητους παραγωγούς ένα 10%. Δεν τη βλέπετε την ομοιογένεια, δεν τη βλέπετε την ομοιοτυπία; 
Δεν βλέπετε και δεν ξέρετε ή δεν ξέρει η πιάτσα ότι αυτοί που έχουν τα μεγάλα Μαζικά Μέσα Ενημέρωσης έχουν και τα μέσα παραγωγής και τα στούντιο; Τι πρότυπο αντιγράφουμε; Αμερικάνικο πρότυπο αντιγράφουμε. Αυτοί που έπαιζαν παλιά στη βιομηχανία του Hollywood είχαν και τα στούντιο, είχαν και τις εταιρείες διανομής, έκαναν μία οργάνωση και στο τέλος-τέλος αγόραζαν και τα κανάλια.
Συγχωνεύσεις; Έρχονται. Θυμηθείτε τες και θα δείτε και τις απώλειες θέσεων εργασίας, αυτών των αθλίων θέσεων εργασίας, στα Μαζικά Μέσα Ενημέρωσης. Ο κόσμος είναι παγιδευμένος. Νομίζω ότι φαινόμενοι στα Μαζικά Μέσα Ενημέρωσης με τους τεράστιους μισθούς, γιατί είναι εκτός των άλλων και μάρκες προαγωγής συγκεκριμένων πολιτικών, είναι οι εργαζόμενοι των 100.000, των 150.000, των 200.000 δραχμών με δεκαεννιάωρα ωράρια και ορθοστασία.
Αυτό ρυθμίζει τίποτα απ? αυτά για τους εργαζόμενους στα Μαζικά Μέσα Ενημέρωσης; Όχι, καθόλου. Ρυθμίζει την οικονομική κρίση. Δεν μπορεί να αγνοείτε ούτε ως Κυβέρνηση ούτε ως Υπουργός ότι ένας από τους μεγαλύτερους, ογκωδέστερους και πολυπλοκαμότερους μηχανισμούς Μέσων Μαζικής Ενημέρωσης αυτήν τη στιγμή χρειάστηκε για να ιδρυθεί ένα ψευδοαντάρτικο και 200 εκατομμύρια δραχμές επί πέντε με μηδαμινές επενδύσεις και με μερίδιο πίτας αυτήν τη στιγμή από τη διαφημιστική αγορά το λιγότερο το 40% ή 45% των 200 τόσων δισεκατομμυρίων δραχμών. 
Αυτά σε ό,τι αφορά την πιάτσα. Τίποτα για τους εργαζόμενους. Πραγματικά τίποτα. Ελάχιστα πράγματα, αυτονόητα, τα οποία επανέρχονται εδώ γιατί χρειάζεται το πασπάλισμα για να περάσει το 35% συν 5% που γίνεται 72% και 102% με τα αμοιβαία κεφάλαια. Περνάτε πάρα πολλά πράγματα στο Υπουργείο Τύπου. Εμείς το κατανοούμε, σας το ξαναλέω, συμπάσχουμε με τον πόνο σας. Συγχωρείστε μου, ακούγεται σαν σαρκασμός, δεν είναι όμως. Πώς θα τα βγάλετε πέρα στην ελεύθερη αγορά; Έχει λόγο ύπαρξης ένας Υπουργός Τύπου σήμερα στη δυτική κοινωνία, στην ελεύθερη αγορά; Κοροϊδευόμαστε; Έχει πολιτικό ρόλο; Εποπτεύει τίποτα; Ούτε στην Ελλάδα ούτε πουθενά. Δεν έχει προσωπική μομφή.
Νομίζετε ότι κάθε πρωθυπουργός ή κάθε πολιτικός που θέλει να προβληθεί στα μέσα έχει ανάγκη συγκροτημένη κρατική υπηρεσία; Ήλεγξε καμία κρατική υπηρεσία τη συνέντευξη στη «WALL STREET JOURNAL» του Έλληνα Υπουργού Εξωτερικών ένα μήνα πριν γίνει ο πόλεμος στο Ιράκ που έλεγε ότι πρέπει να επέμβει μία ώρα ταχύτερα η Αμερική και ο Μπους και να βομβαρδίσουν το Ιράκ; Όχι. Τον χρειάζονται τα μεγάλα συμφέροντα, το Υπουργείο Τύπου, να τους διεκπεραιώνει τα προβλήματα, να καπακώνει, να κλείνει τρύπες να μην ακούγονται πράγματα.
Στο κάτω-κάτω της γραφής η «WALL STREET JOURNAL» είναι μια πολύ μεγάλη εφημερίδα. Μεγάλη επιτυχία θα ήταν του Γραφείου Τύπου μας να έχει υπάρξει αυτή η συνέντευξη. Το περιεχόμενο δεν συνέφερε πολιτικά τη στιγμή εκείνη, δεν γράφηκε, δεν ακούστηκε στην Ελλάδα κιχ! Γιατί αυτό θα προξενούσε κάποιες πολιτικές αντιδράσεις που εκείνη την ώρα δεν συνέφεραν.
Αυτή είναι η φιλοσοφία λειτουργίας σήμερα λοιπόν των γραφείων Τύπου Εξωτερικού. Να μαθαίνει, να πληροφορεί, να μοιράζει την τράπουλα, να αναδιανέμεται. Τι έχετε να κάνετε ως Υπουργός Τύπου; Εκδίδετε άδειες; Όχι. Τις έχει το Ραδιοτηλεοπτικό Συμβούλιο. Κουτσουρεμένος θεσμός, στην πραγματικότητα τα περισσότερα μέλη του είναι διορισμένα από την Κυβέρνηση. Παρά ταύτα, επιτελεί ένα κάποιο έργο, θωρακίστηκε. Συνετέλεσαν όλες οι πτέρυγες της Βουλής σ? αυτό, τα Προεδρεία που ελέγχουν, η πρόταση του ευαίσθητου περί τα Μαζικά Μέσα Ενημέρωσης Προέδρου της Βουλής, η γνώση των συναδέλφων. Έχει ένα ρόλο το Ραδιοτηλεοπτικό Συμβούλιο. ?σε, σιγά-σιγά να αποκτάει και ένα κύρος στην ελληνική κοινωνία. Όχι, θα του βάλετε καπάκι ινστιτούτο θεσμών και δικαίου.
Παράγετε δηλαδή θεσμούς, οι οποίοι δείχνουν στην κοινωνία της ελεύθερης αγοράς και στην κοινωνία της πληροφόρησης ?έννοια που την περάσατε μέχρι και μέσα στο Σύνταγμα,- θεσμούς που καταδεικνύουν υπαρξιακή αγωνία. Μου φαίνεται ?ειλικρινά σας το λέω- γελοίο -και δεν ξέρω αν το κατανοεί και ο ελληνικός λαός, μακάρι να ήταν σε θέση κάποια μέρα να τα ακούσει όλα αυτά στη συνέχεια με την οποία συμβαίνουν- που φτάσαμε να μιλάμε για δημιουργία κρατικού οργανισμού πριν από λίγο εδώ, που ψηφίζαμε συμβάσεις.
Τροποποίηση σύμβασης ψηφίζαμε για να φτιάξουμε τα κράτη, μια διεθνή υπηρεσία, η οποία θα εποπτεύει την ιδιωτική υπηρεσία που έχει πάρει ταχυδρομικές υπηρεσίες, e- mail και άλλες υπηρεσίες. Θεματοφύλακα βάλαμε τις Ηνωμένες Πολιτείες. 
Είναι σαν να ερχόταν εδώ η Κυβέρνηση με ένα νομοσχέδιο και να μας έλεγε: «Εμείς ψηφίσαμε το Διεθνές Ποινικό Δικαστήριο της Χάγης και βάζουμε θεματοφύλακα στις λειτουργίες του τις Ηνωμένες Πολιτείες, που έχουν ζητήσει να εξαιρεθούν από αυτό και υπογράφουν διμερείς συμβάσεις με όσες χώρες είναι αδύναμες και υποκύπτουν». 
Σας φαίνονται ότι δεν είναι συναφή αυτά τα πράγματα; Λάθος κάνετε! Είναι προέκταση μιας συγκεκριμένης πολιτικής. Θα παράγει θεσμούς κοινοβουλευτικούς το Ινστιτούτο.
Κάποτε τα γραφεία Τύπου του εξωτερικού λειτουργούσαν και δεν είχαν τις δυνατότητες ούτε υπήρχε η πρόνοια και η εκπαίδευση. Δεν ξεχνάμε τα δικαστήρια του Πρωθυπουργού στο εξωτερικό για τα δημοσιεύματα στους «TIMES». Αυτά δεν τα πρόλαβαν τα γραφεία Τύπου του εξωτερικού; Τι συνέβη τότε και αναγκαζόταν ο Πρωθυπουργός της χώρας να σέρνεται στα δικαστήρια μετά από αυτά τα δημοσιεύματα; Με πόνο ψυχής σας το λέω. Τι έκαναν τότε τα γραφεία Τύπου του εξωτερικού; Πληροφόρησαν εγκαίρως; Αντιμετώπισαν τα ζητήματα; Και ευτυχώς που δικαστικά δικαιώθηκε.
Ακόμα και η έκθεση που έρχεται εδώ για την αφαίρεση ουσιαστικών αρμοδιοτήτων από το Ραδιοτηλεοπτικό Συμβούλιο, αφήνει κάποια περιθώρια να ελεγχθεί. Αφαιρείτε ουσιαστικά δυνατότητες από το Ραδιοτηλεοπτικό Συμβούλιο για να κάνει τη δουλειά του. 
Παλέψαμε να συνεδριάσει η Επιτροπή Θεσμών και Διαφάνειας. Όμως, έχουν ενστάσεις ακόμα και οι ίδιοι οι άνθρωποι, οι οποίοι αδυνατούν να ελέγξουν. Βάζετε μια προθεσμία σαράντα πέντε ημερών για να ελεγχθούν; Δαίδαλοι αδιαφάνειας!
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Τεράστια είναι.
ΛΙΑΝΑ ΚΑΝΕΛΛΗ: Τεράστια είναι! 
Πώς να σας το πω; Τετρακόσιες πενήντα μέρες να δίνατε, άχρηστες θα ήταν! Αμοιβαία κεφάλαια επενδύσεων; Off-shore εταιρείες του εξωτερικού; Υπεργολαβίες των υπεργολαβιών των μεγαλοκαναλαρχών;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα πάρω και τη δευτερολογία μου.
Νομίζετε ότι αρκεί η προθεσμία; Θα δηλώσει κάποια στιγμή αδυναμία το Ραδιοτηλεοπτικό Συμβούλιο. Θα τη δηλώσει ρητώς; Θα τη δηλώσει δια της σιωπής του; Θα ερμηνεύεται κατά το δοκούν.
Μπείτε στη θέση ενός αδιαφανούς επιχειρηματία που κάτι θέλει να κρύψει, έστω και για πέντε λεπτά. Δεν θα ξέρατε τις μεθόδους στην αγορά να δημιουργήσετε δυσλειτουργία ελέγχου των εγγράφων διά της αλλεπάλληλης υπεργολαβίας και υποθήκευσης μετοχών από off-shore σε off-shore και εταιρεία αμοιβαίων κεφαλαίων; Πότε off-shore, πότε στο Λουξεμβούργο, πότε στα Virgin Islands, πότε στο Χρηματιστήριο της Νέας Υόρκης, πότε εδώ, πότε εκεί. Ημινόμιμα, ημιπαράνομα, ημιδιαφανώς, αδιαφανώς.
Το Ραδιοτηλεοπτικό Συμβούλιο θα έχει το γραφείο του, όπως το έχει και το Υπουργείο Τύπου. Το σύνολο του ΣΔΟΕ δεν θα μπορούσε ποτέ να βγάλει άκρη, όπως και δεν βγάζει στις περισσότερες περιπτώσεις.
Αγαπητοί συνάδελφοι, ξέρετε ποια είναι η ουσία; Ότι αυτό το νομοσχέδιο φτιάχτηκε για να μπορέσει στοιχειωδώς να βάλει κανόνες. Είναι σαν να βάζεις ξαφνικά μετά από δεκατέσσερα χρόνια σε μια πολυσύχναστη πρωτεύουσα του κόσμου όπως η Νέα Υόρκη, η οποία ξεφύτρωσε μέσα σε δεκαπέντε χρόνια, φανάρια κυκλοφορίας. 
Έχει χαθεί κόσμος και κοσμάκης. Έχουν χαθεί απόψεις επί απόψεων. Ξεπουλήθηκαν απίστευτες ιδέες αντίληψης επικοινωνιακής δημοκρατίας δεκατέσσερα χρόνια και έρχεστε να βάλετε κάποια φανάρια. Δεν μπορούμε να σας πούμε συγχαρητήρια. 
Παίρνετε κάποιες νομοθετικές πρωτοβουλίες με όλες τις καλές προθέσεις. Μα, η πολιτική δεν κρίνεται από τις προθέσεις. Από το αποτέλεσμα κρίνεται. Είναι σαν να αφήνετε ένα αρρωστημένο πράγμα της κοινωνίας να διογκωθεί για να θρηνήσουμε θύματα. Ξέρετε ποιος είναι το θύμα εδώ; Ο ελληνικός λαός, στον οποίο είπαμε κάποτε ότι ο πλουραλισμός στην ενημέρωση, η ελεύθερη αγορά, ο ανταγωνισμός θα συντελέσουν τα μάλα.
Σε τι συνετέλεσε, κύριε Υπουργέ;
Έχετε πατήσει ποτέ ένα κουμπάκι την ίδια ώρα σε δεκαπέντε, είκοσι κανάλια; ?μα δείτε μισό διαφορετικό πλάνο, τρυπήστε μου τη μύτη. Έχετε δει πουθενά υπόμνηση εθνικών πολιτιστικών ζητημάτων την ημέρα, την ώρα και το χρόνο που πρέπει; Έχετε δει ερωτήσεις και απαντήσεις να εκτοξεύονται; 
Μα, ειλικρινά σας το λέω, ακόμα και στη χθεσινή συζήτηση στη Βουλή ξέρετε τι γινόταν με αναφορά των δηλωσιών, όχι των δηλώσεων; Έχουν καταντήσει ακόμα και οι πολιτικοί, δηλωσίες. ?λλοι πάνε και δηλώνουν κάποια πράγματα εκεί, πάνε και δηλώνουν κάποια άλλα πράγματα και διαψεύδονται. Η κατάσταση αυτή τη στιγμή όπως έχει στην πραγματικότητα, έχει φθάσει στο σημείο, άλλα να λέτε εσείς στη Βουλή, άλλα να λέει ο Πρόεδρος του Ραδιοτηλεοπτικού Συμβουλίου στη Βουλή και μετά στις εφημερίδες δια των δηλώσεών σας -και των δύο- στα ραδιόφωνα και στις τηλεοράσεις να προκύπτει πολιτική διαφωνία. Θα τα θεραπεύσουμε αυτά με το Ινστιτούτο Δημιουργίας Θεσμών και Δικαίου; Δηλαδή, η Βουλή που παράγει νομοθετήματα θα απολαμβάνει των υπηρεσιών του Ινστιτούτου Δημιουργίας Θεσμών και Δικαίου των Μαζικών Μέσων Ενημέρωσης.
Κύριε Υπουργέ, πολιτεύεστε και ζείτε στην Ελλάδα. Κυβερνάτε την Ελλάδα και εσείς και το κόμμα σας πάρα πολύ μεγάλο χρονικό διάστημα. Μην μου πείτε ότι δεν γνωρίζετε.
ΝΙΚΟΛΑΟΣ ΛΕΒΟΓΙΑΝΝΗΣ: Και θα συνεχίσουμε. 
ΛΙΑΝΑ ΚΑΝΕΛΛΗ: Αυτό θα το κρίνουν άλλοι και θα το κρίνουν την κατάλληλη στιγμή, επιτρέψτε μου να πω.
ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ: Θα το κρίνει ο λαός. 
ΛΙΑΝΑ ΚΑΝΕΛΛΗ: Δεν προσφέρομαι για τέτοιου είδους αντιπολίτευση στην τοποθέτησή μου γι? αυτό.
Αγαπητέ συνάδελφε, νομίζω ότι ήταν άστοχη η διακοπή και άστοχη σ? αυτό το είδος της ομιλίας. Δεν ακούσατε μάλιστα μετά το κόμμα τη συνέχεια, διότι έχω την εντύπωση ότι το γνωρίζετε όσο το γνωρίζει και ο κύριος Υπουργός: Υπάρχουν εκλεκτοί των καναλιών και των μεγαλοεκδοτών; Από εσάς τους ίδιους. Με τι κριτήρια επιλέγονται; Είναι τρεις ή πέντε περιφερόμενοι, εξυπηρετούντες. Μοιράζουν τα μεγάλα κανάλια και οι μεγάλες εφημερίδες τα πρωτοσέλιδα, τις συνεντεύξεις, τις παρουσιάσεις, τις εμφανίσεις; 
Έχετε ένα ασυμβίβαστο απέναντί σας -πολύ ορθά- ακόμα και στο θεσμό του ποιος θα εμφανίζεται και πώς θα εμφανίζεται την προεκλογική περίοδο και αυτό το ασυμβίβαστο καταργείται για τους επιχειρηματίες, που μπορούν να εμπορεύονται ανά πάσα στιγμή και να προμηθεύουν το δημόσιο; Και καθόμαστε εδώ Βουλευτές άνθρωποι και δεχόμαστε τη θυματοποίηση και την προβατοποίηση υπέρ των εργοδοτών; Υπέρ των μεγαλομετόχων, αυτών που από πέντε πρέπει να γίνουν τριάντα πέντε και να έρχονται να κορφολογούν τις βολικές απόψεις, τα βολικά πρόσωπα, τη βολική χρονική στιγμή και να παράγουν πολιτικά πρότυπα γιατί από κάτω υπάρχει τεράστιο οικονομικό συμφέρον; Και καπάκι σε όλα αυτά έρχεστε και εσείς, το κράτος, να κάνετε ένα είδους επιχειρηματία για να κατασιγάσει λίγο η ζέουσα πληγή της πιάτσας, να κατανείμετε ορθολογικότερα εσείς -εις και μόνος- μαζί με μία επιτροπή την κρατική διαφήμιση. 
Η τόσο διαφημισμένη Ολυμπιάδα, αυτά τα τραγικά πράγματα που συμβαίνουν αυτή τη στιγμή σε ολόκληρο τον κόσμο και στην Ευρώπη θα έπρεπε να έχουν προβληματίσει την Κυβέρνηση. Είναι τραγικό να σηκώνονται πενήντα σωματεία, να ζητάνε όταν εμείς έχουμε ολοκληρώσει τη συζήτηση στη Βουλή, να έχει αντιρρήσεις το Ραδιοτηλεοπτικό Συμβούλιο και να φθάνουμε στη συζήτηση επί της αρχής και να διορθώνουμε πέντε πραγματάκια με δύο αλλαγές και πέντε άλλα πράγματα. 
Η βασική φιλοσοφία του νομοσχεδίου είναι τακτοποιητική τεραστίων συμφερόντων των οποίων εκούσα-άκουσα είναι η Κυβέρνηση, δυστυχώς ?αλλά αυτό είναι πολιτική της επιλογή- και είναι και ο τρόπος με τον οποίο ασκεί πολιτική απέναντι στα Μαζικά Μέσα Ενημέρωσης.
Επί της αρχής καταψηφίζουμε το νομοσχέδιο. Τις επιμέρους αναλυτικότατες παρατηρήσεις θα τις έχετε στη συζήτηση επί των άρθρων. 
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Κουβέλης.
ΦΩΤΗΣ ΚΟΥΒΕΛΗΣ: Κυρία και κύριοι συνάδελφοι, είναι γνωστό ότι το σχέδιο νόμου έχει ουσιαστικά δύο κεφάλαια τα οποία προσδιορίζουν και την αρχή αυτού του νομοσχεδίου. Το πρώτο κεφάλαιο αναφέρεται στην οργάνωση των γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και το δεύτερο αναφέρεται στις ρυθμίσεις για τον ευρύτερο τομέα των Μέσων Ενημέρωσης. 
Σε ό,τι αφορά το πρώτο κεφάλαιο, εκείνο δηλαδή που θέλει με τις διατάξεις του να ρυθμίσει τα ζητήματα της οργάνωσης των γραφείων Τύπου, θα επαναλάβω, κύριε Υπουργέ, αυτό που σας είπα και στη Διαρκή Επιτροπή.
Οι ρυθμίσεις σας δεν λαμβάνουν υπόψη την εκπαιδευτική διαβάθμιση. Με άλλα λόγια δεν λαμβάνουν υπόψη στοιχεία αξιοκρατίας σε σχέση με την εκπαίδευση και την ικανότητα των υπηρετούντων υπαλλήλων ή όσων πρόκειται να υπηρετήσουν. Δεν αξιοποιείτε συγκεκριμένα προσόντα και ιδιαίτερα τα προσόντα εκείνα τα οποία αναφέρονται στους αποφοίτους της Εθνικής Σχολής Δημόσιας Διοίκησης και επιχειρείτε να συγκεράσετε και να συμβιβάσετε μεγέθη και πράγματα τα οποία έχω τη βεβαιότητα ότι, ναι μεν μπορεί να συμβιβάζονται, αλλά δεν συνεργάζονται σε καμία περίπτωση. Είναι ρυθμίσεις αυτές του πρώτου κεφαλαίου που επιχειρούν ισορροπίες εκ μέρους του Υπουργού. 
Σε καμία περίπτωση με τα όσα παρατηρήσαμε στη Διαρκή Επιτροπή για την οργάνωση των γραφείων Τύπου και επικοινωνίας δεν διεκδικήσαμε να εξοβελιστούν άνθρωποι και να τεθούν στο περιθώριο, αλλά διεκδικήσαμε και θελήσαμε με τις προτάσεις και τις σκέψεις που κάναμε να υπάρξουν εκείνες οι ρυθμίσεις, οι οποίες σταδιακά θα επιτρέπουν την ουσιαστική αξιοποίηση όλων εκείνων που έχουν προσόντα που αντιστοιχούν στην εξαιρετικά σημαντική όσο και λεπτή λειτουργία, από πολλές απόψεις λεπτή, των γραφείων Τύπου και επικοινωνίας του Υπουργείου Τύπου και Μέσων Μαζικής Ενημέρωσης. Αλλά τις ειδικότερες παρατηρήσεις μας θα τις κάνουμε στη συζήτηση επί των άρθρων του σχεδίου νόμου.
Κύριοι συνάδελφοι επιλέγω να αναφερθώ κυρίως σήμερα στη συζήτηση επί της αρχής του σχεδίου νόμου, στο κεφάλαιο που αναφέρεται σε ρυθμίσεις για τον ευρύτερο τομέα μέσων ενημέρωσης. 
Θεωρώ χρήσιμο, παρά το γεγονός ότι απευθύνομαι σε έμπειρους πολιτικούς, να θυμίσω την τεράστια συζήτηση που έγινε κατά την αναθεωρητική διαδικασία του Συντάγματος από την παρούσα Βουλή όσο και από την προηγούμενη Βουλή, η οποία προετοίμαζε τις αναθεωρητέες διατάξεις. Μία συζήτηση που αφορούσε στην προσπάθεια να βρεθεί εκείνη η συνταγματική ρύθμιση, η οποία θα εξασφάλιζε τη διαφάνεια και την πολυφωνία στην ενημέρωση. Θυμηθείτε κύριοι συνάδελφοι, ότι μετά από πολλές συζητήσεις ?συζητήσεις από τις οποίες δεν έλειψε η ένταση- καταλήξαμε αναφερόμενοι στη σχετική διάταξη του άρθρου 14 του Συντάγματος, στη ρύθμιση της παραγράφου 9, την οποία θέλω να θυμίσω: «Το ιδιοκτησιακό καθεστώς, η οικονομική κατάσταση και τα μέσα χρηματοδότησης των μέσων ενημέρωσης πρέπει να γίνονται γνωστά όπως ο νόμος ορίζει. Ο νόμος προβλέπει τα μέτρα και τους περιορισμούς που είναι αναγκαίοι για την πλήρη διασφάλιση της διαφάνειας και της πολυφωνίας στην ενημέρωση». Και με το αμέσως επόμενο άρθρο του Συντάγματος, το άρθρο 15, θέλησε η Βουλή την ίδρυση της ανεξάρτητης αρχής Εθνικό Συμβούλιο Ραδιοτηλεόρασης με αρμοδιότητες και εξουσίες τις οποίες αρύει από το ίδιο το Σύνταγμα, αλλά και με αρμοδιότητες μη υποκείμενες άμεσα ή έμμεσα στον όποιο επηρεασμό της εκτελεστικής εξουσίας, της εκάστοτε κυβέρνησης με άλλα λόγια. 
Και ερωτώ: Έχετε τη βεβαιότητα, κύριοι συνάδελφοι του ΠΑΣΟΚ, ότι οι ρυθμίσεις του σχεδίου νόμου υπηρετούν αυτά τα δύο αγαθά που διεκδίκησε ο συνταγματικός νομοθέτης, δηλαδή τη διαφάνεια, τη γνώση του τι συμβαίνει στα Μέσα Μαζικής Ενημέρωσης, αλλά και εκείνο το οποίο αντιστοιχεί στις εξουσίες του Εθνικού Συμβουλίου Ραδιοτηλεόρασης; Προφανώς έχετε λάθος αν πιστεύετε ότι αυτά εξασφαλίζονται με ρυθμίσεις του συζητούμενου σχεδίου νόμου.
Πιστεύετε, κύριοι συνάδελφοι, ότι η μη ευθεία υπαγωγή με έναν, αν θέλετε, εμφατικό όσο και πανηγυρικό τρόπο διατύπωσης στον έλεγχο του Εθνικού Συμβουλίου Ραδιοτηλεόρασης των ραδιοφωνικών ή τηλεοπτικών σταθμών ελεύθερης λήψης και της μετάδοσης του προγράμματος μέσω δορυφόρου ή καλωδιακού δικτύου, συνιστά σαφή εναρμόνιση με τα άρθρα 14 και 15 του Συντάγματος;
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Έτσι που είναι, ναι.
ΦΩΤΗΣ ΚΟΥΒΕΛΗΣ: Ετσι που είναι, δεν είναι σαφής η ρύθμιση και σας καλώ, αν είναι έτσι όπως λέτε, να βάλετε μία ευθεία διάταξη. Ο αποτελεσματικός λόγος είναι ο απλός, ότι αυτοί οι σταθμοί που σας ανέφερα, υπάγονται ευθέως στον έλεγχο του Εθνικού Συμβουλίου Ραδιοτηλεόρασης. Ο,τιδήποτε άλλο δεχθείτε ότι δημιουργεί δυνατότητες παρερμηνειών, δυνατότητες ερμηνειών σκοπιμότητας. Βάλτε την ρύθμιση όπως σας την εισηγούμαι ότι, προκειμένου περί των ραδιοφωνικών ή τηλεοπτικών σταθμών ελεύθερης λήψης που μεταδίδουν προγράμματα είτε απευθείας είτε με καλωδιακό δίκτυο, αυτά να υπάγονται ευθέως στο Εθνικό Συμβούλιο Ραδιοτηλεόρασης. Όταν θα πάρετε το λόγο, να κάνετε τη δήλωσή σας και θα έχει και μία αξία, διότι θα αποτελεί μία δήλωση η οποία ερμηνευτικά θα μπορεί να αξιοποιείται.
Περαιτέρω, κύριοι συνάδελφοι, είναι γεγονός ότι στο χρονικό διάστημα που μεσολάβησε από τη συζήτηση στη Διαρκή Επιτροπή μέχρι σήμερα, υπήρξε μία βελτίωση αναφορικά με τη διάταξη που έχει σχέση με τους ανεξάρτητους παραγωγούς οπτικοακουστικών μέσων. Αυτή η βελτίωση δεν μας ικανοποιεί. Εμείς θέλουμε να παραμείνει το παλαιό καθεστώς πραγμάτων, έτσι ώστε να μη μπορούν οι ιδιοκτήτες ραδιοτηλεοπτικών μέσων με διάφορους ποικιλώνυμους τρόπους να κάνουν και τις ελεύθερες παραγωγές και ουσιαστικά να ελέγχουν το φάσμα όλης της ραδιοτηλεοπτικής ύλης. Διότι, να η υπερσυγκέντρωση και να, κατά συνέπεια, η δυνατότητα, μέσα από αυτή την υπερσυγκέντρωση της χειραγώγησης της κοινής γνώμης από τα ελεγχόμενα στην υπερσυγκέντρωσή τους Μέσα Μαζικής Ενημέρωσης.
Σας ζήτησα, κύριε Υπουργέ, και είχατε τη δυνατότητα γιατί μεσολάβησε ικανό χρονικό διάστημα από τη Διαρκή Επιτροπή μέχρι σήμερα, να φέρετε διάταξη σύμφωνα με την οποία να υπάγεται στον έλεγχο του Εθνικού Συμβουλίου Ραδιοτηλεόρασης και το ενημερωτικό πρόγραμμα το οποίο μεταδίδεται μέσω του διαδικτύου. Και πρέπει να είμαστε προμηθείς. Πρέπει να προλαμβάνουμε τα γεγονότα. Είναι ραγδαία η εξέλιξη του διαδικτύου. Θα είναι σημαντική η παρουσία του και σε ότι, αφορά τα ενημερωτικά προγράμματα. Και αυτά πρέπει να ρυθμιστούν, γιατί οι τεχνολογίες εξελίσσονται, το διαδίκτυο έχει τη δυναμική και έντονη παρουσία του και κάποια στιγμή θα κυριαρχεί. Έτσι προβλέπεται από τον οποιονδήποτε, έτσι προβλέπεται κυρίως από τους ειδικούς που ασχολούνται με τη σύγχρονη τεχνολογία. 
Ο Υπουργός είπε στη Διαρκή Επιτροπή ότι θα το μελετήσει. Και μάλιστα σημείωσε ότι είναι μία σημαντική παρατήρηση η οποία έγινε από τον ομιλούντα. Μπορούσατε όμως κύριε Υπουργέ να έχετε αυτή τη ρύθμιση. Θεωρώ πως πρέπει το νομοθετικό σώμα, πρέπει η Βουλή, η όποια κυβέρνηση να προλαμβάνει τα γεγονότα και να μην τρέχει πίσω από αυτά.
Κύριοι συνάδελφοι, πιστεύετε ότι η γνώση και η διαφάνεια υπηρετείται με τη ρύθμιση του άρθρου 24 του συζητουμένου σχεδίου νόμου, όπου δίνει τη δυνατότητα σε διάφορους οργανισμούς συλλογικών επενδύσεων με αμοιβαία κεφάλαια ή με άλλους τίτλους να παρεμβαίνουν και να τινάζουν στην κυριολεξία στον αέρα, την έννοια του βασικού μετόχου; Προφανώς όχι. Ακόμη και η έννοια του βασικού μετόχου με την οποία εμείς διαφωνήσαμε και μάλιστα έντονα, όπως μετά το Σύνταγμα προσδιορίστηκε νομοθετικά και αυτή τινάζεται στον αέρα στην κυριολεξία και με τη διάταξη του άρθρου 24, αφού δίνει τη δυνατότητα εξαίρεσης στους οργανισμούς συλλογικών επενδύσεων σε κινητές αξίες και εταιρείες επενδύσεων, να κινούνται με άλλα ποσοστά πέρα από εκείνα που ευθέως αναφέρονται στον βασικό μέτοχο.
Κύριοι συνάδελφοι, υπάρχει το Εθνικό Συμβούλιο Ραδιοτηλεόρασης, το οποίο αντλεί τη δύναμή του από το ίδιο το Σύνταγμα. Λογοδοτεί μόνο στη Βουλή των Ελλήνων και όχι στην Κυβέρνηση. Η Κυβέρνηση δεν έχει συμφιλιωθεί με την ανεξάρτητη λειτουργία του. Θέλει με άμεσους και έμμεσους τρόπους να υπονομεύσει την ανεξαρτησία του και τη δυνατότητά του να κάνει αυτό που το Σύνταγμα επιτάσσει. Επιλέγει τους έμμεσους περισσότερο, διότι μπορούν ευκολότερα να περνάνε. 
Έτσι με το παρόν σχέδιο νόμου ιδρύει Ινστιτούτο Δικαίου και Μέσων Ενημέρωσης, το οποίο θα μελετά το δίκαιο, το οποίο αναφέρεται στα Μέσα Μαζικής Ενημέρωσης και σε ό,τι άλλο έχει σχέση μ? αυτά, με μόνη την εξαίρεση που έχει η συγκεκριμένη παράγραφος 2 του άρθρου 28. Δηλαδή, αυτό το ινστιτούτο δεν θα μπορεί να ασχολείται με το φάσμα των ραδιοσυχνοτήτων και με θέματα τεχνικού χαρακτήρα. Σας λέω με απόλυτη ειλικρίνεια ότι πρώτη φορά βλέπω να ιδρύεται ινστιτούτο και να καθορίζεται από τον ίδιο το νόμο με αυτήν την απολυτότητα και με αυτήν την εξαίρεση το αντικείμενό του. Το λέω αυτό, γιατί είμαι πεπεισμένος ότι η Κυβέρνηση θέλει αυτό το ινστιτούτο να λειτουργεί ως αντίρροπη δύναμη στο Εθνικό Συμβούλιο Ραδιοτηλεόρασης. Το σχήμα αυτό καθιστά απόλυτα κατανοητό αυτό που υποστηρίζω.
Από τη μια μεριά, το Εθνικό Συμβούλιο Ραδιοτηλεόρασης, που θα διατυπώνει απόψεις για διατάγματα, θα κρίνει και νόμους, όπως έχει δικαίωμα και κυβερνητικές συμπεριφορές και από την άλλη, το ινστιτούτο απόλυτα ελεγχόμενο από την Κυβέρνηση, θα διατυπώνει το δικό του αντίπαλο λόγο. Να η υπονόμευση του Εθνικού Συμβουλίου Ραδιοτηλεόρασης. Να η προωθούμενη απαξία του μέσα από αυτήν τη διελκυστίνδα που θα αναπτύσσεται μεταξύ τους.
Θέλετε, κύριε Υπουργέ, μελέτες του δικαίου ενημέρωσης; Έχουμε αρκετές πανεπιστημιακές σχολές, όπως το Πάντειο Πανεπιστήμιο και τη Νομική Σχολή Αθηνών, που έχουν ειδικά τμήματα. Δεν θέλετε να αξιοποιήσετε όσα παράγονται από αυτές τις σχολές; Τότε κάντε μια διεύθυνση στο Υπουργείο, για να μελετά. Το ινστιτούτο δεν μπορώ να το αντιληφθώ.
Μήπως έχετε υποσχεθεί σε κάποιους να ιδρύσετε αυτό το ινστιτούτο, για να τους αναθέσετε διευθυντικές ή άλλες θέσεις; Δεν έχουμε πεισθεί σε τι χρειάζεται αυτό το ινστιτούτο. Χρειάζεται μόνο για να λειτουργεί υπονομευτικά, όσο και απαξιωτικά του ρόλου του Εθνικού Συμβουλίου Ραδιοτηλεόρασης. Είναι προφανές ότι μετά από τις απόψεις που διετύπωσα και από τον έλεγχο που άσκησε ο Συνασπισμός σ΄ αυτό το σχέδιο νόμου, το καταψηφίζουμε επί της αρχής.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα «Η Ελλάδα των Βαλκανικών Πολέμων, 1912-1913» σαράντα μαθητές και τρεις συνοδοί τους από το Γ΄ Δημοτικό Σχολείο Ιτέας Φωκίδας.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: ?κουσα με μεγάλη προσοχή τους εισηγητές, τόσο από την πλευρά της Συμπολίτευσης, όσο και από την πλευρά της Αντιπολίτευσης.
Ομολογώ ότι δοκίμασα μια έκπληξη από το γενικό τόνο και τη γενική αναφορά στη διαφθορά και στη διαπλοκή όπως τουλάχιστον ο κ. Παπαληγούρας τον οποίο ιδιαίτερα τιμώ παρουσίασε τα πράγματα. Μπορώ να πω ότι διαπιστώνω μια υπερβολική και αδικαιολόγητη κακοπιστία ή μάλλον καχυποψία από πλευράς των συναδέλφων της Αντιπολίτευσης, όχι μόνο σε αυτό το σχέδιο νόμου αλλά περίπου σε κάθε σχέδιο νόμου που έρχεται από την Κυβέρνηση. Συχνά και εγώ διαφωνώ με ορισμένες ρυθμίσεις που εισηγούνται οι αρμόδιοι Υπουργοί και δεν διστάζω, καίτοι Βουλευτής της Πλειοψηφίας, να διατυπώνω τις διαφωνίες μου. 
Αλλά ας μην είμαστε τόσο απόλυτοι και τόσο βέβαιοι ότι ο καθένας εξ ημών είναι κάτοχος της πλήρους αλήθειας ή ότι είναι ο μόνος εγγυητής της διαφάνειας, της καθαρότητας και ότι όλη η Κυβέρνηση και ένα ολόκληρο κόμμα δεν κάνει τίποτε άλλο τόσα χρόνια που κυβερνά με τη θέληση του ελληνικού λαού παρά να μεριμνά για τη θεσμοθέτηση της διαφθοράς. 
Κύριοι συνάδελφοι, ο κ. Κουβέλης αναφέρθηκε στη διαδικασία αναθεωρήσεως του Συντάγματος ?και ορθώς- και πράγματι απ? όλες τις πτέρυγες της Βουλής διαπιστώθηκε η ανάγκη να διατυπωθεί και συνταγματικά με τις διατάξεις του άρθρου 14 και 15 του Συντάγματος, το πλαίσιο λειτουργίας των Μέσων Μαζικής Ενημέρωσης, ιδίως των ηλεκτρονικών. Αυτή η ανάγκη διαπιστώθηκε διότι όλοι ζούμε την πραγματικότητα των μέσων ενημέρωσης, όπως λειτουργούν στη χώρα μας.
Για να θυμηθούμε όμως πως φτάσαμε σε αυτή την κατάσταση. Δεν ήταν η κυβέρνηση Τζαννετάκη που ψήφισε και χορήγησε τις άδειες κατά προνομιακό, αντισυνταγματικό τρόπο σε ιδιοκτήτες μέσων ενημέρωσης, δηλαδή στους ιδιοκτήτες των εφημερίδων; Τότε έδωσε μάχη ο σημερινός Πρόεδρος της Δημοκρατίας ο κ. Στεφανόπουλος, ο ομιλών και κάποιοι λίγοι άλλοι για να μην συντελεστεί αυτό. 
ΠΡΟΕΔΡΕΥΩΝ (Παναγιώτης Σγουρίδης): Και το πλήρωσε μη εκλεγόμενος Βουλευτής ο κ. Στεφανόπουλος. 
ΦΟΙΒΟΣ ΙΩΑΝΝΙΔΗΣ: Βεβαίως δεν ξαναγράφτηκε το όνομά του σε εφημερίδα για πολύ καιρό. 
Για να θυμηθούμε, λοιπόν, το προπατορικό αμάρτημα του οποίου συνέπειες είναι όλα τα άλλα για τα οποία εγώ δεν διστάζω να πω ότι έχουν ευθύνες όλες οι κυβερνήσεις διότι λίγο πολύ είναι αχαλίνωτη η λειτουργία των ιδιωτικών ραδιοτηλεοπτικών μέσων. Αλλά επειδή διαπιστώθηκε η ανάγκη, δεν κάναμε απλώς ένα νόμο να αντιμετωπίσουμε το πρόβλημα. Ρυθμίσαμε σε δύο άρθρα του Συντάγματος αναλυτικά τα πράγματα. Και δώσαμε τη δυνατότητα σε ανεξάρτητη αρχή, μια από τις πέντε που ανήχθησαν σε συνταγματική περιωπή, στο Εθνικό Συμβούλιο Ραδιοτηλεόρασης να έχει αυτό και μόνο αυτό, όλες τις αρμοδιότητες και να είναι μόνο αυτό αρμόδιο για να επιβάλει και τις αντίστοιχες κυρώσεις. Θεσπίστηκε επίσης και ειδική διαδικασία από το Σύνταγμα και τον Κανονισμό της Βουλής για την επιλογή των μελών των πέντε αυτών ανεξάρτητων αρχών που επιλέγονται ομόφωνα ή πάντως με την πλειοψηφία των 4/5 της Διασκέψεως των Προέδρων στην οποία εκπροσωπούνται όλα τα κόμματα. Και η σύνθεση, η συγκρότηση και ο Πρόεδρος του υπάρχοντος και λειτουργούντος σήμερα Εθνικού Ραδιοτηλεοπτικού Συμβουλίου επελέγησαν ομοφώνως. Συνεπώς ακόμα και εάν κάποιοι θεωρούν ότι ενδεχομένως ορισμένες διατάξεις της κοινής νομοθεσίας, όπως είναι το σχέδιο νόμου που συζητούμε, μπορεί να δημιουργούν αμφισβήτηση αρμοδιοτήτων, η ανεξάρτητη αρχή, το Εθνικό Ραδιοτηλεοπτικό Συμβούλιο δεν υποχρεούται σε καμία περίπτωση να εφαρμόσει, αντιθέτως υποχρεούται να μην εφαρμόσει οποιαδήποτε διάταξη νόμου, περιορίζει τις εκ του Συντάγματος απευθείας εκχωρημένες σε αυτό αρμοδιότητες.
Ούτως ή άλλως, σε τελευταία ανάλυση, για νομοθετικούς περιορισμούς που είναι ασυμβίβαστοι με το Σύνταγμα αρμοδιότητα να κρίνει, έχει η Ολομέλεια της Βουλής -εάν υποβληθεί ένσταση αντισυνταγματικότητας- και, σε τελική ανάλυση, τα δικαστήρια. Ήδη, υπάρχει περίπτωση, για την οποία το Εθνικό Ραδιοτηλεοπτικό Συμβούλιο γνωμοδότησε ότι είναι σύμφωνη με το Σύνταγμα, αλλά υπάρχει προσφυγή στο Συμβούλιο της Επικρατείας που θα κρίνει τελικά επί του συγκεκριμένου εκείνου θέματος.
Βεβαίως, όταν είναι τόσο κατοχυρωμένη όσο πουθενά αλλού η θεσμική ανεξαρτησία της ελληνικής δικαιοσύνης ή η ανεξαρτησία η εκ του Συντάγματος απευθείας επίσης χορηγηθείσα στις ανεξάρτητες διοικητικές αρχές που εκλέγονται με τον τρόπο που είπα προηγουμένως, δεν δέχομαι την άποψη ότι κάμπτεται, επειδή το θέλει η οποιαδήποτε κυβέρνηση ή επειδή θα νομοθετήσει ενδεχομένως αμφιλεγόμενης αντισυνταγματικότητας διατάξεις, η ανεξαρτησία και η αδέσμευτος λειτουργία τους.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Κύριε Υπουργέ, όλοι οι εισηγητές -και φαντάζομαι όλοι όσοι θα μιλήσουν- αναφερόμαστε κυρίως στο δεύτερο μέρος του νομοσχεδίου, στα θέματα που αφορούν τα μέσα ενημέρωσης. Πρέπει να σας πω ότι έχω μερικές επιφυλάξεις ως προς το σημείο εκείνο στο οποίο προσδιορίζεται μια αποκλειστική προθεσμία εντός της οποίας θα πρέπει το Εθνικό Ραδιοτηλεοπτικό Συμβούλιο να αποφασίσει, εννοώ την προθεσμία των σαράντα πέντε ημερών. 
Κατ? αρχήν, εγώ πιστεύω ότι η διάταξη εγγίζει τα όρια της συνταγματικότητας ?για να μην πω ότι τα υπερβαίνει- και πάντως το Εθνικό Ραδιοτηλεοπτικό Συμβούλιο δεν είναι υποχρεωμένο να τη δεχθεί. Όμως, θα σας παρακαλούσα να το δείτε, γιατί μπορεί να διατυπωθεί διαφορετικά η διάταξη, ώστε να επιτυγχάνει το στόχο να απαντά το Ραδιοτηλεοπτικό Συμβούλιο σε εύλογο χρόνο, χωρίς όμως να επιτρέπει η διατύπωση της διάταξης την παρερμηνεία ή την υπόνοια ?εύλογη ή όχι, εάν θέλετε- ότι με το να θεσπίζεται αποκλειστική προθεσμία ουσιαστικά παρεμβαίνουμε στην ανεξαρτησία αυτής της ανεξάρτητης διοικητικής αρχής. 
Νομίζω, λοιπόν, ότι μπορεί να διατυπωθεί η διάταξη κατά τέτοιο τρόπο, ώστε να μην υπάρχει το αντίστοιχο πρόβλημα. Εφόσον συμβεί αυτό, θέλω να προσθέσω ότι είναι πολύ θετική η απόσυρση κατ? αρχήν της διατάξεως που αφορούσε τους τοπικούς ραδιοτηλεοπτικούς σταθμούς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης, είναι θετικές πολλές τροποποιήσεις που δεχθήκατε και στην επιτροπή, όπως είναι και η σημερινή τροπολογία και πάνω από όλα η τροπολογία που ?επιτέλους- έρχεται να ικανοποιήσει την ομόφωνη αξίωση της Βουλής και τις επίμονες προσπάθειες του Προέδρου του Σώματος, στις οποίες ανταποκρίνεται σήμερα με την τροπολογία αυτή η Κυβέρνηση και εσείς προσωπικά, για να δημιουργηθεί επιτέλους τηλεοπτικό κανάλι και ραδιοφωνικός σταθμός της Βουλής, προκειμένου να μπορεί έτσι ο ελληνικός λαός να λαμβάνει γνώση όλων όσων γίνονται εδώ μέσα.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Ιωαννίδη. Θα χάσετε το δικαστήριο και είστε και μάρτυρας. 
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, θέλω να πιστεύω -και κλείνω με αυτό- ότι τις παρατηρήσεις που ακούσατε κατά τη συζήτηση αυτή θα φροντίσετε να τις ενσωματώσετε, ώστε να έχουμε ακόμα καλύτερο νομοσχέδιο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Τσιπλάκη, έχετε το λόγο. 
ΚΩΝΣΤΑΝΤΙΝΟΣ ΤΣΙΠΛΑΚΗΣ: Κύριε Πρόεδρε, αγαπητοί συνάδελφοι, παρακολουθούσα τον Υπουργό την ώρα που εξωτερίκευε τη συγκεκριμένη εισήγησή του ο εισηγητής της Μειοψηφίας, ο κ. Παπαληγούρας, μειδιών και μύχια αμφισβητών -αλλά κατά τρόπο εμφανέστατο- τη βασιμότητα των όσων έλεγε ο κ. Παπαληγούρας. 
Γιατί τώρα τα λέω αυτά; Αυτά τα λέω, γιατί υπάρχει αυτή τη στιγμή μία άποψη, αντιτιθέμενη βέβαια από τις κυρίαρχες πολιτικές δυνάμεις περί διαπλοκής ή όχι, περί αδιαφανείας ή όχι.
Ειπώθηκε δια στόματος του εισηγητού της Μειοψηφίας του κ. Παπαληγούρα ότι έχετε θεσμοθετήσει -είναι μια επανειλημμένως επικαλούμενη από πλευράς Νέας Δημοκρατίας άποψη και αποδεικνυόμενη με συγκεκριμένες επικλήσεις και κυρίως νομικού χαρακτήρα- τη διαπλοκή και την αδιαφάνεια. 
Και τι αντιλέγει η Κυβέρνηση, κάτω από αυτήν την περίσταση που προηγούμενα ανέλυσα και με την επιφύλαξη ?προσέξτε- του τι θα πει ο Υπουργός; Και μάλιστα έχει και μια ρητή πανηγυρική επιβεβαίωση από ο εισηγητή της Πλειοψηφίας του κ. Παπαγεωργίου, ο οποίος στη ροή του λόγου του, θέλησε να εξάρει την ευαισθησία του Υπουργού, διότι ανήρεσε, πήρε πίσω, τη συγκεκριμένη επίμαχη, κατά τις συνεδριάσεις της Διαρκούς Επιτροπής, διάταξη του άρθρου 23. Λέει «έτσι αποδεικνύει η Κυβέρνηση, με αυτήν την απόσυρση ότι, είναι κατά της αδιαφανείας, της διαπλοκής και όλων των συναφών».
Και λέω εγώ τώρα εξ αντιδιαστολής, απευθυνόμενος στην Κυβέρνηση. Αν δεν απεσύρετο σ? αυτό το επιμέρους ζήτημα η διάταξη, πέραν του υπάρχοντος συγκεκριμένου θεσμικού πλαισίου που η Νέα Δημοκρατία γι? αυτό σας αιτιάται και λέει ότι έχετε θεσμοθετήσει την αδιαφάνεια και τη διαπλοκή ?απευθύνομαι στην κυβερνώσα παράταξη- θα ήταν μια περαιτέρω πανηγυρική επιβεβαίωση, υποδήλωση ότι πραγματικά κάτι συμβαίνει;
Για μας, τη Νέα Δημοκρατία, δεν υπάρχει καμία αμφιβολία ότι πολλά σοβαρά δυστυχώς συμβαίνουν σ? αυτόν τον τομέα και ότι έχετε αποδεχθεί την ποδηγέτηση της πολιτικής εξουσίας από συγκεκριμένα συμφέροντα και είστε μακράν υπαρκτών προβλημάτων που βιώνει ο πολίτης. 
Και σας λέω εγώ ο νεαρός επαρχιώτης Βουλευτής ταπεινά, διακριτικά, που βιώνω συγκεκριμένες καταστάσεις -ο πολίτης πραγματικά απαιτεί από την εκάστοτε κυβερνητική εξουσία άλλες ιεραρχήσεις, ιεραρχήσεις απαντώσες πράγματι στα προβλήματά του-, αναζητώντας περαιτέρω τη βασιμότητα του ισχυρισμού της Νέας Δημοκρατίας. Μπορεί η συγκεκριμένη αποσυρθείσα διάταξη του άρθρου 23 να συνιστά επιβεβαίωση της αδιαφανείας και της διαπλοκής;
Βεβαίως, αυτό είναι αδιαμφισβήτητο. Όταν επιζητείς να υπάρχει δωδεκάωρο ενημερωτικό πρόγραμμα, να υπάρχουν τριάντα πέντε δημοσιογράφοι αναγνωρισμένης ένωσης και όταν δεν διασφαλίζεις καν την περίπτωση που το ιδιοκτησιακό καθεστώς για τέτοιους σταθμούς που θα υποκαταστήσουν τους τοπικούς και περιφερειακούς δεν προβλέπει και κάποιες ασφαλιστικές δικλείδες με την έννοια της εκπομπής, με την έννοια της υποχρεωτικής πανελλαδικότητος της εμβελείας ενός τέτοιου σταθμού, αλλά είναι βέβαιο ότι επιζητείται δι? αυτής της ρύθμισης να πάρουμε κάποια, όπως λέγεται εις τη λαϊκή διαφημιστικά «φιλέτα» συγκεκριμένων χώρων της ελλαδικής επικράτειας, όταν αυτά συμβαίνουν, δεν σημαίνουν πανηγυρικά διαπλοκή, αδιαφάνεια που σας κατηγορεί η Νέα Δημοκρατία, με όλες τις παραπέρα συνέπειες οι οποίες, πέραν της πολιτικής τους αξίας, έχουν και οικονομική ειδικότερα αξία, με την έννοια ότι, τέτοιες ρυθμίσεις θα υποκαθιστούσαν πραγματικά την τοπική περιφερειακή ραδιοφωνία και αυτό θα απέβαινε εις βάρος και της τοπικής απασχόλησης, της τοπικής οικονομίας και κυρίαρχα της ενημέρωσης; 
Δεν είναι η διάταξη του άρθρου 27, η οποία δεν θεσπίζει αντικειμενικούς όρους, κριτήρια, προϋποθέσεις, για το δόσιμο των διαφημίσεων του ευρύτερου κρατικού δημόσιου τομέα, ένα πάγιο αίτημα του επαρχιακού, θα έλεγα, εν ευρύτητι τύπου για τη διανομή αυτής της διαφημιστικής πίτας του ευρύτερου δημόσιου τομέα που είναι ένα σημαντικό, αν θέλετε, οικονομικό έρεισμα γι? αυτούς για να μπορέσουν να σταθούν;
Δεν είναι αδιαφάνεια και ευθεία παράβαση του ισχύοντος θεσμικού πλαισίου αυτή η απομένουσα και μη αποσυρόμενη διάταξη, σχετικά με την ιδιοκτησιακή δυνατότητα που έχει κάποιος από πλευράς ποσοστιαίας συμμετοχής σε ανώνυμες εταιρίες επενδύσεων και σε ανώνυμα αμοιβαία κεφάλαια; Αυτά είναι αιτιολογημένα και εμπεριστατωμένα, βάσιμα και αληθινά, πραγματικά και όχι παραπλανητικά ή εικονικά, μη εξυπηρετούντα άλλες σκοπιμότητες. 
Ο εισηγητής της Μειοψηφίας σας είπε, με βάση το ν.3021, ότι ο βασικός μέτοχος δικαιούται να πάρει το 5% σε αυτούς τους συγκεκριμένους σταθμούς. Η ρύθμιση, την οποία φέρνετε, είναι στο 35% και φθάνουμε στο 40%. Η άλλη ρύθμιση της περιουσιακής αυτοτέλειας των συζύγων δίνει δυνατότητα άλλου 20%. 
Είναι σαφές ότι οι συγκεκριμένοι μπορούν να είναι ιδιοκτήτες Μέσων Μαζικής Ενημέρωσης, με ό,τι αυτό συνεπάγεται παραπέρα και δεν χρειάζεται εγώ αυτήν τη στιγμή να το αναφέρω.
Συγκεφαλαιωτικά, θέλω να πω η διαχρονική σας νομοθετική και πρακτική συμπεριφορά λέει ότι, ζητήματα από αυτά, που τουλάχιστον από πλευράς επωνυμίας ένα νομοσχέδιο θα πρέπει να περιλαμβάνει, να είναι δηλαδή αντίστοιχα της επωνυμίας του, ουσιαστικά τέτοια ζητήματα δεν φέρνετε, για να ρυθμιστούν. Σε όσες των περιπτώσεων αποπειράσθε, κατά παράβαση του ευρύτερου θεσμικού πλαισίου, να περάσετε διατάξεις, αυτές αντικρούονται και από τους ενδιαφερομένους, αλλά τις αίρετε και κοινοβουλευτικά. Αυτή είναι η μία πτυχή της νομοθετικής σας πρωτοβουλίας και της κοινοβουλευτικής σας πρακτικής.
Από την άλλη πλευρά, ζητήματα ουσιαστικά, όπως είναι το κανάλι της Βουλής, έρχεσθε δια τροπολογιών σε συνέχεια συγκεκριμένης κοινοβουλευτικής συμπεριφοράς, κοινοβουλευτικού ελέγχου της Νέας Δημοκρατίας, να κάνετε αυτήν τη ρύθμιση, στην οποία εμείς κατ? αρχήν διακείμεθα, όπως είναι ευνόητο, θετικά. Αυτό το επισημαίνω καθαρά ιστορικά, με την έννοια αυτή της κοινοβουλευτικώς ατελούς πρακτικής και συμπεριφοράς, της κολοβής και όχι της ουσιαστικής προσέγγισης θεμάτων που πρέπει να εναρμονίζονται και με την επωνυμία των εκάστοτε φερομένων εδώ προς ψήφιση νομοσχεδίων.
Όσον αφορά το Ραδιοτηλεοπτικό Συμβούλιο, θέλω να πω ότι έγιναν αγώνες για την αναγωγή του σε ανεξάρτητη αρχή, με ό,τι αυτό παραπέρα συνεπάγεται. Έρχεσθε δια του συγκεκριμένου νομοσχεδίου και των ρυθμίσεων να οδηγήσετε το συγκεκριμένο Ραδιοτηλεοπτικό Συμβούλιο, υποβιβάζοντάς το, σε γνωμοδοτικό όργανο του Υπουργείου Τύπου.
Τελειώνοντας, θέλω να πω ότι δίδεται η ευκαιρία για άλλη μία φορά στην Νέα Δημοκρατία να καταδείξει την καθαρότητα, την πληρότητα, τη διαχρονικότητα, τη συνέπεια, την ευθύτητα των θέσεων και των απόψεων που εκφράζει. 
Επιτέλους, εκείνο το οποίο θα πρέπει να αποδεχθείτε ως Κυβέρνηση, είναι κατά παράβαση θεμελιωδών αρχών δικαίου ηθικής και αληθείας να μην τοποθετείσθε, προσάπτοντας στη Νέα Δημοκρατία πως ό,τι κακό επισημαίνει σε αυτόν τον τόπο, αναφέρεται στην ίδια και πως η Νέα Δημοκρατία δεν εκπληρώνει το καθαρό, ουσιαστικό και πρέπον κοινοβουλευτικό της καθήκον.
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ο Βουλευτής Ροδόπης, κ. Γκαλήπ Γκαλήπ, ζητεί άδεια ολιγοήμερης απουσίας στο εξωτερικό. Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε τη ζητηθείσα άδεια.
Το λόγο έχει ο κ. Σπυριούνης. 
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, θα μου επιτρέψετε να μεταφέρω την αξία της πληροφορίας σήμερα με δύο στρατιωτικά παραδείγματα. Όταν το δυτικό μέτωπο σταμάτησε την προέλαση των Γερμανών κατά τον Α΄ Παγκόσμιο Πόλεμο στον ποταμό Μάρνη, ο στρατηγός Ζόφτ και οι Γερμανοί αναδίπλωσαν τα επιχειρησιακά τους σχέδια και προσπάθησαν να λύσουν το θέμα εναντίον των Ρώσων στην περιοχή του Τάνεμπερ. Μεταξύ των άλλων, ήταν και ο Λούντεντορ, και Χίντεμπουργκ που αργότερα έγινε Πρόεδρος. Έκλεψαν τον ασύρματο του Ρώσου αρχιστράτηγου, μέσα από τον οποίον δίδονταν πληροφορίες διάταξης. Αυτό ήταν ο κύριος παράγοντας της συντριβής της ρωσικής στρατιάς και της αυτοκτονίας του Ρώσου αρχιστρατήγου.
Θα πω τώρα ένα δεύτερο δικό μας παράδειγμα, που είναι τραγικό: Η Μικρασιατική Καταστροφή. Η στρατιά των Ελλήνων της Μικράς Ασίας πίστευε από εσφαλμένες πληροφορίες ότι ο στρατός του Κεμάλ τουλάχιστον για ένα χρόνο δεν έχει καμία δυνατότητα επιθετικών ελιγμών.
Και σε λίγες μέρες, στις 27 Αυγούστου, είχαμε την εκδήλωση της καταστροφικής επίθεσης του Κεμάλ.
Τα αναφέρω αυτά για να τονίσω, όπως προσδιορίζεται στην εισηγητική έκθεση κύριοι συνάδελφοι, ότι η αξία της πληροφορίας σήμερα, με τον ίλιγγο των επικοινωνιών, της ομοσπονδιοποίησης των πραγμάτων σε όλες τις εκφάνσεις της διεθνούς ζωής, είναι περισσότερο από κάθε άλλη εποχή σημαντική, καταλυτική. 
Η πληροφορία σήμερα είναι καταλυτική, όχι μόνο για το περιεχόμενό της, αλλά και για τη δυνατότητα -όταν την έχεις- που σου δίνεται για την εκμετάλλευση πληροφορίας. Δεν την χρειάζεσαι την πληροφορία εάν την πάρεις κατόπιν εορτής. Όμως οι μεταβαλλόμενες καταστάσεις, οι μετασχηματιζόμενες συνθήκες επιβάλλουν να έχω την πληροφορία και να την έχω τη στιγμή εκείνη που θα μου δώσει τη δυνατότητα για ανάλογη γόνιμη και αποτελεσματική αντίδραση.
Πιστεύω ότι μ? αυτόν τον εισηγητικό μου προσδιορισμό φωτίζω με διαύγεια αυτό που ευφυώς περιλαμβάνει η εισηγητική έκθεση, την αξία της πληροφορίας σήμερα. Η τεχνολογία, το διαδίκτυο, τα ψηφιακά κλπ. εντείνουν αυτή την ανάγκη της πληροφορίας και την προβάλλουν σαν μέγιστο αγαθό για εκείνους που μπορούν να τη συλλέξουν ή να την πάρουν.
Έρχεται το νομοσχέδιο να οργανώσει μία χαρακτηριστική πηγή οργάνων συλλογής πληροφοριών που είναι το Υπουργείο Τύπου και τα κατευθυνόμενα από αυτό όργανα, στη συγκεκριμένη περίπτωση τα όργανα Τύπου και επικοινωνιών και κυρίως εκείνα που επανδρώνουν ανάλογες υπηρεσίες, ανάλογα γραφεία στο εξωτερικό. 
Η πατρίδα μας ούσα σε μία νευραλγική θέση του Ευρωασιατικού χώρου, της Ευρασίας και καλύπτουσα στρατηγικά τη μία από τις τρεις κορυφές του τριγώνου του διαβόλου, Ελλάδα με ανατολική λεκάνη Μεσογείου, Περσικός Κόλπος και γύρωθεν και Κασπία Θάλασσα, που προσλαμβάνει τη στρατηγική πρόκληση της μεταδιπολικής εκχυθείσης αστάθειας και ούσα ακόμα μικρή χώρα, έχει ανάγκη από κατοχύρωση των παραγόντων που επηρεάζουν ευθέως τις δυνατότητές της να καθορίσει με επιτυχία τη στρατηγική της και να οχυρώσει την αντίδρασή της, ώστε να μπορεί να υπερασπιστεί τα εθνικά της συμφέροντα.
Το νομοσχέδιο αναδιοργανώνοντας αυτό το σύνολο των πληροφοριακών πηγών νομίζω ότι πετυχαίνει ένα ύψιστο σκοπό. Καθορίζει ένα νέο σχήμα στα γραφεία Τύπου και επικοινωνίας με ρυθμίσεις που ανάγονται σε κύρια κεφάλαια της σύστασής τους, της ύπαρξής τους, της οργάνωσής τους, των αρμοδιοτήτων τους και γενικά τα εξοπλίζει με ένα θεσμικό πλαίσιο και προϋποθέσεις για να μπορούν κινούμενα και δρώντα επί νέας βάσης να πετύχουν το σκοπό τους. Η αναδιοργάνωση των γραφείων δεν χρειάζεται περισσότερα. Ήταν υπέρ ποτέ άλλοτε επιβεβλημένη και αυτό πραγματοποιεί το συζητούμενο νομοσχέδιο.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Έχει βασικούς άξονες το νομοσχέδιο. Η γενική αναδιοργάνωση είναι μία νέα βάση. Η τάξη των γραφείων Τύπου και επικοινωνίας είναι ανάλογη με τις χώρες οι οποίες θα κληθούν να δράσουν. Το λέω σε εσάς, κύριε Πρωτόπαπα, που είσθε πάντα συνεπής, πάντοτε εδώ, στις Θερμοπύλες και κάνατε και ωραία ανάλυση της κριτικής σας. 
Η κριτική, κύριε Υπουργέ, δεν πρέπει να σας στενοχωρεί. Η κριτική είναι η γοητεία της δημοκρατίας, όταν είναι καλοπροαίρετη, όταν οδηγεί στη σύνθεση, κύριε Πρόεδρε. Η κριτική, που είναι σε αντίθεση συνθετική, είναι ύποπτη. 
Κύριε Υπουργέ, το πολιτικό σύστημα ακόμα κινείται υπόπτως. Δεν το έχουμε αναγάγει στο ύψος που επιβάλλει η δημοκρατία και χρειάζεται αγώνα. Αυτός ο αγώνας επιβαρύνει το ΠΑΣΟΚ περισσότερο από όλα τα άλλα κόμματα, την «πλατιά» δημοκρατία, που ήταν εκείνο το πηγαίο όραμα, εκείνη η ορμή για αλλαγή. Κύριε Υπουργέ, μην τα εγκαταλείπετε αυτά.
Το νομοσχέδιο περιλαμβάνει δύο βασικά τμήματα. Στο πρώτο τμήμα, στα άρθρα 1 έως 20, ρυθμίζονται όλα τα θέματα με κάθε λεπτομέρεια, όπως η σύσταση, η οργάνωση, το προσωπικό, τα προσόντα, οι προαγωγές, η οικονομική κατάσταση. Το δεύτερο τμήμα περιλαμβάνει διάφορα άλλα θέματα στα άρθρα 21 έως 26.
Κύριε Πρόεδρε, πιστεύω ότι με τη συνολική άρθρωση του νομοσχεδίου εξασφαλίζονται οι προθέσεις για την πραγματοποίησή του.
Κύριοι συνάδελφοι όλων των πτερύγων, σας λέω με την αγνότητα του στρατιωτικού και συγχωρέστε τον εγωισμό: Ας αγωνιστούμε όλοι μαζί να σταματήσει η σκανδαλολογία. Πρέπει αυτή η ιστορία να σταματήσει. Είναι πλήγμα για τον πολιτικό κόσμο. Κάνουμε τη χάρη εκείνων που καραδοκούν να πλήξουν τη δημοκρατία και να απογοητεύσουν το λαό. Αυτό δε σημαίνει ότι δίνω ποτέ κανένα συγχωροχάρτι. Όπου υπάρχει διαπλοκή και είναι παρών ο Θεός και την παρακολουθεί ?είμαι χριστιανός- να του κόψει το δεξί χέρι. Καμία συγχώρεση στο διαπλεκόμενο. Όμως, άλλο διαπλεκόμενος και άλλο κατασυκοφαντούμενος. Έχει τεράστια διαφορά. Το πρώτο λέγεται σκανδαλολογία, το δεύτερο λέγεται σκάνδαλο.
Κύριε Πρόεδρε, ψηφίζω το νομοσχέδιο.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Βρεττός): Ο κ. Δασκαλάκης έχει το λόγο.
ΓΕΩΡΓΙΟΣ ΔΑΣΚΑΛΑΚΗΣ: Κύριε Πρόεδρε, κύριοι συνάδελφοι, νομίζω ότι όλοι μας ή οι περισσότεροι από εμάς τους Βουλευτές βιώνουμε μία πραγματικότητα, γι? αυτό και όσοι αποφασίζουμε να διατυπώσουμε κάποιο λόγο, ζητάμε κατανόηση, σε συζητήσεις παρόμοιων νομοσχεδίων που αφορούν είτε οικονομικά συμφέροντα είτε οικονομικές συμβάσεις είτε Μέσα Μαζικής Ενημέρωσης και όπου φυσικά εμπλέκονται πολιτικές και οικονομικές εξουσίες και η υπερεξουσία του Τύπου.
Αντικειμενικά μπαίνουμε σε ένα δίλημμα να μιλήσουμε ή να μη μιλήσουμε και αν μιλήσουμε, ποιον θα δυσαρεστήσουμε. Εγώ δεν μπαίνω σε κανένα δίλημμα, αλλά λέω μία πραγματικότητα που υπάρχει. Θα δυσαρεστήσουμε το κόμμα μας, την Κυβέρνησή μας, τα Μέσα Μαζικής Ενημέρωσης, που θα μας «κόψουν» ενδεχόμενα;
ΚΥΡΙΑΚΟΣ ΣΠΥΡΙΟΥΝΗΣ: ?μα σιωπάμε τους στενοχωρούμε.
ΓΕΩΡΓΙΟΣ ΔΑΣΚΑΛΑΚΗΣ: Πιστεύω, λοιπόν, ότι είναι δημοκρατικό και συνταγματικό μας δικαίωμα και υποχρέωσή μας να παίρνουμε θέση χωρίς τη σκοπιμότητα η θέση μας αυτή να επενδύει για το πολιτικό μας μέλλον, γιατί τότε υπάρχει πραγματικά μία στρέβλωση του ρόλου που καλούμαστε να παίξουμε εδώ.
Αυτό το λέω γιατί ζούμε παρόμοιες στάσεις και από κόμματα ?αυτό δεν είναι μυστικό πια- και από στελέχη και από Βουλευτές. Όμως, αντικειμενικά και ουσιαστικά, τέτοιες στάσεις δημιουργούν προβλήματα στη διεύρυνση της δημοκρατίας. Συρρικνώνεται έτσι η δημοκρατία και «αποψιλώνεται».
Επίσης, τέτοιες στάσεις συμβάλλουν στην κατάργηση των διαχωριστικών γραμμών, που είναι αναγκαίες να υπάρχουν μεταξύ πολιτικής εξουσίας, οικονομικής εξουσίας και Μαζικά Μέσα Ενημέρωσης για να γνωρίζουμε ποιοι είναι οι ρόλοι, ποια είναι τα επίπεδα συνεργασίας και σύμπλευσης και που χωρίζονται οι δρόμοι. 
Γι? αυτό ζούμε σήμερα μια προσπάθεια -και δεν αναφέρομαι μόνο στη Νέα Δημοκρατία, αλλά μια προσπάθεια και από εξωθεσμικούς παράγοντες- να αναδειχθεί το ζήτημα της αδιαφάνειας της διαπλοκής σε πρωτεύων, χωρίς να σημαίνει ότι αν υπάρχει δεν είναι πρωτεύων, αλλά που όμως για όσους το αναδεικνύουν δεν ενδιαφέρονται για τη διασφάλιση της διαφάνειας, αλλά ενδιαφέρονται για την απαξίωση της πολιτικής ζωής του τόπου έτσι ώστε περισσότερο ελεύθεροι να εξυπηρετήσουν τα συμφέροντά τους. 
Εγώ είμαι αμετακίνητα με αυτούς που πιστεύουν ότι πρέπει να υπάρχουν αυτές οι διαχωριστικές γραμμές και εννοώ όχι σε κόμματα, αλλά οικονομική, πολιτική εξουσία και Μαζικά Μέσα Ενημέρωσης. Και είμαι ακόμα ένας απ? αυτούς που έχουν απόλυτο σεβασμό στην ελευθεροτυπία και στην προστασία της, με όποιες υπερβολές με αυτοέλεγχο και κανόνες από τα συλλογικά τους όργανα που πρέπει αν δεν έχουν καλύψει όλο το φάσμα να το καλύψουν. Και υπάρχουν υπερβολές. Δεν υπάρχει καμία αντίρρηση. Γιατί αυτές οι υπερβολές αν δεν κρύβουν αλήθεια, κρύβουν σκοπιμότητα. Μπορεί να εμπεριέχουν και τα δύο, γιατί πολλές φορές την αλήθεια την ξέρουν όλοι, αλλά λίγοι τη λένε. 
Η σχέση λοιπόν πολιτικής εξουσίας με τα Μέσα Μαζικής Ενημέρωσης δεν μπορεί να είναι σχέση αντιπαράθεσης και δικαστικών εκκαθαρίσεων. Γιατί αυτό το μέτρο είναι κατασταλτικό. Είναι ζήτημα στάσης ζωής και πολιτικής δημιουργίας και του συστήματος και των φορέων, των προσώπων που λειτουργούν μέσα στο σύστημα. Μόνο τότε μπορούν να διασφαλιστούν όροι και κανόνες που πραγματικά θα υπάρχουν οι διαχωριστικές γραμμές και θα υπάρχει λειτουργία που θα υπηρετεί το λαό και τη δημοκρατία. 
Σε κάθε περίπτωση, αν πράγματι ενδιαφερόμαστε για ουσιαστικό και αποτελεσματικό εκσυγχρονισμό του μοντέλου διακυβέρνησης της χώρας, όταν υπάρχουν πρωτοβουλίες που φέρνουν ουσιαστικές παρεμβάσεις στο σύστημα λειτουργίας της δημοκρατίας που είναι και τα Μέσα Μαζικής Ενημέρωσης, νομίζω ότι και η συγκυρία πρέπει να λαμβάνεται υπόψη και η δυνατότητα συμφωνίας πολιτικής και συναίνεσης για να είναι βιώσιμες αυτές οι αποφάσεις που θα πάρουμε και οι πρωτοβουλίες που εισηγούμαστε. Γιατί ?για να εξομολογηθώ, χωρίς να θέλω να δημιουργήσω κανένα πρόβλημα- ενοχλούμαι πάρα πολύ όταν εγκαλείται η δημοκρατική παράταξη για πράξεις ή παραλείψεις, αν υπάρχουν, από τη συντηρητική παράταξη για αδιαφάνεια και διαπλοκή. 
Εγώ θα παραμείνω στην παράταξη και θα δώσω τον αγώνα μου, έτσι ώστε, όπως και πριν, έτσι και στο μέλλον να μην υπάρξει ίχνος επιχειρήματος για να πληγεί ηθικά και πολιτικά με τέτοια ζητήματα η παράταξη στην οποία έχω την τιμή να ανήκω. ?λλοι έχουν τα πρωτεία σε διαπλοκές. ?λλοι χώροι για την ιστορία και ιεραρχικά έχουν αρχιερείς και αρχιεπισκόπους στις τάξεις τους. Αλλά και εμείς πρέπει να είμαστε άκρως προσεκτικοί για να μη δίνουμε ίχνος επιχειρήματος να αντιστρέφουν τις κατηγορίες, που και αν δεν τις διατυμπανίζουμε ανήκουν σε άλλους, στην παράταξη τη δημοκρατική.
Και διερωτώμαι τώρα σε σχέση με το δεύτερο μέρος του νομοσχεδίου. Πρώτα πρώτα οι διατάξεις των άρθρων 24 και 28 γιατί έρχονται τώρα; Θα μου πείτε κάποτε, έπρεπε. Αναφέρθηκα όμως προηγουμένως στη συγκυρία και το γιατί το τώρα έχει να κάνει με τη σημερινή συγκυρία. Αλλά εν πάση περιπτώσει και γιατί έτσι; Πότε προέκυψε η ανάγκη κύριοι της Κυβέρνησης ?και διατηρώ πολλές επιφυλάξεις, θα το πω εκ προοιμίου- ότι πρέπει να γίνει ρύθμιση έχουσα σχέση με τα αμοιβαία κεφάλαια των επιχειρήσεων που θέλουν να μπουν στο ιδιοκτησιακό καθεστώς των Μέσων Μαζικής Ενημέρωσης; Πότε και γιατί; Τι εξυπηρετεί σήμερα που δεν το εξυπηρετούσε χθες; Οφείλουμε πειστικά και με πληρότητα να εξηγήσουμε στο λαό και σε εμάς τώρα σε όλους γιατί τώρα, τι συμβαίνει; Καταστρατηγείται άμεσα ή έμμεσα, ανεξάρτητα των ενστάσεων που υπήρξαν κατά τη συζήτηση στο παρελθόν, η έννοια του βασικού μετόχου; Παρακάμπτεται; Πρέπει εδώ λοιπόν να διασφαλιστεί απόλυτα. Και εγώ ειλικρινά δεν μπορώ να αντιληφθώ ή να πειστώ γιατί προέκυψε η ανάγκη της θέσπισης αυτής της διάταξης.
Αναφορικά τώρα με το ινστιτούτο. Γιατί; Αυτό θα είναι Νομικά Πρόσωπα Δημοσίου Δικαίου ή Νομικά Πρόσωπα Ιδιωτικού Δικαίου; Επιχορηγούμενο από την Κυβέρνηση ή όχι; Μα μιλάτε για συρρίκνωση του κράτους και οι μεν και οι δε. Πώς το συρρικνώνετε; Δεν υπάρχουν πανεπιστήμια να κάνουν αυτές τις έρευνες, να συμβουλεύσουν την Κυβέρνηση; Δεν υπάρχουν ad hoc επιτροπές για να αντιμετωπίσουν αν προκύψει ένα μείζον θέμα; Και βέβαια μπορεί ?δεν το ξέρω απόλυτα- να υπάρξει θέμα και σύγχυσης σε αρμοδιότητες και σύγκρουσης καθηκόντων με την ανεξάρτητη αρχή.
Εγώ τέτοιες πρωτοβουλίες, όταν υπάρχουν όργανα θεσμοθετημένα και επιστημονικά άρτια όπως είναι τα πανεπιστήμια τις βλέπω περισσότερο σαν μηχανισμούς παρά σαν όργανα που θα προωθήσουν το δημόσιο συμφέρον.
Σας ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Το λόγο ο Υπουργός κ. Πρωτόπαπας.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, ήθελα κατ? αρχήν να εκφράσω το δικαιολογημένο παράπονο για την απουσία των συναδέλφων, της κ. Λιάνας Κανέλλη και του κ. Κουβέλη, ειδικών αγορητών των κομμάτων τους από την Αίθουσα. Με όλη την εκτίμησή μου και για τους δύο θεωρώ ότι η παραμονή τους θα συνέβαλε στο διάλογο και στη δυνατότητα έτι περαιτέρω ?γιατί όχι, αυτή είναι και η έννοια ενός διαλόγου- ανάδειξης του πραγματικού περιεχομένου του σχετικού νομοσχεδίου, αλλά και γιατί όχι και βελτιώσεων, όπως έχουν γίνει ήδη πάρα πολλές, εάν μέσα απ? αυτόν το διάλογο προέκυπτε ή προκύψει και πάλι η ανάγκη περαιτέρω βελτιώσεων. Αλλιώς δεν υπήρχε και λόγος να συζητάμε στη Βουλή.
Θέλω λοιπόν να επισημάνω με όλη την εκτίμηση ότι η διαδικασία «τα είπα και φεύγω» δεν συμβάλλει σ? αυτόν το διάλογο που τουλάχιστον από τη δική μας την πλευρά θέλουμε να κάνουμε.
Δεύτερον, θέλω να επισημάνω ότι με την τροπολογία την οποία κατέθεσα την περασμένη Δευτέρα ρυθμίζεται οριστικά ?και είχα δεσμευθεί από αυτό το Βήμα ότι θα το ρυθμίσω σύντομα, πριν από δύο μήνες- ένα θέμα το οποίο είχε απασχολήσει κατά καιρούς τη Βουλή, το θέμα της δημιουργίας του τηλεοπτικού και ραδιοφωνικού σταθμού της Βουλής. Ξεπεράσαμε πάρα πολλά τεχνικά κυρίως προβλήματα και αποδείξαμε και μ? αυτήν τη ρύθμιση ότι έχουμε κάθε θετική πρόθεση ανταποκρινόμενοι και στις πρωτοβουλίες του Προέδρου της Βουλής να δώσουμε τη δυνατότητα στην Εθνική Αντιπροσωπεία να αποκτήσει το δικό της τηλεοπτικό σταθμό και να προβάλει τις εργασίες και το πλούσιο έργο που γίνεται εδώ και βεβαίως τις απόψεις των συναδέλφων για όλα αυτά τα κρίσιμα θέματα.
Ένα τρίτο ιδιαίτερα σημαντικό θέμα, που δεν περιλαμβάνεται στο νομοσχέδιο, αλλά που χρονικά συμβαδίζει με αυτό, είναι η προετοιμασία για την προκήρυξη του διαγωνισμού που θα κάνει το Εθνικό Συμβούλιο Ραδιοτηλεόρασης για τις τηλεοπτικές και ραδιοφωνικές άδειες. Πριν από μερικές μέρες το Συμβούλιο της Επικρατείας έκρινε συνταγματικά τα σχέδια των διαταγμάτων τα οποία είχαμε υποβάλλει. Βεβαίως, θα γίνουν οι αναγκαίες προσαρμογές, όπως μας προτείνει. Υπάρχει πια ένα πολύ σημαντικό, σαφές, εκσυγχρονισμένο θεσμικό πλαίσιο, ώστε αυτός ο διαγωνισμός να οδηγήσει σε θετικά αποτελέσματα και να μην κηρυχθεί για άλλη μια φορά άγονος.
Και επισημαίνω ιδιαίτερα την εκτίμηση που κάνει το Συμβούλιο της Επικρατείας ότι σε ορισμένα άρθρα που έχουν τεθεί στο σχέδιο του προεδρικού διατάγματος δημιουργούνται πρόσθετες εγγυήσεις διαφάνειας για τις υπεράκτιες ή εξωχώριες ?αγγλιστί ?off shore?- εταιρείες, ώστε να προσαρμοστούν οι ρυθμίσεις του ν. 2328/1995 στις ρυθμίσεις του Συντάγματος, στο άρθρο 14 παράγραφος 9 και στο ν. 3021. Αναγνωρίζεται δηλαδή αυτό το οποίο κατ? επανάληψη έχω ισχυριστεί στη Βουλή ότι, κάνουμε ό,τι είναι δυνατόν στην κατεύθυνση της διαφάνειας, ώστε να περιοριστεί η δράση των «off shore» εταιρειών μέσα στο πλαίσιο της ευρωπαϊκής νομοθεσίας, καθώς δεν μπορούμε να βγούμε έξω από αυτήν. Επίσης, αναγνωρίζεται από το σχόλιο του Συμβουλίου της Επικρατείας ο σχετικός ισχυρισμός τον οποίο έχω προβάλλει στη Βουλή. Θα πρέπει λοιπόν τέτοια ζητήματα να τα αναγνωρίζουμε και να τα καταλαβαίνουν όλοι, γιατί ανεξάρτητα τι θέλουμε, για μικροκομματικούς λόγους μερικές φορές, να ισχυριστούμε, υπάρχει μια πραγματικότητα η οποία σε κανένα σημείο δεν μπορεί να αμφισβητηθεί.
Ο κύριος λόγος της κατάθεσης αυτού του νομοσχεδίου και της συζήτησής του είναι ο εκσυγχρονισμός, η διαφάνεια στη λειτουργία, η αναβάθμιση των γραφείων Τύπου εξωτερικού. Λυπούμαι πράγματι, διότι ο εισηγητής της Νέας Δημοκρατίας ή δεν έχει μπει στον κόπο να διαβάσει προσεκτικά τις διατάξεις του σχετικού νομοσχεδίου και των πρώτων είκοσι άρθρων ή δεν ενδιαφέρεται γι? αυτά. Όταν όμως κάνουμε συζήτηση ενός νομοσχεδίου, πρέπει να συζητάμε το νομοσχέδιο και όχι να βγάζουμε μικροκομματικούς και μίζερους λόγους ο ένας στον άλλο. Ελπίζω ότι στην επόμενη συνεδρίαση που είναι μετά από μερικές μέρες θα έχει μπει στον κόπο να διαβάσει τις σχετικές διατάξεις και να κουβεντιάσουμε εδώ για τα είκοσι πρώτα άρθρα του νομοσχεδίου, που είναι η αναβάθμιση της λειτουργίας, ο εκσυγχρονισμός, η επιβολή κανονισμού, διαφάνειας, σαφών όρων και προϋποθέσεων στην αξιοποίηση του προσωπικού και η γενικότερη καλύτερη παρουσία της χώρας διεθνώς σε σχέση με τα γραφεία Τύπου εξωτερικού.
Κάποτε θα πρέπει να τοποθετούμαστε και στην ουσία σ? αυτά τα ζητήματα. Ή πάμε καλά ή στραβά αρμενίζουμε. Δεν μπορεί να μην υπάρχει τοποθέτηση σε είκοσι άρθρα. Δεν μπορεί να μην ακούμε τίποτα εδώ μέσα και να παραπέμπουμε στη συνεδρίαση των άρθρων. Η έννοια της κατ? αρχήν συζήτησης έχει και αυτήν την έννοια. Ή ψηφίζω κάτι ή δεν το ψηφίζω. Κι αυτό δείχνει την έλλειψη επιχειρημάτων.
Και νομίζω ότι είναι ένα σημείο που επισημάνθηκε και χθες. Σαράντα επτά λεπτά μίλησε ο Αρχηγός της Αξιωματικής Αντιπολίτευσης, αλλά μόνο ένα λεπτό αφιέρωσε στο να πει δύο λόγια για τις προτάσεις του για τα μείζονα ζητήματα της οικονομίας, της απασχόλησης, της ανεργίας, της ακρίβειας που υποτίθεται ότι τον καίνε τόσο πολύ. Μόνο ένα λεπτό στα σαράντα επτά. Ενώ αφιέρωσε δεκαπέντε λεπτά για να απολογείται για το μείζον θέμα που είχε δημιουργηθεί στο Ευρωκοινοβούλιο με τη στάση των Βουλευτών ?και Ευρωβουλευτών στη συγκεκριμένη περίπτωση- της Νέας Δημοκρατίας στο θέμα των μονοπύθμενων πλοίων.
Δεν θα αναφερόμουν καθόλου σε αυτά τα ζητήματα. Και σκοπός μου, όταν ήρθα σε αυτή εδώ την Αίθουσα, ήταν να αναφερθώ μόνο στα θέματα του νομοσχεδίου. Αλλά πραγματικά δεν μπορώ να αφήσω ασχολίαστο αυτό το μνημείο λαϊκισμού που ήταν η εισαγωγική τοποθέτηση του εισηγητού του Κόμματος της Αξιωματικής Αντιπολίτευσης. 
Καλά, τίποτα δεν διδάχθηκαν από χθες; Δεν κατάλαβαν ότι μετά τη χθεσινή συνεδρίαση στα μάτια όλου του ελληνικού λαού έχει καταρρεύσει ως χάρτινος πύργος αυτό το παραμύθι περί δήθεν διασύνδεσης του ΠΑΣΟΚ και της Κυβέρνησής του με κέντρα διαπλοκής; Κατέρρευσε ως χάρτινος πύργος! Καλά, δεν αισθάνθηκαν λίγη ντροπή όταν μόνοι αυτοί σε ολόκληρη την Ευρώπη ?μόνο αυτοί σε ολόκληρη την Ευρώπη, έχει αυτό τη σημασία του- επέμειναν, διότι είχαν υποσχεθεί σε συγκεκριμένα συμφέροντα, να στηρίζουν την ιστορία των μονοπύθμενων πλοίων; Δεν διδάχθηκαν τίποτα από όλα αυτά; Δεν κατάλαβαν ότι στη συγκεκριμένη τακτική τους βρίσκει την καλύτερη εφαρμογή της, την καλύτερη θα έλεγα απόδειξή της, η λαϊκή παροιμία που λέει «δάσκαλε που δίδασκες και νόμο δεν εκράτεις»; Δεν ξέρω. Πραγματικά νομίζω ότι είναι ώρα να σταματήσει αυτό το παραμύθι. Διαπλοκή, διαπλοκή, διαπλοκή γενικά και αόριστα και όποιον πάρει ο χάρος.
Δεν ταυτίζω τη Νέα Δημοκρατία, σε καμία περίπτωση, με ολοκληρωτικές καταστάσεις. Αυτό, όμως, μου θυμίζει μία λογική που έλεγε «λέγε, λέγε, λέγε στο τέλος κάτι θα μείνει». Και δεν τιμά το κόμμα της Αξιωματικής Αντιπολίτευσης, το οποίο λειτουργεί σαφώς ως ένα δημοκρατικό κόμμα, αυτό. Δεν μπορεί να μεταχειρίζεται τέτοιες τακτικές. Και θέλω να πιστεύω ότι κάπου αυτή η ιστορία πρέπει να σταματήσει.
Ούτε εμείς μπορούμε να ισχυριστούμε ποτέ ότι όλα είναι τέλεια και όλα τα κάνουμε τέλεια. Έχω πει κατ? επανάληψη από αυτό εδώ το Βήμα ότι σπάει πιάτα όποιος πλένει πιάτα, ότι όποιος δουλεύει, όποιος προσπαθεί ορισμένες φορές θα κάνει και ορισμένα πράγματα τα οποία θα τύχουν μιας κριτικής. Καλόδεχτη η κριτική και αναγκαία για τη δημοκρατία και το πολίτευμά μας. Και αναγκαίος και ο ρόλος της κριτικής από το κόμμα της Αξιωματικής Αντιπολίτευσης. Και πρέπει να το καταλαβαίνουμε όλοι αυτό. Αλλά επιτέλους, μπορούν να σταματήσουν οι αφορισμοί; Επιτέλους, μπορούμε να κουβεντιάσουμε για την ταμπακέρα; Επιτέλους, μπορούμε να κουβεντιάσουμε σοβαρά και πάνω στα συγκεκριμένα ζητήματα; 
Και αν μας πείσετε ότι σε ορισμένα ζητήματα έχετε δίκιο, δεν είμαστε εμείς που θα πούμε όχι δεν το κάνουμε, δεν συνεργαζόμαστε, δεν βλέπουμε, δεν ακούμε. Ας κουβεντιάσουμε επί της ουσίας κάποτε. Και έχει ανάγκη αυτός ο τόπος, έχουν ανάγκη τα συγκεκριμένα προβλήματα να μιλήσουμε επί της ουσίας. Να προσεγγίσουμε τα προβλήματα έστω από διαφορετική οπτική σκοπιά -αναγκαίο είναι αυτό- από διαφορετική πολιτική σκοπιά. Αλλά να μιλήσουμε με όρους αντικειμενικούς, χωρίς να προσπαθούμε να δώσουμε εξετάσεις σε κέντρα που βρίσκονται εκτός Βουλής ότι τα είπαμε καλά, σας δικαιώσαμε γι? αυτά που λέγατε, τους τα σύραμε, τους είπαμε διαπλεκόμενους και να καμαρώνουμε στις στήλες της άλφα ή της βήτα εφημερίδας. Και λοιπόν; Τι έγινε; Πείθεται από αυτά ο πολίτης; Ο πολίτης έχει τα συγκεκριμένα προβλήματα μπροστά του και πάνω σε αυτά τα προβλήματα πρέπει να κουβεντιάζουμε. Σε αυτά τα ζητήματα πρέπει να ανταποκρινόμαστε.
Ας έρθω τώρα συγκεκριμένα στο δεύτερο μέρος του νομοσχεδίου. Για το πρώτο μέρος είπα τι κάνει. Αλλάζει τελείως και τη συμπεριφορά των δημοσίων λειτουργών, οι οποίοι θα δουλεύουν στα γραφεία Τύπου. Τους αναβαθμίζει, κάνει πιο σαφείς, πιο διάφανες τις μεταθέσεις τους, τις προαγωγές τους, τις υπηρεσίες τους. Και θα καταθέσω και ένα έγγραφο του 1993 που έδειχνε που ήμασταν κάποτε σε σχέση με αυτά τα γραφεία. Και μπορούμε να το συγκρίνουμε με το νομοσχέδιο για να δούμε που θα φτάσουμε σήμερα.
Έρχομαι, όμως, στο δεύτερο μέρος για το οποίο πολύς λόγος έγινε εδώ. Υπάρχουν πέντε λόγοι για τους οποίους μπορώ να αποδείξω ότι το νομοσχέδιο αυτό είναι ιδιαίτερα προστατευτικό ?οι διατάξεις του- σε μία σειρά ζητήματα, στα θέματα της διαφάνειας. Και θα επιμείνω γι? αυτό.
Πρώτος λόγος είναι το περίφημο θέμα για την ενεχυρίαση μετοχών. Πρέπει να καταλάβουμε για όποιον μπορεί να διαβάσει σωστά το νομοσχέδιο, γιατί δεν ξέρω πια αν μπορούμε όλοι, ότι η ενεχυρίαση μετοχών σήμερα δεν ελέγχεται, γίνεται ελεύθερα. Και ξέρετε γιατί ξεκίνησα να ψάχνω τη διάταξη, που πρέπει να βάλουμε; Διότι υπήρξε συγκεκριμένη περίπτωση ή δύο συγκεκριμένες περιπτώσεις πρόσφατα, όπου παραλίγο τράπεζες να βρεθούν εμμέσως, μέσω της ενεχυρίασης μετοχών και της μη ικανοποίησης των δανείων ως ιδιοκτήτες Μέσα Μαζικής Ενημέρωσης, εμμέσως βεβαίως. 
Ειδοποιήθηκαν οι σχετικές τράπεζες και φρόντισαν να απεμπλακούν. Αλλά δεν μπορούμε να κάνουμε αυτήν τη δουλειά. Δεν μπορούμε και δεν είναι ο ρόλος μας να ψάχνουμε εμείς, να τρέχουμε πίσω από την οποιαδήποτε πληροφορία για συμβάσεις ενεχυρίασης μετοχών. Και αναθέτουμε στο Εθνικό Συμβούλιο Ραδιοτηλεόρασης να τις ελέγχει. Ένα θέμα που απειλούσε με καταστρατήγηση του ν. 3021, απειλούσε με έλεγχο Μέσα Μαζικής Ενημέρωσης και δεν ελεγχόταν από κανέναν, τώρα επιβάλλουμε ?και έχει σημασία η λέξη- να ελέγχεται από την ανεξάρτητη αρχή, από το Εθνικό Συμβούλιο Ραδιοτηλεόρασης. Τι πιο μεγάλη τομή στο θέμα της διαφάνειας; 
Ο κ. Παυλόπουλος, πιστεύω πιο πολύ με την ιδιότητα του συνταγματολόγου και του πολιτικού, έκανε ορισμένες παρατηρήσεις σε σχέση με τη τεκμαιρόμενη μετά την παρέλευση της σαρανταήμερης προθεσμίας, σιωπηρή αποδοχή εκ μέρους του ΕΣΡ, κατά το νόμο βεβαίως της μιας πιθανής τέτοιας σύμβασης. Ωραία, λοιπόν, να το συζητήσουμε. Να συμφωνήσουμε όμως επιτέλους ότι χρειάζεται να ελέγξουμε τις ενεχυριάσεις και ότι με αυτήν τη διάταξη τις ελέγχουμε, άρα είναι θετική η πρόθεση του νομοθέτη. Διότι αν ήταν αρνητική, δεν θα έβαζε καν τη διάταξη, κύριε Παυλόπουλε, θα τις άφηνε ελεύθερες, όπως είναι σήμερα.
Εφόσον, λοιπόν, θέλουμε να τις ελέγξουμε και να τις ελέγξουμε σωστά, διότι αλλιώς δεν θα έβαζαν άρθρο, θα το άφηναν ελεύθερο και να ελέγχονται τα κανάλια από πίσω, από τις τράπεζες με τα δάνεια. Και εφόσον θέλουμε να βελτιώσουμε τη διάταξη, κατά τη γνώμη μου, οι σαράντα πέντε μέρες είναι πάρα πολλές, δεν λειτουργεί η αγορά έτσι. Δεν μπορεί να περιμένει ο άλλος το δάνειό του σαρανταπέντε μέρες, επειδή κάποιος αργεί να κάνει τη δουλειά του. Είναι τεράστιο διάστημα, όχι μικρό. Τι θα ελέγξει, νομίζετε; Θα πατήσει το κομπιούτερ, που θα υπάρχει βάση δεδομένων και θα δει αν η τράπεζα έχει σχέση με Μέσα Μαζικής Ενημέρωσης ή με προμηθευτές του δημοσίου. Έχουν όλα τα ονόματα πια. 
Από εκεί και πέρα, δύο μέρες χρειάζεται. Αλλά, εν πάση περιπτώσει, είπαμε σαράντα πέντε ημέρες σε ένα Εθνικό Συμβούλιο Ραδιοτηλεόρασης, που τώρα πια έχει και νέο κτίριο, με άνεση και προσλαμβάνει και δέκα επιστήμονες παραπάνω και θα λειτουργούν όλα πολύ καλά. Δεν είναι αυτό που ήταν. Αλλά, ορίστε, να βάλουμε τη διάταξη, αν συμφωνούμε, κάποια στιγμή δηλαδή να δούμε τις διατάξεις για την παραπέρα βελτίωση αυτής της θετικής πρόθεσης του Υπουργείου, που έχουμε στο ν. 3021. Και εδώ έχουμε προθεσμία. Και θέλω να θυμίσω ότι ο νόμος έχει κριθεί συνταγματικός από τα ασφαλιστικά μέτρα που προσέφυγε κάποιος στο Σ.τ.Ε. Λέει ο ν. 3021 για τον έλεγχο της διαφάνειας: «Εκδίδει το πιστοποιητικό εντός αποκλειστικής προθεσμίας δέκα εργάσιμων ημερών από την παρέλευση του εγγράφου της αναθέτουσας αρχής στο τμήμα ελέγχου της διαφάνειας. Θέλετε μία ανάλογη διάταξη, εντός αποκλειστικής προθεσμίας ?το σαράντα πέντε είναι πολύ, τριάντα, σαράντα πέντε, να το δούμε, να το συζητήσουμε- και να μην τεκμαίρεται; Ωραία, αλλά να συμφωνήσουμε επιτέλους ότι κάνουμε ένα μεγάλο βήμα και ότι η πρόθεση είναι να γίνει αυτό το βήμα. Αλλιώς θα τα άφηνα ελεύθερα και θα ήταν ασύδοτα. Παράθυρα διαπλοκής θα ήταν τότε. Δεν είχα κανέναν άλλο λόγο να τα φέρω. 
Δεύτερος λόγος που το νομοσχέδιο ενισχύει το θέμα της διαφάνειας, είναι ο έλεγχος αγοραπωλησίας εφημερίδων.
Σήμερα υπάρχει κενό στην αγοραπωλησία μεγάλων πακέτων εφημερίδων. Μα το Σύνταγμα μας υποχρεώνει να ελέγχουμε το πόθεν έσχες και μας υποχρεώνει να απαγορεύουμε τη συγκέντρωση. 
Στο άρθρο λοιπόν 21, παράγραφος 5, έχει την ευθύνη το Υπουργείο. Και γιατί το Υπουργείο; Διότι το Υπουργείο έχει την ευθύνη για τα έντυπα, δεν την έχει το Εθνικό Συμβούλιο Ραδιοτηλεόρασης. Το Υπουργείο έχει την ευθύνη να ελέγχει το πόθεν έσχες αυτού που αγοράζει μια εφημερίδα και βεβαίως να του λέει «κύριε, δεν μπορείς να έχεις συγκέντρωση πέραν αυτής που προβλέπει ο σχετικός νόμος σε επιταγή του συνταγματικού νομοθέτη. Δεν μπορείς να έχεις ολιγοπώλια».
Τα στοιχεία θα διαβιβαστούν βεβαίως στο Εθνικό Συμβούλιο Ραδιοτηλεόρασης για να κάνει το δικό του έλεγχο για τη διαφάνεια. Είναι άλλο το ένα και άλλο το άλλο. Περιμένω όμως να αναγνωρίσετε ότι για πρώτη φορά γίνεται μια μεγάλη παρέμβαση, για να ξέρει όλος ο ελληνικός λαός ποιος αγοράζει μια εφημερίδα, πού βρήκε τα λεφτά και να του απαγορεύεται να έχει συγκέντρωση πέραν του ορίου που ορίζει ο νόμος. Για να ικανοποιείται έτσι η επιταγή του συνταγματικού νομοθέτη για την απαγόρευση της συγκέντρωσης.
Τρίτος λόγος που ο νόμος αυτός είναι προστατευτικός για τη διαφάνεια. Είναι οι παράγραφοι 1 και 2 του άρθρου 22. Συμβάσεις που προστατεύουν τις συνθήκες εργασίας εκείνων που δουλεύουν στα Μέσα Μαζικής Ενημέρωσης. Και οι δύο διατάξεις που υπάρχουν και εκείνη για τη δημιουργία της εργοδοτικής οργάνωσης και την υπογραφή συμβάσεως στις τηλεοράσεις και εκείνη που έχει να κάνει με τους δημοσιογράφους και το λοιπό προσωπικό, είναι ιδιαίτερα προστατευτικές, ώστε να μην έχουμε ασυδοσία και να τηρείται η εργατική νομοθεσία στο χώρο των Μέσων Μαζικής Ενημέρωσης. Και περιμένω τοποθέτηση πάνω σ? αυτό το σημείο.
Σημείο τέταρτο: Έχει πλήρες άδικο ο κ. Κουβέλης. Και θέλω να τον παρακαλέσω και πάλι, γιατί είναι έγκυρος νομικός και έγκριτος πολιτικός, να διαβάσει το σχετικό νομοσχέδιο καλά. Στα δορυφορικά και καλωδιακά μετά και την πρόσθεση -που δεν χρειαζόταν, αλλά την έκανα επίτηδες για να δοθεί έμφαση- που έγινε στην επιτροπή με τη ρητή αναφορά στους δύο νόμους, αν διαβάσει κανείς τους νόμους, θα δει ότι, λέει σαφώς την ευθύνη έχει το Εθνικό Συμβούλιο Ραδιοτηλεόρασης και μάλιστα χωρίς τον έλεγχο του Υπουργείου.
Παίζουμε; Κοροϊδευόμαστε μεταξύ μας; Πιστεύω πως όχι. Υπάρχει μια δυσπιστία; Ίσως, αλλά κακώς υπάρχει. Ας ανατρέξουμε στα σχετικά εδάφια του νόμου. Είναι τόσο δύσκολο; Θα διαπιστώσουμε ότι αυτό που έλεγε τόση ώρα εδώ ο κ. Κουβέλης δεν στέκει. Θέλουμε να το κάνει όμως διότι είναι έντιμος πολιτικός και όταν το δει, πιστεύω ότι πρώτος θα το αναγνωρίσει.
Και πέμπτος λόγος: Το θέμα της διαφήμισης, το οποίο δεν προβλήθηκε εδώ επαρκώς. Μάλιστα άκουσα και μία περί του αντιθέτου λογική ενός συναδέλφου. Έχουμε διαβάσει όσα περιλαμβάνονται στο κομμάτι του νόμου σε σχέση με τη ροή της κρατικής διαφήμισης; ?κρως προστατευτικές διατάξεις για τα συμφέροντα του ελληνικού λαού και τα συμφέροντα ακόμη και του ιδίου του Τύπου, του επαρχιακού Τύπου όμως. Αυτού που έχει πρόβλημα, αυτού που υποφέρει, αυτού που αγωνίζεται για να σταθεί.
Κατήργησα τους μεσάζοντες ακολουθώντας το αίτημα συναδέλφων της επαρχίας μέσα στην επιτροπή. Και πολύ καλά κάναμε και κάνουμε αυτήν την παρέμβαση. Τα «media shops», τα οποία ταλαιπωρούσαν τον επαρχιακό Τύπο και ουσιαστικά δημιουργούσαν μια δεύτερη κατηγορία που κερδοσκοπούσε και διέρρεε, διάχεε τα κρατικά χρήματα, όχι για τον αντικειμενικό σκοπό τους, αλλά σ? αυτούς τους μεσάζοντες, καταργήθηκαν. Και βάζουμε και γνωμοδοτική επιτροπή, ώστε κάθε μήνα με τους ίδιους τους ενδιαφερόμενους μέσα να ελέγχει αν το περίφημο 30% για τη διαφήμιση πηγαίνει πράγματι στα περιφερειακά μέσα ενημέρωσης. Γιατί η πρόθεσή μου είναι να πηγαίνει.
Πότε άλλοτε υπήρχαν τέτοιες διατάξεις; Είναι ή δεν είναι μια μεγάλη παρέμβαση αυτή στον τομέα της διαφάνειας και του ελέγχου; Γιατί κρατική διαφήμιση σημαίνει βιωσιμότητα των μέσων και βιωσιμότητα των μέσων σημαίνει πολυφωνία, ελευθερία.
Αυτοί είναι οι πέντε λόγοι για τους οποίους αυτό το νομοσχέδιο είναι εξαιρετικά προστατευτικό και θετικό για τον τομέα της διαφάνειας.
Θέσατε ακόμη δύο παρατηρήσεις. Η μία αφορά τα αμοιβαία κεφάλαια. Έχουν πλήρες άδικο οι συνάδελφοι που το έθεσαν αυτό. Κατ? αρχήν δεν αλλάζει τα αμοιβαία. Ο συνάδελφος ο κ. Δασκαλάκης είπε ότι καθιερώνει τα αμοιβαία. Ας διαβάσουμε λίγο καλύτερα το νόμο. Τα αμοιβαία κεφάλαια ισχύουν και σήμερα, έχουν δικαίωμα να αγοράσουν. Το κρατάμε το 3,5%. Αυξάνουμε το συνολικό ποσοστό διότι έχει γίνει ήδη στην αγορά.
Υπάρχουν πάρα πολύ αυστηροί όροι στα αμοιβαία και έλεγχοι από την Επιτροπή Κεφαλαιαγοράς. Πρακτικά δεν δημιουργείται κανένα θέμα, αλλά δίνουμε τη δυνατότητα σε αυτές τις επιχειρήσεις των Μέσων Μαζικής Ενημέρωσης να βρουν στα διεθνή χρηματιστήρια υγιείς επενδυτές με μικρή συμμετοχή μέχρι 3,5% στα κεφάλαιά τους. Επειδή τα έψαξα, κανείς δεν έχει σήμερα ούτε 3,5%, κάτω από 3% έχουν όλοι. 
Αυτό δεν είναι ένα μέτρο εκσυγχρονισμού; Δεν είναι ένα μέτρο ενίσχυσης της διαφάνειας και της διασποράς; Θέλουμε να έχουν τα κανάλια ένας ή δύο ή να διασπαρθούν παντού στην αγορά ή εάν είναι δυνατόν και στη διεθνή αγορά όσα είναι εισηγμένα στο χρηματιστήριο; Ποια είναι η μεγαλύτερη διαφάνεια; Ο ένας που κρύβεται πιθανόν πίσω από τον άλφα ή βήτα όνομα ή εκείνοι που είναι πολυδιασπαρμένοι και πολύ πιο υγιείς; Ποιο από τα δύο είναι διαφάνεια; 
Κάπου πρέπει να αποκαταστήσουμε τα πράγματα και να τα λέμε με το όνομά τους. Δεν πρέπει να οδηγηθούμε σε παράνοια επειδή το θέλουν κάποιοι. Δεν πρέπει να οδηγηθούμε σε ψυχώσεις, τις οποίες βλέπω πολλές φορές να αναπτύσσονται. Επειδή το λέει το ΠΑΣΟΚ, πρέπει εξ ορισμού να είναι διαπλοκή. Επειδή το λέει η Νέα Δημοκρατία, θα πούμε και εμείς ότι είναι διαπλοκή. Και λοιπόν; Θα κατηγορούμε ο ένας τον άλλον και μετά δεν θα γίνεται τίποτα.
Εγώ μιλάω με συγκεκριμένα στοιχεία και αν δεν γινόντουσαν οι αρχικές αναφορές, δεν θα μιλούσα καθόλου γι? αυτά.
Όσον αφορά το θέμα των ανεξάρτητων παραγωγών -νομίζω ότι καλύπτει σε σημαντικό βαθμό- έκανα μια τροποποίηση, την οποία πρέπει να δείτε και να ξανασυζητήσουμε το θέμα. 
Για το Εθνικό Συμβούλιο Ραδιοτηλεόρασης είμαι ο τελευταίος που θέλω να το αμφισβητήσω είτε να του δημιουργήσω προβλήματα, αλλά πρέπει να οριοθετήσουμε το ρόλο του. Το πάλεψα πολύ ?επιτρέψτε μου αυτό το τόνο- για να αποκτήσει το προσωπικό, τις υποδομές, τα κτίρια και τη μηχανογράφηση που πρέπει για να κάνει τη δουλειά του. Το πάλεψα σημείο, σημείο με πάρα πολλές ώρες προσωπικής εργασίας, γιατί μας ενδιαφέρει να δημιουργούμε ένα έργο για να το αφήσουμε πίσω μας. 
Όμως, το Εθνικό Συμβούλιο Ραδιοτηλεόρασης δεν είναι νομοθέτης. Έχει άλλο ρόλο. Ας ανατρέξουμε στο Σύνταγμα να δούμε ποιος είναι ο ρόλος του. Δεν είναι ο ρόλος του να νομοθετεί. Ο ρόλος του είναι να εποπτεύει και να ελέγχει την εφαρμογή του θεσμικού πλαισίου. Σε αυτό του το ρόλο κανείς δεν το πειράζει, κανείς δεν μπορεί να το αμφισβητήσει. Είμαι ο τελευταίος που θα δεχθώ αμφισβήτηση της ανεξάρτητης αρχής σ? αυτό το σημείο.
Βεβαίως, ερμηνεύουμε μόνοι μας. Τι θα κάνει το ινστιτούτο; Υπάρχει ένα κενό σήμερα. Θα μου πείτε «δεν μπορείς να το καλύψεις αλλιώς»; Πιθανόν και να μπορώ, πρέπει όμως να παραδεχθούμε το κενό. Δεν είναι επαρκής η προετοιμασία στα ζητήματα που έχουν σχέση με το μέλλον του ραδιοτηλεοπτικού τομέα, όχι στον έλεγχο, όχι στην επιβολή ποινών, αλλά στο καινούργιο που έρχεται και δεν περιλαμβάνεται καθόλου στη νομοθεσία μας. Σε λίγο καιρό θα μπορεί κάποιος κύριος να πηγαίνει στο Λουξεμβούργο, να έχει πλήρως ελληνικό πρόγραμμα και να μας στέλνει από εκεί με την πλατφόρμα το πρόγραμμά του. ?ντε να τον ελέγξεις στους διαγωνισμούς.
Πώς θα πιάσουμε αυτό το νέο πλαίσιο; Πώς θα προετοιμαστούμε για να μην συντριβούν όλα αυτά που θέλουμε να κάνουμε και περιλαμβάνει το Σύνταγμά μας από τις ραγδαίες εξελίξεις που συντελούνται στο ραδιοτηλεοπτικό τοπίο; Μπορεί ένας Υπουργός ή ένας οποιοσδήποτε νομικός, ένας άνθρωπος μόνο, να μελετήσει όλα αυτά, όταν στην Ευρώπη υπάρχουν ολόκληρα ινστιτούτα, επιτελεία, οργανισμοί που μελετούν τι σημαίνει ψηφιακή, τι σημαίνει καλωδιακή, τι σημαίνουν οι νέες αλλαγές στη δορυφορική; 
Σε λίγο καιρό όλα αυτά τα οποία έχουμε και τα θεωρούμε δεδομένα θα μας έχουν ξεπεράσει. Η νέα γενιά θα είναι σε ένα τελείως διαφορετικό επίπεδο. Θα παρακολουθεί από αλλού τηλεόραση και ραδιόφωνο. Αυτούς τους νόμους τους οποίους θα βάζουμε, εάν δεν τους έχουμε προβλέψει, εάν δεν έχουμε συνεργαστεί για να δούμε αυτό που έρχεται, δεν θα καλύπτουν τίποτα και πουθενά.
Θα τα μελετήσουμε; Θα δουλέψουμε και για μετά από πέντε χρόνια ή θα κοιτάμε μόνο το σήμερα; Αυτή είναι η αγωνία μας και τίποτε άλλο. Καμία άλλη πρόθεση δεν υπάρχει. Εάν σε αυτή την αγωνία συμφωνούμε, να δούμε πώς μπορούμε να την φέρουμε καλύτερα εις πέρας.
Κλείνω λέγοντας ότι είναι ώρα σε κάποια τέτοια ζητήματα να συνεννοηθούμε και να μην αλληλοκατηγορούμεθα. Τα θέματα της νομοθεσίας για το ραδιοτηλεοπτικό τοπίο δεν μπορούν να αλλάζουν κάθε λίγο και λιγάκι πεισματικά επειδή ο ένας κατηγόρησε τον άλλο. Χρειάζεται ενίσχυση συνεχώς γιατί το πλαίσιο εξελίσσεται, είναι ένα ζωντανό πράγμα που εξελίσσεται και πρέπει να το παρακολουθείς. Όσο μεγαλύτερες οι νέες θέσεις, τόσο το καλύτερο. Αλλά πρέπει να παραδεχόμαστε κάποτε ότι υπάρχουν και άνθρωποι και πολιτικές δυνάμεις οι οποίες κάνουν αυτήν την προσπάθεια μέσα στο πλαίσιο της παγκοσμιοποίησης, μέσα στο πλαίσιο μιας συγκεκριμένης ευρωπαϊκής νομοθεσίας.
Δεν δέχομαι καμία κατηγορία περί διαπλοκής και την επιστρέφω σε όποιον την κάνει. Με αποδείξεις και όχι με συνθήματα. Και γι? αυτό θέλω να σας καλέσω να συμμετάσχετε τώρα στη βελτίωση αυτού του νομοσχεδίου, αν χρειάζεται και όπου χρειάζεται. Και είμαι έτοιμος καλόπιστα να δεχθώ παρατηρήσεις. Θα πω σε εκείνους που βιάζονται να πουν αν υποχώρησα ή δεν υποχώρησα ότι δεν υποχωρώ πολιτικά, υποχωρώ στις αρχές της λογικής μόνο, αν κάποιος λογικά μου αποδείξει ότι σε κάποιο σημείο μπορώ να καλυτερεύσω κάποια διάταξη. Εκεί είμαι ανοικτός και χωρίς καμία προκατάληψη.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος της Νέας Δημοκρατίας κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ πολύ , κύριε Πρόεδρε.
Κύριοι συνάδελφοι, η Κυβέρνηση για μια ακόμα φορά μας καλεί να ψηφίσουμε επί της αρχής ένα νομοσχέδιο. Και εγώ καλόπιστα ρωτάω τους συναδέλφους που είναι μέσα σε αυτήν την Αίθουσα: Ποια είναι αυτή η αρχή, την οποία καλούμεθα να συζητήσουμε και αν ψηφίσουμε;
Είναι ένα νομοσχέδιο που έχει στην αρχή διατάξεις για τα γραφεία Τύπου εξωτερικού, στη συνέχεια διατάξεις οι οποίες ?όπως θα εξηγήσω στη συνέχεια- αποτελούν τον θεσμικό μανδύα της διαπλοκής, ένα ινστιτούτο: το μαγαζάκι της οδού Ζαλλοκώστα και μια τροπολογία ?το μόνο πραγματικά σοβαρό θέμα που έφερε ο Υπουργός- για να λειτουργήσει επιτέλους το κανάλι της Βολής.
Πείτε μου έναν τίτλο που να αποτελεί αρχή του νομοσχεδίου, εκτός από το ότι πρόκειται για θέματα αρμοδιότητας του Υπουργείου Τύπου και Μέσων Μαζικής Ενημέρωσης. Αν μας καλείτε να ψηφίζομε επί της αρχής κάθε φορά που ένα Υπουργείο μαζεύει τα ασυμμάζευτα του γενικότερου πεδίου μέσα στο οποίο δρα, αυτό δεν είναι συμμόρφωση προς συνταγματική επιταγή. Το Σύνταγμα απαιτεί αρχή. Εδώ δεν υπάρχει αρχή σχεδίου νόμου.
Το πρώτο λοιπόν που επισημαίνω συνίσταται στο ότι ο νόμος αυτός είναι ένα συνονθύλευμα διατάξεων, άλλος ένας νόμος-φρουτιέρα σύμφωνα με το ρωμαϊκό δίκαιο της παρακμής. Γιατί αυτό ανακάλυψε τους νόμους-φρουτιέρες. Κατόπιν τούτου αρνούμεθα κατά πρώτο λόγο να ψηφίσουμε την αρχή ενός νομοσχεδίου που δεν υπάρχει. Επί ανυπάρκτου αρχής δεν μπορείς να ψηφίσεις θετικά. Πώς να το κάνουμε; Και επειδή ξέρω ότι θα με διαδεχθεί στο Βήμα ο κ. Ακριβάκης, εγώ θα τον παρακαλέσω να μου πει έναν τίτλο ποια είναι η αρχή του νομοσχεδίου, την οποία εκείνος θα ψηφίσει και θα υποστηρίξει από το Βήμα αυτό.
Ας πάμε τώρα στην ουσία του πράγματος. Δεν θα έμπαινα στον πειρασμό να μιλήσω για άλλα θέματα αν δεν με προκαλούσε ο κύριος Υπουργός. Αναφέρθηκε στη χθεσινή συζήτηση από αυτό εδώ το Βήμα. Κατά τη γνώμη μου, επειδή ομιλεί πολλές φορές με παραβολές, θα του έλεγα και εγώ με τη σειρά μου ότι γα τη χθεσινή συζήτηση και όσα διημείφθησαν μέσα σε αυτήν την Αίθουσα ο Κυβερνητικός Εκπρόσωπος του Πρωθυπουργού δεν θα έπρεπε να συζητάει. Γιατί σε αυτόν ταιριάζει η λαϊκή ρήση: «Λαγός την φτέρη έσειε, κακό της κεφαλής». Και θα εξηγήσω γιατί ισχύει αυτή η ρήση.
Πρώτα-πρώτα μέμφθηκε τον Αρχηγό της Αξιωματικής Αντιπολίτευσης λέγοντας: «Που είναι οι προτάσεις του κ. Καραμανλή;». Δεν σκέφθηκε ότι εχθές υπήρχε ένας Πρωθυπουργός εδώ που μας είπε περίπου: «Όλα είναι καλά σε αυτόν τον Τόπο». Λίγα πράγματα δεν πάνε και τόσο καλά, πάντως όλα τα λοιπά πάνε καλά». Είναι ένας άνθρωπος που αγνοεί την πραγματικότητα, ο κ. Σημίτης.
Δεν είπε τίποτα ο Κυβερνητικός Εκπρόσωπος. Τι άλλο να πει; Αλλά είπε ότι δεν έκανε προτάσεις ο Πρόεδρος της Νέας Δημοκρατίας παρά ένα λεπτό. Δεν είδε τίποτα απολύτως για προγράμματα αυτού του Κόμματος μας. Δεν είδε ότι πως ότι θετικά έχουν γίνει από το 2000 ως τώρα, τα περισσότερα προέρχονται από τη Νέα Δημοκρατία; Δεν είδε τις προτάσεις νόμου που κατέθεσε ο κ. Καραμανλής εδώ, πρόταση νόμου για τις αποκρατικοποιήσεις, πρόταση νόμου για την Επιτροπή Έργων και Προμηθειών, πρόταση νόμου για τη διαφάνεια του δημόσιου χρήματος, την πρόταση νόμου που καταθέσαμε προσφάτως για την κατοχύρωση της διαφάνειας και την καταπολέμηση της διαπλοκής και που είπαμε να μην κλείσει αυτό το τμήμα παρά να τη συζητήσουμε όλοι μαζί;
Αυτά δεν είναι προτάσεις έτσι; Και προτάσεις είναι αυτός ο νομός που μας φέρνει εδώ ο κ. Πρωτόπαπας να συζητήσουμε; Αυτές είναι οι προτάσεις της Κυβέρνησης Σημίτη; Ακούσαμε δε και άλλα απίστευτα χθες μέσα σε αυτήν την Αίθουσα. 
Ακούσαμε τον Πρωθυπουργό να λέει: «Μα, προτείνετε ανεξάρτητη διοικητική αρχή έργων και προμηθειών; Και πως θα αποφασίζει; Η ανεξάρτητη αρχή θα παίρνει αποφάσεις; Δεν έχετε κανένα συνταγματολόγο, κανέναν νομικό να σας πει αν μπορούν να παίρνουν αποφάσεις οι ανεξάρτητες διοικητικές αρχές;» Αυτά είπε από αυτό το Βήμα ο Πρωθυπουργός της Χώρας, πάλαι ποτέ καθηγητής νομικού μαθήματος του εμπορικού δικαίου. Και έξω από το γεγονός ότι ήταν δική σας πρόταση, προεκλογική πρόταση και δέσμευση το 1993, πρόταση που κατατέθηκε εδώ και ουδέποτε συζητήθηκε. Και ήταν ο κ. Χάρης Καστανίδης που την επανέφερε και εκπαραθυρώθηκε από την Κυβέρνηση. Αλλά δεν μιλάω γι? αυτό μονάχα. Λέω ότι δεν γνωρίζει ο Πρωθυπουργός της Χώρας, καθηγητής νομικού μαθήματος, ότι οι ανεξάρτητες διοικητικές αρχές παίρνουν αποφάσεις κρίσιμης σημασίας. 
Το Εθνικό Συμβούλιο Ραδιοτηλεόρασης δεν δίνει τις άδειες για τα ραδιόφωνα και τις τηλεοράσεις; Αυτό δεν είναι εκτελεστή διοικητική πράξη; Η Επιτροπή η οποία αφορά τα προσωπικά δεδομένα, δεν είναι εκείνη η οποία αποφασίζει για ένα σωρό θέματα, όπως το μείζον ζήτημα που δημιούργησε, με δική της ευθύνη η Κυβέρνηση, για τα θέματα των ταυτοτήτων και ήλθε σε σύγκρουση με την Εκκλησία; Δεν είναι επίσης το ΑΣΕΠ που κάνει όλους τους διαγωνισμούς; 
Δεν ξέρει ο Πρωθυπουργός της Χώρας πως λειτουργούν οι ανεξάρτητες διοικητικές αρχές; Κατά τα λοιπά γι? αυτό ομιλώ για λαγό που την φτέρην έσειε. Διότι δεν μπορεί να μιλάει ο Κυβερνητικός Εκπρόσωπος για έναν Πρωθυπουργό ο οποίος δεν γνώριζε ούτε τα αντικείμενα επί των οποίων μιλούσε. Και έρχομαι στο μείζον θέμα της διαφάνειας το οποίο ετέθη χθες από αυτό το Βήμα. 
Εκφράζουμε όλοι την αγωνία σε αυτό τον Τόπο γιατί η διαπλοκή και η αδιαφάνεια τρώνε τα θεμέλια της δημοκρατίας, την ποιότητα της δημοκρατίας. Και τι βρέθηκε να πει χθες ο Πρωθυπουργός; Και τι βρέθηκε να επαναλάβει σήμερα ο Κυβερνητικός Εκπρόσωπος; «Α, λέει, η ιστορία της Νέας Δημοκρατίας με τα μονοπύθμενα». Αυτήν την ιστορία όπως την κάνει και την αναφέρει η Κυβέρνηση Σημίτη, αναδεικνύει όχι τα μονοπύθμενα ή τα διπύθμενα, αλλά πραγματικά την απύθμενη υποκρισία και ανευθυνότητα του πολιτικού σκάφους της Κυβέρνησης Σημίτη. 
Ξεχνάτε, κύριοι συνάδελφοι του ΠΑΣΟΚ, ότι την ιστορία των μονοπύθμενων την ξεκίνησε το ίδιο το Υπουργείο Εμπορικής Ναυτιλίας; Υπάρχουν τέτοια πλοία τα οποία σιγά-σιγά πρέπει να αποσυρθούν και το όλο ζήτημα ήταν πόση προθεσμία έχουμε. Εξυπηρετούν συμφέροντα οι Έλληνες Βουλευτές όταν έρχονται να πουν ότι επειδή υπάρχουν πλοία σε πάμπολλες πλοιοκτητικές εταιρείες, που πρέπει να αποσυρθούν, θα πρέπει να έχουν ένα χρόνο να το κάνουν; Και μάλιστα όταν το ίδιο το Υπουργείο Εμπορικής Ναυτιλίας συμφωνούσε προς αυτήν την κατεύθυνση; 
Και επειδή λέτε «α, να ένα θέμα διαπλοκής για τη Νέα Δημοκρατία, που είναι ο Πρόεδρος της Νέας Δημοκρατίας που μας κατηγορούσε χθες;», εμείς έχουμε συγκεκριμένα παραδείγματα. Τα ανέφερε χθες ο Πρόεδρός μας και σας τα θυμίζω λακωνικά για να ξέρουμε γιατί μιλάμε σε αυτήν την Αίθουσα. 
Μήπως μπορείτε να μου πείτε ποιον ή ποιους φωτογραφίζει η ρύθμιση, μόλις το 1993 όταν γίνατε Κυβέρνηση, με την οποία το κακούργημα της απιστίας περί την υπηρεσία έγινε πλημμέλημα για να παραγράφεται γρήγορα και να εξαγοράζεται η σχετική ποινή; Θέλετε να αναφέρουμε ονόματα συγκεκριμένων διοικητών κρατικών τραπεζών που ήταν κατηγορούμενοι την εποχή εκείνη; 
Μήπως θυμάστε πως ακριβώς και ποιους εξυπηρέτησαν οι διατάξεις των προγραμματικών συμφωνιών για το Β΄ Κοινοτικό Πλαίσιο Στήριξης και πως μέσα από αυτές τις προγραμματικές συμφωνίες που προέβλεπαν απευθείας αναθέσεις, διαμορφώθηκαν οι «εθνικοί προμηθευτές» και οι «εθνικοί εργολάβοι»; 
Μήπως θυμάστε το ν.2522/97 που λέει ?πρωτοφανής διάταξη σε παγκόσμια κλίμακα- δεν πάει να ακυρώσει το Συμβούλιο της Επικρατείας και ο ?ρειος Πάγος μια οποιαδήποτε σύμβαση παράνομη έργου ή προμήθειας, αυτή συνεχίζεται μέχρι το τέλος; Ποιους εξυπηρετεί και πως; 
Μήπως μπορείτε να μας πείτε ποιους εξυπηρετεί το γεγονός ότι υπάρχουν διατάξεις που ψηφίστηκαν από εσάς, οι οποίες θέτουν εμπόδια στη δικαστική έρευνα των χρηματιστηριακών συναλλαγών, έτσι ώστε να μην μπορεί να μπει ο κάθε εισαγγελέας και να δει τι γίνεται; Και φθάνουμε στη συγκεκριμένη υπόθεση, η οποία ερευνάται εδώ αυτή την στιγμή και ένα κομμάτι της έφθασε στη Βουλή, για να λέει η αρμόδια ανακρίτρια «αυτό δεν μπορώ να το αγγίξω, γιατί σύμφωνα με τη νομοθεσία ?που η Κυβέρνηση Σημίτη θέσπισε- χρειάζεται έγκληση από την Επιτροπή Κεφαλαιαγοράς»; 
Ποιος έβαλε αυτού του είδους τα αναχώματα και τους φραγμούς προκειμένου να υπάρχουν αδυναμίες για να παρέμβει η δικαιοσύνη και να κάνει τη δουλειά της; 
Επίσης, για να θυμόμαστε όλα τα πράγματα όπως έχουν, μήπως μπορεί να μας πει κανείς την έννοια του βασικού μετόχου ποιος την εμπνεύστηκε; Ούτε στην πρώτη φάση Αναθεώρησης του Συντάγματος την ήξερε κανείς. Την τελευταία στιγμή τη φέρατε. 
Λέει το Σύνταγμα ότι οι συγγενείς και οι σύζυγοι δεν επιτρέπεται ν? αποτελούν παρένθετα πρόσωπα για να μπορούν αυτοί να έχουν Μέσα Μαζικής Ενημέρωσης ή να μετέχουν σε Μέσα Μαζικής Ενημέρωσης όταν ένα από τα συγγενικά τους πρόσωπα, -ο σύζυγος παραδείγματος χάριν ή ο πατέρας- είναι ο ίδιος ο εργολάβος ή προμηθευτής. Και ενώ είναι απόλυτη η διατύπωση του άρθρου 14 του Συντάγματος ?ω του θαύματος- έρχεται ρύθμιση με το ν.3021/2002 η οποία λέει:
«Αν έχει αυτοτέλεια οικονομική η σύζυγος ή τα τέκνα, μπορούν να έχουν Μέσα Μαζικής Ενημέρωσης». Δεν γνωρίζετε κύριοι συνάδελφοι, ποιες συζύγους και ποια τέκνα φωτογραφίζει αυτή η διάταξη; Και μετά αναρωτιέστε ποιος είναι ο ομφάλιος λώρος με την Κυβέρνηση; Αυτή είναι η πραγματικότητα. 
Εμείς καταθέσαμε μια πρόταση νόμου έντιμα και σας είπαμε: Εννοείτε τη διαφάνεια; Εννοείτε τον κίνδυνο που ελλοχεύει από το ότι η διαπλοκή τρώει τα θεμέλια της Δημοκρατίας; Αυτή είναι η πρότασή μας, ελάτε να την κουβεντιάσουμε πριν κλείσει η Βουλή. Έχετε κάποια καλύτερη; Φέρτε την. Δεν την φέρνετε, παρά εισάγετε μόνο αυτήν τη ρύθμιση που έχουμε προ οφθαλμών.
Αν υπάρχει κάποια αρχή στο νομοσχέδιο, δεν είναι βεβαίως τα γραφεία Τύπου. Αυτά είναι ένα προπέτασμα καπνού. Γιατί μετά το άρθρο 20 φέρνουν αυτά που ήθελαν πραγματικά. Θα μπορούσαν κάλλιστα να είναι δύο διαφορετικά θέματα, χωριστά το ένα χωριστά το άλλο. Η ενεχυρίαση μετοχών, όταν μέσω της ενεχυριάσεως αυτός που παίρνει το ενέχυρο μπορεί να ψηφίζει στη γενική συνέλευση, σημαίνει ότι μέσω αυτής της διόδου μπορείς να υπερβείς και το ανώτατο ποσοστό του βασικού μετόχου, το 5%. Λέει ο κύριος Υπουργός «μα σήμερα δεν υπήρχε καμιά ρύθμιση και μπορούσε να γίνει αυτό το πράγμα. Εμείς ερχόμαστε να το ρυθμίσουμε». Πράγματι, δεν υπήρχε ρύθμιση. Το γεγονός, όμως, ότι γινόταν, σημαίνει ότι υπήρχε εκ πλαγίου παραβίαση των διατάξεων περί βασικού μετόχου. Τούτου επισύρει κυρώσεις. Απλώς τώρα φέρνετε τον έλεγχο. Παίρνω την καλύτερη εκδοχή για εσάς για να πω ότι είστε καλόπιστος, απλά οι νομικοί σας σύμβουλοι δεν σας πληροφόρησαν καλά. Και στη συζήτηση κατ? άρθρον θα αποδείξω ότι πρέπει να το πάρετε πίσω, γιατί το ακούσατε και από εμάς αλλά και από την Επιστημονική Υπηρεσία της Βουλής. 
Ενώ σήμερα αν γίνει, θα είναι παράνομο και αυτός που θα το κάνει θα υποστεί κυρώσεις, μας λέτε πως έρχεται το Εθνικό Συμβούλιο να το ελέγξει. Πότε; Σε μια προθεσμία. Πόση είναι; Ήταν αρχικά τριάντα, τώρα λέτε ότι το κάνετε σαράντα πέντε. Μα, δεν είναι εκεί το θέμα. 
Το θέμα είναι πως λέτε ότι αυτή η προθεσμία έχει δύο χαρακτηριστικά. Πρώτον, είναι αποκλειστική. Δηλαδή έτσι και το Εθνικό Συμβούλιο Ραδιοτηλεόρασης δεν το ελέγξει σε αυτές τις ημέρες, τότε χάνει την αρμοδιότητα να το κάνει. Γιατί αποκλειστική αρμοδιότητα σημαίνει ότι δεν μπορεί το Συμβούλιο μετά τη λήξη της προθεσμίας, δεν έχει αρμοδιότητα να κρίνει περαιτέρω το θέμα. ?ρα, αν δεν προλάβει, δεν πρόλαβε.
Δεύτερον, αν περάσει αυτή η προθεσμία, τεκμαίρεται η διαφάνεια. Δηλαδή τεκμαίρεται ότι εγκρίθηκε. Από εκεί και πέρα και να έχεις υπερβεί το βασικό μέτοχο, αφού πέρασε η προθεσμία, δεν πρόλαβε το Εθνικό Συμβούλιο, «δόξη και τιμή» μπορεί να προχωρήσει. Ποιος σας είπε ότι είναι δυνατό ?σας το επισημαίνει και η έκθεση της Επιστημονικής Υπηρεσίας της Βουλής, είναι πρωτοφανές δεν υπάρχει άλλο παράδειγμα στην ελληνική έννομη τάξη- με την παρέλευση της προθεσμίας στην οποία θα πρέπει να αποφασίσει ένα όργανο, να σημαίνει θετική πράξη; Είναι σαν να λέτε «πηγαίνω στην πολεοδομία, καταθέτω χαρτιά για να πάρω άδεια σπιτιού και αν η πολεοδομία δεν δώσει απάντηση μέσα σε τριάντα ημέρες, μπορώ να κτίσω στην πλατεία Συντάγματος, ή μια βιομηχανία σε μια περιοχή ιδιαίτερου φυσικού κάλλους». Γι? αυτό και ποτέ, σχεδόν, στο διοικητικό δίκαιο η παρέλευση προθεσμίας δε σημαίνει θετική πράξη, παρά μόνο άρνηση. Στην περίπτωση αυτή θα μου πείτε «τι θα κάνει ο επιχειρηματίας; Δεν φταίει σε τίποτα». Βεβαίως και δεν φταίει. Αλλά έχει άλλα μέσα να αμυνθεί. Θα σας προτείνουμε ρητή ρύθμιση για το άρθρο 21, να υπάρχει προθεσμία, η οποία δεν θα είναι αποκλειστική ώστε το Εθνικό Συμβούλιο να μπορεί να πει «δεν μου έφτασε η προθεσμία, ζητώ παραπάνω». Και αν παρέλθει και αυτή η προθεσμία, τότε να λειτουργήσει εναντίον του ελληνικού Δημοσίου ?γιατί δεν έχει χωριστή νομική προσωπικότητα το Εθνικό Συμβούλιο, αλλά το νομικό πρόσωπο του Δημοσίου- ευθύνη για αποζημίωση έναντι εκείνου του επιχειρηματία ο οποίος, χωρίς να υπερβαίνει τον βασικό μέτοχο, υφίσταται τη ζημιά. Ισχύει ναι ή όχι εδώ το άρθρο 105 του Εισαγωγικού Νόμου του Αστικού Κώδικα, που σημαίνει πλήρη αποζημίωση και ως προς τη θετική ζημία και ως προς το διαφυγόν κέρδος για εκείνον που ζημιώθηκε επειδή το αρμόδιο όργανο ήταν αυτό που τελικά προέβη σε μια τέτοια ενέργεια;
Σας προτείνουμε λοιπόν αν πραγματικά θέλετε τη διαφάνεια και επειδή εδώ υπάρχει ένα τεράστιο ζήτημα συνταγματικότητας που το επισημαίνει η Επιστημονική Υπηρεσία της Βουλής ?θα πέσει τελικά στα δικαστήρια αυτό το ζήτημα- κάτι πολύ απλό. Να πούμε ναι, ότι υπάρχει προθεσμία που δεν είναι αποκλειστική και ότι πρέπει να απαντήσει μέσα σ? αυτήν την προθεσμία το Εθνικό Ραδιοτηλεοπτικό Συμβούλιο. Ότι μπορεί να ζητήσει περαιτέρω προθεσμία αν νομίζει ότι δεν του φθάνει. Και ότι η υπέρβαση της προθεσμίας αυτής σημαίνει, για εκείνον που δεν υπερβαίνει το βασικό μέτοχο και βλάπτεται, δυνατότητα αποζημίωσης και αντίστοιχης υποχρέωσης του νομικού προσώπου του Δημοσίου για αποζημίωση που καλύπτει το σύνολο της ζημίας, δηλαδή και τη θετική ζημία και το διαφυγόν κέρδος.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Να το δούμε.
ΠΡΟΚΟΠΗΣ ΠΑΥΛΟΠΟΥΛΟΣ: Σας το είπα και στην Επιτροπή και μου είπατε ότι θα το δούμε στην Ολομέλεια. Θα σας στείλω τη συγκεκριμένη ρύθμιση στο γραφείο σας..
Το Ινστιτούτο, κύριε Υπουργέ, είναι μια κακή αρχή. Αν κάθε Υπουργείο ήθελε να δημιουργήσει ινστιτούτο για τη νομοθεσία του, θα έπρεπε να το κάνει; Υπάρχουν πάρα πολλά εξειδικευμένα ζητήματα. Δεν υπάρχουν θέματα διαφάνειας των προμηθειών στο Υπουργείο Εθνικής ?μυνας; Δεν είναι κρίσιμα τα θέματα στο Υπουργείο Υγείας για τη βιοηθική; Κάθε Υπουργείο πρέπει να φτιάχνει το ινστιτούτο του; Σκεφθείτε τι έχουν πίσω από το μυαλό τους αυτοί που σας το πρότειναν.
Τέλος, όσον αφορά το κανάλι της Βουλής, η ρύθμιση θα έπρεπε να είχε έρθει εδώ και πολύν καιρό. Και εδώ όμως έχουμε τον χαρακτηριστικό τρόπο με τον οποίο λειτουργεί η Κυβέρνηση. Πέρασε όλες τις άλλες διατάξεις, παραδείγματος χάριν περί βασικού μετόχου και αφού σύρθηκε στη Βουλή και από τη Νέα Δημοκρατία και από τον Πρόεδρο της Βουλής, φέρνει τη ρύθμιση. Εδώ θέλω να εκφράσω το φόβο ότι δεν αρκεί να φέρνετε τη νομοθετική ρύθμιση. Πρέπει να μας πείτε και πότε θα αρχίσει να εκπέμπει. Γιατί αν είναι να αρχίσει να λειτουργεί παραμονές των εκλογών, είναι προφανές ότι το ετοιμάζετε για τον καιρό που θα είσθε στην Αντιπολίτευση. Εμείς χαιρόμαστε γιατί θα σας ευνοήσει και τότε που θα είσθε αντιπολίτευση. Εμάς όμως δεν μας ενδιαφέρει αν θα είναι κάποιος στην κυβέρνηση ή στην Αντιπολίτευση. Εμείς θέλουμε το κανάλι της Βουλής γιατί ο Ελληνικός Λαός έχει δικαίωμα να πληροφορείται τι γίνεται μέσα σ? αυτήν την Αίθουσα. 
Και κάθε Βουλευτής έχει δικαίωμα να μην εξαρτάται από τον οποιονδήποτε δημοσιογράφο που τον φωνάζει ή δεν τον φωνάζει στις εκπομπές του. Εγώ λυπάμαι πραγματικά γιατί ταλέντα που υπάρχουν μέσα σ? αυτήν την Αίθουσα, διαμάντια του Κοινοβουλίου, συνάδελφοι, χαμηλών τόνων με κατάρτιση, με ήθος, δεν μπορούν να αναδείξουν έξω από αυτήν την Αίθουσα τη δουλειά τους. Γι? αυτούς όλους κάναμε αυτήν την πρόταση. Χαίρομαι που αυτή η πρόταση γίνεται επιτέλους πράξη. Μόνο που πρέπει να γίνει γρήγορα. Αν μπορούσαμε, τα τμήματα της Βουλής να ξεκινήσουν με τη δυνατότητα να εκπέμπει το κανάλι της Βουλής ώστε να μπορεί ο καθένας ν? αποδείξει τη δουλειά του. Έτσι θα ξέρει ο καθένας που ψηφίζει ποιον θα εμπιστεύεται και γιατί.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Κύριοι συνάδελφοι, τη συνεδρίασή μας παρακολουθούν από τα άνω δυτικά θεωρεία της Βουλής αφού προηγουμένως ξεναγήθηκαν στην έκθεσης της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Η Ελλάδα των Βαλκανικών Πολέμων 1912-1913», σαράντα έξι μαθητές και τέσσερις συνοδοί τους από το 4ο Δημοτικό Σχολείο Λαμίας. 
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Ο Κοινοβουλευτικός Εκπρόσωπος του ΠΑΣΟΚ έχει το λόγο.
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, τώρα που κάνατε αυτήν την αναγγελία, μου ήρθε κάτι στο μυαλό μου και πρέπει να το πω. Ίσως να μην είναι σχετικό με το θέμα αλλά είναι σχετικό με τη λειτουργία όλων μας εδώ μέσα και με τη λειτουργία της Βουλής.
Το 1981 εξελέγην για πρώτη φορά Βουλευτής και ενθυμούμαι ότι τα πρώτα χρόνια το πολιτικό μου γραφείο κατεκλύζετο από φίλους μου οι οποίοι μου ζητούσαν ένα ρουσφέτι. Μου ζητούσαν μια πρόσκληση για να έρθουν να παρακολουθήσουν από τα θεωρεία της Βουλής κάποια συνεδρίαση της Ολομέλειας.
Θυμάμαι τα θεωρεία τότε να είναι αδιαχώρητα. Δεν έπεφτε ούτε καρφίτσα. Και οσάκις κατόρθωνα να εξασφαλίσω τρεις-τέσσερις προσκλήσεις ημερησίως για να δώσω στους φίλους μου θεωρούσα εαυτόν εξαιρετικά ευτυχή. Τώρα όλες οι συνεδριάσεις μας γίνονται ενώπιον κενών θεωρείων, χωρίς θεατές και ακροατές.
Το είπα αυτό διότι μου κάνει εντύπωση το γεγονός ότι οσάκις αναγγέλλεται από το Προεδρείο το ότι τη συνεδρίασή μας παρακολουθούν κάποια σχολεία δημοτικά, γυμνάσια ή λύκεια, εμείς χειροκροτούμε από κάτω με μανία, διότι αποκτήσαμε δι? αυτού του τρόπου κάποιους ακροατές. Και ερωτώ: ?ραγε γιατί δημιουργήθηκε αυτό το φαινόμενο; Ποιοι φταίνε; Φταίνε κάποιοι παράγοντες που κανείς δεν έρχεται εδώ να παρακολουθήσει τις συνεδριάσεις της Βουλής. Και, όχι μόνο όταν υπάρχει τέτοιο νομοσχέδιο, αλλά και όταν υπάρχουν νομοσχέδια με ιδιαίτερη σοβαρότητα, ιδιαίτερο επίκαιρο ενδιαφέρον κλπ. Είναι πολλοί παράγοντες. 
Εγώ θα πω έναν παράγοντα. Το λέω αυτό εξ αφορμής της συμπεριφοράς όλων μας και αν θέλετε μετά από αυτά που είπε ο τόσο αξιόλογος φίλος, ο κ. Παυλόπουλος μόλις κατελθών του Βήματος. Μιλάμε επί παντός επιστητού χωρίς να μπαίνουμε στην ουσία του θέματος. Ο κ. Παυλόπουλος μίλησε στα πρώτα έντεκα λεπτά χωρίς να αναφερθεί ούτε λέξη στο νομοσχέδιο και στα υπόλοιπα τέσσερα λεπτά της ομιλίας του ανεφέρθη ακροθιγώς σε κάποια άρθρα. ?ραγε αυτοί οι δύο κύριοι που παρακολουθούν τη σημερινή συνεδρίαση δεν έχουν τη σκέψη να πουν μόνοι τους: «τι λένε τώρα αυτοί κάτω; Ποιο είναι το αντικείμενο της σημερινής συζήτησης;» Αυτοί οι δύο κύριοι στα θεωρεία είναι από την αρχή της συνεδρίασης. Πολύ αμφιβάλλω αν κατάλαβαν ποιο είναι το αντικείμενο της σημερινής συζήτησης. Μιλάμε επί παντός θέματος?
ΠΡΟΕΔΡΕΥΩΝ (Κωνσταντίνος Βρεττός): Κύριε Ακριβάκη, μην μπαίνετε στην ουσία μέσω των θεωρείων αλλά ελάτε στην ουσία του νομοσχεδίου. 
ΑΛΕΞΑΝΔΡΟΣ ΑΚΡΙΒΑΚΗΣ: Παρακαλώ, θα μείνω και εγώ ολίγον εκτός θέματος. Το δικαιούμαι και εγώ κάποια φορά να μείνω εκτός θέματος. 
Αυτή είναι η πραγματική κατάσταση. Συζητάμε σήμερα ένα νομοσχέδιο συγκεκριμένο με συγκεκριμένες διατάξεις και πρέπει να ακούσουμε τις αιτιάσεις της Αντιπολίτευσης έναντι αυτού του νομοσχεδίου. Και εδώ τι ακούσαμε σήμερα; Να τα πάρουμε με τη σειρά να δούμε: Σχόλια για τη χθεσινή συζήτηση σε επίπεδο Αρχηγών?
ΠΡΟΚΟΠΗΣ ΠΑΥΛΟΠΟΥΛΟΣ: Ποιος την ξεκίνησε όμως;
ΑΛΕΞΑΝΔΡΟΣ ΑΚΡΙΒΑΚΗΣ: Όχι, για όλους λέω, δεν λέω για σας. Για όλους μας λέω. Όλοι είμαστε υπεύθυνοι γι? αυτή την ιστορία. Είμαστε όλοι και βάζω πρώτα τον εαυτό μου σε αυτή την ιστορία.
Ακούσαμε σχόλια για τη χθεσινή συζήτηση των Αρχηγών, για τη διαφάνεια, τη διαπλοκή κλπ. Ακόμα ακόμα μιλήσατε κύριε Παυλόπουλε για τα μονοπύθμενα. 
ΠΡΟΚΟΠΗΣ ΠΑΥΛΟΠΟΥΛΟΣ: Εγώ; Ο Υπουργός το ανέφερε. 
ΑΛΕΞΑΝΔΡΟΣ ΑΚΡΙΒΑΚΗΣ: Εσείς μιλήσατε για τα μονοπύθμενα. Είναι αντικείμενο της σημερινής συζήτησης τα μονοπύθμενα πλοία; 
ΠΡΟΚΟΠΗΣ ΠΑΥΛΟΠΟΥΛΟΣ: Ο Υπουργός το ανέφερε.
ΑΛΕΞΑΝΔΡΟΣ ΑΚΡΙΒΑΚΗΣ:Εκτός εάν ο Αρχηγός σας δεν έπεισε χθες με τη δικαιολογία που έδωσε για τη στάση των Βουλευτών της Νέας Δημοκρατίας και θεωρήσατε αναγκαίο να επαναλάβετε αυτή την επιχειρηματολογία. 
Μιλήσατε επίσης για τα διάφορα κατά καιρούς μέτρα από το 1993 μέχρι τώρα που υποτίθεται ότι έχει πάρει το ΠΑΣΟΚ κατά της διαφάνειας. Ωραία. Μιλήσατε για την πρόταση νόμου που καταθέσατε υπέρ της διαφάνειας. Μα γι? αυτό το νομοσχέδιο που συζητούμε σήμερα δεν θα πούμε τίποτα; Θα φύγουμε από εδώ και δεν θα έχει ακουστεί κουβέντα; 
Και αν μου επιτρέπετε το ίδιο περίπου έγινε και από πλευράς εισηγητού της Νέας Δημοκρατίας. Το πρώτο πεντάλεπτο-δεκάλεπτο της αγόρευσης του αξιοτίμου κ. Παπαληγούρα ήταν γενικώς περί διαφάνειας κλπ. και τούτο και εκείνο.
Ήξερα ότι οι αρχηγοί των κομμάτων ?και ιδιαίτερα των μεγάλων κομμάτων- έχουν κατακτήσει διαχρονικά μία ασυλία, να έρχονται στην Αίθουσα και ανεξαρτήτως του θέματος το οποίο συζητείται και είναι εγγεγραμμένο στην ημερήσια διάταξη, να μιλούν επί παντός επιστητού. Πολύ φοβούμαι ότι αυτή η ασυλία επεξετάθη και στους Κοινοβουλευτικούς Εκπροσώπους και σε άλλους Βουλευτές. Όμως, είναι κακό για τη λειτουργία μας εδώ μέσα.
Κύριε Πρόεδρε, εμένα αυτός είναι ο ρόλος μου, να απαντώ δηλαδή στις αιτιάσεις των κομμάτων της Αντιπολίτευσης που μάχονται το νομοσχέδιο. Ειλικρινώς, δεν έχω πολλά να πω επί του νομοσχεδίου, διότι πράγματι λόγω του κατακλυσμού των άλλων θεμάτων που υπήρξε εδώ στην Αίθουσα, για το νομοσχέδιο ολίγα ελέχθησαν. 
Αυτό που είπε ο αξιότιμος κ. Παυλόπουλος ?αυτό ήταν το βασικό και το πρώτο επιχείρημά του- είναι ότι η Νέα Δημοκρατία δεν ψηφίζει το νομοσχέδιο, διότι αυτό είναι ένα συνονθύλευμα διαφόρων διατάξεων που επιλύει διάφορα θέματα, αρμοδιότητος του Υπουργείου Τύπου, δεν έχει αρχή και τέλος και ο τίτλος του είναι ίσως ψευδεπίγραφος. 
Εγώ θα έλεγα το εξής: Με τη μικρή κοινοβουλευτική μου πείρα, θα έλεγα ότι αυτό είναι αληθές. Είναι το πρώτο κεφάλαιο που αφορά στην οργάνωση των γραφείων Τύπου και οι άλλες διατάξεις είναι διάφορες, άσχετες μεταξύ τους. Αυτό το δέχομαι, έτσι είναι. Πείτε μου, όμως, πώς πρέπει να νομοθετεί η Κυβέρνηση; Θα έπρεπε δηλαδή, κατά τη δική σας άποψη και κατά τη συλλογιστική σας, αντί να έρθει αυτό το νομοσχέδιο σήμερα, όπως είναι διαμορφωμένο, να έρθουν είκοσι πέντε νομοσχέδια ?γιατί τόσα είναι τα θέματα που επιλύει αυτό το νομοσχέδιο- κεχωρισμένα, να μπουν ξεχωριστά το κάθε ένα στη Διαρκή Επιτροπή, να γίνουν είκοσι πέντε συνεδριάσεις της Βουλής, για να αντιμετωπιστούν κεχωρισμένα αυτά τα θέματα; Αυτό λέτε; Αυτό έπρεπε να κάνει; 
Αν ποτέ ?που δεν το εύχομαι και δεν πιστεύω ότι θα γίνει- γίνει η Νέα Δημοκρατία κυβέρνηση, στη νομοθετική της εργασία, γενικότερα, αυτή τη διαδικασία θα ακολουθήσει; Για κάθε άρθρο, δηλαδή, αυτού του νομοσχεδίου θα φέρνει ξεχωριστό νομοσχέδιο; Αυτό είναι το μείζον ερώτημα. 
Έτσι νομοθετεί και έτσι θα νομοθετεί η Βουλή και πρέπει να νομοθετεί, διότι αλλιώς το νομοθετικό της έργο δεν θα έχει κανένα τέλος. 
( Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ)
Αυτή είναι η απάντησή μου στην πρώτη και μοναδική αιτίαση που εξέφρασε η Νέα Δημοκρατία κατά του νομοσχεδίου και δικαιολόγησε την αρνητική της στάση και την αρνητική της ψήφο στο συγκεκριμένο νομοσχέδιο, διότι οι άλλες δύο, τρεις παρατηρήσεις οι οποίες εγένοντο, αφορούν κατ? ιδίαν άρθρα, στα οποία θα υπάρξει συζήτηση στο στάδιο της κατ? άρθρον συζήτησης.
Οφείλω να τονίσω ότι ο Υπουργός ?ακόμα και αυτήν τη στιγμή, μετά την επεξεργασία στην επιτροπή- δήλωσε ότι είναι έτοιμος να δεχθεί και άλλες τροποποιήσεις, εφόσον πειστεί ότι είναι αξιόλογες. 
Τέλος -και κλείνω με αυτό- θα πω το εξής: Κατά την άποψή μου, η σημερινή ημέρα είναι μεγάλη ημέρα για τη Βουλή. Ένα αίτημα πολλών ετών που έχει διατυπωθεί -και σε υψηλότατους τόνους- από όλες τις πτέρυγες της Βουλής, από όλους μας, που αφορά το κανάλι της Βουλής, σήμερα γίνεται πραγματικότητα. Επιτέλους ?θα το πω και αυτό, γιατί εγώ στέκομαι κριτικά πολλές φορές απέναντι στην Κυβέρνηση και το ξέρετε, κύριοι συνάδελφοι, της Νέας Δημοκρατίας - υλοποιείται και η συνταγματική δέσμευση να ξεκινήσει η διαδικασία για το κανάλι της Βουλής.
Θέλω και εγώ να ενώσω τη φωνή μου και να παρακαλέσω την Κυβέρνηση και τον Υπουργό Τύπου, στο βαθμό που έχει τη δυνατότητα, να βοηθήσει για τη σύντομη λειτουργία του καναλιού. Είμαι βέβαιος ότι αυτή η τροπολογία που κατετέθη και θα γίνει νόμος του κράτους με την ομόφωνη ψήφο όλων των Βουλευτών του Ελληνικού Κοινοβουλίου, δεν θα μείνει στα χαρτιά, αλλά θα προχωρήσει σύντομα η λειτουργία του καναλιού. 
ΓΕΩΡΓΙΟΣ ΤΡΥΦΩΝΙΔΗΣ: Θα είστε στην Αντιπολίτευση. Θα προχωρήσει.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Εισερχόμαστε στο στάδιο των δευτερολογιών.
Ποιοι συνάδελφοι θέλουν να δευτερολογήσουν; 
Κύριε Παπαγεωργίου, θέλετε να δευτερολογήσετε; 
ΓΕΩΡΓΙΟΣ ΠΑΠΑΓΕΩΡΓΙΟΥ: Όχι, κυρία Πρόεδρε.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Υπάρχει κάποιος άλλος συνάδελφος που να ήθελε να δευτερολογήσει; Κανείς. 
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Κυρία Πρόεδρε, μου επιτρέπετε; 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ορίστε, κύριε Υπουργέ, έχετε το λόγο.
ΧΡΗΣΤΟΣ ΠΡΩΤΟΠΑΠΑΣ (Υπουργός Τύπου και Μέσων Μαζικής Ενημέρωσης): Δεν θα δευτερολογήσω. Θα κάνω μόνο μια παρατήρηση, κυρία Πρόεδρε.
Έχω δώσει στον κ. Παυλόπουλο έναν κατάλογο με περιπτώσεις νόμων και διαταγμάτων, όπου υπάρχουν τέτοιου είδους προθεσμίες. Βεβαίως να τα δούμε τα υπόλοιπα. Ισχύουν αυτά που είπαμε. Πάντως θα ήθελα να ξέρετε ότι υπάρχουν.
ΠΡΟΚΟΠΗΣ ΠΑΥΛΟΠΟΥΛΟΣ: Δεν είναι διοικητικές πράξεις έγκρισης αδειών. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κηρύσσεται περαιωμένη η συζήτηση επί της αρχής του νομοσχεδίου του Υπουργείου Τύπου και Μέσων Μαζικής Ενημέρωσης: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης». 
Ερωτάται το Σώμα: Γίνεται δεκτό το νομοσχέδιο επί της αρχής;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Συνεπώς, το νομοσχέδιο του Υπουργείου Τύπου και Μέσων Μαζικής Ενημέρωσης: «Οργάνωση και λειτουργία των Γραφείων Τύπου και Επικοινωνίας του Υπουργείου Τύπου και Μέσων Μαζικής Ενημέρωσης και ρυθμίσεις για τον ευρύτερο τομέα των μέσων ενημέρωσης» έγινε δεκτό επί της αρχής, κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 15.00΄, λύεται η συνεδρίαση για αύριο ημέρα Παρασκευή 6 Ιουνίου 2003 και ώρα 10.30΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) αρμοδιότητας του Υπουργείου Εργασίας και Κοινωνικών Ασφαλίσεων: συζήτηση επερωτήσεων, πρώτη η με αριθμό 66/22.5.03 Βουλευτών του Κομμουνιστικού Κόμματος Ελλάδας, δεύτερη η με αριθμό 61/19.5.03 Βουλευτών της Νέας Δημοκρατίας και τρίτη η με αριθμό 69/23.5.03 Βουλευτών του Συνασπισμού της Αριστεράς των κινημάτων και της οικολογίας, σχετικώς με την κυβερνητική πολιτική που εφαρμόζεται στα εργασιακά ζητήματα, σύμφωνα με την ημερήσια διάταξη.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ



5

ΣΥΝΕΔΡΙΑΣΗ ΟΛΟΜΕΛΕΙΑΣ 5-6-2003



