Σελίδα 3297 

Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΞΘ'

Πέμπτη 30 Ιανουαρίου 1997

Αθήνα, σήμερα, στις 30 Ιανουαρίου 1997, ημέρα Πέμπτη και ώρα 10.09' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης):Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή Β' Θεσσαλονίκης κ. Αδάμ Ρεγκούζα τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία η Πανελλήνια Ομοσπονδία Υγειονομικών Υπαλλήλων ΙΚΑ και ο Πανελλήνιος Σύλλογος Εργαστηριακών Υπαλλήλων ΙΚΑ διαμαρτύρεται για την έλλειψη ακτινοπροστασίας στα ακτινοδιαγνωστικά και πυρηνικής ιατρικής εργαστήρια του ΙΚΑ.

2) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Ναυτικός 'Ομιλος Καλαμάτας και ο Σύλλογος Γονέων, Κηδεμόνων και Φίλων του Κολυμβητικού Τμήματος Καλαμάτας ζητεί τη συντήρηση του κολυμβητηρίου για την εύρυθμη λειτουργία του.

3) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε δημοσίευμα εφημερίδας το οποίο αναφέρεται στη ζημιογόνο επένδυση της σιδηροδρομικής γραμμής Κρυονερίου-Αγρινίου.

4) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία η Κοινότητα Αξιοχωρίου του Ν.Κιλκίς ζητεί να αναγνωριστεί σε Δήμο.

5) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία το ΤΤΕ Τμήμα Κεντρικής Μακεδονίας επισημαίνει τις δυσμενείς συνέπειες της εφαρμογής του Ν.2414/20-6-96 στη λειτουργία της ΔΕΘ.

6) Ο) Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύνδεσμος Ελλήνων Κατασκευαστών Πλαστικών Σκαφών Παρελκομένων εξαρτημάτων εμπόρων και υπηρεσιών υποβάλλει προτάσεις για το προς ψήφιση σχέδιο νόμου "Κατάργηση φορολογικών απαλλαγών και άλλες διατάξεις".

7) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Δικαστικών Υπαλλήλων Λάρισας διαμαρτύρεται για τις νέες μισθολογικές ρυθμίσεις του κλάδου.

8) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Υπαλλήλων Αγροφυλακής Ν.Κοζάνης υποβάλλει προτάσεις για τις μισθολογικές ρυθμίσεις του κλάδου.

9) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Πτυχιούχων Εφαρμοσμένης Λογιστικής Επιστήμης Τριτοβάθμιας Τεχνολογικής Εκπαίδευσης υποβάλλει προτάσεις για τις νομοθετικές ρυθμίσεις της άσκησης του επαγγέλματος του λογιστή-φοροτέχνη.

10) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία ο Δήμος Μεγ. Χωρίουν Τήλου του Ν.Δωδεκανήσου ζητεί την τοποθέτηση υπαλλήλου στο μονοθέσιο ταχυδρομικό γραφείο της Τήλου.

11) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η Πανελλήνια Ομοσπονδία Υγειονομικών Υπαλλήλων ΙΚΑ διαμαρτύρεται για το έλλειμμα στον προϋπολογισμό του ΙΚΑ.

12) Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία η Εθνική Οργάνωση Πολυτέκνων Αθηνών διαμαρτύρεται για τις διατάξεις του φορολογικού νομοσχεδίου, που περιορίζουν την απαλλαγή από το φόρο εισοδήματος λόγω ιδιοκατοίκησης σε 150 τ.μ.

13) Ο Βουλευτής Κέρκυραςκ. ΕΥΤΥΧΗΣ ΚΟΝΤΟΜΑΡΗΣ κατέθεσε αναφορά με την οποία ο Κρατικός Βρεφονηπιακός Σταθμός Γαϊου Παξών Κέρκυρας ζητεί την άμεση στελέχωσή του.

14) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Νομάρχης Κέρκυρας ζητεί χρηματοδότηση για την εκτέλεση εργασιών επισκευής στα σχολεία του Ν.Κέρκυρας.

15) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Κουραμαλίων του Ν.Κέρκυρας ζητεί χρηματοδότηση για την προμήθεια του αναγκαίου εξοπλισμού του κοινοτικού ιατρείου.

16) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Κρατικός Βρεφονηπιακός Σταθμός Γαϊου Παξών ζητεί χρηματοδότηση για την προμήθεια 

Σελίδα 3298 

του αναγκαίου εξοπλισμού του.

17) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η 'Ενωση Ιδιοκτητών Ημερησίων Επαρχιακών Εφημερίδων ζητεί να μην καταργηθεί η εκτύπωση στα τηλεφωνικά και ταχυδρομικά τέλη της επαρχιακής εφημερίδας.

18) Ο Βουλευτής Επικρατείας κ. ΠΑΡΑΣΚΕΥΑΣ ΠΑΡΑΣΚΕΥΟΠΟΥΛΟΣ κατέθεσε αναφορά με την οποία το Επαγγελματικό Επιμελητήριο Θεσ/νίκης διαμαρτύρεται για τη νομοθετική ρύθμιση, που αποκλείει από το Διοικητικό Συμβούλιο της Διεθνούς 'Εκθεσης Θεσ/νίκης τους εκπροσώπους των παραγωγικών φορέων που ορίζονται από τα όργανα της Τοπικής Αυτοδιοίκησης.

19) Ο Βουλευτής Επικρατείας κ. ΠΑΡΑΣΚΕΥΑΣ ΠΑΡΑΣΚΕΥΟΠΟΥΛΟΣ κατέθεσε αναφορά με την οποία το Σωματείο Εργατοϋπαλλήλων Ασύλου του Παιδιού ζητεί τη διευθέτηση του εργασιακού καθεστώτος των μελών του.

20) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Πανελλήνια Ομοσπονδία Υγειονομικών Υπαλλήλων ΙΚΑ υποβάλλει προτάσεις για τον προϋπολογισμό του ΙΚΑ 1997.

21) Οι Βουλευτές κύριοι ΝΙΚΟΛΑΟΣ ΓΚΕΛΕΣΤΑΘΗΣ και ΑΘΑΝΑΣΙΟΣ ΓΙΑΝΝΟΠΟΥΛΟΣ κατέθεσαν αναφορά με την οποία ο Δήμος Μεγάλου Χωριού Τήλου Δωδεκανήσου ζητεί την κατ' εξαίρεση πρόσληψη προσωπικού στο μονοθέσιο ταχυδρομικό γραφείο Τήλου.

22) Ο Α' Αντιπρόεδρος της Βουλής και Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία κάτοικοι της περιοχής Νεας Κηφισιάς διαμαρτύρονται για την εκτροφή ζώων τα οποία ρυπαίνουν το περιβάλλον και απειλούν την υγεία των κατοίκων της περιοχής.

23) Η Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Δουκάδων Κέρκυρας ζητεί οικονομική ενίσχυση για την τακτοποίηση κοινωνικών αναγκών που δημιουργούνται στα πλαίσια λειτουργίας του Νηπιαγωγείου και του Περιφερειακού Ιατρείου της περιοχής.

24) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία κάτοικοι της Κοινότητας Σιδαρίου ζητούν την κατασκευή αντιπλημμυρικών έργων στο ποτάμι του 'Αϊ Γιάννη Κέρκυρας.

25) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Νομαρχιακή Αυτοδιοίκηση Κέρκυρας ζητεί την παραχώρηση εκτάσεως για γήπεδο ποδοσφαίρου.

26) Ο Βουλευτής Κέρκυρας κ. ΕΥΤΥΧΗΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Κάτω Γαρούνα Κέρκυρας ζητεί οικονομική ενίσχυση για την αποπεράτωση κοινοτικών έργων.

27) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία ο Δήμος Μεγ. Χωριού Τήλου του Ν.Δωδεκανήσου ζητεί την τοποθέτηση μόνιμου υπαλλήλου στο ταχυδρομικό γραφείο της Τήλου.

28) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία το Υποθηκοφυλακείο Κατερίνης ζητεί την πρόσληψη του αναγκαίου προσωπικού καθώς και τη μηχανοργάνωση της υπηρεσίας του για την εύρυθμη λειτουργία του.

29) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε δημοσίευμα εφημερίδας στο οποίο ο Ελληνοαυστραλιανός Σύλλογος Χανίων ζητεί την επίλυση του συνταξιοδοτικού προβλήματος των μελών του.

30) Ο Βουλευτής Κέρκυρας κ. ΕΥΤΥΧΗΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Νεοχωρίου Κέρκυρας ζητεί υδρογεωλογική μελέτη για την εξεύρεση υδάτινων κοιτασμάτων.

31) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία το Επιμελητήριο Κυκλάδων διαμαρτύρεται για την ταλαιπωρία των εννέα ημερών που υπέστησαν τον Ιανουάριο του 1997 οι επιβάτες του πλοίου "Ροδάνθη".

32) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Βελεστίνου Μαγνησίας ζητεί οικονομική ενίσχυση για την αναδημιουργία του "Ιερού 'Αλσους".

33) Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία ο Δήμος Δάφνης Αχαϊας ζητεί την επέκταση του δικτύου αποχέτευσης.

34) Ο Α' Αντιπρόεδρος της Βουλής και Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία ο Δήμος Μεγάλου Χωριού Τήλου Δωδεκανήσου ζητεί τη στελέχωση των ΕΛ.ΤΑ. Τήλου.

35) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στην ανάγκη κατασκευής έργων αντιπλημμυρικής προστασίας στην περιοχή του αερολιμένα Καλαμάτας Μεσσηνίας.

36) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στη ρύπανση που έχει υποστεί το λιμάνι της Βοϊδοκοιλιάς στην περιοχή Πύλου Μεσσηνίας.

37) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στην ανάγκη πραγματοποίησης γενικής γεωσκοπικής έρευνας για την αντιμετώπιση των κατολισθήσεων στην περιοχή της κοινότητας Βέργας Μεσσηνίας.

38) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται σε μετακινήσεις εκπαιδευτικών από τα Σχολεία του Νομού Μεσσηνίας σε άλλες περιοχές της Χώρας.

39) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στα προβλήματα λειτουργίας του Τ.Ε.Ι. Καλαμάτας Μεσσηνίας.

40) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η άμεση λειτουργία Ενιαίου Πολυκλαδικού Λυκείου στη Μεσσήνη Μεσσηνίας.

41) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η λήψη μέτρων για τη σωτηρία των αρχαιοτήτων του Νομού Μεσσηνίας.

42) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η συντήρηση και επισκευή του πατρικού σπιτιού του Ολυμπιονίκη Κων/νου Τσικλητήρα στην Πύλο Μεσσηνίας.

43) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται σε οικονομικές διαφορές του Δήμου Καλαμάτας Μεσσηνίας με 

Σελίδα 3299 

τον Οργανισμό Εργατικών Κατοικιών.

44) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στα προβλήματα που δημιουργεί η κατάληψη της βιομηχανικής περιοχής Σπερχογείας Μεσσηνίας από τους τσιγγάνους.

45) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η πραγματοποίηση σεμιναρίων για τους ελαιοτριβείς του Νομού Μεσσηνίας.

46) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας το οποίο αναφέρεται στον τρόπο που αντιμετωπίζουν τα μεσογειακά αγροτικά προϊόντα στην Ευρωπαϊκή 'Ενωση.

47) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η άμεση καταβολή της χρηματικής αποζημίωσης στους εργολάβους των συνεργείων που πραγματοποίησαν του ψεκασμούς για την δακοκτονία στο Νομό Μεσσηνίας.

48) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η χρηματοδότηση της κατασκευής του αλιευτικού καταφυγίου της Φοινικούντας Μεσσηνίας.

49) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η λήψη μέτρων για την εύρυθμη λειτουργία του Νοσοκομείου Πύλου.

50) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η άμεση έναρξη κατασκευής έργων υποδομής στη Βόρειο Ελλάδα.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 1155/4-12-96 ερώτηση δόθηκε με το υπ' αριθμ. 471/4-12-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 1155/4-12-96 που κατατέθηκε στη Βουλή από το Βουλευτή κ. Μ. Μπετενιώτη, για τα θέματα αρμοδιότητάς μας, σας πληροφορούμε τα εξής:

Ο Οργανισμός Εργατικής Κατοικίας (ΟΕΚ) δεν θα είχε αντίρρηση για συνεργασία με τους συναρμόδιους φορείς (Δήμο, ΥΠΕΧΩΔΕ, ΥΠΕΘΟ και Υπ. Υγείας και Πρόνοιας) στο πρόγραμμα ανάπλασης των προσφυγικών πολυκατοικιών της περιοχής Αγίου Σωτήρα Δήμου Πειραιά, εφ' όσον στα προς κατεδάφιση κτίρια διαμένουν και δικαιούχοι παροχής στέγης από τον ΟΕΚ.

Μόλις ολοκληρωθεί η σχετική μελέτη ανάπλασης της περιοχής θα εξετασθεί από τον ΟΕΚ η μορφή συμμετοχής στο πρόγραμμα.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

2. Στην με αριθμό 1189/5-12-96 ερώτηση δόθηκε με το υπ' αριθμ. 492/21-1-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην αρ. πρωτ. 1189/5-12-96 ερώτηση που κατατέθηκε στη Βουλή από τον Βουλευτή κ. Θεοφάνη Δημοσχάκη και μας διαβιβάσθηκε από το Υπουργείο Υγείας και Πρόνοιας με το αρ. πρωτ. Υ4α/13582/27-12-96, έγγραφό του, σχετικά με τη χορήγηση του οικονομικού κινήτρου για την αύξηση της παραγωγικότητας στους γιατρούς του ΙΚΑ, σας γνωρίζουμε τα εξής: 

Με τις διατάξεις της παρ. 3 του άρθρου 8 του ν. 2430/96 καθιερώθηκε η χορήγηση του κινήτρου για την αύξηση της παραγωγικότητας στους ιατρούς, οδοντιάτρους, ακτινοφυσικούς και βιολόγους - βιοχημικούς του ΙΚΑ.

Σύμφωνα με τη διάταξη αυτή, με απόφαση των Υπουργών Εθνικής Οικονομίας, Οικονομικών και Εργασίας και Κοινωνικών Ασφαλίσεων μετά από πρόταση του Δ.Σ. του ΙΚΑ καθορίζονται το ύψος του ανωτέρω κινήτρου κατά δικαιούχο, οι όροι, οι προϋποθέσεις καθώς επίσης και ο τρόπος ελέγχου και διασφάλισης των προσδοκομένων αποτελεσμάτων, στο ως άνω προσωπικό του Ιδρύματος.

Σε εφαρμογή της παραπάνω διάταξης έχει εκδοθεί η 2071766/ 10650/0022/3-12-96 κοινή Υπουργική απόφαση η οποία έχει δημοσιευθεί στο ΦΕΚ 1155/27-12-96 τ. ΝΠΔΔ και ήδη έχει αρχίσει η καταβολή του εν λόγω κινήτρου στους γιατρούς του ΙΚΑ.

Ο Υφυπουργός

ΝΙΚΟΣ ΦΑΡΜΑΚΗΣ"

3. Στην με αριθμό 1225/6-12-96 ερώτηση δόθηκε με το υπ' αριθμ. 186/23-1-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 1225/6-12-96 που μας διαβιβάστηκε με το υπ'αρ. πρωτ. 431/23.12.96 έγγραφο του Υπουργείου Εμπορικής Ναυτιλίας, παρακαλούμε να πληροφορήσετε τους κ.κ. Βουλευτές σε θέματα αρμοδιότητάς μας τα εξής:

α) Στις διατάξεις της παρ. 7 του άρθρου 34 του π.δ. 609/85 προβλέπεται ότι στις περιπτώσεις που ο ανάδοχος καθυστερεί τις πληρωμές των αποδοχών του προσωπικού που χρησιμοποιεί στο έργο, η Διευθύνουσα Υπηρεσία μετά από γραπτή όχληση των ενδιαφερομένων καλεί τον ανάδοχο να εξοφλήσει τους δικαιούχους μέσα σε 15 ημέρες. Αν ο ανάδοχος δεν εξοφλήσει τους δικαιούχους τότε η Διευθύνουσα υπηρεσία πληρώνει απευθείας τους δικαιούχους από τις πιστώσεις του έργου, για λογαριασμό του αναδόχου και έναντι του λαβείν του για διάστημα μέχρι τρεις το πολύ μήνες.

β) Οι διατάξεις που διέπουν την κατασκευή των δημοσίων έργων (ν. 1418/84) δεν μπορούν να χαρακτηριστούν αναχρονιστικές καθόσον είναι σχετικά πρόσφατες, έχουν τροποποιηθεί με τους νόμους 2229/94, 2338/95 και 2372/96 και έχουν προσαρμοσθεί στη νομοθεσία της Ευρωπαϊκής 'Ενωσης.

Ο Υπουργός

Κ. ΛΑΛΙΩΤΗΣ"

4. Στην με αριθμό 1543/19-12-96 ερώτηση δόθηκε με το υπ' αριθμ. 56/20-1-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 1543/19-12-96 που κατέθεσαν στη Βουλή οι Βουλευτές κ.κ. Μ. Μουσταφά και Σ. Δανέλλης αναφορικά με τη λειτουργία του Κ.Υ. Σάμης Κεφαλλονιάς σας γνωρίζουμε τα εξής:

1. Για το Κ.Υ. Σάμης είχαν προκηρυχθεί από το Α.Σ.Ε.Π. (1) μία θέση ΤΕ Ραδιολογίας - Ακτινολογίας και μία (1) θέση ΤΕ Νοσηλευτικής. Οι οριστικοί πίνακες διοριζομένων έχουν σταλεί από το ΑΣΕΠ για δημοσίευση σε ΦΕΚ. Μετά τη δημοσίευση θα ακολουθήσουν οι προβλεπόμενες διαδικασίες διορισμού τους. Επίσης με την αρ. 3/23-7-96 απόφαση της επιτροπής του άρθρου 1 παρ. 51 του ν. 2412/96 εγκρίθηκε η τακτική πλήρωση 2.700 θέσεων διαφόρων κλάδων και ειδικοτήτων από 1-1-97 για τα Νοσηλευτικά Ιδρύματα και Κ.Υ. όλης της Χώρας. Η κατανομή των θέσεων θα γίνει με βάση την ιεράρχηση των αναγκών και τις υφιστάμενες οικονομικές δυνατότητες.

2. Το υπάρχον ασθενοφόρο αυτοκίνητο του Κ.Υ. Σάμης καλύπτει επαρκώς τις ανάγκες της περιοχής ενώ δεν υπάρχει αίτημα στην υπηρεσία μας για αντικατάστασή του ή για περαιτέρω εξοπλισμό του προκειμένου να λειτουργήσει ως κινητή μονάδα από τη διοίκηση του Ν.Γ.Ν.Κεφαλλονιάς του οποίου το Κ.Υ. Σάμης αποτελεί αποκεντρωμένη οργανική μονάδα.

3. Αναφορικά με το κτίριο του Κέντρου Υγείας δεν έχουν

Σελίδα 3300 

αναφερθεί προβλήματα ως προς την καταλληλότητα και λειτουργικότητά του από το Δ/ντή του Κ.Υ. και τη διοίκηση του Ν.Γ.Ν. Κεφαλλονιάς στην αρμόδια Δ/νση Τεχνικών Υπηρεσιών του Υπουργείου μας.

Ο Υφυπουργός

Μ. ΣΚΟΥΛΑΚΗΣ"

5. Στην με αριθμό 1689/30-12-96 ερώτηση δόθηκε με το υπ' αριθμ. 692/24-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1689/30.12.96, που κατέθεσαν οι Βουλευτές κ.κ. Νίκος Γκατζής, Βαγγέλης Μπούτας, αναφορικά με το παραπάνω θέμα, σας πληροφορούμε ότι για το θέμα της λειτουργίας του εργοστασίου της "ΜΙΧ. ΤΣΙΠΛΑΚΟΣ - ΒΙΟΠΑΛ Α.Ε." που ασχολείται με τη δραστηριότητα κλωστηρίου - υφαντηρίου, είναι αρμοδιότητας του ΥΠΕΘΟ προς το οποίο κοινοποιείται το παρόν με αντίγραφο της ερώτησης.

'Οσον αφορά στην εκκοκκιστική επιχείρηση "ΚΟΤΤΟΝ ΠΑΛΑΜΑΣ" Α.Β.Ε.Ο.Τ.Α.Ε., που είναι συγγενής επιχείρηση (κύριος μέτοχος ο κ. Τσιπλάκος) εγκρίθηκε την 17.9.96 χρηματοδότηση ύψους 400.000.000 δρχ. για την αποπληρωμή των παραγωγών βαμβακιού εκκοκκιστικής περιόδου 95/96 με την εγγύηση του Οργανισμού Βάμβακος.

Ο Υπουργός

ΣΤΕΦ. ΤΖΟΥΜΑΚΑΣ"

6. Στην με αριθμό 1690/30-12-96 ερώτηση δόθηκε με το υπ' αριθμ. 2/23-1-97 έγγραφο από τον Υπουργό Εθνικής Παιδείας η ακόλουθη απάντηση:

"Απαντώντας στην ερώτηση με αριθμό 1690/30-12-96 που κατέθεσαν οι Βουλευτές κ.κ. Αχ. Κανταρτζής και Απ. Τασούλας, σχετικά με τη λειτουργία του Παιδαγωγικού Τμήματος Νηπιαγωγών του Πανεπιστημίου Πατρών, σας γνωρίζουμε τα ακόλουθα:

Το Υπουργείο Παιδείας στα πλαίσια του ετήσιου προγραμματισμού κατανομής νέων θέσεων ΔΕΠ ύστερα από αξιολόγηση των υποβληθεισών προτάσεων των Α.Ε.Ι. προέβη στην έγκριση μιας (1) θέσης ΔΕΠ, της οποίας η προκήρυξη αναμένεται από το Πανεπιστήμιο Πατρών, προκειμένου να προωθηθεί για δημοσίευση στην Εφημερίδα της Κυβερνήσεως.

Εκτός τούτου ενέκρινε επί πλέον τρεις (3) θέσεις συμβασιούχων του π.δ. 407/80 για το ακαδημαϊκό έτος 1996-97, για κάλυψη διδακτικών αναγκών του Τμήματος.

Επίσης πρόσφατα με την τελευταία κατανομή δόθηκαν στο ανωτέρω Τμήμα μία (1) θέση Ε.Δ.Τ.Π. Α.Ρ. κατηγορίας και μία (1) θέση Ε.Ε.Π..

Ως προς το θέμα των αποσπάσεων σας γνωρίζουμε ότι στο Παιδαγωγικό Τμήμα Νηπιαγωγών του Παν/μίου Πατρών έχουν αποσπασθεί 11 εκπαιδευτικοί της Π/θμιας και Δ/θμιας Εκπ/σης για το ακαδημαϊκό έτος 1996-97 προς υποβοήθηση του εκπαιδευτικού έργου.

Πάντως το Υπουργείο Παιδείας είναι ενήμερο του προβλήματος των αποσπάσεων νηπιαγωγών από την Π/θμια Εκπ/ση και πρόσφατα υπήρξε συνεργασία του Προέδρου του Τμήματος με το Γενικό Γραμματέα του Υπουργείου. Πιστεύουμε να υπάρξει ανταπόκριση από μέρους υπηρετούντων νηπιαγωγών να αποσπασθούν στο Τμήμα.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

7. Στην με αριθμό 1693/30-12-96 ερώτηση δόθηκε με το υπ' αριθμ. 470/23-1-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της ερώτησης 1693/30-12-96 του Βουλευτή κ. Ε. Παπαγεωργόπουλου, σας γνωρίζουμε τα ακόλουθα:

α) Οι συναγερμοί κινδύνου των πλοίων, που προέρχονται από τους Ραδιοφάρους 'Ενδειξης Θέσης Κινδύνου (EPIRBs) του δορυφορικού συστήματος COSPAS - SARSAT, διαβιβάζονται στο ΚΣΕΔ/ΥΕΝ από τον επίγειο σταθμό (LUT) - Κέντρο Ελέγχου Επιχειρήσεων (MCC) της Τουλούζης (Γαλλία), ο οποίος έχει την επιχειρησιακή ευθύνη του συστήματος στο μεγαλύτερο τμήμα της Μεσογείου, της Ευρώπης και της Αφρικής. Σημειώνεται ότι τον συναγερμό του EPIRB του πλοίου ΔΥΣΤΟΣ έλαβε ο Ισπανικός Επίγειος Σταθμός, ο οποίος κατά το χρονικό εκείνο διάστημα (επί πενθήμερο) είχε αντικαταστήσει το Σταθμό της Τουλούζης λόγω εργασιών συντήρησης στο Σταθμό αυτό.

Η δημιουργία Επίγειου Σταθμού (LUT) και Κέντρου Ελέγχου Επιχειρήσεων (MCC) στη Χώρα μας, δεν προσθέτει επιπλέον ασφάλεια στα πλοία που πλέουν στην περιοχή ευθύνης μας, δεδομένου ότι τα λαμβανόμενα από τον Επίγειο Σταθμό (LUT) σήματα μεταβιβάζονται στο αρμόδιο ΚΣΕΔ σε ελάχιστο χρόνο με ειδικές ευθείες γραμμές (AFTN).

β) Από την 22.12' ώρα λήψεως του πρώτου σήματος EPIRB, στο οποίο ανεγράφετο μόνο ο αριθμός ταυτότηττας του πλοίου, χωρίς να αναφέρεται η θέση αυτού και μέχρι την 05.00' της 29-12-96 που εντοπίσθηκε και περισυνελέγη ο διασωθείς ναυαγός, το ΚΣΕΔ/ΥΕΝ έλαβε άλλα πέντε (5) σήματα "EPIRB" με τον ίδιο αριθμό ταυτότητας και με στίγματα σε διάφορες θέσεις εντός και εκτός του ελληνικού θαλάσσιου χώρου (Πελοπόννησο, Καζακστάν, Συρία, Πορτογαλία, 6ν.μ. Β. Ακρ. Κύμης, θαλάσσια περιοχή Β. Ευβοϊκού).

Σύμφωνα με τα στοιχεία που υπάρχουν στην υπηρεσία μας και τα οποία έχουν υποβληθεί στον COSPAS-SARSAT και στον ΙΜΟ, αλλά και με σχετικές αναφορές άλλων κρατών, παρουσιάζεται αναξιοπιστία του συστήματος (στίγμα - λάθος εκπομπές σε ποσοστό 98% περίπου).

Ο συντονισμός των ενεργειών στις επιχειρήσεις έρευνας και διάσωσης σύμφωνα με την ισχύουσα νομοθεσία διενεργείται από το Κέντρο Συντονισμού 'Ερευνας Διάσωσης του Υπουργείου Εμπορικής Ναυτιλίας.

Οι ενέργειες που αναλήφθηκαν από το εν λόγω Κέντρο και τις εμπλεκόμενες Λιμ. Αρχές όπως περιγράφονται από τις υφιστάμενες οδηγίες και εγχειρίδια αποτελούν αντικείμενο εξέτασης στα πλαίσια διενεργούμενης 'Ενορκης Διοικητικής Εξέτασης για τη διαπίστωση τυχόν καθυστερήσεων και ολιγωριών.

Η πρώτη ομάδα βατραχανθρώπων καθώς και το ναυαγοσωστικό, έφθασαν στην περιοχή του ατυχήματος στο συντομότερο χρόνο που τους επέτρεπε η απόσταση από τον τόπο εκκίνησής τους. Στη συνέχεια δε έφθασε στην περιοχή και το ιδιωτικό συνεργείο "ΠΟΣΕΙΔΩΝ".

Στο ΥΕΝ τις πρωινές ώρες της 29-12-96 συνεκλήθη σύσκεψη με συμμετοχή Υπηρεσιακών παραγόντων και ιδιωτών εμπειρογνωμόνων προκειμένου να αποφασιστούν τα της ρυμουλκήσεως και έρευνας για εντοπισμό των αγνοουμένων.

γ) Η διαδικασία ρυμούλκησης του ναυαγίου ξεκίνησε αφού εξασφαλίστηκαν οι εξής προϋποθέσεις:

1. 'Ελεγχος τυχόν ρηγμάτων πριν τη μετακίνηση του ναυαγίου.

2. 'Ελεγχος ύπαρξης τυχόν επιζώντων από βατραχανθρώπους Λ.Σ. και το ιδιωτικό συνεργείο "ΠΟΣΕΙΔΩΝ".

3. Ασφαλής πρόσδεση του Ρυμουλκού στο πλοίο από δύτες, και 

4. Ρυμούλκηση αυτού σε ασφαλή περιοχή.

Δεν υπήρξαν καθυστερήσεις σε ό,τι αφορά τις παραπάνω αναφερόμενες ενέργειες. Οποιεσδήποτε άλλες λύσεις (π.χ. ρυμούλκηση από αλιευτικό ή πλοίο του Π.Ν.) εκτός του ότι θα δυσχέραιναν το έργο της ρυμούλκησης - απεγκλωβισμού, ενδεχόμενα να οδηγούσαν σε περαιτέρω τραγωγία δεδομένου ότι σε περίπτωση ξαφνικής βυθίσεως του πλοίου, τα σκάφη αυτά, επειδή δεν έχουν δυνατότητα απελευθέρωσης ρυμουλκίου, θα κινδύνευαν να παρασυρθούν από τα ρυμουλκούμενο πλοίο στο βυθό.

Σημειώνεται επίσης ότι ούτε ο καιρός τη στιγμή του ατυχήματος ήταν καλός, το ακριβές σημείο που έγινε το ατύχημα δεν είναι γνωστό αλλά διερευνάται, το δε πλοίο, αν και εφοδιασμένο με πλήρη εγκατάσταση συμβατικών μέσων επικοινωνίας για διεθνείς πλόες, δηλ. με κύριο και βοηθητικό

Σελίδα 3301 

πομπό και δέκτη Ραδιοτηλεγραφίας, κύριο και βοηθητικό πομπό και δέκτη ραδιοτηλεφωνίας, VHF καθώς και συσκευές A.K.D. και AUTO ALARM (η συσκευή AKD ενεργοποιεί τις συσκευές AUTO ALARM όλων των παραπλεόντων πλοίων με απλό πάτημα ενός κουμπιού) δε χρησιμοποίησε κανένα από αυτά τα μέσα επικοινωνίας, με αποτέλεσμα η μοναδική πληροφόρηση να είναι από το EPIRB.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

8. Στην με αριθμό 1693/31-12-96 ερώτηση δόθηκε με το υπ' αριθμ. 1352/21-1-97 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 31-12-96 ερώτησης που κατέθεσε ο Βουλευτής κ. Λ. Παπαγεωργόπουλος και η οποία αφορά στο ναυάγιο του φορτηγού πλοίου "ΔΥΣΤΟΣ" σας πληροφορούμε τα εξής:

Την 29η Δεκεμβρίου, κατοπιν ενημέρωσης από το Υπυοργείο Εμπορικής Ναυτιλίας, οι αρμόδιες υπηρεσίες του υπουργείου Εθνικής 'Αμυνας ενήργησαν ταχύτατα, ώστε να συνδράμουν στο έργο έρευνας και διάσωσης του "ΔΥΣΤΟΣ". Ειδικότερα το Γενικό Επιτελείο Ναυτικού διέταξε στην 6:32 ώρα τη Φρεγάτα "ΕΛΛΗ" και το Αντιτορπιλικό "ΘΕΜΙΣΤΟΚΛΗΣ" να σπεύσουν στην περιοχή του ναυαγίου, έθεσε δε στη διάθεση του Κέντρου Συντονισμού 'Ερευνας και Διάσωσης (ΚΣΕΔ) ελικόπτερο προκειμένου να βοηθήσει την από αέρος προσπάθεια εντοπισμού των ναυαγών.

'Οσον αφορά το γενικό Επιτελείο Αεροπορίας, η ενημέρωση του οποίου έλαβε χώρα την 5:50 ώρα, εδόθη αμέσως εντολή απογείωσης αεροσκάφους απογειώθηκε σε 43 λεπτά, όταν ο προβλεπόμενος χρόνος ετοιμότητας, κατά τη διάρκεια της νύκτας είναι μία ώρα. Επιπρόσθετα, το κέντρο Επιχειρήσεων του ΓΕΑ έθεσε σε μέγιστη ετοιμότητα τις 11 και 112 Πτέρυγες Μάχης, ώστε κατόπιν αιτήσεως του ΚΣΕΔ, να παρασχεθεί, όπως και έγινε, άμεση βοήθεια με αεροσκάφη και ελικόπτερα.

Τέλος, θα θέλαμε να σας διαβεβαιώσουμε ότι το Υπουργείο μας, όπως έχει αποδείξει κατ' επανάληψη στο παρελθόν, είναι έτοιμο να συνδράμει με το σύγχρονο εξοπλισμό και τα έμπειρα στελέχη του στην αντιμετώπιση τέτοιου είδους έκτακτων καταστάσεων.

Ο Υπουργός

ΑΘ. ΑΠ. ΤΣΟΧΑΤΖΟΠΟΥΛΟΣ"

9. Στην με αριθμό 1694/31-12-96 ερώτηση δόθηκε με το υπ' αριθμ. 1/23-1-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση στην ερώτηση 1694 του Βουλευτή κου Γ. σούρλα σχετικά με την πολύωρη (8 ώρες) καθυστέρηση κινητοποίησης των μέσων διάσωσης του ΥΕΝ γεγονός που έιχε ως συνέπεια η προσπάθεια των δυτών για απεγκλωβισμό των ναυαγών του Φ/Γ "ΔΥΣΤΟΣ" να γίνει με καθυστέρηση 12 ωρών, σας γνωρίζουμε τα ακόλουθα:

α) Από την 22.12' ώρα λήψεως του πρώτου σήματος EPIRB, στο οποίο ανεγράφετο μόνο ο αριθμός ταυτότητας του πλοίου, χωρίς να αναφέρεται η θέση αυτού και μέχρι την 05.00' της 29-12-96 που αντοπίστηκε και περισυνελέγη ο διασωθείς ναυαγός, το ΚΣΕΔ/ΥΕΝ έλαβε άλλα πέντε (5) σήματα "EPIRB" με τον ίδιο αριθμό ταυτότητος και με στίγματα σε διάφορες θέσεις εντός και εκτός του ελληνικού θαλάσσιου χώρου (Πελοπόννησο, καζακστάν, Συρία, Πορτογαλία, 6 ν.μ. Β. Ακρ. Κύμης, θαλάσσια περιοχή Β. Ευβοϊκού).

Σύμφωνα με τα στοιχεία που υπάρχουν στην Υπηρεσία μας και τα οποία έχουν υποβληθεί στον COSPAS-SARSAT και στον ΙΜΟ, αλλά και με σχετικές αναφορές άλλων κρατών, παρουσιάζεται αναξιόπιστα του συστήματος (στίγμα - λάθος εκπομπές σε ποσοστό 98% περίπου).

Οι ενέργειες που αναλήφθηκαν από το ΚΣΕΔ/ΥΕΝ και τις εμπλεκόμενες Λιμενικές Αρχές όπως περιγράφονται από τις υφιστάμενες οδηγίες και εγχειρίδια αποτελούν αντικέιμενο εξέτασης στα πλαίσια διενεργούμενης Ενορκης Διοικητικής Εξέτασης για τη διαπίστωση καθυστερήσεων και ολιγωριών.

Σημειώνεται ότι το πλοίο, αν και εφοδιασμένο με πλήρη εγκατάσταση συμβατικών μέσων επικοινωνίας για διεθνείς πλόες, δηλαδή κύριο και βοηθητικό πομπό και δέκτη ραδιοτηλεγραφίας, κύριο και βοηθητικό πομπό και δέκτη ραδιοτηλεφωνίας, VHF καθώς και συσκευές Α.Κ.Δ. και AUTO ALARM (η συσκευή AKD ενεργοποιεί τις συσκευές AUTO ALARM όλων των παραπλεόντων πλοίων με απλό πάτημα ενός κουμπιού) δεν χρησιμοποίησε κανένα από αυτά με αποτέλεσμα η μοναδική πληροφόρηση να είναι από τα EPIRB.

Το Ρυμουλκό και οι βατραχάνθρωποι κινητοποιήθηκαν αμέσως και έφθασαν στην περιοχή μέσα στα χρονικά περιθώρια που τους επέτρεπε η απόσταση που ευρίσκοντο όταν ειδοποιήθηκαν.

Ο Υπουργός

ΣΤΑΥΡΟΣ Αρ. ΣΟΥΜΑΚΗΣ"

10. Στην με αριθμό 1695/96 ερώτηση δόθηκε με το υπ' αριθμ. 2/23-1-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση στην ερώτηση 1695/96 του βουλευτή κου ΜΕΛΑ, σας γνωρίζουμε τα ακόλουθα:

(α) Το Ενιαίο Κέντρο Συντονισμού 'Ερευνας και Διάσωσης (ΚΣΕΔ) έχει ως αποστολή τον συντονισμό και όπου απιτείται την διέυθυνση των επιχειρήσεων έρευνας και διάσωσης, με κατάλληλες διαδικασίες, υποδομή και μέσα, σύμφωνα με τα προβλεπόμενα από τις οικείες συμβάσεις και εγχειρίδια, τον κανονισμό λειτουργίας του και τις εκάστοτε οδηγίες του ΓΕΑ και ΑΛΣ.

Οι Λιμενικές Αρχές της χώρας στα πλαίσια των καθηκόντων τους και κατόπιν εντολής του ως άνω Κέντρου κινητοποιηθούν τα διατιθέμενα μέσα στην περιοχή τους, για να προσφέρουν βοήθεια σε κινδυνεύοντα πλοία και ανθρώπους. Εκτός αυτών συνδράμουν, όταν απαιτηθεί, και μέσα Πολεμικού Ναυτικού καθώς και ιδιωτικά πλοία που βρίσκονται στην πλησίον περιοχή του συμβάντος.

(β) Από την 22.12' ώρα λήψεως του πρώτου σήματος, EPIRB, στο οποίο ανεγράφετο μόνο ο αριθμός ταυτότητος του πλοίου, χωρίς να αναφέρεται η θέση αυτού και μέχρι την 05.00' της 29-12-96 που εντοπίσθηκε και περισυνελέγη ο διασωθείς ναυαγός, το ΚΣΕΔ/ΥΕΝ έλαβε άλλα πέντε (5) σήματα "EPIRB" με τον ίδιο αριθμό ταυτότητας και με στίγματα σε διάφορες θέσεις εντός και εκτός του ελληνικού θαλάσσιου χώρου (Πελοπόννησο, Καζακστάν, Συρία, Πορτογαλία, 6 ν.μ. Β. Ακρ. Κύμης, θαλάσσια περιοχή β. Ευβοϊκού).

Σύμφωνα με τα στοιχεία που υπάρχουν στην Υπηρεσία μας και τα οποία έχουν υποβληθεί στον COSPAS-SARSAT και στον ΙΜΟ, αλλά και με σχετικές αναφορές άλλων κρατών, παρουσιάζεται αναξιποπιστία του συστήματος (στίγμα - λάθος εκπομπές σε ποσοστό 98% περίπου).

Οι ενέργειες που αναλήφθηκαν από το ΚΣΕΔ/ΥΕΝ και τις εμπλεκόμενες Λιμενικές Αρχές όπως περιγράφονται από τις υφιστάμενες οδηγίες και εγχειρίδια αποτέλεσαν αντικέιμενο εξέτασης στα πλαίσια διενεργηθείσας 'Ενορκης Διοικητικής Εξέτασης για την διαπίστωση τυχόν καθυστερήσεων και ολιγωριών. Το πόρισμα της ΕΔΕ υπεβλήθη στον Αρχηγό ΛΣ και σύμφωνα με αυτό επιρρίπτονται πειθαρχικές ευθύνες σε 4 βαθμοφόρους του Υ/Χ ΚΥΜΗΣ και σε 2 του ΚΣΕΔ.

Σημειώνεται ότι το πλοίο, αν και εφοδιασμένο με πήρη αγκατάσταση συμβατικών μέσων επικοινωνίας για διεθνείς πλόες, δηλαδή κύριο και βοηθητικό πομπό και δέκτη ραδιοτηλεγραφίας, κύριοκαι βοηθητικό πομπό και δέκτη ραδιοτηλεφωνίας, VHF καθώς και συσκευές AKD και AUTO ALARM (η συσκευή AKD ενεργοποιεί τις συσκευές AUTO ALARM όλων των παραπλεόντων πλοίων με απλό πάτημα ενός κουμπιού) δεν χρησιμοποίησε κανένα από αυτά με αποτέλεσμα η μοναδική πληροφόρηση να είναι από το EPIRB.

(γ) 1. Προμήθεια σκαφών έρευνας και διάσωσης (ναυαγοσωστικά)

Υπεγράφη η αριθμ. 85/96/24.7.96 Σύμβαση ΥΕΝ με την 

Σελίδα 3302 

Εταιρεία "MOTOMARINE Α.Ε." για την προμήθεια δέκα (10) σκαφών, αντί του συνολικού ποσού των 3.690.000.000 δρχ.

Το χρονοδιάγραμμα υλοποίησης έχει ως εξής: Παράδοση ενός (1) σκάφους σε δέκα τέσσερις μήνες από την υπογραφή της σύμβασης δηλ. 24.9.97. Τα υπόλοιπα σκάφη θα παραδίδονται, ένα (1) σκάφος ανά δύο (2) μήνεςμε ολοκλήρωση το Μάτιο του έτους 1999. Κατεβλήθη στην εταιρεία προκαταβολή 50% της συμβατικής αξίας και το υπόλοιπο ποσό θα καταβάλλεται σταδιακά με την παράδοση κάθε σκάφους.

2. Προμήθεια Ελικοπτέρων 'Ερευνας και Διάσωσης

Το Υπουργικό Συμβούλιο όρισε, με την αριθμ. 285/19.11.96 Πράξη του Επιτροπή με Πρόεδρο του ΥΕΝ προκειμένου αυτή αποφασίζει τον φορέα που θα διενεργήσει τον διαγωνισμό (ΥΕΝ ή Υπουργείο Ανάπτυξης).

Στην Επιτροπή συμμετέχουν εκτός των άλλων Κυβερνητικών Παραγόντων και εκπρόσωποι όλων των κομμάτων της Βουλής.

Μόλις ολοκληρωθεί ο ορισμός των εκπροσώπων η Επιτροπή θα συγκροτηθεί σε σώμα και θα αποφασίσει για τον φορέα διενέργειας του διαγωνισμού και το είδος της διαδικασίας που θα τηρηθεί.

Ο Υπουργός

ΣΤΑΥΡΟΣ ΣΟΥΜΑΚΗΣ"

11. Στην με αριθμό 1697/97 ερώτηση δόθηκε με το υπ' αριθμ. 3/23-1-97 έγγραφο από τον Υπυοργό Ναυτιλίας η ακόλουθη απάντηση:

"Σε απάντηση στην ερώτηση 1697/96 των κ.κ. βουλευτών Ν. ΓΚΑΤΖΗ ΚΑΙ Σ. ΚΟΡΑΚΑ, σας γνωρίζουμε τα ακόλουθα:

(α) Οι ενέργειες που αναλήφθηκαν από το ΚΣΕΔ/ΥΕΝ και τις εμπλεκόμενες Λιμενικές Αρχές όπως περιγράφονται από τις υφιστάμενες οδηγίες και εγχειρίδια αποτέλεσαν αντικέιμενο εξέτασης στα πλαίσια διενεργηθείσας 'Ενορκης Διοικητικής Εξέτασης για την διαπίστωση τυχόν καθυστερήσεων και ολιγωριών. Το πόρισμα της ΕΔΕ υπεβλήθη στον Αρχηγό ΛΣ και σύμφωνα μ' αυτό επιρρίπτονται πειθαρχικές ευθύνες σε τέσσερις βαθμοφόρους του Υ/Χ ΚΥΜΗΣ και δύο του ΚΣΕΔ.

Σημειώνεται ότι το πλοίο, αν και εφοδιασμένο με πλήρη εγκατάσταση συμβατικών μέσων επικοινωνίας για διεθνείς πλόες, δηλαδή κύριο και βοηθητικό πομπό και δέκτη ραδιοτηλεγραφίας, κύριο και βοηθητικό πομπό και δέκτη ραδιοτηλεφωνίας, VHF καθώς και συσκευές A.K.D. και AUTO ALARM (η συσκευή AKD ενεργοποιεί τις συσκευές AUTO ALARM όλων των παραπλεόντων πλοίων με απλό πάτημα ενός κουμπιού) δεν χρησιμοποίησε κανένα από αυτά με αποτέλεσμα η μοναδική πληροφόρηση να είναι από το EPIRB.

(β) Με βάση τις οδηγίες που έχουν δοθεί προς τις Λιμενικές Αρχές σε εφαρμογή των διατάξεων του Π.Δ. 825/76, το μέτρο απαγόρευσης απόπλου λόγω δυσμενών καιρικών συνθηκών, εφαρμόζεται όχι μόνο στα επιβατηγά αλλά και στα φορτηγά πλοία, ανάλογα με το μήκος των. (Επτά (7) BF και άνω για πλοία μήκους 25 μέτρα. Οκτώ (8) BF και άνω για πλοία ολικού μήκους μέχρι 45 μέτρα. Για πλοία άνω των 45 μέτρων καθώς και γι' αυτά που εκτλεούν διεθνείς πλόες κατά κρίση πλοιάρχου).

(γ) Το Ενιαίο Κέντρο Συντονισμού 'Ερευνας και Διάσωσης (ΚΣΕΔ) έχει ως αποστολή τον συντονισμό και όπου απιτείται τη διεύθυνση των επιχειρήσεων έρευνας και διάσωσης, με κατάλληλες διαδικασίες, υποδομή και μέσα, σύμφωνα με τα προβλεπόμενα από τις οικείες συμβάσεις και εγχειρίδια, τον κανονισμό λειτουργίας του και τις εκάστοτε οδηγίες του ΓΕΑ και ΑΛΣ.

Οι Λιμενικές Αρχές της χώρας στα πλαίσια των καθηκόντων τους και κατόπιν εντολής του ως άνω Κέντρου κινητοποιηθούν τα διατιθέμενα μέσα στην περιοχή τους, για να προσφέρουν βοήθεια σε κινδυνεύοντα πλοία και ανθρώπους. Εκτός αυτών συνδράμουν, όταν απαιτηθεί, και μέσα Πολεμικού Ναυτικού καθώς και ιδιωτικά πλοία που βρίσκονται στην πλησίον περιοχή του συμβάντος.

Οι συναγερμοί κινδύνου των πλοίων, που προέρχονται από τους Ραδιοφόρους 'Ενδειξης θέσης Κινδύνου (EPIRBs) του δορυφορικού συστήματος COSPAS-SARSAT, διαβιβάζονται ΚΣΕΔ/ΥΕΝ από τον είγειο σταθμό (LUT) -Κέντρο Ελέγχου Επιχειρήσεων (MCC) της Τουλούζης (Γαλλία), ο οποίος έχει την επιχειρησιακή ευθύνη του συστήματος στο μεγαλύτερο τμήμα της Μεσογείου, της Ευρώπης και της Αφρικής. Σημειώνεται ότι τον συναγερμό του EPIRB του πλοίου ΔΥΣΤΟΣ έλαβε ο Ισπανικός Επίγειος Σταθμός, ο οποίος κατά το χρονικό εκείνο διάστημα (επί πενθήμερο) είχε αντικαταστήσει τον Σταθμό της Τουλούζης λόγω εργασιών συντήρησης στον Σταθμό αυτό.

Η δημιουργία Επίγειου Σταθμού (LUT) και Κέντρου Ελέγχου επιχειρήσεων (MCC) στη χώρα μας, δεν προσθέτει επιπλέον ασφάλεια στα πλοία που πλέουν στην περιοχή ευθύνης μας, δεδομένου ότι τα λαμβανόμενα από τον Επίγειο Σταθμό (LUT) σήματα μεταβιβάζονται στο αρμόδιο ΚΣΕΔ σε ελάχιστο χρόνο με ειδικές ευθείες γραμμές (AFTN).

(δ) Τα πλοία ανάλογα με την κατηγορία τους επιθεωρούνται από τη Διεύθυνση Ελέγχου Εμπορικών Πλοίων ή από εξουσιοδοτημένους από τη χώρα μας Νηογνώμονες και εφοδιάζονται με τα αντίστοιχα πιστοποιητικά αξιοπλοϊας. Με το σκοπό να διαπιστωθεί ότι η κατάσταση ενός πλοίου εξακολουθεί να ανταποκρίνεται στις ενδείξεις των πιστοποιητικών αξιοπλοϊας του, προβλέπεται και διενεργούνται έκτακτες επιθεωρήσεις, σε περίπτωση δε που διαπιστωθούν παραλείψεις, από την ισχύουσα νομοθεσία προβλέπεται η επιβολή πειθαρχικών τουλάχιστον κυρώσεων στους υπαλλήλους και παρέχεται η δυνατότητα προσωρινής ή οριστικής ανάκλησης της εξουσιοδότησης των νηογνωμόνων.

(ε) Το Ανακριτικό Συμβούλιο Ναυτικών Ατυχημάτων (ΑΣΝΑ) το οποίο διενεργεί τακτική ανάκριση και γνωμοδοτεί με έκθεσή του επί των αιτιών και συνθηκών του ατυχήματος ως και του βαθμού ευθύνης τυχόν υπευθύνων, είναι πενταμελές με Πρόεδρο Ανώτατο Δικαστικό Λειτουργό και μέλη ένα Ανώτερο Αξ/κό ΛΣ, ένα Ανώτερο Τεχνικό Αξ/κό Π.Ν. ένα εφοπλιστή ή ειδικό στη ναυτιλιακή θεωρία και πρακτική και ένα Πλοίαρχο Α'. τάξης Εμπορικού Ναυτικού, η έκθεση δε του Συμβουλίου αυτού διαβιβάζεται πάντοτε στον αρμόδιο Εισαγγελέα για τον οποίο δεν είναι δεσμευτική.

Ο Υπουργός

ΣΤΑΥΡΟΣ ΣΟΥΜΑΚΗΣ"

12. Στην με αριθμό 1698/2-1-97 ερώτηση δόθηκε με το υπ' αριθμ. 694/24-1-97 έγγραφο από τον Υπουργό Γεωργίας η ακόλουθη απάντηση:

"Απατώντας στην ερώτηση με αρ. 1698/2.1.97, που κατέθεσε ο Βουλευτής κ. Ν. Αναστασόπουλος αναφορικά με το παραπάνω θέμα, σας πληροφορούμε ότι για τις ζημιές που προξενήθηκαν από τη χαλαζόπτωση της 31ης Δεκεμβρίου 1996, σε ελαιοκαλλιέργειες διαφόρων κοινοτήτων του Νομού Μεσσηνίας (Δολοί, Κάμπος, Σωτηριάνικα, Τσέρια κ.λπ) ο ΕΛ.Γ.Α. έχει ήδη επιληφθεί και διενήργησε τις απαραίτητες επισημάνσεις με τον αρμόδιο γεωπόνο στην πληγείσα περιοχή.

Οι εκτιμήσεις των παραπάνω ζημιών άρχισαν στις 13.1.97 δηλαδή αμέσως μετά την εκπνοή της προθεσμίας υποβολής των δηλώσεων ζημιάς και θα καταβληθεί κάθε προσπάθεια ώστε να ολοκληρωθούν σε σύντομο χρονικό διάστημα, δεδομένου ότι οι ελιές βρίσκονται στο στάδιο της συγκομιδής.

Για το σκοπό αυτό έχει ήδη συγκροτηθεί και εγκατασταθεί στη Καλαμάτα πολυμελές κλιμάκιο γεωπόνων - εκτιμητών του ΕΛΓΑ.

Μετά το πέρας των εκτιμήσεων θα κοινοποιηθούν τα σχετικά πορίσματα στους ενδιαφερομένους παραγωγούς και στη συνέχεια θα καταβληθεί από τον ΕΛΓΑ κάθε δυνατή προσπάθεια ώστε οιαποζημιώσεις να καταβληθούν στους δικαιούχους το συντομότερο δυνατόν.

Η Α.Τ.Ε. κατά πάγια τακτική παρέχει στους παραγωγούς που γεωργοκτηνοτροφικές τους εκμεταλλεύσεις ζημιώνονται από δυσμενείς καιρικές συνθήκες και λοιπά αίτια τις απαραίτητες πιστωτικές διευκολύνσεις για να μπορέσουν ν' αντιμετωπίσουν οικονομικές τους δυσχέρειες από τις ζημιές που

Σελίδα 3303 

έπαθαν και να συνεχίσουν ομαλά την παραγωγική τους δραστηριότητα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

13. Στην με αριθμό 1699/2-1-97 ερώτηση δόθηκε με το υπ' αριθμ. 695/24-1-97 έγγραφο από τον Υπουργό Γεωργίας η ακόλουθη απάντηση:

"Απντώντας στην Ερώτηση με αριθμό 1699/2.1.97, που κατέθεσε ο Βουλευτής κ. Ι. Παπανικολάου, αναφορικά με το παραπάνω θέμα, σας πληροφορούμε ότι:

Για τις ζημιές που προξενήθηκαν από τη χαραζόπτωση της 31ης Δεκεμβρίου 1996, σε ελαιοκαλλιέργειες διαφόρων κοινοτήτων του Νομού Μεσσνίας (Δολοί, Κάμπος, Σωτηριάνικα, Τσέρια κ.λπ) ο ΕΛΓΑ έχει ήδη επιληφθεί και διενήεργησε τις απαραίτητες επισημάνσεις με τον αρμόδιο γεωπόνο στην πληγείσα περιοχή.

Οι εκτιμήεις των παραπάνω ζημιών άρχισαν στις 13.1.97, δηλαδή αμέσως μετά την εκπνοή της προθεσμίας υποβολής των δηλώσεων ζημιάς και θα καταβληθεί κάθε προσπάθεια ώστε να ολοκληρωθούν σε σύντομο χρονικό διάστημα, δεδομένου ότι ελιές βρίσκονται στο στάδιο της συγκομιδής.

Για το σκοπό αυτό έχει ήδη συγκροτηθεί και εγκατασταθεί στην Καλαμάτα πολυμελές κλιμάκιο γεωπόνων εκτιμητών του ΕΛΓΑ.

Μετά το πέρας των εκτιμήσεων θα κοινοποιηθούν τα σχετικά πορίσματα στους ενδιαφερομένους παραγωγούς και στη συνέχεια θα καταβληθεί από τον ΕΛΓΑ κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό.

Η Α.Τ.Ε. κατά πάγια τακτική παρέχει στους παραγωγούς που γεωργοκτηνοτροφικές τους εκμεταλλεύσεις ζημιώνονται από δυσμενείς καιρικές συνθήκες και λοιπά αίτια τις απαραίτητες πιστωτικές διευκολνσεις για να μπορέσουν ν' αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγή τους δραστηριότητα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

14. Στην με αριθμό 1700/2-1-97 ερώτηση δόθηκε με το υπ' αριθμ. 228/22-1-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθ. 177/2-1-1997 Ερώτηση που κατατέθηκε στη Βουλή των Ελλήνων από τον Βουλευτή κ. Λευτέρη Παπανικολάου και αφορά συνέντευξη που δόθηκε στις 19/12/1996 στον Οικονομικό Ταχυδρόμο από τον υπογράφοντα, σχετικά με τον τιμάριθμο και την εξέλιξη του, σας γνωρίζουμε τα ακόλουθα:

Η αισιοδοξία για την διαμόρφωση των τιμών στο σύνολο των ειδών, σε θεμιτά επίπεδα, στηρίζεται στην εμπέδωση της ομαλής λειτουργίας της αγοράς και όχι στον έλεγχο με καθορισμό τιμών διατίμησης ή ποσοστών μικτού κέρδους για τους διακινητές, μηχανισμοί που όπως έχει καταδεχθεί αποτελούν ανασταλτικό παράγοντα της λειτουργίας της.

'Αλλωστε η τιμή του ελαιολάδου και των οπωροκηπευτικών, που θίγονται στην ερώτηση, διαμορφώνεται με βάση την προσφορά - ζήτηση και τους κανόνες τους υγιούς ανταγωνισμού.

Η εκτίμησή μας για πτωτική τάση στις τιμές του ελαιολάδου, προκύπτει από τα στοιχεία που έχουν συγκεντωθεί για την φετινή ελαιοκομική περίοδο (1996-1997), σύφωνα με τα οποία αναμένεται αυξημένη παραγωγή του είδους, τόσο στη Χώρα μας όσο και τις άλλες σημαντικές ελαιοπαραγωγικές Χώρες (Ισπανία και Ιταλία). Η δε πρόβλεψη για συγκεκριμένες τιμές και στα οπωροκηπευτικά, στηρίζεται στην αυξημένη προσφορά τους.

Ο Υφυπουργός

ΜΙΧΑΗΛ ΧΡΥΣΟΧΟΪΔΗΣ"

15. Στην με αριθμό 1701/3-1-97 ερώτηση δόθηκε με το υπ' αριθμ. 665/27-1-97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 1701/3.1.97 που κατατέθηκε στη Βουλή των Ελλήνων από τη Βουλευτή κ. Μ. Δαμανάκη σας πληροφορούμε τα εξής:

1. Σε εξέλιξη βρίσκονται σειρά ενεργειών και πρωτοβουλιών του ΥΠ.ΑΝ., της ΔΕΠΑ και της ΕΔΑ για την υλοποίηση του Ν. 2364/95 όπως:

- Ιδρύθηκαν οι 3 ΕΔΑ

- Εκδόθηκε ήδη το Π.Δ. 367/20.9.96 για τη διεξαγωγή του Διεθνούς Διαγωνισμού ανάδειξης ιδιωτικών επενδυτών στις ΕΠΑ.

- Προσλήφθηκε ως Χρηματοοικονομικός Σύμβουλος η ALPHA FINANCE/ROTHSCHILD και από τον περασμένο Οκτώβριο προετοιμάζει σε συνεργασία με τη ΔΕΠΑ το πακέτο των αναγκαίων εγγράφων του διαγωνισμού ήτοι:

- Διακήρυξη

-'Αδεια διανομής αερίου

- Κατασταστικό Λειτουργίας των ΕΠΑ/σύμβαση μετόχων

- Σύμβαση πώλησης αερίόυ από ΔΕΠΑ προς τις ΕΠΑ

- Λοιπά πληροφοριακά και οικονομικά στοιχεία

και προωθείται σειρά ενεργειών (ενημέρωση ενδιαφερομένων επενδυτών, διερεύνηση νομικών και άλλων θεσμικών παραμέτρων, επαφές με Ε.Ε. και Ε.Ι.Β., κ.λπ.) με στόχο την έγκαιρη και επιτυχή διεξαγωγή του διαγωνισμού.

2. Σχετικά με τις διατάξεις που αφορούν την ΔΕΦΑ, είναι γεγονός ότι παρά την προεργασία και ενέργειες που έχουν γίνει δεν κατέστη μέχρι σήμερα δυνατή η υλοποίηση του νόμου που προβλέπει υπογραφή σύμβασης μεταβίβασης των παγίων στοιχείων της ΔΕΦΑ στη ΔΕΠΑ έναντι ποσού 6,5 δις δραχμών και παράλληλη μεταφορά του προσωπικού της στην ΕΔΑ Αττικής.

Βασικό εμπόδιο παραμένει η διστακτικότητα της ΔΕΦΑ να υπογράψει τη σύμβαση μεταβίβασης των παγίων της χωρίς να προηγηθεί νομοθετική ρύθμιση παραγραφής των πέρα των 6,5 δις χρεών της.

Σχετικά με τις ενέργειες που έχουν γίνει μέχρι σήμερ θα πρέπει να αναφερθεί αφ' ενός μεν η καταγραφή και αξιολόγηση των παγίων στοιχείων της ΔΕΦΑ που έγινε από μικτή Επιτροπή ΔΕΠΑ-ΔΕΦΑ και αφ' ετέρου σειρά επαφών και προσπαθειών των δύο οργανισμών για την επίλυση του προβλήματος προκειμένου να υπάρξει δυνατότητα τροφοδοσίας του δικτύου της ΔΕΦΑ με φυσικό αέριο.

3. Επί του παρόντος και μέχρι τη δραστηριοποίηση των μικτών Εταιριών Παροχής Αερίου τις κατασκευές δικτύων μέσης και χαμηλής πιέσης στις πόλεις και τις βιομηχανικές περιοχές καθώς και την προώθηση υπογραφής συμβάσεων πώλησης αερίου με βιομηχανίες υλοποιεί η ΔΕΠΑ.

Μέχρι σήμερα έχουν συναφθεί συμβάσεις κατασκευή δικτύων διανομής 650 περίπου χιλιομέτρων στις πόλεις της Αθήνας, Θεσσαλονίκης, Λάρισας και Βόλου.

Επίσης έχουν συναφθεί 20 περίπου συμβάσεις με μεγάλους βιομηχανικούς καταναλωτές και τη ΔΕΗ συνολικού ετησίου όγκου κατανάλωσης 1,8 δισ m3 αερίου περίπου.

4. 'Οσον αφορά τη διασφάλιση του προσωπικού της ΔΕΦΑ, στο Νόμο 2364/95 (άρθρο 6) προβλέπεται η ένταξή του στην εταιρία Διανομής Αττικής. Η δε διάταξη αυτή του Νόμου θα τηρηθεί απόλυτα, μετά την ολοκλήρωση των σχετικών διαπραγματεύσεων μεταξύ της ΔΕΦΑ, του Δήμου Αθηναίων, του Υπουργείου Ανάπτυξης και της ΔΕΠΑ.

Η Υπουργός

ΒΑΣΩ ΠΑΠΑΝΔΡΕΟΥ"

16. Στην με αριθμό 1702/3-1-97 ερώτηση δόθηκε με το υπ' αριθμ. 4/23-1-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1702/3-1-97 που κατέθεσε ο Βουλευτής κ. Παν. Ψωμιάδης, σας γνωρίζουμε τα ακόλουθα:

Σελίδα 3304 

Με τη διάταξη του άρθρου 12 του προσφάτως ψηφισθέντος νόμου "Ρύθμιση θεμάτων τριτοβάθμιας εκπαίδευσης και άλλες διατάξεις" ρυθμίστηκε κατά τον καλύτερο τρόπο το θέμα διορισμού εκπαιδευτικών κλάδου πληροφορικής.

Ειδικότερα, σύμφωνα με την ανωτέρω διάταξη:

1. Στις περιπτώσεις που, μετά την κατανομή των θέσεων διορισμού εκπαιδευτικών κατ' έτος στους κλάδους ΠΕ19 και ΠΕ20, σύμφωνα με τις διατάξεις του άρθρου 30 παρ. 1 του Ν. 2009/1992 (ΦΕΚ 18Α'), εξαντλούνται οι διοριζομένων συμπληρώνεται από υποψηφίους για διορισμό του άλλου κλάδου.

2. Εγγραφή υποψηφίων για διορισμό εκπαιδευτικών στους πίνακες διοριστέων των κλάδων ΠΕ19 και ΠΕ20 με τα προσόντα των στοιχείων β', γ' και δ' του άρθρου 1 του Π.Δ. 118.1995 και των στοιχείων β' και γ' του άρθρου 2 του ιδίου Π.Δ., καθώς και των υποψηφίων που έχουν πτυχίο καθηγητικών σχολών θετικής κατεύθυνσης ΑΕΙ της ημεδαπής ή αλλοδαπής, αναγνωρισμένο από το ΔΙΚΑΤΣΑ, με προϋπηρεσία εισηγητή σε σεμινάρια πληροφορικής των επιστημονικών τους ενώσεων, διάρκειας δέκα έξι μηνών αθροιστικά, είναι δυνατή αποκλειστικά και μόνο για τους έχοντες αποκτήσει τα προσόντα αυτά το αργότερο μέχρι 31-12-1996. Απότο σχολικό έτος 1997-98 η πρόσληψη προσωρινών αναπληρωτών ή εκπαιδευτικών με ωριαία αντιμισθία στη δημόσια εκπαίδευση γίνεται αποκλειστικά και μόνο από τους εγγεγραμμένους στους πίνακες διοριστέων των αντίστοιχων κλάδων. Οι διατάξεις της παρούσας παραγράφου εφαρόζονται και για την πρόσληψη εκπαιδευτικών στην ιδιωτική εκπαίδευση.

3. Από το σχολικό έτος 1997-98 ο αριθμός των εισαγομένων στην ΠΑΤΕΣ της ΣΕΛΕΤΕ υποψηφίων εκπαιδευτικών των κλάδων ΠΕ19 ΠΕ20 ορίζεται με απόφαση του Υπουργού Εθνικής Παιδείας και Θρησκευμάτων, ύστερα από εισήγηση του Διοικητικού Συμβουλίου της ΣΕΛΕΤΕ και η εισαγωγή αυτών γίνεται κατά τη σειρά έγγραφής τους στους πίνακες διοριστέων. Η παρούσα ρύθμιση δεν αποκλείει την εισαγωγή στην ΠΑΤΕΣ/ΣΕΛΕΤΕ, σύμφωνα με τις ισχύουσες διατάξεις και ιδιωτών που δεν είναι εγγεγραμμένοι στους πίνακες διοριστέων.

4. Οι διατάξεις της προηγούμενης παραγράφου εφαρμόζονται ανάλογα και για την εισαγωγή στην ΠΑΤΕΣ/ΣΕΛΕΤΕ υποψηφίων για διορισμό στον κλάδο ΠΕ10 Κοινωνιολογίας που είναι εγγεγραμμένοι στους πίνακες διοριστέων.

5. Το πτυχίο της ΠΑΤΕΣ/ΣΕΛΕΤΕ, όπου αυτό απαιτείται κατά τις κείμενες διατάξεις ως προσόν διορισμού σε θέσεις εκπαιδευτικών της δευτεροβάθμιας εκπαίδευσης, μπορεί να αντικατασταθεί με πτυχίο παιδαγωγικής κατάρτισης που απονέμεται από Α.E.I. της ημεδαπής. Οι λεπτομέρειες οργάνωσης και λειτουργίας του προγράμματος παιδαγωγικής κατάρτισης ορίζονται με απόφαση του Υπουργού Εθνικής Παιδείας και Θρησκευμάτων μετά από σύμφωνη γνώμη των οικείων Α.Ε.Ι.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

17. Στην με αριθμό 1709/7-1-97 ερώτηση δόθηκε με το υπ' αριθμ. 2831/23-1-97 έγγραφο από τον Υφυπουργό η ακόλουθη απάντηση:

"Σε απάντηση της Ερώτησης, 1709/7-1-97 που κατατέθηκε στη Βουλή των Ελλήνων από τους Βουλευτές κ.κ. Α. Τασούλα και Ν. Γκατζή και αναφέρεται στο πιο πάνω θέμα σας πληροφορούμε ότι ο δρόμος αυτός δεν είναι επαρχιακός διανοίχθηκε για να εξυπηρετεί τις εγκαταστάσεις της Πολιτικής Αεροπορίας, του ΟΤΕ και Μ.Μ.Ε που έχουν εγκαταστάσεις στα Ακαρνανικά 'Ορη.

Η Νομαρχιακή Αυτοδιοίκηση δίνει προτεραιότητα αρχικά στο επαρχιακό δίκτυο, κατόπιν στο διακοινοτικό και τέλος στο κοινοτικό δίκτυο, ανάλογα με τις χρηματοοικονομικές δυνατότητες της και ύστερα από ιεράρχηση όλων των αναγκών των ΟΤΑ του Νομού. 

Ο Υφυπουργός

ΛAΜΠΡΟΣ ΠΑΠΑΔΗΜΑΣ"

18. Στην με αριθμό 1710/7.1.97 ερώτηση δόθηκε με το υπ' αριθμ. 700/27.1.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1710/7.1.97 που κατέθεσε η Βουλευτής κ. Π. Φουντουκίδου αναφορικά με το παραπάνω θέμα, σας πληροφορούμε ότι:

O παραγωγός Ηλίας Κερασίδης έλαβε προκαταβολή πριμοδότησης καπνών εσοδείας 1995 το ποσό των 4.745.560 δρχ., προσκομίζοντας την αντίστοιχη εγγυητική επιστολή.

Σύμφωνα με τον Καν. 3478/92 όπως τροποποιήθηκε από τον 1067/95 η προκαταβολή αυτή έπρεπε να αφαιρεθεί από την εξόφληση της πριμοδότησης μετά την παράδοση των καπνών του παραγωγού σε μεταποιητή με τον οποίο είχε σχετική σύμβαση καπνοκαλλιέργειας.

Λόγω όμως πλημμύρας η παραγωγή τουπαραγωγού καταστράφηκε ολοσχερώς χωρίς να καταβληθεί η εξόφληση της πριμοδότησης. 'Ετσι το ποσό των 4.745.560 δρχ. πρέπει να επιστραφεί στην Κοινότητα.

Ο ΕΟΚ αναγνωρίζοντας τη δύσκολη κατάσταση που περιήλθε ο παραγωγός δεν έχει ακόμη προχωρήσει στην είσπραξη των χρημάτων.

Από το Υπουργείο Γεωργίας θα εξετασθεί η δυνατότητα και αναγκαιότητα λήψης μέτρων γαι την αντιμετώπιση των ζημιών που προκλήθηκαν στα αποθηκευμένα προϊόντα (καπνά κ.λπ.) από βροχοπτώσεις - πλημμύρες κατά το έτος 1996, δεδομένου ότι από τον ΕΛΓΑ σύμφωνα με τον Κανονισμό Ασφάλισης της Φυτικής Παραγωγής, δεν καλύπτονται ασφαλιστικά και δεν αποζημιώνονται οι ζημιές που προξενούνται στη φυτική παραγωγή μετά από τον αποχωρισμό της από τα φυτά.

Ο Υπουργός

ΣΤΕΦ.ΤΖΟΥΜΑΚΑΣ"

19. Στην με αριθμό 1711/7.1.97 ερώτηση δόθηκε με το υπ' αριθμ. 701/27.1.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1711/7.1.97, που κατέθεσε η Βουλευτής κ. Π. Φουντουκίδου αναφορικά με το παραπάνω θέμα, σας πληροφορούμε ότι:

Για την καταβολή των αντισταθμίσεων στους παραγωγούς του Ν.Πέλλας έχουν εκδοθεί οι σχετικές εντολές πληρωμής προς τις ενώσεις του Νομού Πέλλας από την αρμόδια Υπηρεσία του Υπουργείου από το Δεκέμβριο του 1996 και αφορούν ποσό 1.128.000.000 δρχ.

Ο Υπουργός

ΣΤ. ΤΖΟΥΜΑΚΑΣ"

20. Στην με αριθμό 1719/7.1.97 ερώτηση δόθηκε με το υπ' αριθμ. 24.1.97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1719/7.1.97, που κατέθεσε ο Βουλευτής κ. Φ. Κουβέλης, σας γνωρίζουμε ότι η εξέλιξη του πυροσβεστικού προσωπικού γίνεται μέσα από αυστηρά καθορισμένο σύστημα, το οποίο έχει καθιερωθεί για τη διασφάλιση της ιεραρχικής τάξης, της πειθαρχίας και αδιατάρακτης και αποτελεσματικής εκτέλεσης της αποστολής τους.

Μέσα από το σύστημα αυτό παρέχονται σε όλους, που έχουν τα απαιτούμενα προσόντα, δυνατότητες για βαθμολογική εξέλιξη. Συγκεκριμένα με τις διατάξεις του άρθρου 4 του Ν.2226/1994(Α'-122) δίδεται η δυνατότητα στους πτυχιούχους να εισαχθούν στο τμήμα Ανθυποπυραγών της Πυροσβεστικής Ακαδημίας καθ' υπέρβαση και σε ποσοστό 20% των προκηρυσσομένων θέσεων με το σύστημα των Γενικών Εξετάσεων και τους παρέχεται η δυνατότητα, αν εμπίπτουν στις κατηγορίες των πτυχιούχων που ορίζονται στην παρ.1 του άρθρου 1 του π.δ. 203/95 (πυρομηχανικοί, χημικοί,μηχανικοί, νομικοί, κ.λ.π.), να εισαχθούν σε ποσοστό 50% των προκηρυσσομένων θέσεων που αφορούν τους ιδιώτες πτυχιούχους Α.Ε.Ι.

Επίσης με το άρθρο 57 του π.δ. 174/83, όπως αντικαταστάθηκε και ισχύει σήμερα με το άρθρο 1 παρ.12 του π.δ. 412/1987, οι πυροσβέστες πτυχιούχοι Ανωτάτων Σχολών 

Σελίδα 3305 

ανεξάρτητα από το χρόνο υπηρεσίας στο βαθμό τους, εισάγονται στο Τμήμα Αρχιπυροσβεστών της Πυροσβεστικής Ακαδημίας χωρίς εξετάσεις, πέρα από τον αριθμό εισακτέων που ορίζεται κάθε φορά.

Πέραν αυτών, σας πληροφορούμε ότι η κατοχή των αναφερόμενων τίτλων σπουδών συνεκτιμάται με τα άλλα ουσιαστικά προσόντα κατά τις εκάστοτε κρίσεις. Η καθιέρωσή τους ως ειδικού προσόντος για προβάδισμα, όπως ζητείται για ορισμένη κατηγορία Αξιωματικών, δεν εξυπηρετεί το ευρύτερο υπηρεσιακό συμφέρον, γιατί θα διαταράξει το όλο σύσημα προαγωγής και ιεραρχίας των Αξιωματικών, θα αδικήσει τους λοιπούς οι οποίοι εξέρχονται το ίδιο έτος από την παραγωγική Σχολή Αξιωματικών (Τμήμα Ανθυποπυραγών της Πυροσβεστικής Ακαδημίας) και θα δημιουργήσει σοβαρά προβλήματα στην Υπηρεσία.

Ο Υπουργός

ΓΕΩΡΓΙΟΣ ΡΩΜΑΙΟΣ"

21. Στην με αριθμό 1722/8.1.97 ερώτηση δόθηκε με το υπ' αριθμ. 712/27.1.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ.1722/8.1.97, που κατέθεσε ο Βουλευτής κ. Ηλ.Βεζδρεβάνης αναφορικά με το παραπάνω θέμα, σας πληροφορούμε ότι:

Οι τελευταίοι διορισμοί γεωπόνων στο Υπ.Γεωργίας έγιναν το 1988.

Στη Κεντρική Υπηρεσία οι κενές οργανικές θέσεις γεωπόνων είναι (8) οκτώ, στις Περ. Υπηρεσίες του Υπουργείου (412) τετρακόσιες δώδεκα (πλην των κενών των Ν. Αυτοδ/σεων).

Ο Υπουργός

ΣΤ. ΤΖΟΥΜΑΚΑΣ"

22. Στην με αριθμό 1724/8.1.97 ερώτηση δόθηκε με το υπ' αριθμ. 100/21.1.97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 1724/8.1.97 που κατατέθηκε στη Βουλή από το Βουλευτή κ. Ηλία Βεζδρεβάνη, σχετικά με υποβολή στοιχείων για τον αριθμό ασφαλισμένων και συν/χων του ΤΣΑ καθώς και για την ταμειακή κατάσταση του Ταμείου κατά την 31.12.96, σας πληροφορούμε τα ακόλουθα:

Ο αριθμός των ασφαλισμένων ανέρχεται σε 71.000

Ο αριθμός των συνταξιούχων ανέρχεται σε 39.277

Σχέση συν/χων προς ασφα/νους:1:1,8

Το ταμειακό υπόλοιπο κατά την 31.12.96 ανήρχετο σε 1.281.262.246 δρχ.

Ο Υφυπουργός

ΝΙΚΟΣ ΦΑΡΜΑΚΗΣ"

23. Στην με αριθμό 1726/8.1.97 ερώτηση δόθηκε με το υπ' αριθμ. 70/21.1.97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην 1726/8.1.97 ερώτηση, που κατέθεσε στη Βουλή ο Βουλευτής κ. Ηλ. Βεζδρεβάνης, σχετικά με την επέκταση του ΤΑΞΥ και σε περιοχές της χώρας, όπου υπάρχουν τουριστικές δραστηριότητες, σας γνωρίζουμε ότι το Δ.Σ. του Ταμείου έχει υποβάλλει πρόταση για επέκτασή του σε 18 επιπλέον νομούς της χώρας. Στους ανωτέρω νομούς οι ξενοδοχοϋπάλληλοι είναι ασφαλισμένοι στο ΙΚΑ, δικαιούνται των ίδιων με τους ασφαλισμένους του ΤΑΞΥ σε έκταση και ύψος παροχών ασθένειας και μητρότητας και εξυπηρετούνται ικανοποιητικά από τις ήδη υπάρχουσες διοικητικές και υγειονομικές υπηρεσίες των τοπικών υποκαταστημάτων του.

Μιά τέτοια απόφαση για επέκταση θα πρέπει εάν και όταν ληφθεί να συμβαδίζει με τη συνολική προοπτική εξέλιξη του ασφαλιστικού μας συστήματος.

Ο Υφυπουργός

ΝΙΚΟΣ ΦΑΡΜΑΚΗΣ"

24. Στην με αριθμό 1727/8.1.97 ερώτηση δόθηκε με το υπ' αριθμ. 487/22.1.97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 1727/8.1.97 ερώτηση, που κατατέθηκε στη Βουλή από το Βουλευτή κ. Ηλία Βεζδρεβάνη, για τα θιγόμενα σ'αυτή θέματα, σας πληροφορούμε τα εξής:

1) Σύμφωνα με τις διατάξεις της παρ.6 του άρθρου 5 του ν.2224/94(Α.112) δύνανται να χρηματοδοτούνται μόνον οι πρωτοβάθμιες συνδικαλιστικές οργανώσεις, οι οποίες έχουν τουλάχιστον 500 ψηφίσαντα μέλη κατά τις τελευταίες εκλογές με την προβλεπόμενη στον ανωτέρω νόμο διαδικασία.

2) Τα κριτήρια με τα οποία χρηματοδοτούνται οι δευτεροβάθμιες και τριτοβάθμιες συνδικαλιστικές οργανώσεις για την αντιμετώπιση των εξόδων στέγασης και των λειτουργικών δαπανών τους, είναι κυρίως ο αριθμός των ψηφισάντων μελών τους.

Για το έτος 1996 έχουν εκδοθεί οι αριθ.50303/13.5.1996 και 50239/5.4.1996 αποφάσεις του Υπουργού Εργασίας και Κοινωνικών Ασφαλίσεων για το ανωτέρω θέμα.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

25. Στην με αριθμό 1740/8.1.97 ερώτηση δόθηκε με το υπ' αριθμ. 2836/23.1.97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1740/8.1.97 που κατατέθηκε στη Βουλή των Ελλήνων από τους Βουλευτές κ.κ. Α. Τασούλα και Α.Κανταρτζή και αναφέρεται στο πιο πάνω θέμα, σας πληροφορούμε τα εξής:

Ο συγκεκριμένος δρόμος Ζίτσα-Μελίσσι είναι κοινοτικός, έχει μήκος 5 χιλμ. περίπου και για την ασφαλτόστρωσή του, απαιτείται δαπάνη της τάξης των 150 εκ. δρχ.

Από το Νομ. Συμβούλιο δίνεται προτεραιότητα αρχικά στο επαρχιακό δίκτυο, μεγάλο μέρος του οποίου είναι ανασφάλτωτο, κατόπιν στο διακοινοτικό και τέλος στο καθαρά κοινοτικό δίκτυο, ανάλογα με τις πιστώσεις του προγράμματος ΣΑΝΑ και τις χρηματικοοικονομικές δυνατότητες της Νομ. Αυτοδ/σης.

Επίσης η Νομ.Αυτοδ/ση Ιωαννίνων με μηχανήματά της συντηρεί όλο το οδικό δίκτυο του νομού. Τέτοια έργα βατότητας έγιναν στο εν λόγω οδικό τμήμα προμηνός.

Ο Υφυπουργός

Λ.ΠΑΠΑΔΗΜΑΣ"

26. Στην με αριθμό 1740/8-1-97 ερώτηση δόθηκε με το υπ' αριθμ. 12/23-1-97 έγγραφο από τον Υφυπουργό Εθνικής Παιδείας η ακόλουθη απάντηση:

"Απαντώντας στην ερώτηση με αριθμό 1740/8-1-97 που κατέθεσαν οι Βουλευτές κ.κ. Απ. Τασούλας και Αχ. Κανταρτζής και στα θέματα της αρμοδιότητάς μας, σας γνωρίζουμε τα ακόλουθα:

'Οπως μας πληροφόρησε ο προϊστάμενος Π/θμιας Εκπ/σης Ιωαννίνων η φοίτηση των μαθητών που κατοικούν στο συνοικισμό "Μελίσσι" Ζίτσας είναι κανονική. Η μεταφορά τους γίνεται με μισθωμένο αγοραίο αυτοκίνητο.

Η χρηματοδότηση της ασφαλτόστρωσης του δρόμου Ζίτσα - "Μελίσσι" ανάγεται στις αρμοδιότητες των συνερωτώμενων Υπουργείων ΠΕ.ΧΩ.Δ.Ε. και Εσωτερικών, Δημ. Δ/νσης και Αποκέντρωσης.

Ο Υφυπουργός

ΙΩΑΝ. ΑΝΘΟΠΟΥΛΟΣ"

27. Στην με αριθμό 1744/8-1-97 ερώτηση δόθηκε με το υπ' αριθμ. 15/24-1-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 1744/8-1-97 που κατέθεσε ο Βουλευτής κ. Σ. Σπύρου, σε ό,τι μας αφορά, σας γνωρίζουμε τα εξής:

Η τροχονομική αστυνόμευση της εθνικής οδού Κέρκυρας – 

Σελίδα 3306 

Παλαιοκαστρίτσας είναι συνεχής από την αρμόδια Υπηρεσία της Αστυνομικής Διεύθυνσης Κέρκυρας, η οποία διενεργεί συνεχείς περιπολίες και συγκροτεί ειδικά συνεργεία ελέγχου για την ομαλή και ασφαλή κυκλοφορία πεζών και οχημάτων και πρόληψη των τροχαίων ατυχημάτων.

Επίσης με επανειλημμένα έγγραφα έχει προταθεί για το σκοπό αυτό στις αρμόδιες Υπηρεσίες η τοποθέτηση πινακίδων σήμανσης, φωτεινής σηματοδότησης, η λειτουργία της υπόγειας διάβασης και η δημιουργία δύο εναέριων διαβάσεων πεζών.

Στην αναφερόμενη Αστυνομική Διεύθυνση δόθηκε εντολή να εξετάσει τα καταγγελλόμενα και να λάβει κάθε αναγκαίο μέτρο για εντονότερη και ασφαλέστερη κυκλοφορία στην ανωτέρω οδό και την λοιπή περιοχή ευθύνης της.

Ο Υπουργός

ΓΕΩΡΓΙΟΣ ΡΩΜΑΙΟΣ"

28. Στην με αριθμό 1767/10-1-97 ερώτηση δόθηκε με το υπ' αριθμ. 18/24-1-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση στην ερώτηση 1767/10-1-97 του Βουλευτή κ. Βεζδρεβάνη Ηλία, σας γνωρίζουμε ότι:

1) Το οργανικό έλλειμμα των ΝΑΤ-ΚΑΑΝ για τα έτη 1993-1997, διαμορφώθηκε ως εξής (σε εκατομ. δρχ.):

ΕΤΟΣ Ν.Α.Τ. ΚΑΑΝ ΣΥΝΟΛΟ

1993 58.449 9.692 68.141

1994 64.581 13.420 78.001

1995 73.035 16.186 89.221

1996 85.717 16.494 102.211

1997 99.033 17.5191 16.552

2) Η αύξηση του ελλείμματος οφείλεται στην αύξηση των συνταξιούχων ναυτικών και στις κατ' έτος χορηγηθείσες αυξήσεις επί των συντάξεων.

3) Από το έτος 1993 και εντεύθεν το οργανικό έλλειμμα καλύπτεται από τον Κρατικό Προϋπογισμό στον οποίο και έχει ήδη εγγραφεί πίστωση δραχμών 93,5 δισ. για το έτος 1997.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

29. Στην με αριθμό 1771/10-1-97 ερώτηση δόθηκε με το υπ' αριθμ. 741/27-1-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1771/10.1.97, που κατέθεσε ο Βουλευτής κ. Ηλ. Βεζδρεβάνης, αναφορικά με το παραπάνω θέμα, σας πληροφορούμε ότι:

Για την έκδοση Π.Δ/τος "'Ασκηση επαγγέλματος γεωτεχνικών πτυχιούχων Ανωτάτων Εκπαιδευτικών Ιδρυμάτων", αναμένεται η αποστολή από το ΓΕΩΤ.Ε.Ε. των συμπληρωματικών στοιχείων και προτάσεων που ζητήθηκαν με έγγραφο του Υπουργείου Γεωργίας, τα οποία δεν έχουν περιέλθει ακόμη στην αρμόδια Υπηρεσία του Υπουργείου.

Ο Υπουργός

ΣΤΕΦ. ΤΖΟΥΜΑΚΑΣ"

30. Στην με αριθμό 1778/10-1-97 ερώτηση δόθηκε με το υπ' αριθμ. 50/23-1-97 έγγραφο από τον Υπουργό Εθνικής Οικονομίας η ακόλουθη απάντηση:

"Σε απάντηση ερώτησης αριθμ. 1778/10-1-97 προς τον Υπουργό Εθνικής Οικονομίας, που κατέθεσε στη Βουλή των Ελλήνων ο Βουλευτής κ. Στέφανος Μάνος, σας γνωρίζουμε τα ακόλουθα:

1. Ο Δείκτης Τιμών Καταναλωτή (Δ.Τ.Κ.), που καταρτίζεται στη Χώρα μας από την Εθνική Στατιστική Υπηρεσία της Ελλάδος (ΕΣΥΕ), είναι ένας μηνιαίος Δείκτης σταθερής βάσης, ο οποίος αναθεωρείται κατά τακτά χρονικά διαστήματα (κάθε 5 ή 6 χρόνια), σύμφωνα με τα αποτελέσματα της τελευταίας, κάθε φορά, 'Ερευνας Οικογενειακών Προϋπολογισμών (ΕΟΠ).

2. Ο ισχύων σήμερα Δ.Τ.Κ. (βάση:1988=100,0) βασίζεται στην ΕΟΠ του έτους 1988 και από το δείκτη Ιανουαρίου τρέχοντος έτους, θα αρχίσει η δημοσίευση του αναθεωρημένου Δ.Τ.Κ. (βάση : 1994=100,0), σύμφωνα με τα αποτελέσματα της τελευταίας ΕΟΠ, του έτους 1994.

3. Σ' ένα Δ.Τ.Κ. σταθερής βάσης, τα τιμοληπτούμενα είδη που συνθέτουν το "καλάθι της νοικοκυράς", καθώς και η ενγένει μεθοδολογία κατάρτισής του, παραμένει αυστηρώς σταθερή, τουλάχιστον για τη χρονική περίοδο που παρεμβάλλεται από αναθεώρηση σε αναθεώρηση του Δείκτη.

4. Κατόπιν των ανωτέρω, η διαδικασία της τιμοληψίας, αλλά και η όλη μεθοδολογία υπολογισμού του Δ.Τ.Κ. των μηνών Νοεμβρίου και Δεκεμβρίου 1996, σε σύγκριση με την αντίστοιχη περίοδο του 1995, ήταν εντελώς η ίδια.

Ο Υπουργός

Γ. ΠΑΠΑΝΤΩΝΙΟΥ"

31. Στην με αριθμό 1785/97 ερώτηση δόθηκε με το υπ' αριθμ. 54/24-1-97 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:

"Απαντώντας στην ερώτηση 1785/1997, που κατέθεσε στη Βουλή ο Βουλευτής κ. Ε. Παπανικολάου, σας γνωστοποιούμε, στο πλαίσιο της αρμοδιότητας μας και σύμφωνα με τα σχετικά στοιχεία που έθεσε υπόψη μας η ΕΡΤ/ΕΡΑ, τα εξής:

1. Η διαμόρφωση των ραδιοτηλεοπτικών Προγραμμάτων της ΕΡΤ-ΑΕ γίνεται από την ίδια την Εταιρεία, η οποία, σε κάθε περίπτωση, οφείλει να λειτουργεί στο πλαίσιο του Συντάγματος και των ισχυόντων νόμων. Η τήρηση δε της νομιμότητας ελέγχεται πάντοτε από τις αρμόδιες αρχές.

2. 'Οσον αφορά ειδικότερα τις εκπομπές του Πρώτου Προγράμματος της ΕΡΑ, σημειώνονται τα ακόλουθα:

Κάθε Κυριακή εξακολουθεί να μεταδίδεται, όπως και προηγούμενα, η Θεία Λειτουργία. Επίσης, μεταδίδεται και θα μεταδίδεται ανελλιπώς η Θεία Λειτουργία μεγάλων εορτών (Χριστουγέννων, Θεοφανείων, Πάσχα κ.λπ.). Πέραν αυτών και από τα άλλα Προγράμματα μεταδίδονται τακτικά εκπομπές με θρησκευτικό περιεχόμενο.

Η μη συνέχιση της μετάδοσης των άλλων θρησκευτικών εκπομπών, που μνημονεύονται στην ερώτηση, οφείλεται στην από μακρού αποφασισθείσα - από το Δ.Σ. της ΕΡΤ - ΑΕ- μετατροπή του Πρώτου Προγράμματος σε έναν αμιγή ενημερωτικό - ειδησεογραφικό ραδιοφωνικό σταθμό.

Υπό τις παρούσες ανταγωνιστικές συνθήκες, η εξειδίκευση των προγραμμάτων των ραδιοσταθμών του Κρατικού φορέα είναι αναγκαία.

Εξάλλου, από όλα τα Προγράμματα της ΕΡΑ μεταδίδεται τακτικά δημοτική και παραδοσιακή μουσική.

Η ΕΡΤ - ΑΕ, μέσα από το σύνολο των Προγραμμάτων της, προσπαθεί να ικανοποιήσει τις απαιτήσεις όλων των Ελλήνων. Και στο πλαίσιο αυτό οι εκπομπές που συναρτώνται με την Ελληνορθόδοξη παράδοση και πίστη έχουν , πάντοτε σημαντική θέση στα Προγράμματά της.

Ο Υπουργός

ΔΗΜΗΤΡΙΟΣ ΡΕΠΠΑΣ"

32. Στην με αριθμό 1804/97 ερώτηση δόθηκε με το υπ' αριθμ. 55/24-1-97 έγγραφο από τον Υπουργό Τύπου και ΜΜΕ η ακόλουθη απάντηση:

"Σε απάντηση της ερώτησης 1804/1997, που κατέθεσε στη Βουλή η Βουλευτής κα Ε. Ανουσάκη, σημειώνω, στο πλαίσιο της αρμοδιότητάς μου, τα εξής:

Για το θέμα των τηλεοπτικών μετρήσεων της εταιρείας AGB, είχα την ευκαιρία ν' απαντήσω ήδη στη Βουλή κατά τη συζήτηση πανομοιότυπης επίκαιρης ερώτησης της ίδιας Βουλευτού.

Ας μου επιτραπεί, συνεπώς, να παραπέμψω στα πρακτικά της συζήτησης της 20.1.1997 και στην εκεί καταγεγραμμένη απάντηση (επισυνάπτονται τα σχετικά πρακτικά).

Ο Υπουργός

ΔΗΜΗΤΡΙΟΣ ΡΕΠΠΑΣ"

Σελίδα 3307 

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

33. Στην με αριθμό 1893/16-1-97 ερώτηση δόθηκε με το υπ' αριθμ. 4266/23-1-97 έγγραφο από τον Υπουργό Μεταφορών η ακόλουθη απάντηση:

"Απαντώντας στα σχετικά έγγραφά σας, που αναφέρονται σε Αναφορά και Ερώτηση 1893/16.1.97 που κατατέθηκαν στη Βουλή από τους Βουλευτές κ. κ. Στ. Παπαθεμελή και Κυρ. Σπυριούνη και απευθύντονται στον Υπουργό Μεταφορών και Επικοινωνιών, σας πληροφορούμε ότι για το θέμα έχουμε απαντήσει στο Σώμα με το υπ' αριθμ. Β 4069/18.12.96 έγγραφό σας, αντίγραφο του οποίου σας επισυνάπτουμε.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

Σελίδα 3308 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου αρμοδιότητας Υπουργείου Οικονομικών "Κατάργηση φορολογικών απαλλαγών και άλλες διατάξεις".

Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, δεν υπάρχει κανείς σ' αυτήν την Αίθουσα που να αγνοεί ότι η Χώρα μας έχει δημογραφικό πρόβλημα, όπως επίσης δεν υπάρχει Βουλευτής που να μη θέλει να συμβάλει στην επίλυση αυτού. Θα πει κανείς ότι μιλάμε για αυτονόητα πράγματα. Αυτά, όμως, τα αυτονόητα έρχεται η Κυβέρνηση με τη συζητούμενη τροπολογία και τα αγνοεί.

'Ερχεσθε, κύριε Υπουργέ, και κατά το κοινώς λεγόμενο "πετσοκόβετε" τα πολυτεκνικά επιδόματα χωρίς να λαμβάνετε υπόψη σας τις δυσμενέστατες συνέπειες αυτών των πράξεών σας. 'Ο,τι εδόθησαν κατά καιρούς στους πολύτεκνους -και ασφαλώς εδόθησαν ελάχιστα- εδόθησαν απο την Πολιτεία πρώτον, για να βοηθήσουν αυτούς τους αγωνιστές γονείς που αναζωογονούν το 'Εθνος και δεύτερον, για να παροτρύνουν την ελληνική οικογένεια για περισσότερα παιδιά.

Δεν αποτελεί, λοιπόν, σχήμα οξύμωρο από τη μία μεριά να ισχυρίζεσθε ότι έχουμε δημογραφικό πρόβλημα και πρέπει να το αντιμετωπίσουμε και από την άλλη να καταργούμε τα ελάχιστα μέτρα που έχουν ληφθεί προς αυτήν την κατεύθυνση;

'Εχω υπερασπιστεί, κύριε Υπουργέ, σ' αυτήν την Αίθουσα δεκάδες φορές τα θέματα των πολυτέκνων. Συνεπής προς τις αρχές μου υψώνω και σήμερα τη φωνή μου και σας λέω: Εξαφανίστε αμέσως αυτήν την πολυτεκτοκτόνο τροπολογία. Αυτά τα ελάχιστα χρήματα που θέλετε να κρατήσετε από τους πολύτεκνους για να σώσετε τον προϋπολογισμό σας, δε σας σώζουν. 'Αλλωστε μπορείτε, αν θέλετε, με καμιά δεκαριά μεγαλοφοροφυγάδες αν τους συλλάβετε να καλύψετε αυτά και περισσότερα χρήματα.

Επίσης, κύριε Υπουργε, εσείς δε δικαιούσθε να κάνετε αυτήν την πολιτική, διότι εσείς είσθε εκείνοι, οι οποίοι χαρίσατε ένα τρισεκατομμύριο δραχμές (1.000.000.000.000) στους κοτερατζήδες, στις Π.Α.Ε. και στους άλλους μεγαλοφοροφυγάδες. Επομένως, λοιπόν, μη θίγετε τα πολυτεκνικά επιδόματα.

Κύριε Υπουργέ, τη στιγμή αυτή σύσσωμη η Βουλή το δείχνει με τους ομιλητές της, το δείχνει με την εγγραφή στο κομπιούτερ των εβδομήντα τεσσάρων Βουλευτών -αυτό έχει να γίνει εδώ και πολλά χρόνια, να θέλουν να μιλήσουν γι' αυτό το θέμα- και όσοι μίλησαν σας ζήτησαν να αποσύρετε την τροπολογία.

Κύριοι συνάδελφοι -απευθύνομαι στους συναδέλφους όλων των Πτερύγων- θέλω να πω τούτο: Η Βουλή ουδέποτε επεχείρησε να γίνει "κυβερνώσα Βουλή". Η Κυβέρνηση κατ' επανάληψη επεχείρησε και το επιχειρεί και σήμερα, να γίνει "νομοθετούσα Βουλή". Δεν απομένει σε μας, παρά να αντισταθούμε, κύριοι συνάδελφοι. Την τροπολογία αυτή, η οποία κατακρεουργεί τα πολυτεκνικά επιδόματα, θα πρέπει να την καταψηφίσουμε όλοι. 'Οσοι συνταχθούν με την Κυβέρνηση, συντάσσονται εναντίον των πολυτέκνων και όσοι δε ρίχνουν την ψήφο τους για την καταψήφιση αυτής της τροπολογίας, θα είναι εκείνοι οι οποίοι δε θα δικαιούνται να βλέπουν τα πρόσωπα των Ελλήνων πολυτέκνων.

Ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Η κα Μπενάκη έχει το λόγο.

Απούσα. Διαγράφεται.

Κύριοι συνάδελφοι, πρέπει να επαναλάβω αυτό που είπαμε χθες και ομοφώνως απεφασίσθη, ότι δώδεκα η ώρα ακριβώς -όποιος θα ομιλεί εκεινη την ώρα θα σταματήσει- θα κάνουμε την ψηφοφορία και όσοι δε θα είναι παρόντες, λυπούμαι, αλλά, όπως αποφασίσαμε, θα διαγράφονται.

Ο κ. Ρεγκούζας έχει το λόγο.

ΑΔΑΜ ΡΕΓΚΟΥΖΑΣ: Κύριε Πρόεδρε, όταν οι ιδέες δοκιμάζονται και αποτυγχάνουν, σίγουρα κανένας δεν πρέπει να επιχαίρει. 'Οταν οι αρχές και τα οράματα μέσα από διακηρύξεις Κομμάτων τσαλακώνονται, κανείς δεν πρέπει να επιχαίρει και πάλι. Αυτό το δεύτερο το λέω για τους συναδέλφους της Πλειοψηφίας, οι οποίοι πραγματικά μέσα απο διακηρύξεις κοινωνικής πολιτικής από το Κόμμα τους, βρίσκονται μπροστά σε μία πολιτική απόφαση της Κυβέρνησης κοινωνικής αναλγησίας, που είμαι βέβαιος ότι τους φέρνει σε αντίθεση πραγματικά, τους δημιουργεί έλεγχο συνείδησης και τους φέρνει αντίθετους με κυβερνητικές επιλογές που δεν είναι σε σωστό δρόμο.

Νομίζω ότι η Κυβέρνηση επιμένει σε μία μυωπική και αλλαζονική απόφαση σχετικά με τους πολύτεκνους και ουσιαστικά δείχνει με ανάλγητο τρόπο την πραγματική πολιτική διάσταση της γενικότερης πολιτικής της.

Είναι γεγονός ότι, πέρα από την εθνική και κοινωνική διάσταση των πολυτέκνων, πρέπει κανείς να δει και τις παρενέργειες που δημιουργούνται στην κοινωνία. Και είναι βέβαια και ζήτημα ηθικής τάξεως η αναγνώριση της πατρότητας και της συνεισφοράς της μητέρας στην κοινωνία μας.

Σύμφωνα με τις εκτιμήσεις της Ομοσπονδίας των Πολυτέκνων, διακόσιες χιλιάδες πολύτεκνες μητέρες χάνουν τη σύνταξη και παραμένουν περίπου πενήντα χιλιάδες μητέρες -αυτό το νούμερο είναι αυθαίρετο- που θα συνταξιοδοτούνται. Εγώ εκτιμώ ότι ούτε πενήντα χιλιάδες (50.000) δε θα μείνουν, γιατί, όπως ξέρετε, η σύνταξη αυτή τη στιγμή για τις μητέρες που παίρνουν μέχρι 31.12.1996, κάποια στιγμή θα τελειώσει. Οδηγούμαστε δηλαδή με μαθηματική ακρίβεια στην κατάργηση της σύνταξης της πολύτεκνης μητέρας. Αν αφαιρέσουμε δε και την προϋπόθεση που λέει ο νόμος για την αναγνώριση της πολυτεκνίας σχετικά με τα παιδιά, εκεί που λέει για την υποχρεωτική εκπαίδευση, αν βγάλουμε δηλαδή και τα παιδιά των τσιγγάνων που είναι σ'αυτήν την κατηγορία -γιατί όπως ξέρετε, πολλά παιδιά των τσιγγάνων δυστυχώς δεν παρακολουθούν μαθήματα της στοιχειώδους εκπαίδευσης- θα μείνουν πολύ λιγότεροι.

Είναι πραγματικά απορίας άξιο πώς η Κυβέρνηση επιμένει σε μία τέτοια τροπολογία και πώς μάλιστα φέρνει ένα τέτοιο ζήτημα με αυτή τη διαδικασία, τη στιγμή μάλιστα που βρίσκονται σε εξέλιξη στο Κοινοβούλιο δύο νομοσχέδια, ένα για την περικοπή των φοροαπαλλαγών και ένα για τις δαπάνες που είναι και το καθ'ύλην αρμόδιο νομοσχέδιο, και στερεί βεβαίως στις Επιτροπές να κάνουν πραγματικό διάλογο, να κάνουν βελτιώσεις κ.λπ.

Εγώ τελειώνοντας, κύριε Πρόεδρε, θα ήθελα να κάνω μία πρόταση. Αν τελικά η Κυβέρνηση επιμείνει, κινδυνεύει κατ'αρχήν να τσαλακωθεί το κύρος της, γιατί η τροπολογία μάλλον δε θα περάσει. Αλλά αν ακόμη θέλει να δοθεί μία διέξοδος, να ανεβάσει το πλαφόν στα οκτώ εκατομμύρια (8.000.000), όπως το έχει για κάποιες από τις περιπτώσεις αυτές εδώ πέρα, να ψηφίσουμε και εμείς την τροπολογία σ'αυτήν την περίπτωση και να τελειώνει το θέμα.

Ευχαριστώ.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, νομίζω ότι θα είμεθα πολύ ανεπιεικείς, αν για καθυστέρηση ενός λεπτού, δε δώσουμε το λόγο στην κα Μπενάκη.

Ορίστε, κυρία Μπενάκη, έχετε το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Ευχαριστώ πολύ, κύριε Πρόεδρε και τους συναδέλφους. Η μικρή καθυστέρηση του ενός λεπτού οφείλεται σε λόγους που δεν μπορούσα να ελέγξω.

Κύριε Πρόεδρε, η Κυβέρνηση και μάλιστα, η τελευταία με το νέο πρόσωπο, απεδείχθη σε πάρα πολλά θέματα ως ψευδεπίγραφη Κυβέρνηση. Λέγεται σοσιαλιστική και εκείνο που προέχει στην πολιτική της είναι η αντικοινωνική πολιτική. Λέγεται ότι έχει κοινωνική ευαισθησία και κοινωνικό πρόσωπο και τα κυριότερα μέτρα, τα οποία έλαβε για περιστολή των δαπανών, για τις οποίες η ίδια είναι υπεύθυνη, είναι να επιτίθεται σε ευαίσθητες κοινωνικές τάξεις. 'Εχουμε ζήσει και ζούμε καθημερινά αυτά τα φαινόμενα των συγκρούσεων με τις πλέον ασθενείς τάξεις και τους πλέον ευαίσθητους 

Σελίδα 3309 

συμπολίτες μας. Αλλά ότι θα συνέχιζε αυτή την κοινωνική της επιδρομή εναντίον και της πιο ευαίσθητης και της πλέον πολύτιμης κατηγορίας συμπολιτών μας, δηλαδή τους πολυτέκνους, αυτό δεν μπορούσε να το φανταστεί κανείς.

Διερωτώμαι: Ως κοινωνία γιατί κοπτόμεθα για το δημογραφικό πρόβλημα; Γιατί επαινούμε συνεχώς και εκθειάζουμε τη θυσία των πολυτέκνων, όταν συμπεριφερόμαστε, ως Πολιτεία πλέον εξ αιτίας της Κυβέρνησης, με αυτόν τον τρόπο! Δηλαδή οι ύμνοι που πλέκουμε στους πολυτέκνους σε τι συνίστανται; Στο να διοργανώνουμε συγκινητικές τελετές, να προβάλλουμε τους πολυτέκνους, να τους απονέμουμε βραβεία, να βάζουμε τις φωτογραφίες τους στις εφημερίδες και στα ηλεκτρονικά μέσα και από την άλλη πλευρά να ερχόμαστε και να καταφέρουμε τέτοια ραπίσματα; Διότι πρόκειται πραγματικά περί ραπίσματος, όχι μόνο με οικονομική σημασία, που είναι και αυτή σημαντική, αλλά κυρίως με ηθική σημασία.

Πρώτα απ' όλα, είναι μια επιθετική καθαρά πράξη, διότι δεν επιτυγχάνει ούτε τους ταμειακούς σκοπούς, τους οποίους επιδιώκει η Κυβέρνηση. Τριάντα οκτώ δισεκατομμύρια (38.000.000.000) από τους πολυτέκνους; Εκεί θα κάνουμε την οικονομία, όταν ξοδεύουμε δισεκατομμύρια για υπερχρεωμένες ΔΕΚΟ, για υπερχρεωμένες επιχειρήσεις, όταν το έλλειμμα του Ο.Α.Σ. είναι εξακόσια δισεκατομμύρια;

'Αρα, ο λόγος δεν είναι ούτε ταμειακός, είναι μια σκληρότητα και ένα μάθημα, που πραγματικά κοινωνιολογικά πρέπει να το μελετήσουμε. Είναι και εμπαιγμός. Μεγαλύτερος εμπαιγμός από το να κάνουμε τα 2 εκατομμύρια, 2,5, κύριε Πρόεδρε, δεν υπάρχει.

Αλλά κυρίως, εκείνο το οποίο είναι εγκληματικό, είναι ότι πλήττει αυτή η τροπολογία τις πλέον ευαίσθητες γενιές, τις νέες που θα γίνουν μητέρες μετά την 1.1.1997. Τι μάθημα, τι δίδαγμα και τι μήνυμα παίρνουν από εμάς οι νέες μητέρες, που θα γίνουν πολύτεκνες; Διότι υπήρξαν οι ήρωες που έγιναν πολύτεκνες μέχρι τώρα. Θα υπάρξουν άλλοι ήρωες μετά την 1η του έτους; Ακόμη, αυτά τα όρια ηλικίας, που κατεβαίνουν και μάλιστα συνδέονται και με προϋποθέσεις, που σήμερα υπό το καθεστώς της ανεργίας δεν μπορούν να εκπληρωθούν, είναι και αυτό ένας πραγματικός εμπαιγμός.

Τελειώνοντας, κύριε Πρόεδρε, ήθελα να επισημάνω τούτο: Θα πρέπει όλη η Βουλή -και χαίρομαι για το ότι συμπαρίστανται πολλοί συνάδελφοι από το ΠΑ.ΣΟ.Κ.- να εκτιμήσει το ηθικό μήνυμα, που βγαίνει απ' αυτήν την τροπολογία. Και το ηθικό μήνυμα είναι ένα ράπισμα προς την πλέον πολύτιμη κοινωνική τάξη, τους συμπολίτες μας πολυτέκνους.

ΠΡΟΕΔΡΟΣ (Απόστολος Κακλαμάνης): Ο κ. Κουλούρης έχει το λόγο.

ΚΙΜΩΝ ΚΟΥΛΟΥΡΗΣ: Κύριε Πρόεδρε, πιστεύω απόλυτα ότι δυο κορυφαία πολιτικά ζητήματα εγείρονται με την επιμονή της Κυβέρνησης στη ψήφιση αυτής της τροπολογίας. Το πρώτο είναι πως δίνουμε τη δυνατότητα στην άλλη πλευρά, στη Νέα Δημοκρατία ....

Ακούστε σας παρακαλώ, κύριοι Υπουργοί, διότι αυτά είναι τα δυο πολιτικά ζητήματα, για τα οποία θέλω να μιλήσετε και να απαντήσετε.

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): Ακούμε, κύριε συνάδελφε.

ΠΡΟΕΔΡΟΣ (Απόστολος Κακλαμάνης): Κύριε συνάδελφε, σας παρακαλώ, θα απευθύνεσθε στο Προεδρείο, σε κανέναν άλλον.

ΚΙΜΩΝ ΚΟΥΛΟΥΡΗΣ: Εντάξει, κύριε Πρόεδρε.

Επανέρχομαι, λοιπόν. Το πρώτο μεγάλο πολιτικό ζήτημα είναι πως δίνουμε στην άλλη πλευρά, στη Νέα Δημοκρατία, τη δυνατότητα να εμφανίζεται τιμητής και υπερασπιστής εκείνων των κοινωνικών δυνάμεων και κοινωνικών τάξεων, εκείνων των κοινωνικών συμμαχιών, που για πολλά χρόνια υπονόμευσε τη συνοχή τους και δεν τους υπηρέτησε. Κι έτσι εμφανιστήκαμε εμείς, ένα Κόμμα κοινωνικής ευαισθησίας, μια Παράταξη που άγγιξε τα μεγάλα προβλήματα αυτών των κοινωνικών δυνάμεων και στηρίζαμε πάντοτε τους κοινωνικούς μας συμμάχους, εκτεθειμένοι. Αυτό είναι το μέγα, το πρώτο πολιτικό πρόβλημα.

Το δεύτερο είναι ότι με αυτή τη τροπολογία, δεν αντιμετωπίζεται το μεγάλο δημογραφικό ζήτημα της Χώρας μας, δηλαδή το κατ' εξοχήν εθνικό ζήτημα της Χώρας μας. Τουναντίον, εμφανιζόμαστε -και αυτό είναι το δεύτερο μεγάλο ζήτημα- σαν η παράταξη που λειτουργεί με τη λογική του ταμία, με τη λογική του φοροτεχνικού. 

Και δε μας φέρατε μια ολοκληρωμένη πρόταση για το πώς θα αντιμετωπίσουμε το δημογραφικό πρόβλημα, αλλά μας φέρατε το πώς θα εισπράξουμε δέκα, είκοσι, τριάντα δισεκατομμύρια (30.000.000.000) παραπάνω, από ποιους; Από εκείνους, που έπρεπε να είμαστε υπερήφανοι για τη μεγάλη τους απόφαση, να κάνουν τέσσερα, πέντε, οκτώ και δέκα παιδιά, όταν οι άλλοι κάνουν οτιδήποτε για να μην κάνουν αυτά τα παιδιά.

Κύριε Πρόεδρε, κύριοι Υπουργοί, είμαι γιος μιας πολύτεκνης οικογένειας και έζησα τον πόνο της μάνας μου και του πατέρα μου για το πώς θα μας μεγαλώσουν. 'Εξι παιδιά μεσα στην αγωνία και στην πείνα. Και είμαι πατέρας μιας πολύτεκνης οικογένειας και είμαι υπερήφανος, που ήταν η γυναίκα μου εκείνη, που πήρε τη μεγάλη απόφαση και είχε τη μεγάλη περηφάνεια για το ότι μ' αυτόν τον τρόπο, υπηρετεί τη Πατρίδα και προσφέρει στην Πατρίδα. Και έρχεται η Κυβέρνησή μας, η Κυβέρνηση για την οποία έχουμε δώσει αγώνες και μας εκθέτει, νομιμοποιώντας εκείνους που δεν προσέφεραν σ' αυτές τις κοινωνικές τάξεις.

Επί της ουσίας τώρα, κύριε Πρόεδρε, θα μου επιτρέψετε να μιλήσω μισό λεπτό μ' αυτήν την ιδιότητα σαν πολύτεκνου πατέρα....

ΣΑΒΒΑΣ ΤΣΙΤΟΥΡΙΔΗΣ: Μονοπωλούν τις ευαισθησίες!

ΑΝΝΑ ΜΠΕΝΑΚΗ-ΨΑΡΟΥΔΑ: Η σύνταξη της πολύτεκνης, που καταργείται, είναι έργο της Νέας Δημοκρατίας.

ΚΙΜΩΝ ΚΟΥΛΟΥΡΗΣ: Επί της ουσίας τώρα, διότι εκεί είναι τα πολιτικά ζητήματα. 

Κάνατε -υποτίθεται- κάποιες αλλαγές. Μα, το μεγάλο πρόβλημα είναι η γυναίκα, δηλαδή η μάνα που θα γεννήσει αύριο ένα παιδί, από την 1.1.1997; Θα την ξεχωρίσουμε από τις άλλες μανάδες; 'Αρα, αυτό είναι το πρώτο κεντρικό ζήτημα, κύριε Πρόεδρε.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Και το δεύτερο: Τι πάει να πει "όταν ο άλλος είναι δεκαοχτώ, δεκαεννιά, είκοσι, είκοσι ένα, είκοσι δύο χρονών και είναι στο Πανεπιστήμιο"; Και εκείνος, κύριε Γείτονα, κύριε Χριστοδουλάκη, ο γιός που, επειδή έχει πρόβλημα η οικογένειά του πάει και βοηθάει τον πατέρα του στον αγρό και είναι δεκαεννιά, είκοσι, είκοσι ένα, είκοσι δύο, είκοσι τριών, είκοσι τεσσάρων και είκοσι πέντε χρόνων, δεν πρέπει να πάρει το επίδομά του;

'Αρα, αυτά είναι τα δύο κεντρικά ζητήματα. Να τα αποσύρετε, κύριοι συνάδελφοι, για να μη μας φέρετε σε μεγάλη δυσκολία. Κάνω προσωπική έκκληση την τελευταία στιγμή: Μην ερχόσαστε αντιμέτωποι με μία μεγάλη ευαίσθητη κοινωνική ομάδα και κυρίως μην ερχόσαστε αντίθετοι σε μας γιατί είμαστε αποφασισμένοι να υπερασπιστούμε και τη ζωή μας, και τη διαδρομή μας, και τους αγώνες μας, και το κοινωνικό πρόσωπο του ΠΑ.ΣΟ.Κ..

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, είμαι υποχρεωμένος να δώσω εντολή στους πρακτικογράφους μόλις κτυπάει το κουδούνι στα τρία λεπτά ακριβώς να παύουν να γράφουν ο,τιδήποτε, διότι όσοι υπερβαίνουν το τρίλεπτο στερούν τη δυνατότητα από άλλους συναδέλφους που έχουν εγγραφεί να διατυπώσουν την άποψή τους, να μιλήσουν στην Αίθουσα, δεδομένου ότι, όπως αποφασίσαμε ομοφώνως, στις δώδεκα η ώρα ακριβώς όποιος κι αν μιλάει την ώρα εκείνη θα σταματήσει, γιατί θα σταματήσει και η συζήτηση.

Λοιπόν, παρακαλώ. Και κάνω έκκληση, αυτά που μπορεί να πει κανείς σε δύο ή σε τρία λεπτά να τα πει και να μην υπερβαίνει το τρίλεπτο χωρίς -νομίζω- ιδιαίτερη σημασία γι' αυτά που έχει να πει.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, ας πάρει μία

Σελίδα 3310 

απόφαση το Σώμα να γίνει μία παράταση.

ΠΡΟΕΔΡΟΣ (Απόστολος Κακλαμάνης): 'Οχι, κύριε Γκελεστάθη, λυπάμαι. 'Εχουμε κάνει αλλεπάλληλες παρατάσεις. Δεν είναι σοβαρό πλέον για τη Βουλή. 

Ο κ. Μαγκριώτης έχει το λόγο.

ΙΩΑΝΝΗΣ ΜΑΓΚΡΙΩΤΗΣ: Κύριε Πρόεδρε, κυρίες και κύριοι συνάδελφοι, η Παράταξή μας εστήριξε την πολύτεκνη οικογένεια και την πολύτεκνη μητέρα για εθνικούς, αναπτυξιακούς, κοινωνικούς και δημογραφικούς λόγους και δεν το έκανε από εκλογικούς υπολογισμούς ή μέσα από μία κακώς νοούμενη φιλανθρωπική νοοτροπία. Ο ν.2163/1993 της Κυβέρνησης Μητσοτάκη, ο οποίος άλλαξε ανέτρεψε τις προϋποθέσεις χαρακτηρισμού μιας οικογένειας ως πολυτεκνικής, του ν.860/1979, δημιούργησε μία σειρά από ανορθολογισμούς.

Πιστεύω, λοιπόν, πως η Βουλή σήμερα θα πρέπει να στείλει ένα μήνυμα προς την κοινή γνώμη, ένα μήνυμα ψυχολογικής και ηθικής στήριξης στην πολύτεκνη μητέρα και στην πολυτεκνική οικογένεια. Και θα πρέπει η Κυβέρνηση, η οποία και μετά την κατάθεση της τροπολογίας έκανε πολλές προσπάθειες, όπως χθες από το Βήμα των υπουργικών εδράνων, να βελτιώσει την παρούσα τροπολογία, να ξαναδεί τις επί μέρους διατάξεις της. Να στηρίξει αυτά που και η ίδια διά χειλέων Πρωθυπουργού διακήρυξε ότι η πολυτεκνική οικογένεια θα στηριχθεί στην περίοδο της δημιουργίας της, όταν έχει κοινωνικές ανάγκες και βεβαίως αυτή η στήριξη δε διακόπτεται σε κάποια στιγμή της χρονικής πορείας της πολυτεκνικής οικογένειας, αλλά έχει και συνέχεια.

Θέλω, λοιπόν, να κάνω πάρα πολύ γρήγορα, στο χρόνο που διαθέτω, ορισμένες προτάσεις, που πιστεύω πως η Κυβέρνηση θα τις πάρει υπόψη της, στηρίζοντας ακριβώς τις δικές της διακηρύξεις και τις δικές της κατευθύνσεις.

Η διεύρυνση από τα δεκαοχτώ στα είκοσι τρία χρόνια κατ'αρχάς είναι μία θετική επιλογή. Θα μπορούσε, όμως, να ανέλθει στα είκοσι πέντε. Τα δύο εκατομμύρια στα δύομισυ εκατομμύρια είναι επίσης μία θετική επιλογή, όμως με ένα οικογενειακό εισόδημα εκατόν ογδόντα χιλιάδων δραχμών (180.000) το μήνα χάνει πλέον αυτή τη δυνατότητα η πολύτεκνη μητέρα. Νομίζω ότι το όριο των τριών εκατομμυρίων δραχμών στο φορολογητέο εισόδημα είναι το ελάχιστο όριο μιας επιτρεπτής διαβίωσης σε μία πολυτεκνική οικογένεια.

Ο χαρακτηρισμός της πολυτεκνικής οικογένειας να γίνεται με βάση το ν.860/1979 και όχι με το νόμο του 1910, ή το νόμο τον 2163/1993. Είναι μία βασική παράμετρος που διορθώνει πάρα πολλά από την παρούσα τροπολογία.

Επίσης, να διατηρηθεί η σύνταξη της πολύτεκνης μητέρας στο ύψος των εικοσιτριών χιλιάδων δραχμών, αν το φορολογητέο εισόδημα δεν υπερβαίνει τα τρία εκατομμύρια δραχμές (3.000.000). Η πολυτεκνική οικογένεια και η πολύτεκνη μητέρα πέρα από τους ηθικούς και ψυχολογικούς λόγους έχει επενδύσει για να αναθρέψει να μεγαλώσει, να σπουδάσει τα τέσσερα, ή πέντε παιδιά της. Αυτήν την επένδυση άλλες οικογένειες δεν την πραγματοποίησαν. Είναι σημαντικό κομμάτι του εισοδήματός τους. Είναι μία παραγωγική και αναπτυξιακή επένδυση, πέρα από την εθνική και δημογραφική της διάσταση, γι' αυτό, λοιπόν, θα πρέπει να υπάρξει μία κάλυψη αυτού του εισοδήματος που χρησιμοποιήθηκε για την επένδυση της πολύτεκνης οικογένειας. Γι'αυτό πρέπει να διατηρηθεί η σύνταξη της πολύτεκνης μητέρας.

Τέλος, θα πρέπει να παραμείνει μόνο στην αναγκαιότητα εκπλήρωσης υποχρεωτικής εκπαίδευσης, διαφορετικά και πάλι δημιουργούμε ένα μηχανισμό περικοπής των πολυτεκνικών επιδομάτων, τα οποία είναι άδικα. Δεν έχουν τη δυνατότητα όλοι να συνεχίσουν στην τριτοβάθμια εκπαίδευση.

ΠΡΟΕΔΡΟΣ (Απόστολος Κακλαμάνης): Ο κ.Κεδίκογλου, έχει το λόγο.

ΙΩΑΝΝΗΣ ΜΑΓΚΡΙΩΤΗΣ: Κλείνω λέγοντας...

ΠΡΟΕΔΡΟΣ (Απόστολος Κακλαμάνης): Κύριε συνάδελφε, δεν έχετε το λόγο. Παρακαλώ στα Πρακτικά δε θα γράφεται τίποτα, μετά τη συμπλήρωση του τριλέπτου.

Ορίστε, κύριε Κεδίκογλου, έχετε το λόγο.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, η Νέα Δημοκρατία νομίζω ότι αυτοκτόνησε, σχετικά με ό,τι θέλει να διακηρύξει περί κοινωνικής πολιτικής, όταν χθές πρότεινε να διπλασιάσουμε το όριο φορολογίας της μεγάλης ακίνητης περιουσίας.

Συνεπώς, τα κροκοδείλια δάκρυα περί κοινωνικής ευαισθησίας, καλό είναι να τα αφήσουμε στην πάντα, κύριοι συνάδελφοι.

(Θόρυβος από την Πτέρυγα της Νέας Δημοκρατίας)

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Κοιτάξτε τα χάλια της Κυβέρνησής σας και αφήστε τη Νέα Δημοκρατία.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, να μη με διακόπτουν.

ΠΡΟΕΔΡΟΣ (Απόστολος Κακλαμάνης): Ο λόγος είναι ελεύθερος, παρακαλώ.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, να μη με διακόπτουν. Η εισαγόμενη τροπολογία δεν ανταποκρίνεται στις προγραμματικές δηλώσεις του Πρωθυπουργού. Εκθέτετε τον Πρωθυπουργό, του οποίου το κύρος είναι μεγάλο και πρέπει να διαφυλάξουμε ως κόριν οφθαλμού, λόγω των ειδικών εθνικών και κοινωνικών περιστάσεων.

Είπε ο Πρωθυπουργός ότι έχουμε πρόβλημα οικονομικό και ότι "δεν υπάρχει μαγικό ραβδί που θα μας επιτρέψει να λύσουμε τα προβλήματα, χωρίς κόστος". Είπε ότι "ιδίως οι έχοντες και κατέχοντες πρέπει να προσφέρουν".

Και συνέχισε: "Η ανάδειξη της κοινωνικής αλληλεγγύης αποτελούν βασικούς στόχους της μαρκοοικονομικής μας πολιτικής".

Αυτή η τροπολογία που εισάγεται κύριε Πρόεδρε και αγαπητέ κύριε Υπουργέ, δεν ανταποκρίνεται σ' αυτούς τους λόγους και ακόμη, δεν ανταποκρίνεται καθόλου στα μεγάλα προβλήματα του δημογραφικού ζητήματος, που έχει η Χώρα.

Πρώτον, δεν μπορεί μια οικογένεια να ζήσει τρία παιδιά, με συνολικό οικογενειακό εισόδημα 7 εκατομμύρια. Και τα τρία παιδιά, κύριε Πρόεδρε, δεν έχουν ανάγκη μέχρι τα έξι τους χρόνια. 'Εχουν ανάγκη, τουλάχιστον, μέχρι τα δεκάπεντε τους χρόνια, ώστε να τελειώσουν και το γυμνάσιο, για να πούμε ότι, έστω μπαίνουν σε κάποια επαγγελματική εκπαίδευση.

Αλλά χρειάζεται πρωτίστως για το δημογραφικό πρόβλημα, να κατοχυρώσουμε σίγουρα το δεύτερο παιδί, τουλάχιστον να διασφαλίσουμε τη συντήρηση του αριθμού του πληθυσμού μας.

Δεύτερον, δεν μπορεί να ζήσει, κύριε Πρόεδρε, η πολύτεκνη οικογένεια με οκτώ εκατομμύρια συνολικό οικογενειακό εισόδημα. Είναι απαράδεκτο. Θα δεχόμουν τα οκτώ εκατομμύρια, κύριε Υφυπουργέ, εάν το κάνετε φορολογητέο εισόδημα.

Τρίτον, δεν μπορεί να προϋπήρχε μια πολύτεκνη οικογένεια, που να ζούσε με δυόμισυ εκατομμύρια που βάζουμε για την απονομή της σύνταξης. Θα δεχόμουν και εδώ τα δυόμισυ εκατομμύρια, κύριε Υφυπουργέ, αν ήταν φορολογητέο εισόδημα.

Τέλος, δεν μπορούμε να διαχωρίζουμε, κύριε Πρόεδρε, τις Ελληνίδες μανάδες -είμαι και εγώ γόνος πολύτεκνης οικογένειας- στις προ του 1996 και στις μετά του 1996.

Βρίσκομαι στη δυσάρεστη περίπτωση, κύριε Υπουργέ, να σας πω ότι δε θα συμπαραταχθώ με τη θέση της τροπολογίας, εκτός και αν τεθεί θέμα κομματικής πειθαρχίας. Ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, η Κυβέρνηση υποστήριξε ότι θα ακολουθήσει μια νέα δημογραφική πολιτική και το πρώτο δείγμα αυτής της νέας δημογραφικής πολιτικής, είναι αυτή η τροπολογία "βρυκόλακας", που άρχισε να συζητιέται μετά τα μεσάνυχτα χθές στη Βουλή.

ΠΡΟΕΔΡΟΣ (Απόστολος Κακλαμάνης): Συζητείται υπό άπλετο φώς, ακόμα και όταν είναι νύχτα.

ΓΕΩΡΓΙΟΣ ΑΛΟΓΟΣΚΟΥΦΗΣ: 'Αρχισε πάντως να συζητείται, μετά τα μεσάνυχτα.

Η τροπολογία αυτή και η προσαρμογή που προσπαθεί η Κυβέρνηση να κάνει στα πολυτεκνικά επιδόματα έχει δύο στοιχεία.

Το πρώτο είναι, ότι περιορίζει το χρόνο, κατά τον οποίο χορηγούνται τα πολυτεκνικά επιδόματα και το δεύτερο είναι, 

Σελίδα 3311 

ότι βάζει διάφορα εισοδηματικά όρια.

Ως προς τα εισοδηματικά όρια, κατ'αρχήν είναι σωστό το ότι οι οικογένειες, οι οποίες έχουν πολύ μεγάλα εισοδήματα, δε θα έπρεπε να απολαμβάνουν πολυτεκνικών επιδομάτων.

Ωστόσο, τα όρια που τίθενται μ'αυτήν την τροπολογία, νομίζω ότι είναι πολύ χαμηλά. Δεν είναι όρια εισοδήματος, τα οποία είναι πάρα πολύ μεγάλα. Δεν προσδιορίζουν τα 7 και τα 8 εκατομμύρια, ή τα 2,5 εκατομμύρια για τις συντάξεις μεγάλα εισοδήματα.

Εκεί που η τροπολογία πάσχει νομίζω πάρα πολύ, είναι στο εξής. Αναφέρθηκε και ο Πρωθυπουργός παλαιότερα, όταν μιλούσε γι'αυτήν την αλλαγή που θα γινόταν, στο ότι ενισχύεται η πολύτεκνη οικογένεια, όταν η οικογένεια ακόμα είναι μικρή και όταν τα παιδιά μεγαλώνουν. Ωστόσο, η απόφαση του να κάνει ένα ζευγάρι ή μια οικογένεια παιδιά και παραπάνω παιδιά, είναι μια απόφαση που είναι μακροχρόνια και είναι μια απόφαση που επηρεάζει τις δυνατότητες, ιδίως της συζύγου, όπως είναι η οικογενειακή κατάσταση στην Ελλάδα σήμερα, στο να συμμετάσχει στην αγορά εργασίας, για πάρα πολλά χρόνια.

Διότι, εάν μία γυναίκα στα νιάτα της μεγαλώσει τρία, τέσσερα και πέντε παιδιά, δεν έχει καμία δυνατότητα, όταν μεγαλώσουν τα παιδιά, να μπει στην αγορά εργασίας. Δεν υπάρχει, λοιπόν, καμία δικαιολογία να περιορίζουμε την εισοδηματική ενίσχυση, μόνο στις χρονιές, που η μητέρα είναι σε μικρή ηλικία, διότι και αργότερα όταν τα παιδιά της μεγαλώσουν, εφ' όσον στα νιάτα της δε δούλεψε, δεν έχει δυνατότητες να μπει στην αγορά εργασίας.

Είναι, λοιπόν, εντελώς λάθος η βάση πάνω στην οποία στηρίζεται αυτή η τροπολογία και δε θα πρέπει να υπάρξει περιορισμός στο χρόνο που δίνονται τα πολυτεκνικά επιδόματα. Ευχαριστώ.

ΠΡΟΕΔΡΟΣ (Απόστολος Κακλαμάνης): Εγώ σας ευχαριστώ, διότι εξοικονομήσατε σαράντα δευτερόλεπτα.

Ο κ. Ζαφειρόπουλος έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, είμαι πολύτεκνος. 'Εχω πέντε παιδιά και τα έκανα όταν ήμουν στην ηλικία των είκοσι πέντε ετών, μέχρι τα τριάντα πέντε μου. Τότε που ήμουν φτωχός ακόμη και πολεμούσα στα πεζοδρόμια, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Απ' ότι φαίνεστε τα κάνατε πολύ νεότερος.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Ευχαριστώ πάρα πολύ, κύριε Πρόεδρε. Νομίζω ότι είστε πολύ μικρότερος από εμένα, γιατί πηγαίναμε και στο ίδιο γυμνάσιο.

Δε μιλάω πολωτικά, κύριε Πρόεδρε. Μιλάω ουσιαστικά. Εδώ, δε χρειάζεται πόλωση, ούτε παραινέσεις προς Δημόνικον, μεταξύ μας ως συνάδελφοι.

Κυρίες και κύριοι συνάδελφοι του ΠΑ.ΣΟ.Κ., δεν απευθυνόμεθα με εχθρικές διαθέσεις εναντίον σας, ούτε εναντίον της Κυβερνήσεώς σας. Θέλουμε να αποκαταστήσουμε μια αλήθεια. Εμείς ως κυβέρνηση με πολιτικό κόστος, αναλάβαμε το πολιτικό κόστος, να αυξήσουμε τα επιδόματα, να εδραιώσουμε τις θέσεις των πολυτέκνων.

'Ηρθατε εσείς, τι κάνατε; Κοινωνικές συμμαχίες, οι οποίες σας έφερναν μόνο πελατειακή σχέση, π.χ. οι συγκοινωνίες, η Ολυμπιακή Αεροπορία και οτιδήποτε άλλο ήταν για πελατειακή σχέση. Μη μιλάμε, λοιπόν, στο σπίτι του κρεμασμένου για σχοινί. Ας τα αφήσουμε αυτά. 'Εχουμε έναν κοινό στόχο σήμερα. Τι θα γίνει αυτή η Ελλάδα, τι θα γίνει το Κράτος. Θα κοιτάξουν το δημογραφικό πρόβλημα; Και αν θέλουμε να δούμε το δημογραφικό πρόβλημα, ποιος είναι ο ενθουσιασμός, ποιο είναι το κίνητρο που δίνουμε στη νέα γυναίκα, στα νέα ζευγάρια να κάνουν παιδιά; Κανένα. Τους το αφαιρούμε. Τι να τους πούμε; Οτι όταν είναι μέχρι έξι ετών και έχει εισόδημα 2,5 εκατομμυρίων, θα παίρνει η πολύτεκνη μητέρα το εισόδημα αυτό; Και αν αυτή η μητέρα έχει ένα άλφα περιουσιακό στοιχείο και της φέρνει τριάμισυ εκατομμύρια (3.500.000) εισόδημα, πέντε εκατομμύρια (5.000.000) εισόδημα, δεν έχει δικαίωμα να κάνει πολλά παιδιά; Θα πρέπει να σταματήσει; Γνωρίζετε τις κοινωνικές ανάγκες; Ξέρετε τι θα πει σε μια πολύτεκνη οικογένεια πρωί-πρωί να βουίζει αυτή η κυψέλη και να αρχίζει να λειτουργεί για να βγει έξω να πάει στα σχολεία της, στη δουλειά της κ.λπ.

Θα παρακαλούσα πολύ, κύριε Πρόεδρε, και θα έκανα πρόταση και στους πολύτεκνους να δεχθούν και οι κύριοι συνάδελφοι να δεχθούν να πάνε όλοι οι συνάδελφοι και οι τριακόσιοι επί μία εβδομάδα να ζήσουν σε τριακόσια σπίτια πολυτέκνων. Αλλά όχι στα σπίτια των πολυτέκνων που έχουν μεγάλα εισοδήματα. Να πάνε στα σπίτια των πολυτέκνων στις επαρχίες, στις φτωχογειτονιές κ.λπ. να δουν υπάρχει ψωμί πρωί-πρωί, υπάρχει κάτι γι αυτά τα παιδιά; Ελάτε, κύριοι της Κυβερνήσεως, γυρίστε κύριοι Υπουργοί, μέσα στα σπίτια των πολυτέκνων, να δείτε τι συμβαίνει. Ας αφήσουμε τα ωραία λόγια να δούμε ποια είναι η σκληρή πραγματικότητα.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

Και έρχεστε σήμερα να μας πείτε με κροκοδείλια δάκρυα -γιατί θέλετε να πολώσετε την κατάσταση ορισμένοι εξ υμών κύριοι συνάδελφοι- ότι εάν τεθεί θέμα κομματικής πειθαρχίας θα την ψηφίσετε. Μα αν είναι θέμα κομματικής πειθαρχίας, κύριε Κεδίκογλου, τότε ευθύς εξαρχής, ας καταργήσουμε όλες τις διατάξεις, περί πολυτέκνων, για να τελειώνει μια και καλή το θέμα αυτό. Να μην είμαστε εδώ με κλαυθηρισμούς. Ερχόμαστε εδώ όχι να παραπονούμεθα ότι δεν ασκούμε κοινοβουλευτικό έργο. Είμαστε υπεύθυνα άτομα και θέλουμε να δούμε την Πολιτεία και ιδίως τους πολύτεκνους, ευημερούντες.

ΠΡΟΕΔΡΕΥΩΝ (Λουκάς Αποστολίδης): Ολοκληρώσατε, κύριε συνάδελφε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Υπουργέ ...

ΠΡΟΕΔΡΕΥΩΝ (Λουκάς Αποστολίδης): Κοιτάξτε, κύριε Ζαφειρόπουλε, ακούσατε τι είπε ο Πρόεδρος ο κ. Κακλαμάνης.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: ...

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Μπρατάκος έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: ...

ΠΡΟΕΔΡΕΥΩΝ(Λουκάς Αποστολίδης): Κύριε Ζαφειρόπουλε, είμαστε στη Βουλή και όχι σε δικαστήριο. Είστε έμπειρος, παλιός Βουλευτής εδώ, βοηθήστε το Προεδρείο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ:...

ΠΡΟΕΔΡΕΥΩΝ(Λουκάς Αποστολίδης): Δεν με πειράζει καθόλου, κύριε συνάδελφε και το ξέρετε.

Ο κ. Μπρατάκος έχει το λόγο.

ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, φοβούμαι ότι η Κυβέρνηση δεν έχει καταλάβει πόσο οξύ είναι το πρόβλημα των πολυτέκνων. Η ύπαιθρος έχει ερημώσει. Ερημώνουν επικίνδυνα οι παραμεθόριες περιοχές. Μειώνονται δραματικά οι γεννήσεις, ξεπερνώντας κατά πολύ το όριο της εθνικής ασφάλειας. 'Εχω εδώ από τα στοιχεία της Εθνικής Στατιστικής Υπηρεσίας, ένα διάγραμμα το οποίο δείχνει ότι από το 1980 μέχρι το 1990, έχουμε σχεδόν μια πτώση των γεννήσεων κατά 35%. Μόνο μετά το 1990 έχουμε μια αύξηση λόγω της πολιτικής που είχε ασκήσει η κυβέρνηση τότε της Νέας Δημοκρατίας υπέρ των πολυτέκνων. 'Εχουμε μια άνοδο και από κει και πέρα έχουμε πάλι πτώση των γεννήσεων.

Το πρόβλημα είναι ιδιαίτερα εθνικό, αρκεί να σας υπενθυμίσω τη δήλωση του Οζάλ πριν από μερικά χρόνια, ότι το πρόβλημα του Αιγαίου θα λυθεί με βάση τα πληθυσμιακά δεδομένα της περιοχής. Δε σας μιλάω και για τις επιπτώσεις που εχει στην οικονομία η αδιαφορία μας για τις πολύτεκνες οικογένειες. Την ανέλυσε πρωτύτερα ο συνάδελφος κ. Αλογοσκούφης, γιατί η οικονομική ύφεση και επίσης η υπέρμετρη επιβάρυνση των ασφαλιστικών εισφορών, έχουν την επιρροή τους από τη μείωση των γεννήσεων.

Κυρίες και κύριοι συνάδελφοι, η Κυβέρνηση μετά απ' όλα αυτά τι κάνει; 'Ερχεται εδώ και μας φέρνει μια τροπολογία. Θα πρέπει να υπενθυμίσω στη κυβέρνηση ότι πριν από ενάμιση χρόνο όταν η Νέα Δημοκρατία έφερε πρόταση νόμου για τον καθορισμό της πολιτικής επί των πολυτέκνων, η Κυβέρνηση τότε είχε καταψηφίσει τη πρόταση νόμου ισχυριζόμενη ότι θα φέρει αυτή, ολοκληρωμένη και καλύτερη πρόταση. Και ερω-

Σελίδα 3312 

τάται κανείς αυτή είναι η καλύτερη πρόταση την οποία φέρνει η Κυβέρνηση αυτή η τροπολογία; Μειώνετε την ηλικία των παιδιών που υπολογίζονται για το επίδομα στα δεκαοκτώ χρόνια, από τα είκοσι πέντε. Και το ερώτημα που μπαίνει -κάνατε μια διόρθωση και είπατε από τα δεκαοκτώ στα εικοσι τρία- είναι το εξής. Καλά γι' αυτά τα παιδιά, τα οποία σπουδάζουν, η τροποποίηση που κάνατε έχει κάποια σημασία, αλλά για τους ανέργους, για τους στρατιώτες, για τους άγαμους, για όλες αυτές τις κατηγορίες;

Θέλω και εγώ να κάνω την έκκληση να πάρει η Κυβέρνηση πίσω την τροπολογία και να φέρει μια ολοκληρωμένη πρόταση στη Βουλή.

ΠΡΟΕΔΡΕΥΩΝ (Λουκάς Αποστολίδης): Ο κ. Παπαγεωργόπουλος έχει το λόγο.

ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: 'Οταν ερχόμουν στη Βουλή σας εξομολογούμαι ότι είχα την πεποίθηση ότι δε θα χρειαζόταν να μιλήσω, κι ότι δε θα χρειαζόταν να επιστρατεύσουμε άλλα επιχειρήματα και να αναλώσουμε αυτή τη συνεδρίαση για αυτό το θέμα. Πίστευα ότι είχατε πεισθεί από τις φωνές όλων των Πτερύγων της Βουλής και αν δε σας ενδιαφέρουν οι λοιπές, τουλάχιστον του συνόλου, των παρισταμένων χθες και ομιλησάντων Βουλευτών του Κόμματος του ΠΑ.ΣΟ.Κ. και ότι θα αφουγκραζόσασταν τουλάχιστον στοιχειωδώς την κοινωνική αντίληψη, την άποψη της κοινωνίας, η οποία σίγουρα δεν είναι σύμφωνη μ' αυτές τις ρυθμίσεις. Αλλά η σημερινή παρουσία της Κυβέρνησης και μόνο απ' την εμφάνισή της απογοητεύει.

Πιστεύω ότι απευθυνόμαστε σε ώτα μη ακουόντων. 'Οταν τη Κυβέρνηση σε ένα τέτοιας μείζονος σημασίας εθνικό θέμα εκπροσωπεί εξωκοινοβουλευτικός Υπουργός, φορομπηχτικής αρμοδιότητας. Είναι, λοιπόν, σίγουρη η αίσθηση ότι αναφερόμαστε σε ώτα μη ακουόντων, και ότι δεν πρόκειται η Κυβέρνηση να ακούσει εκτός αν πειθαναγκαστεί από την ψήφο των Βουλευτών, αν δεν υπάρξει διάσταση μεταξύ των όσων είπαν και των όσων θα πράξουν, γιατί είδα ότι αναζητείται και από συμπολίτη μου Βουλευτή Εύβοιας του ΠΑ.ΣΟ.Κ. η διέξοδος της κομματικής πειθαρχίας σαν να είναι αυτό το μείζον ζήτημα στην κοινοβουλευτική μας Δημοκρατία και λειτουργία.

'Ετσι, λοιπόν, αυτή η απαράδεκτη τροπολογία πρέπει οπωσδήποτε να αποσυρθεί, για λόγους που αφορούν το Σύνταγμα. Το άρθρο 21 λέγει ότι η οικογένεια είναι θεμέλιο της συντήρησης και της προαγωγής του 'Εθνους και τελεί η πολύτεκνη οικογένεια υπό την προστασία και φροντίδα του Κράτους. 'Ετσι, λοιπόν, δείτε το Σύνταγμα για να διαπιστώσετε εάν είναι εναρμονισμένη η δική σας πολιτική με τις συνταγματικές δεσμεύσεις και υποχρεώσεις.

Δεύτερον, για λόγους πολιτικής ηθικής, είναι δυνατόν η Κυβέρνηση του ΠΑ.ΣΟ.Κ. να έχει ψηφίσει ομόφωνα το πόρισμα της Διακομματικής Επιτροπής για το δημογραφικό, τη Magna Carta του δημογραφικού προβλήματος; 'Ηταν μία δέσμευση ότι βήμα - βήμα θα υλοποιήσουμε αυτές τις προτάσεις και σήμερα με μία τροπολογία να αναιρούνται όλες αυτές οι διατάξεις;

Πέραν του ότι η Κυβέρνηση απέρριψε μετ' επαίνων το Φεβρουάριο του 1995 την πρόταση νόμου της Νέας Δημοκρατίας για το δημογραφικό και δεσμεύθηκε ότι μέχρι το καλοκαίρι του 1995 θα έφερνε μία πληρέστερη και πιο σωστή πρόταση νόμου που να επιλύει το πρόβλημα των πολυτέκνων.

Αντ' αυτών έχουμε μία διάσταση μεταξύ των κυβερνητικών δεσμεύσεων και πράξεων. 'Αλλα λέτε και άλλα πράτετε. 'Αλλωστε, δεν είναι η πρώτη φορά για την Κυβέρνηση του ΠΑ.ΣΟ.Κ., την Κυβέρνηση Σημίτη. Τα αναιρείτε όλα. 'Εχετε μία αναστροφή. Ενώ ήταν επεκτατική η κατεύθυνση όσον αφορά την προστασία των πολυτέκνων, σήμερα εφαρμόζετε μία περιοριστική τακτική όσον αφορά αυτά τα θέματα.

Τρίτον, πρέπει να αποσυρθεί αυτή η τροπολογία για λόγους κοινοβουλευτικής δεοντολογίας. Δεν μπορεί ομόφωνη διακομματικά χαραγμένη πολιτική για μείζον εθνικό θέμα, να αίρεται με μία και μόνη τροπολογία.

Αυτή η τροπολογία, λοιπόν, είναι χωρίς ratio, χωρίς έμπνευση, είναι σαράφικης αντίληψης, είναι μικρολογιστικής φιλοσοφίας. Είναι μία γκρίζα απόφαση, μιας γκρίζας κυβέρνησης. Πάρτε την πίσω όσο είναι καιρός. 

ΠΡΟΕΔΡΕΥΩΝ (Λουκάς Αποστολίδης): Ο κ. Τσαλδάρης έχει το λόγο.

ΑΘΑΝΑΣΙΟΣ ΤΣΑΛΔΑΡΗΣ: Κύριε Πρόεδρε, εάν η Κυβέρνηση δεν έχει κοινωνική ευαισθησία έναντι της τάξης των πολυτέκνων και δεν έχει και εθνική ανησυχία για την εξέλιξη του δημογραφικού προβλήματος της Χώρας μας, οι Βουλευτές της Πλειοψηφίας στην Αίθουσα αυτή έχουν δύο λύσεις.

Η μία λύση είναι να καταψηφίσουν την τροπολογία και η δεύτερη είναι ότι, αν δε δύνανται να την καταψηφίσουν για κομματικούς λόγους, να πιέσουν και να πείσουν την Κυβέρνηση τουλάχιστον να την αποσύρει και να την καταθέσει αργότερα με μία ολοκληρωμένη πρόταση.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Σας ευχαριστώ κι εγώ, κύριε Πρόεδρε.

Η κα Κουτσίκου έχει το λόγο.

ΜΑΡΙΕΤΑ ΓΙΑΝΝΑΚΟΥ-ΚΟΥΤΣΙΚΟΥ: Κύριε Πρόεδρε, κύριοι συνάδελφοι, επειδή η υποφαινομένη ως Υπουργός Υγείας και Κοινωνικών Ασφαλίσεων το 1990 μαζί με τον τότε Υπουργό Εθνικής Οικονομίας κ. Σουφλιά ήμαστε υπεύθυνοι για την άσκηση αυτής της συνολικής πολιτικής, είμαι υποχρεωμένη να αναφερθώ στο γιατί αυτό έγινε.

Πρέπει να ξέρετε, ότι η κυβέρνηση τότε είχε προγραμματίσει αυτήν την πολιτική, μελετώντας το τι συμβαίνει σε όλες τις ανεπτυγμένες χώρες της Ευρώπης. Ιδιαίτερα στη Γαλλία, όπου υπήρχε απόδοση, πραγματικά, μέσω μιας επιδοματικής πολιτικής. Η πολιτική αυτή δεν απευθυνόταν μόνο στις ομάδες στόχους. Καμία δημογραφική πολιτική σοβαρής χώρας δεν απευθύνεται στις ομάδες - στόχους μόνον. Δηλαδή στους νέους ανθρώπους που είναι δυνατόν να αποκτήσουν παιδιά, γιατί το σημαντικότερο απ' όλα είναι να δημιουργηθεί περιρρέουσα ατμόσφαιρα, ότι πραγματικά υπάρχει δημογραφική πολιτική, που συνεχώς θα διευρύνεται, ότι πραγματικά το κράτος και η πολιτεία είναι σε θέση και έχει την πολιτική βούληση να ασκήσει τέτοιες πολιτικές.

Γιατί, κύριοι συνάδελφοι, όταν η κυβέρνηση του Καναδά, που είναι μια ανεπτυγμένη και άκρως δημοκρατική χώρα, δίνει υψηλότατες συντάξεις στους βετεράνους του Β' Παγκοσμίου Πολέμου, δεν περιμένει να ξαναπολεμήσουν. Καταλαβαίνετε πολύ καλά γιατί το κάνει. 

'Οταν, λοιπόν, κάποια κυβέρνηση ή η πολιτεία δίνει σύνταξη στις πολύτεκνες μητέρες, δεν περιμένει να αποκτήσουν ξανά παιδιά, όταν έχουν περάσει το λελογισμένο όριο ηλικίας. Δημιουργείται, όμως, η σχέση εμπιστοσύνης ανάμεσα στην πολιτεία και στους πολίτες. 

Αυτό που θα περίμενα εγώ, ως υπεύθυνη τότε γι' αυτήν την πολιτική, θα ήταν να κάνετε αυτό το λίγο που κάνατε ως προς το επίδομα για το τρίτο παιδί, να το διευρύνετε σε χρόνο και να το διευρύνετε σε ποσό, αφήνοντας αλώβητη όλη την υπόλοιπη πολιτική. 

Με αυτό που κάνετε σήμερα, είναι σαν να μην κάνετε τίποτε, σαν να κάνετε πλήρη περικοπή, γιατί δημιουργείτε τέτοια κρίση εμπιστοσύνης, ώστε καταστρέφετε όλη την ατμόσφαιρα που δημιουργήθηκε και που είχε απόδοση ανάμεσα στο 1991 και 1994. Και δεν είναι τυχαίο το 1994. Από τότε άρχισαν τα σχόλια, ιδιαίτερα των υπευθύνων του Υπουργείου Υγείας που ξαφνικά ανακάλυψαν, ότι είναι αναχρονιστική αυτή η πολιτική και ότι είναι πολύ έξυπνο και πολύ σωστό μόνο το επίδομα για το τρίτο παιδί και ότι θα μπορούσαν να μεταφέρουν κονδύλια αλλού.

Κύριε Υπουργέ, είναι εξίσου κακές οι κυβερνήσεις που δεν υποχωρούν σε τίποτε, με αυτές που υποχωρούν σε όλα.

Επιτέλους, χρειάζεται κοινός νους στην πολιτική, κύριε Υπουργέ. Μην ανάγετε την αποφασιστικότητα σε αυτοσκοπό κυβερνητικής πολιτικής. Είναι καίριο πολιτικό λάθος. Αποσύρετε την τροπολογία.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Καρακώστας έχει το λόγο.

Σελίδα 3313 

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε και κύριε Υφυπουργέ Οικονομικών, θέλω να σας δηλώσω, ότι προέρχομαι από μια περιφέρεια, την Αιτωλοκαρνανία, η οποία έχει τις πιο πολλές φτωχές πολύτεκνες οικογένειες, που ανέρχονται σε δέκα χιλιάδες. Και σας μεταφέρω την κατακραυγή ενάντια της Κυβέρνησης, που φέρνει μια τέτοια τροπολογία στη Βουλή.

Επίσης, θέλω να σας δηλώσω, κύριε Υφυπουργέ, ότι η τροπολογία σας είναι αντίθετη με το περιεχόμενο του άρθρου 21 του Συντάγματος που στηρίζει την οικογένεια. Επίσης, η τροπολογία σας βρίσκεται σε αντίθεση με το αίσθημα του Λαού. Δεν παίρνετε εσείς το μήνυμα;

Ακόμη θέλω να τονίσω, ότι η τροπολογία σας από χθες έχει απορριφθεί από τη συντριπτική πλειοψηφία των εκπροσώπων του 'Εθνους.

Τι θέλετε δηλαδή; Να ασκήσετε βιασμό ψυχολογικό στη συνείδηση των Βουλευτών της Πλειοψηφίας για να αποσπάσετε μία πλειοψηφία και να περάσετε την τροπολογία σας; Από πού παίρνετε, επιτέλους, εσείς εντολές; Από ξένα κέντρα ή από την πηγή εξουσίας, που είναι ο Λαός; Δεν αντιλαμβάνεστε, κύριε Υπουργέ, ότι τοποθετείτε βόμβα στα θεμέλια του 'Εθνους; Ξέρετε ότι το 2020, κύριε Υπουργέ, ο ελληνικός πληθυσμός θα συρρικνωθεί, με την πορεία των γεννήσεων, στα οκτώ εκατομμύρια και αντιστοίχως της Τουρκίας και της Αλβανίας θα υπερδιπλασιαστεί; Δεν τα λαμβάνετε αυτά υπόψη σας; Δεν γνωρίζετε ότι κάθε παιδί που γεννά η ελληνική οικογένεια δεν είναι μόνο του πατέρα και της μάνας, αλλά και της Πολιτείας, που το χρειάζεται;

Χρειαζόμαστε, κύριε Υπουργέ και κύριοι της Κυβέρνησης, μανάδες για να γεννούν Ελληνόπουλα. Αλλά για να γίνει αυτό, χρειαζόμαστε κίνητρα. Και εσείς αντί να δίνετε κίνητρα, παίρνετε κεκτημένα δικαιώματα, που δεν έχετε δικαίωμα να το κάνετε. Τόσα χρόνια έπαιρναν και τους τα παίρνετε αντί να τους τα δώσετε. Από πού τα παίρνετε, κύριε Υπουργέ;

Σας καλώ τώρα αμέσως, για να μην καταντήσετε η χλεύη της κοινωνίας, να αποσύρετε την τροπολογία. Είναι αίσχος αυτό που γίνεται σε βάρος της πολύτεκνης οικογένειας. Ξέρετε ότι ζούμε σήμερα σε μια κοινωνία γερόντων;

Επιτέλους, αποφασίστε να σκεφθείτε εθνικά! Επιτέλους, δεν ακούτε τις φωνές του Ελληνικού Λαού!

Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Ο κ. Σωτηρόπουλος έχει το λόγο.

ΒΑΣΙΛΕΙΟΣ ΣΩΤΗΡΟΠΟΥΛΟΣ: Μετά την "επιτυχία" που είχε η Κυβέρνηση των "εκσυγχρονιστών" στον αγροτικό, στο ναυτιλιακό, στον εκπαιδευτικό τομέα, παντού, γιατί βλέπουμε όλες τις τάξεις να κατεβαίνουν στα πεζοδρόμια, ήρθε να σημείωσει μια ακόμη "επιτυχία" στον τομέα των πολυτέκνων. Και είναι ντροπή.

Οι πολύτεκνοι, κύριοι συνάδελφοι, δεν ζητούν ελεημοσύνη. Ζητούν δικαιοσύνη. 'Ενα παιδί, που πάει στο δημοτικό σχολείο, έχει έξοδα περίπου εξακόσιες χιλιάδες δραχμές το χρόνο. Και ένα παιδί που πάει στο γυμνάσιο-λύκειο, έχει έξοδα περίπου ένα εκατομμύριο ετησίως. Μια τετραμελής οικογένεια αντιλαμβάνεστε τι δαπάνες κάνει γι'αυτά τα παιδιά. Και η τάξη των πολυτέκνων ήταν η μόνη κατηγορία που εδέχετο φορολογία των δαπανών.

Είχαμε μόνο τους πολύτεκνους, αλλά τώρα μπήκαν και οι Βουλευτές με την τροπολογία που φέρατε προχθές και φορολογούνται και τα εισοδήματα και οι δαπάνες ακόμα των Βουλευτών. 'Εχουμε, λοιπόν, δύο κατηγορίες.

Κύριοι συνάδελφοι, επειδή ακούστηκε εδώ, ότι η δική μας Παράταξη δεν ενδιαφέρεται ή δεν είχε ενδιαφερθεί για τις τάξεις των πολυτέκνων ή των μη προνομιούχων, θα επισημάνω κάτι που είχαμε παρατηρήσει στην Επιτροπή για το δημογραφικό πριν από πέντε χρόνια. Σε τρεις κατηγορίες, σε τρεις περιόδους, στην εποχή του Μεταξά '36-'40, στην εποχή της χούντας '67-'73 και στην εποχή του ΠΑ.ΣΟ.Κ. '81-'89, σημειώθηκε κατακόρυφη πτώση των γεννήσεων. Και στις άλλες χρονικές περιόδους είχαμε ανάκαμψη. Τόσο το '74-'81 όσο και από το '91 μέχρι το '95. Με τη νέα Κυβέρνηση του ΠΑΣΟΚ έχουμε πτώση.

Αντιλαμβάνεσθε, λοιπόν, τι σημαίνει αυτό; Σημαίνει ότι ο Ελληνικός Λαός και γενικά οι λαοί, για να αντιμετωπίζουν τα οικογενειακά τους προβλήματα, χρειάζονται ήρεμες πολιτικές και οικονομικές περιόδους.

Ο κ. Μπρατάκος αναφέρθηκε στη δήλωση Οζάλ -να μου επιτρέψετε να τη συμπληρώσω- ο οποίος επί λέξει είπε: "Δεν θα χρειασθεί να πολεμήσουμε με το εκφυλισμένο γένος των Ελλήνων. Απλώς, θα μετακινηθούμε προς το Αιγαίο." Αυτή ήταν η πραγματική δήλωση του προέδρου Οζάλ.

Κύριοι συνάδελφοι, να αποσύρετε αυτήν την τροπολογία. Το να γλιτώσετε περίπου τριάντα οκτώ δισεκατομμύρια δραχμές, όσο τα έχει υπολογίσει το Υπουργείο Οικονομικών και να τα αφαιρέσετε από μια τάξη, όπως είναι η τάξη των πολυτέκνων, είναι ντροπή. 'Ενας άγαμος που έχει εισόδημα επτά εκατομμύρια, πληρώνει ένα εκατομμύριο διακόσιες χιλιάδες δραχμές στην εφορία. Και μια τετραμελής οικογένεια με εισόδημα πάλι επτά εκατομμυρίων, πληρώνει εκατόν εξήντα χιλιάδες λιγότερα, δηλαδή ένα εκατομμύριο σαράντα χιλιάδες δραχμές. Αν είναι δυνατόν, με την έκπτωση αυτή που έχει η τετραμελής οικογένεια των πολυτέκνων, να αντιμετωπίσει όλες τις δαπάνες.

Καταλήγω και πάλι στο να αποσύρετε αυτήν την τροπολογία και να φέρετε μια άλλη που να ρυθμίζει τα οικονομικά θέματα των πολυτέκνων.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Βλαχόπουλος έχει το λόγο.

ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, την αναγκαιότητα μιας πολιτικής για τους πολυτέκνους την κατανοούν όλες οι Πτέρυγες της Βουλής και διαχρονικά και σήμερα και πιστεύω και αύριο, είτε αυτή η πολιτική εκφράζεται μέσα από τη δημογραφική της διάσταση είτε μέσα από την προνοιακή διάσταση. Και θα έλεγα, ότι αυτό το ενδιαφέρον και αυτή η πολιτική, μπορεί να εκφραστεί και να στηριχθεί μέσα από πολιτικές και μέτρα, είτε αυτά αναφέρονται στην οικογένεια, η οποία βρίσκεται σε ανάπτυξη είτε, φυσικά, αναφέρονται στις πολύτεκνες μητέρες μεγαλύτερης ηλικίας.

Θα έμενα, λοιπόν, στο πρώτο τμήμα της στήριξης της οικογένειας, που αναπτύσσεται και θα έλεγα -εκφράζοντας κι' όλας την απορία μου προς τους συναδέλφους της Νέας Δημοκρατίας σε σχέση με το ποια ήταν η πολιτική του ΠΑ.ΣΟ.Κ. για τους πολυτέκνους, θυμίζοντας, ότι ο ν.1648/86 αν θυμάμαι καλά-ήταν ένας νόμος που ψηφίστηκε από το Πανελλήνιο Σοσιαλιστικό Κίνημα και πιστεύω, ότι αυτή η πολιτική με τις παρατηρήσεις των Βουλευτών θα συνεχιστεί από εδώ και στο εξής.

'Ετσι, λοιπόν, θα έλεγα πως είναι πολύ θετικό το ότι διπλασιάζεται ο χρόνος των τριών ετών και γίνεται έξι για το τρίτο παιδί και έτσι υπερδιπλασιάζονται συνολικά οι αποδοχές της πολύτεκνης οικογένειας με τρία παιδιά από ένα εκατομμύριο διακόσιες χιλιάδες δραχμές σε δύο εκατομμύρια οκτακόσιες χιλιάδες δραχμές.

Επίσης, είναι πολύ θετικό, το ότι τιμαριθμοποιούνται όλα αυτά τα επιδόματα, τα οποία παράλληλα έχουν και μια αύξηση η οποία φαίνεται πολύ καθαρά.

Ακόμη, είναι πολύ θετική η τροποποίηση την οποία έκανε ο κύριος Υπουργός χθες, μεταφέροντας την ηλικία των δεκαοκτώ ετών, στην ηλικία των είκοσι τριών ετών.

Θα ήθελα, όμως, να παρατηρήσω, κύριε Πρόεδρε και κύριε Υπουργέ, ότι από δεκαοκτώ μέχρι είκοσι τριών ετών, υπάρχουν και παιδιά που έχουν δώσει εξετάσεις και για τους γνωστούς λόγους δεν κατάφεραν να επιτύχουν σε ένα Ανώτατο Εκπαιδευτικό 'Ιδρυμα, που δεν κατάφεραν να βρουν μια θέση εργασίας και είναι είτε άνεργα είτε παιδιά τα οποία πραγματικά ψάχνουν εργασία. Οι ανάγκες και γι'αυτήν την περίοδο της ηλικίας, από δεκαοκτώ μέχρι είκοσι τρία είναι εξίσου ίδιες και για τα παιδιά για τα οποία δεν σπουδάζουν ή, τέλος πάντων, δεν εργάζονται. Γι'αυτό θα πρέπει να επεκταθεί και σε όλα τα παιδιά από δεκαοκτώ μέχρι είκοσι τριών ετών.

Επίσης, κύριε Πρόεδρε, θα ήθελα να πω, ότι το όριο των οκτώ εκατομμυρίων είναι πολύ μικρό και θα έπρεπε να αυξηθεί. Και συμφωνώ με τον κ. Κεδίκογλου, αν αυτό θεωρηθεί σαν

Σελίδα 3314 

φορολογητέο, τότε μπορεί να αποτελέσει ένα όριο, για να δίδονται τα πολυτεκνικά επιδόματα.

Για το δεύτερο σκέλος -και αναφέρομαι στην πολύτεκνη μητέρα- είναι απαράδεκτο να διαχωρίζουμε τις μητέρες στις πριν από 1.1.1997 και στις μετά από 1.1.1997. Πιστεύω ότι θα πρέπει να διατηρηθεί η σύνταξη της πολύτεκνης μητέρας και γι' αυτές που αποκτούν τις προϋποθέσεις και μετά την 1.1.1997 και θα παρακαλούσα, κύριε Πρόεδρε και κύριε Υπουργέ, τα δυόμισι εκατομμύρια να πάνε στα τρία εκατομμύρια ή τα δυόμισι εκατομμύρια να θεωρηθούν σαν ένα όριο φορολογητέου εισοδήματος. Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης):Ο κ. Στρατάκης έχει το λόγο.

ΕΜΜΑΝΟΥΗΛ ΣΤΡΑΤΑΚΗΣ:Κύριε Πρόεδρε, το δημογραφικό πρόβλημα της Xώρας είναι, πρέπει να το παραδεχθούμε, το μείζον ζήτημα που απασχολεί και πρέπει να απασχολήσει την ελληνική κοινωνία. 'Εχει αποδειχθεί, όμως, ότι οι πολιτικές στα επιμέρους μικρά ή μεγάλα ζητήματα κρίνονται εκ του αποτελέσματος. Και οι πολιτικές που έχουμε εφαρμόσει μέχρι στιγμής στον τομέα των οικογενειακών επιδομάτων, φαίνεται, ότι δεν έχουν αποδώσει εκείνα τα αποτελέσματα που θα θέλαμε όλοι μας. Αυτό μας βάζει μπροστά σε νέες ευθύνες, οι οποίες είναι πολύ σημαντικές, γιατί βλέπουμε, ότι σε σχέση με το δημογραφικό πρόβλημα, παρατηρούμε το φαινόμενο της αντίστροφης πυραμίδας. Αντί δηλαδή ο πληθυσμός να αυξάνεται, όπως συμβαίνει σε άλλες χώρες του κόσμου, στη Xώρα μας, αλλά και στην Ευρώπη, ο πληθυσμός μειώνεται.

Το λέω αυτό, γιατί το απέδειξε π.χ. η πολιτική που αφορούσε το τρίτο παιδί. Και αναφέρομαι σε μια συγκεκριμένη χρονιά, ότι το 1993 τα τρίτα παιδιά ήταν κάπου είκοσι εννέα χιλιάδες τριακόσια, σε αντίθεση με το 1994, που τα παιδιά κατέβηκαν στις είκοσι έξι χιλιάδες.

'Ηλθε στη συνέχεια μια άλλη πολιτική, που αναφέρεται στην ισόβια σύνταξη που στην ουσία παίρνει προνοιακό χαρακτήρα και χαρακτήρα απότισης τιμής στην πολύτεκνη μητέρα. Δεν λύνονται όμως έτσι τα προβλήματα, ιδιαίτερα όταν αυτά αφορούν και την οικονομία, που είναι γνωστά σε όλους τα μεγάλα προβλήματα που έχει.

Το μέτρο αυτό η Νέα Δημοκρατία το ψήφισε προεκλογικά, με την εντύπωση ότι οι περιπτώσεις αυτές δεν ξεπερνούσαν τις έξι χιλιάδες και έφθασαν στις διακόσιες πενήντα χιλιάδες! Αποδεικνύεται, δηλαδή, στην πράξη, ότι πολλές φορές οι ρυθμίσεις που αφορούσαν μέχρι σήμερα τις πολύτεκνες οικογένειες, ήταν ευκαιριακές και δεν απηχούσαν μια συστηματική πολιτική, με συγκεκριμένο στόχο να αυξηθούν οι πολύτεκνες οικογένειες και τα παιδιά.

Διαφάνηκε από τις προθέσεις της Κυβέρνησης, ότι έγιναν κάποιες σημαντικές αλλαγές, που αυτό έχει να κάνει με την τιμαριθμική αναπροσαρμογή, με την αύξηση των χρόνων και υπάρχουν και άλλες που ενδεχόμενα θα μπορούσαν να γίνουν και που αναφέρονται, είτε στους στρατιώτες, είτε στην αύξηση του ορίου του εισοδήματος όταν η οικογένεια διαθέτει περισσότερα από έξι παιδιά και να μην είναι το πλαφόν των οκτώ εκατομμυρίων μόνο. Δηλαδή υπάρχουν ζητήματα που θα πρέπει να συζητηθούν.

Θέλω να παρακαλέσω, επειδή ο αρμόδιος Υφυπουργός είχε δεσμευτεί, ότι θα γινόταν μια συζήτηση σε επίπεδο διευρυμένου ΚΤΕ, αλλά και ενδεχόμενα, γιατί χρειάζεται ο διάλογος με τους πολύτεκνους, η τροπολογία να αποσυρθεί και κρατηθεί για το επόμενο νομοσχέδιο, περί δαπανών.

Νομίζω ότι είναι η φρονιμότερη λύση, για να μην υποχρεωθούμε να καταψηφίσουμε αυτή την τροπολογία. Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κύριος Βαρβιτσιώτης έχει το λόγο.

ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, όλοι μας διακηρύσσουμε και σε αυτήν την Αίθουσα και σε άλλες, ότι το δημογραφικό μας πρόβλημα είναι το υπ' αριθμόν ένα εθνικό μας θέμα. Φοβάμαι όμως ότι, παρά τις διακηρύξεις μας, δεν έχουμε αντιληφθεί το μέγεθος του προβλήματος. 'Ισως μερικοί αριθμοί σας πείσουν, για τη σπουδαιότητα του προβλήματος, που συζητάμε.

Γνωρίζετε, κύριε Πρόεδρε, ότι στο σχολικό έτος 1996-1997 καταργήθηκαν εκατόν είκοσι οκτώ δημοτικά σχολεία και υποβαθμίστηκαν άλλα εκατόν τριάντα, ελλείψει μαθητών; Γνωρίζετε ότι κατά μέσο όρο κλείνουν κάθε χρόνο εκατόν ογδόντα δημοτικά σχολεία σε όλη τη Χώρα, πάλι ελλείψει μαθητών; Γνωρίζετε ποιος είναι ο δείκτης γονιμότητος;

Στη Χώρα μας ο δείκτης αυτός ανέρχεται στο 1,4, στην Αλβανία στο 2,66 και στην Τουρκία 3,4. 

Αντιλαμβάνεσθε, λοιπόν, το μέγεθος του προβλήματος, στο οποίο θέλω να προσθέσω και μία άλλη παράμετρο: Γνωρίζετε κύριε Πρόεδρε, και κυρίες και κύριοι συνάδελφοι, ότι ύστερα από δέκα χρόνια οι στρατολογικές κλάσεις θα αποδίδουν είκοσι χιλιάδες λιγότερους κληρωτούς; Είναι στοιχεία του Υπουργείου Εθνικής Αμύνης, τα οποία είχα επεξεργαστεί κατά το διάστημα της υπουργείας μου, στοιχεία τα οποία επιβεβαίωσε κατά την προχθεσινή κοινή συνεδρίαση της Διαρκούς Επιτροπής ο σημερινός Υπουργός Εθνικής Αμύνης, ο κ. Τσοχατζόπουλος.

Γνωρίζετε, κύριε Υπουργέ, τέλος ότι η Βουλή αυτή έχει ασχοληθεί στο παρελθόν. Συνέστησε μία Διακομματική Επιτροπή, η οποία συνέταξε ένα πόρισμα. Το έχει διαβάσει η Κυβέρνηση το πόρισμα αυτό; Το πόρισμα καταλήγει σε συγκεκριμένες προτάσεις. Φοβάμαι ότι οι αρμόδιοι υπουργοί ούτε έκαναν τον κόπο να διαβάσουν το πόρισμα της Διακομματικής Επιτροπής.

'Εκανε ορισμένες βελτιώσεις χθες ο κύριος Υφυπουργός. Δέχομαι ότι η τιμαριθμοποίηση της συνταξεως είναι ένα θετικό βήμα. Δέχομαι και άλλα θετικά βήματα. Δεν λύουν όμως το πρόβλημα.

Εγώ πιστεύω, κύριε Πρόεδρε, ότι δύο δρόμοι υπάρχουν για την Κυβέρνηση. 'Η να αποσύρει την τροπολογία και να τη φέρει με ολοκληρωμένο πακέτο μέτρων ή σ'αυτήν την τροπολογία να διατηρήσει την ισόβια σύνταξη της μητέρας, να αυξήσει τα όρια και να διευρύνει τα ηλικιακά περιθώρια. Μόνο τότε θα πούμε ότι η Κυβέρνηση έκανε ένα βήμα προς τη σωστή κατεύθυνση. Αλλιώς...

ΚΩΣΤΑΣ ΓΕΙΤΟΝΑΣ (Υπ. Υγείας και Πρόνοιας): 'Αλλο ένα βήμα!

ΙΩΑΝΝΗΣ ΒΑΡΒΙΤΣΙΩΤΗΣ: Το πρώτο, κύριε Υπουργέ, δεν είναι βήμα. Είναι ημιεμπαιγμός. Διότι όταν λέτε, ότι αυξάνετε από δύο εκατομμύρια σε δυόμισι, είναι κοροϊδία και πρέπει να το παραδεχθείτε. Δεν μπορεί να μην παραδεχθείτε, ότι με εκατόν ογδόντα χιλιάδες δραχμές μηνιαίο εισόδημα μπορεί να συντηρηθεί μια πολυτεκνική οικογένεια.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

ΠΡΟΕΔΡΕΥΩΝ (Λουκάς Αποστολίδης): Κύριε Αντιπρόεδρε, ολοκληρώστε σας παρακαλώ.

ΙΩΑΝΝΗΣ ΒΑΡΒΙΤΣΙΩΤΗΣ: Κάντε το βήμα. Και τότε, όταν ανακοινώσετε το βήμα, θα σας κρίνουμε αν είναι προς τη σωστή κατεύθυνση.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω προς το Σώμα το δελτίο επικαίρων ερωτήσεων της Παρασκευής, 31ης Ιανουρίου 1997 και ώρα 10.00'.

Α. Επίκαιρες Ερωτήσεις Πρώτου Κύκλου:

1. Η με αριθμό 585/28.1.197 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Λουκά Αποστολίδη προς τους Υπουργούς Εθνικής Οικονομίας και Οικονομικών, Ανάπτυξης, Εργασίας και Κοινωνικών Ασφαλίσεων, Γεωργίας, σχετικά με τις προϋποθέσεις της εταιρείας "Αλουμίνιο της Ελλάδος" στην παραλία Διστόμου να αλλάξει το ιδιοκτησιακό καθεστώς του οικισμού 'Ασπρων Σπιτιών και να απαλλοτριώσει εκτάσεις, τη λήψη των αναγκαίων μέτρων κ.λπ..

2. Η με αριθμό 607/47/29.1.197 επίκαιρη ερώτηση του Προέδρου της Νέας Δημοκρατίας κ. Μιλτιάδη 'Εβερτ προς τον κύριο Πρωθυπουργό, σχετικά με τις απεργιακές κινητοποιήσεις των καθηγητών Μέσης Εκπαίδευσης και τη λήψη των αναγκαίων μέτρων για ικανοποίηση των αιτημάτων τους.

3. Η με αριθμό 594/29.1.197 επίκαιρη ερώτηση του Βουλευτή 

Σελίδα 3315 

του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας, σχετικά με τη λήψη των αναγκαίων μέτρων για τη διάθεση της φετινής παραγωγής πατάτας και ρυζιού, τη διασφάλιση ικανοποιητικών τιμών κ.λπ..

4. Η με αριθμό 606/46/29.1.97 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό, σχετικά με την απορροφητικότητα των κονδυλίων από το Κοινοτικό Πρόγραμμα "Τουρισμός-Πολιτισμός" και τη λήψη των αναγκαίων μέτρων για την αξιοποίησή των.

5. Η με αριθμό 589/45/28.1.97 επίκαιρη ερώτηση του Προέδρου του Δημοκρατικού Κοινωνικού Κινήματος κ. Δημητρίου Τσοβόλα προς τον κύριο Πρωθυπουργό, σχετικά με τις δηλώσεις Υπουργών για τις αγροτικές κινητοποιήσεις και τη λήψη των αναγκαίων μέτρων επίλυσης του αγροτικού προβλήματος.

Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου

1. Η με αριθμό 584/28.1.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Κωνσταντίνου Σπηλιόπουλου προς τον Υπουργό Εθνικής Οικονομίας και Οικονομικών, σχετικά με τη λήψη των αναγκαίων μέτρων για την υλοποίηση του προγράμματος αποκατάστασης των ζημιών που προκλήθηκαν στην περιοχή του Αιγίου από τους σεισμούς του Ιουνίου 1995.

2. Η με αριθμό 581/27.1.97 επίκαιρη ερώτηση του Βουλευτή της Νέας Δημοκρατίας κ. Αθανασίου Γιαννόπουλου προς τον Υπουργό Υγείας και Πρόνοιας, σχετικά με το θόρυβο που δημιουργήθηκε στο Ωνάσειο Καρδιοχειρουργικό Κέντρο με την επαναχρησιμοποίηση των ηλεκτροδίων, τις επιπτώσεις στα Ασφαλιστικά Ταμεία κ.λπ..

3. Η με αριθμό 595/29.1.197 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας, σχετικά με την εκκαθάριση της Κρατικής Υπηρεσίας Διαχείρισης Εγχωρίων Προϊόντων (Κ.Υ.Δ.Ε.Π.) από την Αγροτική Τράπεζα της Ελλάδος, τη διασφάλιση των περιουσιακών της στοιχείων κ.λπ..

4. Η με αριθμό 601/29.1.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς την Υπουργό Ανάπτυξης, σχετικά με την υλοποίηση των μέτρων που εξήγγειλε η Κυβέρνηση για τη στήριξη της ναυπηγοεπισκευαστικής βιομηχανίας.

5. Η με αριθμό 590/29.1.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τον Υπουργό Εθνικής 'Αμυνας, σχετικά με τις προθέσεις της Κυβέρνησης να αναγνωρισθεί από την Πολιτεία και να καταγραφεί η θυσία των τριών αξιωματικών που σκοτώθηκαν στα 'Ιμια.

Ο κ. Τσακλίδης έχει το λόγο.

ΙΩΑΝΝΗΣ ΤΣΑΚΛΙΔΗΣ: Κύριε Πρόεδρε, είμαι περίπου δεκαπεντέμισι χρόνια Βουλευτής και εκ πεποιθήσεως, μου είναι πάρα πολύ δύσκολο -και δεν το έχω κάνει μέχρι τώρα- να καταψηφίσω μια διάταξη, η οποία έρχεται από τη πλευρά της Κυβέρνησης από τη Βουλή για ψήφιση.

Είμαι βέβαιος, ότι θα ξεπεράσουμε τις δυσκολίες και σήμερα. Γιατί η Κυβέρνηση έχοντας και κοινωνική ευαισθησία -είμαι βέβαιος γι' αυτό- θα επιφέρει κάποιες βελτιώσεις, πέραν αυτών που έκανε χθες, έστω αυτήν την ώρα, για να μη μας αναγκάσει να κάνουμε αυτό το οποίο ούτε εμείς θέλουμε, αλλά και εκ πεποιθήσεως δεν το κάναμε τόσα χρόνια βουλευτικής θητείας.

Νομίζω ότι η τροπολογία, σε ό,τι αφορά το τρίτο παιδί, αλλά και οι βελτιώσεις που έκανε χθες ο κύριος Υπουργός, είναι προς τη σωστή κατεύθυνση. Χρειάζονται ακόμη λίγες βελτιώσεις -είμαι βέβαιος ότι θα τις κάνει η Κυβέρνηση- για να ψηφίσουμε ίσως και όλα τα Κόμματα αυτήν τη τροπολογία, η οποία ασφαλώς θα βελτιώνει το καθεστώς που υπήρχε μέχρι σήμερα. 

Και συγκεκριμένα πιστεύω, ότι το δικαίωμα της ισόβιας σύνταξης στην πολύτεκνη μητέρα δεν πρέπει να διακοπεί την 31.12.96. Πρέπει να συνεχιστεί. Και άλλες βελτιώσεις μπορεί να γίνουν. 'Ομως, αυτή την θεωρώ πάρα πολύ βασική, για να μπορέσω να είμαι εντάξει με τη συνείδησή μου. Αλλιώς δεν μπορώ να υπερψηφίσω το νομοσχέδιο.

Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο Πρόεδρος της Νέας Δημοκρατίας κ. Μιλτιάδης 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, όταν έγινε η συζήτηση επί της αρχής του νομοσχεδίου, είχα επισημάνει την αναξιοπιστία της Κυβερνήσεως. Και η αναξιοπιστία της Κυβερνήσεως και τα προεκλογικά της ψεύδη γίνονται ανάγλυφα με την κατάθεση και τις τροπολογίας για τους πολύτεκνους.

Το ερώτημα που τίθεται πλέον προς τη Βουλή των Ελλήνων, αλλά και προς όλον τον Ελληνικό Λαό, είναι ένα: Τι απ' αυτά, τα οποία υποσχέθηκε η Κυβέρνηση προεκλογικά, ετήρησε; Και τι τελικά απ' αυτά, που δεν είχε αναφερθεί προεκλογικά, πραγματοποιεί;

Είχα τονίσει στη συζήτηση επί της αρχής του νομοσχεδίου, ότι προεκλογικά υποσχέθηκε σχεδόν τα πάντα στους πάντες και μετεκλογικά αφαιρεί σχεδόν τα πάντα από τους πάντες. Είχαμε επισημάνει, ότι το νομοσχέδιο το φορολογικό που κατατίθεται είναι ανάλγητο, είναι αντικοινωνικό. Και απόρησε ο κύριος Υπουργός για τις φράσεις μας. 

Του επεσήμανα τη μη τιμαριθμοποίηση της φορολογικής κλίμακος, η οποία συμβαίνει να μην τιμαριθμοποιείται εδώ και τέσσερα χρόνια και το αδιέξοδο το μεγάλο, το οποίο δημιουργείται σε όλους τους φορολογούμενους. Γιατί όταν δεν τιμαριθμοποιείται η φορολογική κλίμακα -ας μην τρέφουμε καμιά αυταπάτη- οποιαδήποτε και αν είναι η αύξηση του ονομαστικού μισθού, τελικά το πραγματικό εισόδημα μειούται.

Και έρχεται η τροπολογία, την οποία συζητούμε από χθες, για τους πολυτέκνους. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Το ερώτημα είναι καίριο. Υπεσχέθη προεκλογικά ναι ή όχι η Κυβέρνηση και πόσες φορές, ότι δεν θα πειράξει το επίδομα της πολύτεκνης μητέρας; Και τι έρχεται να κάνει σήμερα μετεκλογικά με όσα είχε υποσχεθεί προεκλογικά; Και αυτό θεωρείται πολιτική αξιοπιστία; Στην πραγματικότητα είναι πολιτική αναξιοπιστία, είναι εμπαιγμός του Ελληνικού Λαού και είναι εμπαιγμός μιας από τις πιο ευπαθείς κοινωνικές ομάδες.

Κύριε Πρόεδρε, ο εχθρός δεν βρίσκεται μόνο εκτός συνόρων. Ο εχθρός βρίσκεται μέσα στην κοινωνία, βρίσκεται με τη συμπεριφορά μας, με τον τρόπο με τον οποίο βοηθούμε τις ευαίσθητες περιοχές της Χώρας μας, τις ευαίσθητες κοινωνικές ομάδες. Τι να την κάνουμε την άμυνα, τη θωράκιση των νήσων, των συνόρων, όταν μειούται ο πληθυσμός σε αυτές τις περιοχές δραματικά;

Το 1950 ο πληθυσμός της Τουρκίας, κύριε Πρόεδρε, ανήρχετο περίπου σε είκοσι δύο εκατομμύρια άτομα. Σήμερα έχει φθάσει τα εξήντα εκατομμύρια. Ο πληθυσμός της Ελλάδος το 1950 ήταν επτά εκατομμύρια και σήμερα μόλις έχει ξεπεράσει τα δέκα εκατομμύρια. Σκεφθείτε τη διάσταση των αριθμών, για να καταλάβετε τι θα γίνει μετά από είκοσι χρόνια από σήμερα και αν θα μπορέσουμε να αντέξουμε ποτέ μέσα σ' αυτόν το νέο πληθυσμιακό συσχετισμό, ο οποίος δημιουργείται.

Το 1980 είχαμε συνολικές γεννήσεις εκατό πενήντα επτά χιλιάδες διακόσιες τριάντα εννέα, το 1995 εκατόν μία χιλιάδες τετρακόσιες ενενήντα πέντε, δηλαδή περίπου 1/3 μείωση των γεννήσεων. 

Πιο πρόσφατα, στη δεκαετία του 1970 και του 1980, το 1986 ενεγράφησαν στην πρώτη τάξη του δημοτικού εκατόν σαράντα πέντε χιλιάδες παιδιά συνολικά. Φέτος -δηλαδή πέρυσι, στο φετινό σχολικό έτος- έχουν γραφτεί μόνο εκατόν οκτώ χιλιάδες παιδιά. Αυτή είναι η πραγματικότητα. Και η απάντηση της Κυβερνήσεως σ' αυτό το τεράστιο, το εθνικό πρόβλημα, είναι η περικοπή των συντάξεων της πολύτεκνης μητέρας. 

Θα έρθω όμως και στην κοινωνική διάσταση και στην αναλγησία της Κυβερνήσεως. Γνωρίζετε, κύριε Πρόεδρε, ότι οι περισσότερες πολύτεκνες βρίσκονται στις αγροτικές Πε-

Σελίδα 0 

ριοχές. Είναι φυσικό αυτό. Η οικογένεια που είναι εγκλωβισμένη μέσα στο τσιμέντο της Αθήνας, μέσα στα μικρά σπίτια με τα ελάχιστα τετραγωνικά, δεν μπορεί να κάνει πολλά παιδιά. Αυτό είναι ένα τεράστιο θέμα. Αλλά υπάρχει η πολύτεκνη μητέρα, η αγρότισσα, η οποία τι βλέπει σήμερα πλέον στις περισσότερες περιοχές; Να μειούται το εισόδημα από την παραγωγή και να μειούται ταυτόχρονα και το εισόδημα από τα μέτρα τα οποία λαμβάνει η Κυβέρνηση.

Είναι ανάλγητη η τροπολογία. Είναι αναξιόπιστη η συμπεριφορά της Κυβερνήσεως, είναι αντικοινωνική και στρέφεται εναντίον των συμφερόντων της Πατρίδος μας και είναι και αντισυνταγματική. Πιστεύω ότι σε κάποια δεδομένη στιγμή θα γίνει και χρήση της αντισυνταγματικότητος αυτής της τροπολογίας, αν αποτολμήσετε τελικά να τη φέρετε προς ψήφιση.

Κύριοι συνάδελφοι, ξέρετε πάλι, κάθε φορά που κάποιος συνάδελφος της Συμπολιτεύσεως δεν ψηφίζει κάποιο άρθρο ή κάποια τροπολογία της Κυβερνήσως, ότι επιχειρείται με αυτό τον τρόπο να δοθεί ένα πολιτικό μήνυμα. Σας διαβεβαιώ, ότι όσον αφορά τη Νέα Δημοκρατία, δεν θα γίνει καμία απολύτως εκμετάλλευση. Απλούστατα, θα διαπιστώσουμε την κοινωνική και εθνική ευαισθησία ορισμένων συναδέλφων του ΠΑ.ΣΟ.Κ. Αυτό είναι δεδομένο.

Εμείς δεν θα εκμεταλλευτούμε πολιτικά σε καμία περίπτωση...

ΝΙΚΟΛΑΟΣ ΑΚΡΙΤΙΔΗΣ: Αυτό είναι που σας ενδιαφέρει; 

ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε, δεν είναι σωστό.

Κύριε Πρόεδρε, παρακαλώ βοηθήστε να συντομεύσουμε για να προχωρήσουμε. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Εμείς δεν θα καλύψουμε σε καμία περίπτωση πολιτικά και δεν θα εκμεταλλευτούμε πολιτικά οποιαδήποτε απόφαση της Βουλής. Αυτό οφείλουν να το ξέρουν όλοι οι συνάδελφοι. Εδώ τίθεται θέμα εθνικό, θέμα εθνικής ευαισθησίας και μέσα απ' αυτό το πρίσμα πρέπει όλοι να αποφασίσουμε τι θα κάνουμε.

Αν χθες επέμενε η Κυβέρνηση και γινόταν συζήτηση, ενδεχομένως να είχε ψηφισθεί το άρθρο ως είχε. Αντιλαμβάνομαι από μία κινητικότητα, την ώρα που μιλώ, ότι πάλι ο κύριος Υπουργός πρόκειται να κάνει ορισμένες τροποποιήσεις.

Εμείς σας συανιστούμε ένα πράγμα, κύριε Υπουργέ. Να αποσύρετε την τροπολογία. Θα ακούσουμε τις τροποποιήσεις.'Ομως, το γεγονός ότι σε ένα τόσο σοβαρό νομοσχέδιο καταθέτετε μία τροπολογία, η οποία στην ουσία είναι άσχετη, τόσο σοβαρή, την οποία τροποποιείτε χθες το βράδυ στη μία η ώρα, για να έρθετε σήμερα το πρωί να την ξανατροποποιήσετε, δείχνει τη σοβαρότητα με την οποία νομοθετείτε. Συνεπώς, σ'αυτό που σας κάνουμε έκκληση είναι να την αποσύρετε, για να τη συζητήσουμε κάτω από ένα λογικό, ψυχρό κλίμα, έτσι ώστε να μη θιγούν οι πολύτεκνοι, να μη θιγεί ο Τόπος.

Ευχαριστώ πολύ, κύριε Πρόεδρε.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο Υπουργός Εθνικής Οικονομίας και Οικονομικών έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Ευχαριστώ, κύριε Πρόεδρε, θα χρειαστώ δέκα λεπτά.

ΠΡΟΕΔΡΟΣ (Απόστολος Κακλαμάνης): Δέκα λεπτά; 

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Οκτώ.

ΠΡΟΕΔΡΟΣ (Απόστολος Κακλαμάνης): Θα σας βάλω τρία λεπτά. 

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Αποκλείεται να τελειώσω σε τρία λεπτά. Ούτε να αναγνώσω δεν προλαβαίνω.

(θόρυβος - διαμαρτυρίες)

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, θα πρέπει να μιλήσουμε και εμείς οι Βουλευτές.

ΠΡΟΕΔΡΟΣ (Απόστολος Κακλαμάνης): Παρακαλώ, γιατί το κάνετε; Είναι απαράδεκτο αυτό που κάνετε. Δεν θα μου πείτε εσείς τι θα κάνω. Δεν είναι σωστό αυτό το πράγμα.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, να μιλήσουμε εμείς και μετά ο κύριος Υπουργός.

ΠΡΟΕΔΡΟΣ (Απόστολος Κακλαμάνης): Μιλήσατε. 

ΝΙΚΟΛΑΟΣ ΓΚΕΛΕΣΤΑΘΗΣ: 'Οχι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Σας εξέφρασε ο Πρόεδρός σας.

Κύριε Υπουργέ...

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Θέλω περισσότερο χρόνο. Βάλτε πέντε τουλάχιστον λεπτά.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, θα βάλουμε τρία λεπτά και ελπίζουμε, ότι αυτά που θα πείτε θα βοηθούν και το Προεδρείο να σας δώσει περισσότερο χρόνο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Πάντως, δεν θα προλάβω στα τρία λεπτά.

Κύριε Πρόεδρε, αγαπητοί συνάδελφοι, τα όσα περί σοβαρότητος είπε ο κ. 'Εβερτ, αναδεικνύουν τη σοβαρότητα με την οποία προσεγγίζει τις κοινοβουλευτικές συζητήσεις. Εδώ νομοθετούμε, αγαπητοί συνάδελφοι της Νέας Δημοκρατίας, η Κυβέρνηση ακούει απόψεις. Και χθες στην τροπολογία για τις πλημμύρες, δέχθηκα μία πρόταση του κ.'Εβερτ και μία άλλη του κ. Τσοβόλα και αισθάνομαι υπερήφανος που δέχομαι απόψεις ακόμα και της Αξιωματικής και της Ελάσσονος Αντιπολιτεύσεως. Εδώ έχουμε Κοινοβουλευτική Δημοκρατία. Η Κυβέρνηση ακούει το Κοινοβούλιο και ανταποκρίνεται στη βούληση του Εθνικού Κοινοβουλίου και αυτό θα κάνει σε κάθε περίπτωση και τώρα και στο μέλλον, όταν έρχονται για συζήτηση μείζονα θέματα γενικότερης πολιτικής. 

Αλλά και στην περίπτωση αυτή η Κυβέρνηση άκουσε με μεγάλη προσοχή, με μεγάλο σεβασμό, όλες τις απόψεις όλων των συναδέλφων και χθες το βράδυ και σήμερα το πρωί και γι'αυτό συνήνεσε η Κυβέρνηση να συνεχιστεί η συζήτηση και σήμερα το πρωί, και ανταποκρινόμενη σε όσες από τις απόψεις αυτές εντάσσονται και ενσωματώνονται στη φιλοσοφία της πολιτικής της, προχωρεί σε κάποιες περαιτέρω βελτιωτικές τροποποιήσεις, οι οποίες, αγαπητοί συνάδελφοι, είναι οι εξής:

Η πρώτη αφορά το χρόνο παροχής του πολυτεκνικού επιδόματος της παραγράφου 2 και έχει ως εξής: Η παράγραφος 3 του άρθρου 63 του ν.1892/1990 τροποποιείται ως εξής: "Στη μητέρα που θεωρείται πολύτεκνη κατά το ν.1910/1944", όπως τροποποιήθηκε και ισχύει μέχρι σήμερα, "καταβάλλεται μηνιαίο επίδομα ίσο προς δέκα χιλιάδες (10.000) δραχμές, για κάθε άγαμο τέκνο μέχρι και είκοσι τριών (23) ετών". Και εδώ βάζω μία τελεία.'Αρα, για κάθε άγαμο τέκνο μέχρι είκοσι τριών ετών, χωρίς περαιτέρω εξειδικεύσεις, ισχύει το επίδομα. Είναι η πρώτη βελτιωτική τροποποίηση.

(Χειροκροτήματα από την Πτέρυγα του ΠΑ.ΣΟ.Κ.)

'Ερχομαι στη δεύτερη, που είναι πάλι στην παράγραφο 2. Στην τελευταία φράση αναφέρεται το εξής: "Το επίδομα καταβάλλεται στη μητέρα εφ'όσον το ετήσιο οικογενειακό εισόδημα δεν υπερβαίνει το ποσό των οκτώ εκατομμυρίων (8.000.000) δραχμών". Και συνεχίζω, είναι προσθήκη, βάζω τελεία στη λέξη "δραχμών". "Για κάθε παιδί πέραν του τετάρτου το ετήσιο οικογενειακό εισόδημα προσαυξάνεται κατά πεντακόσιες χιλιάδες (500.000) δραχμές".

(Χειροκροτήματα από την Πτέρυγα του ΠΑ.ΣΟ.Κ.)

Στην τρίτη γραμμή αναγιγνώσκω: "...και καταβάλλεται στις δικαιούχες μητέρες". 'Αρα διαγράφεται η λέξη "μέχρι 31.12.1996".

Τέλος το όριο των δυόμισι εκατομμυρίων θα ανέλθει πλέον στα τρία εκατομμύρια δραχμές.

(Χειροκροτήματα από την Πτέρυγα του ΠΑΣΟΚ)

Με αυτές τις τροποποιήσεις δηλώνω, ότι είναι σύμφωνη η Συνομοσπονδία Πολυτέκνων Eλλάδος. 

(Χειροκροτήματα από την Πτέρυγα του ΠΑ.ΣΟ.Κ.)

Αυτή η δημογραφική πολιτική, όπως εξελίχθηκε μέσα από τη χρησιμότατη συζήτηση μέσα στην Εθνική Αντιπροσωπεία, είναι ένα στοιχείο συναινετικό στην οικοδόμηση της κοινωνικής πολιτικής της Κυβερνήσεως.

Αναφέρομαι, κύριοι συνάδελφοι, ακόμα σε ένα σημείο, για 

Σελίδα 3317 

να κλείσω. Παραμένει η λογική της τροπολογίας στο εξής: Η ισόβια σύνταξη ήταν μία λογική επιβράβευσης της τεκνοποιϊας, χωρίς όμως αποτελεσματικότητα. Αποτελεσματικότητα έχει η πολιτική της Κυβερνήσεως για την ενίσχυση της νέας μητέρας, στη διάρκεια της περιόδου που τεκνοποιεί. 'Ομως, η ισόβια σύνταξη είχε δημιουργήσει ένα κοινωνικό κεκτημένο και για το λόγο αυτόν η Κυβέρνηση, ανταποκρινόμενη στις απόψεις πολλών μελών της Εθνικής Αντιπροσωπείας, την διατηρεί πλέον με καθαρά προνοιακά κριτήρια και όχι γιατί πιστεύουμε ότι με τα χρήματα αυτά, που παραμένουν και διατηρούνται, θα λύσουμε το δημογραφικό πρόβλημα -αυτήν τη λογική δεν τη δεχόμαστε, οι μελέτες δείχνουν το αντίθετο- αλλά σεβόμενοι την ανάγκη προνοιακής καλύψεως των ατόμων, που ήδη την εισπράττουν.

Τέλος, αγαπητοί συνάδελφοι, η Κυβέρνηση δεν δέχεται μαθήματα κοινωνικής πολιτικής από τη Νέα Δημοκρατία. 

(Διαμαρτυρίες από την Πτέρυγα της Νέας Δημοκρατίας - Κωδωνοκρουσίες)

Ας δείτε τον προϋπολογισμό, τα κονδύλια της Υγείας, της Παιδείας, το επίδομα κοινωνικής αλληλεγγύης και θυμηθείτε τις κοινωνικές εντάσεις της δικής σας τριετίας. Είστε οι τελευταίοι που θα μας δώσετε μαθήματα κοινωνικής αλληλεγγύης. Το ΠΑ.ΣΟ.Κ. διατηρεί την κοινωνική του πολιτική ακόμα και μέσα στα περιθώρια της σημερινής δημοσιονομικής λιτότητας και λειτουργεί δημοκρατικά και σέβεται τους κανόνες λειτουργίας της Κοινοβουλευτικής Δημοκρατίας. 

Ευχαριστώ.

(Χειροκροτήματα από την Πτέρυγα του ΠΑΣΟΚ)

ΠΡΟΕΔΡΟΣ (Απόστολος Κακλαμάνης): Ο Πρόεδρος κ. Κωνσταντίνος Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, μου έκανε εντύπωση η νευρικότητα του κυρίου Υπουργού Εθνικής Οικονομίας. Εγώ δεν θα μιλήσω νευρικά, θα μιλήσω πολύ ψύχραιμα και άνετα.

Κύριε Υπουργέ, εγώ κατάλαβα, ότι η ratio legis, στην οποία αναφερθήκατε σήμερα, ο κεντρικός στόχος σας ήταν να οικονομήσετε τριάντα οκτώ δισεκατομμύρια.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Λάθος.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν είναι λάθος, είναι ομολογημένο, κύριε Υπουργέ...

ΠΡΟΕΔΡΟΣ (Απόστολος Κακλαμάνης): Παρακαλώ, μη διακόπτετε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: ...άλλο αν στην πορεία προσπαθείτε να ελιχθείτε. Καθόλου λάθος δεν είναι και φυσικά πήρατε την απάντηση απ' όλες τις πλευρές, ότι αυτό δεν μπορείτε να το κάνετε, διότι δεν μπορείτε, εις βάρος των πολυτέκνων να ζητήσετε χρήματα, τα οποία θα μπορούσατε να τα είχατε εξοικονομήσει από εκατό άλλες πλευρές. Και δεν είμαστε εμείς οι πιο σκληροί. 'Ηταν δικοί σας Βουλευτές, οι οποίοι ήταν πολύ σκληρότεροι, θυμίζοντάς σας τις "τρύπες" από τις οποίες διαφεύγουν δισεκατομμύρια πολλαπλάσια, προς κατευθύνσεις παντελώς απαράδεκτες.

Αλλά τώρα ήθελα να ρωτήσω -Κυβέρνηση με κοινωνική ευαισθησία, όπως λέτε- γιατί φτιάξατε όλη αυτήν την ιστορία με τους πολυτέκνους; Γιατί τη δημιουργήσατε; Εμείς σας φταίμε ή εσείς, που δεν έχετε μυαλό;

Κύριε Πρόεδρε, αυτή η Κυβέρνηση εμένα μου δίνει την αίσθηση ότι είναι μία Κυβέρνηση, η οποία δεν έχει τη σφαιρική αντίληψη του τι συμβαίνει σήμερα σ' αυτήν τη δύσμοιρη Ελλάδα, η οποία έχει την κακοτυχία να σας έχει κυβερνήτες. 'Ισαμε σήμερα σε όλες τις κυβερνήσεις υπήρχαν κάποιοι, οι οποίοι σκέφτονταν τις συνέπειες που έχουν οι κάθε αποφάσεις, τις οποίες έπαιρναν. Aυτά τα περί κοινωνικής ευαισθησίας είναι κουραφέξαλα, τα οποία κανέναν πλέον δεν συγκινούν. Συγκινούν οι συγκεκριμένες πολιτικές.

Κύριε Πρόεδρε, εγώ πιστεύω και κάτι άλλο, το οποίο είναι πολύ σημαντικό και θέλω να το πω: Επιτέλους σ' αυτόν τον Τόπο γιατί πρέπει να αλλάζει η κάθε Κυβέρνηση ό,τι προηγουμένως έχει θεσμοθετηθεί.

Κύριε Υπουργέ, υπάρχουν άνθρωποι οι οποίοι δημιούργησαν βάσιμες προσδοκίες. Μία κυβέρνηση νόμιμη είχε δείξει στοργή για τους πολυτέκνους -είμαστε περήφανοι γι' αυτό και μας το αναγνωρίζουν- και είχαμε πάρει ορισμένα μέτρα. Οι πολύτεκνοι είχαν συνηθίσει και κάθε ένας είχε προετοιμάσει τη ζωή του με βάση αυτό το οποίο περίμενε πως θα πάρει. 'Ηταν ανάγκη να μπάσετε τους ανθρώπους σ' αυτήν τη δοκιμασία και είναι λογικό να έχετε μία Κυβέρνηση, επειδή είναι καινούρια Κυβέρνηση, να θέλει να κόβει ένα πράγμα, το οποίο αποτελεί για πολλούς 'Ελληνες πολίτες κεκτημένο δικαίωμα;

Εγώ, κύριε Πρόεδρε -και με τις τροποποιήσεις που έκανε ο Υπουργός- δε δέχομαι την αλλαγή η οποία έγινε. Δεν ξέρω εάν η Πανελλήνιος Συνομοσπονδία Πολυτέκνων συμφωνεί ή δε συμφωνεί. Εγώ αμφιβάλλω αν μπορούν να συμφωνήσουν με το νομοσχέδιο, όπως έτσι το διαμόρφωσε. Εγώ πιστεύω, ότι η σωστή λύση θα ήταν να αποσυρθεί μία προσπάθεια, η οποία στο τέλος-τέλος κακό έκαμε και σε σας, κακό κάνει και στον Τόπο και δεν έχει καμία λογική. Επιμένετε μόνο απο πείσμα, αδικαιολόγητο πείσμα, ενώ οι κυβερνήσεις πρέπει να ξέρουν, όταν τα πράγματα το απαιτούν και να υποχωρούν.

ΠΡΟΕΔΡΟΣ (Απόστολος Κακλαμάνης): Ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, κύριοι συνάδελφοι, η προθεσή μας ήταν και παραμένει να ζητήσουμε την απόσυρση της τροπολογίας. Αδυνατούμε να παρακολουθήσουμε την Κυβέρνηση στη διαδικασία της. 'Ανοιξε με δική της πρωτοβουλία πριν από μήνες ένα σοβαρό κοινωνικό θέμα, τη συνταξιοδότηση της πολύτεκνης μητέρας. Σέρνετε αυτό το θέμα επί μήνες. Γίνονται αντιδράσεις, διαδηλώσεις κ.λπ. 'Ερχεται το νομοσχέδιο το φορολογικό, δεν αναφέρει τίποτε επί του θέματος. 'Ερχεται μία τροπολογία, η οποία τροποποιείται την τελευταία στιγμή. Και αυτήν την ώρα που μιλάμε, στους διαδρόμους γίνονται διαβουλεύσεις που δε θα ήθελα να χαρακτηρίσω. Φοβάμαι, ότι η Κυβέρνηση λειτουργεί με άξονα και κριτήριο τα εσωκομματικά της προβλήματα. Μας αφήνουν αδιάφορους αυτά τα προβλήματα.

Εν πάση περιπτώσει, αυτή είναι η δική μας αίσθηση και η δική μας γνώμη και δεν μπορούμε να παρακολουθήσουμε ή να συμφωνήσουμε με το αποτέλεσμα αυτών των διαδικασιών, ακόμα και αν υπάρχει η συναίνεση της Ομοσπονδίας, μπορεί να αποσυρθεί, να γίνει ολοκληρωμένη συζήτηση επί του θέματος και να ξέρουμε τι ψηφίζουμε. 

Η δεύτερη παρατήρηση, που ήθελα να κάνω, είναι ότι κατά τη γνώμη μας τελικά, όποια και αν ήταν η αρχική πρόθεση και όποιος και αν ήταν ο στόχος της Κυβέρνησης, αυτός ο στόχος δεν υπηρετείται πια. Εάν ο στόχος ήταν ταμειακός, το ταμειακό αποτέλεσμα να το δούμε, τι θα είναι, πέρα απο τη διαφωνία μας για το αν αυτή έπρεπε να είναι η κατεύθυνση και η αναζήτηση ταμειακών εσόδων. Εάν ο στόχος ήταν μία νέα αντίληψη για την κοινωνική πολιτική, αυτήν την αντίληψη πρέπει κανείς να την ψάξει να τη βρει. Εάν ο στόχος ήταν απάντηση στο δημογραφικό προβλημα, σαφώς το δημογραφικό πρόβλημα είναι ευρύτερο, ακουμπάει όλες τις πολιτικές από την Παιδεία, Υγεία, κ.λπ., γι' αυτό και εμείς ενώ συμφωνούμε με το επίδομα στην πολύτεκνη μητέρα, τη σύνταξη, απέχουμε πολύ από την άποψη, ότι με αυτόν τον τρόπο αντιμετωπίζετε το δημογραφικό προβλημα.

Η Κυβέρνηση, λοιπόν, θα μπορούσε να αξιοποιήσει, όπως παραδέχθηκε ο κύριος Υπουργός, τον προβληματισμό που έγινε και μέσα στην κοινωνία και μέσα στο Κοινοβούλιο, να αποσύρει αυτήν την τροπολογία και να φέρει μία ολοκληρωμένη απάντηση στο δημογραφικό πρόβλημα της Χώρας και εκεί μέσα να αντιμετωπισθεί και το θέμα της σύνταξης.

Θα ήθελα να τελειώσω με μία παρατήρηση, που αφορά την αξιοπιστία όλων μας.

Προεκλογικά συγκρουόμαστε με την Κυβέρνηση. Κι εμείς υποστηρίξαμε, με πολιτικό κόστος, ότι είμαστε υπέρ νέων δίκαιων φόρων. Και το λέγαμε αυτό, ακριβώς γιατί εμείς θέλουμε να υπάρχει κοινωνική πολιτική, και αυτή και άλλη κοινωνική πολιτική. Πραγματικά μας κάνει εντύπωση ότι υπάρχουν πολιτικές δυνάμεις εδώ μέσα, οι οποίες καταψηφί-

Σελίδα 3318 

ζουν κάθε προσπάθεια για νέο δίκαιο φόρο, αλλά υπερθεματίζουν σε οτιδήποτε αφορά θέματα κοινωνικής πολιτικής. Πιστεύω, ότι τίθεται ένα θέμα αξιοπιστίας ευρύτερο και ας βγάλουμε όλοι τα συμπεράσματά μας.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, εγώ δε θεωρώ αρνητικό, όταν μετά από συζήτηση που γίνεται στη Βουλή, η όποια κυβέρνηση να αποδέχεται είτε εν όλω είτε εν μέρει, τοποθετήσεις των Βουλευτών. Αυτό, αντίθετα, καταξιώνει το ρόλο και της Βουλής και των Βουλευτών και των Κομμάτων.

Εκείνο, όμως, που θέλω επίσης να πω είναι, ότι είναι βελτιωτικές οι τροποποιήσεις που έγιναν. Αλλά, όμως, μετά και από αυτές τις τροποποιήσεις, που πλέον αλλάζει η φιλοσοφία, στην οποία ενέμενε από την αρχή μέχρι πριν από λίγο η Κυβέρνηση και έφερε αυτήν τη τροπολογία, θεωρώ ότι δεν είναι σοβαρό, όπως απαιτείται, να επιμείνει η Κυβέρνηση στην ψήφιση αυτής της διάταξης, γιατί η άποψη η δική μας είναι, όπως διατυπώθηκε και χθες και από εμένα και από τους ομιλητές του ΔΗ.Κ.ΚΙ., να αποσυρθεί η διάταξη.

Και επειδή είναι τεράστιο θέμα, εθνικής σημασίας, κοινωνικής σημασίας, το θέμα της υπογεννητικότητας, το δημογραφικό θέμα, να φέρει μια συγκροτημένη πρόταση η Κυβέρνηση και να τη συζητήσουμε σοβαρά σε όλες τις διαστάσεις της και όχι έτσι, με κριτήρια τελείως εισπρακτικά ή λογιστικά.

Κύριε Υπουργέ, τελικά στην παρ.2 τι κάνετε; Τροποποιείτε μόνο το όριο των εικοσιπέντε ετών και το κάνετε εικοσιτρία. Θεωρώ, δηλαδή, ότι δεν αξίζει σ' αυτήν τη βάση. Δεύτερον, βάζετε το πλαφόν και το αυξάνετε στην τρίτη παράγραφο, στη σύνταξη, από το δυόμιση στα τρία. 

Νομίζω, ότι η σοβαρότητα του ζητήματος επιβάλλει, παρά τις βελτιώσεις που έγιναν, να αποσυρθεί η διάταξη, και να μην την φέρετε σε φορολογικό νομοσχέδιο. Γιατί όταν φέρνετε μια διάταξη για τους πολυτέκνους, για το δημογραφικό, σε ένα φορολογικό νομοσχέδιο, περνάμε ένα μήνυμα στο λαό, ότι τα πάντα τα αντιμετωπίζουμε εισπρακτικά, φορολογικά. 

Γι'αυτό κάνω έκκληση, παρ' ότι αναγνωρίζω ότι είναι σημαντικές οι βελτιώσεις, να αποσυρθεί η διάταξη. Εμείς, αν δεν αποσυρθεί, θα την καταψηφίσουμε, παρά τις βελτιώσεις που έγιναν.

ΠΡΟΕΔΡΟΣ (Απόστολος Κακλαμάνης): Ο κ. Ιωαννίδης Κοινοβουλευτικός Εκπρόσωπος του ΠΑ.ΣΟ.Κ. έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, κύριοι συνάδελφοι ...

ΕΛΕΝΗ ΑΝΟΥΣΑΚΗ: Πρέπει να μιλήσουν και οι Βουλευτές, όμως, όχι μόνο οι Κοινοβουλευτικοί Εκπρόσωποι.

ΠΡΟΕΔΡΟΣ (Απόστολος Κακλαμάνης): Μιλήσατε χθες, θα μιλήσει τώρα για τρια λεπτά ο Κοινοβουλευτικός Εκπρόσωπος του Κόμματός σας. Τι σημαίνει "κοινοβουλευτικοί εκπρόσωποι"; Μην είμεθα υπερβολικοί. Είμεθα υπερβολικοί πολλές φορές.

ΕΛΕΝΗ ΑΝΟΥΣΑΚΗ: Πρέπει να δοθεί η δυνατότητα και στους Βουλευτές, κύριε Πρόεδρε.

ΦΟΙΒΟΣ ΙΩΑΝΝΙΔΗΣ: Δηλαδή, εμείς δεν είμαστε Βουλευτές, κυρία Ανουσάκη; Τι είμαστε, για να το καταλάβω επιτέλους.

ΕΛΕΝΗ ΑΝΟΥΣΑΚΗ: Είσθε Βουλευτές, αλλά έχετε προνόμια.

ΠΡΟΕΔΡΟΣ (Απόστολος Κακλαμάνης): Παρακαλώ να μη γίνεται διάλογος.

Συνεχίστε παρακαλώ, κύριε Ιωαννίδη.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, όπως είπε ήδη ο Υπουργός Εθνικής Οικονομίας, οτιδήποτε άλλο και αν μπορεί να αμφισβητηθεί στις Κυβερνήσεις του ΠΑ.ΣΟ.Κ. δεν μπορεί να αμφισβητηθεί η κοινωνική ευαισθησία. Ο κ. Μητσοτάκης επεκαλέσθη τη δική τους κοινωνική ευαισθησία. Εγώ θα έλεγα ότι δεν ήταν κοινωνική ευαισθησία, αλλά εκλογική "ευαισθησία", όταν ψήφισαν τη διάταξη εκείνη, παραμονές των εκλογών του 1993 και χωρίς να είναι εγγεγραμμένη στον προϋπολογισμό η αντίστοιχη δαπάνη.

Η Κυβέρνηση του ΠΑ.ΣΟ.Κ. το 1993 βρέθηκε μπροστά σε ένα νόμο, που έπρεπε να εφαρμόσει. Και υπήρξαν και τότε προβληματισμοί, όχι διότι στερούμεθα κοινωνικής ευαισθησίας έναντι των πολυτέκνων, αλλά διότι η ορθή αντίληψη είναι να συνδεθούν τα επιδόματα με το δημογραφικό πρόβλημα. 'Ολα τα επιδόματα, κύριοι συνάδελφοι, πρέπει να αποκτήσουν δημογραφικό χαρακτήρα και να αποτελούν κίνητρο για την αύξηση της γεννητικότητας.

Αυτή ήταν η φιλοσοφία της διατάξεως, όπως αρχικώς εισήχθη και βελτιώθηκε και βεβαίως είναι προς τιμήν της Κυβερνήσεως, ότι είναι σε θέση να αποδέχεται ορθές απόψεις, όταν ακούγονται από συναδέλφους οποιασδήποτε Πτέρυγας της Βουλής. Και ασφαλώς είναι προς τιμή της Κυβερνήσεως, ότι με αυτές τις τροποποιήσεις κατόρθωσε να έχει και τη σύμφωνη γνώμη της Ομοσπονδίας Πολυτέκνων.

Αλλά θα πρέπει κάποτε, επιτέλους, σε τόσο σοβαρά θέματα να σκεφθούμε και κάποιες άλλες διαστάσεις. Διότι ίσως είμαστε η μόνη Χώρα της Ευρώπης, για να μην πω του κόσμου, του πολιτισμένου τουλάχιστον, όπου τα επιδόματα δίδονται κατά ισοπεδωτικό τρόπο, ενώ τα προνοιακά επιδόματα θα πρέπει ασφαλώς να συνδέονται με έλεγχο του εισοδήματος. Διότι δεν είναι δυνατόν με αυτήν τη γενίκευση και την ισοπέδωση να επωφελούνται επιδομάτων και εκείνοι που δεν έχουν καμία ανάγκη της κοινωνικής προστασίας, για να χάνονται έτσι πόροι που θα έπρεπε να διατεθούν γι' αυτούς που πραγματικά έχουν ανάγκη την κοινωνική προστασία.

Οι βελτιώσεις που η Κυβέρνηση δέχθηκε πιστεύω, ότι δίνουν την καλύτερη δυνατή λύση στο πρόβλημα, όπως τέθηκε και επεσημάνθηκε από τους συναδέλφους του ΠΑ.ΣΟ.Κ. και των άλλων Κομμάτων και ασφαλώς η πρόταση για να αποσυρθεί η τροπολογία, δε νομίζω, ότι έχει πια κανένα νόημα. Ευχαριστώ.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Γκατζή, έχετε το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, παρά τις τροποποιήσεις δε νομίζουμε ότι θα πρέπει να ψηφιστεί από τη Βουλή. Θα πρέπει η Κυβέρνηση να την αποσύρει. Φυσικά γίνεται ένας καυγάς εδώ ανάμεσα στη Νέα Δημοκρατία και το ΠΑ.ΣΟ.Κ. περί κοινωνικής ευαισθησίας κ.λπ.

Εμείς έχουμε να πούμε, ότι η γενική πολιτική και των δύο Κομμάτων είναι αντιλαϊκή, αντικοινωνική. Θα την καταψηφίσουμε, αν έτσι μείνει. Ευχαριστώ. 

ΠΡΟΕΔΡΟΣ (Απόστολος Κακλαμάνης): Ο Πρόεδρος της Νέας Δημοκρατίας έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, η Κυβέρνηση με τον τρόπο που χειρίστηκε την τροπολογία αναδεικνύει τον τρόπο και την αντίληψη με την οποία Κυβερνά τον Τόπο και στο διοικητικό τομέα, αλλά και τις νομοθετικές προτάσεις που έρχονται στη Βουλή.

Τι θα έπρεπε να έχει κάνει από την πρώτη στιγμή η Κυβέρνηση για ένα τόσο σοβαρό θέμα; Θα έπρεπε να καλέσει τους πολύτεκνους σε διάλογο, να ακούσει όλο το πρόβλημα, όλο το φάσμα, να κάνει συζητήσεις και στη συνέχεια να καταθέσει μία ολοκληρωμένη πρόταση. Δεν το έκανε αυτό. 'Οπως δεν το έκανε αυτό και με τους αγρότες, γι' αυτό υπάρχουν οι συνέπειες, 'Οπως δεν το έκανε αυτό και με τους καθηγητές, γι' αυτό υπάρχουν οι συνέπειες.

Κατέθεσε μία τροπολογία, η οποία στην πραγματικότητα είναι άσχετη με το συζητούμενο νομοσχέδιο και στη συνέχεια άρχισε να τροποποιεί την τροπολογία. 

Και σας ερωτώ, κύριε Πρόεδρε, με την αντικειμενικότητα, την οποία έχετε: Αν χθες το βράδυ δεν είχαμε επιμείνει και είχε ψηφιστεί η τροπολογία, τι θα είχε γίνει; Θα είχε διαπιστωθεί μία αδικία. Και πώς διαπιστώνεται η αδικία; Με τη νέα τροπολογία του κυρίου Υπουργού. Βλέπετε, συνεπώς, τη μεγάλη προχειρότητα και βλέπετε, επίσης, κύριε Πρόεδρε, πώς εξετέθησαν μέχρι αυτήν τη στιγμή ορισμένοι συνάδελφοι του ΠΑ.ΣΟ.Κ., οι οποίοι ήλθαν από τη πρώτη στιγμή να υποστηρίξουν την αρχική τροπολογία του κυρίου Υπουργού.

Σελίδα 3319 

Το θέμα δεν είναι ταμειακό, όπως είπε και ο κ. Μητσοτάκης. Είναι ουσιαστικό. Δεν είναι αν θα εξοικονομηθούν τριάντα πέντε ή είκοσι πέντε ή τρία δισεκατομμύρια δραχμές. Το θέμα είναι να δούμε μήπως έπρεπε να δοθούν και περισσότερα. Και αυτό θα έβγαινε μέσα από μία σοβαρή μελέτη αντιμετωπίσεως του προβλήματος.

Σας είπα και χθές για τον τρόπο με τον οποίο νομοθετούμε. Είναι σοβαρός ο τρόπος αυτός με τον οποίο νομοθετούμε σε ένα τόσο καίριο και μακροπρόθεσμο πρόβλημα το οποίο αντιμετωπίζει ο Τόπος; 'Ενα από τα μεγαλύτερα προβλήματα που αντιμετωπίζει ο Τόπος αυτή, τη στιγμή, εθνικό, κοινωνικό, είναι η υπογεννητικότητα. Και έρχεται όλο το θέμα της υπογεννητικότητας να το αντιμετωπίσει η Κυβέρνηση με μία τροπολογία. Κάποτε θα γραφεί ιστορία γι' αυτό το Κοινοβούλιο και αυτή θα είναι η εικόνα την οποία δίνουμε προς την ιστορία και τον Ελληνικό Λαό, προς το αύριο της Πατρίδας μας.

Κύριε Υπουργέ, δεν είναι ήττα κυβερνητική, ούτε προσωπική δική σας, αν πείτε σε κάποια δεδομένη στιγμή "την τροπολογία την αποσύρω". Πράξη συνέσεως θα είναι, θα σας έλεγα και έτσι θα την χαρακτηρίσουμε. Δε σημαίνει, - επειδή την καταθέσατε και επειδή συζητήσαμε χθές και προχθές -χρήσιμη ήταν η συζήτηση- ότι πρέπει να εμμείνετε και να φθάσετε τελικά στο να διορθώνετε τα αδιόρθωτα.

Κάνουμε μια έκκληση να αποσυρθεί η τροπολογία, διότι εμείς, έτσι και αλλιώς, έτσι όπως είναι διατυπωμένη, παρά τις προσπάθειες οι οποίες κατεβλήθησαν την τελευταία στιγμή, δε συμφωνούμε.

Και καταλαβαίνω τον ψυχολογικό εκβιασμό, ο οποίος ασκήθηκε προς την Πανελλήνια 'Ενωση των Πολυτέκνων. Διότι, όταν τους λέτε "θα ψηφιστεί η τροπολογία, κάνω αυτήν τη διόρθωση", τί θέλετε να πούνε οι πολύτεκνοι; Να πούνε ότι την αρνιούνται;

Συνεπώς, να ψηφίσουμε με μεγαλύτερη ψυχραιμία και με μεγαλύτερη μελέτη, το όλο αυτό θέμα, αργότερα, όταν επανακατατεθεί ένα ολόκληρο νομοσχέδιο, το οποίο θα αντιμετωπίζει το πρόβλημα της πολύτεκνης μητέρας.

Κύριε Πρόεδρε, η συζήτηση πρέπει να συνεχιστεί και πρέπει να σας πω, εκ μέρους των συναδέλφων της Νέας Δημοκρατίας, ότι υπάρχουν πολλοί συνάδελφοι, οι οποίοι δεν μπόρεσαν να εγγραφούν χθες το βράδυ, αλλά εμμένουν όλοι μαζί σ'αυτές τις τοποθετήσεις, τις οποίες σας έκανα, μόλις τώρα.

ΠΡΟΕΔΡΟΣ (Απόστολος Κακλαμάνης): Ο Υπουργός Υγείας και Πρόνοιας κ.Γείτονας έχει το λόγο.

ΚΩΣΤΑΣ ΓΕΙΤΟΝΑΣ (Υπ.Υγείας και Πρόνοιας): 'Ηθελα να πώ στον αξιότιμο Αρχηγό της Αξιωματικής Αντιπολίτευσης...

ΠΡΟΕΔΡΟΣ (Απόστολος Κακλαμάνης): Δε θα ήθελα παρακαλώ διάλογο.

ΚΩΣΤΑΣ ΓΕΙΤΟΝΑΣ (Υπ.Υγείας και Πρόνοιας): 'Οχι διάλογο.

'Ηθελα να πω ότι η Κυβέρνηση κάνει οικονομία του χρόνου -μίλησε μόνο ο κ. Παπαντωνίου- ακριβώς για να διευκολυνθεί η συζήτηση.

ΠΡΟΕΔΡΟΣ (Απόστολος Κακλαμάνης): Καλώς, εντάξει.

Κύριοι συνάδελφοι, θα ήθελα να σας ανακοινώσω ότι τη συνεδρίασή μας παρακολουθούν από τα Δυτικά Γενικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", είκοσι επτά μαθητές με δύο καθηγητές τους από το σχολείο Ανατόλια της Θεσσαλονίκης.

(Χειροκροτήματα απ'όλες τις Πτέρυγες)

Ο συνάδελφος κ.Καραμάριος, κατέθεσε ένα κείμενο, το οποίο διαβάζω αυτήν τη στιγμή, αλλά βλέπω πάνω-πάνω ότι αναφέρει "ένσταση αντισυνταγματικότητας". Προφανώς αιτιολογεί και διατυπώνει την άποψή του, γιατί είναι αντισυνταγματική αυτή η διάταξη.

Εντούτοις πρέπει να πω -και αυτή είναι μια πάγια τακτική την οποία ακολουθούμε στη Βουλή- ότι μόνο επί της κατ' αρχήν συζήτησης τίθενται αυτά τα θέματα. Επί της συζήτησης άρθρων και τροπολογιών, ουδέποτε, διότι η διάταξη του Κανονισμού είναι σαφής. Δεν το προβλέπει -και καλώς δεν το προβλέπει- διότι δε θα τελείωνε η συζήτηση κανενός νομοσχεδίου, αν σε κάθε άρθρο και σε κάθε τροπολογία, ετίθεντο τα θέματα αυτά.

Νομίζω ότι όλα θα κριθούν, αγαπητοί συνάδελφοι, εκ της ψηφοφορίας. Υποθέτω, ότι αντισυνταγματική τροπολογία δε θα ψηφίσει κανείς συνάδελφος.

ΑΝΑΣΤΑΣΙΟΣ ΚΑΡΑΜΑΡΙΟΣ: Δε μας δώσατε το λόγο, κύριε Πρόεδρε.

ΠΡΟΚΟΠΗΣ ΠΑΥΛΟΠΟΥΛΟΣ: Επί της διαδικασίας, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Παρακαλώ. Ο λόγος δίδεται, αν υπάρξει συζήτηση.

ΠΡΟΚΟΠΗΣ ΠΑΥΛΟΠΟΥΛΟΣ: Το άρθρο 100.

ΠΡΟΕΔΡΟΣ (Απόστολος Κακλαμάνης): Παρακαλώ. 'Οταν θα διαβάσετε το άρθρο 100...

ΠΡΟΚΟΠΗΣ ΠΑΥΛΟΠΟΥΛΟΣ: Το διάβασα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): ...θα δείτε ότι "ο Πρόεδρος της Βουλής και κάθε Βουλευτής ή μέλος της Κυβέρνησης, μπορεί να ζητήσει στο στάδιο της κατ'αρχήν συζήτησης, να αποφανθεί η Βουλή, αναφορικά με τις συγκεκριμένες αντιρρήσεις που προβάλλει για τη αντισυνταγματικότητα σχεδίου ή πρότασης νόμου".

ΑΝΑΣΤΑΣΙΟΣ ΚΑΡΑΜΑΡΙΟΣ: Δώστε μας το λόγο, κύριε Πρόεδρε, να αναπτύξουμε τις απόψεις μας.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, πώς θα δώσω το λόγο, για μια συζήτηση την οποία δεν προβλέπει ο Κανονισμός;

ΠΡΟΚΟΠΗΣ ΠΑΥΛΟΠΟΥΛΟΣ: Επί της διαδικασίας, κύριε Πρόεδρε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Πρόεδρε.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, η διάταξη του Κανονισμού αναφέρεται στην περίπτωση που η Κυβέρνηση με την πρωτοβουλία της καταθέτει ένα σχέδιο νόμου και ενδεχομένως στην επιτροπή ή πριν συζητηθεί κατ' αρχήν το νομοσχέδιο στη Βουλή κατατεθούν τροπολογίες, τις οποίες γνωρίζει το Σώμα και τότε τίθεται θέμα συνταγματικότητας μιας συγκεκριμένης τροπολογίας ή άρθρων του νομοσχεδίου που έχει κατατεθεί.

'Οταν, όμως, η τροπολογία έρχεται εκ των υστέρων δεν είναι δυνατόν να λέμε, ότι θα ψηφιστεί μια τροπολογία με την πρωτοβουλία της Κυβερνήσεως χωρίς να έχει συζητηθεί. Εσείς δέχεστε, κύριε Πρόεδρε, ότι είναι δυνατόν να γίνει. Διότι δεν έχει σχέση τώρα τι αποφασίζουμε για τη συγκεκριμένη τροπολογία και για την αντισυνταγματικότητα ή μη αυτής της συγκεκριμένης τροπολογίας. Εδώ πάμε πλέον να ερμηνεύσουμε τον Κανονισμό.

Δηλαδή, η Κυβέρνηση, έτσι όπως μας τα λέτε, θα μπορεί να καταθέτει τροπολογίες μετά την κατ'αρχήν συζήτηση ενός νομοσχεδίου και αν αυτές είναι αντισυνταγματικές δε θα μπορεί να αποφαίνεται η Βουλή για την συνταγματικότητα ή όχι αυτών των τροπολογιών.

Αντιληφθείτε, ότι εδώ πλέον με την απόφαση που πρόκειται να πάρει το Σώμα πάνω σ'αυτό το θέμα, δεσμεύουμε τη Βουλή για ένα σημαντικότατο θεσμικό θέμα. Ούτε είναι σωστή η αντίληψη, ότι με την ψήφιση ή καταψήφιση του συγκεκριμένου άρθρου εξετάζεται και η συνταγματικότητα. Τότε δε θα χρειαζόταν κρίση για την αντισυνταγματικότητα της τροπολογίας. Φαντάζομαι ότι μας αντιλαμβάνεσθε.

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Πρόεδρε, έχω ζητήσει το λόγο.

ΠΡΟΕΔΡΟΣ (Απόστολος Κακλαμάνης): Παρακαλώ! Σας βλέπω, αλλά εάν δεν θα γίνει συζήτηση, δεν μπορώ να σας δώσω το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, επί της διαδικασίας.

ΠΡΟΕΔΡΟΣ (Απόστολος Κακλαμάνης): Σας παρακαλώ, επί της διαδικασίας γνωρίζετε πως δίδεται ο λόγος. 

ΠΡΟΚΟΠΗΣ ΠΑΥΛΟΠΟΥΛΟΣ: Το ξέρω, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ωραία, λοιπόν, με 

Σελίδα 3320 

το ότι ζητάει ένας συνάδελφος να του δώσω το λόγο επί της διαδικασίας, δε σημαίνει ότι μπορώ να του δώσω το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Επί του Κανονισμού.

ΠΡΟΕΔΡΟΣ (Απόστολος Κακλαμάνης):Κυρίες και κύριοι συνάδελφοι, είναι ρητή η διάταξη του άρθρου 100 του Κανονισμού. Ουδέποτε επί είκοσι δύο χρόνια στην Αίθουσα αυτή, συζητήσαμε ένσταση αντισυνταγματικότητας επί τροπολογίας, αν και πάρα πολλές φορές διατυπώθηκαν σχετικές απόψεις.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε...

ΠΡΟΕΔΡΟΣ (Απόστολος Κακλαμάνης): Το θέμα έχει κλείσει και λυπάμαι γιατί επιμένετε.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, μία μικρή παράταση.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, δεν απομένει χρόνος για περαιτέρω συζήτηση. Είναι ήδη 12.00' η ώρα. 

Εγώ θα διαβάσω τα ονόματα των συναδέλφων οι οποίοι έχουν εγγραφεί να μιλήσουν και δεν μπορούν να μιλήσουν, διότι αυτήν την ώρα -12.00' ακριβώς- ομοφώνως αποφασίσαμε ότι ακόμα και αν ομιλεί κάποιος συνάδελφος, θα διακόψει την ομιλία του για να κάνουμε ψηφοφορία. 

Τηλέμαχος Χυτήρης

Δημήτριος Κουτσόγιωργας

Παναγιώτης Καμμένος

Σάββας Τσιτουρίδης

Κωνστναντίνος Καραμανλής

Γεώργιος Καρατζαφέρης

Νικόλαος Γκελεστάθης

Αναστάσιος Καραμάριος

Δημήτριος Πιπεργιάς

Αλέξανδρος Χρυσανθακόπουλος

Ευτύχιος Κοντομάρης

Γεώργιος Καρατάσος

Γεώργιος Ορφανός

Φάνη-Πάλλη Πετραλιά

Δημήτριος Κατσικόπουλος

Ελευθέριος Παπανικολάου

Απόστολος Ανδρεουλάκος

Ιωάννης Καλαμακίδης

Βασίλειος Μιχαλολιάκος

Μανώλης Μπεντενιώτης

Παναγιώτης Μελλάς

Ιωάννης Δημαράς

Ελένη Ανουσάκη

Γεώργιος Γαρουφαλιάς

Κωνσταντίνος Καραμηνάς

Γεώργιος Κίρκος

Ευάγγελος Στάϊκος

Κωνσταντίνος Καραμπίνας

Γεώργιος Τσαφούλιας

Δημήτριος Ντούσκας

Γεώργιος Σαλαγκούδης

Δημήτριος Σιούφας

Παναγιώτης Ψωμιάδης

Γεώργιος Καρασμάνης

Σταύρος Παπαδόπουλος

Παναγιώτης Σκανδαλάκης

Λάζαρος Λωτίδης

Γεώργιος Νιώτης

Ιωάννης Διαμαντίδης

Αντώνιος Φούσας

Νικόλαος Κατσαρός

Χρήστος Θεοδώρου

Γεώργιος Αδαμόπουλος

Θεόφιλος Λεονταρίδης

Ιωάννης Κεφαλογιάννης

Επαναλαμβάνω, ότι είναι οι συνάδελφοι, που δεν μπορούν να μιλήσουν, λόγω μη υπάρχοντος χρόνου προς περαιτέρω συζήτηση.

Κύριοι συνάδελφοι, έχω την εξής πρόταση ονομαστικής ψηφοφορίας.

"ΠΡΟΣ ΤΟΝ ΠΡΟΕΔΡΟ ΤΗΣ ΒΟΥΛΗΣ ΤΩΝ ΕΛΛΗΝΩΝ

Αθήνα, 30.1.97

Κύριε Πρόεδρε,

Εμείς οι Βουλευτές που υπογράφουμε το παρόν έγγραφο, ζητούμε, σύμφωνα με τον Κανονισμό, διενέργεια ονομαστικής ψηφοφορίας, στη συζητούμενη τροπολογία που αφορά τη σύνταξη της πολύτεκνης μητέρας.

1) Δημήτριος Κωστόπουλος

2) Ευάγγελος Μπασιάκος

3) Αδάμ Ρεγκούζας

4) Ιωάννης Τζωάννος

5) Ελευθέριος Παπαγεωργόπουλος

6) 'Αννα Ψαρούδα-Μπενάκη

7) Κωνσταντίνος Καραμηνάς

8) Σάββας Τσιτουρίδης

9) Ευγένιος Χαϊτίδης

10) Βασίλειος Σωτηρόπουλος

11) Αναστάσιος Καραμάριος

12) Αναστάσιος Παπαληγούρας

13) Βασίλειος Κορκολόπουλος

14) Μπηρόλ Ακύφογλου

15) Γεώργιος Ορφανός

16) Παναγιώτης Μελάς

17) Ιωάννης Χωματάς

18) Αθανάσιος Βαρίνος

19) Νικόλαος Γκελεστάθης

20) Θεόδωρος Κατσίκης

21) Λευτέρης Παπανικολάου

22) Γιώργος Γαρουφαλιάς

23) Λεωνίδας Λυμπερακίδης

Σας διαβάζω και τα ονόματα των συναδέλφων που την υπογράφουν, για να διαπιστωθεί αν υπάρχει ο απαιτούμενος κατά τον Κανονισμό αριθμός για την υποβολή της.

κ. Δημήτριος Κωστόπουλος. Παρών.

κ. Ευάγγελος Μπασιάκος. Παρών.

κ. Αδάμ Ρεγκούζας. Παρών.

κ. Ιωάννης Τζωάννος. Παρών.

κ. Ελευθέριος Παπαγεωργόπουλος. Παρών.

κα 'Αννα Ψαρούδα-Μπενάκη. Παρούσα.

κ. Κωνσταντίνος Καραμηνάς. Παρών.

κ. Σάββας Τσιτουρίδης. Παρών.

κ. Ευγένιος Χαϊτίδης.

κ. Βασίλειος Σωτηρόπουλος. Παρών.

κ. Αναστάσιος Καραμάριος. Παρών.

κ. Αναστάσιος Παπαληγούρας. Παρών.

κ. Βασίλειος Κορκολόπουλος.

κ. Μπηρόλ Ακήφογλου. Παρών.

κ. Γεώργιος Ορφανός. Παρών.

κ. Παναγιώτης Μελάς.

κ. Ιωάννης Χωματάς.

κ. Αθανάσιος Βαρίνος.

κ. Νικόλαος Γκελεστάθης. Παρών.

κ. Θεόδωρος Κατσίκης. Παρών.

κ. Λευτέρης Παπανικολάου. Παρών.

κ. Γιώργος Γαρουφαλιάς.

κ. Λεωνίδας Λυμπερακίδης.

Υπάρχει ο απαιτούμενος αριθμός για τη διεξαγωγή της ψηφοφορίας και διακόπτουμε για δέκα λεπτά.

(Δ Ι Α Κ Ο Π Η)

Σελίδα 3321 

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΟΣ (Απόστολος Κακλαμάνης): Επαναλαμβάνεται η διακοπείσα συνεδρίαση.

Καλούνται επί του καταλόγου οι κύριοι Δημήτριος Κουτσόγιωργας και Παναγιώτης Καμμένος, από το ΠΑ.ΣΟ.Κ. και τη Νέα Δημοκρατία αντίστοιχα.

Κύριε Υπουργέ, πριν αρχίσει η ψηφοφορία, θα κάνετε καμία δήλωση σχετικά με την αναπροσαρμογή των κονδυλίων; Με αυτές τις βελτιώσεις που κάνατε τώρα αναπροσαρμόζονται και τα σχετικά κονδύλια.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Ασφαλώς η δήλωση που έκανα χθες, ισχύει, ότι τα επιδόματα και της πρώτης και της δευτέρας παραγράφου αναπροσαρμόζονται τιμαριθμικά. Αυτό το έχω δηλώσει.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, παρακαλώ να συμφωνήσετε να προηγηθούν στην ψηφοφορία τα μέλη της Διασκέψεως των Προέδρων -που καθυστέρησε η συνεδρίασή τους, λόγω της συζητήσεως αυτής της τροπολογίας- ο κ. Τσαλδάρης, τα μέλη του Προεδρείου, πλην του κ. Σγουρίδη που θα παραμείνει στην 'Εδρα, οι Πρόεδροι των Διαρκών Κοινοβουλευτικών Επιτροπών και της Επιτροπής Διαφάνειας και οι Πρόεδροι των Κοινοβουλευτικών Ομάδων και των αναπληρωτών τους και εν συνεχεία οι υπόλοιποι συνάδελφοι.

Παρακαλώ να αρχίσει η ανάγνωση του καταλόγου.

(Ψ Η Φ Ο Φ Ο Ρ Ι Α)

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

ΠΡΟΕΔΡΕΥΩΝ (Παναγιώτης Σγουρίδης): Υπάρχει κανείς κύριος συνάδελφος που δεν άκουσε το όνομά του;

Κανείς.

Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων.

ΚΑΤΑΜΕΤΡΗΣΗ

(ΜΕΤΑ ΤΗΝ ΚΑΤΑΜΕΤΡΗΣΗ)

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω το αποτέλεσμα της διεξαχθείσης ψηφοφορίας επί της τροπολογίας με γενικό αριθμό 229 και ειδικό 120. 

Ψήφισαν συνολικά (258) διακόσιοι πενήντα οκτώ συνάδελφοι.

Υπέρ της τροπολογίας ψήφισαν (137) εκατόν τριάντα επτά Βουλευτές.

Κατά της τροπολογίας ψήφισαν (121) εκατόν είκοσι ένας Βουλευτές, σύμφωνα με το κάτωθι Πρωτόκολλο ονομαστικής ψηφοφορίας.

ΕΠΙΚΡΑΤΕΙΑΣ

Στεφανής Κων/νος +

Παντερμαλής Δημήτριος ΑΠΩΝ

Μανίκας Στέφανος +

Σουλαδάκης Γιάννης +

Μαντέλης Αναστάσιος +

Παρασκευόπουλος Παρασκευάς +

Τσαλδάρης Αθανάσιος +

Μολυβιάτης Πέτρος +

Παυλόπουλος Προκόπιος +

Αλογοσκούφης Γεώργιος +

Τζωάννος Ιωάννης +

Λουκάκος Παναγιώτης +

Α' ΑΘΗΝΩΝ

Παπανδρέου Γεώργιος ΑΠΩΝ 

Αρσένης Γεράσιμος +

Παπαντωνίου Ιωάννης +

Αλευράς Αθανάσιος +

Οικονόμου Παντελής +

Τσούρας Αθανάσιος +

Πεπονής Αναστάσιος +

Ανουσάκη Ελένη +

Ρωμαίος Γεώργιος +

Μπακογιάννη Θεοδώρα (Ντόρα) +

Μάνος Στέφανος +

Βουλγαράκης Γεώργιος +

Γιαννάκου - Κουτσίκου Μαριέττα +

Μπενάκη - Ψαρούδα 'Αννα +

Παπαδόγγονας Αλέξανδρος +

Ζαφειρόπουλος Επαμεινώνδας +

Αυδής Λεωνίδας +

Κωνσταντόπουλος Νικόλαος +

Αράπη - Καραγιάννη Βασιλική +

B' ΑθΗΝΩΝ

Παπανδρέου Βασιλική +

Κακλαμάνης Απόστολος +

Γιαννόπουλος Ευάγγελος +

Γείτονας Κωνσταντίνος +

Κατσανέβας Θεόδωρος +

Παπαϊωάννου Μιλτιάδης +

Κατσέλη Ελεωνόρα (Νόρα) ΑΠΟΥΣΑ

Κουλούρης Κίμων +

Χαραλαμπόπουλος Ιωάννης +

Καννελλόπουλος Λάμπρος +

Ανωμερίτης Γεώργιος ΑΠΩΝ

Πρωτόπαπας Χρήστος +

Τζουμάκας Στέφανος ΑΠΩΝ

Χυτήρης Τηλέμαχος +

Βερυβάκης Ελευθέριος ΑΠΩΝ

Χαραλάμπους Ιωάννης +

Μητσοτάκης Κωνσταντίνος +

Τζαννετάκης Τζανής +

Βαρβιτσιώτης Ιωάννης +

Καμμένος Παναγιώτης +

Λιάπης Μιχάλης- Γεώργιος +

Πολύδωρας Βύρων +

Μεϊμαράκης Ευάγγελος - Βασίλ. +

Πετραλιά - Πάλλη Φάνη +

Ανδρεουλάκος Απόστολος +

Καρατζαφέρης Γεώργιος +

Κασσίμης Θεόδωρος +

Γιακουμάτος Γεράσιμος +

Μπρατάκος 'Αγγελος +

Παπαρήγα Αλεξάνδρα ΑΠΟΥΣΑ

Κολοζώφ Ορέστης ΑΠΩΝ

Κωστόπουλος Δημήτριος +

Δαμανάκη Μαρία +

Κουβέλης Φώτιος - Φανούριος +

Δραγασάκης Ιωάννης +

Κουναλάκης Πέτρος +

Τσοβόλας Δημήτριος +

Δημαράς Ιωάννης +

NΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ

Κουρουμπλής Παναγιώτης +

Βερελής Χρήστος +

Σμυρλής - Λιακατάς Χρήστος + 

Μπαλτάς Αλέξανδρος +

Μαγγίνας Βασίλειος +

Καραγκούνης Ανδρέας +

Αλεξόπουλος Γεώργιος +

Καρακώστας Ιωάννης +

Σελίδα 3322 

ΝΟΜΟΣ ΑΡΓΟΛΙΔΟΣ

Θωμόπουλος Ιωάννης +

Σωτηρόπουλος Βασίλειος +

Παπαδημητρίου Ελισάβετ ΑΠΟΥΣΑ

ΝΟΜΟΣ ΑΡΚΑΔΙΑΣ

Ρέππας Δημήτριος +

Σπυρόπουλος Ροβέρτος +

Τατούλης Πέτρος +

Κωστόπουλος Δημήτριος +

ΝΟΜΟΣ ΑΡΤΗΣ

Κολιοπάνος Θεόδωρος +

Κοσσυβάκης Δημήτριος +

Καραμπίνας Κων/νος +

ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ 

Πάγκαλος Θεόδωρος +

Βρεττός Κων/νος ΑΠΩΝ

Παπαηλίας Ηλίας +

Γιαννάκης Ιωάννης +

Φωτιάδης Παναγιώτης +

Κατσίκης Θεόδωρος +

Κατσιγιάννης Χρήστος ΑΠΩΝ

Σταύρου Απόστολος +

Καρατάσος Γεώργιος +

ΝΟΜΟΣ ΑΧΑΪΑΣ

Φούρας Ανδρέας +

Γεωργόπουλος Δημήτριος +

Κατσικόπουλος Δημήτριος +

Κουτσόγιωργας Δημήτριος +

Χρυσανθακόπουλος Αλέξανδρος +

Σπηλιόπουλος Κων/νος +

Σπηλιωτόπουλος Σπήλιος +

Νικολόπουλος Νικόλαος ΑΠΩΝ

Τσαφούλιας Γεώργιος +

ΝΟΜΟΣ ΒΟΙΩΤΙΑΣ

Αποστολίδης Λουκάς +

Ακριβάκης Αλέξανδρος +

Κατσιμπάρδης Γεώργιος +

Μπασιάκος Ευάγγελος +

ΝΟΜΟΣ ΓΡΕΒΕΝΩΝ

Κωνσταντινίδης Ιωάννης +

ΝΟΜΟΣ ΔΡΑΜΑΣ

Σαατσόγλου Ανέστης +

Ευμοιρίδης Κων/νος +

Παπαδόπουλος Σταύρος +

ΝΟΜΟΣ ΔΩΔΕΚΑΝΗΣΟΥ

Σκανδαλίδης Κων/νος +

Σφυρίου Κοσμάς +

Παπανικόλας Βασίλειος +

Καραμάριος Αναστάσιος +

ΝΟΜΟΣ ΕΒΡΟΥ

Ζαμπουνίδης Νικόλαος +

Κηπουρός Χρήστος +

Λυμπερακίδης Λεωνίδας +

Δημοσχάκης Θεοφάνης +

ΝΟΜΟΣ ΕΥΒΟΙΑΣ

Καλαμακίδης Ιωάννης +

Θεοδώρου Χρήστος +

Κεδίκογλου Βασίλειος +

Πιπεργιάς Δημήτριος +

Παπαγεωργόπουλος Ελευθέριος +

Αποστόλου Ευάγγελος +

ΝΟΜΟΣ ΕΥΡΥΤΑΝΙΑΣ

Παναγιωτόπουλος Αθανάσιος +

ΝΟΜΟΣ ΖΑΚΥΝΘΟΥ

Παπαδάτος Ιωάννης +

ΝΟΜΟΣ ΗΛΕΙΑΣ

Γεωργακόπουλος Δημήτριος +

Σκουλαρίκης Ιωάννης ΑΠΩΝ

Ζαφειρόπουλος Ιωάννης +

Πετραλιάς Αυγερινός - Ρένος +

Κορκολόπουλος Βασίλειος +

Κοντογιαννόπουλος Βασίλειος +

ΝΟΜΟΣ ΗΜΑΘΙΑΣ

Χρυσοχοϊδης Μιχαήλ +

Γεωργιάδης Αθανάσιος +

Γικόνογλου Μόσχος +

Μπόσκου Μαρία ΑΠΟΥΣΑ

ΝΟΜΟΣ ΗΡΑΚΛΕΙΟΥ

Κουράκης Ιωάννης ΑΠΩΝ

Στρατάκης Εμμανουήλ +

Φραγιαδουλάκης Εμμανουήλ ΑΠΩΝ

Σαρρής Δημήτριος +

Σταυρακάκης Μηνάς +

Αποστολάκης Δημήτριος +

Κεφαλογιάννης Εμμανουήλ +

Δανέλλης Σπυρίδων ΑΠΩΝ

ΝΟΜΟΣ ΘΕΣΠΡΩΤΙΑΣ

Παπαδόπουλος Αλέξανδρος +

Βεζδρεβάνης Ηλίας +

Α' ΘΕΣΣΑΛΟΝΙΚΗΣ

Βενιζέλος Ευάγγελος ΑΠΩΝ

Καστανίδης Χαράλαμπος +

Παπαθεμελής Στυλ. - 'Αγ. +

Τσοχατζόπουλος Απ. - Αθ. +

Ακριτίδης Νικόλαος +

Σπυριούνης Κυριάκος ΑΠΩΝ

Μαγκριώτης Ιωάννης +

Γκεσούλης Νικόλαος ΑΠΩΝ

'Εβερτ Μιλτιάδης +

Καραμανλής Κων/νος +

Ψωμιάδης Παναγιώτης +

Παπαγεωργόπουλος Βασίλειος +

Ορφανός Γεώργιος +

Ιντζές Αναστάσιος +

Β' ΘΕΣΣΑΛΟΝΙΚΗΣ

Γερανίδης Βασίλειος ΑΠΩΝ

Τσιόκας Θεοχάρης +

Σελίδα 3323 

Κίρκος Γεώργιος +

Τζιτζικώστας Γεώργιος ΑΠΩΝ

Σαλαγκούδης Γεώργιος +

Ρεγκούζας Αδάμ +

Ρόκος Γεώργιος ΑΠΩΝ

ΝΟΜΟΣ ΙΩΑΝΝΙΝΩΝ

Μαλέσιος Ευάγγελος +

Αργύρης Ευάγγελος +

Παπούλιας Κάρολος ΑΠΩΝ

Φούσας Αντώνιος +

Τασούλας Απόστολος ΑΠΩΝ

ΝΟΜΟΣ ΚΑΒΑΛΑΣ

Τσακλίδης Ιωάννης +

Παπαδόπουλος Ηλίας +

Καλαντζής Γεώργιος ΑΠΩΝ

Παναγιωτόπουλος Γεώργιος +

ΝΟΜΟΣ ΚΑΡΔΙΤΣΗΣ

Σαλαγιάννης Νικόλαος +

Τσιλίκας Βασίλειος ΑΠΩΝ

Σωτηρλής Δημήτριος +

Σιούφας Δημήτριος +

Μπούτας Ευάγγελος ΑΠΩΝ

ΝΟΜΟΣ ΚΑΣΤΟΡΙΑΣ

Πετσάλνικος Φίλιππος +

Σημαιοφορίδης Κων/νος +

ΝΟΜΟΣ ΚΕΡΚΥΡΑΣ

Δρυς Γεώργιος +

Κοντομάρης Ευτύχιος +

Σπύρου Σπυρίδων +

ΝΟΜΟΣ ΚΕΦΑΛΛΗΝΙΑΣ 

Καλαφάτης Αλέξανδρος +

ΝΟΜΟΣ ΚΙΛΚΙΣ

Φλωρίδης Γεώργιος +

Πασσαλίδης Θεόδωρος +

Τσιτουρίδης Σάββας +

ΝΟΜΟΣ ΚΟΖΑΝΗΣ

Διαμαντοπούλου 'Αννα +

Λωτίδης Λάζαρος +

Βλαχόπουλος Ηλίας +

Βύζας Βασίλειος - Ευμένης +

Τσιαρτσιώνης Νικόλαος +

ΝΟΜΟΣ ΚΟΡΙΝΘΙΑΣ

Κοτσώνης Θεόδωρος +

Χωρέμης Αναστάσιος +

Παπαληγούρας Αναστάσιος +

Δήμας Σταύρος +

ΝΟΜΟΣ ΚΥΚΛΑΔΩΝ

Παπαζώη Ελισάβετ +

Λεβογιάννης Νικόλαος +

Χωματάς Ιωάννης +

 

ΝΟΜΟΣ ΛΑΚΩΝΙΑΣ

Φουντάς Παρασκευάς +

Σκανδαλάκης Παναγιώτης +

Δαβάκης Αθανάσιος +

ΝΟΜΟΣ ΛΑΡΙΣΗΣ

Φλώρος Νικόλαος +

Φαρμάκης Νικόλαος +

Χατζημιχάλης Φώτιος +

Αδαμόπουλος Γεώργιος +

Σουφλιάς Γεώργιος +

Γαρουφαλιάς Γεώργιος +

Κατσαρός Νικόλαος +

Λουλέ Αδριανή ΑΠΟΥΣΑ

ΝΟΜΟΣ ΛΑΣΗΘΙΟΥ

Καρχιμάκης Μιχαήλ +

Ιωαννίδης Φοίβος +

ΝΟΜΟΣ ΛΕΣΒΟΥ

Παπαδέλλης Φραγκλίνος +

Σηφουνάκης Νικόλαος ΑΠΩΝ

Κόρακας Ευστράτιος ΑΠΩΝ

ΝΟΜΟΣ ΛΕΥΚΑΔΟΣ

Βλασσόπουλος Ευάγγελος +

ΝΟΜΟΣ ΜΑΓΝΗΣΙΑΣ

Ζήση Ροδούλα ΑΠΟΥΣΑ

Βούλγαρης Αλέξανδρος +

Τζανής Λεωνίδας +

Νάκος Αθανάσιος +

Σούρλας Γεώργιος +

Γκατζής Νικόλαος +

ΝΟΜΟΣ ΜΕΣΣΗΝΙΑΣ

Μπένος Ιωάννης - Σταύρος +

Κατσιλιέρης Πέτρος ΑΠΩΝ

Γιαννακόπουλος Ιωάννης +

Λαμπρόπουλος Ιωάννης +

Παπανικολάου Ελευθέριος +

Αναστασόπουλος Νικόλαος +

ΝΟΜΟΣ ΞΑΝΘΗΣ

Σγουρίδης Παναγιώτης +

Λαμπαδάρης Νικόλαος +

Ακήφογλου Μπηρόλ +

Α' ΠΕΙΡΑΙΩΣ

Σημίτης Κων/νος ΑΠΩΝ

Μπεντενιώτης Εμμανουήλ +

Σουμάκης Σταύρος +

Μελάς Παναγιώτης +

Μιχαλολιάκος Βασίλειος +

Καλός Γεώργιος +

Αλφιέρη Στυλιανή +

Β' ΠΕΙΡΑΙΩΣ

Λαλιώτης Κωνσταντίνος +

Νιώτης Γρηγόριος +

Διαμαντίδης Ιωάννης +

Κρητικός Παναγιώτης +

Σελίδα 3324 

Καψής Ιωάννης +

Λάλος Κανέλλος +

Μπαρμπαγιάννης Βασίλειος +

Αράπης Ιωάννης + 

ΝΟΜΟΣ ΠΕΛΛΗΣ

Πασχαλίδης Γεώργιος +

Γεωργιάδης Θεόδωρος +

Φουντουκίδου Θεοδωρίδου Παρ. ΑΠΟΥΣΑ

Καρασμάνης Γεώργιος +

Βυζοβίτης Χρήστος ΑΠΩΝ

ΝΟΜΟΣ ΠΙΕΡΙΑΣ

Τσερτικίδης Παντελής +

Αρσένη Μαρία +

Κάκκαλος Νικόλαος +

Πολύζος Ευάγγελος +

ΝΟΜΟΣ ΠΡΕΒΕΖΗΣ

Ντούσκας Δημήτριος +

Τρυφωνίδης Γεώργιος +

ΝΟΜΟΣ ΡΕΘΥΜΝΗΣ

Λουκάκης Εμμανουήλ +

Κεφαλογιάννης Ιωάννης +

ΝΟΜΟΣ ΡΟΔΟΠΗΣ

Τσετινές Δημήτριος +

Γκαλήπ Γκαλήπ +

Μουσταφά Μουσταφά +

ΝΟΜΟΣ ΣΑΜΟΥ

Καραμηνάς Κων/νος +

ΝΟΜΟΣ ΣΕΡΡΩΝ

Ηλιάδης Νικόλαος ΑΠΩΝ

Δαμιανίδης Αλέξανδρος ΑΠΩΝ

Ανθόπουλος Ιωάννης +

Χαϊτίδης Ευγένιος +

Καραμανλής Αχιλλέας +

Λεονταρίδης Θεόφιλος +

Παναγιώτου Σταύρος +

ΝΟΜΟΣ ΤΡΙΚΑΛΩΝ

Οικονόμου Χρήστος ΑΠΩΝ

Ματής Αθανάσιος +

Ζιάγκας Ιωάννης +

Σκρέκας Θεόδωρος +

Κανταρτζής Αχιλλεύς ΑΠΩΝ

ΝΟΜΟΣ ΦΘΙΩΤΙΔΟΣ

Παπαδήμας Λάμπρος +

Στάϊκος Ευάγγελος +

Αλαμπάνος Δημήτριος +

Γιαννόπουλος Αθανάσιος +

Χειμάρας Αθανάσιος +

Μπέλλος Τριαντάφυλλος +

ΝΟΜΟΣ ΦΛΩΡΙΝΗΣ

Λιάνης Γεώργιος +

Παπαθανασίου Χαράλαμπος +

ΝΟΜΟΣ ΦΩΚΙΔΟΣ

Θάνος Δημήτριος +

Γκελεστάθης Νικόλαος +

ΝΟΜΟΣ ΧΑΛΚΙΔΙΚΗΣ

Πάχτας Χρήστος +

Γιοβανούδας Βαρσάμης ΑΠΩΝ

Πάππας Βασίλειος +

ΝΟΜΟΣ ΧΑΝΙΩΝ

Σκουλάκης Εμμανουήλ +

Βαλυράκης Ιωσήφ +

Μιχελογιάννης Ιωσήφ ΑΠΩΝ

Μαρκογιαννάκης Χρήστος +

ΝΟΜΟΣ ΧΙΟΥ

Κοτσακάς Αντώνιος +

Βαρίνος Αθανάσιος +

ΓΕΝΙΚΟ ΣΥΝΟΛΟ

ΝΑΙ 137

ΟΧΙ 121

ΣΥΝΟΛΟ ΨΗΦΙΣΑΝΤΩΝ 258 

ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 229 και ειδικό 120 έγινε δεκτή και εντάσσεται στο νομοσχέδιο ως ίδιο άρθρο, όπως τροποποιήθηκε από τον κύριο Υπουργό.

Κύριοι συνάδελφοι, θέλω να οργανώσουμε λίγο τη συζήτηση από εδώ και πέρα. Κάνω την εξής πρόταση. Υπάρχουν κάποιες εμπρόθεσμες τροπολογίες. Να δώσουμε κάποιο χρόνο στους συναδέλφους Βουλευτές, από ένα λεπτό, να τις αναπτύξουν και από εκεί και πέρα να ψηφίσουμε το νομοσχέδιο επί των άρθρων και να συνεχίσουμε επί της πρότασης νόμου της Νέας Δημοκρατίας, αρμοδιότητος Υπουργείου Γεωργίας.

ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, αρχίσαμε με το δεκάλεπτο, το κάναμε πεντάλεπτο, το κάναμε τρίλεπτο και τώρα το κάνουμε ένα λεπτό. Καλύτερα να μη μιλήσουμε καθόλου!

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, επί της προτάσεως του Προεδρείου, τι έχετε να πείτε; Πείτε μας κατ' αρχήν, αν κάνετε κάποια από τις τροπολογίες δεκτή.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Η Κυβέρνηση δεν κάνει δεκτή καμία τροπολογία.

Σε ό,τι αφορά τις εκπρόθεσμες, δε νομίζω ότι υπάρχει θέμα συζήτησης, αλλά στην κρίση του Προεδρείου είναι να ακούσουμε ορισμένους συναδέλφους, που θέλουν να τις αναπτύξουν.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος έχει το λόγο επί της προτάσεως. 

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κατ' αρχήν συμφωνώ, αλλά το ένα λεπτό μπορεί σε κάποιους άλλους να είναι δύο και σε κάποιους μισό. Δε λέει τίποτα. Να υπάρξει κάποια ανοχή προς τους συναδέλφους.

ΠΡΟΕΔΡΕΥΩΝ (Παναγιώτης Σγουρίδης): Εντάξει. 

ΝΙΚΟΛΑΟΣ ΓΚΕΛΕΣΤΑΘΗΣ: Αφού δήλωσε ο κύριος Υπουργός, ότι δεν κάνει καμία δεκτή, περιττεύει η συζήτηση.

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην πρώτη τροπολογία με γενικό αριθμό 122 και ειδικό 64 του κ. Κωστόπουλου.

Ορίστε, κύριε Κωστόπουλε.

ΔΗΜΗΤΡΙΟΣ Ν.ΚΩΣΤΟΠΟΥΛΟΣ: Την κατέθεσα πράγματι την πρώτη ημέρα που κατετέθη το νομοσχέδιο, διότι πιστεύω ότι αυτή η τροπολογία είναι και ουσιαστική και έχει σχέση με το εισόδημα των Ελλήνων. Αφορά την τιμαριθμοποίηση των φορολογικών κλιμάκων. Είναι γνωστό, ότι τα τελευταία τέσσερα χρόνια δεν έχει γίνει καμία τιμαριθμοποίηση της φορολογικής κλίμακας. Ο πληθωρισμός έχει φθάσει αυτά τα 

Σελίδα 3325 

χρόνια, περίπου στο 50% και εν σχέσει με τις μικρές αυξήσεις που εδόθησαν στα εισοδήματα, έχουμε μια πραγματική μείωση του εισοδήματος των εργαζομένων κατά ένα ποσοστό μεταξύ 20% και 30%. Γι'αυτό θα πρέπει η Κυβέρνηση, το συντομότερο δυνατόν, να φέρει τη ρύθμιση αυτή, την τιμαριθμοποίηση της κλίμακας, διότι μόνο έτσι θα μπορέσουν τουλάχιστον οι χαμηλοεισοδηματίες να περισώσουν το πραγματικό τους εισόδημα. Είναι αλήθεια ότι ο προϋπολογισμός έχει κατατεθεί, αλλά δεν σημαίνει ότι δεν πρέπει να προετοιμαστούμε για τον επόμενο τουλάχιστον προϋπολογισμό, να γίνει μια πραγματική ανταπόδοση στους εργαζόμενους, ενός πραγματικού εισοδήματος, για να ζήσουν αξιοπρεπώς.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ.Κωστόπουλο.

Κύριε Υπουργέ, επ'αυτού θέλετε να πείτε κάτι;

ΓΕΩΡΓΙΟΣ ΔΡΥΣ (Υφυπ.Οικονομικών): 'Οχι.

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη δεύτερη τροπολογία με γενικό αριθμό 126 και ειδικό 65, του κ. Κεφαλογιάννη. Ο κ.Κεφαλογιάννης θέλει να την αναπτύξει; Δεν είναι εδώ.

Εισερχόμαστε στην τέταρτη τροπολογία με γενικό αριθμό 128 και ειδικό 67, του κ. Νικολόπουλου. Δεν είναι εδώ.

Εισερχόμαστε στην έκτη τροπολογία με γενικό αριθμό 131 και ειδικό 69, του κ. Ζαφειρόπουλου και του κ. Μεϊμαράκη.

Ορίστε, κύριε Ζαφειρόπουλε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, υπάρχουν κοινωφελή Ιδρύματα που έχουν σκοπούς κοινωνικούς και πολιτιστικούς και έχουν μεγάλη περιουσία. Αναφέρεται στο άρθρο 23 ποιοι απαλλάσσονται. Με την τροπολογία την οποία υποβάλλω εννοώ ότι τα κοινωφελή Ιδρύματα τα μη επιχορηγούμενα από το Κράτος -υπάρχουν τέτοια Ιδρύματα, όπως είναι το ίδρυμα του κ. Εφραίμογλου και άλλων- που ασχολούνται μόνο με πολιτιστικούς και κοινωνικούς σκοπούς, με δικά τους έσοδα, χωρίς καμιά χρηματοδότηση. Με την τροπολογία, λοιπόν, που έχω καταθέσει, νομίζω ότι πρέπει να μπει παράγραφος κε', που να λέει "απαλλάσσονται τα κοινωφελή ιδρύματα, τα μη επιχορηγούμενα από το Κράτος".

ΠΡΟΕΔΡΕΥΩΝ (Παναγιώτης Σγουρίδης): Επί της τροπολογίας του κυρίου Ζαφειρόπουλου, μήπως θέλετε να πείτε κάτι, κύριε Υπουργέ;

ΓΕΩΡΓΙΟΣ ΔΡΥΣ (Υφυπ.Οικονομικών): Κύριε Πρόεδρε, μόλις πριν από λίγο ψηφίσθηκε το συγκεκριμένο άρθρο και δεν είναι δυνατόν να αλλάξει τώρα.

ΠΡΟΕΔΡΕΥΩΝ (Παναγιώτης Σγουρίδης): Κύριε Ζαφειρόπουλε, θέλετε το λόγο;

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, ως τροπολογία έρχεται και νομίζω ότι ο κύριος Υφυπουργός έχει την ευχέρεια γι' αυτού του είδους τα ιδρύματα, παρ' όλο που το άρθρο ψηφίστηκε, να το προσθέσει στο άρθρο αυτό -γι' αυτό είναι οι τροπολογίες διότι τροπολογία από την έννοια της λέξεως νομίζω ότι όλοι το καταλαβαίνουμε, είναι να τροποποιηθεί ως προς αυτό το σημείο-και να το δεχθεί διότι είναι ένα ίδρυμα κοινωφελές. 'Οταν παραιτήθη ο κ. Εφραίμογλου δημιούργησε αυτό το ίδρυμα, διότι αυτό το ίδρυμα προάγει κοινωνικά και πολιτιστικά τη Χώρα μας.

ΒΑΣΙΛΗΣ ΚΕΔΙΚΟΓΛΟΥ: Είναι ένα ίδρυμα με πενταετή προσφορά.

ΠΡΟΕΔΡΕΥΩΝ (Παναγιώτης Σγουρίδης): Εντάξει, κύριε Κεδίκογλου, νομίζω ότι όλοι μας συμφωνούμε και πιθανώς σ' ένα επόμενο νομοσχέδιο μπορεί να μπει.

Εισερχόμεθα στην έβδομη τροπολογία με γενικό αριθμό 136 και ειδικό 70 του κ. Κοντογιαννόπουλου.

Κύριε Κοντογιαννόπουλε, θέλετε να την αναπτύξετε. 

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: 'Οχι. 

ΠΡΟΕΔΡΕΥΩΝ (Παναγιώτης Σγουρίδης): Εισερχόμεθα εις την όγδοη τροπολογία με γενικό αριθμό 152 και ειδικό 71 του κ. Κεδίκογλου.

Ορίστε, κύριε Κεδίκογλου.

ΒΑΣΙΛΗΣ ΚΕΔΙΚΟΓΛΟΥ: 'Εχω υποβάλει δύο τροπολογίες. Η πρώτη είναι μια δέσμη από πέντε τροπολογίες των οποίων το νόημα είναι το εξής: 'Εχω την αίσθηση, κύριε Υπουργέ, και εύχομαι να διαψευστώ ότι δε θα καλύψετε τα έσοδα που προβλέπονται από τον Προϋπολογισμό μετά τις περικοπές που προέκυψαν εκ διαφόρων αιτίων και αν θέλετε από κάποιες -προσωπικώς θεωρώ-μαλάξεις εις ό,τι αφορά τον υπολογισμό των εσόδων.

Ανταποκρινόμενος στη θέση του Πρωθυπουργού και κηδόμενος του κύρους του γιατί σήμερα έχουμε ανάγκη ως Χώρα να διαφυλάξουμε το κύρος του Πρωθυπουργού ως κόρη οφθαλμού, σας προτείνω την επιβολή εκτάκτου εισφοράς αλληλεγγύης περιφερειακής ανάπτυξης και κοινωνικής συνοχής. Το νόημα της εισφοράς αυτής είναι τούτο: 'Οσα φυσικά πρόσωπα κατέβαλαν φόρο για τα εισοδήματα του 1995 πάνω από τριακόσιες χιλιάδες δραχμές να πληρώσουν κάτι. Αν κατέβαλαν φόρο μέχρι τριακόσιες χιλιάδες δραχμές να μην πληρώσουν τίποτα. Από τριακόσιες χιλιάδες δραχμές μία μέχρι ένα εκατομμύριο φόρο εάν κατέβαλαν, να πληρώσουν 5% του φόρου, όχι του εισοδήματος. Και αν κατέβαλαν φόρο πάνω από ένα εκατομμύριο να πληρώσουν 10% του φόρου που επλήρωσαν και όχι του εισοδήματος. Σε ό,τι αφορά τις επιχειρήσεις που είχαν κέρδη μέχρι πέντε εκατομμύρια δραχμές και πλήρωσαν φόρο, να απαλλαγούν των κερδών και επιχειρήσεις που είχαν κέρδη πάνω από πέντε εκατομμύρια δραχμές και μέχρι πενήντα εκατομμύρια πρόσθετο φόρο 3% επί των κερδών και πάνω από πενήντα εκατομμύρια μέχρι εκατόν πενήντα εκατομμύρια 4% επί των κερδών και άνω των εκατόν πενήντα εκατομμυρίων κέρδη, 6% επί των κερδών. 

Κύριε Πρόεδρε, την περίοδο της λιτότητας οι επιχειρήσεις έχουν ηυξημένη κερδοφορία.

Δεύτερο στοιχείο της τροπολογία που υποβάλλω είναι το εξής: Υπάρχουν τα λεγόμενα αυθαίρετα και δεύτερο στοιχείο της ειδικής εισφοράς είναι στα ομόλογα που εξεδόθησαν προ του 1997 μακράς διαρκείας και τα οποία κατέχουν κυρίως θεσμικοί επενδυτές να επιβληθεί μόνο για τη χρονιά αυτή επί των τόκων μια εισφορά 10%. Αυτοί οι κύριοι, να λογαριάσετε αν έχουν ομόλογα από το 1994, το 1994 μόνο περίπου μερικοί εδιπλασίασαν τα χρήματά τους. Με αυτές τις ελάχιστες εισφορές θα ξεπεράσετε τα έσοδα τριακοσίων είκοσι πέντε δισεκατομμυρίων δραχμών.

Επίσης, έχουμε τα αυθαίρετα εντός πολεοδομημένων περιοχών. Εγκρίθηκαν οι πολεοδομικές μελέτες και αναμένονται οι μελέτες εφαρμογής. Δεν είναι πλέον πολεοδομικό το πρόβλημα. Είναι οικονομικό. Σας προτείνω μια συγκεκριμένη διαδικασία, όλα τα αυθαίρετα που είναι εντός της πολεοδομημένης περιοχής, που εκδόθηκε το διάταγμα της πολεοδομικής μελέτης να τα νομιμοποιήσετε με μια απλή διαδικασία, από την οποία τουλάχιστον θα εισπράξετε με τη βούληση όλων -σύμφωνα με ένα γκάλοπ που έκανα- περισσότερα από είκοσι πέντε δισεκατομμύρια δραχμές.

Σ'αυτό το σημείο εφιστώ την προσοχή σας, για να δείτε τι έσοδα εισπράχτηκαν από πρόστιμα προηγουμένων ετών και τι προβλέπονται για φέτος. Ενώ τα προηγούμενα χρόνια έχετε έσοδα περί τα δύο δισεκατομμύρια δραχμές.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

'Εχω και άλλη τροπολογία, κύριε Πρόεδρε. 'Ενα λεπτό και θα τελειώσω.

Ενώ τα προηγούμενα χρόνια έχετε εισπράξει πρόστιμα περί τα δύο δισεκατομμύρια, για φέτος προβλέπεται είκοσι έξι δισεκατομμύρια. Είναι ένα στοιχείο της μάλαξης του Προϋπολογισμού. Μόνο με αυτόν τον τρόπο που είναι κοινωνικά ωφέλιμος, μπορείτε να προχωρήσετε και να έχετε έσοδα, κάτι που επιθυμούν όλοι. Πολεοδομήθηκε η περιοχή. 'Εληξε το πολεοδομικό ζήτημα. Είναι μόνο οικονομικό.

Τρίτον, στη συνέχεια, κύριε Πρόεδρε, με άλλη τροπολογία, με τη δέσμη, που έχω υποβάλλει, προβλέπω το εξής: 'Εχει προβλεφθεί με προηγούμενο νόμο που εισήγαγε -αν θυμάμαι καλά- ο κ. Μάνος, οι αποσβέσεις στις επιχειρήσεις να είναι προαιρετικές. Αυτό, όπως αντιλαμβάνεστε, έγινε για να εμφανίζονται εικονικά κέρδη και να γίνονται παιχνίδια στο Χρηματιστήριο. Δεν μπορεί να εμφανίζονται οι αποσ-

Σελίδα 3326 

βέσεις προαιρετικώς. Πρέπει να εμφανίζονται κάθε χρόνο οι αποσβέσεις για να ξέρουμε την πραγματική εικόνα των επιχειρήσεων...

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κεδίκογλου, βοηθήστε και εσείς στη διαδικασία. Υπάρχουν και άλλοι συνάδελφοι.

ΒΑΣΙΛΗΣ ΚΕΔΙΚΟΓΛΟΥ: Βοηθάω πάρα πολύ, κύριε Πρόεδρε.

Και τέλος, κύριε Πρόεδρε, με αίτημα τους οι ορκωτοί ελεγκτές ή το Συμβούλιο που έχετε εσείς διορίσει, έχουν ζητήσει αυτό που σας είπα προηγουμένως και επίσης έχουν ζητήσει να υπάρχει κάποια δέσμευση σε ό,τι αφορά τις βεβαιώσεις των αμέσων και εμμέσων φόρων, εισφορών και λοιπά, στους ισολογισμούς, για να αποκτήσουν μία αντικειμενικότητα.

'Εως σήμερα οι ελεγκτές κάνουν ελέγχους χωρίς αυτό να λαμβάνεται υπόψη από το Υπουργείο Οικονομικών.

ΠΡΟΕΔΡΕΥΩΝ (Παναγιώτης Σγουρίδης): Κύριε Κεδίκογλου, σας παρακαλώ.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, μία τροπολογία έχω ακόμα.

Θα μπορούσαν να έχουν την ευθύνη οι ελεγκτές όλων αυτών των εισφορών ως πρόκριμα. Και πέραν τούτου, να αποδεσμευθούν από τον εργοδότη. Γιατί τώρα τι γίνεται; Του λέει ο εργοδότης -και ευχαριστώ, κύριοι συνάδελφοι που με παρακολουθείτε- "ή βεβαιώνεις αυτά ή δεν σε παίρνω".

Τέλος, κύριε Υπουργέ, από το φορολογικό νομοσχέδιο που εισαγάγατε δεν έχετε καμία αναπτυξιακή διάταξη για την ύφεση στην οποία βρισκόμαστε.

(Στο σημείο αυτό ακούγεται ξανά ο προειδοποιητικός ήχος λήξης του χρόνου ομιλίας του κυρίου Βουλευτή)

Δύο λόγια, κύριε Πρόεδρε.

Σας κάνω μία πρόταση και σας λέω ότι οι δαπάνες για επισκευές οικοδομών μέχρι ένα ποσοστό του εισοδήματος, 20%, θα πρέπει να μπορούν να αποσβέννυνται και στις επόμενες πέντε χρήσεις. Εάν δε, οι επισκευές των οικοδομών γίνονται στην περιφέρεια...

(Στο σημείο αυτό ακούγεται ξανά ο προειδοποιητικός ήχος λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Κεδίκογλου. Διαμαρτύρονται Βουλευτές που θέλουν να μιλήσουν για τις τροπολογίες. Είναι δυνατόν; Μόνο τον εαυτό μας σκεφτόμαστε;

ΒΑΣΙΛΗΣ ΚΕΔΙΚΟΓΛΟΥ: Εάν οι επισκευές γίνονται σε οικοδομές της περιφέρειας, τότε να είναι 25% του εισοδήματος και μέχρι ένα ποσό το οποίο θα θέλατε εσείς να είναι μεγάλο, σε έξι χρήσεις, όμως.

ΠΡΟΕΔΡΕΥΩΝ (Παναγιώτης Σγουρίδης): Κύριε Κεδίκογλου, σας παρακαλώ!

ΒΑΣΙΛΗΣ ΚΕΔΙΚΟΓΛΟΥ: Και πρέπει να προβλέψετε αυτές οι δαπάνες να εκπίπτουν από το φορολογητέο εισόδημα και επίσης, κάποια ιδιαίτερη μεταχείριση εκτός από το φορολογητέο εισόδημα για να αγοράζονται διαρκή κοινωνικά αγαθά μεγάλης αξίας, ψυγεία, έπιπλα και λοιπά. Μόνο έτσι θα τονωθεί η οικονομία.

(Στο σημείο αυτό ακούγεται ξανά ο προειδοποιητικός ήχος λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Παναγιώτης Σγουρίδης): Κύριε Κεδίκογλου σας παρακαλώ!

ΒΑΣΙΛΗΣ ΚΕΔΙΚΟΓΛΟΥ: Διαφορετικά δε θα έχετε καμία αναπτυξιακή διάταξη στο φορολογικό νομοσχέδιο.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Να ευχαριστείτε την υπομονή των συναδέλφων. 'Οχι τη δική μου.

ΒΑΣΙΛΗΣ ΚΕΔΙΚΟΓΛΟΥ: Οι συνάδελφοι είδαν ότι έχει περιεχόμενο η τροπολογία, γι'αυτό.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, κατ'αρχήν θέλω να ευχαριστήσω τον κ. Κεδίκογλου για την επιμέλειά του να προτείνει σειρά τροπολογιών, οι οποίες διευκολύνουν το Υπουργείο Εθνικής Οικονομίας και Οικονομικών στη διαμόρφωση της οικονομικής του πολιτικής.

Θα αναφερθώ μόνο στην πρώτη τροπολογία για την επιβολή έκτακτης εισφοράς, διότι είναι πολύ σοβαρό μέτρο. Η πορεία της οικονομίας, κύριοι συνάδελφοι, δεν επιβάλλει τη λήψη εκτάκτων μέτρων και μάλιστα την επιβολή έκτακτης εισφοράς η οποία άλλωστε θα δημιουργήσει τεράστια αναστάτωση στην αγορά.

Πρέπει όμως να γνωρίζουν όλοι οι συνάδελφοι, ότι η επιβολή έκτακτης εισφοράς τιμωρεί τους συνεπείς φορολογουμένους και δεν τιμωρεί αυτούς οι οποίοι συνεχίζουν να φοροδιαφεύγουν ή να βρίσκονται στο περιθώριο των οικονομικών δραστηριοτήτων.

Για τις υπόλοιπες τροπολογίες του κ. Κεδίκογλου που έχουν σχέση με τα αυθαίρετα, τις υποχρεωτικές αποσβέσεις, τους ελεγκτές και τις δαπάνες για τις επισκευές οικοδομών, η Κυβέρνηση θα μελετήσει τις συγκεκριμένες προτάσεις και όταν θα είναι έτοιμη θα προτείνει τη λήψη ανάλογων μέτρων.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, θέλω να ευχαριστήσω τον κύριο Υπουργό για την προσπάθειά του. Εύχομαι να καλυφθούν τα έσοδα. Επιτρέψτε μου να πω όμως, ότι τα επιχειρήματα ήταν ασθενή.

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Κεδίκογλου.

Επόμενη είναι η τροπολογία με γενικό αριθμό εκατόν πενήντα τέσσερα (154) και ειδικό αριθμό εβδομήντα δύο (72) του κ. Σμυρλή-Λιακατά. Δεν είναι εδώ ο κύριος συνάδελφος.

Επομένη είναι η τροπολογία με γενικό αριθμό εκατόν πενήντα έξι (156) και ειδικό αριθμό εβδομήτα τρία (73) του κ. Κατσικόπουλου. Δεν είναι εδώ ο συνάδελφος.

Επόμενη είναι η τροπολογία με γενικό αριθμό εκατόν εξήντα τρία (163) και ειδικό αριθμό εβδομήντα τέσσερα (74) του κ. Κωστόπουλου και του κ. Κατσίκη.

Θέλετε να την αναπτύξετε, κύριε Κωστόπουλε, κύριε Κατσίκη;

Ορίστε, κύριε Κατσίκη, έχετε το λόγο.

ΘΕΟΔΩΡΟΣ ΚΑΤΣΙΚΗΣ: Κύριε Πρόεδρε, θα πρέπει, για λόγους ίσης μεταχειρίσεως, να ισχύσει και για τα ιδιωτικά εκπαιδευτήρια όλων των βαθμίδων η ίδια ρύθμιση, που ισχύει για τις ξενοδοχειακές επιχειρήσεις, όπου το 50% της υπεραξίας, που προκύπτει από την αναπροσαρμογή της αξίας του γηπέδου, δεν υπόκειται σε φορολογία, καθ'όσον και για τα ιδιωτικά εκπαιδευτήρια ο νόμος απαιτεί ελεύθερους χώρους για διαλείμματα, για αθλητικές εγκαταστάσεις, χώρους εκδηλώσεων, κ.λπ.

Θέλω να ερωτήσω τον κύριο Υφυπουργό: 'Εχει καταθέσει μια τροπολογία προσθήκη στο άρθρο 23, παρ. 2, που λέει: "Στο τέλος της περίπτωσης 5 του άρθρου 23, προστίθεται εδάφιο, που έχει ως εξής: Επίσης τα ιδιωτικά εκπαιδευτήρια οποιασδήποτε βαθμίδος, εκπαίδευσης και κατάρτισης για το πενήντα τοις εκατό (50%) της αξίας των γηπέδων τους στα οποία έχουν κατασκευασθεί έργα που εξυπηρετούν τις λειτουργικές ανάγκες του εκπαιδευτηρίου, όπως το κυρίως κτίριο, χώροι αθλοπαιδιών, στάθμευσης αυτοκινήτων και λοιποί χώροι."

Το δεχθήκατε, κύριε Υπουργέ;

Σας ευχαριστώ πάρα πολύ.

ΠΡΟΕΔΡΕΥΩΝ (Παναγιώτης Σγουρίδης): Θέλετε, κύριε Υφυπουργέ, το λόγο επί των παρατηρήσεων του κ. Kατσίκη;

ΓΕΩΡΓΙΟΣ ΔΡΥΣ (Υφυπ. Οικονομικών): 'Οχι, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κύριε Κωστόπουλε, θέλετε να πείτε κάτι;

Ορίστε, έχετε το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Νομίζω ότι η τροπολογία μας έγινε εξ ολοκλήρου δεκτή κατά τη συζήτηση του νομοσχεδίου.

ΠΡΟΕΔΡΕΥΩΝ (Παναγιώτης Σγουρίδης): Καλώς.

Εισερχόμαστε στη συζήτηση της τροπολογίας με γενικό αριθμό 164 και ειδικό 75 του κ. Μπένου.

Ορίστε, κύριε Μπένο, έχετε το λόγο.

ΣΤΑΥΡΟΣ ΜΠΕΝΟΣ: Κυρίες και κύριοι συνάδελφοι, η 

Σελίδα 3327 

συζήτηση, που κάναμε και γι'αυτό το νομοσχέδιο, απέδειξε ότι όλοι οι παραδοσιακοί τρόποι, που έχουμε για την άντληση εσόδων για το δημόσιο προϋπολογισμό, έχουν πια εξαντληθεί.

Είμαι από εκείνους που πιστεύουν -και το έχω πάρα πολλές φορές επικαλεσθεί σε διάφορες ομιλίες μου από το Βήμα της Βουλής, αλλά και εκτός Βουλής- ότι πρέπει, σιγά-σιγά, να οικοδομήσουμε τις προϋποθέσεις εκείνες έτσι ώστε τα πράγματα με τα δημόσια έσοδα να πάνε αλλού. Αυτό μπορεί να γίνει μόνον αν καλλιεργηθεί αυτή η φορολογική συνείδηση, που όλο τη λέμε εμείς οι πολιτικοί, αλλά που δεν έχει μέχρι τώρα πραγματοποιηθεί.

Και πρέπει το φαινόμενο αυτό, να βγαίνουν Πρωθυπουργοί και όλοι οι Υπουργοί Οικονομικών των τελευταιών δεκαετιών και ομολογούν ότι φοροδιαφεύγει πάνω από το 30% του ακαθάριστου εθνικού προϊόντος μας και σε φορολογικά έσοδα πάνω από ένα τρισεκατομμύριο, να εκλείψει σιγά-σιγά.

Γι' αυτό, λοιπόν, αγαπητοί συνάδελφοι, πρότεινα στην Επιτροπή Οικονομικών Υποθέσεων, κάθε τέσσερις μήνες -έτσι θ' αναβαθμίσουμε και την Επιτροπή- να συζητούμε -και το αποδέχθηκε η πολιτική ηγεσία και την ευχαριστώ γι'αυτό- το θέμα αυτό το μεγάλο της φοροδιαφυγής, αλλά και της λαθρεμπορίας.

Το Υπουργείο Οικονομικών, λοιπόν, μ' έναν πρόσφατο νόμο, τον 2343/95, πήρε δύο σημαντικές αποφάσεις: Για τη δημιουργία του Σώματος Δίωξης Οικονομικού Εγκλήματος και για τη δημιουργία Ελεγκτικών Κέντρων. Και μαζί με το Πρόγραμμα Τάξης, πραγματικά μπορούν, σιγά-σιγά, να δημιουργήσουν τις προϋποθέσεις για την πάταξη της φοροδιαφυγής.

'Ομως, η διάταξη για τη στελέχωση των Ελεγκτικών Κέντρων, που αυτό είναι το αντικείμενο της τροπολογίας μου, φοβούμαι ότι δεν εφαρμόζεται σωστά. Πιστεύω ότι, έναντι των έξι Ελεγκτικών Κέντρων σε όλη την Ελλάδα, που προτίθεται να οργανώσει το Υπουργείο Οικονομικών, πρέπει να δημιουργηθούν Ελεγκτικά Κέντρα σε κάθε νομό. Και θα πρέπει, όταν απαιτείται, όταν χρειάζεται, όταν το καλεί η ιδιομορφία της κάθε υπόθεσης να συνεπικουρείται το Σώμα αυτό και από άλλες ειδικότητες και από άλλες υπηρεσίες, όπως είναι το Χημείο του Κράτους και άλλες, για ειδικούς φορολογικούς ελέγχους. Πιστεύω βάσιμα, κύριε Υφυπουργέ, ότι αυτή η τροπολογία θα οδηγήσει αλλού τα πράγματα.

Δέχομαι, ενδεχομένως -μετά τη συζήτηση που είχαμε- την άποψή σας, ότι θέλετε να δείτε οργανωτικά καλύτερα το ζήτημα.

Θα ήθελα, όμως, μία κατ'αρχήν τοποθέτησή σας επί της ουσίας αυτής της τροπολογίας.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, όπως και ο ίδιος ο κ. Μπένος ανέφερε, η Κυβέρνηση αποδέχεται την πρότασή του, για να υπάρχουν τρεις ειδικές συνεδριάσεις της Οικονομικής Επιτροπής, όπου η Κυβέρνηση θα ενημερώνει για τα μέτρα, τα οποία λαμβάνει και την πορεία που σημειώνεται για το χτύπημα της φοροδιαφυγής και του λαθρεμπορίου. Αυτό και μόνο είναι πολύ σημαντικό για τη διαφάνεια της λειτουργίας του Υπουργείου Οικονομικών και για τη λήψη εξειδικευμένων μέτρων σ' ένα τεράστιο θέμα, όπως είναι το λαθρεμπόριο και η φοροδιαφυγή.

Κύριε Μπένο, και η δεύτερη πρότασή σας μας απασχολεί στο Υπουργείο Οικονομικών. 'Ομως, δεν είναι δυνατόν σήμερα να την κάνω αποδεκτή. Θέλουμε να μελετήσουμε όλο το πλαίσιο των οργανοδιοικητικών παρεμβάσεων του Υπουργείου Οικονομικών. Επομένως, να περιμένετε ένα πακέτο όργανωτικών μέτρων, μέσα στα οποία θα είναι και μέτρα για την καλύτερη λειτουργία των ελεγκτικών κέντρων.

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω, ότι ο Πρόεδρος του Συνασπισμού της Αριστεράς και της Προόδου ο κ. Νίκος Κωνσταντόπουλος παρακαλεί να του εγκριθεί ολιγοήμερη άδεια απουσίας στο εξωτερικό.

Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς η Βουλή ενέκρινε.

Εισερχόμαστε στη συζήτηση της δέκατης τρίτης τροπολογίας, με γενικό αριθμό 174 και ειδικό 76, της κας Ανουσάκη.

Ορίστε, κυρία Ανουσάκη, έχετε το λόγο για δύο λεπτά.

ΕΛΕΝΗ ΑΝΟΥΣΑΚΗ: Η Πολιτεία δεν πρέπει να στερήσει τα ευεργετήματα τουλάχιστον στους ήδη υπηρετούντες κάτω από ειδικές συνθήκες στην Κύπρο.

Προτείνω "Η παράγραφος 13, του άρθρου 6, του παρόντος νόμου, θα πρέπει να ισχύει για τους στρατιωτικούς που υπηρετούν κατά την έναρξη της ισχύος του παρόντος νόμου...". Να υπάρξει δηλαδή ένα μεταβατικό στάδιο. Για τους στρατιωτικούς που έχουν μεταβεί στην Κύπρο, και την εποχή που πήγαν μάλιστα υπήρχαν αυτές οι συνθήκες, δηλαδή ίσχυε η Απαλλαγή.

Νομίζω ότι θα κάνει αποδεκτή την τροπολογία αυτή ο κύριος Υπουργός. Πιστεύω ότι είναι δίκαιη και πρέπει να προστατεύσουμε αυτούς που δίνουν μεγάλες μάχες ειδικά για την Κύπρο.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Η Κυβέρνηση, κύριε Πρόεδρε, δείχνει αμέριστη κατανόηση και ευαισθησία στα προβλήματα των Ελλήνων αξιωματικών, υπαξιωματικών και οπλιτών, οι οποίοι υπηρετούν στην Κύπρο. 'Ομως για το αίτημα της κας Ανουσάκη, έχει ήδη αποφασίσει το Κοινοβούλιο στο συγκεκριμένο άρθρο και επομένως δεν μπορώ να κάνω τώρα αποδεκτή την τροπολογία αυτή.

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση της δέκατης πέμπτης τροπολογίας, με γενικό αριθμό 177 και ειδικό 78, του κυρίου Ζαφειρόπουλου.

Ορίστε, κύριε Ζαφειρόπουλε, έχετε το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, η τροπολογία στοχεύει εταιρείες κατά την 1.1.95 που έπρεπε να μεταβούν απο την Α την Β ή την Γ κατηγορία τηρήσεως των βιβλίων, εφόσον ο ετήσιος τζίρος τους δεν ήταν της προηγούμενης κατηγορίας, στην επόμενη κατηγορία. Υπάρχει πάγια η νομολογία των δικαστηρίων επ' αυτού, όταν ο φορολογούμενος έχει κριθεί από την εφορία, όταν ηλέχθη η εταιρεία, ειλικρινής, πληρώθηκαν οι φόροι, κατεβλήθηκαν τα χαρτόσημα και όλα αυτά τα πράγματα, να μην επιβάλλεται πρόστιμο. Δεδομένου ότι υπάρχει παράγραφος στο νόμο 2238 στο άρθρο 32, που λέει ότι επιβάλλεται πρόστιμο στις περιπτώσεις που τα βιβλία και στοιχεία κρίνονται ανακριβή και ο συντελεστής καθαρού κέρδους προσαυξάνεται κατά 50% και εκεί επιβάλλονται τα πρόστιμα. 'Εχετε και τις κατηγορίες που όταν διαπιστώθηκε παράβαση κατά την τήρηση των φορολογικών κανόνων και απεκρύβησαν στοιχεία ή εξεδόθησαν πλαστά τιμολόγια και λοιπά, να επιβάλλονται τα πρόστιμα. Ορθώς. Εδώ, όμως, π.χ., όταν γίνεται από μία επιμελή εταιρεία, γίνεται από τέλεια αμέλεια. Υπάρχει συγκεκριμένη περίπτωση, όπου της επεβλήθησαν τεράστια ποσά προστίμων.

Νομίζω, κύριε Υπουργέ, ότι θα πρέπει να το δείτε. Βεβαίως ο νομοθέτης μπορεί να επιβάλλει διάφορες μορφές οικονομικών επιβαρύνσεων, αλλά αυτό πρέπει να γίνεται υπό το κράτος του δικαίου, υπό το κράτος της ισότητος που πρέπει να επικρατεί. Θέλετε να είμαι ειλικρινής φορολογούμενος. Είμαι.

Από αμέλεια διέπραξα αυτό, το οποίο βεβαίως καλύπτεται αμέσως. 'Εχω την άποψη ότι δεν πρέπει να επιβληθούν πρόστιμα πάνω σ' αυτό το θέμα. Και το τεκμήριο που διαπιστώνεται είναι αμάχητο, όταν οι ελεγκτικές αρχές με κρίνουν ότι είμαι τελείως ειλικρινής και δεν έχω υποπέσει σε μια από τις κατηγορίες που λέτε, έκδοση πλαστών τιμολογίων ή μη έκδοση φορολογικών στοιχείων κ.λπ.

'Εχει το δικαίωμα της προσφυγής ο φορολογούμενος στα διοικητικά δικαστήρια. 'Ομως, καθίσταται άδικο. Γιατί να μου επιβληθεί ένα πρόστιμο πενήντα εκατομμυρίων (50.000.000), εξήντα εκατομμυρίων (60.000.000) δρχ. ενώ με έχετε φορολογήσει κανονικά γιατί είμαι ειλικρινέστατος. Θα το επιδιώξω αυτό. Θα έρθει στο διοικητικό δικαστήριο, και είναι πάγια η νομολογία του, θα με απαλλάξει. 'Ομως, είμαι υποχρεωμένος 

Σελίδα 3328 

να υποστώ έξοδα, να υποβληθώ σε ταλαιπωρίες, να καταβάλω και ένα ποσό μπροστά ως προκαταβολή, ένα τέλος, για να συζητηθεί η αγωγή μου κ.λπ.

'Οταν διαπιστώνεται το τεκμήριο της ειλικρίνειας, θα πρέπει να δεχθείτε την τροπολογία "ούτω πρέπει να τροποποιηθεί το εδάφιο 7 της παρ. 2 του άρθρου 32 του ν.2238/1994, ώστε οι επιβολές προστίμων να ισχύουν για τις "Επιχειρήσεις στις οποίες διαπιστώθηκε" ή α,β,γ,δ και ε περίπτωση ή τα βιβλία και στοιχεία κρίνονται ανακριβή".

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Υπουργέ, θέλω να ευχαριστήσω και τον κ. Ζαφειρόπουλο για τις εποικοδομητικές προτάσεις του. Οφείλω όμως να σας πω ότι η Κυβέρνηση θα μελετήσει και τη συγκεκριμένη πρόταση στα πλαίσια της περαιτέρω εξορθολογικοποίησης του νομικού πλαισίου που διέπει το φορολογικό μας σύστημα.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Ζαφειρόπουλε, έχετε το λόγο για μισό λεπτό.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Οφείλω να σας ενημερώσω, ότι η αρμόδια εφορία έχει επιβάλλει τα πρόστιμα σε συγκεκριμένη επιχείρηση και ζητάει να τα εισπράξει. Εγώ σας ευχαριστώ γι' αυτό που μου λέτε, αλλά η μελέτη σας μπορεί να κάνει ένα και δυο και τρεις μήνες ή ένα άλλο νομοσχέδιο το οποίο θα έρθει να καλύψει με τη μελέτη που θα κάνετε. Τι μέλλει γενέσθαι τώρα; Θα πρέπει εντός του εικοσαημέρου να προσφύγω στα διοικητικά δικαστήρια και να υποστώ την ταλαιπωρία; Νομίζω, κύριε Υπουργέ, ότι κάπως αλλιώς θα πρέπει να το καλύψετε μέχρι να μελετήσετε και να δείτε τη διάταξη. 'Ισως, θα μπορούσατε, αν θέλατε, να δεσμευθείτε ότι θα εκδοθεί μια εγκύκλιος από εσάς προς τις εφορίες, εφόσον υπάρχει αυτή η εκκρεμότητα και είχαν κριθεί ειλικρινή τα στοιχεία και τα βιβλία, να αιωρούνται τα πρόστιμα μέχρι της εκδόσεως της δικής σας απόφασης και της τυχόν νομοθετικής ρυθμίσεως. Θα σας παρακαλούσα πάρα πολύ, κύριε Υπουργέ.

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη δέκατη όγδοη, με γενικό αριθμό 180 και ειδικό 81, τροπολογία του κ. Χαϊτίδη.

Εισερχόμαστε στη δέκατη ένατη, με γενικό αριθμό 181 και ειδικό 82, τροπολογία του κ. Γαρουφαλιά.

Εισερχόμαστε στην εικοστή, με γενικό αριθμό 182 και ειδικό 83, τροπολογία του κ. Χρυσανθακόπουλου.

Εισερχόμαστε στην εικοστή πρώτη, με γενικό αριθμό 183 και ειδικό 84, τροπολογία επίσης του κ. Χρυσανθακόπουλου.

Δεν είναι εδώ οι κύριοι συνάδελφοι να τις αναπτύξουν.

Εισερχόμαστε στην εικοστή δευτέρα, με γενικό αριθμό 184 και ειδικό 85, τροπολογία του κ. Γκατζή.

Ο κ. Γκατζής έχει το λόγο για δυο λεπτά να αναπτύξει τη τροπολογία.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, η ελληνική νομοθεσία, όπως και οι νομοθεσίες άλλων χωρών, σύγχρονες και παλαιότερες, τον ανατοκισμό -δηλαδή την επιβολή τόκου πάνω στους τόκους- τον αντιμετώπισαν με δυσμένεια και επιφυλακτικότητα γιατί πραγματικά είναι επικίνδυνος και οδηγεί στην καταδυνάστευση και εξόντωση του οφειλέτη, γι' αυτό και τον απαγόρευε, επιτρέποντάς τον μόνο κατ' εξαίρεση, εκεί που ήταν απαραίτητη η εφαρμογή του.

Την παραπάνω νομοθετική ρύθμιση, που ήταν αποτέλεσμα επιστημονικής εργασίας πολλών δεκαετιών, την αντέτρεψε ο νομοθέτης του 1980 επί κυβέρνησης Νέας Δημοκρατίας, με το άρθρο 8 παρ. 6 του ν.1083/1980, με το οποίο εξουσιοδότησε τη νομισματική επιτροπή να επιτρέψει με απόφασή της τον ανατοκισμό από τις τράπεζες των καθυστερούμενων σ' αυτές τόκων. Η νομισματική επιτροπή κάνοντας χρήση αυτής της αόριστης εξουσιοδότησης εξέδωσε μια απόφαση, την υπ' αριθμ. 289, του 1980 και από τότε έχει ισχύ νόμου με την οποία καθόρισε ότι οι τράπεζες και οι λοιποί πιστωτικοί οργανισμοί μπορούν να εκτοκίζουν τους οφειλόμενους σ' αυτές τόκους από την πρώτη ημέρα καθυστέρησης "άνευ οιουδήποτε χρονικού ή άλλου περιορισμού".

Από τότε και για δεκαεπτά χρόνια οι τράπεζες καταδυναστεύουν τον Ελληνικό Λαό, τις μικρές επιχειρήσεις, αυτούς που καταφεύγουν τελικά, από ανάγκη είτε για την ανάπτυξη της εργασίας τους, της δουλειάς τους κ.λπ. είτε για ανάγκες άλλες, οικογενειακές κ.λπ., με αποτέλεσμα να φθάνουν οι τόκοι πάνω στους τόκους δεκαπλάσιοι, εικοσαπλάσιοι, να μην μπορούν να πληρώσουν οι οφειλέτες αυτά τα ποσά, να γίνονται πλειστηριασμοί και να τους παίρνουν περιουσίες οι οποίες αξίζουν πολύ περισσότερα από τα λεφτά που έδωσαν.

Τι προτείνουμε εμείς; Κατ'αρχήν, κύριε Υπουργέ, προτείνουμε να καταργηθεί αυτή η διάταξη η οποία δίνει παράνομο χρήμα στις τράπεζες και πιστεύουμε ότι απ'αυτήν τη διάταξη θα είναι λιγότερα τα κέρδη τους, μόλις είκοσι-δύο δισεκατομμύρια, ενώ θα κερδίσουν ενενήντα επτά δισεκατομμύρια από τους παράνομους τόκους και ανατοκισμούς, αλλά και με τη μείωση του επιτοκίου που γίνεται.

Πιστεύουμε, λοιπόν, ότι το χαμηλό επιτόκιο που είναι γύρω στα δέκα τοις εκατό (10%) και το ανώτατο που τοκίζουν, το οποίο είναι γύρω στο τριάντα-οκτώ τοις εκατό (38%) -που φθάνει πολλές φορές- είναι δυσβάσταχτο για τους δανειολήπτες, τους οδηγούν στην καταστροφή και στον αφανισμό, ιδιαίτερα τις μικρές και μεσαίες επιχειρήσεις.

Είναι χαριστικός αυτός ο νόμος της Νέας Δημοκρατίας για να ενισχύσει ακόμα περισσότερο το τραπεζικό κεφάλαιο. Πρέπει να καταργηθεί, είναι μέσα στα λογικά πλαίσια και δε βοηθάει ούτε την εθνική οικονομία, ούτε, πολύ περισσότερο, την ανάπτυξη της μικρομεσαίας επιχείρησης, αλλά και όλον τον Ελληνικό Λαό που καταφεύγει δυστυχώς, κάτω από ανάγκες, σε τέτοιες λύσεις δανεισμού. Φυσικά, πιστεύω ότι θα έχετε διαβάσει και τη συγκεκριμένη πρόταση.

ΠΡΟΕΔΡΕΥΩΝ (Παναγιώτης Σγουρίδης): Επόμενη είναι η εικοστή τρίτη τροπολογία, με γενικό αριθμό 186 και ειδικό 86 του κ. Ρεγκούζα.

Επόμενη είναι η εικοστή τέταρτη τροπολογία με γενικό αριθμό 187 και ειδικό 87 του κ. Ρεγκούζα. Ο κ. Ρεγκούζας απουσιάζει.

Κύριοι συνάδελφοι, θέλω να επαναλάβω, ότι όσοι από εσάς είσαστε μέλη στη Διακομματική Επιτροπή για το αγροτικό, θα πρέπει να πάτε επάνω, διότι συγκροτείται σε Σώμα.

Επόμενη είναι η εικοστή πέμπτη τροπολογία με γενικό αριθμό 188 και ειδικό 88 του κ. Γκατζή.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Κύριε Πρόεδρε, θα παρακαλούσα να αναπτύξω εγώ την τροπολογία με λίγα λόγια.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κωστόπουλε, έχετε το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Κύριε Υπουργέ, είναι πρόταση-τροπολογία για το φορολογικό, που κουβεντιάζουμε τόσες μέρες και καταλαβαίνω ότι πολλά ζητήματα έχουν απαντηθεί από τη μεριά σας.

Θέλω να βάλω στην προβληματική σας το εξής στοιχείο: Η πρόταση λέει για αφορολόγητο όριο δύο εκατομμυρίων. Από παλιότερα, όπως γνωρίζετε και εσείς και εγώ, η Γενική Συνομοσπονδία Εργατών Ελλάδος, έκανε μία πρόταση, την οποία δεχόμασταν τότε και εσείς και εμείς, το αφορολόγητο όριο να είναι το ετήσιο συνολικό ποσό του ανειδίκευτου εργάτη.

Σήμερα, το συνολικό ετήσιο ποσό του ανειδίκευτου εργάτη είναι κοντά στα δύο εκατομμύρια δραχμές. Τι είναι όμως αυτό το όριο που προβλέπει κάθε φορά η Εθνική Συλλογική Σύμβαση Εργασίας; Δεν είναι ούτε το όριο φτώχειας. Είναι το όριο διαβίωσης, σωτηρίας θα έλεγα, είναι το βασικό μεροκάματο.

Δεν μπορεί κατά τη γνώμη μας, είναι απαράδεκτο -δεν είναι καθόλου πειστικό- να αρνείται κανείς να αποδεχθεί αυτήν τη λογικότατη πρόταση ενός ολόκληρου κινήματος. Δε γνωρίζω τι λέει η ΓΣΕΕ σήμερα, για να είμαι ειλικρινής, αλλά ξέρω τις προτάσεις της ΓΣΕΕ από παλιότερα. Πρέπει η Κυβέρνηση σ'αυτό το πράγμα να δώσει μια απάντηση γιατί παραμένει αφορολόγητο όριο εκείνο που ήταν το 1992. Ξέρω κάποιες δικαιολογίες, κάποιες σκέψεις, κάποιους προβληματισμούς. 

Σελίδα 3329 

Μάλιστα και ο κ. Τσοβόλας στο παρελθόν έκανε ολόκληρες αναλύσεις για να κρατάει χαμηλό το αφορολόγητο όριο.

Επιμένουμε, κύριε Υπουργέ, προτείνουμε να δείτε αυτήν την τροπολογία και αν δεν μπορείτε να την κάνετε σήμερα δεκτή, έστω αν και επείγει, σε σύντομο χρονικό διάστημα, να κάνετε δεκτή τη λογική μας.

Ευχαριστώ.

ΒΑΣΙΛΗΣ ΚΕΔΙΚΟΓΛΟΥ: Πάντως, είναι πολύ λογική, κύριε Υπουργέ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, παρ' ό,τι έχω απαντήσει στο θέμα αυτό, από σεβασμό στο Κοινοβούλιο και λόγω επαναφοράς του θέματος από τον Κοινοβουλευτικό Εκπρόσωπο του Κομμουνιστικού Κόμματος Ελλάδος τον κ. Κωστόπουλο, επαναλαμβάνω τα ακόλουθα:

Κατά τη διάρκεια της τελευταίας εικοσιτετράωρης απεργίας, της ΓΣΕΕ συναντήθηκα με το προεδρείο της στο Υπουργείο Οικονομικών και μου τέθησαν δύο ζητήματα. Το ένα θέμα είναι η τιμαριθμοποίηση της φορολογικής κλίμακας και το δεύτερο είναι η αύξηση του αφορολογήτου ορίου.

Η Κυβέρνηση απήντησε και στα δύο αυτά αιτήματα ως εξής:

Πρώτον, μέσα στο 1997 θα συγκροτηθεί επιτροπή, στην οποία θα συμμετέχουν εκπρόσωποι των τριτοβάθμιων συνδικαλιστικών οργανώσεων, η οποία θα περατώσει το έργο της και θα εισηγηθεί στην Κυβέρνηση την τιμαριθμοποίηση της φορολογικής κλίμακας για τα εισοδήματα του 1997, που θα φορολογηθούν το 1998.

Δεύτερον, έργο της Επιτροπής θα είναι και η βελτίωση του αφορολογήτου ποσού, έτσι ώστε στο 1998, να έχουμε μία πραγματική φορολογική ελάφρυνση, στα εισοδήματα των μισθωτών, των συνταξιούχων και γενικά όλων των Ελλήνων φορολογουμένων.

ΠΡΟΕΔΡΕΥΩΝ (Παναγιώτης Σγουρίδης): Εισερχόμεθα στη συζήτηση της εικοστής έκτης τροπολογίας, με γενικό αριθμό 189 και ειδικό 89, επίσης, του κ. Γκατζή.

Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Είναι γνωστές οι θέσεις μας, τις έχουμε αναπτύξει, κύριε Πρόεδρε, και κατά τη συζήτηση της διαδικασίας και του άρθρου 7, που αναφέρεται συγκεκριμένα στα αντικειμενικά κριτήρια. 

Επιμένουμε ότι είναι άδικα, ότι οι μικρομεσαίοι τελικά δε φορολογούνται ισότιμα, ότι άλλοι από αυτούς γλιτώνουν πολλά περισσότερα από αυτά, που θα πρέπει να πληρώσουν και άλλοι πληρώνουν, ενώ δεν έχουν τα εισοδήματα αυτά, που πραγματικά τους φορολογούν τα αντικειμενικά κριτήρια.

Θεωρούμε εν πάση περιπτώσει, ότι είναι άδικο σύστημα, είναι αίτημα και της ΓΣΕΒΕ, είναι αίτημα όλων των επαγγελματικών σωματείων και ενώσεων. Θεωρούμε ότι η διάταξη αυτή θα πρέπει να καταργηθεί και να ισχύσει και γι' αυτούς το δικαίωμα που έχουν άλλοι πολίτες, να φορολογούνται με την τήρηση των βιβλίων και στοιχείων.

'Ετσι, λοιπόν, έχουμε καταθέσει μία τροπολογία και νομίζουμε ότι θα πρέπει να συζητηθεί. Η Κυβέρνηση είπε ότι θα αντιμετωπίσει στο μέλλον αυτό το πρόβλημα, γιατί θεωρεί πραγματικά ότι δεν είναι δίκαιο, όπως προκύπτει από τη συζήτηση που έγινε όλες αυτές τις μέρες. Και στην Επιτροπή, το επικαλέστηκε και ο κ. Δρυς και ο κ. Παπαντωνίου.

Εμείς, όμως, επιμένουμε ότι θα πρέπει να ισχύσει από φέτος. Δεν πάει άλλο στις μικρομεσαίες επιχειρήσεις.'Εχουν να αντιμετωπίσουν πολλά προβλήματα, γιατί η ανυπαρξία εισοδήματος στους εργαζόμενους λόγω της μεγάλης ανεργίας κ.λπ., αλλά και η καθήλωση των ημερομισθίων και μισθών έχει οδηγήσει ουσιαστικά τα ταμεία των μικρομεσαίων επιχειρήσεων να είναι άδεια.

Θέλουμε, λοιπόν, η τροπολογία αυτή να βοηθήσει προς αυτήν την κατεύθυνση και νομίζουμε ότι είναι ένα καλό και δίκαιο αίτημα των μικρομεσαίων και θα επιμείνουμε να την κάνει δεκτή ο κύριος Υπουργός και να τη συζητήσουμε, αν δεν μπορεί σήμερα, μία άλλη φορά, ώστε να μπορέσει η συζήτηση αυτή να περατωθεί και να ελαφρώσουν οι μικρομεσαίες επιχειρήσεις.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, έχουμε απαντήσει επανειλημμένως στο θέμα αυτό, που έθεσε ο κ. Γκατζής. Επομένως, δε μου μένει τίποτε άλλο παρά να επαναλάβω: Η Κυβέρνηση έχει δηλώσει, ότι με την πρόοδο της μηχανοργάνωσης του Υπουργείου Οικονομικών και πριν από το τέλος της θητείας θα καταργηθούν τα αντικειμενικά κριτήρια.

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην εικοστή έβδομη τροπολογία, με γενικό αριθμό 190 και ειδικό 90, του κ. Καραμάριου.

Ο κ. Καραμάριος έχει το λόγο.

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Υπουργέ, όπως είναι γνωστό με τις διατάξεις του άρθρου 40 του νόμου 2065/92 επεβλήθη σε βάρος των επιβατών των αεροδρομίων τέλος εκσυγχρονισμού και ανάπτυξης με σκοπό από τις εισπράξεις του ποσού αυτού να γίνουν έργα αναπτυξιακά και υποδομής στα αεροδρόμια. Ανεξάρτητα από το γεγονός ότι τα οποιαδήποτε έργα που άρχισαν στα συγκεκριμένα αεροδρόμια -και τα οποία αναφέρω στην τροπολογία μου, του Διαγόρα της Ρόδου και του Ιπποκράτη της Κω- είναι ημιτελή και κινδυνεύουν μέσα στη νέα τουριστική σεζόν οι τουρίστες πάλι να ταλαιπωρούνται αφάνταστα και ανεξάρτητα από το γεγονός ακόμα ότι τα χρήματα αυτά, τα οποία δαπανώνται δεν είναι από αυτό τον κωδικό αριθμό, σε κάθε περίπτωση νομίζω ότι θα πρέπει να δίνεται ένα μικρό μέρος απ' αυτό το ποσοστό του 65% του τέλους εκσυγχρονισμού που εισπράττεται από τα αεροδρόμια. Και έρχομαι στα συγκεκριμένα αεροδρόμια: Για μεν τη Ρόδο, πέραν των 10 δισεκατομμυρίων, τα οποία χάρισε κυριολεκτικά η Κυβέρνηση υπέρ της Ολυμπιακής Αεροπορίας από το 1992 έως το 1994, απ' το 1995 και εντεύθεν το τέλος εκσυγχρονισμού ανέρχεται σε 20 δισεκατομμύρια υπέρ του αεροδρομίου του Διαγόρα και 10 δισεκατομμύρια υπέρ του αεροδρομίου της Κω.

Δε ζητάμε από την Κυβέρνηση να μας δώσει λεφτά, αλλά από αυτό το ποσό, του 65% δηλαδή, να γίνει ανακατανομή και να διατίθεται ένα 8% τουλάχιστον, κατά τη δική μας εκτίμηση, υπέρ των Κοινοτήτων ή των περιοχών εκείνων που έχουν υποστεί τη λειτουργία αυτών των αεροδρομίων. Και αντιλαμβάνεσθε τις συνέπειες που έχει ένα αεροδρόμιο, όπως καταστροφή της γης, μείωση της αγοραστικής αξίας, ρύπανση κ.λπ.

Νομίζω, λοιπόν, ότι οι Κοινότητες που είναι γύρω από αυτές τις περιοχές των αεροδρομίων έχουν κάποιο δικαίωμα, είσπραξης μέρους του ποσοστού αυτού, αφού με το ποσοστό θα τους δώσουμε, θα κάνουν τέτοια εξωραϊστικά έργα που θα βοηθήσουν στο σύνολο τα αεροδρόμια στον εκσυγχρονισμό και την ανάπτυξή τους. Δηλαδή, από το ποσοστό αυτό που το δίνουμε υπέρ της Πολιτικής Αεροπορίας, ένα μέρος δικαιωματικά και αναγκαστικά πρέπει να διατίθεται υπέρ των σκοπών αυτών των κοινοτήτων ή περιοχών.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Υπουργέ, με την ευκαιρία αυτής της τροπολογίας του συναδέλφου της Νέας Δημοκρατίας θα ήθελα να υπογραμμίσω, ότι ίσως θα πρέπει να επανεξετάσει η Κυβέρνηση το θέμα των πόρων των τελών εκσυγχρονισμού των αεροδρομίων.

Συμφωνώ με την κατεύθυνση αυτής της προτεινόμενης διάταξης. Και μια και είναι εδώ ο Υφυπουργός Εθνικής Οικονομίας θα ήθελα να με προσέξει.

Το πνεύμα του νόμου που ισχύει είναι ο εκσυγχρονισμός των αεροδρομίων απ' αυτά τα τέλη. Συμβαίνουν όμως τα εξής: Εκσυγχρονισμό των αεροδρομίων αναλαμβάνει να κάνει η Υπηρεσία Πολιτικής Αεροπορίας σε συνεργασία με το κατασκευαστικό Υπουργείο, το ΥΠΕΧΩΔΕ. Ορισμένα έργα βρίσκονται σε εξέλιξη. Υπάρχει ανάγκη ασφαλώς να επιταχυνθεί η εκτέλεση των έργων για να έχουμε γρήγορο εκσυγχρονισμό. Αλλά όμως δεν είναι δυνατόν να βγαίνει ο επιβάτης έξω από 

Σελίδα 3330 

την περίφραξη του αεροδρομίου και να είναι κακή η κατάσταση.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Αυτό νομίζω ότι ισχύει και για την Κέρκυρα, και για τη Ρόδο, για την Κω, για την Κάρπαθο, τη Λήμνο, τη Λέσβο, για όλα τα αεροδρόμια. 

'Αρα, το να παρέμβουν οι Δήμοι ή οι Κοινότητες στα διοικητικά όρια των οποίων βρίσκονται τα αεροδρόμια να κάνουν έργα υποδομής, και εξωραϊσμού ώστε βγαίνοντας ο επισκέπτης να βρίσκεται σ' ένα αξιοπρεπές πεδίο είναι και αυτό στοιχείο εκσυγχρονισμού.

Και αυτά, έξω από την περίφραξη, δεν μπορεί να τα κάνει η Υπηρεσία Πολιτικής Αεροπορίας. Δεν έχει δικαίωμα να το κάνει. 'Αρα, να παίρνουν οι ΟΤΑ ένα ποσοστό. Θα συμφωνήσω, δεν είναι το ζήτημα αν θα είναι 8% ή 10%, αυτό το βρίσκουμε. Αλλά να συμφωνήσουμε για την αναγκαιότητα. Μάλιστα θα ήθελα να τη συμπληρώσω τη διάταξη...

ΠΡΟΕΔΡΕΥΩΝ (Παναγιώτης Σγουρίδης): Κύριε Σφυρίου, τελειώνετε.

ΚΟΣΜΑΣ ΣΦΥΡΙΟΥ: Τελειώνω, κύριε Πρόεδρε. Μια πρόταση μόνο. 

Να βάλουμε στη ρύθμιση να είναι ανταποδοτικός αυτός ο πόρος. Να διατίθεται αποκλειστικά για έργα εξωραϊσμού του αεροδρομίου.

Να μην μπορεί να πάρει τα χρήματα ένας κοινοτάρχης και να τα κάνει καταναλωτικές δαπάνες ή να τα κάνει οτιδήποτε άλλο, αλλά να είναι υποχρεωμένος -να τον δεσμεύσουμε από το νόμο- να κάνει έργα τριγύρω από το αεροδρόμιο, για να εκσυγχρονίσει την υποδομή.

Με την ευκαιρία λέω, ότι αυτό πρέπει να γίνει για όλα τα αεροδρόμια της Χώρας. Θα παρακαλέσω να το εξετάσει η Κυβέρνηση.

ΠΡΟΕΔΡΕΥΩΝ (Παναγιώτης Σγουρίδης): Ο κ.Χωματάς έχει παρόμοια τροπολογία, με γενικό αριθμό 203 και ειδικό 100.

Ορίστε, κύριε Χωματά, έχετε το λόγο για δύο λεπτά. 

ΙΩΑΝΝΗΣ ΧΩΜΑΤΑΣ: Κύριε Πρόεδρε, πράγματι, οι προλαλήσαντες συνάδελφοι, ο κ.Καραμάριος και ο κ.Σφυρίου, που κατάγονται από νησιωτικές περιοχές, ανέπτυξαν την τροπολογία την οποία και εγώ έχω υποβάλει, κύριε Υπουργέ και η οποία αφορά το ίδιο αντικείμενο.

Θεωρώ πραγματικά -και εσείς νησιώτης είσθε και το γνωρίζετε πολύ καλά- ότι τα νησιά μας έχουν πάρα πολλές ανάγκες. Είναι ένας από τους μεγαλύτερους, θα έλεγα, πόλους τουριστικής έλξεως και οι ανάγκες τους είναι πολλαπλές.

Θα παρακαλούσα, λοιπόν, ενώνοντας τη φωνή μου, μαζί με τις φωνές του κ. Καραμάριου και του κ. Σφυρίου, να δείτε με την πρέπουσα κατανόηση αυτήν την τροπολογία, ώστε ένα ποσοστό απ' αυτά που εισπράττουν τα αεροδρόμια να παραχωρείται στους Δήμους ή τις Κοινότητες, που υφίστανται τις δυσμενείς επιπτώσεις της υπάρξεως των αεροδρομίων, όπως ανέφερε ο κ. Καραμάριος, ώστε με το ποσόν αυτό, έστω και το 8%, να μπορούν πραγματικά να κάνουν έργα υποδομής και εξωραϊσμού υπέρ των αεροδρομίων. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ.Δημοσχάκης, έχει συναφή τροπολογία με γενικό αριθμό 202 και ειδικό 99, η οποία είναι εμπρόθεσμη.

Ορίστε, κύριε Δημοσχάκη, έχετε το λόγο.

ΘΕΟΦΑΝΗΣ ΔΗΜΟΣΧΑΚΗΣ: Κύριε Πρόεδρε, το αεροδρόμιο Αλεξανδρουπόλεως, με το ιστορικό όνομα "Δημόκριτος", διακινεί κατ' έτος εκατοντάδες χιλιάδες επιβάτες.

Πράγματι, ο Δήμος Αλεξανδρούπολης και οι δύο Κοινότητες 'Ανθιας και Λουτρών, έχουν ανάγκη να κάνουν πράγματι εξωραϊσμό του χώρου, γύρω στα πέντε με έξι χιλιόμετρα.

Επίσης, το αεροδρόμιό μας, κύριε Υπουργέ, χρειάζεται και μια επέκταση. Ξέρετε πόσα τσάρτερ μπορούν να έρθουν, είτε από τους μετανάστες είτε από τις χώρες της πρώην Σοβιετικής 'Ενωσης που θέλουν να κάνουν τουρισμό και δεν υπάρχει τσάρτερ, γιατί ο αεροδιάδρομος είναι μικρός κατά εκατό μέτρα περίπου;

Ενώνω και εγώ τη φωνή μου με τις φωνές των συναδέλφων της Δωδεκανήσου και των νησιών και όπου υπάρχουν αεροδρόμια, να βοηθηθούν οι δήμοι και οι κοινότητες, ούτως ώστε το αεροδρόμιο και από τον περιβάλλοντα χώρο να γίνει ελκυστικό, κύριε Υπουργέ. Δε ζητάμε πολλά, ζητάμε αυτό που ζητούν όλοι οι συνάδελφοι, 8% με 10% ανακατανομή, αυτά τα λεφτά που δίνουμε από το 1992. Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Υπάρχει άλλος συνάδελφος που να έχει παρόμοια τροπολογία; Κανείς.

Ορίστε, κύριε Υπουργέ.

ΓΕΩΡΓΙΟΣ ΔΡΥΣ (Υφυπ.Οικονομικών): Κύριε Πρόεδρε, νομίζω, ότι η πρόταση και των τεσσάρων Βουλευτών είναι πάρα πολύ θετική.

Νομίζω, όμως, κύριοι συνάδελφοι, ότι δεν είμαστε ώριμοι για να θεσμοθετήσουμε σήμερα ένα τέτοιο μέτρο. Πρέπει να συνεργαστούμε με το Υπουργείο Μεταφορών και Επικοινωνιών, και το Υπουργείο Εσωτερικών, έτσι ώστε να διαμορφωθεί ένα συγκεκριμένο πλαίσιο. Το προτεινόμενο ύψος παρακράτησης είναι πολύ μεγάλο και θα δημιουργήσει ένα κονδύλι ιδιαίτερα υψηλό, το οποίο νομίζω ότι δεν το έχουν ανάγκη οι όμορες κοινότητες των αεροδρομίων της Χώρας.

ΙΩΑΝΝΗΣ ΧΩΜΑΤΑΣ: Κύριε Πρόεδρε, μου επιτρέπετε;

ΠΡΟΕΔΡΕΥΩΝ (Παναγιώτης Σγουρίδης): Θα κλείσει η συνεδρίαση και θα υπάρχουν συνάδελφοι με εμπρόθεσμες τροπολογίες που δε θα μιλήσουν.

ΙΩΑΝΝΗΣ ΧΩΜΑΤΑΣ: Μισό λεπτό, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Θα πρέπει μετά να μιλήσει μισό λεπτό και ο κ.Καραμάριος και ο κ.Σφυρίου.

ΙΩΑΝΝΗΣ ΧΩΜΑΤΑΣ: Θα μιλήσω εξ ονόματος όλων, κύριε Πρόεδρε.

Θα ήθελα να ευχαριστήσω τον κύριο Υπουργό για τη δέσμευση που αναλαμβάνει, ώστε το θέμα αυτό, αν όχι τώρα, να το επανεξετάσει σε πολύ σύντομο χρόνο.

Θα ήθελα, λοιπόν, κύριε Υπουργέ, πραγματικά να σας πω, εν όψει της τουριστικής περιόδου, που ξέρετε τι σημαίνει για τα νησιά μας -και μιλάω κυρίως για τα νησιά των Κυκλάδων, που έχουν πάρα πολλές ελλείψεις και ζουν από τον τουρισμό και υφίστανται όλες τις δυσμενείς συνέπειες από τον τουρισμό- χωρίς αναβολή να το δείτε, σε συγκεκριμένο χρόνο, ο οποίος όμως να μην αγγίξει τα όρια της έναρξης της τουριστικής περιόδου. 'Ο,τι γίνει, να γίνει πολύ πριν. Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Χωματά που ήταν σύντομος.

Εισερχόμαστε στη συζήτηση της εικοστής ένατης τροπολογίας, με γενικό αριθμό 193 και ειδικό 92, που είναι του συναδέλφου κ. Τσετινέ.

Ορίστε, κύριε Τσετινέ.

ΔΗΜΗΤΡΙΟΣ ΤΣΕΤΙΝΕΣ: Κύριε Πρόεδρε, οι δήμοι και οι κοινότητες για τις παροχές υπηρεσιών ύδρευσης και αποχέτευσης ίδρυσαν επιχειρήσεις με την επωνυμία ΔΕΥΑ οι ΔΕΥΑ εκτός από την αξία των παρεχομένων υπηρεσιών ύδρευσης και αποχέτευσης, εισπράττουν ένα πρόσθετο ειδικό τέλος, που υπολογίζεται στο 80% της αξίας της ύδρευσης ('Αρθρο 11 ν. 1069/1980). 

Πολλές ΔΕΥΑ, μεταξύ των οποίων και η ΔΕΥΑ Ιωαννίνων, δεν ακολούθησαν την ερμηνεία που δόθηκε από τη Διεύθυνση Φ.Π.Α. του Υπουργείου Οικονομικών, σύμφωνα με την εγκύκλιο ότι ποσοστό 80% υπόκειται σε Φ.Π.Α. -και μάλιστα με συντελεστή 18%, και επέβαλαν ΦΠΑ με συντελεστή 8%.

Σε ορισμένες ΔΕΥΑ έγινε έλεγχος από τις αρμόδιες Δ.Ο.Υ. και καταλογίσθηκαν οι σχετικές διαφορές Φ.Π.Α., σύμφωνα με τις προβλεπόμενες από το ν. 1642/86, προσαυξήσεις και πρόστιμα, που για τις διαχειρίσεις 1990-1992 ανέρχονται σε πολλά εκατομμύρια δραχμές με αποτέλεσμα να προκληθεί αδναμία λειτουργίας ταμειακής υπηρεσίας για την εξυπηρέτηση των έργων.

Δεδομένου ότι οι φόροι αυτοί δεν εισπράχθησαν από τους πελάτες της ΔΕΥΑ, ούτε είναι δυνατόν τώρα αναδρομικά να εισπραχθούν, από τους χιλιάδες πελάτες, προτείνεται η σχετική διάταξη για την απαλλαγή των ΔΕΥΑ από την υποχρέωση να καταβάλουν φόρο που ποτέ δεν εισέπραξαν, 

Σελίδα 3331 

προκειμένου να συνεχίσουν οι ΔΕΥΑ ανενόχλητα να εκτελούν το έργο τους.

Επίσης, με την ίδια διάταξη ζητάμε να απαλλαχθούν από την υποχρέωση καταβολής πρόσθετου Φ.Π.Α. οι μεταφορικές επιχειρήσεις που πραγματοποιούν μεταφορές προσώπων και αγαθών σε περιοχές που ισχύουν μειωμένοι συντελεστές Φ.Π.Α. και επιχορηγούνται από το Υπουργείο Εμπορικής Ναυτιλίας για την εκτέλεση μεταφορών σε περιοχές που δεν παρουσιάζουν εμπορικό ενδιαφέρον.

Από παραδρομή προφανή σε ορισμένες περιπτώσεις, όπως στα πλοία της γραμμής Σαμοθράκης - Αλεξανδρούπολης, στη σχετική σύμβαση, το Υπουργείο Εμπορικής Ναυτιλίας έβαλε σαν όρο την καταβολή από μέρους τους Φ.Π.Α. με μειωμένους συντελεστές 6%, ή 13% για πρόσωπα και εμπορεύματα αντίστοιχα, ακόμα και για τις μεταφορές που δεν ολοκληρώνονται μέσα στη ζώνη των μειωμένων συντελεστών, όπως προβλέπεται από τις διατάξεις του άρθρου 17 του ν. 1642/86 και συνεπώς οι επιχειρήσεις αυτές εισέπραξαν Φ.Π.Α. με μειωμένους στις περιπτώσεις αυτές συντελεστές.

'Ηδη από την Δ.Ο.Υ. (Αλεξανδρούπολης) καταλογίσθηκαν με σχετικές πράξεις οι διαφορές Φ.Π.Α. και τα προβλεπόμενα πρόστιμα για Φ.Π.Α..

Με την προτεινόμενη διάταξη και για μέχρι 31.12.96 ζητούμε να απαλλάσσονται οι ΔΕΥΑ και οι μεταφορικές επιχειρήσεις από την υποχρέωση να καταβάλουν Φ.Π.Α., που αποδεδειγμένα δεν έχουν εισπράξει -ούτε είναι δυνατόν τώρα να εισπράξουν αναδρομικά- και οι σχετικές πράξεις -που έχουν εκδοθεί, εφόσον δεν έχουν καταστεί τελεσίδικες- να ακυρωθούν για να μπορέσουν αυτές οι επιχειρήσεις να συνεχίσουν το έργο τους, γιατί διαφορικά απειλούνται με κλείσιμο.

Ευχαριστώ.

ΚΟΣΜΑΣ ΣΦΥΡΙΟΥ: Κύριε Πρόεδρε, έχω μία πρόταση. Διαδικαστικά προτείνω η τροπολογία με γενικό αριθμό 210 και με ειδικό 102, που είναι συναφής, να συζητηθεί μαζί, για να δώσει μία απάντηση ο Υπουργός.

ΠΡΟΕΔΡΕΥΩΝ (Παναγιώτης Σγουρίδης): 'Οχι. Είναι συναφής, αλλά...

ΚΟΣΜΑΣ ΣΦΥΡΙΟΥ: Κύριε Πρόεδρε, για να συντμήσουμε τη διαδικασία και το χρόνο. 

ΠΡΟΕΔΡΕΥΩΝ (Παναγιώτης Σγουρίδης): Δε συζητείται. Οι εκπρόθεσμες δεν πρόκειται να...

ΚΟΣΜΑΣ ΣΦΥΡΙΟΥ: Είναι εμπρόθεσμη. 

ΠΡΟΕΔΡΕΥΩΝ (Παναγιώτης Σγουρίδης): 'Εχω εδώ μπροστά μου από την υπηρεσία...

ΚΟΣΜΑΣ ΣΦΥΡΙΟΥ: Η τροπολογία 210/102 είναι εμπρόθεσμη. 

ΠΡΟΕΔΡΕΥΩΝ (Παναγιώτης Σγουρίδης): Είναι εκπρόθεσμη.

ΚΟΣΜΑΣ ΣΦΥΡΙΟΥ: Μα, πώς είναι εκπρόθεσμη; Την έχω στα χέρια μου, είναι εμπρόθεσμη.

ΠΡΟΕΔΡΕΥΩΝ (Παναγιώτης Σγουρίδης): Θα σας εξηγήσει η υπηρεσία.

Κύριε Υπουργέ, επί της τροπολογίας αυτής έχετε να πείτε τίποτε;

ΓΕΩΡΓΙΟΣ ΔΡΥΣ (Υφυπ. Οικονομικών): 'Οχι, κύριε Πρόεδρε.

ΚΟΣΜΑΣ ΣΦΥΡΙΟΥ: Κύριε Πρόεδρε, θα επιμείνω επί του Κανονισμού.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ. Δεν μπορείτε...

ΚΟΣΜΑΣ ΣΦΥΡΙΟΥ: Εγώ την έχω υπογράψει και είναι εμπρόθεσμη.

ΠΡΟΕΔΡΕΥΩΝ (Παναγιώτης Σγουρίδης): Είναι εκπρόθεσμη, κύριε Σφυρίου.

ΚΟΣΜΑΣ ΣΦΥΡΙΟΥ: Δεν έχει την σφραγίδα "εκπρόθεσμη".

ΠΡΟΕΔΡΕΥΩΝ (Παναγιώτης Σγουρίδης): Κύριε Σφυρίου, όταν καταθέσατε την τροπολογία, επρόκειτο να συζητηθεί το νομοσχέδιο την Τετάρτη. Το νομοσχέδιο, όμως, δε συζητήθηκε την Τετάρτη, άρχισε την Τρίτη και γι' αυτό ακριβώς όλες οι τροπολογίες που κατατέθηκαν, αν και χωρίς τη σφραγίδα του εκπροθέσμου, είναι εκπρόθεσμες.

Καταλαβαίνετε, λοιπόν, ότι το Προεδρείο δεν αισθάνεται μαζοχιστικά απέναντι των συναδέλφων. Προσπαθεί να κάνει σύμφωνα με τον Κανονισμό το έργο του. Μπορώ να εκφωνήσω, ότι παρόμοια με αυτή του κ. Τσετινέ τροπολογία είναι και η με γενικό αριθμό 210 και ειδικό 102. 'Αρα έχετε την ίδια τροπολογία με αυτή του κ. Τσετινέ.

Κύριε Υπουργέ, θέλετε να πάρετε το λόγο;

ΓΕΩΡΓΙΟΣ ΔΡΥΣ (Υφυπ. Οικονομικών): 'Οχι, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην επόμενη τροπολογία με γενικό αριθμό 195 και ειδικό 94 του κ. Ψωμιάδη.

Επίσης η 32 με γενικό αριθμό 197 και ειδικό 95 του κ. Μπεντενιώτη.

Η 33 με γενικό αριθμό 199 και ειδικό 96 του κ. Ψωμιάδη.

Η 34 με γενικό αριθμό 200 και ειδικό 97 του κ. Μπρατάκου.

Η με γενικό αριθμό 201 και ειδικό 98 του κ. Μπέλλου.

Η με γενικό αριθμό 205 και ειδικό 101 του κ. Κεδίκογλου. Οι συνάδελφοι δεν είναι εδώ να τις αναπτύξουν.

ΙΩΑΝΝΗΣ ΚΑΛΑΜΑΚΙΔΗΣ: Κύριε Πρόεδρε, η 213 τροπολογία...

ΠΡΟΕΔΡΕΥΩΝ (Παναγιώτης Σγουρίδης): Είναι εκπρόθεσμη, δεν εισάγεται προς συζήτηση. Εξήγησα προηγουμένως στον κ. Σφυρίου. Το νομοσχέδιο εισήχθη αντί για την Τετάρτη την Τρίτη. Και γι' αυτόν το λόγο, όσες τροπολογίες κατατέθηκαν την Τρίτη, είναι εκπρόθεσμες.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ζητώ την ομόφωνη απόφαση του Σώματος να πάρει το λόγο ο κ. Κεφαλογιάννης.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή παρεδέχθη.

Ο κ. Κεφαλογιάννης έχει το λόγο.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, έχω καταθέσει μια τροπολογία, η οποία μάλιστα βοηθά την Κυβέρνηση στην προσπάθειά της να εισπράξει πρόσθετα έσοδα. Και θα ήθελα να παρακαλέσω να μου δώσετε το χρόνο να αναπτύξω την τροπολογία αυτήν, στο χρόνο που ορίζει ο Κανονισμός.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κεφαλογιάννη.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, καταργείτε μια σειρά από φοροαπαλλαγές, άλλες καταργούνται και άλλες άδικα. Στην τροπολογία μου αναφέρομαι στη γνωστή ιστορία των αυτοκινήτων ΕΥ, που με μία εταιρεία "μαϊμού" σε διάφορους φορολογικούς παραδείσους, με χίλια δολλάρια και με βάση νόμο της δικτατορίας, το ν. 89/67, έχουν τη δυνατότητα να κυκλοφορούν αυτοκίνητα πολύ μεγάλου κυβισμού και μάλιστα με πινακίδες που έχουν και το σύμβολο της δικτατορίας. Εσείς λέτε πως είναι οκτακόσια τριάντα, αλλά οι υπηρεσίες σας σε ερωτήσεις που κατέθεσα, παραδέχονται ότι μπορεί να κυκλοφορούν πολύ περισσότερα, υπολογίζονται μάλιστα σε τέσσερις χιλιάδες. Οι περισσότερες από τις διευθύνσεις αυτών των εταιρειών αντιστοιχούν σε P.O. BOXES, σύμφωνα και με απάντηση που εσείς μου καταθέσατε από τις 23-11-95, με υπογραφή του τότε αρμοδίου Υπουργού κ. Ανωμερίτη. Μάλιστα καμιά πενηνταριά από αυτές τις εταιρείες είναι σε μία οδό 80 Broad Street Monroria Liberia. 'Εχω από απάντηση και του Υπουργού Ναυτιλίας, τις μάρκες των αυτοκινήτων. Δεν γνωρίζω, κύριε Υπουργέ, αν έχετε υπόψη σας, από τα στοιχεία του Υπουργείου σας, πόσα πολυτελή αυτοκίνητα κυκλοφορούν στην Ελλάδα, πόσες Φερράρι και Ρολς-Ρόϊς κυκλοφορούν στην Ελλάδα, έχοντας πληρώσει τους δασμούς. 'Εχω στη διάθεσή σας τις πινακίδες αυτών των αυτοκινήτων που κυκλοφορούν μ' αυτό το απαράδεκτο καθεστώς. Τα στοιχεία αυτά είναι από τον Υπουργό σας και φέρουν τις δικές σας υπογραφές. Δεν μπορώ να καταλάβω, σαν κυβέρνηση σε ποιους έχοντες και κατέχοντες έχετε αναλάβει τέτοιες δεσμεύσεις. Σας το είπε πολύ καθαρά ο συνάδελφος κ. Γεωργακόπουλος στην επιτροπή, αναφερό-

Σελίδα 3332 

μενος σ' αυτήν την τροπολογία.

Δεν μπορώ να καταλάβω γιατί δεν καταργείτε αυτό το σκανδαλώδες προνόμιο. Κάποιους ανθρώπους, που σε τελευταία ανάλυση πήραν κάποια προνόμια για να φέρουν συνάλλαγμα, που σήμερα με την Ευρωπαϊκή 'Ενωση, με την ελεύθερη μετακίνηση κεφαλαίων που υπάρχει στην Ευρώπη δεν έχουν κανένα νόημα κανένα ουσιαστικό αντίκρισμα, δεν έχουν κανένα νόημα.

Γιατί στηλώνετε τα πόδια για δεύτερη φορά, όταν όλες οι Πτέρυγες της Βουλής έχουν εναντιωθεί σ' αυτήν τη σκανδαλώδη ρύθμιση και πολύ περισσότερο, όταν πριν από μισή ώρα έγινε ψηφοφορία για την κατάργηση επιδομάτων των πολυτέκνων και τόσες άλλες.

Παρακαλώ πολύ να δείξετε την ευαισθησία σας, αν έχει απομείνει -διότι είναι η δεύτερη φορά που έρχεται το θέμα αυτό στη Βουλή. Με τέτοιου είδους διάταξη θα διαμορφώσετε φορολογική συνείδηση στους 'Ελληνες πολίτες. 

ΙΩΑΝΝΗΣ ΚΑΛΑΜΑΚΙΔΗΣ: Παρακαλώ το λόγο, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κύριε Καλαμακίδη, κατ' εξαίρεση πείτε μου για ένα λεπτό τι ακριβώς θέλετε.

ΙΩΑΝΝΗΣ ΚΑΛΑΜΑΚΙΔΗΣ: Πρόκειται για την τροπολογία με γενικό αριθμό 213 και ειδικό 104, η οποία εντάσσεται στην προσπάθεια που καταβάλλει η ηγεσία του Υπουργείου Οικονομικών, να επιλύσει εκκρεμείς φορολογικές διαφορές. 

Πρόκειται για μια διοικητική επίλυση εκκρεμών φορολογικών διαφορών, ανεξαρτήτως εάν έχουν κοινοποιηθεί καταλογιστικές πράξεις ή φύλλα ελέγχου. Πρόκειται περί υποθέσεων, οι οποίες δεν έχουν κριθεί οριστικώς από τα αρμόδια δικαστήρια. Απεναντίας, τα ποινικά δικαστήρια έχουν εκδώσει αθωωτικές αποφάσεις. Πρόκειται για επισφαλείς απαιτήσεις του Δημοσίου και νομίζω ότι με την τροπολογία αυτή, και το Δημόσιο θα εισπράξει τα χρήματα, τα οποία θα εισέπραττε έτσι και αλλιώς και αν ακόμα εμπροθέσμως είχαν υποβάλει τις σχετικές δηλώσεις.

Μιλάμε για μια ρύθμιση, η οποία είναι επαχθέστερη των ρυθμίσεων που έχουν γίνει μέχρι σήμερα και ιδίως της τελευταίας των αθλητών. Μιλάμε για μια τροπολογία, που δίνει το δικαίωμα στο Δημόσιο να εισπράξει απαιτήσεις επισφαλείς και μάλιστα στο ακέραιο. Και για να μην κυκλοφορεί η φήμη, ότι πρόκειται περί χαριστικών ρυθμίσεων, πρέπει να τονίσω ότι με την τροπολογία αυτή θα καταβληθούν οι οφειλόμενοι Φ.Π.Α., επαυξημένος ο Φ.Π.Α., πρόστιμο από τον Κώδικα Φορολογικών Στοιχείων και Βιβλίων, χαρτόσημο και προσαυξημένος ο φόρος εισοδήματος.

Συνεπώς αυτό που λέγεται, ότι πρόκειται περί χαριστικών ρυθμίσεων δεν έχει καμία θέση στην προκειμένη τροπολογία. Και για να μην υπάρξει καμία παρεξήγηση, εμείς ζητούμε να τεθεί ένα ανώτατο όριο, πλαφόν, ούτως ώστε να μη λαμβάνονται υπόψη οι υποθέσεις εκείνες των μεγάλων επιχειρήσεων.

ΠΡΟΕΔΡΕΥΩΝ (Παναγιώτης Σγουρίδης): Κύριε Καλαμακίδη, υπέγραψα και εγώ αυτήν την τροπολογία, αλλά ο χρόνος που τη συζητούμε είναι τελείως άκαιρος. Θα πρέπει να επανεισέλθει η τροπολογία αυτή.

ΙΩΑΝΝΗΣ ΚΑΛΑΜΑΚΙΔΗΣ: Κύριε Πρόεδρε, θα έπρεπε να ακουστεί αυτή η τροπολογία και ζητώ και την άποψη του κυρίου Υπουργού πάνω σ' αυτή.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Θα απαντήσω και στις δύο τροπολογίες με τη σειρά που έχουν αναπτυχθεί από τους κυρίους συναδέλφους.

Δεν κατάλαβα γιατί ο ψύχραιμος κ. Κεφαλογιάννης εκνευρίστηκε κατά την ανάπτυξη της τροπολογίας του.

Οφείλω να πω ότι συζήτησα με τον κ. Κεφαλογιάννη το θέμα αυτό της ευμενούς φορολογικής μεταχείρισης, την οποία έχουν οι εταιρείες, ν. 89/67.

Ενημέρωσα τον κ. Κεφαλογιάννη, ότι το Υπουργείο Οικονομικών θα συνεννοηθεί με την αρμόδια υπηρεσία του Υπουργείου Εθνικής Οικονομίας, έτσι ώστε να δούμε αν πράγματι συντρέχουν οι λόγοι για να συνεχίζεται αυτή η ευμενής φορολογική μεταχείριση.

Κύριε Κεφαλογιάννη, πρέπει να σας πω ότι η αρμόδια Ειδική Γραμματεία του Υπουργείου Εθνικής Οικονομίας επιμένει ότι δεν πρέπει να προχωρήσουμε στην κατάργηση αυτού του καθεστώτος. Ο Υφυπουργός Οικονομικών απευθύνθηκε δύο φορές στην αρμόδια αυτή υπηρεσία γραπτώς, μία το Μάρτιο του 1996 και μία πρόσφατα, ζητώντας την απάντηση και την υπεύθυνη γνώμη του Υπουργείου Εθνικής Οικονομίας.

(Στο σημείο αυτό την Προεδρική 'Εδρα καταλαμβανει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Την πρώτη φορά το Υπουργείο Εθνικής Οικονομίας δεν απήντησε. Χρειάστηκε να υπάρξει δεύτερη επιστολή δική μου προς την αρμόδια διεύθυνση, η οποία μου απήντησε επιμένουσα στη χρησιμότητα συνέχισης της ευμενούς αυτής φορολογικής μεταχείρισης.

Επειδή, όμως, κύριοι συνάδελφοι, συντάσσομαι και εγώ με το πνεύμα που ο κ. Κεφαλογιάννης, κ. Κεδίκογλου έχουν θέσει επανειλημμένα. Το θέμα, σας λέγω ότι θα μελετήσω ακόμα λεπτομερέστερα όλα αυτά και να είστε σίγουροι, ότι, εφόσον πεισθώ ότι δε χρειάζεται πλέον η συνέχιση αυτού του καθεστώτος, σε προσεχές νομοσχέδιο θα φέρω την τροπολογία, με την οποία θα διακόπτεται η ευμενής φορολογική μεταχείριση των λειτουργουσών εταιριών με το καθεστώς του ν. 89/67.

'Ερχομαι τώρα στον κ. Καλαμακίδη. Ειλικρινά, κύριοι συνάδελφοι, ακούγοντας τον κ. Καλαμακίδη να αναπτύσσει το περιεχόμενο της τροπολογίας, την οποία έχουν υπογράψει περίπου τριάντα συνάδελφοι, ένιωσα βαθύτατη ικανοποίηση και τούτο διότι είχα στο μυαλό μου όλη εκείνη τη σκληρή κριτική που μερικοί συνάδελφοι είχαν κάνει σε μένα κατά τη διάρκεια της ψήφισης του νομοσχεδίου για τον Τελωνειακό Κώδικα. 

Εγώ είχα προτείνει το ελάχιστο των ρυθμίσεων που έπρεπε να γίνουν, προκειμένου και να διευκολυνθούν οι φορολογούμενοι, αλλά και το Ελληνικό Δημόσιο να εισπράξει έσοδα. Σήμερα συζητούν οι συνάδελφοι το μέγιστο. Ακριβώς δείχνει πόσο δίκαιο είχε τότε το Υπουργείο Οικονομικών και ο Υφυπουργός Οικονομικών, ο οποίος εισηγήθηκε αυτές τις διατάξεις.

'Ομως, σας είχα προτείνει, ότι δεν είναι δυνατόν ο Υφυπουργός Οικονομικών να πάρει την πρωτοβουλία μίας τέτοιας ρύθμισης. Είναι πολύ σοβαρά τα θέματα τα οποία ζητάτε. Είπα δε, ότι μόνο εφόσον υπάρξει πλήρης στήριξη από όλες τις Πλευρές του Κοινοβουλίου, το Υπουργείο Οικονομικών μπορεί να συζητήσει μία τέτοια ρύθμιση, που θα ενταχθεί σε σχετικό νομοσχέδιο και θα εξετασθεί από την αρμόδια Επιτροπή, ώστε να διαπιστώσουμε τις θετικές ή αρνητικές παρενέργειες που μπορεί να έχει.

Εξακολουθώ, λοιπόν, να εμμένω στην απόφασή μου. 

ΒΑΣΙΛΗΣ ΚΕΔΙΚΟΓΛΟΥ: Κύριε Υπουργέ, διαπιστώνουμε όλοι και εσείς, ότι υπάρχει μία νόσος. Συντάξτε κάτι, φέρτε το στην επιτροπή Οικονομικών Υποθέσεων να το συζητήσουμε και εφόσον υπάρξει ομόφωνη απόφαση απ' όλες τις Πτέρυγες της Επιτροπής να το φέρουμε στην Ολομέλεια προς ψήφιση.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, παρακαλώ το λόγο για μία μικρή απάντηση στον κύριο Υπουργό.

ΠΡΟΕΔΡΕΥΩΝ (Νικόλαος Κατσαρός): Κύριε Κεφαλογιάννη, λυπούμαι. Πέραν του ότι πέρασε η ώρα, δεν έχετε και δικαίωμα δευτερολογίας. Δεν μπορεί να γίνει εξαίρεση.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Για ένα λεπτό μόνο κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): 'Ενα λεπτό ζητήσατε και πιο μπροστά. Φθάσατε στα τρία λεπτά και είχατε πρόθεση να προχωρήσετε και παραπέρα. Παρακαλώ μόνο μία λέξη και τελειώνετε.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, έχετε τη λογική της εν πολλαίς αμαρτίαις περιπεσούσης γυναικός. Τα ίδια ακριβώς μας είπε και ο αρμόδιος Υπουργός πριν από έξι μήνες και συγκεκριμένα στις 7-3-96, κατά τη συζήτηση της ίδιας τροπολογίας, που είχε κατατεθεί και την εποχή 

Σελίδα 3333 

εκείνη.

Κατέθεσα την τροπολογία στην Επιτροπή. Σας έθεσα κατ' ιδία το θέμα, αυτό έγινε για να σας δοθεί ο χρόνος να μελετηθεί το θέμα. Εάν τα δικά σας στοιχεία, που καταθέσατε στη Βουλή, και που αναφέρονται σε όσα σας ανέπτυξα προηγουμένως, δε σας πείθουν πολύ λυπούμαι κύριε Υπουργέ των Οικονομικών. Την πολιτική ευθύνη δεν την έχουν οι υπηρεσίες του Υπουργείου σας, αλλά η ίδια η Κυβέρνηση. Πολύ λυπούμαι να σας πω, ότι έχουν στηθεί "μικρομάγαζα" γύρω απ' αυτό το θέμα και δημιουργούν τεράστιο πρόβλημα και στη φορολογική συνείδηση των πολιτών και στον τρόπο της λειτουργίας του φοροεισπρακτικού μηχανισμού της Χώρας.

Είναι απαράδεκτο και ύποπτο, θα έλεγα, να επιμένετε σε μια τέτοια σκανδαλώδη ρύθμιση.

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο.

ΓΕΩΡΓΙΟΣ ΔΡΥΣ (Υφυπ. Οικονομικών): Θα περίμενα από τον κ. Κεφαλογιάννη να τηρήσει πιο υπεύθυνη στάση, μετά την απόψη που διετύπωσε ο Υφυπουργός.

Κύριε Κεφαλογιάννη, σας ζητώ αν έχετε στοιχεία για ύποπτα παραμάγαζα ή ο,τιδήποτε άλλο, είμαι στη διάθεσή σας και παρακαλώ, είτε τώρα ή όποτε άλλοτε θέλετε, να μου τα θέσετε υπόψη, ώστε να πάρουμε τα αναγκαία εκείνα μέτρα, που διασφαλίζουν τα συμφέροντα του Ελληνικού Δημοσίου.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Και ο προηγούμενος από εσάς αρμόδιος Υφυπουργός, κ. Ανωμερίτης, την ίδια δέσμευση ανέλαβε πριν έξι μήνες, ότι θα εξετάσει το θέμα.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Κεφαλογιάννη, δε χρειάζεται να εκνευρίζεσθε. Χάνετε τη ψυχραιμία σας και παρεκτρέπεσθε.

ΠΡΟΕΔΡΕΥΩΝ (Νικόλαος Κατσαρός): Κύριε Κεφαλογιάννη, σας παρακαλώ. 

ΓΕΩΡΓΙΟΣ ΔΡΥΣ (Υφυπ.Οικονομικών): Σας λέω, παρά την αρνητική στάση, την οποία τηρεί το Υπουργείο Εθνικής Οικονομίας, στην κατάργηση της συγκεκριμένες ευνοϊκής φορολογικής μεταχείρισης, εγώ, όπως δήλωσα και πριν, αλλά δεν το προσέξατε, θα συνεχίσω την έρευνα και μόλις πεισθώ για την αναγκαιότητα, θα εισηγηθώ τη κατάργηση αυτής της φοροαπαλλαγής.

'Εως τότε περιμένω να μου φέρετε τα δικά σας στοιχεία, που τεκμηριώνουν αυτά που είπατε.

ΠΡΟΕΔΡΕΥΩΝ (Νικόλαος Κατσαρός): Κηρύσσεται περαιωμένη η συζήτηση επί όλων των τροπολογιών και εισερχόμεθα στη ψήφιση του ακροτελευτίου άρθρου. Ερωτάται το Σώμα: Γίνεται δεκτό το ακροτελεύτιο άρθρο 36, όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΔΗΜΗΤΡΙΟΣ Ν.ΚΩΣΤΟΠΟΥΛΟΣ: Κατά πλειοψηφία.

ΠΡΟΕΔΡΕΥΩΝ (Νικόλαος Κατσαρός): Και το ακροτελεύτιο άρθρο 36 έγινε δεκτό κατά πλειοψηφία.

Συνεπώς το σχέδιο νόμου του Υπουργείου Οικονομικών "Κατάργηση φορολογικών απαλλαγών και άλλες διατάξεις" έγινε δεκτό και κατ' άρθρο. Η ψήφισή του στο σύνολο αναβάλλεται για άλλη συνεδρίαση, η οποία θα σας γνωστοποιηθεί με την ημερήσια διάταξη.

ΓΕΩΡΓΙΟΣ ΔΡΥΣ (Υφυπ. Οικονομικών): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Επί του νομοσχεδίου;

ΓΕΩΡΓΙΟΣ ΔΡΥΣ (Υφυπ. Οικονομικών): Μάλιστα. 

ΠΡΟΕΔΡΕΥΩΝ (Νικόλαος Κατσαρός): Το νομοσχέδιο έχει τελειώσει. 

ΓΕΩΡΓΙΟΣ ΔΡΥΣ (Υφυπ. Οικονομικών): Θέλω να ευχαριστήσω όλες τις Πτέρυγες της Βουλής, διότι με τη θετική τους συνεισφορά και την αυστηρή κριτική τους, με βοήθησαν να διαμορφώσουμε ένα φορολογικό νομοσχέδιο, το οποίο θα λειτουργήσει θετικά για την ανάπτυξη της οικονομίας μας.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, συνεχίζουμε τη νομοθετική εργασία και εισερχόμεθα στη συζήτηση της πρότασης νόμου των Βουλευτών της Νέας Δημοκρατίας. Συνέχιση της συζήτησης επί της αρχής των άρθρων και του συνόλου της πρότασης νόμου "Ρύθμιση θεμάτων για τη μείωση του κόστους παραγωγής και της λειτουργίας της αγροτικής εκμετάλλευσης, καθώς και την αύξηση της ανταγωνιστικότητας της ελληνικής γεωργίας", αρμοδιότητας του Υπουργείου Γεωργίας.

Βρισκόμαστε στη συζήτηση επί της αρχής και το λόγο έχει ο κ. Σταύρου.

ΑΠΟΣΤΟΛΟΣ ΣΤΑΥΡΟΥ: Παρακαλώ να προηγηθεί ο κ. Βεζδρεβάνης.

ΠΡΟΕΔΡΕΥΩΝ (Νικόλαος Κατσαρός): Επειδή πρέπει να προλάβει το αεροπλάνο, παρακαλώ να προηγηθεί ο κ. Βεζδρεβάνης, που του παραχωρεί τη σειρά του ο κ. Σταύρου.

ΠΑΡΑΣΚΕΥΑΣ ΦΟΥΝΤΑΣ: Κύριε Πρόεδρε, ξεκινήσαμε στις δέκα το πρωί και η ώρα είναι 14.30'...

ΠΡΟΕΔΡΕΥΩΝ (Νικόλαος Κατσαρός): Ο κύριος Πρόεδρος ήδη έχει πει, ότι η Βουλή είναι μεγάλης αντοχής. Νομίζω ότι συμφωνείτε όλοι με τον κύριο Πρόεδρο και επομένως δε νομίζω ότι αισθάνεσθε κόπωση.

ΠΑΡΑΣΚΕΥΑΣ ΦΟΥΝΤΑΣ: Θα τελειώσει το νομοσχέδιο σήμερα;

ΠΡΟΕΔΡΕΥΩΝ (Νικόλαος Κατσαρός): Δε θα τελειώσει. θα προχωρήσουμε και σε χρόνο λογικό θα διακόψουμε για μια άλλη Πέμπτη.

ΠΑΡΑΣΚΕΥΑΣ ΦΟΥΝΤΑΣ: Επομένως, αφού θα διακόψουμε και θα συζητήσουμε την άλλη Πέμπτη, δε νομίζω ότι εξυπηρετεί το νομοθετικό έργο...

ΠΡΟΕΔΡΕΥΩΝ (Νικόλαος Κατσαρός): Θα ακούσουμε μερικούς συναδέλφους και θα διακόψουμε σχετικά έγκαιρα. 

Ορίστε, κύριε Βεζδρεβάνη, έχετε το λόγο.

ΗΛΙΑΣ ΒΕΖΔΡΕΒΑΝΗΣ: Κατ' αρχήν θα ήθελα να ευχαριστήσω το συνάδελφο κ. Σταύρου, τον Πρόεδρο και όλους εσάς, που συναινέσατε στο να προηγηθώ στη συζήτηση αυτή.

ΕΥΑΓΓΕΛΟΣ ΜΠΑΣΙΑΚΟΣ: Κύριε Πρόεδρε, είναι δυνατόν να συζητούμε πρόταση νόμου και να απουσιάζει ο Υπουργός;

ΗΛΙΑΣ ΒΕΖΔΡΕΒΑΝΗΣ: Πιστεύω να έλθει ο κύριος Υπουργός, κύριε Μπασιάκο, αλλά, εν πάση περιπτώσει, παρίσταται ο κ. Δρυς.

ΕΥΑΓΓΕΛΟΣ ΜΠΑΣΙΑΚΟΣ: Μα, απουσιάζει ο Υπουργός Γεωργίας.

ΠΡΟΕΔΡΕΥΩΝ (Νικόλαος Κατσαρός): Η Κυβέρνηση είναι ενιαία, παρίσταται Υπουργός, επομένως το τυπικό μέρος καλύπτεται. Ως προς το ουσιαστικό μέρος, μπορείτε να κάνετε τα παράπονά σας.

ΕΥΑΓΓΕΛΟΣ ΜΠΑΣΙΑΚΟΣ: Αποδεικνύει ο κύριος Υπουργός το ενδιαφέρον του για τους αγρότες. 

ΠΡΟΕΔΡΕΥΩΝ (Νικόλαος Κατσαρός): Αυτά μπορείτε να τα πείτε στις αγορεύσεις σας. 

(Στο σημείο αυτό προσέρχεται στην Αίθουσα ο κύριος Υπουργός Γεωργίας)

'Οπως βλέπετε, άδικα παραπονείστε. Ο κύριος Υπουργός φθάνει για όλα!

Ορίστε, κύριε Βεζδρεβάνη, συνεχίστε. 

ΗΛΙΑΣ ΒΕΖΔΡΕΒΑΝΗΣ: 'Ημουν σίγουρος, κύριε Πρόεδρε, ότι θα έλθει ο κύριος Υπουργός.

Κύριοι συνάδελφοι, συζητούμε σήμερα την πρόταση νόμου της Νέας Δημοκρατίας, για την επίλυση σοβαρών προβλημάτων του αγροτικού κόσμου της Χώρας.

Προσερχόμεθα, κύριε Υπουργέ, στη συζήτηση με υψηλό το αίσθημα ευθύνης και με μια ευαισθησία, γνωστή άλλωστε στον Ελληνικό Λαό, για μια κοινωνική τάξη που πνέει τα λοίσθια. Δεν ταιριάζει, κύριε Υπουργέ, στο χαρακτήρα μου, ούτε η άχαρις παρελθοντολογία ούτε ο εύκολος καταλογισμός ευθυνών. Σημασία για τον 'Ελληνα αγρότη δεν έχει το ποιος τον οδήγησε στη σημερινή αθλία κατάσταση. Αν θέλετε μια τέτοια συζήτηση βεβαίως, είμαστε πρόθυμοι να την κάνουμε. Και τότε θα φανεί, ότι η δεκαετία του 1980 είναι η αφετηρία κάθε κακού. Είναι η αφετηρία που φθάσαμε σ' αυτή την αθλία κατάσταση, που είπα προηγουμένως.

Για μένα, λοιπόν, δεν έχει σημασία το ποιος ευθύνεται. Σημασία έχει ποιοι θα μπορέσουν από εδώ και πέρα να αναστρέψουν τα πράγματα και να δώσουν λύσεις στα προβλήματα των γεωργών και των κτηνοτρόφων της Πατρίδας

Σελίδα 3334 

μας, που αν αφεθούν, κύριοι συνάδελφοι, απροστάτευτοι, θα οδηγηθούν στην καταστροφή και τον αφανισμό. Είναι αλήθειες, που πρέπει να λέγονται, για να προετοιμάσουν και τον αγροτικό κόσμο για το τι πρέπει να λάβει υπόψη του, κάτω από τη σημερινή διεθνή συγκυρία.

Η Νέα Δημοκρατία, Κόμμα ευθύνης και προοπτικής, έγκαιρα επεσήμανε, ότι το αγροτικό πρόβλημα δεν είναι πρόβλημα μιας κοινωνικής τάξεως. Είναι πρόβλημα εθνικό και ως τέτοιο το ανέδειξε τα τελευταία χρόνια, και ως τέτοιο, εθνικό πρόβλημα, ζητεί να αντιμετωπιστεί απ' όλες τις Πτέρυγες της Βουλής, αγαπητοί κύριοι συνάδελφοι.

Από το Νοέμβριο του 1993, κύριε Υπουργέ, μέχρι το Δεκέμβριο του 1994 εκατοντάδες στελέχη της Νέας Δημοκρατίας δούλεψαν σκληρά, για να συντάξουν ένα πρόγραμμα σωτηρίας του αγροτικού κόσμου της Χώρας. Με την καθοδήγηση του ιδίου του Προέδρου του Κόμματός μας, η Ο.Κ.Ε. Γεωργίας, τα κομματικά μας στελέχη, η Γραμματεία Αγροτικού, οι συνεταιριστές, οι αγροτιστές, οι Βουλευτές, οι πολιτευτές που ασχολούνται με τα θέματα της γεωργίας έδωσαν τον καλύτερο εαυτό τους για τη σύνταξη αυτού του προγράμματος. Επί ένα χρόνο, όχι συμπτωματικά και συγκυριακά, όλοι αυτοί ασχολήθηκαν με τη σύνταξη του αγροτικού προγράμματος της Νέας Δημοκρατίας.

Μπορώ να σας διαβεβαιώσω, κύριε Υπουργέ, ότι δε δεχθήκαμε άκριτα το οποιοδήποτε αίτημα υπεβλήθη σ' αυτήν τη μεγάλη ομάδα που περιέγραψα. Χιλιάδες αιτήματα υπεβλήθησαν. Σε διακόσια πενήντα σταθήκαμε και διακόσια πενήντα αποδεχθήκαμε. Γιατί έχουμε το γνώθι σ' αυτόν, γνωρίζουμε πού βρίσκεται η ελληνική οικονομία και πόσο αντέχει.

Συμπεριλάβαμε, λοιπόν, κύριε Υπουργέ, όπως σας είπα, τα διακόσια πενήντα μέτρα που δίνουν λύση στα προβλήματα των αγροτών. 

Και που μπορούν να λυθούν και που αντέχει η ελληνική οικονομία, κατά τη δική μας άποψη, εάν το αγροτικό πρόβλημα δεν το θεωρήσουμε πρόβλημα μόνο μιας κοινωνικής τάξεως, αλλά το θεωρήσουμε πρόβλημα εθνικό.

Το πρόγραμμά μας -σας είπα- είναι ρεαλιστικό και υλοποιήσιμο. Αντέχει στην κριτική και άντεξε τόσο καιρό στην κριτική που γίνεται από κάθε κατεύθυνση. 'Εχουμε την αίσθηση, ότι επράξαμε το καθήκον μας απέναντι του αγροτικού κόσμου ως Αξιωματική Αντιπολίτευση.

Τα αναφέρω όλα αυτά, κύριε Υπουργέ, γιατί, κατά τη συζήτηση στη Διαρκή Κοινοβουλευτική Επιτροπή Παραγωγής και Εμπορίου ακούστηκαν πολλές ανακρίβειες και ότι το πρόγραμμα της Νέας Δημοκρατίας είναι λαϊκίστικο. Χωρίς να γνωρίζουμε εμείς, κύριε Υπουργέ, ότι το Σεπτέμβριο θα είχαμε πρόωρες εκλογές -διότι είκοσι τέσσερις φορές ο κ. Σημίτης στο προηγούμενο χρονικό διάστημα διαβεβαίωνε τον Ελληνικό Λαό, ότι δε θα γίνουν εκλογές-φέραμε στο θερινό τμήμα της Βουλής την πρόταση νόμου της Νέας Δημοκρατίας και είχα και την τιμή να είμαι ο Εισηγητής της Παρατάξεώς μου κατά τη συζήτησή της.

Τότε, κατά τη συζήτηση της προτάσεως νόμου, σεις, κύριε Υπουργέ, δεχθήκατε κατ' αρχήν τις απόψεις μας, αλλά, όπως τονίσατε, τις θεωρούσατε λίγες και σημειώσατε ότι θα έπρεπε να δοθεί κάτι περισσότερο.

Ουσιαστικά, με το προαναφερθέν σκεπτικό, κύριε Υπουργέ, απορρίψατε την πρόταση νόμου της Νέας Δημοκρατίας. Φοβούμαι, ότι το ίδιο σκεπτικό θα ισχύσει και σήμερα. Εμείς, όμως, θα πράξουμε ως το τέλος το καθήκον μας, γιατί έχουμε υποχρέωση να βοηθήσουμε τον αγροτικό κόσμο της Χώρας, που πνέει, επαναλαμβάνω, τα λοίσθια. 

Με συνέπεια απόλυτη, η Νέα Δημοκρατία, και με την πίστη ότι το αγροτικό είναι πρόβλημα εθνικό και πρέπει να υπάρξουν οι θυσίες των πολλών για τους αγρότες της Χώρας, ξαναφέρνουμε σήμερα βελτιωμένη την πρόταση νόμου για την αντιμετώπιση των σοβαρών προβλημάτων της ελληνικής αγροτιάς.

Πιστεύουμε, ότι το μαχαίρι έφθασε στο κόκκαλο. Δεν υπάρχουν, κύριοι συνάδελφοι, άλλα περιθώρια αδιαφορίας για τους αγρότες. Αν δε λάβουμε τώρα τα αναγκαία μέτρα, οι αγρότες θα αφανιστούν και η κοινωνική έκρηξη θα εκδηλωθεί δυναμικά και καταστροφικά.

Κύριε Υπουργέ, εμείς, επαναλαμβάνω, με υψηλό το αίσθημα της ευθύνης πράττομεν το καθήκον μας ως Αξιωματική Αντιπολίτευση. Μετά από μελέτη, μετά από επικοινωνία -αφού αφουγκραστήκαμε αγρότες, κτηνοτρόφους και αλιείς σε ολόκληρη τη Χώρα, εκατοντάδες στελέχη της Νέας Δημοκρατίας- δεν καταθέσαμε τη συζητουμένη πρόταση νόμου για να δρέψουμε δάφνες, κύριοι συνάδελφοι, και να αποκομίσουμε κομματικά οφέλη, αλλά καταθέσαμε την πρόταση νόμου και ζητάμε να ψηφισθεί από τη Βουλή των Ελλήνων, διότι πιστεύουμε πως έχουμε χρέος να σώσουμε την ελληνική αγροτιά, που αποτελεί τη σπονδυλική στήλη του 'Εθνους μας.

Αν σας ενοχλεί, κύριοι συνάδελφοι του ΠΑ.ΣΟ.Κ., η δική μας η πρωτοβουλία και αν σας λείπει -που δε βλέπω το λόγο- η λεβεντιά να αποδεχθείτε το δικό μας το κείμενο, τις δικές μας προτάσεις, τότε δεσμευθείτε ότι σύντομα, αμέσως τώρα, θα φέρετε νομοσχέδιο δικό σας, που θα έχει τις ρυθμίσεις που απαιτούν οι καιροί για τη σωτηρία των αγροτών.

Εμείς δε θα ακολουθήσουμε τη δική σας τακτική, θα ψηφίσουμε το δικό σας το κείμενο, πράγμα που έχω κάνει απ' αυτό το Βήμα κατ' επανάληψη, όταν έκρινα, ότι ήταν σωστά τα νομοσχέδιά σας. Αυτό θα πράξουμε και τώρα.

'Εχουμε καταφέρει, κύριε Υπουργέ, να ξεπεράσουμε αυτές τις μικρότητες. 

Θα ήθελα να σας τονίσω, κύριε Υπουργέ, πως η Νέα Δημοκρατία σας δίνει ακόμα μία μεγάλη ευκαιρία να προλάβετε το δεύτερο αγροτικό ξεσηκωμό, ο οποίος είναι επί θύραις και θα έχετε και τη δική μας συμπαράσταση, αν και σεις αυτήν την ώρα δεχθείτε την πρόταση της Νέας Δημοκρατίας, που δεν είναι, επαναλαμβάνω, πρόταση για μας, είναι για τον αγροτικό κόσμο και είναι για να προλάβουμε την κοινωνική έκρηξη που έρχεται.

Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ.Σταύρου έχει το λόγο.

ΑΠΟΣΤΟΛΟΣ ΣΤΑΥΡΟΥ: Κύριε Πρόεδρε, κύριοι συνάδελφοι, η πρόταση νόμου της Νέας Δημοκρατίας για ρύθμιση θεμάτων που αφορούν τη μείωση του κόστους παραγωγής και την αύξηση της ανταγωνιστικότητας της ελληνικής γεωργίας, βρίσκεται προς τη σωστή κατεύθυνση.

Η μη αποδοχή της από την Κυβέρνηση, δείχνει έλλειψη ρεαλισμού και ευαισθησίας προς τα οξυμμένα προβλήματα του αγροτικού μας κόσμου. Δείχνει μικρότητα και κοινωνική αναλγησία και προκαλεί θύελλα και αντιδράσεις, αφού δεν είσθε σε θέση, κύριε Υπουργέ της Γεωργίας, να προτείνετε δικές σας ρυθμίσεις προς την κατεύθυνση της μείωσης του κόστους παραγωγής και της αύξησης της ανταγωνιστικότητας της ελληνικής γεωργίας. Με την αδικαιολόγητη άρνησή σας δεν αξιοποιείτε υπέρ των αγροτών, την πρόταση νόμου της Νέας Δημοκρατίας.

Εμείς δεν υποστηρίζουμε, ότι έτσι λύνονται όλα τα προβλήματα του αγροτικού κόσμου. Εμείς κρίναμε ως άμεσης προτεραιότητας τις συγκεκριμένες ρυθμίσεις, που αφορούν τη μείωση της τιμής των καυσίμων, τη μείωση του συντελεστή Φ.Π.Α. από 18% σε 8%, τη μείωση της τιμής του ηλεκτρικού ρεύματος, την αύξηση του αφορολογήτου για κληρονομικές και λοιπές μεταβιβάσεις και τη μείωση των τελών αδειών για αγροτικές κατασκευές. Και τα θεμελιώνουμε πλήρως αποδεικτικά, κάτι που και εσείς μερικώς αναγνωρίζετε.

Κύριε Υπουργέ, περίμενα -μια και λέτε ότι είσθε εκσυγχρονιστές- ότι θα είχατε το θάρρος να αποδεχθείτε την πρόταση νόμου της Νέας Δημοκρατίας, η οποία στοχεύει στη μείωση του κόστους παραγωγής και στην αύξηση της ανταγωνιστικότητας των ελληνικών αγροτικών προϊόντων. 

Με τις νέες ρυθμίσεις της GATT και της Κ.Α.Π., με την απελευθέρωση του διεθνούς εμπορίου και τη Συνθήκη του Μάαστριχτ, διαμορφώνεται ένα νέο διεθνές περιβάλλον, μέσα στο οποίο κινείται η γεωργία. Και θελήσαμε τις απώλειες από επιδοτήσεις των αγροτικών προϊόντων να τις καλύψουμε με

Σελίδα 3335 

τη μείωση του κόστους παραγωγής. Εσείς, όμως, αρνείσθε την προσφορά αυτή προς τον αγροτικό κόσμο και δικαίως εισπράττετε τις δικαιολογημένες αντιδράσεις του και τις εξεγέρσεις. Εμείς, όμως θα συνεχίσουμε τις πιέσεις μας προς την Κυβέρνηση, ώστε να κάνετε κάτι επιτέλους υπέρ των Ελλήνων αγροτών.

Αποτέλεσμα αυτής της πίεσης και των συνεχών μας επερωτήσεων για τους αγρότες, είναι -και το βρίσκω απόλυτα θετικό- οι εξαγγελίες σας για ρυθμίσεις των αγροτικών χρεών. Δε γνωρίζουμε, όμως, τι έχει γίνει προς αυτήν την κατεύθυνση και τι σκέπτεται η Κυβέρνηση.

Κύριε Υπουργέ, αν έχετε την καλωσύνη, επειδή ομιλείτε, ακούστε μας λίγο. Ξέρουμε, βεβαίως, ότι όπως δεν ακούτε ολόκληρο τον αγροτικό κόσμο, περιφρονείτε και τους συναδέλφους. Αυτό, όμως, που γίνεται μέσα στην Αίθουσα του Κοινοβουλίου, είναι απαράδεκτο. Ειλικρινά από εσάς προσωπικά, που σας εκτιμώ, δεν το περίμενα.

Ερωτούσα αυτήν τη στιγμή, τι έχει γίνει με τις εξαγγελίες σας για τις ρυθμίσεις των αγροτικών συνεταιριστικών χρεών. Αν έχετε προχωρήσει και τι σκέπτεται επιτέλους να κάνει η Κυβέρνηση προς αυτήν την κατεύθυνση.

Κύριε Υπουργέ, όλοι μας γνωρίζουμε, ότι το ΠΑ.ΣΟ.Κ. βρίσκεται στην Κυβέρνηση δέκα τρία και πλέον χρόνια. Το πόσο ακόμα θα μείνει, βεβαίως, δεν το γνωρίζουμε. Σε ολόκληρο αυτό το χρονικό διάστημα μπορείτε να μας πείτε ποιά ήταν η αγροτική σας πολιτική και τι επετύχατε στον αγροτικό τομέα; Γιατί αυτό που φαίνεται καθαρά, είναι η διόγκωση των προβλημάτων, η απόγνωση και η αγανάκτηση του αγροτικού κόσμου που βλέπει το εισόδημά του συνεχώς να συρρικνώνεται και οι τιμές πολλών αγροτικών προϊόντων να μειώνονται. Ούτε καν την αύξηση των αγροτικών συντάξεων κατά δέκα χιλιάδες δραχμές δε δίδετε στους συνταξιούχους αγρότες.

Δεν υπάρχει συγκεκριμένη και ενιαία μακροπρόθεσμη αγροτική πολιτική. Και ό,τι κάνετε είναι τελείως πρόχειρο και ερασιτεχνικό. Δεν παρακολουθείτε επιμελώς ό,τι γίνεται σε ευρωπαϊκό επίπεδο. Δεν απορροφάτε τους κοινοτικούς πόρους και δίνετε την εντύπωση του απλού θεατή.

Γιατί δεν έχετε δώσει τις επιδοτήσεις στους κτηνοτρόφους μέχρι σήμερα; Ούτε, όμως, και τις αποζημιώσεις στους αγρότες οπορωκηπευτικών της Αττικής και συγκεκριμένα των Μεγάρων, του Ασπρόπυργου και άλλων περιοχών, που η παραγωγή τους καταστράφηκε πέρσι από χαλάζι και νεροποντές, δεν έχετε καταβάλει μέχρι σήμερα.

Τι περιμένετε; Δεν ελέγχετε καν, δεν ελέγχετε στοιχειωδώς τις υπηρεσίες σας;

'Ομως, μια και μιλώ για την Αττική θα πρέπει να σας υπενθυμίσω την ανακολουθία και τη μη συνέχεια της Eλληνικής Πολιτείας στην άσκηση μιας συγκεκριμένης ευεργετικής πολιτικής, ανεξάρτητα από την εναλλαγή των κυβερνήσεων στην εξουσία.

Αναφέρομαι στη γνωστή απόφαση της Επιτροπής Τιμών και Εισοδημάτων του 1993, με την οποία διετέθησαν δύο δισεκατομμύρια δραχμές για εξαγωγικές επιδοτήσεις χύμα μούστου και κρασιών. Υιοθετήσαμε τότε όλες τις προτάσεις της ΚΕΟΣΟΕ. Και επιτύχαμε τη σημαντική μείωση των αποθεμάτων κρασιών σε ολόκληρη τη Χώρα.

Εάν δεν έπαιρνα τότε την απόφαση αυτή, ως Υπουργός Γεωργίας τα αμπέλια, όχι μόνο της Αττικής, αλλά και άλλων περιοχών, θα έμεναν δυστυχώς ατρύγητα. Με βάση την απόφαση αυτή, μεταξύ των άλλων και ο Αμπελουργικός Συνεταιρισμός Παιανίας, έκανε εξαγωγές μούστου.

Και μέχρι σήμερα δεν έχει καταβληθεί η εξαγωγική επιδότηση συνολικής αξίας περίπου εβδομήντα εκατομμυρίων δραχμών. Γιατί, κύριε Υπουργέ, κρατάτε τον κόπο, τον μόχθο και το αίμα των αμπελουργών; Αυτή είναι η ευνομούμενη δημοκρατική πολιτεία του ΠΑ.ΣΟ.Κ.;

Και τώρα, αφού προκαλέσατε τις νέες αγροτικές κινητοποιήσεις, που βρίσκονται σε εξέλιξη, προσπαθείτε, με απειλές και εκφοβισμό, να κάμψετε το αγωνιστικό φρόνημα των αγροτών. Και προκαλείτε, με την αντιλαϊκή σας πολιτική, συνεχείς κοινωνικές εκρήξεις.

Μια ικανή, όμως, κυβέρνηση δρα προληπτικά. Προλαβαίνει τα γεγονότα και δίνει έγκαιρα λύσεις, όπου και όσο αυτές είναι εφικτές. 

Είναι λυπηρό, που τις κρίσιμες αυτές ώρες για το 'Εθνος, εφαρμόζεται μια γκρίζα και θολή πολιτική, που δυστυχώς δεν εξυπηρετεί τα συμφέροντα του 'Εθνους και του Ελληνικού Λαού.

Θα πρέπει επιτέλους, κύριε Υπουργέ, η Κυβέρνηση να συνέλθει. Να αντιμετωπίσει με υπευθυνότητα και υψηλό αίσθημα ευθύνης τα προβλήματα του αγροτικού κόσμου, που όπως γνωρίζετε -πιστεύω να τα γνωρίζετε- εξαιτίας των όσων συντελούνται στις Βρυξέλλες, οδηγούνται στη συρρίκνωση. Και θα πρέπει να γίνει ένας επίσημος εθνικός στρατηγικός σχεδιασμός, ώστε η Ελληνική Πολιτεία να μπορέσει να δώσει διεξόδους σ'αυτά τα προβλήματα και να ικανοποιήσει, όσα είναι δυνατόν, από τα αιτήματα του αγροτικού κόσμου. Να ικανοποιηθούν άμεσα.

Η Νέα Δημοκρατία με υψηλό αίσθημα ευθύνης βρίσκεται κοντά στον αγροτικό κόσμο. Και με τη συγκεκριμένη πρόταση νόμου προκαλεί και καλεί την Κυβέρνηση να την κάνει αποδεκτή, ώστε να μπορέσουμε να δώσουμε μερική διέξοδο στα οξυμμένα προβλήματα του αγροτικού κόσμου.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Πασσαλίδης έχει το λόγο.

ΑΘΑΝΑΣΙΟΣ ΧΕΙΜΑΡΑΣ: Ποιοι ακολουθούν, κύριε Πρόεδρε;

ΠΡΟΕΔΡΕΥΩΝ (Νικόλαος Κατσαρός): Μετά τον κ. Πασσαλίδη, είναι ο κ. Κοντογιαννόπουλος στη θέση του κ. Φούσα, ο κ. Νάκος και εσείς, κύριε Χειμάρα.

Θα τελειώσουμε, όμως, στις 15.00', κύριοι συνάδελφοι.

Ορίστε, κύριε Πασσαλίδη.

ΘΕΟΔΩΡΟΣ ΠΑΣΣΑΛΙΔΗΣ: Κύριε Πρόεδρε, είναι η πρώτη πρόταση νόμου που κατετέθη και συζητείται σήμερα στη Βουλή, μετά τις τελευταίες εκλογές, που αφορά τον αγροτικό τομέα και συγκεκριμένα τη ρύθμιση θεμάτων για τη μείωση του κόστους παραγωγής και της λειτουργίας της αγροτικής εκμετάλλευσης, καθώς και την αύξηση της ανταγωνιστικότητος της ελληνικής γεωργίας.

Η Νέα Δημοκρατία το Δεκέμβριο του 1994 έδωσε στη δημοσιότητα το αγροτικό πρόγραμμα και σήμερα συζητάμε μια ολοκληρωμένη δέσμη μέτρων ενός τμήματος του προγράμματός της. Η Χώρα μας πρέπει να προσαρμοσθεί στις νέες διεθνείς εξελίξεις, στο νέο διεθνές κοινωνικό και οικονομικό περιβάλλον. Τα νέα, λοιπόν, δεδομένα, η Χώρα μας πρέπει να τα λάβει σοβαρά υπόψη την πρόσφατη υπογραφή της GATT το 1993, την αναθεώρηση της Κοινής Αγροτικής Πολιτικής το 1992, τη Συνθήκη του Μάαστριχτ που επιβάλλει τη σύγκλιση των οικονομιών των χωρών της Ευρωπαϊκής 'Ενωσης, τη διεύρυνση της Ευρωπαϊκής 'Ενωσης με την ένταξη νέων χωρών, το άνοιγμα των αγορών της Ανατολικής Ευρώπης.

Η πρωτοβουλία κατάθεσης της πρότασης νόμου, σημαίνει ότι υπάρχει έντονος προβληματισμός ανησυχία και ευαισθησία στον αγροτικό τομέα, από τη Νέα Δημοκρατία. Είναι γνωστό, ότι θα επιβιώσει η χώρα εκείνη, που θα έχει το χαμηλότερο κόστος παραγωγής, μπροστά στο έντονο διεθνές ανταγωνιστικό περιβάλλον. Μετά την απελευθέρωση του εμπορίου και την κατάργηση των δασμών και κάθε περιοριστικού μέτρου με τις χώρες της Ευρωπαϊκής 'Ενωσης, έχουμε ελεύθερη τη διακίνηση των εμπορευμάτων στις χώρες της Κοινότητας. Επομένως, ο καταναλωτής θα διαλέξει το προϊόν που επιθυμεί απο οποιαδήποτε χώρα. Εάν θα βρει φθηνό το προϊόν από το εξωτερικό και ποιοτικά καλύτερο, θα το προτιμήσει.

Ο 'Ελληνας παραγωγός και καταναλωτής διαπιστώνει σε πολλές περιπτώσεις, ότι το κόστος παραγωγής των ελληνικών προϊόντων είναι υψηλό. Το εμπορικό ισοζύγιο των αγροτικών προϊόντων σήμερα είναι ελλειμματικό. Μπροστά σ' αυτήν τη διεθνή πρόκληση, πρέπει να πάρουμε τα μέτρα μας σαν χώρα, στον αγροτικό τομέα. Δυστυχώς, το κόστος παραγωγής της ελληνικής γεωργίας βρίσκεται σε υψηλά επίπεδα, έναντι των 

Σελίδα 3336 

άλλων χωρών.

Πιστεύω ότι η πρόταση νόμου που καταθέσαμε, είναι σε πολύ κρίσιμή καμπή της ελληνικής γεωργίας. Πρέπει να ενσκύψουμε όλοι στο πρόβλημα, να ευαισθητοποιηθούμε. Πρέπει να γίνει δεκτή η πρόταση νόμου που συζητούμε σήμερα. Το καμπανάκι κτυπάει, τα περιθώρια στενεύουν, η ύπαιθρος ερημώνεται, τα σχολεία κλείνουν, οι νέοι αγρότες από τα χωριά βρίσκουν διέξοδο στις πόλεις. 

Με τις προγραμματικές δηλώσεις, ο Πρωθυπουργός απέδειξε ότι απομακρύνεται από τα συσσωρευμένα προβληματα του Ελληνικού Λαού, τη στιγμή που τα κοινωνικά προβλήματα και ιδιαίτερα των αγροτών και των κτηνοτρόφων, ακολουθούν πορεία σταθερής επιδείνωσης. Ο αγροτικός κόσμος είναι απογοητευμένος απο την πορεία των τιμών των αγροτικών προϊόντων στον καπνό, στο σιτάρι, στο λάδι, τα οπωροκηπευτικά, τα σταφύλια, το ρύζι, το βαμβάκι, το γάλα. Το πετρέλαιο έφθασε το λίτρο εκατόν εβδομήντα δύο δραχμές. Τα λιπάσματα ακολουθούν στην τιμή ανοδική πορεία. Οι κτηνοτρόφοι, λόγω μειωμένων τιμών του γάλακτος, αγελαδινού, πρόβειου και κατσικίσιου και των προστίμων λόγω υπέρβασης της ποσόστωσης, περνάνε σκληρή δοκιμασία όσο ποτέ άλλοτε. Οι περισσότεροι σκέπτονται να πουλήσουν το ζωϊκό κεφάλαιο, λόγω της μεγάλης κρίσης και δεν βρίσκουν αγοραστές. Εδώ, ακριβώς, ελέγχεται αυστηρά η Κυβέρνηση γιατί δεν προστάτευσε τους παραγωγούς από αθρόες εισαγωγές γαλακτοκομικών προϊόντων από το εξωτερικό.

Η τελική τιμή στο βαμβάκι θα είναι φέτος μειωμένη κατά σαράντα δραχμές περίπου, ενώ ο κύριος Πρωθυπουργός διαβεβαίωνε τους βαμβακοπαραγωγούς προεκλογικά, ότι θα τους εξασφαλίσει προκαταβολή μεγαλύτερη από αυτήν που θα καθορίσει η Κοινότητα και τιμές ίδιες με τις περσινές. 

Η στρεμματική απόδοση φέτος καθορίσθηκε στα διακόσια εξήντα πέντε κιλά κατά στρέμμα, ενώ η περσινή ήταν τριακόσια τριάντα κιλά κατά στρέμμα.

Κάνοντας σύγκριση της περσινής και της φετινής χρονιάς διαπιστώνεται μείωση του εισοδήματος των βαμβακοπαραγωγών κατά στρέμμα, εικοσιοκτώ χιλιάδες εξακόσιες (28.600) δραχμές.

Θα ήθελα να ρωτήσω τον κύριο Υπουργό Εργασίας τι πέτυχε στο τελευταίο Συμβούλιο των Υπουργών Γεωργίας της Ευρωπαϊκής 'Ενωσης για τους αγρότες. Αποδεικνύεται, ότι το Υπουργείο Γεωργίας δεν έχει συγκεκριμένη πολιτική, ούτε εναλλακτικές λύσεις και μέτρα για να καλύψει τις τεράστιες απώλειες του εισοδήματος των καλλιεργητών.

Στην ανεργία του δέκα και πέντε δέκατα επί τοις εκατόν (10,5%), έχει προστεθεί και η ανεργία των αγροτών, που δεν έχει ποσόστωση και εδώ η κατάσταση είναι εκρηκτική για τους νέους παραγωγούς. 

Ο αγροτικός τομέας πηγαίνει από το κακό στο χειρότερο. Πριν από δεκατέσσερις περίπου μήνες είπε η Κυβέρνηση, ότι θα εφαρμόσει το μητρώο αγροτών και θα είχε συνδεθεί με τη μείωση της τιμής των καυσίμων. Η εξαγγελία για τη μείωση της τιμής των καυσίμων εξελίχθηκε σε μεγάλη κοροϊδία. Η Κυβέρνηση δεν αξιοποίησε τους κοινοτικούς πόρους και η απορρόφηση για τον αγροτικό τομέα ήταν σε χαμηλά επίπεδα.

Οι διαρθρωτικές αδυναμίες της ελληνικής γεωργίας είναι ο μικρός και ο εγκατεσπαρμένος κλήρος, που είναι σαράντα (40) στρέμματα περίπου κατά μέσο όρο, ο μικρός αριθμός των αρδευόμενων εκτάσεων, ο γηρασμένος αγροτικός πληθυσμός.

Οι παραπάνω αδυναμίες μπορούν να αντιμετωπιστούν με την καλύτερη αξιοποίηση των κοινοτικών πόρων στον τομέα των επενδύσεων, σε έργα υποδομής και τεχνολογίας, καθώς επίσης και με εθνική στήριξη.

Η πρόταση νόμου επιδιώκει ρύθμιση, όπως είναι η μείωση της τιμής των καυσίμων για αγροτική χρήση σαράντα επί τοις εκατόν (40%) εως σαραντα πέντε επί τοις εκατό (45%). Αυτό επιτυγχάνεται με την απαλλαγή των αγροτών από τον ειδικό φόρο κατανάλωσης για το πετρέλαιο.

Η πρόταση νόμου, που κατατέθηκε από τη Νέα Δημοκρατία και συζητείται σήμερα στη Βουλή, εναρμονίζεται και με την κοινοτική Οδηγία, όπου παρέχεται η ευχέρεια διατήρησης ή όχι των εθνικών διατάξεων περί απαλλαγών. Η μείωση της τιμής των καυσίμων για αγροτική χρήση εφαρμόζεται και σε άλλες χώρες της Ευρωπαϊκής 'Ενωσης, όπως Γαλλία, Βέλγιο και Ολλανδία. 

Το κράτος έχει τη δυνατότητα να παρεμβαίνει στη διαμόρφωση του κόστους.

Η μείωση του Φ.Π.Α για την αγορά κάθε είδους μηχανικού εξοπλισμού από δεκαοκτώ επί τοις εκατόν (18%) σε οκτώ επί τοις εκατό (8%), η μείωση της τιμής του ηλεκτρικού ρεύματος για αγροτική χρήση, η αύξηση των φορολογικών απαλλαγών για μεταβιβάσεις, κληρονομιές και γενικά παροχές αγροτικών εκμεταλλεύσεων, η μείωση τελών εκδόσεως αδειών για κατοικίες, αποθήκες, σταύλους, περιφράξεις κ.λπ. δημιουργούν τις προϋποθέσεις για να συγκρατηθεί ο πληθυσμός στην ύπαιθρο.

Επίσης, δημιουργούνται ευνοικές προϋποθέσεις να ξαναεπιστρέψουν στα χωριά πολλοί κάτοικοι των αστικών κέντρων. Την ελάφρυνση του κόστους των κτισμάτων μπορούν να ωφεληθούν αδιακρίτως όλοι οι 'Ελληνες, ανεξάρτητα από την επαγγελματική και κοινωνική τους θέση, εφόσον το σπίτι δεν υπερβαίνει τα εκατόν εξήντα (160) τετραγωνικά μέτρα σε ορεινές προβληματικές και παραμεθόριες περιοχές.

Πιστεύουμε, ότι τα μέτρα που προτείνουμε είναι αρκετά για να μειωθεί το κόστος παραγωγής των αγροτικών προϊόντων. Με την εφαρμογή των μέτρων αυτών θα βελτιωθεί η εθνική οικονομία. Αν η Κυβέρνηση είναι αντίθετη με τα μέτρα αυτά, ας μας πει τα δικά της μέτρα, που θα είναι αποτελεσματικά για τη μείωση του κόστους παραγωγής. Ας μας πει η Κυβέρνηση τις δικές της εναλλακτικές λύσεις πρoτού οδηγηθεί η γεωργία σε αδιέξοδο.

Σήμερα ο αγροτικός κόσμος αναμένει από μας να του συμπαρασταθούμε, θέλει τη δική μας υποστήριξη. Κανείς δεν αμφιβάλλει, ότι το αγροτικό εισόδημα διαρκώς συρρικνώνεται και ότι ο αγρότης έφθασε στα όρια της φτώχειας. Εμείς θα μείνουμε απαθείς μπροστά στο δράμα που περνά ο αγρότης και ο κτηνοτρόφος; Αφού βλέπουμε, ότι το αγροτικό εισόδημα καθημερινά καταρρέει, πρέπει να υπάρχει και η ανάλογη επιβάρυνση του προϋπολογισμού. Πρέπει να βρεθεί τρόπος ανακούφισης των αγροτών, πριν είναι αργά.

Οι προτάσεις που κάνουμε δεν είναι για λαϊκισμό. 'Ολα αυτα που λέμε αναφέρονται στο πρόγραμμα που εξαγγείλαμε το Δεκέμβριο του 1994. Επομένως, δεν ήταν εξαγγελίες προεκλογικές, αλλά δεσμεύσεις προγραμματικές. 

Το ΠΑ.ΣΟ.Κ. κυβερνά τη χώρα δώδεκα (12) περίπου χρόνια και έπρεπε ήδη να έχει πάρει τα αναγκαία μέτρα για να βελτιώσει το κόστος και την ανταγωνιστικότητα της γεωργίας.

Πιστεύω, ότι πρέπει να ψηφιστεί η πρόταση νόμου της Νέας Δημοκρατίας για να ανακουφιστεί ο 'Ελληνας αγρότης και να προσδοκά ένα καλύτερο μέλλον για τη βελτίωση του εισοδήματός του. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Κύριε Νάκο και κύριε Χειμάρα, θέλετε να μιλήσετε σήμερα;

ΑΘΑΝΑΣΙΟΣ ΧΕΙΜΑΡΑΣ: Ναι.

ΣΤΑΥΡΟΣ ΠΑΠΑΔΟΠΟΥΛΟΣ: 'Αλλοι τρεις μείναμε, κύριε Πρόεδρε. Οι υπόλοιποι λείπουν.

ΠΡΟΕΔΡΕΥΩΝ (Νικόλαος Κατσαρός): Λέτε να τους διαγράψω;

ΣΤΑΥΡΟΣ ΠΑΠΑΔΟΠΟΥΛΟΣ:'Οχι. 

ΠΡΟΕΔΡΕΥΩΝ (Νικόλαος Κατσαρός): Μα, αν φτάσω σε σας θα διαγράψω άλλους έξι, επτά.

Ο κ. Κοντογιαννόπουλος έχει το λόγο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κυρίες και κύριοι συνάδελφοι, υπάρχει αναμφίβολα μείζον πρόβλημα. Γιατί το αγροτικό πρόβλημα, όπως αναδεικνύεται σήμερα που μιλάμε, μέσα από τις αγροτικές κινητοποιήσεις, αποτελεί το πλέον εκρηκτικό πρόβλημα για την ελληνική οικονομία και την ελληνική κοινωνία. Και συνίσταται στο γεγονός, ότι ο αγροτικός κόσμος οδηγείται πλέον σε μία βίαιη προσαρμογή του στη νέα ευρωπαϊκή και διεθνή πραγματικότητα, όπως αυτή διαμορφώνεται μετά τις μεταβολές τόσο σε ευρωπαϊκό

Σελίδα 3337 

επίπεδο της Κοινής Αγροτικής Πολιτικής, όσο και σε διεθνές επίπεδο της νέας συμφωνίας της GATT, αλλά και με τις νέες συμφωνίες ανάμεσα στην Ευρωπαϊκή 'Ενωση και στις χώρες του τέως υπαρκτού σοσιαλισμού, που προσθέτουν νέους ανταγωνιστές στα ελληνικά αγροτικά προϊόντα.

Συμπερασματικά, έπειτα από τις μεταβολές αυτές, οδηγούμεθα σε ένα ολοένα και διευρυνόμενο ανταγωνισμό και σε μία ολοένα και περισσότερο μείωση των επιδοτήτων, από πλευράς της Κοινότητας, με αρνητικές επιπτώσεις στο αγροτικό εισόδημα.

Πράγματι, λοιπόν, με ευθύνη όλων των κυβερνήσεων μετά το 1981, -και εδώ θα πρέπει να έχουμε την ειλικρίνεια να το παραδεχθούμε όλοι- ο αγροτικός κόσμος παρέμεινε ανυποψίαστος, απληροφόρητος και κυρίως απροετοίμαστος και αβοήθητος να αντιμετωπίσει στην καινούρια πραγματικότητα. Μία πραγματικότητα που πρέπει να σημειώσω, ότι δεν είναι τόσο αρνητική όπως από ορισμένες πλευρές τονίζεται, αλλά θα καταλήξει να γίνει πράγματι αρνητική, αν συνεχίσουμε όλοι να προσεγγίζουμε το αγροτικό πρόβλημα με πρόθεση πολιτικής εκμετάλλευσης, ανάλογα με το αν βρισκόμαστε στην Κυβέρνηση ή στην Αντιπολίτευση και με κοινό παρονομαστή την αντιμετώπιση του αγροτικού κόσμου σαν μία μεγάλη δεξαμενή πελατειακών σχέσεων.

Πρώτον, δεν είναι αρνητική η εξέλιξη στην Ευρωπαϊκή 'Ενωση. Υπάρχει πράγματι μία δραστική μεταβολή. Οι ενισχύσεις της Κοινότητας παύουν πλέον να προορίζονται για τη στήριξη των τιμών και κατευθύνονται προς την εισοδηματική στήριξη των μικρών αγροτών. Και αυτό, διότι έχει γίνει αποδεκτό και από τις χώρες της Ευρωπαϊκής 'Ενωσης και από την Ελλάδα ότι δεν μπορούν πλέον να αυξάνονται οι τιμές στα αγροτικά προϊόντα με τις επιδοτήσεις και να τις πληρώνει ο καταναλωτής.

Υπάρχει συνεπώς, ένας αναπροσανατολισμός της Κοινής Αγροτικής Πολιτικής σε μία κατεύθυνση την οποία οφείλουμε να αντιμετωπίσουμε σωστά. Και μέσα στα πλαίσια αυτής της αλλαγής, αρχίζει να αναπτύσσεται μία τάση για εθνικές εισοδηματικές ενισχύσεις απευθείας στους αγρότες.

Αυτό δεν πρέπει να το εξορκίσουμε, όπως κάνει σήμερα η Κυβέρνηση. Διότι κάθε χώρα πλέον, ανάλογα με τη σημασία που δίνει στον αγροτικό της τομέα, αποκτά την ευχέρεια, χωρίς να απεμπολεί τα πλεονεκτήματα της ΚΑΠ, να ενισχύει απ' ευθείας τα εισοδήματα των αγροτών, όταν αυτή κρίνει ότι βρίσκονται κάτω από τα επιτρεπτά όρια, που θέλει κάθε χώρα να ζουν οι αγρότες της.

Υπάρχουν σήμερα αγροτικές ενισχύσεις απ' ευθείας από τις χώρες της Ευρώπης, που φθάνουν ακόμα και στο 80% του αγροτικού εισοδήματος. Στην Ελλάδα είμαστε τελευταίοι. 

Πέρα, όμως, από το αγροτικό ταμείο, το γνωστό ΦΕΟΓΚΑ, έχουν αναπτυχθεί τα τελευταία χρόνια, ακριβώς για να ενισχυθούν αυτές οι πολιτικές, άλλα δύο ταμεία, το περιφερειακό και το κοινωνικό ταμείο, μέσα από τα οποία, αξιοποιώντας τις δυνατότητες που παρέχουν, μπορούμε πράγματι να αντιμετωπίσουμε τις αρνητικές οικονομικές και κοινωνικές εξελίξεις του αγροτικού τομέα στηρίζοντας τους αγρότες, να παραμένουν στον τόπο τους και να ασχολούνται, παράλληλα με τον αγροτικό τομέα και με άλλους τομείς που θα αναπτύσσονται μέσα ακριβώς από την αξιοποίηση αυτών των ταμείων.

'Ομως, το Ελληνικό Κράτος ευθύνεται πολλαπλά. Η Ελληνική Πολιτεία ευθύνεται κα διότι δεν καταφέρνει να αξιοποιεί αυτές τις δυνατότητες -και δεν υπάρχει κλασσικότερο παράδειγμα από την αδυναμία μας να αξιοποιήσουμε τους πόρους του 2ου πακέτου Ντελόρ- αλλά και διότι παραμένει καθηλωμένη στο ρυθμό που υπήρχε, πριν ακόμα ενταχθούμε στην Ευρώπη, με αποτέλεσμα σήμερα ο αγροτικός κόσμος να βρίσκεται από πλευράς αντιμετώπισής και στήριξής του από την Πολιτεία σε χειρότερα επίπεδα από αυτά του 1981.

Γνωρίζετε όσοι προερχόμαστε από αγροτικές περιοχές, ότι δεν υπάρχει γεωπόνος κοντά στον αγρότη. Διαπιστώνουμε ότι σήμερα ο αγρότης για να ανταπεξέλθει στις νέες προκλήσεις πρέπει να είναι καταρτισμένος, πρέπει να είναι εκπαιδευμένος, ενημερωμένος, πρέπει να βοηθείται και τίποτα απ' όλα αυτά δεν έχουν γίνει όλα αυτά τα χρόνια.

Είναι επόμενο, συνεπώς, να παραπληροφορείται και να κατευθύνεται πολλές φορές από σκοπιμότητες έξω απο την υπηρέτηση του πραγματικού του συμφέροντος, διότι θα διαπιστώσετε, κύριοι συνάδελφοι ότι τα αιτήματα τα οποία προβάλλουν οι αγρότες που έχουν εξεγερθεί, απέχουν πολλές φορές από τα αιτήματα, τα οποία θα τους επιτρέψουν μακροπρόθεσμα να ξεπεράσουν τα σημερινά προβλήματα.

Βεβαίως, η σημερινή Κυβέρνηση είναι η μόνη, που δεν μπορεί να μέμφεται, ούτε να επιρρίπτει τις ευθύνες της στις άλλες κυβερνήσεις και ιδιαίτερα στην κυβέρνηση της Νέας Δημοκρατίας της περιόδου 1990-1993. Γιατί από το 1981 μέχρι το 2000, κύριε Υπουργέ, θα κυβερνάτε περίπου δέκα έξι χρόνια, αν εξαντλήσετε την τετραετία.

Κατά συνέπεια και εάν ποσοτικά επιμερίσουμε τις ευθύνες, επωμίζεσθε το μέγιστο μέρος. 'Οπως, επίσης, δεν νομιμοποιείστε να διαμαρτύρεσθε για την ακραία μορφή των διεκδικήσεων που έχουν προσλάβει σήμερα οι αγροτικές κινητοποιήσεις, διότι είναι και αυτές -δυστυχώς για εσάς- δικά σας παιδιά. Ορθώς σας υπενθυμίζουν σήμερα οι αγρότες ότι "εσείς μας διδάξατε τις καταλήψεις".

Προσωπικά, κύριε Υπουργέ -δεν το λέω τώρα στη Βουλή, το είπα στους αγρότες της περιφέρειάς μου και το επαναλαμβάνω και σήμερα-συμπαρίσταμαι απολύτως στα αιτήματα που έχουν να κάνουν με την αναδιάρθρωση, με την αντιμετώπιση των προβλημάτων του αγροτικού κόσμου. Σε καμία περίπτωση, όμως, δεν πιστεύω ότι τα αιτήματα αυτά μπορούν να ικανοποιηθούν είτε με την κατάλυση του Κράτους, είτε με την ομηρία ολόκληρης της κοινωνίας και των άλλων πολιτών. Ακόμη δε χειρότερα όταν τα θύματα απ' αυτές τις ακραίες εκδηλώσεις είναι, δυστυχώς, πολλές φορές οι ίδιοι οι αγρότες.

Τα πορτοκάλια της περιοχής μου, έμειναν ως ένα βαθμό απούλητα, διότι χάθηκαν οι αγορές της Ευρώπης. Διότι δεν μπόρεσαν να εξαχθούν την πρώτη φορά, εξ αιτίας των αγροτικών μπλόκων και τη δεύτερη φορά εξ αιτίας της απεργίας των ναυτεργατών.

Με αυτά τα δεδομένα, κυρίες και κύριοι συνάδελφοι, ασφαλώς και δεν πιστεύω ότι η πρόταση της Νέας Δημοκρατίας από μόνη της είναι αρκετή, για να αντιμετωπίσει το αγροτικό πρόβλημα. Αποτελεί όμως ένα βήμα της πορείας που πρέπει να κάνουμε προς τη σωστή κατεύθυνση. Υπάρχουν μπροστά μας τεράστιες προκλήσεις και πλήρης αγώνας, που πρέπει να γίνει απ' όλους μας, για να μπορέσουμε πράγματι να δώσουμε ικανοποιητικές απαντήσεις στους αγρότες της Χώρας μας.

Αλλά σε καμία περίπτωση αυτά δεν αντιμετωπίζονται με τη μακαριότητα που δείχνει η Κυβέρνηση, η οποία δικαιώνει με τη στάση της τις εκδηλώσεις αυτές, όταν μόνο έπειτα από την πίεση παρόμοιων εκδηλώσεων κινητοποιείται και αρχίζει να λαμβάνει τα αναγκαία μέτρα.

Τελειώνοντας, κύριε Πρόεδρε, εύχομαι η Διακομματική Επιτροπή που συγκροτήθηκε αυτές τις ημέρες, να είναι μια πραγματική ευκαιρία για όλες τις πολιτικές δυνάμεις του Τόπου να προσεγγίσουν το αγροτικό πρόβλημα, χωρίς διάθεση κομματικής εκμετάλλευσης. Διότι αυτό που λέμε πρέπει και να το εννοούμε. Το αγροτικό πρόβλημα είναι πρόβλημα εθνικό, που δεν μπορεί να χωρέσει στα μέτρα κανενός κόμματος.

ΠΡΟΕΔΡΕΥΩΝ (Νικόλαος Κατσαρός): Ο κ. Νάκος έχει το λόγο.

ΑΘΑΝΑΣΙΟΣ ΝΑΚΟΣ: Κύριοι συνάδελφοι, συζητώντας την πρόταση νόμου της Νέας Δημοκρατίας, αυτήν την παλιά πρόταση νόμου, θα ήθελα να επισημάνω τη διαφορά κατά την άσκηση της αντιπολιτευτικής τακτικής της Νέας Δημοκρατίας.

Συμμετέχουμε στο Συμβούλιο Αγροτικής Πολιτικής. 'Ηρθε ο Πρόεδρος της Νέας Δημοκρατίας, συμμετείχε τη στιγμή που τα άλλα κόμματα της Αντιπολίτευσης κατήγγειλαν το Συμβούλιο Αγροτικής Πολιτικής, δικαίως ή αδίκως -αυτό ο χρόνος θα το δείξει- παρό,τι μέχρι στιγμής δεν έχουν βγεί συμπεράσματα.

Χθές το μόνο κόμμα που εκπροσωπήθηκε, κύριε Υπουργέ, 

Σελίδα 3338 

στη Θεσσαλονίκη ήταν η Νέα Δημοκρατία. Συμμετέχει στη Διακομματική Επιτροπή, η οποία συστήθηκε και σήμερα συγκροτήθηκε σε Σώμα και όλα αυτά τα κάνει, επειδή γνωρίζει και έχει προειδοποιήσει από καιρό ότι το αγροτικό πρόβλημα είναι το υπ' αριθμόν ένα πρόβλημα της Χώρας μας.

Και διερωτώμαι, πότε το ΠΑ.ΣΟ.Κ. ποιά χρονική στιγμή, ακολούθησε αυτήν την υπεύθυνη πολιτική, αυτήν την υπεύθυνη στάση που ακολουθεί τώρα η Νέα Δημοκρατία;

Χθές, κύριε Υπουργέ, μετά μεγάλης προσοχής άκουσα, κατά την έναρξη των εκδηλώσεων της αγροτικής έκθεσης ΑΓΡΟΤΙΚΑ, τις αναφορές σας στα προβλήματα του αγροτικού τομέα. Πράγματι είναι τα προβλήματα που είπατε.

Αρκεί, όμως, η αναφορά των προβλημάτων από τον υπεύθυνο Υπουργό Γεωργίας, μιας κυβέρνησης που είναι συνέχεια όλα αυτά τα χρόνια, μιας κυβέρνησης που υποτίθεται ότι ενδιαφέρεται για τα αγροτικά προβλήματα;

Είναι ή όχι οι κινητοποιήσεις αυτές οι οποίες ανέδειξαν την ένταση των αγροτικών προβλημάτων, με αποτέλεσμα επιτέλους, αυτή η ενεργοποίηση των Διακομματικών Συμβουλίων Αγροτικής Πολιτικής να γίνει πραγματικότητα και να αρχίζουν πλέον τα προβλήματα να μπαίνουν σε κάποια σειρά;

Η αναφορά των προβλημάτων, χωρίς παράλληλη επιλογή των στρατηγικών και των τακτικών που υπάρχουν ή που πρέπει να θεσπιστούν, προκειμένου να αντιμετωπιστούν, είναι "απορία ψάλτου βηξ", διότι πρέπει να υπάρξουν τα άμεσα μέτρα, τα μεσοπρόθεσμα μέτρα και τα μακροπρόθεσμα. Εάν τα βάζουμε όλα στο ίδιο τσουβάλι, με την ίδια σειρά αξιολόγησης, τότε αυτό που κάνουμε είναι να επιτείνουμε τη σύγχυση και να μη βρίσκουμε θεραπείες και τη στιγμή μάλιστα που η πολιτική είναι η τέχνη του εφικτού, να μην αναλαμβάνουμε πρωτοβουλίες. 

Η πρόταση νόμου της Νέας Δημοκρατίας, όταν έγινε, αλλά και σήμερα εξακολουθεί να είναι επίκαιρη. Δεν έχει σκοπό να επιλύσει τα προβλήματα του αγροτικού τομέα.

Αλλιώς, δε θα είχαμε συμφωνήσει στην αναγκαιότητα του Συμβουλίου Αγροτικής Πολιτικής, που η Νέα Δημοκρατία θεσμοθέτησε, ούτε θα συμμετείχαμε στις Διακομματικές Επιτροπές όπου μας βλέπετε παντού ως Νέα Δημοκρατία σε όλες τις συνεδριάσεις.

Η πρόταση νόμου της Νέας Δημοκρατίας -γι'αυτό σας καλέσαμε και σας καλούμε να την κάνετε αποδεκτή- έχει πρώτα έναν κύριο στόχο. 'Οτι υπάρχει ενδιαφέρον για τον 'Ελληνα αγρότη. Να δώσουμε δηλαδή ένα σήμα ότι ενδιαφερόμαστε, ότι τους ακούμε, κάτι.

Κατηγορηθήκαμε ότι αυτά τα μέτρα είναι ασύνδετα, ότι είναι ασπιρίνες. Σας το ξαναείπαμε. Ο άρρωστος, πρώτα έχει ανάγκη από μερικά παυσίπονα, από μια καλή κουβέντα, από την επίδειξη ενδιαφέροντος, αυτό κάνει η πρόταση νόμου της Νέας Δημοκρατίας. Κατηγορηθήκαμε ότι αφορά εκατοντάδες δισεκατομμύρια δραχμών δημοσιονομικό κόστος και σας αποδείξαμε ότι δεν είναι έτσι.

Είπατε στη χθεσινή σας ομιλία το πόσο επεμβαίνουν τα πετρελαιοειδή, ή το ρεύμα, στη διαμόρφωση του κόστους των αγροτικών προϊόντων. Μπορεί να είναι και σωστά αυτά τα νούμερα. Εγώ, τουλάχιστον, δεν έχω να σας αντιπαραθέσω άλλους αριθμούς. Το θέμα είναι ότι ο αγρότης θα αισθανθεί με τη μείωση της τιμής των πετρελαιοειδών και του ηλεκτρικού ρεύματος, ότι υπάρχει Κυβέρνηση που ενδιαφέρεται. Αλήθεια, πόσο Φ.Π.Α. υπάρχει για τα αγροτικά προϊόντα στις άλλες χώρες; Είναι σε όλες τις άλλες χώρες της Ευρωπαϊκής 'Ενωσης 18%; 'Οχι, το γνωρίζετε. Υπάρχουν έμμεσες επιδοτήσεις, ή δεν υπάρχουν της αγροτικής παραγωγής στο φυσικό αέριο, στο πετρέλαιο, στο ρεύμα; 'Αραγε, δεν είναι επιδότηση, όταν κατασκευάζονται αγροτικοί δρόμοι, αγροτική οδοποιϊα, ή έργα υποδομής; Τι είναι αυτό; Είναι η έμπρακτη στοργή της Πολιτείας, η οποία θέλοντας να εξισορροπήσει και θέλοντας να κάνει πιο ανταγωνιστικές τις επιχειρήσεις του αγροτικού τομέα, μ'αυτόν τον τρόπο, τι κάνει; Μειώνει το κόστος της παραγωγής. Διότι, για το θέμα των εσόδων είναι ένα άλλο κεφάλαιο το πόσο η ΚΑΠ, η GATT, και όλες αυτές οι διεθνείς συμφωνίες που εντάσσονται μέσα στα πλαίσια του ισχυρότατου ανταγωνισμού, ξεφεύγουν των ορίων της παρούσης προτάσεως νόμου. 'Ολα αυτά τα μέτρα, λοιπόν, πού στοχεύουν; Στη μείωση του κόστους παραγωγής.

Εμείς ζητάμε μ'αυτήν την πρόταση νόμου, την οποία ουσιαστικά αποδέχεσθε- ανεξάρτητα αν θεωρείτε 3%, 5%, ή 7%, τη συμμετοχή στο συνολικό κόστος των πετρελαιοειδών, ή του ηλεκτρικού ρεύματος- αυτά, σε συνδυασμό με τα έργα υποδομής.

Πριν από μερικές μέρες είχα αποδείξει -μια που είναι θέμα των ημερών και πήραμε και τη σημερινή σας επιστολή- για τους βαμβακοπαραγωγούς το εξής: Εάν υπολογίσουμε, κύριε Υπουργέ, ότι δέκα εκατομμύρια δραχμές έχει μια γεώτρηση και η τοκοχρεωλυτική δόση είναι 16% που λέτε εσείς, ότι θα είναι το επιτόκιο της Αγροτικής Τραπέζης, ξέρετε ότι υπάρχει τοκοχρεωλυτική δόση δύο εκατομμύρια δραχμές το χρόνο; Τα δύο εκατομμύρια δραχμές, αν τα διαιρέσετε με το διακόδια εβδομήντα, που λέτε στο σημερινό σας έγγραφο ότι θα είναι η σημερινή τιμή του βάμβακος, θα δείτε ότι το κόστος της γεώτρησης, της διάνοιξης της συντήρησης της λειτουργίας, είναι περίπου 25%. 'Αρα, λοιπόν, στις διακόσιες εβδομήντα δραχμές βαμβάκι, εάν αυτός δεν είχε να πληρώσει αυτά τα δύο εκατομμύρια το χρόνο, το ίδιο εισόδημα με ποιά τιμή θα το αποκτούσε; Πιθανώς, να το αποκτούσε με διακόσιες τριάντα, με διακόσιες είκοσι πέντε δραχμές.

Θέλω με αυτόν τον τρόπο να επισημάνω το πόσο συμμετέχουν στη μείωση του κόστους τα έργα τα εγγυοβελτιωτικά τα οποία μειώνουν αυτό ακριβώς το κόστος των προϊόντων και κάνουν ανταγωνιστική την αγροτική οικονομία.

Στους δρόμους του Πηνειού -σας το έχω ξαναπεί- δεν υπάρχουν δρόμοι αγροτικοί. 'Αρα, ποιό είναι το κόστος συλλογής και μεταφοράς των οπωροκηπευτικών; Θα οξυνθεί αυτό το πρόβλημα. Πώς, λοιπόν, ανταγωνίζεται ο 'Ελληνας αγρότης;

Μ' αυτήν την πρόταση νόμου -και είναι μελετημένη- ζητάμε την απαλλαγή από το φόρο μεταβίβασης, διότι δεν είναι περιουσιακό στοιχείο.

Δεν είναι κάτι το οποίο μπορεί να χρησιμοποιηθεί για άλλη δουλειά. Και μάλιστα, είναι ατελής η πρόταση νόμου, δεν περιλαμβάνει και το εξής,ότι παραλιακές εκτάσεις ή οικοπεδικές εκτάσεις, οι οποίες έχουν άλλη αξία, να μην υπολογίζονται στην άλλη αξία που έχουν, υπό την προϋπόθεση και τη δέσμευση ότι θα χρησιμοποιηθούν για την αγροτική παραγωγή.

Δηλαδή μ' αυτόν τον τρόπο εκδιώκουμε τους αγρότες από τα σημεία που υπάρχει η πιθανότητα να οικοπεδοποιηθούν τα κτήματά τους. 'Οσον αφορά τη μείωση του κόστους κατασκευής, το κόστος από τότε που καταθέσαμε την πρόταση νόμου, αυξήθηκε κι άλλο. Αυξήθηκαν οι τιμές ζώνης. Και επιβάλλεται και στα εκτός σχεδίου αντικειμενικός προσδιορισμός των ακινήτων. Αυτό σημαίνει αύξηση της τιμής την οποία πρέπει να δικαιολογήσει ο αγρότης, είτε σαν ΙΚΑ, είτε σαν τιμολόγια στην εφορία για να ηλεκτροδοτηθεί. Αυτή είναι η πρακτική ηλεκτροδότησης των οικοδομημάτων. Μ' αυτόν δε τον τρόπο, αναγνωρίζουμε την αυτοαπασχόληση στα χωριά. Μη μου πείτε ότι δεν έχετε δει στα χωριά οικογένεια να κτίζει, να φτιάχνει την αυλή. Θα σας πω ένα παράδειγμα. Ξέρετε πόσα μεροκάματα ΙΚΑ θέλει ένας σε πεντακόσια μέτρα οικόπεδο που είναι ένα κανονικό οικόπεδο μέσα στο χωριό, για διαμόρφωση περιβάλλοντος χώρου; Αυτοί που έκαναν το νόμο νόμιζαν ότι στο Βιζόμενο και στο Στεφανοβούκειο βάζουν γκαζόν, κάνουν πλακοστρώσεις, κάνουν πισίνες και κάνουν πέργκολες. Δεν κάνουν τέτοια. Ζαρζαβατικά έχουν για να θρέφουν την οικογένειά τους, κύριε Υπουργέ. Παραλογισμούς πάει να καλύψει η πρόταση νόμου. Γι'αυτό και επειδή εντάσσεται μέσα σ'αυτά τα οποία υπόσχεσθε, πιστεύω και σαν ένδειξη καλής θέλησης και συνεργασίας μεταξύ των κομμάτων στη Βουλή, μπορείτε αν όχι όλη την πρόταση νόμου, μερικά άρθρα τα οποία είναι οφθαλμοφανώς σωστά και τα έχετε υποσχεθεί, να τα αποδεχθείτε. Ευχαριστώ.

ΠΡΟΕΔΡΕΥΩΝ(Νικόλαος Κατσαρός): Παρακαλώ τους δύο τελευταίους συναδέλφους οι οποίοι θα λάβουν τώρα το λόγο, 

Σελίδα 3339 

να δεχθούν να μιλήσουν για οκτώ λεπτά ο καθένας, υπάρχει κάποιος ειδικός λόγος. Συμφωνείτε;

Η σιωπή σημαίνει συμφωνία.

Ο κ. Χειμάρας έχει το λόγο.

ΑΘΑΝΑΣΙΟΣ ΧΕΙΜΑΡΑΣ: Κυρίες και κύριοι συνάδελφοι, είναι γεγονός σήμερα ότι ψάχνει κανείς στην πατρίδα μας να ανακαλύψει κοινωνική ομάδα, η οποία να ευημερεί. 'Ολοι διαμαρτύρονται. Ναυτεργάτες, πολύτεκνοι, ακόμα και διπλωμάτες. Οι άνεργοι ξεπέρασαν τις πεντακόσιες χιλιάδες. Οι μισθωτοί και οι συνταξιούχοι που τα τελευταία χρόνια βλέπουν συνεχώς να μειώνεται το εισόδημά τους, αντί αύξησης, διαπιστώνουν φέτος φορολογική επίθεση. Και έρχομαι τώρα σε μια μεγάλη κοινωνική τάξη, η οποία στη συντριπτική της πλειοψηφία βρίσκεται κάτω από τα όρια της φτώχειας. Εννοώ τους αγρότες που συρρικνώνονται συνεχώς και τους κτηνοτρόφους που κινδυνεύουν με αφανισμό από έλλειψη στοιχειώδους μέριμνας της Πολιτείας. Επιβάλλεται επομένως άμεσα να στηριχθεί ο μεγάλος αυτός τομέας, όχι με λόγια, όχι με νέες ψεύτικες υποσχέσεις, όχι με αναβολές και αοριστίες, αλλά με ουσιαστικές εδώ και τώρα αποφάσεις, που θα στηρίξουν πραγματικά το εισόδημα αυτών των ανθρώπων, που θα σταματήσουν την ερήμωση της ελληνικής υπαίθρου, την αύξηση της ανεργίας, ακόμα και την αύξηση της εγκληματικότητας.

Κυρίες και κύριοι συνάδελφοι, διαμένω και εκλέγομαι όπως γνωρίζετε , σε αγροτική περιφέρεια του Νομού Φθιώτιδας και βιώνω από πολύ κοντά τα τεράστια προβλήματα των εγκαταλελειμμένων γεωργών και κτηνοτρόφων. Παραδείγματος χάριν φέτος, οι βαμβακοπαραγωγοί ζουν το δράμα τους, βλέποντας να μειώνεται από διάφορα καιρικά φαινόμενα το προϊόν τους και ταυτόχρονα να πέφτουν και οι τιμές. Γιατί δεν μπόρεσε η Κυβέρνηση να πετύχει ουσιαστική αύξηση της επιδοτούμενης ποσότητας από την Ευρωπαϊκή 'Ενωση,όπως πέτυχε η Ισπανία, αλλά και να γλιτώσει από τους αετονύχηδες, παρά τις τόσες καταγγελίες και προσπάθειες αν θέλετε του κυρίου Υπουργού από τα διπλοζυγίσματα που κλέβουν τις επιδοτήσεις των γεωργών.

Οι καπνοπαραγωγοί αντιμετωπίζουν κάθε χρόνο και περισσότερα προβλήματα με τη μείωση των κοινοτικών ενισχύσεων. Οι τιμές των κτηνοτροφικών προϊόντων πέφτουν επίσης συνεχώς από τον αθέμιτο κυρίως ανταγωνισμό με τα παράνομα εισαγόμενα, στα οποία δεν γίνεται κανένας έλεγχος, σε κανένα επίπεδο. Και φυσικά όλοι εμείς δεν γνωρίζουμε αν τα προϊόντα που τρώμε είναι κατάλληλα, είναι ελληνικά ή είναι ξένα. Επικρατεί αλλαλούμ.

Οι ρυθμίσεις των κτηνοτροφικών χρεών, που είχε νομοθετήσει η Νέα Δημοκρατία το Σεπτέμβριο του 1993 καταργήθηκαν από την Κυβέρνηση του ΠΑ.ΣΟ.Κ..

Κύριε Υπουργέ, σας δίνετε η μοναδική ευκαιρία να αποδεχθείτε τις συγκεκριμένες, ουσιαστικές και εφαρμόσιμες σημερινές προτάσεις μας, τις οποίες μπορείτε να κάνετε πράξεις μια και ο Ελληνικός Λαός σας επέλεξε, έστω και με μικρή πλειοψηφία, να κυβερνήσετε ξανά αυτόν τον Τόπο. Εμείς είμαστε έτοιμοι να σας δώσουμε όσα πρόσθετα στοιχεία χρειαστείτε για τις τεκμηριωμένες αυτές θέσεις μας, αλλά και να σας στηρίξουμε αρκεί να κάνετε ένα θετικό βήμα.

Είναι καιρός έστω και καθυστερημένα να δείξετε ότι υπάρχει κράτος μέριμνας, κράτος που να μπορεί με κατανόηση να σκύψει πάνω από τα προβλήματα των αγροτών και όχι κράτος που να προσπαθεί να στρέψει τη μια κοινωνική ομάδα εναντίον της άλλης. Αυτό είναι πρωτόγνωρο και απαράδεκτο. 'Οπως πρωτόγνωρο είναι το γεγονός υψηλόβαθμος υπουργός της Κυβέρνησης να υβρίζει τους απεργούς αγρότες με ακατανόμαστεs φράσεις, που ντρέπομαι να επαναλάβω, και να τους απειλεί με τον χειρότερο τρόπο, όταν αυτός ο ίδιος παλαιότερα όταν κυβερνούσε η Νέα Δημοκρατία, ήταν μπροστάρης σε τέτοιους αγώνες.

Θεωρώ επίσης απαράδεκτη τυχόν σύγκρουση αστυνομικών με γεωργούς και η ευθύνη θα βαρύνει την Κυβέρνηση, δεδομένου ότι δεν βγήκαν στους δρόμους οι γεωργοί από χόμπι, αλλά από απελπισία. Δεν αντέχουν άλλο οι άνθρωποι να βλέπουν το κόστος παραγωγής των προϊόντων τους να ανεβαίνει συνεχώς, οι τιμές να πέφτουν, οι επιδοτήσεις να μειώνονται και να έρχονται όποτε λάχει -όπως λένε στο χωριό μου- στους γεωργούς, ενώ οι τόκοι υπερημερίας να τρέχουν, τα προϊόντα τους να καταστρέφονται από τα διάφορα καιρικά φαινόμενα και οι αποζημιώσεις να μη φθάνουν πολλες φορές ποτέ. Και τα αντιπλημμυρικά, όμως, έργα αποτελούν μόνο υποσχέσεις όπως γίνεται με το Νομό Φθιώτιδος. Περιμένουμε ακόμα να γίνουν τα έργα από την πλημμύρα του Οκτωβρίου του 1994. Γι'αυτό πάθαμε τις τελευταίες ζημιές επειδή δεν έγινε κανένα έργο από τότε μέχρι σήμερα στην κοίτη του Σπερχειού ποταμού.

Φυσικά δεν είμαι υπέρ του κλεισίματος των εθνικών οδών, αλλά υπέρ της άμεσης λύσης των δίκαιων προβλημάτων τους, διότι τα περιθώρια στένεψαν για τους αγρότες οι οποίοι προβαίνουν σε ενέργειες και που οι ίδιοι δεν επιθυμούν, αλλά τους αναγκάζετε με την πολιτική σας.

Κύριοι συνάδελφοι, είναι βέβαιο ότι το μεγάλο πρόβλημα των γεωργών και των κτηνοτρόφων όλοι το γνωρίζουμε. Επομένως τίθεται το ερώτημα: Θέλουμε και είμαστε αποφασισμένοι να βοηθήσουμε αυτό το σημαντικό κλάδο; Αν ναι, πώς; 

Το βασικότερο από τα προβληματα που αντιμετωπίζουν σήμερα είναι το υψηλό κόστος των προϊόντων που τα κάνει και μη ανταγωνίσιμα και φυσικά δεν ζημιώνει μόνο τους γεωργούς, αλλά και την εθνική μας οικονομία. Πολλά είναι τα προβλήματα, αλλά αυτό κατά την άποψή μας είναι το σημαντικότερο.

Συνεπώς, το κράτος μέσα στα κοινοτικά πλαίσια μπορεί να τους βοηθήσει ουσιαστικά με τη μείωση της τιμής των καυσίμων, του ηλεκτρικού ρεύματος, του ΦΠΑ, των επιτοκίων δανεισμού κ.λπ.. Μπορεί επίσης να αυξήσει το αφορολόγητο για τη μεταβίβαση κτηματικής περιουσίας, να μειώσει τα τέλη έκδοσης για αγροτικές κατασκευές, διότι πληρώνουν λες και βρίσκονται στο Κολωνάκι, της Φθιώτιδος τα χωριά, τις οικοδομικές άδειες.

Με δυο λόγια, μπορεί η Κυβέρνηση να κάνει δεκτή την πρότασή μας που συζητάμε σήμερα, εξασφαλίζοντας πόρους απο περιστολή άσκοπων κρατικών δαπανών, θα το επαναλάβω για μια ακόμα φορά, όπως αυτές οι παραπανίσιες δαπάνες που διαθέτουμε κάθε χρονο και ξεπερνούν τα εβδομήντα δισεκατομμύρια για την επανακρατικοποίηση των αστικών λεωφορείων της Αττικής, για να μη μιλήσω για τα ναυπηγεία και πάει λεγοντας, αναφέροντας τέτοιους οργανισμούς που δεν χρειάζεται να είναι στο Κράτος

Κύριε Υπουργέ, εμείς κάναμε το χρέος μας, έτσι τουλάχιστον πιστεύουμε, έναντι της μεγάλης αυτής κοινωνικής ομάδος με το σημερινό νόμο. Αναμενουμε να κάνετε και εσείς το δικό σας. Θα μας βρείτε συμμάχους και συμπαραστάτες αν αποφασίσετε να συμπαρασταθείτε πραγματικά στους αγρότες. Θα μας βρειτε όμως απέναντί σας και δίπλα στους αγρότες, αν τους αγνοήσετε. Ευχαριστώ πολύ.

(Χειροκροτήματα απο την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Παπαδόπουλος έχει το λόγο.

ΣΤΑΥΡΟΣ ΠΑΠΑΔΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, ειναι πλέον γνωστό σε όλους μας ότι οι γεωργοκτηνοτρόφοι στη Χώρα μας βρίσκονται σήμερα σε άθλια οικονομική κατάσταση, βρίσκονται στα πρόθυρα της καταστροφής εξαιτίας της αδιαφορίας που δείχνει η Κυβέρνηση απέναντι στην πλέον αδικημένη τάξη των Ελλήνων, απέναντι στην πλέον αδικημένη κοινωνική ομάδα των Ελλήνων γεωργοκτηνοτρόφων. Αποτέλεσμα αυτής της αδιαφορίας και αναλγησίας που δείχνει η σημερινή Kυβέρνηση του ΠΑ.ΣΟ.Κ. και ιδιαίτερα ο Πρωθυπουργός απέναντι σ' αυτους τους ανθρώπους, είναι η συσσώρευση πολλών προβλημάτων που οδηγούν σε αδιέξοδα την τόσο αγκομαχούσα τάξη των γεωργοκτηνοτρόφων σε αδιέξοδα τοσο οικονομικά, όσο και κοινωνικά.

Τα κοινωνικά αδιέξοδα ήδη τα αισθανόμαστε με τις δυναμικές πλέον κινητοποιήσεις και τις καταλήψεις των εθνικών οδών και το γενικό ξεσηκωμό των γεωργοκτηνοτρόφων της Χώρας, κύριε 

Σελίδα 3340 

Υπουργε. 'Οσο για το οικονομικό αδιέξοδο, είναι πάλι γνωστή η αδυναμία εξοφλήσεως των ληξιπρόθεσμων δόσεων των δανείων προς την ΑΤΕ και γενικότερα των χρεών των γεωργοκτηνοτρόφων. Και εδώ είναι ακριβώς το παράδοξο. Η Κυβέρνηση του ΠΑΣΟΚ που χρόνια τώρα φωνάζει ότι είναι Κυβέρνηση όλων των Ελλήνων, έγινε δυστυχώς κυβέρνηση ολίγων φιλελλήνων και των συγγενων αυτών, όπως έλεγε ο αείμνηστος και μελίρρυτος Αθανάσιος Κανελλόπουλος, εξυπηρετώντας, ρυθμίζοντας και χαρίζοντας τα χρέη στους έχοντες και κατέχοντες, χαρίζοντας τα χρέη των εχόντων και κατεχόντων, τα πολυτελή αυτοκίνητα και τα κότερα, χαρίζοντας τα χρέη των μεγάλων ΠΑΕ στο ποδόσφαιρο, ξεχνώντας παντελώς την πλέον αδικημένη τάξη των γεωργοκτηνοτρόφων, των ανθρώπων που μέρα-νύχτα μοχθούν κάτω απο σκληρές και ανθυγιεινές συνθήκες για να παράγουν αγαθά πρώτης ανάγκης και να τρέφουν με φθηνα προϊόντα όλους τους άλλους 'Ελληνες, τα χρέη όμως, κύριε Υπουργέ, των οποίων ρύθμισε με τόλμη και ρεαλισμό το 1993 η συντηρητική, όπως λέτε εσείς, Κυβέρνηση της Νέας Δημοκρατίας και δεν είχε παρά να εφαρμόσει το ίδιο η δήθεν προοδευτική, η δήθεν φιλολαϊκή κυβέρνηση του ΠΑ.ΣΟ.Κ. για να ανακουφίσει αυτούς τους ανθρώπους, που δυστυχώς σ' αυτό το τελευταίο χρονικό διάστημα, το μόνο που κατάφερε η δική σας κυβέρνηση είναι να στρέψει τους μισούς 'Ελληνες εναντίον των άλλων μισών, δημιουργώντας οξύ κοινωνικό προβλημα.

Κυρίες και κύριοι συνάδελφοι, οι γεωργοκτηνοτρόφοι της Χώρας μας είναι η μόνη τάξη, είναι η μόνη κοινωνική ομάδα των Ελλήνων, που εργάζεται όλο το χρόνο μαζί με όλα τα μέλη της οικογενείας, χωρίς να αμείβονται, χωρίς να απολαμβάνουν έστω το βασικό ημερομίσθιο του ανειδίκευτου εργάτη του ΙΚΑ. Και μπορώ να πω ότι οι περισσότεροι είναι χρεωμένοι στην ΑΤΕ. Και αυτο, κύριε Υπουργέ, μπορείτε να το διαπιστώσετε εάν πάτε στη δική μου ιδιαίτερη πατρίδα, ή αν θέλετε, σε όλες τις παραμεθόριες περιοχές της Ελλάδος και ιδιαίτερα στην περιοχή Προσοτσάνης ή Κάτω Νευροκοπίου, ή Παρανεστίου και τραβήξετε έτσι τυχαια απο τις καρτέλες που υπάρχουν στην ΑΤΕ, οποιαδήποτε καρτέλα. Εκεί να δείτε ότι υπάρχουν μόνο χρέη, χρέη που δημιουργουν απόγνωση, λύπη και πικρία στις αγνές καρδιές αυτών των ανθρώπων, των γεωργοκτηνοτρόφων.

Στην περιοχή Κάτω Νευροκοπίου, κύριε Υπουργέ, ζουν αυτήν τη στιγμή περίπου οκτώμισι χιλιάδες άνθρωποι -κάποτε ζούσαν γύρω στις είκοσι χιλιάδες-και αυτοί οι οκτώμισι χιλίαδες 'Ελληνες πολίτες, που "φυλάνε Θερμοπύλες" χρωστάνε στην ΑΤΕ πάνω από έξι δισεκατομμύρια δραχμές, που με τους τόκους υπερημερίας, φοβάμαι ότι σε δυο χρόνια θα υπερδιπλασιαστούν! Γι' αυτό, κυρίες και κύριοι συνάδελφοι, όλοι εμείς, που προερχόμαστε από αγροτικές περιοχές, γνωρίζουμε πολύ καλά ότι οι γεωκτηνοτρόφοι μας εργάζονται όλο το χρόνο και τις τριακόσιες εξηντα πέντε ημέρες, γιατί τα ζώα δεν έχουν αργίες -κάτω από ανθυγιεινές συνθήκες, μέσα στις κοπριές κινδυνεύοντας από τις ζωονόσους. Και παρ' όλα αυτα είναι χρεωμένοι στην ΑΤΕ και μάλιστα σε τέτοιο βαθμό, που και τα τρισέγγονά τους θα είναι χρεωμένα και ποτέ δεν θα μπορέσουν να εξωφλήσουν τις οφειλές τους! Και είναι χρεωμένοι στην ΑΤΕ όχι γιατί είναι τεμπέληδες ή δεν εργάζονται όσο πρέπει, όχι γιατί σπαταλούν τα χρήματά τους σε γλέντια και άλλες χαρές της ζωής, όπως θέλουν να ισχυρίζονται ορισμένοι, αλλά γιατί οι τιμές των γεωργοκτηνοτροφικών προϊοντων στα χέρια των παραγωγών, βρίσκονται τα τελευταία χρόνια και ιδιαίτερα από το 1993, σε μια φθίνουσα πορεία αφού είναι 30% χαμηλότερα το γάλα, 27% χαμηλότερα τα σιτηρά, εξήντα με εβδομήντα δραχμές χαμηλότερα το βάμβακι, σε άθλια κατάσταση ο καπνός.

Ενώ αντίθετα οι τιμές των συντελεστών παραγωγής των γεωργοκτηνοτροφικών προϊόντων, που είναι τα καύσιμα, τα φυτοφάρμακα τα αγροτικά μηχανήματα και τα λιπάσματα, έχουν σχεδόν υπερδιπλασιαστεί. 

Τα ποσά στη συγκεκριμένη περίπτωση είναι αντιστρόφως ανάλογα, σε βάρος των γεωργοκτηνοτρόφων το εισόδημα των οποίων καθημερινά συρρικνούται, ενώ η Κυβέρνηση ισχυρίζεται πως το εισόδημά τους αυξήθηκε με συνέπεια να τους φέρεται τόσο σκληρά και ανάλγητα, όπως αυτήν τη στιγμή που είναι ξεσηκωμένοι και ζητούν το δίκιο τους.

Κυρίες και κύριοι συνάδελφοι, οι γεωργοκτηνοτρόφοι είναι μια από τις πλέον αδικημένες τάξεις των Ελληνων και αυτήν τη στιγμή με απεγνωσμένες κραυγές, που είναι κραυγές αγωνίας, για την ίδια τους την ύπαρξη και με κινητοποιήσεις, ζητούν τη βοήθειά μας.

'Ηρθε λοιπόν η ώρα, που σαν εκπρόσωποί τους στη Βουλή των Ελληνων να τους βοηθήσουμε και να αποκαταστήσουμε τις αδικίες, που υπάρχουν σε βάρος τους, όλα αυτά τα χρόνια και να αποδώσουμε δικαιοσύνη. 'Ηρθε η ώρα να τους πούμε ότι δεν τους ξεχάσαμε και να τους δώσουμε νέο κουράγιο, για να τραβήξουν το δύσκολο και ανηφορικό δρόμο της ζωής τους, σε μια γνήσια και χωρίς ορμόνες παραγωγή και κατά συνέπεια μια αύξηση του εθνικού μας εισοδήματος.

'Ηρθε η ώρα, που και εμείς σαν άνθρωποι, πλασμένοι καθ' εικόνα και ομοίωση του Θεανθρώπου να δώσουμε την αγάπη μας στους τόσο αδικημένους συνανθρώπους μας, αγάπη που τόσο απλόχερα έδωσαν αυτοί σε μας, με την ψήφο τους, στις εκλογές της 22 Σεπτεμβρίου 1996.

Να τους βοηθήσουμε, για να τους βγάλουμε από τα αδιέξοδα που βρσκονται και από τις δύσκολες στιγμές, που περνούν σήμερα.

Η Νέα Δημοκρατία, σεβόμενη τις υποσχέσεις που έδωσε στους 'Ελληνες γεωργοκτηνοτρόφους και θέλοντας να υλοποιήσει το αγροτικό τους πρόγραμμα, πρόγραμμα που έχει εκπονήσει και εξαγγείλει από το Δεκέμβριο του 1994, φέρνει σήμερα προς συζήτηση ενώπιον της Βουλής των Ελλήνων, την παρούσα πρόταση νόμου.

Να λοιπόν η ευκαιρία, να βρεθούμε όλοι μαζί ενωμένοι, μέσα σ' αυτήν την Αίθουσα, να εκπληρώσουμε το καθήκον μας και να δείξουμε την αγάπη μας, απέναντι σ' αυτούς τους τόσο σκληρά δοκιμαζόμενους ανθρώπους υποστηρίζοντας την πρόταση νόμου, που εφερε ενώπιόν μας η Νέα Δημοκρατία.

Ας ψηφίσουμε, λοιπόν, όλοι μαζί, όλα τα μέτρα που προβλέπει αυτή η πρόταση νόμου.

Κυρίες και κύριοι συνάδελφοι, οι 'Ελληνες γεωργοκτηνοτρόφοι είναι το "φύλλωμα" των Ελλήνων. Αν πέσουμε πάνω τους, σαν τις κάμπιες και σαν τις ακρίδες και τους καταστρέψουμε μαζί τους θα καταστραφούμε όλοι μας.

Κύριε Υπουργέ, η επαρχία απερημώθηκε. Το δημογραφικό πρόγραμμα της πατρίδας μας είναι οξύ και χρειάζονται γενναίες αποφάσεις και γενναία μέτρα για την ενίσχυση της υπαίθρου και των παραμεθορίων περιοχών.

Χωρίς την επαρχία και τους γεωργοκτηνοτρόφους δεν ζει το 'Εθνος. Κύριε Πρωθυπουργέ, χωρίς λαό δεν μπορούμε να εφαρμόσουμε παλλαϊκή άμυνα.

Στις κρίσιμες αυτές ώρες, ας αναλάβουμε τις ευθύνες μας σαν εκπρόσωποι του Ελληνικού 'Εθνους. Ας ακούσουμε τις κραυγές αγωνίας των γεωργοκτηνοτρόφων μας, δίνοντας λύση στα προβλήματά τους. Ας μην είναι οι φωνές τους φωνές βοώντων εν τη ερήμω του ΠΑ.ΣΟ.Κ.!

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, στο σημείο αυτό διακόπτεται η συζήτηση ότι της αρχής της πρότασης νόμου της Νέας Δημοκρατίας, αρμοδιότητος Υπουργείου Γεωργίας "Ρύθμιση θεμάτων για τη μείωση του κόστους παραγωγής και της λειτουργίας της αγροτικής εκμετάλλευσης, καθώς και την αύξηση της ανταγωνιστικότητας της ελληνικής γεωργίας".

Συμφωνείτε, κύριοι συνάδελφοι, να λύσουμε στο σημείο αυτό τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 15.35' λύεται η συνεδρίαση για αύριο Παρασκευή, 31 Ιανουαρίου 1997 και ώρα 10.00' με αντικείμενο εργασιών του Σώματος Κοινοβουλευτικό 'Ελεγχο Επίκαιρες Ερωτήσεις και στη συνέχεια, Επερώτηση, σύμφωνα με την ημερήσια διάταξη.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
