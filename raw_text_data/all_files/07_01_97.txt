Σελίδα 2351 
Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΝΒ'

Τρίτη 7 Ιανουαρίου 1997

Αθήνα, σήμερα, στις 7 Ιανουαρίου 1997, ημέρα Τρίτη και ώρα 18.29', συνήλθε στην Αίθουσα συνεδριάσεων του Βουλευτηρίου η Βουλή σε Ολομέλεια, για να συνεδριάσει υπό την Προεδρία του Προέδρου κ.ΑΠΟΣΤΟΛΟΥ ΚΑΚΛΑΜΑΝΗ

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 21 Δεκεμβρίου 1996 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά των συνεδριάσεων ΜΖ'/17.12.1996, ΜΗ'/18.12.1996, ΜΘ'/19.12.1996, Μ'/20.12.1996 και ΝΑ'/21.12.1996, σχετικά με τη συζήτηση και ψήφιση του Προϋπολογισμού:)

Παρακαλώ, κύριοι συνάδελφοι, να δεχθείτε τις θερμές μου ευχές για καλή χρονιά, για την καλύτερη και προς όφελος, βεβαίως του Λαού που εκπροσωπούμε, εκπλήρωση των καθηκόντων μας.

ΟΛΟΙ ΟΙ ΒΟΥΛΕΥΤΕΣ: Δεχθείτε και τις δικές μας ευχές, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Γραμματέα της Βουλής κ. Δημ. Κουτσόγιωργα, τα ακόλουθα:

A' ΥΠΟΥΡΓΙΚΗ ΑΠΟΦΑΣΗ

1. Ανακοινώνεται ότι ο Υπουργός των Οικονομικών με την υπ' αριθμ. 2054525/7546/0025/20.12.96 απόφασή του παρέχει την εγγύηση του Δημοσίου στις Τράπεζες για τη χορήγηση δανείων προς αποκατάσταση των ζημιών από τις κατολισθήσεις στους οικισμούς Παντάνασσας και Ατσιπάδων Νομού Ρεθύμνης και από τους σεισμούς στην πολυκατοικία της οδού Δεσποτοπούλου αρ. 1 στο Αίγιο και στον οικισμό Παναγούλας του Νομού Αιτωλ/νίας.

Β. ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κ.κ. ΔΗΜΗΤΡΙΟΣ ΤΣΟΒΟΛΑΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία οι Γονείς και Κηδεμόνες Ατόμων με βαριά νοητική καθυστέρηση που ζουν στο Νομό Ημαθίας ζητούν την επανακαταβολή επιδόματος βοηθείας στα βαριά νοητικά καθυστερημένα άτομα με δείκτη νοημοσύνης μέχρι 30%.

2) Ο Πρόεδρος του ΔΗΚΚΙ και Βουλευτής Αθηνών κ. ΔΗΜΗΤΡΙΟΣ ΤΣΟΒΟΛΑΣ κατέθεσε αναφορά με την οποία οι Αγρότες και Κτηνοτρόφοι 'Αρτας και Πρέβεζας ζητούν να ορισθούν τιμές για τα προϊόντα τους που να καλύπτουν το κόστος παραγωγής και να αφήνουν ένα λογικό κέρδος.

3) Ο Πρόεδρος του ΔΗΚΚΙ και Βουλευτής Αθηνών κ. ΔΗΜΗΤΡΙΟΣ ΤΣΟΒΟΛΑΣ κατέθεσε αναφορά με την οποία ο Δήμος Σύμης Δωδεκανήσου ζητεί την τοποθέτηση Λιμενοσταθμάρχη στο Λιμενικό Σταθμό της νήσου Σύμης.

4) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Καταπόλων Αμοργού Κυκλάδων ζητεί οικονομική ενίσχυση για την κατασκευή αθλητικών έργων στην περιοχή της.

5) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Ανάφης Κυκλάδων ζητεί οικονομική ενίσχυση για την κάλυψη λειτουργικών αναγκών της.

6) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Ανάφης Κυκλάδων ζητεί οικονομική ενίσχυση για την κατασκευή κτιρίου πολιτιστικών εκδηλώσεων.

7) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμος Νάξου ζητεί να εξακολουθήσει το Επαρχείο Νάξου να λειτουργεί με όλες τις προηγούμενες αρμοδιότητές του.

8) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορές με τις οποίες η Κοινότητα Θήρας Κυκλάδων ζητεί να της παραχωρηθεί η χρήση δημόσιων ακινήτων για τη δημιουργία κοινόχρηστων χώρων.

9) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Σύλλογος των Απανταχού Αποικιανών ζητεί την κατασκευή έργων πυροπροστασίας στη νήσο 'Ανδρο.

10) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο 'Επαρχος Μήλου ζητεί την ολοκλήρωση της χωροταξικής μελέτης ανάπτυξης της νήσου Μήλου.

11) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Νομάρχης Κυκλάδων ζητεί να μεταβιβασθούν αρμοδιότητες του ΕΟΤ Κυκλάδων στη Νομαρχιακή Αυτοδιοίκηση Κυκλάδων.

12) Οι Βουλευτές κ.κ. ΙΩΑΝΝΗΣ ΧΩΜΑΤΑΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία το Νομαρχιακό Συμβούλιο Κυκλάδων ζητεί την επίσπευση των διαδικασιών για την κατασκευή του νέου αεροδρομίου της νήσου Νάξου.

13) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Απολλωνίας

Σελίδα 2352 

νήσου Σίφνου ζητεί τη συνένωση των κοινοτήτων της νήσου Σίφνου σε ενιαίο Οργανισμό Τοπική Αυτοδιοίκησης.

14) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Κοινότητα Ακρωτηρίου νήσου Θήρας ζητεί χρηματοδότηση για την αποπεράτωση των αθλητικών της εγκαταστάσεων.

15) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η Πανελλήνια Ομοσπονδία Βιοτεχνικών Σωματείων Κατεργασίας Ξύλου ζητεί τη θέσπιση πολιτικής για συνεταιρισμούς στην παραγωγή, στην προμήθεια πρώτων υλών και στη διακίνηση των προϊόντων ξύλου.

16) Η Βουλευτής Αθηνών κα ΒΑΣΙΛΙΚΗ ΑΡΑΠΗ ΚΑΡΑΓΙΑΝΝΗ κατέθεσε αναφορά με την οποία οι Μαθητές του 3ου Εσπερινού Λυκείου Πατρών Αχαϊας ζητούν να ισχύσει για τους αποφοίτους της χρονιάς τους η εισαγωγή στα ΤΕΙ με το μέτρο της βαθμολογίας.

17) Η Βουλευτής Αθηνών κα ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία οι Γεωτεχνικοί Δημόσιοι Υπάλληλοι ζητούν την καθιέρωση ενός σύγχρονου τεχνικού μισθολογίου για τον κλάδο τους.

18) Ο Βουλευτής Πειραιώς κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία οι Αξιωματικοί και το πλήρωμα του πλοίου MEDITERRANEAN - SKY ζητούν να τους καταβληθούν δεδουλευμένες αποδοχές τους.

19) Οι Βουλευτές κ.κ. ΓΕΩΡΓΙΟΣ ΡΟΚΟΣ, ΙΩΑΝΝΗΣ ΑΡΑΠΗΣ, ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ, ΑΝΑΣΤΑΣΙΟΣ ΙΝΤΖΕΣ, ΙΩΑΝΝΗΣ ΚΑΡΑΚΩΣΤΑΣ, ΓΕΩΡΓΙΟΣ ΚΑΡΑΤΑΣΟΣ, ΙΩΑΝΝΗΣ ΔΗΜΑΡΑΣ και ΓΕΩΡΓΙΟΣ ΤΣΑΦΟΥΛΙΑΣ κατέθεσαν αναφορά με την οποία Εργαζόμενοι, Συνταξιούχοι και 'Ανεργοι που συγκεντρώθηκαν στις 17 Δεκεμβρίου 1996 στην πλατεία Κάνιγγος δηλώνουν την αντίθεσή τους προς τον προϋπολογισμό του 1997.

20) Οι Βουλευτές κ.κ. ΓΕΩΡΓΙΟΣ ΡΟΚΟΣ, ΙΩΑΝΝΗΣ ΑΡΑΠΗΣ, ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ, ΑΝΑΣΤΑΣΙΟΣ ΙΝΤΖΕΣ, ΙΩΑΝΝΗΣ ΚΑΡΑΚΩΣΤΑΣ, ΓΕΩΡΓΙΟΣ ΚΑΡΑΤΑΣΟΣ, ΙΩΑΝΝΗΣ ΔΗΜΑΡΑΣ και ΓΕΩΡΓΙΟΣ ΤΣΑΦΟΥΛΙΑΣ κατέθεσαν αναφορά με την οποία Εργαζόμενοι, 'Ανεργοι και Συνταξιούχοι που έλαβαν μέρος στο Πανεργατικό Συλλαλητήριο της 17ης Δεκεμβρίου 1996 καταγγέλλουν τη συνεχιζόμενη πολιτική λιτότητας και την άδικη για τους εργαζομένους φορολογική πολιτική.

21) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία οι Εργαζόμενοι στην Ασφαλιστική Εταιρεία "ΜΕΣΟΓΕΙΟΣ ΖΩΝΗΣ Α.Ε." ζητούν τη λήψη μέτρων για τη συνέχιση της λειτουργίας της εταιρείας.

22) Οι Βουλευτές κ.κ. ΝΙΚΟΛΑΟΣ ΓΚΑΤΖΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία οι Σύλλογοι Υπαλλήλων Ταμείου Εθνικής Οδοποιίας και οι Συμβασιούχοι Υπάλληλοι του Ταμείου ζητούν τη μετατροπή των συμβάσεων των συμβασιούχων υπαλλήλων του Ταμείου από ορισμένου χρόνου σε αορίστου.

23) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι Σύλλογοι Κτηνοτρόφων επαρχίας Βισαλτίας Νομού Σερρών ζητούν την άμεση καταβολή των επιδοτήσεων στους κτηνοτρόφους της περιοχής τους.

24) Οι Βουλευτές κ.κ. ΜΑΡΙΑ ΜΠΟΣΚΟΥ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η 'Ενωση Αστυνομικών Υπαλλήλων και η ΕΛΜΕ Νομού Κοζάνης διαμαρτύρονται για την άσκηση πειθαρχικής δίωξης σε βάρος του Προέδρου του ΔΣ της 'Ενωσης Αστυνομικών Κοζάνης από τον Αστυνομικό Διευθυντή Κοζάνης.

25) Οι Βουλευτές κ.κ. ΛΕΩΝ ΑΥΔΗΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι Γονείς μέλη των Συλλόγων Οικογένειας των Προγραμμάτων του ΚΕ.ΘΕ.Α. (Ιθάκη - Στροφή - 'Εξοδος - Παρέμβαση - Διάβαση - Νόστος) διαμαρτύρονται για τις περικοπές των δαπανών που επιβάλλει ο Προϋπολογισμός '97 στα προγράμματα του ΚΕ.ΘΕ.Α.

26) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η 'Ενωση Πλανόδιων Μικροπωλητών και Λαϊκών Αγορών Νομού Σερρών ζητεί να μην τοποθετηθούν ταμειακές μηχανές στις λαϊκές αγορές.

27) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Πρόεδρος του Σ.Π. 8ης Εδαφικής Περιφέρειας Νομού Σερρών ζητεί την κατασκευή του έργου "Οδοποιία στον Αναπτυξιακό Σύνδεσμος Παγγαίο".

28) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία Κοινότητες και Αγροτικοί Συνεταιρισμοί Νομού Σερρών ζητούν την αποζημίωση των ζημιών που υπέστησαν οι καλλιέργειες της περιοχής τους από χαλάζι και ανεμοθύελλα στις 13-9-96.

29) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία 30 επιτυχόντες Αγροφύλακες στο Νομό Σερρών καταγγέλλουν ότι από το 1993, αν και έχουν δικαιωθεί στα δικαστήρια, δεν έχουν ακόμη αναλάβει υπηρεσία.

30) Οι Βουλευτές κ.κ. ΜΑΡΙΑ ΜΠΟΣΚΟΥ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία η 'Ενωση Ιατρών Κεντρικής Μακεδονίας, η Νοσοκομειακή Επιτροπή του Γ.Ν.Ν. Γιαννιτσών και το Κέντρο Υγείας Κρύας Βρύσης Νομού Πέλλας καταγγέλλουν τη μη καταβολή δεδουλευμένων στους γιατρούς του Γ.Ν.Ν. Γιαννιτσών.

31) Οι Βουλευτές κ.κ. ΑΧΙΛΛΕΑΣ ΚΑΝΤΑΡΤΖΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύλλογος Πολυτέκνων Λάρισας και Περιχώρων διαμαρτύρεται για την περικοπή του επιδόματος σύνταξης της πολύτεκνης μητέρας.

32) Οι Βουλευτές κ.κ. ΛΕΩΝ ΑΥΔΗΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Σύλλογος Γυναικών Ζεφυρίου Αττικής διαμαρτύρεται για την περικοπή του επιδόματος σύνταξης της πολύτεκνης μητέρας.

33) Οι Βουλευτές κ.κ. ΑΠΟΣΤΟΛΟΣ ΤΑΣΟΥΛΑΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία η Πανελλήνια Ομοσπονδία Συλλόγων Επιστημονικού Υγειονομικού Προσωπικού ΙΚΑ ζητεί τη ριζική αναβάθμιση της Πρωτοβάθμιας Φροντίδας Υγείας και Πρόληψης.

34) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία το Πολιτιστικό Κέντρο Εργαζομένων Ο.Τ.Ε. διαμαρτύρεται για τη συνεχιζόμενη πολιτική της περικοπής των δαπανών στον προϋπολογισμό για τον πολιτισμό.

35) Οι Βουλευτές κ.κ. ΜΑΡΙΑ ΜΠΟΣΚΟΥ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Ομοσπονδία Βιοτεχνικών Σωματείων Αθήνας εκφράζει τη συμπαράστασή της στους αγωνιζόμενους αγρότες της Χώρας.

36) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι Σύλλογοι Γονέων και Κηδεμόνων 19ου και 98ου Δημοτικών Σχολείων Θεσ/νίκης καταγγέλλουν την επικινδυνότητα του κτιρίου στο οποίο στεγάζονται τα δύο σχολεία.

37) Οι Βουλευτές κ.κ. ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία ο Σύνδεσμος Κεραμοποιών και Αγγειοπλαστών Θεσ/νίκης ζητούν την επίλυση των προβλημάτων που αντιμετωπίζουν οι εργαζόμενοι στην Κεραμοποιία "ΦΙΛΙΠΠΟΥ ΑΕ" στη Θεσ/νίκη.

Σελίδα 2353 

38) Οι Βουλευτές κ.κ. ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία Εργαζόμενοι Συνταξιούχοι και 'Ανεργοι της Αθήνας εκφράζουν την αντίθεσή τους στον προϋπολογισμό '97.

39) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία Εργαζόμενοι Συνταξιούχοι 'Εμποροι και Βιοτέχνες, Αγρότες και Κτηνοτρόφοι, Γονείς και Μαθητές, 'Ανεργοι και Πολύτεκνοι Νομού Λέσβου δηλώνουν την αντίθεσή τους προς τον προϋπολογισμό του 1997.

40) Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Εργατικό Κέντρο Ζακύνθου εκφράζει τη συμπαράστασή του προς τους εργαζόμενους της Ζακύνθου και τους ναυτεργάτες.

41) Οι Βουλευτές κυρίες ΣΤΕΛΛΑ ΑΛΦΙΕΡΗ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία τέσσερες οικογένειες κατοίκων του συνοικισμού "Μπουνταλά" Ιωαννίνων ζητούν την επανεξέταση της μερικής ανάκλισης απαλλοτριώσεων κοινοτικής κατοικίας σε ακίνητά τους.

42) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Ομοσπονδία Επαγγελματιών Βιοτεχνών - Εμπόρων Εύβοιας ζητεί την κατάργηση των αντικειμενικών κριτηρίων για τη φορολόγηση των ΕΒΕ.

43) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Σωματείο Καταστηματαρχών Εστιάσεως Ψυχαγωγίας - Αναψυχής, Επαρχίας Χαλκίδος Εύβοιας ζητεί την ικανοποίηση αιτημάτων του κλάδου του.

44) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η κα Σ. Ντινοπούλου ζητεί το διορισμό της ως αναπληρωτή καθηγητή ως άτομο με ειδικά προβλήματα.

45) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Κοινότητα Σχινοκαψάλων Λασιθίου ζητεί την επίλυση των προβλημάτων που αντιμετωπίζει ο Αγροτικός Συνεταιρισμός της Κοινότητας.

46) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία το Νομαρχιακό Τμήμα ΠΕΠΦΑ Λασιθίου ζητεί την ένταξη του κλειστού Γυμναστηρίου Αγίου Νικολάου στον προγραμματισμό κατασκευής έργων του 1997.

47) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία η Πανελλήνια Ομοσπονδία Εργατών Επισιτισμού και Υπαλλήλων Τουριστικών Επαγγελμάτων ζητεί την αυτοτέλεια του ταμείου Ασφαλίσεως Ξενοδοχοϋπαλλήλων.

48) Ο Βουλευτής Αττικής κ. ΑΝΑΣΤΑΣΙΟΣ ΚΑΡΑΤΑΣΟΣ κατέθεσε αναφορά με την οποία το Σωματείο Ελαφρών Μεταφορών Δημόσιας Χρήσης Φορτηγών Λαρίσης και Περιχώρων ζητεί την ελεύθερη διακίνηση των οχημάτων των μελών του σε ολόκληρη τη Χώρα.

49) Οι Βουλευτές κ.κ. ΜΙΧΑΗΛ ΚΑΡΧΙΜΑΚΗΣ και ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσαν αναφορά με την οποία ο Δήμος Αγίου Νικολάου Λασιθίου ζητεί την ολοκλήρωση και έγκριση της οριστικής μελέτης της δεύτερης φάσης κατασκευής του Γενικού Νοσοκομείου Αγίου Νικολάου Λασιθίου.

Γ' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 60/15-10-96 ερώτηση δόθηκε με το υπ' αριθμ. 216/10-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτησή σας με αριθμ. 60/15.10.96 που κατέθεσε ο Βουλευτής κ. Πέτρος Τατούλης αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι ο Δρόμος από Στεμνίτσα προς την Ιστορική Ιερά Μονή Προδρόμου δεν είναι δασικός, αλλά έχει χαρακτηρισθεί ως Κοινοτικός και υπάγεται στην αρμοδιότητα της Νομαρχιακής Αυτοδιοίκησης. Πάντως εξετάζεται η ένταξη του έργου σε κάποιο πρόγραμμα των ΠΕΠ προκειμένου να εκτελεσθεί το δυνατόν συντομότερα.

Η δε εγκεκριμένη πίστωση των 100.000.000 δρχ. δεν χάνεται αλλά μεταφέρεται και μπορεί να χρησιμοποιηθεί για έργα δασικής οδοποιϊας στο επόμενο έτος από τη Δασική Υπηρεσία.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

2. Στην με αριθμό 371/4-11-96 ερώτηση δόθηκε με το υπ' αριθμ. 1724/22-12-96 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 371/4-11-96 που κατέθεσε στη Βουλή ο Βουλευτής κ. Παναγιώτης Ψωμιάδης, η οποία μας διαβιβάσθηκε από το Υπουργείο Εσωτερικών με το 64293/20-11-1996 έγγραφο, αναφορικά με το θέμα της αρμοδιότητάς μας για την εξασφάλιση των ασφαλιστικών δικαιωμάτων των επαναπατρισθέντων Ελλήνων από την πρώην Ε.Σ.Σ.Δ., σας γνωρίζουμε τα ακόλουθα:

Μετά τη λήξη της Συμφωνίας για του ςπολιτικούς πρόσφυγες (1-7-1991) υπεβλήθησαν από τη Γενική Γραμματεία Κοινωνικών Ασφαλίσεων προς τις αρμόδιες αρχές των χωρών που προήλθαν από την πρώην Ε.Σ.Σ.Δ. προτάσεις για συναντήσεις αντιπροσωπειών εμπειρογνωμόνων με σκοπό τη σύναψη διμερούς Συμφωνίας κοινωνικής ασφάλειας για τη ρύθμιση των κοινωνικοασφαλιστικών δικαιωμάτων, τόσο των πολιτικών προσφύγων που δεν καλύφθηκαν από την ανωτέρω Συμφωνία, όσο και των άλλων κατηγοριών ομογενών μας που επαναπατρίσθηκαν από τις χώρες αυτές.

Η Ρωσική Δημοκρατία ειναι η μόνη που ανταποκρίθηκε θετικά στην πρότασή μας και πραγματοποιήθηκε συνάντηση αντιπροσωπειών εμπειρογνωμόνων των δύο χωρών στην Αθήνα, κατά την περίοδο από 20 έως 23 Σεπτεμβρίου 1994. Η συνάντηση αυτή με τη ρωσική πλευρά ήταν κυρίως διερευνητική. Η κάθε πλευρά παρουσίασε την ισχύουσα στη χώρα της νομοθεσία κοινωνικής ασφάλειας, προκειμένου να διαπιστωθεί αν υπάρχει δυνατότητα συντονισμού των δύο νομοθεσιών. Από την περιγραφή του ρωσικού συστήματος, προέκυψε ότι θα ήταν δυνατόν να συντονιστεί με το δικό μας στα πλαίσια μιας διμερούς Συμφωνίας.

'Ομως από πλευράς μας διαπιστώθηκε αδυναμία άμεσης προώθησης του θέματος λόγω της μη μετατρεψιμότητας του ρωσικού νομίσματος και του πολύ χαμηλού ύψους των ρωσικών συντάξεων. Παρόμοια προβλήματα υπάρχουν προφανώς και με τις άλλες χώρες που προήλθαν από την πρώην Ε.Σ.Σ.Δ.

'Οταν εκλείψουν αυτά τα προβλήματα και δημιουργηθούν οι κατάλληλες προϋποθέσεις, θα επανέλθουμε σε μια προσπάθεια ώστε να εξασφαλίσουμε κατά τον καλύτερο τρόπο τα κοινωνικοασφαλιστικά δικαιώματα των Ελλήνων ομογενών μας που επαναπατριστηκαν από τις χώρες αυτές.

Παρά ταύτα πάντως, πρόθεσή μας ειναι να ανταποκριθούμε θετικά σε πρόσφατη πρόταση των ρωσικών αρχών για συνέχιση των συνομιλιών που άρχισαν το Σεπτέμβριο του 1994 για περαιτέρω διερεύνηση της δυνατότητας σύναψης διμερούς Συμφωνίας με τη Ρωσική Δημοκρατία.

Ο Υφυπουργός

ΝΙΚΟΣ ΦΑΡΜΑΚΗΣ"

3. Στην με αριθμό 712/15-11-96 ερώτηση δόθηκε με το υπ' αριθμ.12775/10-12-96 έγγραφο από τον Υφυπουργό Υγείας η ακόλουθη απάντηση:

"Απαντώντας στην αριθμ. 712/15.11.96 ερώτηση, των Βουλευτών κ. Γ. Σούρλα, Π. Μελά και Β. Μπαρμπαγιάννη σχετικά με το Εθνικό Κεντρο Αιμοδοσίας, σας πληροφορούμε ότι, από 29.11.96 έχουν ολοκληρωθεί οι εργασίες κατασεκυής του εργαστηρίου Μιρκοβιολογικού Ελέγχου και πυρετογόνων του Κ.Π.Π. αίματος και το εργαστήριο είναι έτοιμο από την παραπάνω ημερομηνία. 'Οσον αφορά το Εθνικό Κέντρο Αιμοδοσίας έχει ήδη ενταχθεί στο Β' Κ.Π.Σ. σύμφωνα με την από 9.10.96 απόφαση της επιτροπής παρακολούθησης και ο

Σελίδα 2354 

συνολικός προϋπολογισμός του έργου θα ανέλθει στις 4.720.000 δρχ.

Ο Υφυπουργός

ΕΜ. ΣΚΟΥΛΑΚΗΣ"

4. Στην με αριθμό 725/15-11-96 ερώτηση δόθηκε με το υπ' αριθμ. 1241/4-12-96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 725/15-11-96 που κατέθεσαν οι Βουλευτές κ. Αχ. Κανταρτζής και Απ. Τασούλα, σας γνωρίζουμε τα ακόλουθα:

Σύμφωνα με το άρθρο 16 (παρ. 5 και 8) του Συντάγματος η ανώτατη εκπαίδευση παρέχεται αποκλειστικά από Ιδρύματα που αποτελούν νομικά πρόσωπα δημοσίου δικαίου με πλήρη αυτοδιοίκηση και η σύσταση ανωτάτων σχολών από ιδιώτες απαγορεύεται.

Η άσκηση του επαγγέλματος του Ψυχολόγου δεν ανήκει στην αρμοδιότητα του Υπουργείου Παιδείας, αλλά του Υπουργείου Υγείας και Πρόνοιας.

Τα εργαστήρια ελευθέρων σπουδών στα οποία φοίτησαν αρκετοι ψυχολόγοι δεν παίρνουν άδεια ίδρυσης και λειτουργίας από το Υπουργείο Παιδείας ούτε από άλλον κρατικό φορέα. Επιτρέπεται να λειτουργούν με βάση τις διατάξεις του ν.δ. 9/9-10-35 (ΦΕΚ 451-Α') με σκοπό την παροχή μόρφωσης σε ό,τι αφορά τις τέχνες και τα πρακτικά επαγγέλματα. Σύμφωνα με τις διατάξεις του ν. 1966/1991 (ΦΕΚ 147 Α') τα εργαστήρια δεν επιτρέπεται να εμφανίζονται σαν εκπαιδευτήρια και υποχρεώνονται να ενημερώνουν εγγράφως τους φοιτώντες σ' αυτά ότι δεν μπορούν μετά το τέλος της φοίτησής τους να αποκτήσουν οποιοδήποτε τίτλο σπουδών. Δεν ανήκουν σε καμιά βαθμίδα εκπαίδευσης και δεν χορηγούν τίτλους σπουδών παρά απλές βεβαιώσεις.

'Οπως μας πληροφόρησε ο Οργανισμός Επαγγελματικής Εκπαίδευσηςκαι Κατάρτισης (Ο.Ε.Ε.Κ.) με σχετικό έγγραφό του, προκειμένου να υλοποιήσει την διάταξη της παρ. 4 του άρθρου 6 του ν. 2009/92, προέβη με την αριθμ. 7/5-4-93 πράξη του Δ.Σ. και την Δ/6280/27-7-93 απόφαση στην σύσταση και συγκρότηση δεκαμελούς επιστημονικής ομάδας εργασίας με έργο τη δημιουργία καταλόγου επαγγελμάτων και χρονική διάρκεια έως τον Ιούνιο 1994.

Στη συνέχεια, λόγω του δύσκολου και εκτενούς έργου της ομάδας, λαμβανομένου υπόψη του γεγονότος ότι είναι η πρώτη φορά που γίνεται προσπάθεια συστηματικής καταγραφής των σύγχρονων επαγγελμάτων στην αγορά εργασίας στην Ελλάδα, με τις αριθμ. 35/21-12-93, 2/18-1-94, 10/12-4-94, 23/28-7-94 και 6/17-2-94 Πράξεις του Δ.Σ. συμπληρώθηκε ο αριθμός των συμμετασχόντων στην εν λόγω ομάδα με τους απαραίτητους επιστήμονες και παρατάθηκε η χρονική τους διάρκεια.

Τον Ιανουάριο του 1995, ολοκληρώθηκε η πρώτη φάση του ερευνητικού προγράμματος και υπεβλήθη στον Ο.Ε.Ε.Κ., εισήγηση, περιλαμβάνουσα σχέδιο με τον Κατάλογο των Επαγγελμάτων.

Στην επόμενη φάση της μελέτης, πρόκειται να γίνει επεξεργασία των δεδομένων που συγκεντρώθηκαν από το επιστημονικό προσωπικό, το οποίο συμμετείχε στην υλοποίηση του έργου, ώστε να καταγραφούν τα αναγνωρισμένα στην Ελλάδα επαγγέλματα.

Τέλος, σημειώνεται ότι ο Ο.Ε.Ε.Κ. έχοντας συναίσθηση της ευθύνης του λόγω της μεγίστης σημασίας κατάρτισης ενός καταλόγου αναγνωρισμένων επαγγελμάτων, προτίθεται να συνεχίσει και εντείνει τις προσπάθειές του για την ολοκλήρωση του πολύπλοκου ιδιαίτερα πράγματι δυσχερούς αυτού έργου.

Ο Υφυπουργός

ΙΩΑΝ. ΑΝΘΟΠΟΥΛΟΣ"

5. Στην με αριθμό 735/15-11-96 ερώτηση δόθηκε με το υπ' αριθμ. 71736/10-12-96 έγγραφο από τον Υπουργό Υγείας η ακόλουθη απάντηση:

"Σε απάντηση της υπ' αριθμ. πρωτ. 735/15-11-96 ερώτησης που κατέθεσε στη Βουλή των Ελλήνων ο Βουλευτής κ. Ν. Κατσαρός, σας διαβιβάζουμε το με αριθμ. πρωτ. 11558/3-12-96 έγγραφο του Περιφερειακού Γενικού Νοσοκομείο Λάρισας, το οποίο καλύπτει το θέμα.

Ο Υπουργός

Κ. ΓΕΙΤΟΝΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

6. Στην με αριθμό 750/18-11-96 ερώτηση δόθηκε με το υπ' αριθμ. 315/13-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 750/18.11.96 που κατέθεσαν οι Βουλευτές κ.κ. Ευαγγ. Αποστόλου, Μουσταφά Μουσταφά αναφορικά με το παραπάνω θέμα, σας πληροφορούμε ότι οι εξαγωγικοί φορείς που δικαιούνται επιδότησης των εξαγωγικών επιστροφών των Νωπών Οπωρ/κών Προϊόντων υποβάλλουν φακέλους στο ΥΠΓΕ με τα απαιτούμενα δικαιολογητικά, ελέγχονται με τη σειρά κατάθεσής τους και εφόσον είναι πλήρεις εκκαθαρίζονται. Εάν έχουν ελλείψεις ειδοποιούνται οι ενδιαφερόμενοι να τις προσκομίσουν προκειμένου να συνεχιστεί ο έλεγχος και στη συνέχεια να εκκαθαριστούν.

'Ολοι οι φάκελοι που υποβλήθηκαν στην αρμόδια υπηρεσία του ΥΠΓΕ εντός του έτους 1995 έχουν εκκαθαριστεί, από τα τέλη Οκτωβρίου Ε.Ε.

Τώρα ελέγχονται οι φάκελοι που υποβλήθηκαν μέχρι και τις 20.1.96

Για τους εξαγωγικούς φορείς που έχουν οικονομικά προβλήματα, υπάρχει η δυνατότητα λήψης προκαταβολής μέρους ή ολόκληρου του δικαιούμενου ποσού δια της υποβολής νέου φακέλου (άρθρο 22 του κανονισμού ΕΟΚ 3665/87).

Οι φάκελοι αυτοί εξετάζονται κατά προτεραιότητα, έναντι των οριστικών φακέλων εκκαθάρισης. Μέχρι σήμερα έχουν εκκαθαριστεί όλοι οι φάκελοι της κατηγορίας αυτής που έχουν κατατεθεί στο ΥΠΓΕ μέχρι τις 20.9.96.

Επειδή μερικοί εξαγωγικοί φορείς ισχυρίστηκαν ότι δεν γνώριζαν τον ανωτέρω κανονισμό της ΕΟΚ, μετά από έγκριση και της επιτροπής της Ε.Ε., τους δόθηκε η δυνατότητα να υποβάλουν εκ των υστέρων φακέλους για χορήγηση προκαταβολής κατ' εξαίρεση (γνωστή και ως προκαταβολή Β. σε αντιδιαστολή με την κανονική, αναφερθείσα, προκαταβολή) και για τους φακέλους εκείνους που είχαν υποβληθεί στην αρμόδια Υπηρεσία του ΥΠΓΕ το διάστημα απο 1.1.96 έως 31.5.96 (εγκύκλιος ΓΕΝ.ΔΙΔΑΓΕΠ186668/8.10.96).

Οι φάκελοι αυτοί εξετάζονται επίσης κατά προτεραιότητα έναντι των φακέλων οριστικής εκκαθάρισης.

Μέχρι σήμερα έχουν εκκαθαριστει οι φάκελοι της κατ' εξαίρεση χορήγησης προκαταβολής, που αντιστοιχούν σε παλαιούς φακέλους που είχαν υποβληθεί τον Ιανουάριο και Φεβρουάριο 1996, ενώ ελέγχονται οι φάκελλοι που αντιστοιχούν στο πρώτο 10ήμερο του Μαρτίου 1996. Μπορούν επομένως οι εξαγωγικοί φορείς του Νομού Αργολίδας, να υποβάλουν νέους φακέλλους στο ΥΠΓΕ για την κατ' εξαίρεση λήψη προκαταβολής, πράγμα το οποίο, όπως προαναφέραμε, έχουν ήδη ενημερωθεί.

Πρόσφατα εξαγγέλθηκαν από την ΑΤΕ πιστωτικές διευκολύνσεις για το σύνολο των πιστούχων της που έχουν οφειλές λήξης μέχρι 31.12.93, οι οποίες περιλαμβάνουν απαλλαγή του συνόλου των τόκων ποινής για την χρονική περίοδο από 1.1.94 έως 30.6.96 και απαλλαγή μέρους των συμβατικών τόκων της ίδιας περιόδου που φθάνει μέχρι το 50% καθώς και ρύθμιση των υπολοίπων οφειλών με ιδιαίτερα ευνοϊκούς όρους.

Σύμφωνα με τα παραπάνω μπορούν ν' αντιμετωπισθούν και οι παραγωγοί οπωροκηπευτικών που αδυνατούν να ανταποκριθούν στις υποχρεώσεις τους προς την ΑΤΕ.

Ο Υπουργός

ΣΤ. ΤΖΟΥΜΑΚΑΣ"

Σελίδα 2355 

7. Στην με αριθμό 771/18-11-96 ερώτηση δόθηκε με το υπ' αριθμ. 13480/12-12-96 έγγραφο από τον Υφυπουργό Υγείας η ακόλουθη απάντηση:

"Σε απάντηση της ερώτησης 771/18/11/1996 που υπέβαλε η Βουλευτής κ. Φάνη Πάλλη - Πετραλιά, για θέματα που αφορούν στην λειτουργία του ΩΝΑΣΕΙΟΥ ΚΑΡΔΙΟΧΕΙΡΟΥΡΓΙΚΟΥ ΚΕΝΤΡΟΥ, σας πληροφορούμε ότι από τα στοιχεία της υπηρεσίας μας, καμία έγγραφη καταγγελία δεν έχει υποβληθεί από τους δύο γιατρούς που αναφερονται στην Ερώτηση, όπως προκύπτει από έρευνά μας, αλλά και από τις έγγραφες βεβαιώσεις των γιατρών αυτών.

Ως εκ τούτου τα αναφερόμενα στην ερώτηση είναι προφανώς αστήρικτα.

2. Πέραν όμως των ανωτέρω πρέπει να υπενθυμίσουμε ότι ο κ. Δ. Κρεμαστινός διορίστηκε στο ΩΝΑΣΕΙΟ, ως δεύτερος Καρδιολόγος Δ/ντης πριν γίνει Υπουργός, και η αναμόρφωση του Εσωτερικού Κανονισμού λειτουργίας του ΩΝΑΣΕΙΟΥ έγινε το 1993 με πρόταση του ίδιου Δ.Σ. που είχε διοριστεί το 1992 επί Κυβερνήσεως Ν. Δημοκρατίας και το οποίο εξάντλησε την θητεία του μέχρι το 1995.

Ο Υφυπουργός

ΜΑΝΩΛΗΣ ΣΚΟΥΛΑΚΗΣ"

8. Στην με αριθμό 783/19-11-96 ερώτηση δόθηκε με το υπ' αριθμ. 329/13-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 783/19.11.96 που κατέθεσε η Βουλευτής κ. Π. Φουντουκίδου αναφορικά με το παραπάνω σας πληροφορούμε ότι σύμφωνα με τον βασικό κανονισμό 1765/92 (άρθρο 9) του Συμβουλίου της Ε.Ε. οι καλλιεργητές αροτραίων καλλιεργειών (Σιτηρά, ελαιούχα, πρωτεϊνούχα) δεν δύνανται να υποβάλλουν αιτήσεις για την καταβολή αντισταθμιστικής πληρωμής στα πλαίσια του Ολοκληρωμένου Συστήματος για εκτάσεις που χρησιμοποιούντο μέχρι την 31.12.1991 για μόνιμη βάση, για μόνιμες καλλιέργειες, για δάση ή για μη γεωργικούς σκοπούς.

Από την γενική αυτή διάταξη είναι δυνατόν να εξαιρεθούν περιπτώσεις που εμπίπτουν σε προγράμματα αναδιάρθρωσης της έκτασης μιας εκμετάλλευσης (όπως π.χ. προγράμματα αναδασμών Δημοσίων έργων κ.λπ.) τα οποία επιβάλλονται από δημόσιες αρχές.

Συνεπώς η περίπτωση που αναφέρεται στην ερώτηση δεν εμπίπτει στην παραπάνω παρέκκλιση αφού τα προγράμματα εκρίζωσης της ροδακινιάς δεν επιβάλλονται στους παραγωγούς αλλά είναι προαιρετικά.

Οι εκτάσεις οι οποίες προέρχονται από εκρίζωση μπορούν να χρησιμοποιηθούν για την καλλιέργεια άλλων ετήσιων φυτών (όπως Ζαχαρότευτλα, Οσπρια κ.λπ.) τα οποία ενισχύονται από την Ευρωπαϊκή 'Ενωση.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

9. Στην με αριθμό 788/19-11-96 ερώτηση δόθηκε με το υπ' αριθμ. 330/10-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 788/19.11.96 που κατέθεσε ο Βουλευτής κ. Λευτέρης Παπαγεωργόπουλος αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι για την διατήρηση και βελτίωση της αμπελοκαλλιέργειας το Υπουργείο Γεωργίας εφαρμόζει τα κάτωθι Κοινοτικά διαρθρωτικά προγράμματα και μέτρα, με σκοπό τη βελτίωση της ποιότητας των παραγομένων αμπελοοινικών προϊόντων και μείωση του κόστους παραγωγής με την εκρίζωση - επανεφύτευση των παλαιών φυτειών σε αντιφυλλοξηρικά υποκείμενα και αντικατάσταση ποικιλιών με συνιστώμενες ποικιλίες:

- "Πρόγραμμα αναδιάρθρωσης αμπελώνων στην Ελλάδα "στα πλαίσια του Καν. (ΕΟΚ) 895/85 του Συμβουλίου, 10ετούς διάρκειας

Η υλοποίηση του προγράμματος συνεχίζεται στα πλαίσια του 2ου Κοινοτικού Πλαισίου Στήριξης για τις αιτήσεις που έχουν υποβληθεί μέχρι το έτος 1995.

Συμμετοχή της Ε.Ε.: 50% από FEOGA - Τμήμα Προσανατολισμού.

- "Βελτίωση Αμπελουργικών διαρθρώσεων και καταπολέμηση της Φυλλοξήρας στην Κρήτη" (1994 - 1999).

Το μέτρο αυτό εφαρμόζεται στα πλαίσια του 2ου Κ.Π.Σ. για τις οινοποιήσιμες και επιτραπέζιες ποικιλίες.

Συμμετοχή της Ε.Ε.: 70& FEOGA - Τμήμα Προσανατολισμού.

- "Αναδιάρθρωση αμπελώνων με ποικιλίες Σουλτανίνα και Κορινθιακή για την καταπολέμηση της Φυλλοξήρας στην Ελλάδα" στα πλαίσια του Καν. (ΕΟΚ) 2201/90.

Εφαρμόζεται από το 1993 ως παρεμβατικό μέτρο στα πλαίσια της Κοινής Οργάνωσης Αγοράς των μεταποιημένων οπωροκηπευτικών.

Συμμετοχή της Ε.Ε.: 100% από το Ε.Γ.Τ.Π.Ε. - Τμήμα Εγγυήσεων

- "Πρόγραμμα διατήρησης καλλιέργειας αμπέλων στις ζώνες παραδοσιακής παραγωγής κρασιών V.Q.P.R.D. των μικρών Νησιών Αιγαίου Πελάγους" στα πλαίσια του Καν. (ΕΟΚ) 2019/93 (άρθρο 9).

Εφαρμόζεται απο την αμπελουργική περίοδο 1993/94.

Επίσης στα πλαίσια του Καν. (ΕΟΚ) 2328/91 "Για τη βελτίωση της αποτελεσματικότητας των γεωργικών διαρθρώσεων" κατά παρέκκλιση επιτρέπονται και ενισχύονται οι νέες φυτεύσεις (επεκτάσεις) αμπελώνων παραγωγής οίνων ονομασίας προέλευσης ανωτέρας ποιότητας (V.Q.P.R.D.) στις περιοχές που καθορίζονται στην σχετική Υπουργική απόφαση εφαρμογής.

Τέλος, σύμφωνα με τους σχετικούς Κανονισμούς που ψηφίστηκαν στα πλαίσια του πακέτου τιμών 1996/97 η Χώρα μας:

- αποφάσισε να μην εφαρμόσει την παράταση του μέτρου "οριστικής εγκατάλειψης αμπελώνων" αξιοποιώντας την δυνατότητα που δίνεται στα Κράτη μέλη,

- εντός του Δεκεμβρίου 1991 θα υποβάλλει πρόταση στην COMMISSION για έγκριση, κατά παρέκκλιση, νέων φυτεύσεων αμπελώνων στις ζώνες παραγωγής οίνων ονομασίας προέλευσης ή τοπικών οίνων για τους οποίους η δυνατότητα παραγωγής δεν καλύπτει τη ζήτηση, μετά από αιτιολογημένες προτάσεις των αρμόδιων τοπικών φορέων και εισήγηση των αντίστοιχων νομαρχιακών υπηρεσιών.

Ο Υπουργός

ΣΤ. ΤΖΟΥΜΑΚΑΣ"

10. Στην με αριθμό 790/19-11-96 ερώτηση δόθηκε με το υπ' αριθμ. 332/13-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 790/19.11.96 που κατέθεσε ο Βουλευτής κ. Λ. Παπαγεωργόπουλος αναφορικά με το παραπάνω θέμα σας πληροφορούμε ότι μετά τις δυσκολίες που διαπιστώθηκαν στην εφαρμογή του πρώτου συστήματος για τις επιστροφές (επιδοτήσεις) κατά την εξαγωγή ορισμένων νωπών οπωρ/κών προς τρίτες χώρες είτε με προκαθορισμό της επιστροφής (πιστοποιητικά εξαγωγής τύπου Α) είτε χωρίς προκαθορισμό (Πιστοποιητικά εξαγωγής τύπου Β) και τις συνεχείς πιέσεις, κυρίως των χωρών παραγωγής και εξαγωγής (προς Τρίτες Χώρες) της Κοινότητας, η Ευρωπαϊκή Επιτροπή ξεκίνησε τη διαδικασία τροποποίησης του καθεστώτος χωρίς δυστυχώς να λάβει σοβαρά υπόψη τη συνισταμένη άποψη των χωρών μελών (πλην Γαλλίας και Σουηδίας) να καταργηθεί η δυνατότητα χορήγησης επιστροφής με προκαθορισμό (πιστοπ. τύπου Α') και να καθιεωρωθεί ένα ενιαίο σύστημα χορήγησης επιστροφών με πιστοπ. εξαγωγής τύπου Β' εμπλουτίζοντας όμως το σύστημα αυτό με ορισμένα θετικά στοιχεία ώστε να γίνει πιο εύκολο, πιο δίκαιο και πιο αποτελεσματικό.

Αντί αυτού, η Ευρωπαϊκή Επιτροπή μετά από επανειλημμένες διαβουλεύσεις - συζητήσεις στη Διαχειριστική Επιτροή επέμεινε στην προτασή της να θεσπισθεί παράλληλα με το πιστοποιητικό τύπου Β' για τη χορήγηση επιστροφών με 

Σελίδα 2356 προκαθορισμό ένα διτό σύστημα πιστοπ. τύπου Α' κατ' αρχήν πειραματικά μόνο για τα μήλα που παράγουν και εξάγουν πολλές χώρες της Κοινότητας. Το διτό σύστημα συνίσταται κατά περίπτωση στηη χορήγηση των επιστροφών με καθορισμό με δύο είδη πιστοποιητικών εξαγωγής δηλ. είτε με πιστοπ. τύπου Α1 όπως γινόταν παλιά, είτε με πιστοποιητικό τύπου Α2 με προκαθορισμό της επιστροφής όμως στο χαμηλότερο επίπεδο επιστροφής που ζητήθηκε από τους φορείς εξαγωγής με αίτησή τους. Το ύψος αυτό διορθώνεται προς τα πάνω σε περίπτωση μη εξάντλησης (κάλυψης) της συνολικής ποσόστωσης που έχει καθορισθεί προηγουμένως για περίοδο εξαγωγής 2 περίπου μηνών.

Επισημαίνεται ότι από κάθε 2μηνη ποσόστωση το 50% αυτών κατανέμονται για εξαγωγή με πιστοποιητικό τύπου Β' όπως γινόταν μέχρι της τροποποιήσεως του καθεστώτος, και το άλλο 50% προορίζεται κατά περίπτωση για εξαγωγή, είτε με πιστοποιητικό Α1, είτε με πιστοποιητικό Α2. Τα δύο αυτά πιστοποιητικά δεν εφαρμόζονται συγχρόνως.

Το νέο σύστημα, παρόλο ότι δίνει και πλεονεκτήματα στη χώρα μας διότι βρίσκεται πολύ ποιο κοντά στις αγορές της Ανατολικής και Κεντρικής Ευρώπης σε σχέση με άλλες χώρες της Κοινότητας, το καταψήφισαν εκτός από τη χώρα μας η Ισπανία, η Γαλλία και η Ολλανδία και το αποδέχθηκαν η Γερμανία το Η.Β., η Αυστρία, το Λουξεμβούργο, η Ιρλανδία και το Βέλγιο. Οι άλλες χώρες τήρησαν ουδέτερη στάση. Ομως παρά τη μη έκφραση θετικης άποψης από τη Διαχ. Επιτροπή το νέο σύστημα δημοσιεύθηκε και τέθηκε σε ισχύ στις 15.11.96. Εφαρμόζεται ήδη από 18.11.96 πειραματικά για τα μήλα (50% Α2 και 50% Β) και ενδεχομένως να εφαρμοσθεί και σε άλλα προϊόντα από την επόμενη περίοδο εξαγωγής (2 μηνών) που θα αρχίσει από 10.1.97.

Παρά την ψήφιση του νέου συστήματος στις επιστροφές για εξαγωγές προς τρίτες χώρες το Υπουργείο Γεωργίας σε συνεργασία με τους ενδιαφερόμενους φορείς θα συνεχίσει τις προσπάθειες ώστε το νέο καθεστώς να αναθεωρηθεί εκ νέου προς την κατεύθυνση που εκτιμάται ότι θα είναι πιο ευνοϊκό για τις εξαγωγές της χώρας μας και την προστασία του εισοδήματος των παραγωγών.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

11. Στην με αριθμό 791/19-11-96 ερώτηση δόθηκε με το υπ'αριθμ. 791/19-11-96 δόθηκε με το υπ' αριθμ. 333/13-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 791/19.11.96 που κατέθεσε ο Βουλευτής κ. Λ. Παπαγεωργόπουλος αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Για το θέμα της Ζώνης Οικιστικού Ελέγχου (ΖΟΕ) για την περί την Χαλκίδα περιοχή του Ληλαντίου Πεδίου, και για την υλοποίηση της πρότασης για την εν λόγω ΖΟΕ, η αρμοδιότητα ανήκει στο συνερωτώμενο ΥΠΕΧΩΔΕ.

Μέχρι τώρα στο ΥΠΓΕ δεν υπάρχει σχετικός φάκελος με πρόταση του ΥΠΕΧΩΔΕ που να αφορά επεμβάσεις σε δάση και δασικές εκτάσεις που να περιλαμβάνονται στα όρια της υπ' όψη ΖΟΕ.

Ο Υπουργός

ΣΤΕΦ. ΤΖΟΥΜΑΚΑΣ"

12. Στην αριθμό 801/19-11-96 ερώτηση δόθηκε το υπ' αριθμ. 334/10-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 801/19.11.96 που κατέθεσαν οι Βουλευτές κ.κ. Ιωάννης Λαμπρόπουλος, Αθανάσιος Νάκος αναφορικά με το παραπάνω θέμα σας πληροφορούμε ότι όσον αφορά την τύχη του ΑΣΟ, έχει καταρτιστεί νομοσχέδιο για την διάλυσή του.

Για την προστασία δε της σταφιδοπαραγωγής και των παράγωγων ειδών για την φετεινή περίοδο έχει αναλάβει ο ΑΣΟ την συγκέντρωση και αποθεματοποίηση της Κορινθιακής Σταφίδας.

Με βάση το παραπάνω νομοσχέδιο συγχρόνως με τη διάλυση του ΑΣΟ προβλέπεται διορισμός Διαχειριστικού Συμβουλίου, αποτελούμενου από τον Πρόεδρο της ΠΑΣΕΓΕΣ και τους Προέδρους των δέκα (10) συνεταιριστικών οργανώσεων των αντίστοιχων περιοχών παραγωγής του προϊόντος μέχρι την σύσταση της Κλαδικής Συνεταιριστικής Οργάνωσης Σταφίδας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

13. Στην με αριθμό 807/19-11-96 ερώτηση δόθηκε με το υπ' αριθμ. 335/13-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 807/19.11.96 που κατέθεσε ο Βουλευτής κ. Ι. Λαμπρόπουλος αναφορικά με το παραπάνω θέμα σας πληροφορούμε ότι:

Στο νόμο Μεσσηνίας όπως και σε όλους τους άλλους ελαιοκομικούς νομούς της χώρας όπου εφαρμόζεται πρόγραμμα καταπολέμησης του δάκου της ελιάς έχουν εξοφληθεί τα δύο τρίτα (2/3) των συνολικών δαπανών της δακοκτονίας.

Το ΥΠΓΕ έγκαιρα είχε επισημάνει ότι οι εγγεγραμμένες πιστώσεις στον ΚΑΕ της δακοκτονίας ήταν ελλειμματικές και εκκρεμεί αίτημά μας στο Υπουργείο Οικονομικών για την έγκριση διάθεσης της υπόλοιπης πίστωσης.

Ελπίζουμε ότι σύντομα θα εγκριθεί η διάθεση της υπόλοιπης απαιτούμενης πίστωσης και αμέσως θα αποσταλούν οι οφειλόμενες πιστώσεις στις περιφερειακές Υπηρεσίες για την πληρωμή των ημερομισθίων του εποχιακού προσωπικού που απασχολήθηκε στο πρόγραμμα δακοκτονίας.

Ο Υπουργός

ΣΤΕΦ. ΤΖΟΥΜΑΚΑΣ"

14. Στην με αριθμό 812/19-11-96 ερώτηση δόθηκε με το υπ' αριθμ. 73090/11-12-96 έγγραφο από τον Υφυπουργό εσωτερικών η ακόλουθη απάντηση:

"Απαντώντας στο σχετικό έγγραφό σας, με το οποίο μας διαβιβάσατε ερώτηση 812/19-11-96 που κατατέθηκε από το Βουλευτή κ. Ν. Κατσαρό και αφορά στα προβλήματα στελέχωσης των Επαρχείων με προσωπικό, σας γνωρίζουμε τα ακόλουθα:

1. Μετά την ίδρυση και λειτουργία του θεσμού της Νομαρχιακής Αυτοδιοίκησης, όλες οι θέσεις που συστήθηκαν με το Ο.Ε.Υ. κάθε Ν.Α. και κατά συνέπεια και οι θέσεις των Επαρχείων που περιλαμβάνονται στους Ο.Ε.Υ. των Ν.Α., σύμφωνα με τις διατάξεις των άρθρων 7 και 106 του Π.Δ. 30/96, καλύπτονται κατά προτεραιότητα με μετατάξεις από το προσωπικό που υπηρετούσε κατά το χρόνο δημοσίευσης των Ο.Ε.Υ., στις δημόσιες υπηρεσίες, οι οποίες καταργήθηκαν και περιήλθαν στις Ν.Α., σύμφωνα με τις διατάξεις του άρθρου 115 του ανωτέρω Π.Δ.

2. Εχει γίνει προγραμματισμός προσλήψεων από τις Ν.Α και τα Επαρχεία τους, με βάση τις πραγματικές και οργανωτικές τους ανάγκες, τα δε σχετικά αιτήματα έχουν διαβιβαστεί στη Γεν. Γραμματεία του Υπουργικού Συμβουλίου, προκειμένου να εξεταστεί η δυνατότητα παροχής της σχετικής διάκρισης. Πάντως σε κάθε περίπτωση, η πλήρωση των κενών οργανικών θέσεων θα γίνει σύμφωνα με τις διατάξεις του Ν. 2190/94.

3. Στον προϋπολογισμό των Νομαρχιακών Αυτοδιοικήσεων συμπεριλαμβάνονται και οι απαιτούμενες πιστώσεις για την αντιμετώπιση των λειτουργικών δαπανών των Επαρχείων.

4. Σύμφωνα με το 2080509/12-12-95 έγγραφο του Γενικού Λογιστηρίου του Κράτους, "η κρατική επιχορήγηση καλύπτει τις ανάγκες των υπηρεσιών των Νομαρχιακών αυτοδιοικήσεων όπως αυτές είχαν διαμορφωθεί κατά την έναρξη λειτουργία του θεσμού του Β' βαθμού Τοπικής Αυτοδιοίκησης και όχι νέες δαπάνες".

5. 'Οπως προβλέπεται από τις οικείες διατάξεις η ανωτέρω ρύθμιση ισχύει μέχρις ότου οι Ν.Α. αποκτήσουν αυτοτελείς πόρους.

Ο Υφυπουργός

Λ. ΠΑΠΑΔΗΜΑΣ"

Σελίδα 2357 

15. Στην με αριθμό 813/19-11-96 ερώτηση δόθηκε με το υπ' αριθμ. 337/10-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 813/19.11.96, που κατέθεσε ο Βουλευτής κ. Ν. Κατσαρός αναφορικά με το παραπάνω θέμα σας πληροφορούμε ότι:

'Ηδη με νέα απόφαση του Υπουργού Γεωργίας καλούνται οι Νομάρχες των βαμβακοπαραγωγικών νομών να προχωρήσουν στη συγκρότηση επιτροπών για την εξέταση των ενστάσεων των βαμβακοπαραγωγών όσον αφορά στο ύψος της ηρτημένης παραγωγής.

Ο Υπουργός

ΣΤΕΦ. ΤΖΟΥΜΑΚΑΣ"

16. Στην με αριμθό 816/19-11-96 ερώτηση δόθηκε με το υπ' αριθμ. 285/13-12-96 έγγραφο από τον Υφυπυοργό Εργασίας η ακόλουθη απάντηση:

"Απαντώντας στην από 816/96 ερώτηση, που κατατέθηκε στη Βουλή από τον Βουλευτή κ. Βαρσάμη Γιοβανούδα, σχετικά με τη δυνατότητα καταβολής συγχρόνως συντάξεως γήρατος από τον ΟΓΑ και επιδόματος τετραπληγίας - παραπληγίας από το ΙΚΑ στην κ. Παπαδοπούλου 'Αννα, σας γνωρίζουμε τα εξής:

Από έρευνα που έγινε στον ΟΓΑ, επειδή τα στοιχεία που αναφέρονται στην ερώτηση δεν είναι επαρκή, (δεν αναφέρεται πατρώνυμο, μητρόνυμο, τόπος πληρωμής σύνταξης), δεν κατέστη δυνατόν να εξακριβωθεί αν η κ. Παπαδοπούλου Αννα για την οποία ερωτά ο κ. Βουλευτής, συνταξιοδοτείται πράγματι από τον Ο.Γ.Α.

Σύμφωνα με την ισχύουσα περί ΟΓΑ νομοθεσία, για να συνταξιοδοτηθεί κάποιος από τον Οργανισμό, πρέπει, εκτός των άλλων προϋποθέσεων, να μην παίρνει σύνταξη για οποιαδήποτε αιτία, από οποιαδήποτε πηγή, εκτός ορισμένων εξαιρέσεων (πολεμική σύνταξη κ.λπ.)

Το επίδομα παραπληγίας - τετραπληγίας, είναι επίδομα τύπου σύνταξης και κατά συνέπεια εάν η κ. Παπαδοπούλου Αννα, έχει πάρει το επίδομα αυτό από το ΙΚΑ, ως έμμεσα ασφαλισμένη από το σύζυγό της, δεν είναι δυνατόν να πάρει σύνταξη από τον ΟΓΑ, ή εάν της έχει ήδη χορηγηθεί τέτοια σύνταξη, θα διακοπεί.

Ο Υφυπουργός

ΝΙΚΟΣ ΦΑΡΜΑΚΗΣ"

17. Στην με αριθμό 823/19-11-96 ερώτηση δόθηκε με το υπ' αριθμ. 338/13-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 823/19.11.96 που κατέθεσε ο Βουλευτής κ. Τρ. Μπέλλος αναφορικά με το παραπάνω θέμα σας πληροφορούμε ότι:

'Ηδη με νέα απόφαση του Υπουργού Γεωργίας καλούνται οι Νομάρχες των βαμβακοπαραγωγικών νομών να προχωρήσουν στη συγκρότηση επιτροπών για την εξέταση των ενστάνσεων των βαμβακοπαραγωγών όσον αφορά στο ύψος της ηρτημένης παραγωγής.

Ο Υπουργός

ΣΤΕΦ. ΤΖΟΥΜΑΚΑΣ"

18. Στην με αριθμό 824/19-11-96 ερώτηση δόθηκε με το υπ' αριθμ. 339/10-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 824/19.11.96 που κατέθεσε ο Βουλευτής κ. Ιεόδωρος Πασσαλίδης αναφορικά με το παραπάνω θέμα, σας πληροφορούμε ότι σύμφωνα με το Ν. 1564/85 για την Οργάνωση της παραγωγής και εμπορίας του πολ/κού υλικού όπως συμπληρώθηκε μεταγενέστερα, τις σχετικές Υπ. Αποφάσεις που έχουν εκδοθεί σε εφαρμογή του και την οδηγία 66/402/ΕΟΚ του Συμβουλίου περί εμπορίας σπόρων δημητριακών προς σπορά, οι σπόροι σποράς όλων των ειδών όπως και στη συγκεκριμένη περίπτωση των ποικιλιών του σκληρού σταριού τίθενται σε εμπορία σε σφραγισμένες συσκευασίες οι οποίες φέρουν εξωτερικά την επίσημη ετικέττα ελέγχου και πιστοποίησης.

Στη περίπτωση κατά την οποία διακινείται σπόρος ο οποίος δεν πληροί τις προύποθέσεις που αναφέρονται σύμφωνα με τη παραπάνω νομοθεσία δεν θεωρείται "πιστοποιημένος σπόρος" και συνεπώς η εμπορία του αντίκειται στην κείμενη νομοθεσία.

Η ενημέρωση των παραγωγών για την υποχρεωτική αναλογική χρησιμοποίηση πιστοποιημένου σπόρου σύμφωνα με τη διϋπουργική απόφαση αρ. 423703/9.11.94 (ΦΕΚ 834/Β/9.11.94) είχε γίνει έγκαιρα και είχε δοθεί μεγάλη δημοσιότητα τόσο από τις αρμόδιες υπηρεσίες του Κέντρου όσο και της περιφέρειας π.χ. τηλεόραση και ραδιόφωνο στις εκπομπές του Υπ. Γεωργίας). Επίσης πολύ έγκαιρα 4 μήνες περίπου πριν την έναρξη της καλ/κής περιόδου 1995-96, κατά την οποία εφαρμόστηκε το μέτρο αυτό για πρώτη φορά, εστάλλησαν προς όλους τους ενδιαφερόμενους φορείς οι με αρ. 360392/2273/7.6.1995 και 369368/2458/28.6.96 ερμηνευτικές εγκύκλιοι με τις οποίες ενδίδονται οδηγίες για την εφαρμογή της διϋπουργικής απόφασης.

Με τις ως άνω σχετικές εγκυκλίους καθορίστηκαν λεπτομέρειες και δικαιολογητικά, τα οποία ώφειλαν να προσκομίσουν οι παραγωγοί και εδίδετο η εντολή στις κατά τόπους Δ/νσεις Γεωργίας να παρακολουθήσουν από κοντά και να ενημερώσουν επισταμένως στους παραγωγούς για τις εν προκειμένω υποχρεώσεις τους.

Η μη ενημέρωση και άγνοια των παραγωγών είναι αδικαιολόγητη.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

19. Στην με αριθμό 830/20-11-96 ερώτηση δόθηκε με το υπ' αριθμ. 4527/12-12-96 έγγραφο από τον Υφυπουργό Υγείας η ακόλουθη απάντηση:

"Απαντώνταςστην με αριθμ. 830/20-11.96 ερώτηση που κατατέθηκε στη Βουλή από τον Βουλευτή κ. θεόδωρο Κατσανέβα και αφορά στον εκσυγχρονιμσό της Νομοθεσίας "περί υιοθεσιών" στη χώρα μας, γνωρίζουμε τα ακόλουθα:

Το Υπουργείο Υγείας & Πρόνοιας, στα πλαίσια του εκσυγχρονιμσού και της μεταρρύθμισης του δικαίου της "Υιοθεσίας" Επιτροπείας και αναδοχής ανηλίκου, δικαστική συμπαράσταση κ.λπ. υπέβαλε σειρά προτάσεων στο Υπουργείο Διακιοσύνης (που είναι το καθ' ύλην αρμόδιο για τα θέματα αυτά) στις οποίες περιλαμβάνονται και αυτές που αφορούν την "Ιδιωτική Υιοθεσία" έτσι ώστε να διασφαλίζεται ο έλεγχος αυτών, ο καθορισμός της διαδικασίας "αναζήτησης ριζών" θέματα που έχουν νομικά κατοχυρωθεί διεθνώς και γενικάότι έχει σχέση με την προστασία της Οικογένειας και του Παιδιού. Ο Νέος Νόμος "Περί Υιοθεσίας" προωθήθηκε στη Βουλή από το Υπουργείο Διακαιοσύνης και ψηφίσθηκε πρόσφατα.

Τα Κέντρα Παιδικής Μέριμνας (πρώην Ορφανοτροφεία), οι παιδοπόλεις του Ε.Ο.Π., καθώς και ιδρύματα Ιδιωτικής και Εκκλησιαστικής Πρωτοβουλίας, φιλοξενούν παιδιά ορφανά, εγκαταλελειμμένα και παιδιά με κοινωνικοοικονομικά προβλήματα.

'Ενα μεγάλο μέρος από αυτά αφού βοηθηθούν τόσο τα ίδια, όσο και οι οικογένειές τους που βρίσκονται σε κρίση επανέρχονται στο οικογενειακό τους περιβάλλον, όσα παραμένουν στα προαναφερόμενα Ιδρύματα υποστηρίζονται μέχρι την ενηλικίωσή τους και την επαγγελματική τους αποκατάσταση.

Απαραίτητη προϋπόθεση για την προώθηση κάποιου παιδιού για υιοθεσία είναι η συναίνεση των φυσικών γονέων ή κηδεμόνων του ή αν δεν έχουν γονείς απιτείται να συναινέσει ενώπιον το δικαστηρίου ο Επίτροπος ή ο Κηδεμόνας και να υπάρχει άδεια του συγγενικού συμβουλίου ή ακόμη η εντολή από τις Εισαγγελικές Αρχές με την οποία ανατίθεται η προστασία συγκεκριμένων ανηλίκων στα αρμόδια προς υιοθεσία Ιδρύματα όπως το κέντρο Βρεφών "Η ΜΗΤΕΡΑ", το ΠΙΚΠΑ, ο Εθνικός Οργανισμός Πρόνοιας.

Ο Υφυπουργός

ΘΕΟΔ. ΚΟΤΣΩΝΗΣ"

Σελίδα 2358 

20. Στην με αριθμό 831/20-11-1996 ερώτηση δόθηκε με το υπ'αριθμ. 348/13-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 831/20.11.1996, που κατέθεσε ο Βουλευτής κ. Αθ. Χειμάρας αναφορικά με το παραπάνω θέμα, σας πληροφορούμε ότι:

Σύμφωνα με την ισχύουσα Κοινοτική νομοθεσία, για την εισαγωγή ελιών από τρίτες χώρες απαιτείται πιστοποιητικό εισαγωγής από την αρμόδια υπηρεσία του ΥΠΓΕ και επί πλέον για να τεθούν σε ελεύθερη κυκλοφορία εντος της Κοινότητας οι ελιές απαιτείται κατάθεση εγγυητικής, για μεν τις ελιοποιήσιμες ελιές ότι το έλαιο που λαμβάνεται απ'αυτές έχει υπαχθεί στον όρο ότι δεν θα τύχουν ενίσχυσης στην παραγωγή ελαιολάδου, δια δε τις επιτραπέζιες ότι έχουν υπαχθεί στον όρο ότι δεν θα χρησιμοποιηθούν για την παραγωγή ελαίου, αλλά θα διατεθούν σας επιτραπέζιες.

Η διαδικασία ελαιοποίησης, και η διάθεση των επιτραπέζιων ελιών παρακολουθείται από τις αρμόδιες διευθύνσεις Γεωργίας των Νομαρχιακών αυτοδιοικήσεων της Χώρας για την διασφάλιση ώστε αφ' ενός μεν το παραγόμενο ελαιόλαδο δεν θα τύχει ενίσχυσης στην παραγωγή ελαιολάδου και αφ'ετέρου οι εισαγόμενς επιτραπέζιες ελιές δεν θα ελαιοποιηθούν.

Ο Υπουργός

ΣΤ. ΤΖΟΥΜΑΚΑΣ"

21. Στην με αριθμό 832/20-11-1996 ερώτηση δόθηκε με το υπ' αριθμ. 5475/13-12-1996 έγγραφο από τον Υφυπουργό Εργασίας η ακόλουθη απάντηση:

"Απαντώντας στην 832/20-11-1996 ερώτηση του Βουλευτή κ. Παναγιώτη Μελά, σχετικά με την ανάθεση μίσθωσης έργου σε γιατρούς στο ΤΕΒΕ σας γνωρίζουμε τα ακόλουθα:

Με την αρ. 43/29-19-1996 απόφαση της επιτροπής του άρθρου 2 παρ. 2 της αρ. 236/1994 ΠΥΣ δόθηκε η έγκριση να αναθέσει το ΤΕΒΕ με μίσθωση το έργο της παροχής εξωνοσοκομειακής περίθαλψης στους ασφαλισμένους του σε 1800 θεραπευτές γιατρούς διαφόρων ειδικοτήτων, κατά το χρονικό διάστημα από 1/1 έως 31/12/1997.

Με την αρ. 77/6-12-1996 απόφαση της παραπάνω επιτροπής δόθηκε η έγκριση για την ανάθεση έργου σε 500 ακόμη θεραπευτές γιατρούς διαφόρων ειδικοτήτων.

'Ετσι και τον επόμενο χρόνο ο αριθμος των γιατρών του ΤΕΒΕ θα είναι ίσος με αυτόν του 1996.

Ο Υφυπουργός

ΝΙΚΟΣ ΦΑΡΜΑΚΗΣ"

22. Στην με αριθμό 835/20-11-1996 ερώτηση δόθηκε με το υπ'αριθμ. 37192/13-12-1996 έγγραφο απ τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 835/20-11-1996, που κατέθεσε ο Βουλευτής κ. Β. Μαγγίνας σας γνωρίζουμε τα παρακάτω:

1. Η ΝΑΒΙΠΕ ΑΕ θυγατρική της ΕΤΒΑ ΑΕ ιδρύθηκε με σκοπό την αξιοποίηση και ανάπτυξη της Ναυτιλιακής Βιομηχανικής Περιοχής Πλατυγιαλίου Αστακού Αιτωλοακαρνανίας και της ερυρύτερης περιοχής.

Στα πλαίσια της παραπάνω επιδίωξης, η εταιρεία με την υποστήριξη του ειδικύ Συμβούλου προγραμμάτισε αφ'ενός μεν Διεθνή Διαγωνισμού για την προσέλκυση επενδυτών, αφ'ετέρου δε ασχολήθηκε με την αναβάθμιση του υπάρχοντος θεσμικύ πλαισίου της ΝΑΒΙΠΕ.

Η ΝΑΒΙΠΕ ΑΕ προκειμένου να ενισχύσει διεθνώς την προβολή του έργου:

α. Οργάνωσε δυο ημερίδες στον Αστακό με ανοικτή συζήτση όπου συμμετείχαν τοποικοί φορείς και αρχές.

β. Συμμετείχε επιτυχώς σε δυο εκθέσεις, στα "Ποσειδώνια 1996" και στη Διεθνή 'Εκθεση Θεσ/νίκης.

γ. Πήρε μέρος στο Συνέδριο Διεθνών μεταφορών με ενημερωτική παρέμβαση και έδωσε συνεντεύξεις στον Ελληνικό και Διεθνή Τύπο.

Μετά την προκήρυξη του Διεθνούς Διαγωνισμού για την ανάπτυξη της ΝΑΒΕΙΠΕ και προς υποβοήυθηση των ενδιαφερομένων οργάνωσε διημερίδα στην οποία ενημερώθηκαν εξήντα (60) ενδιαφερόμενοι επενδυτές εκπρόσωποι 35 επιχειρήσεων και έγινε επιτόπια επίσκεψη και ενημεώση πάνω στους άξονες ανάπτυξης και τις τοπικές συνθήκες της ΝΑΒΙΠΕ και της ευρύτερης περιοχής.

Στον Διαγωνισμό της ΝΑΒΙΠΕ η διεξαγωή του οποίου άρχισε στις 29-10-1996 (Α φάση) προσήλθαν και προσήλθαν και έδωσαν δεσμευτικές προσφορές δέκα τρείς επιχειρήσεις με επενδυτικά σχέδια ύψους 20 δις δρχ.

'Ηδη ο διαγωνισμός ευρίσκεται στη Β' Φάση όπου αξιολογούνται τα επενδυτικά σχέδια και οι οικονομικές προσφορές των συμμετεχόντων. 

Εκτιμάται ότι μέχρι τέλους του έτους θα υπάρχουν τελικά αποτελέσματα και έναρξη της διαδικασίας υπογραφής συμβάσεων με του ενδιαφερόμενους επενδυτές-χρήστες.

2. Η οικονομική (μετοχική) ενίσχυση που αποφασίστηκε από τη Βουλή των Ελλήνων δόθηκε στην ΕΤΒΑ για την αντιμετώπιση συσσωρευμένων ζημιών και προβλημάτων παρελθόντων ετών.

Ταυτόχρονα η ΕΤΒΑ δεσμεύτηκε στην εφαρμογή ενός προγράμματος εκσυγχρονισμού, που αποβλέπει στην οικονομική ανάκαμψη, την οργανωτική και διοικητική αναδιάρθρωση καθως και την αναβάθμιση του τεχνολογικού της εξοπλισμού.

Η ΕΤΒΑ τηρείε πιστά το πρόγραμμα αυτό και με βάση τα οικονομικά της αποτελέσματα, δεν θα λάβει άλλες μετοχικες ενισχύσεις πέραν εκείνων που προβλέπονται από το ν.2359. Ενδεικτικά αναφέρεται ότι η εφαρμογή του Προγράμματο Εξυγίανσης έχει βελτιώσει σημαντικά τις λειτουργικές ζημιές της Τράπεζας, οι οποίες μειώθηκαν από 90 δις δρχ. το 1993 σε 50 δις δρχ. το 1994,25 δις το 1995, ενώ εκτιμάται ότι δεν θα υπερβούν τα 10 δις δρχ. το 1996.

Ο ρόλος της ΕΤΒΑ στο μέλλον, όπως αυτός περιγράφεται στο Πρόγραμμα Εξυγίανσης περιλαμβάνει:

α. τη στήριξη και χρηματοδότηση των παραγωγικών επενδύσεων (Βιομηχανία, Τουρισμός, Ναυτιλία)

β. την προώθηση της περιφερειακής Ανάπτυξης.

γ. τη βελτίωση και ανάπτυξη της βιομηχανικής υποδομής και 

δ. την παροχή υπηρεσιών επενδυτικής Τράπεζας.

Σημειώνεται ότι οι δραστηριότητες της ανωτέρω μορφής, λόγω υψηλού βαθμού κινδύνου και κυρίως λόγω της εξειδίκευσης που απαιτούν, δεν μπορούν να καλυφθούν επαρκώς από το παραδοσιακό εμπορικό Τραπεζικό Σύστημα. Γι'αυτό εξάλλου, αναπτυξιακές Τράπεζες υπάρχουν σήμερα σ' όλες τις χώρες της Ευρωπαικής 'Ενωσης. Οι Τράπεζες αυτές αποτελούν ένα πολύτιμο και σημαντικό εργαλείο υποστήριξης της αναπτυξιακής πολιτικςη των χωρών της Ε.Ε. και είναι όλες κερδοφόρες.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

23. Στην με αριθμό 839/20-11-1996 ερώτηση δόθηκε με το υπ'αριθμ. 349/13-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμο 839/20.11.1996, που κατέθεσε ο Βουλευτςη κ. Ν. Τσιαρτσιώνης αναφορικά με το παραπάνω θέμα, σας πληροφορούμε ότι:

Μετά την ένταξη της χώρας μας στην Ευρωπαϊκή 'Ενωση το Υπουργείο Γεωργίας δεν καθορίζει πλέον τις τιμές των δημητριακών αφού υπάγονται στην Ενιαία Κοινή Οργάνωση Αγοράς της Ε.Ε.

Στα πλαίσια αυτά καθορίζονται και οι εγγυημένες τιμες παρέμβασης για την παραγωγή όλων των σιτηρών και επομένως και του καλαμποκιού. Οι ενιαίες τιμες παρέμβασης που ισχύουν και φέτος (εμπορ. περίοδο 1996-1997, έχουν αποφασισθεί από το 1992 στα πλαίσια της μεραρρύθμισης της Κοινής Αγροτικής Πολιτικής (Κ.Α.Π.) στον τομέα των αροτραίων καλλιεργειών. Οι παραγωγoί έχουν έγκαιρα ενημερωθεί για τις τιμές παρέμβασης που θα ισχύσουν γαι την εσοδεία του 1996, οι οποίες είναι ίδιες σε ECU με τις περσινές (119,19 ECU/TN*) με μόνη διαφορά την μεταβαλλόμενη νομισματική 

Σελίδα 2359 

αναπροσαρμογή.

Οι σημερινές τιμές καλαμποκιού παρά την αυξημένη συγκομιδή του προϊόντος τόσο σε επίπεδο παραγωγών χωρών της Ε.Ε. όσον και της Ελληνικής παραγωγής που είναι πλεονασματική έχουν διαμορφωθεί στην ελεύθερη αγορά σε επίπεδα πάνω από την τιμή παρέμβασης (40-42 δρχ./KG).

Προκειμένου να στηριχθεί το εισόδημα των παραγωγών καλαμποκιού καταβλήθηκε προσπάθεια και επιτεύχθηκε στα 'Οργανα της Ε.Ε. η έγκριση αιτήματος υπόμορφή ειδικού μετρου παρέμβασης για εξαγωγή καλαμπορικιού (100.000 τον. σε πρώτο στάδιο) που προέρχεται από την περιοχή της Ορεστιάδας του Νομού 'Εβρου, λόγω των ειδικών συνθηκών διάθεσης των πλειονασμάτων της περιοχής (που υπερβαίνουν τους 200.000 τον) που αυξήθηκαν λόγω και του αποδεκατισμού του ζωϊκού κεφαλαίου, εξ αιτίας της προσβολής τουα πό τις ασθένειες του αφθώδους πυρετού και της ευλογιάς, και περιόρισαν την τοπική κατανάλωση καλαμποκιού.

Το μέτρο άυτό θα βοηθήσει στο περιορισμό των αποθεματων σε επίπεδο χώρας και ελπίζουμε ότι θα συντελέσει στη διατήρηση των τιμών καλαμποκιού σε επίπεδα υψηλότερα των τιμών παρέμβασης με αποτέλεσμα την ενίσχυση του εισοδήματος των Ελλήνων Καλαμποπαραγωγών και την αποφυγή των πρόθεσης των παραγωγών για παράδοση του προϊόντος των στην Κοινοτική παρέμβαση.

Οποιαδήποτε ενίσχυση από τον Κρατικό Προϋπολογισμό είναι ασυμβίβαστη με το Κοινοτικό Καθεστώς.

Πιστεύουμε ότι δεν θα υπάρξει πρόβλημα διάθεσης των αδιάθετων ποσοτήτων καλαμποκιού των παραγωγών της επαρχίας Εορδαίας του Νομού Κοζάνης για τον λόγο ότι οι ποσότητες αυτέ δεν είναι μεγάλες (δεν υπερβαίνουν τους 20.000 τόννους).

Η ΑΤΕ σύμφωνα με πάγια τατκτικη της παρέχει πιστωτικες διευκολύνσεις και δανειακες ενισχύσεις στους παραγωγούς που διαπιστωμένα αδυνατούν ν'ανταποκριθούν στις υποχρεώσεις τους στην Τράπεζα λόγω έκτακτων γεγονότων (όπως δυσμενείς καιρικές συνθήκες, αζητησία προϊόντων, ασυνήθιστες μεταβολες τιμών κλπ) τα οποία επηρέασαν αρνητικά τις εκμ/σεις τους. Οι διευκολύνσει αυτές παρέχονται μεσα στα πλαίσια της 1620/1989 Πράξης του Διοικητή της Τράπεζας τη Ελλάδος, ύστρρα από εξατομίκευση των ζημιών της κάθε εκμ/σης και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί.

'Ετσι μπορούν να αντιμετωπισθούν και οι παραγωγοί καλαμποκιού της επαρχίας Εορδαίας του Ν. Κοζάνης που αντιμετωπίζουν προβλήματα στην διάθεση του προϊόντος τους.

Ο Υπουργός

ΣΤ. ΤΖΟΥΜΑΚΑΣ"

24. Στην με αριθμό 844/20-11-96 ερώτηση δόθηκε με το υπ' αριθμ. 42/13-12-96 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 844/20-11-96 των Βουλευτών κ.κ. Χ. Παπαθανασίου, Αν. Καραμάριου, Ευάγ. Μεϊμαράκη, Β. Παπαγεωργόπουλου, Γ. Ορφανού σας γνωρίζουμε τα εξής:

Η Ελληνική Ομοσπονδία Γυμναστικής αναγνωρίστηκε ως αθλητική ομοσπονδία με την υπ' αριθμ. Γ/25330/13-9-96 απόφαση της Γ.Γ.Α. σύμφωνα με την παρ. 7 του άρθρου 13 του ν. 75/75, όπως τροποποιήθηκε με το άρθρο 7 του ν. 2432/96.

Η ανωτέρω ομοσπονδία λειτουργεί νόμιμα και κατά συνέπεια επιχορηγείται προς επίτευξη των σκοπών της. Το γεγονός ότι υφίσταται εκ μέρους των ενδιαφερομένων αμφισβήτηση της νομιμότητας της ανωτέρω ομοσπονδίας και οι οποίοι έχουν προσφύγει στα δικαστήρια δεν μπορεί να απασχολεί αυτή τη στιγμή την Γ.Γ.Α. η οποία μόνο και εφόσον υπάρχουν τελεσίδικες δικαστικές αποφάσεις οφείλει να προβεί στις δέουσες ενέργειες.

Η Γ.Γ.Α. σύμφωνα με τις κείμενες διατάξεις και στα πλαίσια της εποπτείας και ελέγχου των σωματείων και πάσης φύσεων ενώσεων (ομοσπονδιών) όταν υπάρχουν συγκεκριμένες καταγγελίες έχει υποχρέωση να διατάσει διαχειριστικούς ελέγχους για τον έλεγχο των καταγγελομένων.

'Οσον αφορά το Ευρωπαϊκό Πρωτάθλημα Ρυθμικής Γυμναστικής ΠΑΤΡΑ '97 για τη διοργάνωση αυτή που αποκτά ιδιαίτερη σημασία ενόψη της διεκδίκησης των Ολυμπιακών Αγώνων του 2004, σύμφωνα με το ν. 2435/20-8-96 (ΦΕΚ 189/Τεύχος Α) θα χρηματοδοτηθεί η Επιτροπή του Ευρωπαϊκού Πρωταθλήματος Ρυθμικής Γυμναστικής που έχει συσταθεί με την υπ'αριθμ. 13043/8-5-96 απόφαση και αποτελεί Ν.Π.Ι.Δ. και ο έλεγχος των δαπανών θα διενεργηθεί από Ορκωτούς Λογιστές και από Επιθεωρητές του Υπ. Οικονομικών για λόγους πλήρης διαφάνειας και διασφάλισης των χρημάτων.

Ο Υφυπουργός

ΑΝΔΡΕΑΣ ΦΟΥΡΑΣ"

25. Στην με αριθμό 849/20-11-96 ερώτηση δόθηκε με το υπ' αριθμ. 45/13-12-96 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 849/20-11-96 του Βουλευτή κ. Μάνου Φραγκιαδουλάκη σχετικά με το θέμα ολοκλήρωσης της 1ης φάσης κατασκευής του Παγκρήτιου Σταδίου σας γνωρίζουμε τα εξής:

Η εν εξελίξει εργολαβία έχει ολοκληρώσει το συμβατικό της αντικείμενο και η Γ.Γ.Α. με βάση σχετική εισήγηση της Δ/νσης Κατασκευών των Τεχνικών Υπηρεσιών της, θα προχωρήσει στη δημοπράτηση της ολοκλήρωσης του έργου της 1ης φάσης του σταδίου, εφαρμόζοντας την υπάρχουσα μελέτη.

Οι τελικές αποφάσεις θα ληφθούν σύντομα ώστε να προχωρήσουν άμεσα οι διαδικασίες, προκειμένου να υπάρξει, το ταχύτερο δυνατόν ανάδοχος και να συνεχιστεί η κατασκευή του έργου.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

26. Στην με αριθμό 846/20-11-96 ερώτηση δόθηκε με το υπ' αριθμ. 44/13-12-96 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 846/20-11-96 των Βουλευτών κ.κ. Χ. Παπαθανασίου, Αν. Καραμάριου, Ευάγ. Μεϊμαράκη, Γ. Ορφανού σας πληροφορούμε ότι πάγια εντολή προς τον ΟΠΑΠ είναι να εκταμιεύονται οι αποφάσεις μέσα στα προβλεπόμενα από αυτές χρονικά όρια με προτεραιότητα εκείνες που αφορούν Ομοσπονδίες - Γυμναστήρια κ.λπ., προκειμένου να λαμβάνουν έγκαιρα τα χρήματα οι αθλούμενοι - προπονητές αλλά και οι υπάλληλοι αυτών.

Σχετικά με τις επιχορηγήσεις που δόθηκαν κατά την προεκλογική περίοδο, σας επισυνάπτουμε αναλυτική κατάσταση -που έχει κατατεθεί πρόσφατα- για ενημέρωσή σας.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

27. Στην με αριθμό 853/21-11-96 ερώτηση δόθηκε με το υπ' αριθμ. 22487/13-12-96 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 853/21-11-96 που κατατέθηκε στη Βουλή των Ελλήνων από τον Βουλευτή κ. Π. Τατούλη, σας γνωρίζουμε τα εξής:

Το Υπουργείο Ανάπτυξης, με την υπ'αριθμ. 2153/3-4-96 Απόφαση της Επιτροπής Τιμών και Εισοδημάτων, ικανοποίησε κατά τον καλύτερο δυνατό τρόπο, μέσα στα πλαίσια των περιορισμένων οικονομικών δυνατοτήτων της Εθνικής Οικονομίας, ένα πάγιο αίτημα των πολυτέκνων, με τη χορήγηση σε αυτούς του γνωστού ειδικού μειωμένου τιμολογίου πολυτέκνων.

'Οπως καθορίζεται στην υπόψη Απόφαση, το τιμολόγιο αυτό χορηγείται υπό τρεις προϋποθέσεις:

α. Φορολογητέο εισόδημα μέχρι 7 εκατ. δραχμές.

β. Προστατευόμενα τέκνα 4 και άνω.

Σελίδα 2360 

γ. Τετραμηνιαία κατανάλωση μέχρι 3000 KWH.

Προς το παρόν δεν εξετάζεται το ενδεχόμενο τροποποίησης των, ως άνω, προϋποθέσεων.

Η Υπουργός

ΒΑΣΩ ΠΑΠΑΝΔΡΕΟΥ"

28. Στην με αριθμό 853/21-11-96 ερώτηση δόθηκε με το υπ' αριθμ. 2481/9-12-96 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 21.11.96 έγγραφό σας, με το οποίο μας στείλατε την 853/21.11.96 ερώτηση, που κατατέθηκε στη Βουλή από το Βουλευτή κ. Π. Τατούλη, σχετικά με προτάσεις - αιτήματα της Ανώτατης Συνομοσπονδίας Πολυτέκνων Ελλάδας για νομοθετική ρύθμιση, αναφορικά με θέματα δικής μας αρμοδιότητας σας γνωρίζουμε τα εξής:

Το αίτημα να αυξηθεί η μείωση του φόρου για κάθε προστατευόμενο μέλος πολύτεκνης οικογένειας στο ποσό των 200.000 δραχμών, δεν μπορεί να ικανοποιηθεί, γιατί δεν το επιτρέπουν οι δημοσιονομικές ανάγκες της Χώρας.

Παρ' όλα αυτά το αίτημα θα μελετηθεί και αν κριθεί σκόπιμο και εφικτό, θα ικανοποιηθεί σε τυχόν μελλοντική νομοθετική ρύθμιση. Τέλος, δεν πρόκειται να θιγούν φορολογικές απαλλαγές που αφορούν τους πολυτέκνους, δεδομένου ότι αυτές έχουν θεσπισθεί εξαιτίας του κοινωνικού χαρακτήρα που τις διακρίνει.

Ο Υφυπουργός

ΓΕΩΡΓΙΟΣ ΔΡΥΣ"

29. Στην με αριθμό 878/21-11-96 ερώτηση δόθηκε με το υπ' αριθμ. 1296/13-12-96 έγγραφο από τον Υπουργό Εθνικής Παιδείας η ακόλουθη απάντηση:

"Απαντώντας στην ερώτηση με αριθ. 878/21/11/96 που κατέθεσε ο Βουλευτής κ. Δημ. Σιούφας, θέλω απλώς να επαναλάβω αυτό που έχω εκφράσει πολλές φορές, δηλαδή την ανάγκη εθνικής επαγρύπνησης ολόκληρου του Ελληνισμού, απέναντι στη γνωστή σε όλους απειλή κατά των εθνικών συμφερόντων και των ελληνικών κυριαρχικών δικαιωμάτων.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

30. Στην με αριθμό 885/21-11-96 ερώτηση δόθηκε με το υπ' αριθμ. 650/16-12-96 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της Ερώτησης, 885/21.11.96 η οποία κατατέθηκε στη Βουλή των Ελλήνων από τους Βουλευτές, κ.κ. Ν. Γκατζή και Μ. Κωστόπουλο, σας γνωρίζουμε τα εξής:

1. Το θανατηφόρο ατύχημα σε φρεάτιο υδρογεώτρησης της περιοχής του ΑΗΣ Μεγαλόπολης έλαβε χώρα κατά τη διάρκεια πραγματοποίησης μετρήσεων στάθμης.

Με σκοπό τη λήψη άμεσων μέτρων, και για την κατ' αρχήν διερεύνηση των αιτίων του ατυχήματος, πραγματοποιήθηκε σειρά μετρήσεων για τη διαπίστωση της παρουσίας αερίων στα φρεάτια των υδρογεωτρήσεων της περιοχής.

Μέρος των αρχικών μετρήσεων οδηγούν στην παρουσία, και κυρίως στον περιορισμένο χώρο του συγκεκριμένου φρεατίου, αερίων, τα οποία συνήθως αποδίδονται στην ύπαρξη λιγνιτικών κοιτασμάτων. Για την εξήγηση του φαινομένου της παρουσίας αερίων στα φρεάτια των υδογεωτρήσεων ακολούθησαν μετρήσεις σε συστηματικότερη βάση και συσχέτιση των στοιχείων αυτών με τις εκπομπές αερίων που συνήθως παρατηρούνται σε χώρους εκμετάλλευσης των λιγνιτικών κοιτασμάτων.

Η πλήρης διερεύνησης των συνθηκών του περιστατικού θα προκύψει μετά από μελέτη όλων των στοιχείων που υπάρχουν ή θα προκύψουν επ' αυτών (π.χ. τοξικολογική ανάλυση, ιατροδικαστική έκθεση, μετρήσεις αερίων). Για το σκοπό αυτό από την πλευρά της ΔΕΗ έχει συσταθεί ειδική Επιτροπή (με ευρεία συμμετοχή υπηρεσιακών παραγόντων και λοιπών φορέων), η οποία έχει ήδη προχωρήσει στη διερεύνηση των αιτίων που προκάλεσαν το θανατηφόρο ατύχημα και αναμένεται να υποβάλλει σε σύντομο χρονικό διάστημα σχετικό πόρισμα.

Σημειώνεται ότι η καθυστέρηση στην υποβολή του πορίσματος οφείλεται στη δυσκολία που παρουσιάζει ένα τόσο ιδιαίτερο περιστατικό, το οποίο μάλιστα ουδέποτε έχει αντιμετωπισθεί.

Μέχρι την ολοκλήρωση της υπόψη διερεύνησης, και στις περιπτώσεις που απαιτείται απασχόληση προσωπικού στα φρεάτια των υδρογεωτρήσεων, (η οποία είναι περιοδική και περιορισμένου χρόνου), αυτή θα γίνετια με τη λήψη ιδιαίτερων μέτρων ασφαλείας.

Η πλήρης, πάντως, ενημέρωση του προσωπικού, αλλά και των Δημοσίων Αρχών, θα προκύψει μετά την ολοκλήρωση του έργου της Ειδικής Επιτροπής που έχει συσταθεί, και η οποία, αφού συγκεντρώσει και όλα τα διαθέσιμα ή νέα στοιχεία που αφορούν μετρήσεις και επιστημονικές μελέτες για την προσέγγιση του θέματος, θα προχωρήσει στην αξιολόγησή τους.

2. Σ' ό,τι αφορά στα μέτρα ασφαλείας και την τήρηση των κανόνων ασφαλείας, σας κάνουμε γνωστό, ότι το Λιγνιτικό Κέντρο Μεγαλόπολης διαθέτει ανεξάρτητο Τομέα Ασφάλειας Εργασίας, στον οποίο προϊσταται Μεταλλειολόγος Μηχανικός, έχοντας για άμεσους βοηθούς δύο Τεχνικούς Ασφάλειας, που ασχολούνται με τα εξειδικευμένα θέματα λειτουργίας και συντήρησης του εξόπλισμού των Ορυχείων. 'Ολος ο Τομέας εργάζεται συνέχεια επάνω στην εκπαίδευση των εργαζομένων σε θέματα ασφαλούς εργασίας, ασφάλειας μηχανημάτων και εγκαταστάσεων, καθώς και σε ειδικά θέματα πυρασφάλειας. Επίσης, η Διεύθυνση του Λιγνιτικού Κέντρου πραγματοποιεί, σε τακτά χρονικά διαστήματα, Συσκέψεις με θέμα "Ασφάλεια κ' Υγιεινή των Εργαζομένων", στις οποίες συμμετέχουν όλα τα Στελέχη του Ορυχείου, καθώς και εκπρόσωποι των εργαζομένων. Ανάλογη οργάνωση υφίσταται και στους Ατμοηλεκτρικούς Σταθμούς της Μεγαλόπολης.

Αποτέλεσμα όλων αυτών των διαρκών ενεργειών είναι οι μικροί δείκτες ατυχημάτων που παρουσιάζει διαχρονικά, το Ενεργειακό Κέντρο Μεγαλόπολης, σε συνεχή τάση μείωσης αυτών (πέραν της συγκυρίας των τελευταίων θανατηφόρων ατυχημάτων).

3. Ως προς την "ιδιωτικοποίηση" της Δ.Ε.Η., δεν υπάρχουν στο ορατό μέλλον σχέδια για πραγματοποίησή της.

'Οσον αφορά την "εντατικοποίηση" της εργασίας στις μονάδες της Δ.Ε.Η., η Διοίκησή της ενεργεί στα πλαίσια του υπάρχοντος Καταστατικού της Επιχείρησης, χωρίς ποτέ να εξαντλεί τις δυνατότητες και τα επιτρεπτά όρια εργασίας του προσωπικού της.

Η Διοίκηση με την συμπαράσταση των εργαζομένων, επιχειρεί να αυξήσει την παραγωγικότητα του δυναμικού της Επιχείρησης, έτσι ώστε στο νέο πλαίσιο που διαμορφώνεται για την ηλεκτρική ενέργεια στην Ευρωπαϊκή 'Ενωση, η Δ.Ε.Η. να μπορέσει να ανταγωνιστεί άλλες εταιρείες ή ανεξάρτητους παραγωγούς. Καταβάλλει δε, κάθε δυνατή προσπαθεια, ώστε να υπάρχουν ο αναγκαίος εξοπλισμός και το αναγκαίο εργατοτεχνικό προσωπικό που απαιτούνται για την ομαλή αποδοτική λειτουργία των μονάδων της Επιχείρησης.

Η Υπουργός

ΒΑΣΩ ΠΑΠΑΝΔΡΕΟΥ"

31. Στην με αριθμό 900/22-11-96 ερώτηση δόθηκε με το υπ' αριθμ. 372/13-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 900/22.11.1996, που κατέθεσαν οι Βουλευτές κ.κ. Β. Μπούτας, Στ. Παναγιώτου, αναφορικά με το παραπάνω θέμα, σας πληροφορούμε ότι σε νομοσχέδιο που προωθείται από την αρμόδια υπηρεσία του ΥΠΓΕ και βρίσκεται στο στάδιο των συνυπογραφών από τους συναρμόδιους Υπουργούς έχει περιληφθεί σχετική διάταξη με την οποία επεκτείνονται οι διατάξεις του ν. 2346/1995 και στους υπαλλήλους του Οργανισμού Καπνού και του Οργανισμού Βάμβακος.

Σελίδα 2361 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

32. Στην με αριθμό 901/22-11-96 ερώτηση δόθηκε με το υπ' αριθμ. 56/13-12-96 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 901/22-11-96 σχετικά με το θέμα της χλωρίωσης στο Ιωνικό Κολυμβητήριο Χίου, σας γνωρίζουμε, ότι υπεύθυνη για να λάβει τα απαραίτητα μέτρα για την σωστή ποσοτικά χλωρίωση για την τήρηση των όρων υγιεινής στο ανωτέρω κολυμβητήριο είναι η Επιτροπή Διοίκησης.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

33. Στην με αριθμό 944/26-11-96 ερώτηση δόθηκε με το υπ' αριθμ. 1504/11-12-96 έγγραφο από τον Υπουργό Οικονομικών η ακόλουθη απάντηση:

"Απαντώντας στο από 26.11.1996 έγγραφό σας, με το οποίο μας διαβιβάστηκε η αριθμ. 944/26-11-1996 ερώτηση του Βουλευτή Χαρ. Τσιόκα, αναφορικά με την υπαγωγή των κοινωτήτων Απολλωνίας και Ν. Απολλωνίας στην κατά τόπον αρμοδιότητα της ΔΟΥ Ζαγκλιβερίου, σας πληροφορούμε ότι, με την αριθμ. 1126858/1422/0006Α/26-11-1996 απόφαση του Υπουργού Οικονομικών, η οποία δημοσιεύθηκε στο ΦΕΚ 1100/6-12-96 τεύχος Β' (φωτοαντίγραφο της οποίαας επισυνάπτουμε για την ενημέρωσή σας), οι Κοινότητες Απολλωνίας και Ν. Απολλωνίας από 1.1.1997 αποσπώνται από την κατά τόπον αρμοδιότητα της ΔΟΥ Λαγκαδά και υπάγονται στην κατά τόπον αρμοδιότητα της ΔΟΥ Ζαγκλιβερίου.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

34. Στην με αριθμό 967/27-11-96 ερώτηση δόθηκε με το υπ' αριθμ. 1324/16-12-96 έγγραφο από τον Υπουργό Εθνικής Παιδείας η ακόλουθη απάντηση:

"Απαντώντας στην ερώτηση με αριθμό 967/27-11-1996 που κατέθεσε ο Βουλευτής κ. Βασ. Παπαγεωργόπουλος σας γνωρίζουμε τα ακόλουθα:

Με την 32/29-10-1996 πράξη του Υπουργικού Συμβουλίου έχει ήδη εγκριθεί η ανανέωση σύμβασης των (17) αλλοδαπών δασκάλων (6 για το τμήμα Ιταλικής, 2 για το τμήμα Γερμανικής, 6 για το τμήμα Γαλλικής, 3 για το τμήμα Αγγλικής από 1-1-1996 έως 31-12-1996) και μετά την υπογραφή των σχετικών συμβάσεών τους με το παν/μιο Θεσσαλονίκης σας πληροφορούμε ότι η διαδικασία για την αποζημίωση των αλλοδαπών δασκάλων βρίσκεται στο τελικό στάδιο και εντός των προσεχών ημερών θα πραγματοποιηθεί η πληρωμή τους.

Τέλος, σας γνωρίζουμε ότι σύμφωνα με τις διατάξεις του άρθρου 13 του ν. 2327/1995, από το οικ. έτος 1996 η δαπάνη αποζημίωσης των αλλοδαπών καθηγητών του Αριστοτελείου Παν/μίου Θεσσαλονίκης βαρύνει τον προϋπολογισμό του Ιδρύματος το οποίο για το σκοπό αυτό έχει επιχορηγηθεί από τον τακτικό προϋπολογισμό του ΥΠΕΠΘ με τις αναγκαίες πιστώσεις.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

35. Στην με αριθμό 975/27-11-96 ερώτηση δόθηκε με το υπ' αριθμ. 2484/9-12-96 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 27.11.1996 έγγραφό σας με το οποίο μας στείλατε την 975/27.11.96 ερώτηση, που κατατέθηκε στη Βουλή από τους Βουλευτές κ.κ. Γιάννη Δραγασάκη και Ευάγγελο Αποστόλου, σχετικά με το παραπάνω θέμα, σας γνωρίζουμε τα εξής:

1. Το Υπουργείο Οικονομικών όπως κάθε έτος, έτσι και εφέτος, έχει φροντίσει ώστε, τα έντυπα των δηλώσεων φορολογίας εισοδήματος οικον. έτους 1997, να εκτυπωθούν και να αποσταλούν στους υπόχρεους εγκαίρως έτσι ώστε να μην υπάρξει κανένα πρόβλημα κατά την υποβολή των δηλώσεών τους.

2. Με τις διατάξεις του άρθρου 62 του ν. 2238/1994 ορίζονται κλιμακωτά οι προθεσμίες σύμφωνα με τις οποίες οι φορολογούμενοι υποβάλλουν εμπρόθεσμα τη φορολογική τους δήλωση, ώστε να αποφεύγονται οι ταλαιπωρίες και διαμαρτυρίτες των φορολογουμένων από το συνωστισμό.

3. Συνεπώς το Υπουργείο Οικονομικών έχει πάρει μέτρα για τη διευκόλυνση των φορολογουμένων την έγκαιρη πληροφόρησή τους για τις πιο πάνω προθεσμίες, όπως επίσης και για τη σωστή συμπλήρωση της ετήσιας δήλωσης φορολογίας εισοδήματος με το φυλλάδιο οδηγιών το οποίο αποστέλλεται με τα προεκτυπωμένα έντυπα σε κάθε φορολογούμενο.

4. Εξάλλου οι υπάλληλοι των ΔΟΥ ενημερώνονται έγκαιρα βάσει οδηγιών, οι οποίες αν υπάρχει ανάγκη, κοινοποιούνται με τηλετύπημα, με παράλληλη διοργάνωση σειράς σεμιναρίων, και ειδικότερα για τις νέες φορολογικές ρυθμίσεις οπότε έχουν τη δυνατότητα να παρέχουν οποιαδήποτε λύση σε προβλήματα ή απορίες φορολογουμένων.

5. Ανεξάρτητα όμως από τα παραπάνω αν κατά την πορεία υποβολής των φορολογικών δηλώσεων προκύψουν προβλήματα και κριθεί σκόπιμο το Υπουργείο Οικονομικών θα αντιμετωπίσει πάντοτε μέσα στα πλαίσια της άριστης συνεργασίας με τον πολίτη που επιδιώκει.

Ο Υφυπουργός

ΓΕΩΡΓΙΟΣ ΔΡΥΣ"

36. Στην με αριθμό 977/27-11-96 ερώτηση δόθηκε με το υπ' αριθμ. 2482/9-12-96 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 27.11.1996 έγγραφό σας, με το οποίο μας στείλατε την 977/27.11.1996 ερώτηση, που κατέθεσε στη Βουλή ο Βουλευτής κ. Μαν. Κεφαλογιάννης, αναφορικά με το παραπάνω θέμα, σας πληροφορούμε τα εξής:

1. Με τις προτεινόμενες διατάξεις του νέου νομοσχεδίου ορίζετι ότι τα ειδικά επιδόματα επικίνδυνης εργασίας: πτητικό, καταδυτικό, ναρκαλιείας, αλεξιπτωτιστών, δυτών και υποβρύχιων καταστροφών, που καταβάλλονται σε αξιωματικούς, υπαξιωματικούς και οπλίτες των ενόπλων δυνάμεων, των σωμάτων ασφαλείας, της πυροσβεστικής υπηρεσίας και του λιμενικού σώματος, το επίδομα ναρκαλιείας που καταβάλλεται σε ιδιώτες οι οποίοι παρέχουν υπηρεσίες ναρκαλιείας με οποιαδήποτε σχέση στα Υπουργεία Εθνικής 'Αμυνας, Δημόσιας Τάξης και Εμπορικής Ναυτιλίας, καθώς και στ επιδόματα επικίνδυνης εργασίας που καταβάλλονται στους δικαιούχους με βάση την παράγραφο 5 του άρθρου 14 του ν. 1505/1984 (ΦΕΚ 194 Α') και στην περίπτωση α' της παραγράφου 1 του άρθρου 7 του ν. 1711/1987 (ΦΕΚ 109 Α'), φορολογούνται αυτοτελώς με συντελεστή φόρου δεκαπέντε τοις εκατό (15%).

2. Η φορολόγηση των πιο πάνω ειδικών επιδομάτων (π.χ. πτητικού) κρίθηκε αναγκαία προκειμένου να μην υπάρχει απόκλιση από την αρχή της φορολόγησης με βάση τη φοροδοτική ικανότητα του καθενός, η οποία εκτός από τις δημοσιονομικέ συνέπειες υπονομεύει και τη φορολογική ηθική και συνείδηση των πολιτών.

Ο Υφυπουργός

Γ. ΔΡΥΣ"

37. Στην με αριθμό 1000/28-11-1996 ερώτηση δόθηκε με το υπ' αριθμ. 16851/11-12-1996 έγγραφο από τον Υπουργό Οικονομικών η ακόλουθη απάντηση:

Αναφορικά με την ερώτηση, 1000/28-11-1996 σχετική με τα προβλήματα λειτουργίας των Τελωνειακών Αρχών του Ν. Δωδεκανήσου, εξαιτίας της έλλειψης προσωπικού, σας γνωρίζουμε τα παρακάτω:

1)Η δραματική μείωση του προσωπικού της Τελωνειακής Υπηρεσίας (700 περίπου κενές οργανικές θέσεις), σε συνδυασμό με το μέτρο περιορισμούς των προσλήψεων στο 

Σελίδα 2362 

Δημόσιο, είχε ως φυσικό επακόλουθο, ο αριθμός των τελωνειακών υπαλλήλων που υπηρετεί στις Τελωνειακές Αρχές του Ν. Δωδεκανήσου, σε σχέση μετ ην οργανική τους σύνθεση, να φθάσει στα κατώτατα όριά του. Το γεγονός όμως ότι η Τελωνειακή Υπηρεσία, έχει επικεντρώσει, μετα την κατάργηση των Τελωνειακών Κοινοτικών συνόρων από 1-1-1993, την κύρια αποστολή και δραστηριότητά της στην πρόληψη, δίωξη και καταστολή του λαθρεμπορίου και της δασμοφοροδιαφυγής, καθιστά επιτακτική την ανάγκη ενίσχυσης των ανωτέρω Τελωνειακών αρχών με προσωπικό και όχι περαιτέρω μείωσής του. Καθώς μάλιστα, πρόκειται περί υπηρεσιών οι οποίες, λόγω γεωγραφικής θέσης, είναι ιδιατέρως ζωτικής σημασίας.

2) Στα πλαίσια αυτά προτιθέμεθα να καλύψουμε το μεγαλύτερο μέρος των υπαρχουσών υπηρεσιακών αναγκών με μετατάξεις υπαλήλλων βάσει του άρθρθου 9 παρ. 22 του ν. 2266/1994 "μετατάξεις υπαλλήλων σε παραμεθόριες περιοχές "η διαδικασία των οποίων βρίσκεται σε εξέλιξη. Συγκεκριμένα, πρόκειται να μεταταγούν 3-5 υπάλληλοι μέχρι το τέλος του επομένου μηνός και 10-12 συνολικά εντός του πρώτου τριμήνου του 1997. Επίσης, με κατ'εξαίρεση απόσπαση τελωνειακών υπαλλήλων κατά τους θερινούς μήνες.

3) 'Οσον αφορά τέλος, τις απόψεις μας για τα γενικότερα προβλήματα που αντιμετωπίζει η Τελωνειακή Περιφέρεια Δωδεκανήσου, αυτές εκτίθενται αναλυτικά στην αριθ. Τ. 9214/16435/2-12-1996 αναφορά μας προς τους αρμόδιους Υπουργούς, η οπία κοινοποιήθηκε και στους Βουλευτές Δωδεκανήσου.

Ο Υπουργός

Γ. ΠΑΠΑΝΤΩΝΙΟΥ"

38. Στην με αριθμό 1006/28-11-1996 ερώτηση δόθηκε με το υπ'αριθμ. 319/13-12-1996 έγγραφο από τον Υπουργό Εργασίας η ακόλουθη απάντηση:

"Απαντωντας στην ερώτηση αριθμ. 1006/1996, που κατατέθηκε στη Βουλή από το Βουλευτή κ. Γ. Τρυφωνίδη, για τα θιγόμενα σ'αυτή θέματα, σας πληροφορούμε, ότι ο Υπουργός Εργασίας και Κοινωνικών Ασφαλίσεων έχει ενημερώσει την Εθνική Αντιπροσωπεία κατά τη συζήτηση της 29-101-1996, φωτ/φο πρακτικού σας στέλνουμε για ενημέρωσή σας.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

Σημ.: Τα σχετικά έγγραφα ευρισκονται στο αρχείο της Δ/νσης Κοινοβουλευτικού Ελέγχου (Τμήμα ερωτήσεων)

39. Στην με αριθμό 1014/28-11-1996 ερώτηση δόθηκε με το υπ'αριθμ. 412/13-12-1996 έγγραφο από τον Υπουργό Ναυτιλίας η ακόλουθη απάντηση:

"Απαντώντας στην 1014/28-11-1996 ερώτηση των κ.κ. Βουλευτών ΚΟΥΝΑΛΑΚΗ Π. και ΑΛΦΙΕΡΗ Στ. και σε ότι αφορά θέματα αρμοδιότητας ΥΕΝ σας πληροφορούμε τα ακόλουθα:

α) Το ΥΕΝ έχει διαβιβάσει από τον Οκτώβριο 1993 προς το καθ' ύλη αρμόδιο Υπουργείο ΠΕ.ΧΩ.ΔΕ. τις απόψεις του επί του Σχεδίου Π.Δ. "περί Συμπλήρωσης του από 16/5/1992 Π.Δ. χαρακτηρισμός χερσαίων και θαλασσίων περιοχών Β. Σποράδων ως θαλάσσιου πάρκου", που του είχε αποσταλεί για μελέτη και διατύπωση προτάσεων.

β) Στην Λιμενική Αρχή Αλοννήσου, η οποία έχει κυρίως την ευθύνη της αστυνόμευσης του Ε.Θ.ΠΑΒΣ, έχουν διατεθεί δύο ταχύπλοα πνευστά σκάφη και πραγματοποιούνται καθημερινές, εφόσον το επιτρέπουν οι καιρικές συνθήκες, περιπολίες στη ανωτέρω περιοχή. Το έργο της Λιμενικής Αρχής υποβοηθάται και από ταχύπλοο σκάφος της Εταιρείας για τη Μελέτη και Προστασία της Μεσογειακής Φώκιας, το οποίο ελιμενίζεται μονιμα στη θαλάσσια περιοχή του πάρκου.

γ) Συμπληρωματιά σας γνωρίζουμε ότι στην θαλάσσια περιοχή του Πάρκου έχουν βεβαιωθεί από την παραπάνω Λιμενική Αρχή συνολικά 110 αλιευτικές παραβάσεις σε ερασιτέχνες και επαγγελματίες αλιείς και έχουν επιβληθεί πρόστιμα συνολικού ποσού 1.250.000 δρχ. ανεξάρτητα από τα πρόστιμα πυ επιβάλλονται από την Νομαρχία Μαγνησίας.

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ"

40. Στην με αριθμό 1049/29-11-1996 ερώτηση δόθηκε με το υπ'αριθμ. 74029/13-12-1996 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 1049/29-11-1996 που κατέθεσε ο βουλευτής κ. Παναγιώτης Ψωμιαδης, σχετικά με τη μετατροπή των συμβάσεων εργασίας προσωπικού του Δήμου Θεσσαλονίκης από ιδιωτικού δικαίου σε δημοσίου δικαίου, σας γνωρίζουμε ότι το θέμα είναι γνωστό στο Υπουργείο και ετέθη υπόψη των υπηρεσιακών παραγόντων του Υπουργείου για μελέτη.

Ο Υπουργός

Λ. ΠΑΠΑΔΗΜΑΣ"

41. Στην με αριθμό 1080/3-12-1996 ερώτηση δόθηκε με το υπ'αριθμ. 1366/16-12-1996 έγγραφο από τον Υπουργό Παιδείας η ακόλουθη απάντηση:

"Απαντώντας στην Ερώτηση με αριθμό 1080/3.12.1996, σχετικά με την εισαγωγή στη Σχολή Καλών Τεχνών του Α.Π.Θ. όλων των επιτυχόντων, που κατέθεσε ο Βουλευτής κ. Φώτης Κούβελης, σας γνωρίζουμε τα ακόλουθα:

Σύμφωνα με τις διατάξεις της αριθμ. Φ. 150/Β3/4480/9.7.1994 Υπουργικής Απόφασης που κυρώθηκαν με το ν. 1771/1988 (ΦΕΚ 71 Α') όπως τροποποιήθηκαν με το αριθμ. 323 ΠΔ/1990 (ΦΕΚ 128 - Α') και συμπληρώθηκαν με το αριθμ. 1983 ΠΔ/1996 (ΦΕΚ 66-Α') η επιλογή των εισαγομένων στο τμήμα Εικαστικών και Εφαρμοσμένων Τεχνών του Παν/μιου Θεσ/νίκης γίνεται με βάση τη βαθμολογία που συγκέντρωσαν στις αντίστοιχες εξετάσεις.

Γενικός Βαθμός του υποψηφίου είναι το άθροισμα των βαθμών που συγκέντρωσε από τους εξεταστές-βαθμολογητές μέλη της οικείας Επιτροπής Εισητηρίων εξετάσεων, διαιρούμενο δια του αριθμού των μελώντης. Η επιλογή των εισαγομένων γίνεται με βάση το γενικ βαθμό που συγκέντρωσε στις εξετάσεις κατά φθίνουσα σειρά βαθμολογίας μέχρι την κάλυψη του καθορισμένου κάθε φορά αριθμού εισακτέων.

Για να συμμετέχει υποψήφιος στην επιλογή απαραίτητη προϋπόθεση είναι να συγκεντρώσει μέσο γενικό βαθμό στις οικείες τουλάχιστον 5 σε 10βαθμη κλίμακα.

Οι εισιτήριες εξετάσεις διενεργούνται από επιτροπή που συγκροτείται από τη Σύγκλητο του Αριστοτέλειου Παν/μιου Θεσ/νίκης.

Ο Υπουργός Εθνικής Παιδείας και Θρησκευμάτων δεν έχει τη δυνατότητα σύμφωνα με τις παραπάνω διατάξεις να διαφοροποιεί με απόφασή τον πίνακα επιτυχόντων που καταρτίζεται και εγκρίνεται από την οικεία Επιτροπή Εισητηρίων Εξετάσεων ούτε προβλέπεται από τις οικείες διατάξεις η συμπλήρωση τυχόν κενών θέσεων που δημιουργούνται από τη μη εγγραφή κάποιων εισαχθέντων ή τη μετεγγραφή ορισμένων στην αντίστοιχη σχολή της Αθήνας.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

Σελίδα 2363 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων που είναι γραμμένα στην ημερήσια διάταξη, ώστε για όσα από αυτά δεν υπάρχει αντίρρηση να γίνουν δεκτά χωρίς συζήτηση.

Υπουργείου Οικονομικών

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Πράξεων Νομοθετικού Περιεχομένου".

Το νομοσχέδιο θα συζητηθεί κατά τη σημερινή συνεδρίαση.

Υπουργείου Εθνικής Παιδείας και Θρησκευμάτων 

Μόνη συζήτηση επί της αρχής, των άρθρων και του συνόλου του σχεδίου νόμου: "Ρύθμιση θεμάτων τριτοβάθμιας εκπαίδευσης και άλλες διατάξεις".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Εργασίας και Κοινωνικών Ασφαλίσεων 

Μόνη συζήτηση επί της αρχής, των άρθρων και του συνόλου του σχεδίου νόμου: "Σύσταση Κλάδου Κύριας Ασφάλισης Αγροτών και άλλες διατάξεις".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Δημόσιας Τάξης 

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ του Υπουργείου Δημόσιας Τάξης της Ελληνικής Δημοκρατίας και του Υπουργείου Δικαιοσύνης και Δημόσιας Τάξης της Κυπριακής Δημοκρατίας για συνεργασία σε θέματα ασφάλειας".

Το νομοσχέδιο αυτό ψηφίστηκε κατά πλειοψηφία στη Διαρκή Επιτροπή. Υπάρχουν επιφυλάξεις επί των άρθρων. Να το κρατήσουμε;

ΜΕΡΙΚΟΙ ΒΟΥΛΕΥΤΕΣ: Κρατείται.

ΣΤΑΥΡΟΣ ΠΑΝΑΓΙΩΤΟΥ: Το ψηφίζουμε διατηρώντας επιφυλάξεις.

ΠΡΟΕΔΡΟΣ (Απόστολος Κακλαμάνης): Βλέπω ότι δεν υπάρχει εδώ Εκπρόσωπος του Συνασπισμού, που διατύπωσε επίσης επιφυλάξεις. Ας το κρατήσουμε λοιπόν. 

Εισερχόμαστε στη συζήτηση του νομοσχεδίου του Υπουργείου Οικονομικών: Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Πράξεων Νομοθετικού Περιεχομένου".

Ο Εισηγητής της Πλειοψηφίας κ. Παναγιώτης Φωτιάδης έχει το λόγο.

Στο μεταξύ να ευχηθούμε και στους Γιάννηδες που γιορτάζουν και είναι, ζωή να έχουν, αρκετοί σ'αυτήν την Αίθουσα. Ο κ. Σκουλαρίκης, ο κ. Καρακώστας, ο κ. Γιαννακόπουλος.

Στους Φώτηδες και στους Βασίληδες ευχηθήκαμε την ίδια μέρα. Εκ μέρους της Βουλής ευχήθηκα σε όλους.

Ορίστε, κύριε Φωτιάδη.

ΠΑΝΑΓΙΩΤΗΣ ΦΩΤΙΑΔΗΣ: Κύριε Πρόεδρε, κυρίες και κύριοι συνάδελφοι, επιτρέψτε μου να ευχηθώ και εγώ χρόνια πολλά και καλή χρονιά, ένα ειρηνικό και δημιουργικό 1997 σε όλους μας. 

Καλούμαστε σήμερα να συζητήσουμε το σχέδιο νόμου που αφορά την Κύρωση Πράξεων Νομοθετικού Περιεχομένου.

Το ένα αφορά τη ρύθμιση των συνεπειών από την κήρυξη της 26ης Ιουνίου 1996 ως ημέρας αργίας των δημοσίων υπηρεσιών. 

Κύριε Πρόεδρε, κυρίες και κύριοι συνάδελφοι, ο Ανδρέας Παπανδρέου υπήρξε πολιτικός που πρωταγωνίστησε στην πολιτική ζωή του Τόπου τις τελευταίες δύο δεκαετίες. Διετέλεσε για δέκα χρόνια Πρωθυπουργός της Χώρας και το έργο του άλλαξε το ρου της ιστορίας της Χώρας μας. Οι αγώνες και οι παρεμβάσεις του για εθνική ανεξαρτησία, κοινωνική δικαιοσύνη, λαϊκή κυριαρχία, αλλά και για την εμπέδωση της ειρήνης και της συνεργασίας των λαών όλου του κόσμου, στα πλαίσια της "πρωτοβουλίας των έξι", τον καθιέρωσαν στη συνείδηση του λαού μας και όχι μόνο, ως έναν ηγέτη μεγάλης ακτινοβολίας.

Η κήρυξη ως αργίας της 26ης Ιουνίου 1996, ημέρας της κηδείας του, υπήρξε μια απόφαση επιβεβλημένη και για να τιμηθεί η μνήμη του, αλλά και για να διευκολυνθούν οι χιλιάδες των πολιτών που θέλησαν να τον συνοδεύσουν στο τελευταίο του ταξίδι.

Η κύρωση με νόμο σχετικής πράξης Νομοθετικού Περιεχομένου, είναι ακόμη απαραίτητη και για τη ρύθμιση όλων των εννόμων συνεπειών που απορρέουν από τις κείμενες διατάξεις, περί λήξεως προθεσμιών και συμπληρώσεως παραγραφών. 

Παρακαλώ, κυρίες και κύριοι συνάδελφοι, να ψηφίσουμε αυτήν την Πράξη Κύρωσης Νομοθετικού Περιεχομένου.

Θα προχωρήσω στη δεύτερη πράξη Νομοθετικού Περιεχομένου, που αφορά τα μέτρα ενίσχυσης των χαμηλοσυνταξιούχων που δημοσιεύθηκε, όπως ξέρετε όλοι στην Εφημερίδα της Κυβερνήσεως στο ΦΕΚ 211 Α/29-8-96.

Κύριε Πρόεδρε, κυρίες και κύριοι συνάδελφοι, στα πλαίσια της κοινωνικής ευαισθησίας που διακατέχει τις κυβερνήσεις του ΠΑ.ΣΟ.Κ., αλλά και των δυνατοτήτων της οικονομίας μας, ο Πρωθυπουργός κ.Κώστας Σημίτης εξήγγειλε την καθιέρωση του επιδόματος κοινωνικής αλληλεγγύης προς τους χαμηλοσυνταξιούχους από την 1η Ιουλίου 1996.

Η χορήγηση του επιδόματος δε λύνει ασφαλώς τα οικονομικά προβλήματα που αντιμετωπίζουν οι απόμαχοι της ζωής, είναι, όμως, μια σημαντική τόνωση του εισοδήματός τους που για τους χαμηλοσυνταξιούχους φθάνει μέχρι και το 15% και προστίθεται στις αυξήσεις που παίρνουν στα πλαίσια της συνολικότερης εισοδηματικής πολιτικής της Κυβέρνησης.

Οι επικρίσεις βέβαια που ακούμε ότι ήταν ένα πυροτέχνημα προεκλογικό, σίγουρα δεν ευσταθούν. 'Οπως ενθυμείσθε, κυρίες και κύριοι συνάδελφοι, η εξαγγελία από τον Πρωθυπουργό, έγινε το Μάιο του 1996, όταν ουδείς μιλούσε για εκλογές και τίποτε στον ορίζοντα δεν έδειχνε ότι θα στηθούν οι κάλπες το Σεπτέμβριο του 1996. Είναι, λοιπόν, παντελώς αβάσιμες οι κατηγορίες για ρουσφετολογική, προεκλογική παροχολογία.

Είναι βέβαιο ότι η βούληση της Κυβερνήσεως για ενίσχυση των συνταξιούχων, δεν εξαντλείται στη χορήγηση του ΕΚΑΣ και μελετώνται τρόποι και μέσα για τη συνεχή βελτίωση των εισοδημάτων. Παρακαλώ δε να γίνει δεκτή από το Σώμα και η προσθήκη-τροπολογία των Υπουργών Οικονομικών, Εργασίας, Κοινωνικών Ασφαλίσεων και Εμπορικής Ναυτιλίας που επεκτείνει το ΕΚΑΣ στους συνταξιούχους του ειδικού συνταξιοδοτικού καθεστώτος του ΙΚΑ, στους συνταξιούχους τέως υπαλλήλους του ΟΛΠ και ΟΛΣ, καθώς και στους συνταξιούχους του ΟΣΕ που διέπονται από το καθεστώς του προεδρικού διατάγματος 850/1980.

Επίσης, παρακαλώ, κυρίες και κύριοι συνάδελφοι, για την κύρωση αυτής της Πράξεως Νομοθετικού Περιεχομένου.

Ευχαριστώ πολύ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης): Ο Εισηγητής της Μειοψηφίας κ. Θεόδωρος Σκρέκας έχει το λόγο.

ΘΕΟΔΩΡΟΣ ΣΚΡΕΚΑΣ:Κύριε Πρόεδρε, κυρίες και κύριοι συνάδελφοι, με τη σειρά μου θέλω να σας ευχηθώ χρόνια πολλά και καλή χρονιά.

Καλούμεθα σήμερα να κυρώσουμε τις από 25.6.96 και 29.8.96 Πράξεις Νομοθετικού Περιεχομένου, οι οποίες αφορούν πρώτον, την κήρυξη της 26ης Ιουνίου 1996 ως ημέρα αργίας για το δημόσιο τομέα της οικονομίας λόγω θανάτου του Προέδρου του ΠΑ.ΣΟ.Κ. Ανδρέα Παπανδρέου και δεύτερον, την υλοποίηση εξαγγελίας της προηγούμενης Κυβέρνησης του ΠΑ.ΣΟ.Κ. για την χορήγηση μηνιαίου επιδόματος κοινωνικής αλληλεγγύης στους χαμηλόμισθους συνταξιούχους και βοηθηματούχους του δημοσίου. 

Για την πρώτη πράξη από πλευράς μας, από πλευράς της 

Σελίδα 2364 

Νέας Δημοκρατίας, δεν υπάρχει διαφωνία. Για τη δεύτερη Πράξη Νομοθετικού Περιεχομένου έχουμε να κάνουμε τις πιο κάτω παρατηρήσεις για το χρόνο χορήγησης του επιδόματος, τον τρόπο χορήγησής του, τον αριθμό των συνταξιούχων, οι οποίοι το έλαβαν και για το επιχείρημα το οποίο επικαλείται η Κυβέρνηση για τη χορήγηση του ανωτέρω επιδόματος.

Από την ανάγνωση της εισηγητικής έκθεσης αντιλαμβάνεται κανείς εύκολα ότι είναι ένα κείμενο θεωρητικού περιεχομένου με επιχειρήματα τα οποία κινούνται κατά κύριο λόγο στη σφαίρα του επιθυμητού και έρχονται σε αντίθεση με την πραγματικότητα, γιατί η πραγματικότητα είναι άλλη. Είναι αυτή που όλοι οι 'Ελληνες γνωρίζουν πολύ καλά σήμερα. Για παράδειγμα, γίνεται αναφορά από τον Εισηγητή ότι η οικονομία εισέρχεται σε μία φάση ανάπτυξης και εξ αυτού του λόγου τα ζητήματα κοινωνικής συνοχής και αλληλεγγύης αποκτούν ιδιάζουσα σημασία για την Κυβέρνηση και ότι η ραγδαία μείωση της αγοραστικής δύναμης των συνταξιούχων και ιδιαίτερα των χαμηλοσυνταξιούχων, οι οποίοι επιβιώνουν στα όρια της φτώχειας, άρχισε το 1990. Εδώ, κάνοντας κανείς μια σύντομη παρατήρηση, θα έλεγε ότι η Κυβέρνηση του ΠΑ.ΣΟ.Κ. άργησε, πέρασαν 3 χρόνια, για να ανακαλύψει ότι τα αίτια αυτής της κατάστασης των χαμηλοσυνταξιούχων ή γενικά των συνταξιούχων και όλων των εργαζομένων της Χώρας, έφτασαν στα όρια της φτώχειας. 

Ακόμα, η υπέρμετρη κοινωνική ευαισθησία της Κυβέρνησης του ΠΑ.ΣΟ.Κ. την οδήγησε, όπως λέει η εισηγητική έκθεση, στο να διαμορφώσει μία ολοκληρωμένη, τεκμηριωμένη και αξιόπιστη πρόταση για την αντιμετώπιση του προβλήματος των συνταξιούχων. Γι'αυτό το λόγο αποφάσισε με μέτρα επείγοντος χαρακτήρα, τη χορήγηση αυτού του επιδόματος.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Εδώ τίθεται πάλι το ίδιο ερώτημα: Αν αυτά είχαν διαπιστωθεί, γιατί να έχουν το χαρακτήρα του επείγοντος;

Η Νέα Δημοκρατία και εγώ προσωπικά, δεν μπορούμε να δεχτούμε αυτήν τη λογική της Κυβέρνησης, γιατί προκαλεί και προσβάλλει τη νοημοσύνη μας με την εισηγητική της έκθεση όταν όλοι γνωρίζουμε ότι αυτός ο Τόπος από το 1981 μέχρι σήμερα βρίσκεται υπό την αυστηρή ομηρία θεωρητικολόγων, υποσχεσιολόγων και ανίκανων να σχεδιάσουν και να προγραμματίσουν σωστά και αποτελεσματικά το μέλλον της Πατρίδας. Ζήσαμε όλοι αυτήν την περίοδο των δεκαπέντε χρόνων μία πρωτόγνωρη απροσδιόριστη ανασυνθηματολόγα πολιτική, η οποία αφαίρεσε από τον 'Ελληνα πολίτη τη δυνατότητα με σιγουριά, με ασφάλεια και με ορίζοντα ανοιχτό να σχεδιάσει το μέλλον του. Μία πολιτική, η οποία μετέτρεψε το μεγαλύτερο μέρος των Ελλήνων σε εξαρτώμενα και άβουλα άτομα, μια πολιτική η οποία έκανε τις υπερήφανες μορφές των ηλικιωμένων ανθρώπων για τις οικογένειες και την κοινωνία απο σεβαστά και αγαπημένα πρόσωπα, σε επαίτες και ανεπιθύμητους. Τους έκανε φουκαράδες. Τους έβγαλε στους δρόμους, τους ξυλοκόπησε, και τώρα με κοινωνική ευαισθησία, όπως λέει, εδωσε σε ορισμένους από αυτούς λίγα ψίχουλα από τη μια μεριά και από την άλλη έρχεται με το φορολογικό νομοσχέδιο, να τους τα ξαναπάρει. Θα τους μείνει, όμως, κάτι, ο τίτλος που τους απένειμε τελευταία ο κύριος Πρωθυπουργός, ο τίτλος των εχόντων και κατεχόντων.

Κυρίες και κύριοι συνάεδελφοι, επειδή αυτή η Πράξη Νομοθετικού Περιεχομένου αφορά μικρό αριθμό συνταξιούχων και γενικά η επιδοματική πολιτική της Κυβέρνησης του ΠΑ.ΣΟ.Κ., έχει πρώτον έντονο το στοιχείο της αδικίας, αφού εξαιρεί κοινωνικές ομάδες συνταξιούχων με πολύ μικρότερα εισοδήματα, όπως αγρότες, κτηνοτρόφους, ασφαλισμένους στα διάφορα ταμεία, ΙΚΑ, ΤΕΒΕ, ΤΣΑ και άλλα, καταργεί επιδόματα, όπως το επίδομα των πολυτέκνων μανάδων, είναι μία παροχή προεκλογική και θεωρώ ότι εδώ έχουμε παραβίαση της αδιαβλητότητας των τελευταίων εκλογών. Επίσης διά του τρόπου αυτού, έχουμε ανορθόδοξη μεταφορά βαρών προς τη νέα Κυβέρνηση, η οποία είναι υποχρεωμένη να τα νομιμοποιήσει. Παραβιάζεται δι' αυτού του τρόπου το σύστημα μιας σωστής εισοδηματικής πολιτικής και καθιερώνεται η επιδοματική πολιτική, ανάλογα με τις πιέσεις που δέχεται η Κυβέρνηση από τις κοινωνικές τάξεις.

Αυτό το "ράβε, ξήλωνε" της Κυβέρνησης του ΠΑ.ΣΟ.Κ., δημιουργεί πολλά ερωτηματικά σε όλους μας, γιατί βλέπουμε μία αλλοπρόσαλλη εισοδηματική πολιτική, που δεν είναι εναρμονισμένη με την πραγματική οικονομική κατάσταση της Χώρας και την αναπτυξιακή της προοπτική. Βλέπουμε επίσης γενικευμένη την αντίδραση όλων των κοινωνικών τάξεων αγροτών, κτηνοτρόφων, εμπόρων, βιοτεχνών, συνταξιούχων, υπαλλήλων και ανέργων και αυτό διότι σ' αυτό το τρίμηνο θητείας της νέας Κυβέρνησης του ΠΑ.ΣΟ.Κ., διαπίστωσαν όλοι ότι δεν υπάρχει πρόγραμμα δράσης και συγκεκριμένη πολιτική για την αντιμετώπιση των συσσωρευμένων προβλημάτων που η ίδια δημιούργησε όλα τα προηγούμενα χρόνια.

Κυρίες και κύριοι συνάδελφοι, η Νέα Δημοκρατία δεν είναι αντίθετη με την χορήγηση αυτού του επιδόματος. Είναι, όμως, αντίθετη με τον τρόπο που η Κυβέρνηση αντιμετωπίζει αυτά τα ζητήματα και ανησυχούμε βαθύτατα. Ευχαριστώ.

(Χειροκροτήματα από την Πτέρυγα της Νεας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σκρέκα.

Θέλω να ευχηθώ σε όλους τους συναδέλφους καλή χρονιά.

Επίσης έχουμε μία επιστολή που έχει σταλεί στο Προεδρείο από τον Κοινοβουλευτικό Εκπρόσωπο του Κομμουνιστικού Κόμματος Ελλάδος, που ορίζει ως Ειδικό Αγορητή το Βουλευτή κ. Σταύρο Παναγιώτου στο συζητούμενο νομοσχέδιο.

'Εχουμε μία επιστολή του Βουλευτή Θεσσαλονίκης κ. Γεωργίου Τζιτζικώστα, που παρακαλεί να του χορηγηθεί ολιγοήμενη άδεια απουσίας στο εξωτερικό. Η Βουλή εγκρίνει;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε τη ζητηθείσα άδεια.

'Εχω την τιμή να ανακοινώσω στο Σώμα, ότι από την εισαγγελικη αρχή διαβιβάσθηκε αίτηση στη Βουλή για την άρση της ασυλίας του Βουλευτή κ. Θεόδωρου Κατσίκη. Παραπέμπεται στην αρμόδια Διαρκή Επιτροπή.

Το λόγο έχει εκ μέρους του Κομμουνιστικού Κόμματος Ελλάδος, ο κ. Παναγιώτου.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κυρίες και κύριοι συνάδελφοι, με τη σειρά μου και εγώ θέλω να ευχηθώ σε όλους χρόνια πολλά και καλή χρονιά. Το 1997 να είναι αποδοτικό στη δουλειά όλων μας.

'Οσον αφορά την πρώτη πράξη, για την καθιέρωση της αργίας, συμφωνούμε και την ψηφίζουμε. Σχετικά με τη δεύτερη πράξη, για το ΕΚΑΣ, θέλουμε να τονίσουμε πως η Κυβέρνηση υποχρεώθηκε να το φέρει ύστερα από τις συνεχείς, τις μαζικές και αγωνιστικές κινητοποιήσεις των συνταξιούχων, σε μία μάλιστα από αυτές, όπως είναι γνωστό, δέχθηκαν και την επίθεση των ΜΑΤ.

Ακόμη θέλουμε να τονίσουμε πως το μέτρο αυτό επισπεύθηκε λίγο πριν από την προκήρυξη των εκλογών με προφανή σκοπό την απόσπαση ψήφων από τους συνταξιούχους.

Αρχικά η Κυβέρνηση υποσχέθηκε τη χορήγηση του επιδόματος σε όλους τους συνταξιούχους. Τελικά, όμως, από τις εξακόσιες χιλιάδες δικαιούχους που παίρνουν τα κατώτατα επιδόματα, το έλαβε μόνο κάτω από το 1/3, δηλαδή εκατόν ογδόντα χιλιάδες περίπου, και ένα σημαντικό μέρος απ'αυτούς λιγότερο από 11.400 δρχ.

Εκείνο που θέλουμε να σημειώσουμε είναι, ότι η Κυβέρνηση με την πολιτική αυτή ανατρέπει το κοινωνικοασφαλιστικό σύστημα, αφού για τη χορήγηση του επιδόματος συνυπολογίζονται και εισοδήματα από άλλες πηγές. Η πολιτική αυτή έχει ως αποτέλεσμα την παραπέρα μείωση του αριθμού των δικαιουμένων, γιατί, σύμφωνα με τα στοιχεία, το 50% τουλάχιστον των συνταξιούχων παίρνει επικουρική σύνταξη, συνεπώς υπερβαίνει τις 100.000.

Η ίδια λογική και πρακτική επιχειρείται να επεκταθεί και σε άλλους κλάδους, με αποτέλεσμα το άδικο αυτό μέτρο σε βάρος των συνταξιούχων να καθιερωθεί και σ' αυτούς, όπως στις πολύτεκνες μητέρες.

Αξίζει να τονίσουμε, ότι το μέτρο αυτό αποσκοπεί στην 

Σελίδα 2365 

καθήλωση των συντάξεων. Αυτός είναι άλλωστε ο λόγος, που η Κυβέρνηση δεν επιθυμεί τη σύνδεση των κατώτατων συντάξεων με τα τριάντα ημερομίσθια του ανειδίκευτου εργάτη, μία σύνδεση που θα αντιστοιχούσε με μία κατώτατη σύνταξη 115.000 δραχμών, ενώ με το μέτρο των επιδομάτων οι δικαιούμενοι μετά βίας εξασφαλίζουν 100.000 δραχμές.

Ακόμη πρέπει να πούμε πως το επίδομα δε χορηγείται σε όσους δεν έχουν υπερβεί το εξηκοστό πέμπτο έτος της ηλικίας τους. Αυτό με τη σειρά του σημαίνει μία παραπέρα μείωση των δικαιουμένων και αυτό γιατί, όπως είναι γνωστό, οι γυναίκες συνταξιοδοτούνται νωρίτερα, το ίδιο και οι εργαζόμενοι στα βαριά επαγγέλματα, οι οποίοι επίσης, σύμφωνα με το νόμο, συνταξιοδοτούνται πέντε χρόνια νωρίτερα, με αποτέλεσμα και αυτοί με τη σειρά τους να μην το δικαιούνται.

Επίσης οι χήρες, ο σύζυγος των οποίων έπαιρνε προηγούμενα σύνταξη, δε δικαιούνται το επίδομα.

Πολύ σημαντικό είναι ακόμη, ότι το επίδομα δε συγχωνεύεται με τη σύνταξη, οπότε υπάρχει πάντα ο κίνδυνος της περικοπής του.

Η Κυβέρνηση εξάλλου μεταβίβασε ή καλύτερα φόρτωσε τη χορήγηση του επιδόματος στα ασφαλιστικά ταμεία. 'Ετσι στο Δ.Σ. του Ι.Κ.Α. υποβλήθηκε στο χρόνο που πέρασε προϋπολογισμός 13 δισ. που αφορά την καταβολή του ΕΚΑΣ.

Επίσης είχε ανασταλεί η χορήγηση συντάξεων από το ΤΕBE λόγω ανυπαρξίας προς το ταμείο, καταβολής της κρατικής επιχορηγήσεως. Το ίδιο έγινε και με το ΤΣΑ και με τους συνταξιούχους του Δημοσίου.

Σύμφωνα με τον Υφυπουργό Οικονομικών, τον κ. Χριστοδουλάκη, το ποσό που επιβαρύνθηκε ο Προϋπολογισμός για το σκοπό αυτό στο χρόνο που πέρασε, ήταν μόνο 3 δισ. δραχμές και ότι στον Προϋπολογισμό θα ήταν γραμμένο το ποσό των 40 δισ. δραχμών για τους εκτός Δημοσίου και θα καταβληθούν 6 δισ. στους συνταξιούχους του Δημοσίου.

Αλλά και έτσι να έχουν τα πράγματα, πάλι η Κυβέρνηση δεν καλύπτει αυτό το επίδομα από τον Προϋπολογισμό, γιατί σύμφωνα με τις εκτιμήσεις των φορέων των συνταξιούχων, απαιτούνται πάνω από 100 δισ. δραχμές. Δηλαδή με άλλα λόγια η Κυβέρνηση συνεχίζει να φορτώνει στα ταμεία την κοινωνική της πολιτική, ή όπως λέει μία λαϊκή παροιμία "να κάνει μνημόσυνο με ξένα κόλλυβα".

'Οσον αφορά το επιχείρημα "δεν υπάρχουν τα απαιτούμενα κεφάλαια για την εφαρμογή σωστής συνταξιοδοτικής πολιτικής" δεν πείθει, γιατί αυτό το επιχείρημα χρησιμοποιείται κάθε φορά, όταν πρόκειται να ικανοποιηθούν αιτήματα πλατιών λαϊκών μαζών, που σε τελευταία ανάλυση δεν έχουν και μεγάλο κόστος. Ανάλογη ήταν η στάση της Κυβέρνησης απέναντι στους αγρότες, που επίσης η ικανοποίηση του αιτήματός τους υπολογιζόταν στα 100 δισ. δραχμές.

Δε συμβαίνει, όμως, το ίδιο, όταν πρόκειται η Κυβέρνηση να ικανοποιήσει αιτήματα του μεγάλου κεφαλαίου, που αποτελούν ένα μικρό ποσοστό, αλλά το ύψος του κόστους ικανοποίησής τους είναι πολύ μεγαλύτερο. Χαρακτηριστικό παράδειγμα, απ'αυτήν την άποψη, αποτελούν οι χαριστικές πράξεις προς τις ΠΑΕ και προς άλλα πρόσωπα, πράξεις των οποίων το κόστος ανέρχεται σε εκατοντάδες δισ. δραχμές.

Επιμένουμε στην πρότασή μας, ότι οι συντάξεις γήρατος πρέπει να υπολογίζονται με βάση τα είκοσι ημερομίσθια του ανειδίκευτου εργάτη και ότι οι συντάξεις λόγω θανάτου πρέπει να υπολογίζονται με βάση τα δεκαοχτώ ημερομίσθια. Για όλους αυτούς τους λόγους δεν αποδεχόμαστε το νομοσχέδιο και το καταψηφίζουμε.

ΠΡΟΕΔΡΕΥΩΝ (Παναγιώτης Σγουρίδης):Ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος ορίζει ως Ειδικό Αγορητή σ'αυτό το νομοσχέδιο τον κ. Ευάγγελο Αποστόλου.

Ο Πρόεδρος του Δημοκρατικού Κοινωνικού Κινήματος κ.Δημήτρης Τσοβόλας με επιστολή του ορίζει ως Ειδικό Αγορητή σε αυτό το νομοσχέδιο τον κ. Αναστάσιο Ιντζέ.

Το λόγο έχει εκ μέρους του Συνασπισμού ο κ. Αποστόλου.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, κυρίες και κύριοι συνάδελφοι, κατ'αρχήν εύχομαι Χρόνια Πολλά και Καλή Χρονιά σε όλους. Ας ελπίσουμε ότι το 1997 θα είναι μια χρονιά καλύτερη από το 1996, τουλάχιστον για την Ελλάδα.

Σχετικα με την πρώτη πράξη συμφωνούμε.

'Οσον αφορά τη δεύτερη πράξη, με την ψήφιση του Προϋπολογισμού νομίζω ότι ουσιαστικά ψηφίστηκε η θέσπιση του επιδόματος κοινωνικής αλληλεγγύης, γιατί προβλέπεται στον Προϋπολογισμό. Δε νομίζω, όμως, ότι είναι σωστό να έρχονται προεκλογικές εξαγγελίες και να κυρώνονται με πράξεις νομοθετικού περιεχομένου. Εμείς είμαστε αντίθετοι με τη λογική του επιδόματος κοινωνικής αλληλεγγύης των συνταξιούχων, γιατί εισάγει μία νέα αντίληψη, μία προνοιακή αντίληψη για την κατώτερη σύνταξη.

Εμείς ζητάμε ουσιαστική βελτίωση, η οποία μπορεί να επέλθει, πρώτον, εάν γίνει επανασύνδεση με τα είκοσι ημερομίσθια του ανειδίκευτου εργάτη και αν η κατώτερη σύνταξη υπολογίζεται στο 80% των συντάξιμων αποδοχών και δεύτερον, αν όλες οι συντάξεις αυξάνονται κάθε χρόνο σύμφωνα με τις συλλογικές συμβάσεις εργασίας των εν ενεργεία εργαζομένων.

Θα πω δύο λόγια μόνο σχετικά με τα χρήματα που έχασαν οι εργαζόμενοι τα τελευταία χρόνια από την αποσύνδεση της κατώτερης σύνταξης από τα είκοσι ημερομίσθια του ανειδίκευτου εργάτη. Από τα στοιχεία του ινστιτούτου εργασίας της Γ.Σ.Ε.Ε. προκύπτει ότι το 79% των συνταξιούχων της Χώρας μας αμείβεται κάτω από τα όρια της φτώχειας δηλαδη κάτω από το ατομικό όριο της φτώχειας, που υπολογίζεται γύρω στις 110.000.

Επίσης σύμφωνα με τα ίδια στοιχεία, από την αποσύνδεση που έκανε η Νέα Δημοκρατία το 1990, μέχρι το 1996, οι συνταξιούχοι έχουν χάσει περισσότερα από 600 δισ. Ενώ το ΠΑ.ΣΟ.Κ. είχε υποσχεθεί, τουλάχιστον το 1993, προεκλογικά, ότι θα επανέφερε τη σύνδεση που προανέφερα, δεν το έκανε και έρχεται σήμερα και φέρνει το επίδομα κοινωνικής αλληλεγγύης που ουσιαστικά είναι ψίχουλα μπροστά σ'αυτά που οι συνταξιούχοι έχασαν τα προηγούμενα χρόνια.

Επειδή είμαστε αντίθετοι προς τη λογική που εισάγει το ΕΚΑΣ, καταψηφίζουμε το νομοσχέδιο. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αναστάσιος Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, κατ' αρχήν δεν έχουμε αντίρρηση να ψηφίσουμε την πράξη νομοθετικού περιεχομένου που αναφέρεται στο ΕΚΑΣ, εφ' όσον προβλέπει βοήθεια σε χαμηλοσυνταξιούχους. Εν τούτοις, έχουμε αντίρρηση με το πνεύμα του νομοσχεδίου, γιατί νομίζουμε ότι η επιδοματική πολιτική δε λύνει κανένα πρόβλημα, απλώς περιστασιακά και εμβαλωματικά ικανοποιεί κάποιες ελάχιστες ανάγκες των χαμηλοσυνταξιούχων. 'Ομως, το πρόβλημα παραμένει.

Εμείς πιστεύουμε, πρώτον, οι μεν συνταξιούχοι δημόσιοι υπάλληλοι πρέπει να παίρνουν το 80% των εν ενεργεία συναδέλφων τους, οι δε συνταξιούχοι του ιδιωτικού τομέα πρέπει να παίρνουν τα είκοσι ημερομίσθια του ανειδίκευτου εργάτη.

Το ΠΑ.ΣΟ.Κ. το είχε υποσχεθεί από το 1992, όταν η Νέα Δημοκρατία είχε τη διακυβέρνηση της Χώρας και δυστυχώς σήμερα βρισκόμαστε στη θλιβερή κατάσταση, οι συνταξιούχοι να παίρνουν τα δεκαεξίμισι ημερομίσθια του ανειδίκευτου εργάτη.

Δεύτερον, πιστεύουμε ότι το επίδομα αυτό, όταν χορηγείται από τα ασφαλιστικά ταμεία, πρέπει τη δαπάνη να την καλύπτει η γενική αρχή του ασφαλιστικού δικαίου, δηλαδή η κοινή συνεισφορά εργαζομένων-εργοδοτών και Πολιτείας και επομένως οι δαπάνες αυτές, να υποβάλλονται στα ασφαλιστικά ταμεία. Κατά συνέπεια πρέπει κατά το 1/3 να επιχορηγούνται από τον Κρατικό Προϋπολογισμό και αυτό, όπως είπα, βάσει της τριμερούς συμμετοχής στην ασφάλιση. Τρίτον, το ύψος των 2.800.000 δεν μπορεί να αποτελεί κριτήριο για το αν δικαιούνται ή όχι οι συνταξιούχοι αυτού του επιδόματος. Επίσης δε νομίζω ότι το εξηκοστό πέμπτο έτος της ηλικίας είναι αυθαίρετο, με την έννοια ότι υπάρχουν συνταξιούχοι από 

Σελίδα 2366 

αναπηρίες, που είναι στην ίδια οικονομική κατάσταση και επομένως το κριτήριο αυτό δεν πρέπει να είναι προϋπόθεση χορήγησης και πρέπει να εξαλειφθεί.

Θα παρακαλέσω τον κύριο Υπουργό, επειδή το κριτήριο της ηλικίας δεν εξυπηρετεί τίποτα, να εξαλειφθεί.

Με αυτές τις σκέψεις εμείς ψηφίζουμε το νομοσχέδιο, γιατί για κάθε παροχή στους συνταξιούχους που έχουν χαμηλά εισοδήματα, εμείς είμαστε υπέρ. Από εκεί και πέρα, όμως, διαφωνούμε και το καταψηφίζουμε. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, επιτρέψτε μου και μένα να ευχηθώ σε όλους χρόνια πολλά και καλή χρονιά να περάσουμε δημιουργικά μέσα σ' αυτήν την Αίθουσα.

Συζητούμε σήμερα την κύρωση δυο Πράξεων Νομοθετικού Περιεχομένου. Είναι δικαίωμα της Kυβέρνησης από το Σύνταγμα, άρθρο 44 παρ.1, να εκδίδει ο Πρόεδρος της Δημοκρατίας, με πρόταση του Yπουργικού Συμβουλίου, Πράξεις Νομοθετικού Περιεχομένου.

Οι δυο αυτές πράξεις, όπως ελέχθη από τους κυρίους συναδέλφους, Εισηγητές και μη, είναι: Η πρώτη, που θέλει να ρυθμίσει τις συνέπειες από την καθιέρωση της 26ης Ιουνίου ως ημέρας αργίας από το θάνατο του Προέδρου Ανδρέα Παπανδρέου και η δεύτερη, είναι οι Πράξεις Νομοθετικού Περιεχομένου της 29ης Αυγούστου, μεσούσης της προεκλογικής περιόδου για τη χορήγηση του επιδόματος κοινωνικής αλληλεγγύης.

Για να δούμε κατά πόσο με συνείδηση επικυρώνουμε με την ψήφο μας τις δυο αυτές Πράξεις Νομοθετικού Περιεχομένου, θα πρέπει να δουμε τι λέει το άρθρο 44 παρ.1 του Συντάγματος.

Διαβάζω από το Σύνταγμα: "Σε έκτακτες περιπτώσεις εξαιρετικά επείγουσας και απρόβλεπτης ανάγκης, ο Πρόεδρος της Δημοκρατίας μπορεί, ύστερα από πρόταση του Υπουργικού Συμβουλίου, να εκδίδει πράξεις Νομοθετικού Περιεχομένου. Οι Πράξεις αυτές υποβάλλονται στη Βουλή για κύρωση σύμφωνα με τις διατάξεις του άρθρου 72 παρ. 1 κ.λπ.".

Πρέπει, λοιπόν, να επισημάνουμε τις πρώτες λέξεις "σε έκτακτες περιπτώσεις επείγουσας και απρόβλεπτης ανάγκης".

Για την μεν πρώτη Πράξη Νομοθετικού Περιεχομένου, κανείς δεν μπορούσε να προβλέψει μετά ακριβείας, παρ' ό,τι γνωρίζαμε ότι ο αείμνηστος Ανδρέας Παπανδρέου ήταν σε κακή κατάσταση και μπορεί να επήρχετο το μοιραίο γι' αυτόν, αλλά εν πάση περιπτώσει, όταν επήλθε ο θάνατος, ορθά η Κυβέρνηση εξέδωσε αυτή τη Πράξη Νομοθετικού Περιεχομένου.

Για τη δεύτερη περίπτωση, κύριε Υπουργέ, σας καλύπτει το Σύνταγμα και πώς; Διότι όλοι γνωρίζουμε ελληνικά και όλοι μπορούμε να ερμηνεύσουμε τις λέξεις και τις φράσεις του άρθρου 44 παρ.1. Επαναλαμβάνω, μεσούσης της προεκλογικής περιόδου προέβητε στην έκδοση της Πράξεως αυτής για τη χορήγηση του επιδόματος κοινωνικής αλληλεγγύης (ΕΚΑΣ).

Δεν υπεισέρχομαι στο θέμα της χορηγήσεως του επιδόματος, διότι θα πρέπει να ανοίξουμε μεγάλη συζήτηση εδώ μέσα. Είχατε όλο το χρόνο, πριν ακόμα ξυλοκοπήσετε τους συνταξιούχους, να φέρετε στη Βουλή νομοσχέδιο και να χορηγήσετε το όποιο επίδομα εσείς κρίνατε, παρ' ό,τι εμείς είμαστε αντίθετοι με την επιδοματική πολιτική και θέλουμε εισοδηματική πολιτική, την οποία πέρσι, κύριε Υπουργέ, ανατρέψατε, διότι το 2,5 συν 2,5 με τα επιδόματα το κάνατε 17,5%. 'Οποιος δεν τα μέτρησε δεν τα γνωρίζει αυτά. Εμείς, κύριε Υπουργέ, τα μετρήσαμε εδώ πέρα, διότι είναι εξήνταεπτά, εξήντα οκτώ, εβδομήντα επιδόματα, τα οποία χορηγήσατε στους δημοσίους υπαλλήλους και καταμετρώμενα δίνουν αύξηση 17%.

'Ετσι εσείς ανατρέψατε την εισοδηματική σας πολιτική και ήρθατε και για τους συνταξιούχους να χορηγήσετε, επίδομα μεσούσης, επαναλαμβάνω, της προεκλογικής περιόδου. Με ποιο ηθικό δικαίωμα το κάνατε, κύριε Υπουργέ; Και το κάνατε τότε που δεν είχατε Βουλή για να σας ελέγξει. 'Ολοι εμείς βρισκόμασταν στις εκλογικές μας περιφέρειες και φυσικό ήταν, τουλάχιστον και οι υποψήφιοι των τεσσάρων κομμάτων, ότι κυνηγούσαμε και το σταυρό και εσείς περνούσατε τα ψηφοθηρικά σας μηνύματα με το ΕΚΑΣ, το Επίδομα Κοινωνικής Αλληλεγγύης.

Ποια είναι η επείγουσα ανάγκη να δώσετε το επίδομα αυτό κύριε Υπουργέ, κατά την προεκλογική περίοδο; Τόσος χρόνος είχε διαρρεύσει από τα τραγικά γεγονότα που συνέβησαν με τους συνταξιούχους. Δεν είχατε το χρόνο να φέρετε ένα νομοσχέδιο στη Βουλή ώστε με άνεση εδώ μέσα να συζητήσουμε και να δούμε τι θα πρέπει να κάνουμε; 'Αλλωστε περάσατε νομοσχέδια επί νομοσχεδίων εδώ μέσα. 

Ακόμη όλοι γνωρίζουμε ότι τα θερινά τμήματα είναι άνετα για την Κυβέρνηση. Περνούν ευκολότερα τα νομοσχέδια. Γιατί δεν το φέρατε πριν από την προκήρυξη των εκλογών στα δυο θερινά τμήματα που πρόλαβαν να λειτουργήσουν; 

'Ολα αυτά, κύριε Υπουργέ, δε δίνουν ηθικά ερείσματα στην Κυβέρνηση για την κύρωση αυτής της Πράξεως Νομοθετικού Περιεχομένου και δεν επιτρέπει στη συνείδηση των Βουλευτών που θέλουν να σέβονται το Σύνταγμα, να το ψηφίσουν.

Με αυτό το σκεπτικό, κύριε Πρόεδρε, κύριοι συνάδελφοι, θα ψηφίσω την κύρωση της πρώτης Πράξης Νομοθετικού Περιεχομένου και θα αρνηθώ την ψήφο στη δευτέρα Πράξη Νομοθετικού Περιεχομένου.

Ευχαριστώ.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Οικονομικών κ. Νικόλαος Χριστοδουλάκης έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Σας ευχαριστώ πολύ, κύριε Πρόεδρε. Εύχομαι και εγώ καλή χρονιά σε όλους. 

Θα μου επιτρέψετε στη σύντομη παρέμβασή μου να σχολιάσω ορισμένα επιχειρήματα τα οποία ετέθησαν από τους προηγούμενους Αγορητές.

Κατ' αρχήν, φαίνεται, ότι αρκετές Πτέρυγες της Βουλής επικροτούν τη βοήθεια η οποία δίδεται με το νομοσχέδιο αυτό στους χαμηλοσυνταξιούχους. 'Οπως είχα την ευκαιρία να τονίσω και στη διάρκεια της συνεδρίασης της ειδικής Κοινοβουλευτικής Επιτροπής, το ΕΚΑΣ αποτελεί ένα νέο σύστημα μια νέα αντίληψη, με την οποία η Κυβέρνηση επιδιώκει να ασκεί επικεντρωμένη κοινωνική πολιτική, η οποία θα χρησιμοποιεί τους διαθέσιμους πόρους με τη μεγαλύτερη δυνατή αποτελεσματικότητα. Δεν θα τους κατανέμει ισοπεδωτικά σε όλους, δεν θα τους κατανέμει αδιακρίτως των αναγκών που έχουν οι αποδέκτες, αλλά θα φροντίζει με τη συνδρομή ευρύτερων κριτηρίων να διοχετεύει και να κατανέμει τους πόρους σε εκείνες τις κοινωνικές ομάδες που έχουν μεγαλύτερες ανάγκες και που με τη βοήθεια αυτή αναβαθμίζουν σημαντικά τη θέση στην οποία ευρίσκονται.

Επιτρέψτε μου να πω, ότι το ΕΚΑΣ αποτέλεσε ένα τέτοιο παράδειγμα μιας επικεντρωμένης κοινωνικής πολιτικής η οποία εισάγεται για πρώτη φορά στη Χώρα μας, παρά το γεγονός ότι σε άλλες ανεπτυγμένες χώρες αποτελεί συνήθως τον κανόνα εφαρμογής μιας αποτελεσματικής κοινωνικής πολιτικής.

Οταν η προηγούμενη κυβέρνηση εσκέφτετο την βοήθεια, την οποία θα πρέπει να δώσει στους χαμηλοσυνταξιούχους, είχε να επιλέξει μεταξύ αρκετών προτάσεων. Είχε να επιλέξει κατ' αρχήν μεταξύ της πρότασης για αύξηση, με ένα ημερομίσθιο ανειδίκευτου εργάτη των κατωτάτων ορίων, πράγμα το οποίο θα σήμαινε πολλαπλάσιο δημοσιονομικό κόστος και μια επέκταση του μέτρου σε όλους, ανεξαρτήτως των αναγκών που έχουν. Θα ήταν η ίδια μικρή βοήθεια του ενός ημερομισθίου και σ' αυτόν που έχει 70.000 το μήνα και σ' αυτόν που έχει 200.000, 300.000 και παραπάνω το μήνα. Αντ' αυτού η Κυβέρνηση επέλεξε μια άλλη λογική, να ακολουθήσει τη λογική η οποία λέει ότι θα είχαν μεγαλύτερη βοήθεια αυτοί που βρίσκονταν σε δυσμενέστερη θέση. Και επέλεξε το σύστημα του ΕΚΑΣ, με το οποίο χορηγείται μια βοήθεια δυο ημερομισθίων ανειδίκευτου εργάτη σε όσους έχουν ιδιαιτέρως χαμηλές συντάξεις κάτω των 100.000.

Σελίδα 2367 

Κι έτσι και δεν αύξησε τη δημοσιονομική δαπάνη, η οποία προεβλέπετο και ωφέλησε πολύ περισσότερους και δεν επέλεξε μία ισοπεδωτική κατανομή των πόρων, οι οποίοι ήταν διαθέσιμοι.

Αυτό τον τρόπο κοινωνικής πολιτικής, θα εξακολουθεί να τον έχει η Κυβέρνηση έτσι ώστε να πετύχει το καλύτερο δυνατό αποτέλεσμα με τους διαθέσιμους πόρους. 

Οι προηγούμενοι Αγορητές και ιδίως απο τη Νέα Δημοκρατία, έθιξαν το θέμα ότι, ενώ μεν συμφωνούν εν γένει με την προσπάθεια ενίσχυσης των χαμηλοσυνταξιούχων, ισχυρίζονται ότι αυτό επεβλήθη για λόγους προεκλογικής σκοπιμότητος. Θα ήθελα να επιχειρηματολογήσω, αξιότιμοι κύριοι Βουλευτες, ότι αυτό δεν ευσταθεί καθόλου, είναι εντελώς ανυπόστατο.

Η απόφαση για την χορήγηση του ΕΚΑΣ ελήφθη το Μάϊο του 1996 και αμέσως τα ασφαλιστικά ταμεία -όταν δεν υπήρχε το παραμικρό σημάδι για επικείμενες εκλογές- άρχισαν όλη την απαιτούμενη προεργασία για τη χορήγηση του επιδόματος αυτού, το οποίο άρχισε να χορηγείται τον Αύγουστο του 1996, όταν δεν υπήρχε επίσης κανένα σημάδι για επικείμενη προκήρυξη εκλογών. Εάν ήθελε η Κυβέρνηση να το χρησιμοποιήσει προεκλογικά ...

ΗΛΙΑΣ ΒΕΖΔΡΕΒΑΝΗΣ: Δεν είχε δώσει ακόμη το μήνυμα ο Σ.Ε.Β. 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Δεν σας διέκοψα.

ΗΛΙΑΣ ΒΕΖΔΡΕΒΑΝΗΣ: Τι λέτε, κύριε Υπουργέ;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Δεν σας διέκοψα.

Εάν ήθελε να το χρησιμοποιήσει προεκλογικά, θα το άφηνε ως υπόσχεση η οποία θα υλοποιείτο μετά τις εκλογές. 'Ομως, ακριβώς, επειδή δεν επέλεξε την πολιτική των υποσχέσεων στην προεκλογική της περίοδο, όπως έκαναν άλλα Κόμματα -και γνωρίζετε ποια είναι αυτά- ακριβώς γι' αυτό, το υλοποίησε προ των εκλογών, έτσι ώστε να μην αισθάνεται ο ψηφοφόρος δελεαζόμενος απο τυχόν υποσχέσεις ανάλογα με την ψήφο την οποία θα έδιδε. Και αυτό ακριβώς αποδεικνύει, ότι τα κίνητρα της Κυβέρνησης ήταν πραγματικά να βοηθήσει τους χαμηλοσυνταξιούχους και όχι να κάνει μία θυσία στο βωμό της προεκλογικής σκοπιμότητας, όπως άλλα Κόμματα με την τακτική τους σκέφθηκαν να κάνουν.

'Οσον αφορά άλλα θέματα τα οποία ετέθησαν. 'Οντως η πολιτική του ΕΚΑΣ διαφοροποιείται με την παγία τακτική και την παγία πολιτική η οποία εφαρμόζετο μέχρι τώρα, της αδιακρίτου και ισοπεδωτικής αντιμετώπισης όλων των συνταξιούχων, ακριβώς για να μπορέσει να είναι πιο αποτελεσματική, ακριβώς για να μπορέσει να βρει ποιες κοινωνικές ομάδες έχουν την μεγαλύτερη ανάγκη και να τις ενισχύσει. Γι' αυτό ακριβώς ορίζει και ηλικιακά κριτήρια και απαιτεί τη συνδρομή άλλων εισοδηματικών κριτηρίων ακριβώς για να εντοπισθούν οι κοινωνικές εκείνες ομάδες, οι οποίες βρίσκονται στη δυσμενέστερη θέση. Και δημιουργεί εύλογες απορίες, πως είναι δυνατόν, Κόμματα της Αριστεράς να μη θεωρούν αυτό ως ένα θετικό βήμα, με την έννοια ότι όταν ενισχύεις ένα κοινωνικό στρώμα που βρίσκεται στη δυσμενέστερη θέση, βελτιώνεις τη σχετική του θέση μέσα στο σύνολο των συνταξιούχων. 'Οταν κάνεις ισοπεδωτική πολιτική προς πάσα κατεύθυνση διατηρείς τις ανισότητες και σε ορισμένες μάλιστα περιπτώσεις, τις αυξάνεις κιόλας. 'Οταν κάνεις όμως επικεντρωμένη εισοδηματική πολιτική, βελτιώνεις τις ανισότητες, τις ανατρέπεις, βάζεις το σύστημα να κινηθεί σε μία συγκλίνουσα κατεύθυνση. Ποιο είναι το αποτέλεσμα της πολιτικής του ΕΚΑΣ; Είναι ότι ενώ όλοι οι συνταξιούχοι αδιακρίτως, με μία διαφορετική πολιτική, θα έπαιρναν τα ίδια γλίσχρα επιδόματα, οι συνταξιούχοι που έχουν περισσότερη ανάγκη, πήραν αυξήσεις, οι οποίες θα κυμαίνονται απο 15% έως 20%. 'Αρα βελτιώθηκαν αισθητά περισσότερο. 'Αρα βελτίωσαν τη σχετική τους θέση στο σύνολο των συνταξιούχων. Αυτό σημαίνει κοινωνική μέριμνα και πολιτική, να δίνεις τη μεγαλύτερη βοήθεια εκεί που πραγματικά την έχουν ανάγκη. Βεβαίως το πρόβλημα των συντάξεων απασχολεί την Κυβέρνηση και έχει δώσει δείγματα γραφής σοβαρής και η προηγούμενη κυβέρνηση και αυτή η κυβέρνηση. Οταν η προηγούμενη Κυβέρνηση του ΠΑΣΟΚ ανέλαβε την εξουσία, οι συντάξεις των κατωτάτων ορίων του ΙΚΑ είχαν υποστεί μία δραματική μείωση πλέον του 20% σε πραγματικούς όρους σε σχέση με το 1990.

Και θέλω στο σημείο αυτό να καταθέσω και τα αντίστοιχα στατιστικά στοιχεία που το δείχνουν αυτό. 

(Στο σημείο αυτό ο κ. Υφυπουργός Οικονομικών κ. Νικ. Χριστοδουλάκης καταθέτει για τα Πρακτικά τα προαναφερθέντα στατιστικά στοιχεία, τα οποία έχουν ως εξής:

Σελίδα 2368 

σελ. 2369

Σελίδα 2369 

σελ. 2369


Σελίδα 2370 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): 'Αρχισε να ανεβαίνει η αγοραστική τους δύναμη από το 1993 και μετά και με τη χορήγηση του ΕΚΑΣ επανήλθε σε μεγάλο βαθμό η αγοραστική απώλεια την οποία είχαν υποστεί. Αυτό δεν είναι ένα δείγμα κοινωνικής μέριμνας, ευαισθησίας και υπεύθυνης πολιτικής; Εμείς πιστεύουμε ότι είναι.

Αντίστοιχες βελτιώσεις υπήρχαν και στις συντάξεις των άλλων ταμείων. Οι συντάξεις του ΤΕΒΕ για παράδειγμα είχαν υποστεί μία δραματική συρρίκνωση και στασιμότητα τα προηγούμενα χρόνια. 'Αρχισαν να ανέρχονται το 1993 και μετά και ισχυροποιήθηκαν πολύ περισσότερο από το ΕΚΑΣ , το οποίο χορηγήθηκε. Και το ΕΚΑΣ, οφείλω να πω εδώ ότι χορηγείται σ' ένα πολύ μεγάλο αριθμό συνταξιούχων, ο οποίος φθάνει περίπου στους μισούς συνταξιούχους. 

Δεν είναι δυνατόν -και επιτρέψτε μου εδώ να κάνω μία αναφορά στην ομιλία του εκπροσώπου του Κομμουνιστικού Κόμματος- να λέμε από τη μια μεριά ότι χορηγείται σε ελάχιστους συνταξιούχους το ΕΚΑΣ και από την άλλη μεριά να λέμε ότι για να καλύψει τις ανάγκες του ο προϋπολογισμός πρέπει να διαθέσει άνω των 100 δισ. Μα, αν διαιρέσετε τα 100 δισ. σε αντίστοιχες δόσεις προς 12.000 που είναι το επίδομα του ΕΚΑΣ θα προκύψει ότι θα πρέπει να το λάβουν 700.000 περίπου συνταξιούχοι. 'Αρα, πώς είναι λίγοι; Είτε το ποσό αυτό το οποίο επικαλείσθε είναι λάθος είτε ο ισχυρισμός σας ότι το λαμβάνουν πάρα πολύ λίγοι συνταξιούχοι είναι εσφαλμένος. 'Ενα από τα δύο συμβαίνει.

Εμείς λέμε -και τα επίσημα στατιστικά λένε αυτά- ότι οι δικαιούχοι του ΕΚΑΣ φθάνουν περίπου τις τριακόσιες χιλιάδες που είναι ένας σημαντικός αριθμός στο σύνολο των συνταξιούχων και οι οποίοι το έχουν πραγματική ανάγκη και λαμβάνουν μία ενίσχυση πολύ περισσότερη από αυτή την οποία θα λάμβαναν αν εφαρμόζονταν η ισοπεδωτική πολιτική του ενός ημερομισθίου για όλες τις συντάξεις.

Ανεφέρθη από τον αγορητή του ΔΗ.Κ.ΚΙ. τον κ. Ιντζέ, ότι δεν θα πρέπει να υπάρχει το κριτήριο της ηλικίας και του εισοδήματος, διότι αφήνει απέξω ορισμένες κατηγορίες, ορισμένες ηλικίες αναπηρικών συντάξεων. Σας υπενθυμίζω, κύριε Ιντζέ, ότι οι κατηγορίες αυτες λαμβάνουν ήδη επιπλέον επιδόματα, τα αναπηρικά λεγόμενα επιδόματα με τα οποία ενισχύουν τις συντάξεις τις οποίες λαμβάνουν. Γι' αυτό ακριβώς το λόγο επιλέξαμε ότι το έτος από το οποίο και μετά θα πρέπει να χορηγείται το βοήθημα αυτό είναι το εξηκοστό πέμπτο, διότι οι κατηγορίες οι οποίες δεν περιλαμβάνονται λαμβάνουν κάποιο άλλο επίδομα προς το σκοπό αυτό.

Τέλος, θα αναφερθώ στο πως γίνεται η καταβολή του ΕΚΑΣ από άποψη χρηματοδότησης. Είναι αληθές αυτό το οποίο ελέχθη, ότι το 1996 το μεγαλύτερο βάρος το έφεραν τα ταμεία, τα οποία είχαν δηλώσει τη δυνατότητά τους αυτή να χορηγήσουν το επίδομα από τα αποθέματα τα οποία είχαν. Το 1997 όμως, όπως είδατε όλοι στον προϋπολογισμό, ο οποίος ψηφίστηκε από το Κοινοβούλιο, προβλέπεται δαπάνη των 46 δισ. περίπου για να καλυφθούν στο μεγαλύτερο βαθμό οι χρηματοδοτικές ανάγκες που έχει η χορήγηση του ΕΚΑΣ.

Επίσης, υπενθυμίζω ότι με το άρθρο 2, το οποίο προσετέθη κατά τη συνεδρίαση της Κοινοβουλευτικής Επιτροπής, επιτρέπεται η χορήγηση του επίδοματος αυτού σε αντίστοιχες κατηγορίες χαμηλοσυνταξιούχων και σε άλλα ταμεία τα οποία ακολουθούν τους ίδιους όρους και τις ίδιες διαδικασίες με τη χορήγηση συντάξεων από το Δημόσιο.

Για όλους αυτούς τους λόγους πιστεύουμε ότι το σύστημα του ΕΚΑΣ, το οποίο θέτει σε εφαρμογή μία νέα αντίληψη κοινωνικής πολιτικής και απεδείχθη ότι είναι και δημοφιλές και χρήσιμο κοινωνικά -και αυτό το δείχνει η ίδια η αποδοχή που έχει από τους χαμηλοσυνταξιούχους- είναι ένα σωστό μέτρο προς τη σωστή κατεύθυνση και γι' αυτό πιστεύουμε ότι θα τύχει της ψηφίσεώς σας.

Σας ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): 'Εχω την τιμή να ανακοινώσω στο Σώμα ότι οι Υπουργοί Εθνικής Οικονομίας, Οικονομικών, Εσωτερικών, Δημόσιας Διοίκησης και Αποκέντρωσης, Δημόσιας Τάξης, Εθνικής Παιδείας και Θρησκευμάτων, Υγείας και Πρόνοιας και Εμπορικής Ναυτιλίας κατέθεσαν σχέδιο νόμου "Περιορισμός και βελτίωση της αποτελεσματικότητας των κρατικών δαπανών".

Παραπέμπεται στην αρμόδια Διαρκή Επιτροπή.

Ο κ. Δήμας έχει ζητήσει το λόγο για μία παρέμβαση.

Ορίστε, κύριε Δήμα, έχετε το λόγο.

ΣΤΑΥΡΟΣ ΔΗΜΑΣ: Κύριε Πρόεδρε, δύο πολύ σύντομες παρατηρήσεις. 

Πρώτον συμφωνώ με αυτό που ελέχθη και από άλλους για το ΕΚΑΣ ότι δεν συντρέχουν οι προϋποθέσεις που προβλέπονται από το Σύνταγμα, περιπτώσεις δηλαδή εξαιρετικώς επειγούσης και απροβλέπτου ανάγκης και ότι συνεπώς έγινε καταχρηστικά και για λόγους προεκλογικούς και μόνο. Δεύτερη παρατήρηση, πάλι διαδικαστική και για την οποία εφιστώ την προσοχή και του Προεδρείου, γιατί έχει ξαναγίνει.

Ο Υπουργός Οικονομικών έχει αποκλειστική αρμοδιότητα νομοθετικής πρωτοβουλίας στα θέματα του. Με το προεδρικό διάταγμα, το οποίο εξεδόθη τον Οκτώβριο, δεν έχει παραχωρήσει συντρέχουσα αρμοδιότητα στους Υφυπουργούς, εκτός αν από τον Οκτώβριο μέχρι τώρα το έχετε αλλάξει, κύριε Υπουργέ. Αποκλειστική αρμοδιότητα έχει ο Υπουργός. Βέβαια και στο παρελθόν μπορεί να ερχόταν ο Υφυπουργός, εκπροσωπώντας την Κυβέρνηση, αλλά αφού τη νομοθετική πρωτοβουλία την έχει ο Υπουργός, δεν μπορεί π.χ. να κάνει τροπολογίες. Δεν μπορούμε, λοιπόν, να νομοθετούμε σωστά χωρίς την παρουσία του κυρίου Υπουργού εδώ.

Δεν πρόκειται βέβαια περί ακυρότητας, αλλά σε άλλες περιπτώσεις, όπως όταν ο κ. Δρυς έκανε τροπολογίες, πιθανότατα να υπάρχει προσωπική ευθύνη του Υφυπουργού, γιατί ασκεί αρμοδιότητες, τις οποίες δεν έχει. Βεβαίως ψηφίζει η Βουλή, η Βουλή είναι το νομοθετικό όργανο, οι νόμοι δεν έχουν ακυρότητα αλλά μπορεί να υπάρχει προσωπική ευθύνη του ασκούντος αρμοδιότητες, τις οποίες δεν έχει από το προεδρικό διάταγμα.

Σας επαναλαμβάνω, ότι το προεδρικό διάταγμα στο άρθρο 2, αυτό το οποίο εξεδόθη τον Οκτώβριο μετά τον σχηματισμό της Κυβέρνησης, λέει ότι ο Υπουργός Οικονομικών έχει την αποκλειστική αρμοδιότητα της νομοθετικής πρωτοβουλίας. Ο Υφυπουργός δεν έχει συντρέχουσα αρμοδιότητα, επομένως δεν μπορεί να γίνει κοινοβουλευτικά σωστά νομοθετική εργασία χωρίς την παρουσία του Υπουργού.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, δεν θα έπαιρνα το λόγο, αν δεν άκουγα κάποιες αφοριστικές απόψεις του κυρίου Υφυπουργού.

Θέλω να σας βεβαιώσω, κύριε Υφυπουργέ, ότι η Αριστερά στην οποία απευθυνθήκατε, δεν έχει καμία ισοπεδωτική αντίληψη για τα ζητήματα τόσο της συνταξιοδοτικής πολιτικής όσο και της εισοδηματικής πολιτικής.

Η δική μας η πρόταση είναι, ότι τα ζητήματα της σύνταξης θα έπρεπε να ορισθούν ευθέως και βεβαίως εκεί θα μπορούσατε να λάβετε υπόψη σας τις διαφορές που υπάρχουν μεταξύ των συνταξιούχων και βεβαίως να αξιολογήσετε και τις υπάρχουσες ανισότητες.

Η διαφωνία μας βρίσκεται στο γεγονός ότι έρχεστε να αντιμετωπίσετε τα προβλήματα των συνταξιούχων με ένα τρόπο που, όπως σας είπε ο Εισηγητής μας, ο κ. Αποστόλου, θυμίζουν ελεημοσύνη. Και όσο και αν επιχειρείτε να μετατοπίσετε το χρόνο λήψης της σχετικής απόφασης, θέλω να σας κάνω γνωστό -το γνωρίζετε, να σας το υπενθυμίσω ακριβέστερα- ότι σε όλη τη διάρκεια του προεκλογικού αγώνα εκείνο το οποίο επέσειαν οι υποψήφιοι και τα στελέχη του ΠΑ.ΣΟ.Κ. ήταν ακριβώς αυτό το επίδομα κοινωνικής αλληλεγγύης. Εκεί βρίσκεται η διαφορά μας, ότι αντιμετωπίζετε τους συνταξιούχους ως τους φτωχούς που πρέπει να ελεήσετε.

Η δική μας η πρόταση, επαναλαμβάνω, είναι η ευθεία ρύθμιση του συνταξιοδοτικού ζητήματος, η οποία αναμφισβήτητα, θα πρέπει να παίρνει υπόψη της τις υπαρκτές διαφορές και ανισότητες μεταξύ των συνταξιούχων.

Δεύτερον, να είστε βέβαιος ότι η ρύθμιση είναι αντισυνταγ-

Σελίδα 2371 

ματική και δεν συνιστά συγκροτημένη και συνταγματικά άψογη συμπεριφορά, το να έρχεστε σήμερα και να ζητάτε να κυρωθεί η Πράξη Νομοθετικού Περιεχομένου.

Δείτε το, συνεννοηθείτε μεταξύ σας και θα διαπιστώσετε, εάν είσθε ειλικρινείς, ότι δεν κινείται μέσα στα συνταγματικά πλαίσια. 

Μια ακόμη επισήμανση, κύριε Πρόεδρε, είναι, ότι δεν λάβατε υπόψη σας τις πραγματικές ανάγκες των ασφαλιστικών ταμείων. Βεβαίως, έρχεσθε σήμερα και μιλάτε για το δημοφιλές του μέτρου. Αναμφισβήτητα είναι δημοφιλές ό,τι έρχεται να βελτιώσει το εισόδημα του συνταξιούχου. Αλλά αυτό σε καμιά περίπτωση δεν αναιρεί, κύριε Υφυπουργέ, τον κακό τρόπο με τον οποίο ενεργήσατε. Και λέω κακό, με την έννοια ότι προσβάλλει το συνταξιούχο, κακό γιατί προσβάλλει την πολιτική, μια πολιτική η οποία θυμάται να ενεργήσει στην κρίσιμη περίοδο, λίγο πριν από τις εκλογές.

Εάν τόσο πολύ πονούσατε τους χαμηλοσυνταξιούχους, οφείλατε να υιοθετήσετε προτάσεις, που ήταν κατατεθειμένες από διάφορα Κόμματα και όχι μόνο από το δικό μας, για να ρυθμίσετε συνολικά το συνταξιοδοτικό ζήτημα και να το ανατάξετε προς την κατεύθυνση εκείνη, που θα ανακουφίζει πράγματι τους συνταξιούχους.

ΠΡΟΕΔΡΕΥΩΝ (Παναγιώτης Σγουρίδης): Ο κ.Γεωργακόπουλος έχει το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, κύριοι συνάδελφοι, η Πράξη Νομοθετικού Περιεχομένου που καθιέρωσε την 26η Ιουνίου 1996 ως ημέρα αργίας, δεν ήταν μια πράξη για να καθήσουν μια μέρα ακόμη οι δημόσιοι υπάλληλοι, αλλά ήταν μια πράξη τιμής προς τον ιδρυτή του ΠΑΣΟΚ, τον Ανδρέα Παπανδρέου, ο οποίος με την παρουσία του στην πολιτική ζωή της Χώρας έδωσε δείγματα πραγματικού ηγέτη.

Μπορεί να πει κανείς, ότι άλλαξε την πολιτική σκηνή στη Χώρα μας. 'Εδωσε μεγάλη μάχη για την καθιέρωση των οργανωμένων Κομμάτων. Είναι ένα παράδειγμα, το οποίο ακολούθησαν και τα παραδοσιακά Κόμματα της Δεξιάς μετά. Υπήρξε ο ηγέτης εκείνος, ο οποίος ανέσυρε από την αφάνεια κοινωνικές τάξεις και τις έβαλε στο προσκήνιο της εξουσίας.

Υπήρξε ο ηγέτης εκείνος, ο οποίος καθιέρωσε και επέκτεινε με άλλους πέντε ηγέτες σε παγκόσμιο επίπεδο την πρωτοβουλία των έξι για την παγκόσμια ειρήνη. Είναι ο ηγέτης εκείνος, ο οποίος ακολουθώντας την πολιτική των προηγούμενων Κυβερνήσεων της Νέας Δημοκρατίας, του ανοίγματος στα Βαλκάνια για την ειρηνική συνύπαρξη στην περιοχή μας, έδωσε νέα ερείσματα στην εξωτερική πολιτική. Είναι ο ηγέτης εκείνος, που με σθένος απήντησε στις προκλήσεις της ανατολικής πλευράς των συνόρων μας.

Λυπάμαι ειλικρινά, που η Κυβέρνηση δεν βρήκε μια λέξη να πει για το προεδρικό διάταγμα, το οποίο περνάμε σήμερα, όπως λυπάμαι ειλικρινά, που δεν είναι εδώ ο αρμόδιος Υπουργός Προεδρίας, για να αναφέρει δύο λόγια για το μεγάλο ηγέτη, τον Ανδρέα Παπανδρέου, που έφυγε τον Ιούνιο του 1996.

Βεβαίως, δεν είναι η μέρα σήμερα για να κάνουμε μνημόσυνο στη μεγάλη φυσιογνωμία της πολιτικής ζωής του Τόπου, αλλά θεωρώ απαράδεκτο να μην αναφέρουμε καθόλου γιατί καθιερώθηκε αυτή η ημέρα αργίας για το δημόσιο τομέα.

Θέλω επίσης να πω ότι όσον αφορά το ΕΚΑΣ, το οποίο είναι μια υπόσχεση την οποία είχε δώσει ο αείμνηστος Ανδρέας Παπανδρέου για τη βελτίωση των συντάξεων, την οποία πραγματοποίησε η Κυβέρνηση στις παραμονές των εκλογών, δεν έχουν δίκιο οι συνάδελφοι να διατείνονται ότι έγινε για προεκλογικούς λόγους, γιατί είχε εξαγγελθεί η πολιτική αυτή, είχε αρχίσει η υλοποίησή της, είχε δοθεί η εντολή από τον Πρωθυπουργό, να δοθούν τα χρήματα αυτά τον Αύγουστο και δεν είχε νομοθετηθεί.

Βεβαίως, διελύθη η Βουλή στις 22 Αυγούστου, με αποτέλεσμα να προχωρήσουμε στην Πράξη Νομοθετικού Περιεχομένου. Θα μπορούσε τότε η Κυβέρνηση να πει, "ξέρετε, δεν προλαβαίνουμε, λόγω του ότι δεν υπάρχει Βουλή, να νομοθετήσουμε. Περιμένετε μετά τις εκλογές".

Τότε βεβαίως αυτό θα είχε δόλο, γιατί θα μοιράζαμε μία υπόσχεση, την οποία θα την μεταθέταμε στο μέλλον. 

Δεν μπορεί, λοιπόν, κανένας να κατηγορήσει την Κυβέρνηση σήμερα για το ότι δεν είναι συνεπής με αυτά τα οποία έκανε.

Θέμα συνταγματικότητας ετέθη και από τη Νέα Δημοκρατία και από το Συνασπισμό. Πιστεύω και εγώ κύριε Υπουργέ, ότι πρέπει να είμαστε πάρα πολύ προσεκτικοί στις πράξεις νομοθετικού περιεχομένου. Υπάρχει και η απόφαση του Συμβουλίου της Επικρατείας γι'αυτές τις πράξεις και είναι και το Σύνταγμα κατά τέτοιον τρόπο σαφέστατα διατυπωμένο, που να μην επιτρέπει να κάνουμε πράξεις νομοθετικού περιεχομένου, δηλαδή να μην νομοθετούν κάποιοι άλλοι αντί του Κοινοβουλίου. Αλλά στην προκειμένη περίπτωση ήταν έκτακτη περίπτωση. 'Η δεν έπρεπε να δώσουμε το επίδομα ή έπρεπε να το δώσουμε με αυτόν τον τρόπο. Γι'αυτό η Κυβέρνηση προχώρηση σε αυτήν τη διαδικασία.

Τώρα όσον αφορά τα υπόλοιπα, τα οποία ακούστηκαν, για το ότι πρέπει να πάμε στα είκοσι μεροκάματα, στις μεγαλύτερες αυξήσεις, κανένας δεν διαφωνεί. Ούτε εμείς διαφωνούμε, κύριοι συνάδελφοι της Αντιπολίτευσης. Το πρόβλημα είναι από πού θα βρεθούν τα χρήματα αυτά. Εάν δεν προσδιορίσουμε από πού θα υπάρξουν τα έσοδα, έτσι ώστε να μπορέσει να γίνει καλύτερο το συνταξιοδοτικό μας σύστημα και πιο γενναιόδωρο τότε δεν μπορούμε να μιλάμε για αυξήσεις, οι οποίες μπορεί να οδηγήσει, όπως το οδηγούσαν το σύστημα, στη διάλυση και στην πλήρη κατάλυσή του. Είναι υποχρέωσή μας, λοιπόν, να περιφρουρήσουμε έστω και τα μικρότερα εισοδήματα από αυτά που θέλαμε από τα μη εισοδήματα, γιατί μπορεί να φθάσουμε κάποια στιγμή τα ταμεία να μην έχουν να πληρώσουν καθόλου συντάξεις. Και το ερώτημα είναι, τι είναι προτιμότερο: Να παίρνουν 5000 με 10000 δραχμές λιγότερο ή να μην παίρνουν καθόλου τη σύνταξή τους;

Η πολιτική, λοιπόν, η οποία πρέπει να ασκηθεί είναι να βρεθούν τα έσοδα. Και τα έσοδα εγώ θα συνεχίσω να επιμένω, ότι μπορούν να βρεθούν μόνο από τη φοροδιαφυγή. Και για να κτυπηθεί η φοροδιαφυγή, θα πρέπει να υπάρξει μία συνολική αντιμετώπιση από όλη τη Βουλή και όχι όταν μπαίνει κάποιος φόρος ή κάποια διάταξη, η οποία κυνηγά κάποιους φοροφυγάδες, οι μεν να στρεφόμεθα εναντίον των δε και να λέμε ότι εδώ εξοντώνονται οι φορολογούμενοι ή είναι φορομπήχτες οι μεν απέναντι στους δε. Εάν δεν υπάρξει μία συνολική εθνική πολιτική κατά της φοροδιαφυγής δεν θα υπάρχουν έσοδα και δεν θα παίρνουν οι συνταξιούχοι, δεν θα παίρνουν οι εργαζόμενοι, δεν θα υπάρχει κράτος πρόνοιας και το αποτέλεσμα θα είναι να είμαστε κάθε μέρα σε έλλειμμα τέτοιο κράτους κοινωνικής πρόνοιας.

Γι'αυτό, λοιπόν, θα πρέπει, όταν προτείνουμε ότι πρέπει να υπάρχουν αυξήσεις, να έχουμε το σθένος να πούμε και από πού θα παρθούν αυτά τα χρήματα. Γιατί με το να το λέμε αυτό, απλώς χαϊδεύουμε κάποια αυτιά, ακούγεται ωραία στις λαϊκές μάζες, ότι το άλφα ή το βήτα Κόμμα υπερασπίζεται τα συμφέροντά μας, ενώ είναι μία υπεράσπιση χωρίς αποτέλεσμα και χωρίς ουσία.

Τελειώνοντας θέλω να πιστεύω, ότι η Κυβέρνηση από το υστέρημά της -από το υστέρημα δηλαδή του προϋπολογισμού, όχι το δικό της το προσωπικό υστέρημα- κάνει αυτήν την πολιτική, η οποία είναι μία πολιτική προς τη σωστή κατεύθυνση, που επικεντρώνει να δώσει περισσότερες και μεγαλύτερες αυξήσεις σε εκείνους, οι οποίοι έχουν και τη μεγαλύτερη ανάγκη από το να έδινε ισοπεδωτικά σε όλους. 'Ισως να πρέπει και κάποιες άλλες επιδοματικές πολιτικές να πάρουν αυτήν τη μορφή, έτσι ώστε να ενισχυθούν τα κατώτερα εισοδήματα εκείνα τα οποία έχουν και τη μεγαλύτερη ανάγκη, για να είναι το σύστημα δικαιότερο και για να μην έχουμε κάποιους, οι οποίοι να ξεπερνάνε και το όριο της φτώχειας. Είναι προς τη σωστή κατεύθυνση και θα έλεγα, ότι εάν η Κυβέρνηση θα μπορέσει στο μέλλον, θα γίνει και πιο γενναιόδωρη προς αυτήν την κατεύθυνση.

ΠΡΟΕΔΡΕΥΩΝ (Παναγιώτης Σγουρίδης): Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Υπουργέ, τα στοιχεία που παραθέσαμε στην ομιλία μας δηλαδή, ότι εκατόν ογδόντα

Σελίδα 2372 

χιλιάδες περίπου συνταξιούχοι απολαμβάνουν τελικά το επίδομα κοινωνικής αλληλεγγύης, είναι εκτιμήσεις των φορέων των συνταξιούχων. Δεν θέλω να επαναλαμβάνω τα ίδια με αυτά, που είπα στην ομιλία μου.

Επίσης, το ότι τα 100 δισ. που απαιτούνται είναι, όχι για τη χορήγηση του ΕΚΑΣ, αλλά για τη σύνταξη των 115.000, αντί για το επίδομα, πάλι είναι εκτιμήσεις των φορέων των συνταξιούχων.

Στην ομιλία μου, όμως, χρησιμοποίησα και κάποια άλλα στοιχεία, στα οποία με λύπη μου διαπίστωσα, πως δεν απαντήσατε, κύριε Υπουργέ. Τελικά, ποιος πληρώνει την κοινωνική πολιτική της Κυβέρνησης; 

Το χρόνο που πέρασε χορηγήθηκαν μόνο 3 δισ. για την υλοποίηση αυτής της πράξης και τα υπόλοιπα τα φορτώσατε στα ταμεία. Εσείς είχατε πει -υπάρχουν τα Πρακτικά- στην Ειδική Επιτροπή, ότι στον Προϋπολογισμό θα υπάρξει ποσό 40 δισεκατομμυρίων. Την ίδια στιγμή, όμως, απαντώντας σε μας, λέτε, ότι σύμφωνα με αυτά τα στοιχεία απολαμβάνουν το επίδομα τριακόσιες χιλιάδες συνταξιούχοι. Είναι δυνατόν -απαντώ τώρα εγώ σε σας- με τα 40 δισ. που διαθέτετε στον Προϋπολογισμό, να καλύψετε την ανάγκη των τριακοσίων χιλιάδων συνταξιούχων; Ποιος δεν κάνει σωστές πράξεις στην προκειμένη περίπτωση;

Κλείνοντας, εκείνο που θέλω να πω είναι, ότι με αυτόν τον τρόπο δεν αντιμετωπίζετε το πρόβλημα των συνταξιούχων, των περήφανων γερατειών, όπως εσείς τους χαρακτηρίζατε κάποτε, εκτός εάν το έχετε ξεχάσει.

ΠΡΟΕΔΡΕΥΩΝ (Παναγιώτης Σγουρίδης): Ο κ. Φωτιάδης έχει το λόγο.

ΠΑΝΑΓΙΩΤΗΣ ΦΩΤΙΑΔΗΣ: Κυρίες και κύριοι συνάδελφοι, εμείς δεν ισχυριστήκαμε, ότι με το επίδομα κοινωνικής αλληλεγγύης λύνουμε το πρόβλημα των χαμηλοσυνταξιούχων. Είναι γνωστό, ότι τα ελλείμματα των χαμηλοσυνταξιούχων είναι πολλά και σίγουρα απαιτούνται μεγαλύτερα ποσά.

Δεν μπορεί, όμως, να ισχυρισθεί κανείς, ότι με τα δύο ημερομίσθια του ανειδίκευτου εργάτη, ήτοι τις 12.000 δραχμές δεν καλυτερεύει η οικονομική τους θέση και η αγοραστική τους δύναμη.

'Οσο για τα επιχειρήματα των συναδέλφων της Αντιπολίτευσης, ότι το ΕΚΑΣ δόθηκε για άγρα ψήφων σε προεκλογική περίοδο, εδώ, κυρίες και κύριοι συνάδελφοι, μπορούμε να πούμε, ότι δεν πέρασε πολύς καιρός από τις εκλογές -είναι μόλις τρεις μήνες- και είδαμε τι έκανε ο Λαός μας με την ψήφο του σε όσους υποσχέθηκαν πολλά, λαγούς με πετραχήλια, όπως λέει και ο Λαός μας. Τους έχει στείλει στην Αντιπολίτευση με την ψήφο του.

Είναι βέβαιο, ότι η βούληση της Κυβέρνησης για ενίσχυση των συνταξιούχων δεν εξαντλείται στη χορήγηση του ΕΚΑΣ.'Αλλωστε το είπε και ο Υπουργός που είναι παρών. Μελετώνται τρόποι και μέσα για τη συνεχή βελτίωση των εισοδημάτων τους.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σκρέκας έχει το λόγο.

ΘΕΟΔΩΡΟΣ ΣΚΡΕΚΑΣ:Λίγες παρατηρήσεις, κύριε Πρόεδρε, στα σχόλια του κυρίου Υπουργού, σχετικά με το επίδομα κοινωνικής αλληλεγγύης των συνταξιούχων. Προσπάθησε μετά πάθους να υποστηρίξει, ότι δεν ήταν προεκλογική παροχή. Μία παροχή η οποία, όπως είπε, εξαγγέλθηκε το Μάιο μήνα και χρειάστηκαν να περάσουν αρκετοί μήνες, ώστε να υλοποιηθεί. Και μέσα σ'αυτό το διάστημα ειλικρινά δεν καταλαβαίνουμε, γιατί δεν προχώρησε η Κυβέρνηση του κ. Σημίτη σε κανονικό νόμο για τη χορήγηση αυτού του επιδόματος, παρά το χαρακτήρισε ως επείγον, κάνοντας χρήση του άρθρου 44 του Συντάγματος, όπου λέει, ότι "προβλέπεται από τον Πρόεδρο της Δημοκρατίας και ύστερα από πρόταση του Υπουργικού Συμβουλίου να υπάρξει Πράξη Νομοθετικού Περιεχομένου σε έκτακτες περιπτώσεις εξαιρετικά επείγουσας και απρόβλεπτης ανάγκης". Και το ερώτημα που θέτουμε για μια ακόμη φορά ήταν, υπήρχε πράγματι επείγουσα και απρόβλεπτη ανάγκη να δοθεί αυτό το επίδομα στους συνταξιούχους την ώρα που εδόθη; Και ειλικρινά πιστεύει ο κύριος Υπουργός και ο κ. Γεωργακόπουλος, ότι μπορούν να γίνουν πιστευτοί στα επιχειρήματα που επικαλούνται, το ότι δεν ήταν προεκλογική παροχή το επίδομα αυτό;

Το δεύτερο επίσης που θέλω να παρατηρήσω είναι, ότι αυτή η επιδοματική πολιτική, την οποία έρχεται να καθιερώσει η σημερινή Κυβέρνηση, είναι ένα καινούριο φρούτο για την Πατρίδα μας, γιατί μέχρι τώρα είχαμε γνωρίσει και ξέραμε, ότι επιδόματα δίνονται σε κατηγορίες ανθρώπων, τους οποίους η Πολιτεία υποχρεώνει να προβούν σε δαπάνες, για να έχουν μια συγκεκριμένη εμφάνιση, όπως για παράδειγμα στολές των αξιωματικών και των στρατιωτικών. Επίδομα για τη χορήγηση εξόδων κίνησης προσώπων, υπαλλήλων για υπηρεσιακές ανάγκες και για μια άλλη σειρά τέτοιων θεμάτων και ότι αυτό το επίδομα δόθηκε, κατά τη δήλωση του κυρίου Υπουργού, για να αποκαταστήσει μια αδικία, η οποία δημιουργήθηκε στους συνταξιούχους από το 1990 μέχρι το 1993. Και εδώ αναρωτιέται κανείς γιατί αφού αυτή η αδικία είχε δημιουργηθεί σ'αυτό το χρονικό διάστημα, δεν υπήρξε αυτή η μαζική αντίδραση των κοινωνικών τάξεων και αυτή παρουσιάστηκε στο τελευταίο χρόνο της θητείας της προηγούμενης κυβέρνησης. Και ακόμα, ότι η χορήγηση αυτού του επιδόματος δόθηκε από περισσεύματα τα οποία είχε η Κυβέρνηση μέσα από μία πολιτική αναπτυξιακή και σταθερή, η οποία παρατηρήθηκε τα τελευταία χρόνια;

Αν έτσι είναι, λοιπόν, προς τι το φορολογικό νομοσχέδιο το οποίο έρχεται βάναυσα για να φορολογήσει τους 'Ελληνες πολίτες και να καλύψει τα ελλείμματα και τις ανάγκες του γίγαντα, που δημιουργήθηκε, στα δεκαπέντε χρόνια που πέρασαν, στο δημόσιο τομέα;

Ευχαριστώ κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης):Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, ο Κοινοβουλευτικός Εκπρόσωπος της Νέας Δημοκρατίας κ. Δήμας έθεσε ένα θέμα και ίσως θα έπρεπε να το είχατε προσέξει. 'Εθεσε το θέμα, αν ο κύριος Υφυπουργός μπορεί να υποστηρίζει αυτό το νομοσχέδιο σήμερα στη Βουλή.

Είχα την εντύπωση, ότι την ώρα που ο κ. Δήμας τέλειωσε την ομιλία του ή εσείς ή ο κύριος Υφυπουργός θα είχατε παρέμβει. Διότι η απόφαση του κυρίου Πρωθυπουργού, που χορηγεί τις αρμοδιότητες στους κυρίους Υπουργούς και Υφυπουργούς, λέγει στο άρθρο 2, ότι ο Υπουργός των Οικονομικών έχει την αποκλειστική αρμοδιότητα της νομοθετικής πρωτοβουλίας και παρακάτω καθορίζει τις αρμοδιότητες για τον Υφυπουργό κ. Δρυ και για τον Υφυπουργό κ. Χριστοδουλάκη. Την αποκλειστική αρμοδιότητα την κρατά ο κύριος Υπουργός για τον εαυτόν του. 'Οταν, λοιπόν, ετέθη το θέμα από τον κ. Δήμα, ούτε σεις παρενέβειτε, ούτε ο κύριος Υφυπουργός. Νομίζω ότι κάποια εξήγηση πρέπει να δοθεί.

Κύριε Υφυπουργέ, κατά την πρωτολογία μου έθεσα το θέμα, αν δικαιολογείται η έκδοση Πράξεως Νομοθετικού Περιεχομένου γι' αυτό το θέμα, αν το άρθρο 44 παρ. 1 σας δίνει αυτό το δικαίωμα. Και επειδή μιλάει για κατεπείγουσας σημασίας θέμα απρόβλεπτο, εγώ τουλάχιστον δεν βλέπω, ότι καλύπτεστε συνταγματικά να εκδόσετε αυτήν την Πράξη Νομοθετικού Περιεχομένου.

Το ίδιο θέμα στη συνέχεια μετά τη δική μου ομιλία έθεσαν και άλλοι συνάδελφοι. Ο κ. Γεωργακόπουλος Κοινοβουλευτικός Εκπρόσωπος του ΠΑ.ΣΟ.Κ., έμπειρος και παλιός κοινοβουλευτικός, κομψά σας είπε "μην προβαίνετε σε έκδοση Πράξεως Νομοθετικού Περιεχομένου κάτω από τέτοιες συνθήκες, όταν δεν πληρούνται οι όροι του άρθρου 44 παρ. 1.

Προσπαθήσατε, φιλότιμα θα πω, να δικαιολογήσετε....

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Πειστικά .....

ΗΛΙΑΣ ΒΕΖΔΡΕΒΑΝΗΣ: Καθόλου πειστικά, κύριε Υφυπουργέ. Κανέναν δεν πείσατε και ασφαλώς κανέναν νοήμονα εκτός Αιθούσης, ότι υπήρχε επείγον θέμα να εκδόσετε την Πράξη Νομοθετικού Περιεχομένου για το ΕΚΑΣ. Λέτε ότι η απόφαση 

Σελίδα 2373 

ελήφθη το Μάϊο. Αν ελήφθη το Μάϊο, είχατε τον Ιούνιο και τον Ιούλιο, δύο Θερινά Τμήματα, που ξέρουμε όλοι πώς περνούν εκεί τα νομοσχέδια, να περάσετε με μία και μόνο διάταξη το πρόβλημά σας.

Δεν το κάνατε όμως, κύριε Υφυπουργέ και σας είπα, διακόπτοντας από τη θέση μου- τότε δεν συνεζητείτο το θέμα των εκλογών- ότι δεν είχε δοθεί ακόμα το σήμα από τον ΣΕΒ. Αργότερα σας το έδωσαν όμως.

Κύριε Υφυπουργέ, απευθύνεσθε στη Βουλή και απευθύνεσθε σε ανθρώπους που θητεύουν σ' αυτήν την Αίθουσα επί δεκαετίες. Δεν είσθε Βουλευτής και ίσως δεν έχετε εγκλιματισθεί στην Αίθουσα, αλλά τουλάχιστον περισσότερο σεβασμό στη νοημοσύνη μας, διότι τις αποφάσεις τις παίρνετε εσείς. Το Σύνταγμα, όμως, προβλέπει, ότι τις νομοθετικές αποφάσεις πρέπει να τις παίρνουμε εμείς. Και αυτό το δικαίωμα δεν το απαλλοτριώσαμε, δεν το δώσαμε σε κανέναν από την Κυβέρνηση, διότι αν το δίναμε θα αυτοκαταργούμεθα.

Κύριε Πρόεδρε, επαναλαμβάνω, ότι θα ψηφίσω την πρώτη Πράξη Νομοθετικού Περιεχομένου, αλλά δεν μπορώ ηθικά να ψηφίσω τη δεύτερη και απορώ πώς κάποιοι στην Αίθουσα αυτή θα την ψηφίσουν. Διότι είναι ευθεία παραβίαση του Συντάγματος. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ως προς την ερώτηση που κάνατε προς το Προεδρείο, οφείλω να σας πω ότι είναι πάγια πρακτική η νομοθετική πρωτοβουλία να ασκείται από τους Υπουργούς, αλλά την υποστήριξη της νομοθετικής πρωτοβουλίας μπορούν να την έχουν και οι οποιοιδήποτε Υφυπουργοί ή άλλοι Υπουργοί της ίδιας κυβέρνησης.

Το λόγο έχει ο κύριος Υφυπουργός Οικονομικών.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπ. Οικονομικών): Θα ήθελα να σχολιάσω ορισμένα θέματα, τα οποία ετέθησαν.

Πρώτον, όσον αφορά τη δυνατότητα της παρουσίας μου εδώ προκειμένου να υποστηρίξω το νομοσχέδιο. Ο νόμος προβλέπει και το τόνισε και ο Πρόεδρος της Βουλής, κύριε Βεζδρεβάνη, για το θέμα που θέσατε εσείς και ο κ.Δήμας, ότι ο Υπουργός έχει όντως τη νομοθετική πρωτοβουλία την οποία και διατηρεί.

Η Πράξη της κυρώσεως του Νομοθετικού Περιεχομένου, ήρθε με πρωτοβουλία του Υπουργού, ο οποίος μετά μπορεί να αναθέτει το καθήκον της υποστήριξης σε μέλη του Υπουργείου, τα οποία έχει και ουδεμία παραβίαση της αρχής αυτής συνιστά η παρουσία μου εδώ, προκειμένου να υποστηρίξω το νομοσχέδιο, όπως έχει συμβεί και με άλλα νομοσχέδια και με άλλες πρωτοβουλίες, τις οποίες έχει λάβει ο Υπουργός Οικονομικών.

Ετέθη μετ'επιτάσεως και από το Συνασπισμό και από τη Νέα Δημοκρατία το θέμα της συνταγματικότητος. Επιτρέψτε μου να αναφέρω συγκεκριμένα γεγονότα, τα οποία δείχνουν τη σπουδή της Κυβέρνησης να προχωρήσει νομοθετικά, με κανονική διαδικασία και να αντιμετωπίσει το θέμα της θεσπίσεως του ΕΚΑΣ.

Η Κυβέρνηση εξήγγειλε το μέτρο στο τέλος Μαϊου. Αμέσως ξεκίνησαν όλες οι νομοθετικές πρωτοβουλίες, που έπρεπε να αναληφθούν και στις 12.7.96 υπεβλήθη στο Ελεγκτικό Συνέδριο το σχέδιο νόμου του ΕΚΑΣ. Το Ελεγκτικό Συνέδριο το εξέτασε στην Δ' ειδική συνεδρίαση της 1.8.1996 και είπε ότι μπορεί να προχωρήσει. Μετά προκηρύχθηκαν οι εκλογές και κατά συνέπεια δεν ήταν δυνατή η περαιτέρω προώθηση του νομοσχεδίου στη Βουλή.

Είχε η Κυβέρνηση δυο επιλογές. 'Η να αφήσει το ΕΚΑΣ να αιωρείται ως προεκλογική υπόσχεση και να επιχειρήσει να δελεάσει ψηφοφόρους ότι θα ετίθετο σε ισχύ μετά τις εκλογές, τακτική την οποία επέλεξαν να ακολουθήσουν άλλα κόμματα. 'Η να προχωρήσει στην καθιέρωση του επιδόματος αυτού, όπως και έκανε από τις αρχές Αυγούστου ακριβώς για να το ξεχωρίσει εντελώς από οποιαδήποτε προεκλογική σκοπιμότητα. Και ακριβώς γι'αυτό το λόγο βρέθηκε σε εκείνη τη θέση που θα έπρεπε να επιλέξει τη σπουδή που είχε η κύρωση της Πράξης Νομοθετικού Περιεχομένου. Αν ήθελε να κάνει προεκλογικές κινήσεις και να δώσει υποσχέσεις αιωρούμενες ανάλογα με το αποτέλεσμα, που θα είχαν οι εκλογές, θα ανέβαλε την καθιέρωση του συστήματος αυτού.

'Οσον αφορά τα άλλα που είπατε, κύριε Βεζδρεβάνη περί πολυετούς εμπειρίας σας στη Βουλή, εγώ δεν αμφισβήτησα τίποτε ούτε έκανα προσωπική αιχμή στην παρατήρηση που έκανα. Απλώς σας εξήγησα και στην πρώτη μου ομιλία και τώρα, ότι άλλη θα ήταν η επιλογή της Κυβέρνησης αν ήθελε να το χρησιμοποιήσει προεκλογικά. Απέδειξε ότι θέλει να το επιβάλει, ανεξαρτήτως του εκλογικού αποτελέσματος. Και αυτό νομίζω ιδιαιτέρως εκτιμήθηκε και στην έκδοση του εκλογικού αποτελέσματος.

'Οσον αφορά αυτό που είπατε περί ΣΕΒ και εκλογών, νομίζω είναι ανάξιο διαψεύσεως.

Τέλος, θα μου επιτρέψει ο κ. Παναγιώτου να αναφερθώ στο θέμα των υπολογισμών. Τα 46 δισ. πολύ πρακτικά σημαίνουν τριακόσιες χιλιάδες περίπου συνταξιούχοι επί δεκατέσερις μήνες να λαμβάνουν το επίδομα των 12.400 δραχμών που είναι τα δύο ημερομίσθια του ανειδίκευτου εργάτη. 'Ενας απλός υπολογισμός μπορεί να επαληθεύσει αυτήν την αντιστοιχία. Και αυτός ο αριθμός των συνταξιούχων είναι κατά προσέγγιση ο αριθμός εκείνος ο οποίος λαμβάνει ήδη το ΕΚΑΣ.

Πιστεύω, λοιπόν, ότι συνάδουν όλα τα επιχειρήματα με την πρόβλεψη του Προϋπολογισμού όσον αφορά τη χρηματοδότηση ώστε να μην υπάρχει η δαπάνη αυτή στα διαθέσιμα των ταμείων, αλλά να βαρύνει τον Κρατικό Προϋπολογισμό επειδή στο μεγαλύτερο βαθμό είναι μέτρο προνοιακού χαρακτήρα.

Συντρέχουν επίσης και οι λόγοι της επικέντρωσης της κοινωνικής πολιτικής. Τέλος, συντρέχουν ουσιαστικοί λόγοι της πραγματικής ανακούφισης, την οποία είχε επιφέρει από οικονομικής απόψεως η καθιέρωση αυτού του επιδόματος, οι οποίοι λόγοι νομίζω ότι καθιστούν το σύστημα αυτό ένα σύστημα, το οποίο αξίζει να εγκριθεί και να προχωρήσει και να αποτελέσει ένα συστατικό στοιχείο της κοινωνικής πολιτικής της Κυβέρνησης. 

Σας ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της αρχής του σχεδίου νόμου: "Κύρωση Πράξεων Νομοθετικού Περιεχομένου".

Ερωτάται το Σώμα: Γίνεται δεκτό το νομοσχέδιο επί της αρχής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το σχέδιο νόμου "Κύρωση Πράξεων Νομοθετικού Περιεχομένου" έγινε δεκτό κατ' αρχήν, κατά πλειοψηφία.

Εισερχόμαστε στη συζήτηση των άρθρων.

Ερωτάται το Σώμα: Γίνεται δεκτό το άρθρο 1;

ΛΕΩΝΙΔΑΣ ΑΥΔΗΣ: Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Αυδή.

ΛΕΩΝΙΔΑΣ ΑΥΔΗΣ: Κύριε Πρόεδρε, ζήτησα το λόγο, για να θέσω ένα ειδικό θέμα που δημιουργείται, ένα θέμα συνταγματικής τάξης, που αφορά το περιεχόμενο.

Η Πράξη Noμοθετικού Περιεχομένου για το ΕΚΑΣ προβλέπει στο άρθρο 1, παρ. 2, εδάφιο α' και στην παρ. 4 του ιδίου άρθρου ότι το επίδομα το δικαιούνται οι συμπληρώσαντες το εξηκοστό πέμπτο έτος της ηλικίας. Ο συνάδελφός μου κ. Παναγιώτου, ο ειδικός αγορητής του Κόμματός μου, έθεσε από ουσιαστική πλευρά το θέμα, αναφέροντας ότι αυτή η διάταξη θα λειτουργήσει εις βάρος των γυναικών, οι οποίες συνταξιοδοτούνται νωρίτερα.

Ας μου επιτρέψετε να απασχολήσω το Σώμα για δύο λεπτά με τη νομική μορφή αυτού του ζητήματος. 'Οπως είναι γνωστό, η αρχή της ισότητας στην εφαρμογή της, ως ισότητα των δύο φύλων, έχει γίνει αντικείμενο επεξεργασίας και έχει αναδειχθεί, ιδίως στο Κοινοτικό Δίκαιο, η έννοια της έμμεσης διάκρισης μεταξύ των δύο φύλων, η οποία θεωρείται επίσης ότι παραβιάζει την αρχή της ισότητας.

'Εμμεση διάκριση υπάρχει, σύμφωνα με τις επεξεργασίες που έχουν γίνει δεκτές, όταν μία διάταξη εισάγει φαινομενικά όμοια ρύθμιση και για τα δύο φύλα, αλλά στην πράξη, λόγω

Σελίδα 2374 

των συνθηκών που επικρατούν στο συγκεκριμένο τόπο ως προς το ένα φύλο, απολήγει σε δυσμενή μεταχείριση του ενός φύλου. Αυτό συμβαίνει με τις συντάξεις του Δημοσίου και με τις συντάξεις των άλλων φορέων στους συνταξιούχους, των οποίων επεκτείνεται το ΕΚΑΣ, διότι το όριο συνταξιοδότησης, το όριο υποχρεωτικής εξόδου από την υπηρεσία είναι μικρότερο από το όριο υποχρεωτικής εξόδου των ανδρών. Είναι το εξηκοστό και το εξηκοστό πέμπτο.

Μάλιστα στον ιδιωτικό τομέα υπήρχε και μία διάταξη, η οποία έδινε το δικαίωμα στον εργοδότη να λύσει πρόωρα και με μειωμένη αποζημίωση τη σύμβαση των μισθωτών, οι οποίοι είχαν συμπληρώσει το όριο ηλικίας. Και είπαν τα δικαστήρια μετά από προσφυγές γυναικών, ότι δεν μπορεί λόγω της ισότητας -εμποδίζεται από την αρχή της ισότητας ο εργοδότης- να απολύσει γυναίκα υπάλληλο, επειδή συνεπλήρωσε το εξηκοστό έτος της ηλικίας, όταν ο αντίστοιχος συνταξιοδοτικός φορέας προβλέπει για τους άνδρες το εξηκοστό πέμπτο έτος.

Πρόκειται για μία επιλογή, η οποία βρίσκεται στην πρόθεση της Κυβέρνησης που εισηγείται αυτό το νομοσχέδιο. Η πρόθεσή της είναι δηλαδή να στερήσει αυτό το ΕΚΑΣ από τις γυναίκες συνταξιούχους, οι οποίες έχουν συμπληρώσει το εξηκοστό έτος της ηλικίας, αλλά δεν έχουν συμπληρώσει το εξηκοστό πέμπτο έτος. Και κατά τα άλλα βρίσκονται σε ίσες συνθήκες με τους άνδρες συναδέλφους τους, διότι και υπερήλικες είναι και δεν μπορούν να βρουν άλλη δουλειά και υποχρεωτικώς έχουν αποχωρήσει από την υπηρεσία, διότι έχουν συμπληρώσει το όριο ηλικίας.

Εγώ το επισημαίνω αυτό και θα το συναντήσουμε κι άλλες φορές, γιατί νομίζω ότι η Κυβέρνηση δεν επιδεικνύει την αρμόζουσα ευαισθησία ως προς τις έμμεσες διακρίσεις. Θα το βρούμε το θέμα αυτό μπροστά μας και στη συζήτηση του νομοσχεδίου του Υπουργείου Εργασίας για τις αγροτικές συντάξεις, όπου έμμεση διάκριση εισάγει και η διάταξη, με την οποία προβλέπεται ότι μόνο ο ένας από τους δύο συζύγους δικαιούται τη σύνταξη, πράγμα που σημαίνει ότι αυτός είναι ο άνδρας.

Σας ευχαριστώ.

ΑΝΑΣΤΑΣΙΟΣ ΙΝΤΖΕΣ: Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Παναγιώτης Σγουρίδης): Κύριε Ιντζέ, είχα μπει στη ψηφοφορία του άρθρου, μου ζήτησε το λόγο κατ' εξαίρεση ο κ. Αυδής και του έδωσα δύο λεπτά. Θέλετε να πάρετε το λόγο επί του θέματος αυτού;

ΑΝΑΣΤΑΣΙΟΣ ΙΝΤΖΕΣ: Ναι, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Εάν θέλετε να πείτε κάτι να πάρετε το λόγο στο επόμενο άρθρο, να επιχειρηματολογήσετε. 

ΑΝΑΣΤΑΣΙΟΣ ΙΝΤΖΕΣ: Εντάξει, κύριε Πρόεδρε, παραιτούμαι. 

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ψήφιση του άρθρου 1.

Ερωτάται το Σώμα: Γίνεται δεκτό το άρθρο 1; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το άρθρο 1 έγινε δεκτό κατά πλειοψηφία. 

Εισερχόμαστε στη συζήτηση του άρθρου 2. 

Κύριε Ιντζέ, θέλετε το λόγο;

ΑΝΑΣΤΑΣΙΟΣ ΙΝΤΖΕΣ: Δεν θέλω να μιλήσω σ' αυτό το άρθρο, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Καλώς.

Υπάρχει κανείς εκ των κυρίων συναδέλφων που θέλει να πάρει το λόγο επί του άρθρου 2;

Κανείς.

Εισερχόμαστε στην ψήφιση του άρθρου 2.

Ερωτάται το Σώμα: Γίνεται δεκτό το άρθρο 2;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, το άρθρο 2 έγινε δεκτό κατά πλειοψηφία, όπως τροποποιήθηκε στη Διαρκή Κοινοβουλευτική Επιτροπή.

Εισερχόμαστε στην ψήφιση του ακροτελεύτιου άρθρου, του άρθρου 3.

Ερωτάται το Σώμα: Γίνεται δεκτό το ακροτελεύτιο άρθρο 3;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Το ακροτελεύτιο άρθρο 3 έγινε δεκτό κατά πλειοψηφία.

Συνεπώς, το νομοσχέδιο "Κύρωση Πράξεων Νομοθετικού Περιεχομένου", έγινε δεκτό και επί των άρθρων.

Ερωτάται το Σώμα: Γίνεται δεκτό το νομοσχέδιο και στο σύνολο; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΣΤΑΥΡΟΣ ΠΑΝΑΓΙΩΤΟΥ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο έγινε δεκτό κατά πλειοψηφία, και στο σύνολο.

Συνεπώς, το νομοσχέδιο "Κύρωση Πράξεων Νομοθετικού Περιεχομένου" αρμοδιότητας Υπουργείου Οικονομικών έγινε δεκτό σε μόνη συζήτηση κατά πλειοψηφία, κατ' αρχήν, κατ' άρθρον και στο σύνολο και έχει ως εξής:

Κύρωση Πράξεων Νομοθετικού Περιεχομένου

'Αρθρο 1

1. Κυρώνεται η Πράξη Νομοθετικού Περιεχομένου: "Ρύθμιση των συνεπειών από την Κήρυξη της 26ης Ιουνίου 1996 ως ημέρας αργίας των Δημοσίων Υπηρεσιών", που δημοσιεύθηκε στην Εφημερίδα της Κυβερνήσεως (ΦΕΚ 133 Α'/ 25.6.1996), η οποία έχει ως εξής:

"ΠΡΑΞΗ ΝΟΜΟΘΕΤΙΚΟΥ ΠΕΡΙΕΧΟΜΕΝΟΥ

Ρύθμιση των Συνεπειών από την Κήρυξη της 26ης Ιουνίου 1996 ως ημέρας αργίας των Δημοσίων Υπηρεσιών

Ο ΠΡΟΕΔΡΟΣ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ

'Εχοντας υπόψη:

1. Τη διάταξη της παρ. 1 του άρθρου 44 του Συντάγματος.

2. Την εξαιρετικά επείγουσα, έκτακτη και απρόβλεπτη ανάγκη για τη ρύθμιση των συνεπειών από την κήρυξη με το π.δ. 189/1996 (ΦΕΚ 130 Α') της Τετάρτης 26ης Ιουνίου 1996, ημέρας της κηδείας του πρώην Πρωθυπουργού και Προέδρου του ΠΑ.ΣΟ.Κ. Ανδρέα Γ. Παπανδρέου ως αργίας.

3. Τη δυσκολία έκδοσης νόμου σε σύντομο χρονικό διάστημα, ύστερα από πρόταση του Υπουργικού Συμβουλίου, αποφασίζουμε:

'Αρθρο Μόνο

1) Η 26η Ιουνίου 1996, ημέρα Τετάρτη, λογίζεται ως ημέρα αργίας και των υπηρεσιών του ευρύτερου δημόσιου τομέα, του Χρηματιστηρίου Αξιών Αθηνών, καθώς και όλων των λειτουργουσών στην Ελλάδα Τραπεζών και των άμεσα ή έμμεσα ελεγχόμενων από αυτές θυγατρικών εταιρειών τους.

2) Η άνω ημέρα είναι εξαιρετέα για όλες τις έννομες συνέπειες που απορρέουν από τις κείμενες διατάξεις περί λήξεως προθεσμιών και συμπληρώσεως παραγραφής.

3) Η ισχύς αυτής της Πράξης, που πρέπει να κυρωθεί νομοθετικά σύμφωνα με το άρθρο 44 παρ. 1 του Συντάγματος, αρχίζει από τη δημοσίευσή της στην Εφημερίδα της Κυβερνήσεως.

Αθήνα, 25 Ιουνίου 1996

Ο ΠΡΟΕΔΡΟΣ ΤΗΣ ΔΗΜΟΚΡΑΤΙΑΣ

ΚΩΝΣΤΑΝΤΙΝΟΣ ΣΤΕΦΑΝΟΠΟΥΛΟΣ

ΤΟ ΥΠΟΥΡΓΙΚΟ ΣΥΜΒΟΥΛΙΟ

Σελίδα 2375 

Ο ΠΡΟΕΔΡΟΣ

ΚΩΝΣΤΑΝΤΙΝΟΣ ΣΗΜΙΤΗΣ

ΤΑ ΜΕΛΗ

ΑΠ.- ΑΘ. ΤΣΟΧΑΤΖΟΠΟΥΛΟΣ, ΓΕΡ. ΑΡΣΕΝΗΣ, ΘΕΟΔ. ΠΑΓΚΑΛΟΣ, ΓΙΑΝ. ΠΑΠΑΝΤΩΝΙΟΥ, ΑΛΕΞ. ΠΑΠΑΔΟΠΟΥΛΟΣ, ΒΑΣ. ΠΑΠΑΝΔΡΕΟΥ, ΚΩΝΣΤ. ΛΑΛΙΩΤΗΣ, ΓΕΩΡΓ. ΠΑΠΑΝΔΡΕΟΥ, ΣΤΕΦ. ΤΖΟΥΜΑΚΑΣ, ΕΥΑΓΓ. ΓΙΑΝΝΟΠΟΥΛΟΣ, ΑΝΑΣΤ. ΠΕΠΟΝΗΣ, ΕΥΑΓΓ. ΒΕΝΙΖΕΛΟΣ, ΣΤΑΥΡΟΣ ΜΠΕΝΟΣ, ΚΟΣΜΑΣ ΣΦΥΡΙΟΥ, ΑΝΤ. ΚΟΤΣΑΚΑΣ, ΧΑΡΑΛ. ΚΑΣΤΑΝΙΔΗΣ, ΔΗΜ. ΡΕΠΠΑΣ, ΓΕΩΡΓ. ΡΩΜΑΙΟΣ"

2. Κυρώνεται η Πράξη Νομοθετικού Περιεχομένου: "Μέτρα ενίσχυσης των χαμηλοσυνταξιούχων", που δημοσιεύθηκε στην Εφημερίδα της Κυβερνήσεως (ΦΕΚ 211 Α'/29.8.1996), η οποία έχει ως εξής:

"ΠΡΑΞΗ ΝΟΜΟΘΕΤΙΚΟΥ ΠΕΡΙΕΧΟΜΕΝΟΥ

Μέτρα ενίσχυσης των χαμηλοσυνταξιούχων

Ο ΠΡΟΕΔΡΟΣ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ

'Εχοντας υπόψη:

1. Τις διατάξεις του άρθρου 44 παρ. 1 του Συντάγματος.

2. Την έκτακτη, εξαιρετικά επείγουσα και απρόβλεπτη ανάγκη να ενισχυθούν οι χαμηλοσυνταξιούχοι του Δημοσίου, αποφασίζουμε:

'Αρθρο 1

Επίδομα Κοινωνικής Αλληλεγγύης

Συνταξιούχων (Ε.Κ.Α.Σ.)

1. Στους συνταξιούχους και βοηθηματούχους του Δημοσίου γενικά, χορηγείται κατά μήνα από 1ης Ιουλίου 1996 Επίδομα Κοινωνικής Αλληλεγγύης (Ε.Κ.Α.Σ.).

2. Το ανωτέρω επίδομα δικαιούνται οι από ίδιο δικαίωμα ή από μεταβίβαση συνταξιούχοι και βοηθηματούχοι, εφόσον συντρέχουν αθροιστικά οι εξής προϋποθέσεις:

α. 'Εχουν συμπληρώσει το 65ο έτος της ηλικίας τους κατά την 1η Ιουλίου 1996.

Ειδικά για τα πρόσωπα των υποπεριπτώσεων αα' και ββ' της περίπτωσης β' της παραγράφου 3 του άρθρου 56 του Κώδικα Πολιτικών και Στρατιωτικών Συντάξεων (π.δ. 1041/1979, ΦΕΚ 292 Α'), τα οποία λαμβάνουν σύνταξη ή βοήθημα από ίδιο δικαίωμα, δεν απαιτείται η συμπλήρωση του αναφερόμενου στο προηγούμενο εδάφιο ορίου ηλικίας.

β. Το συνολικό ετήσιο ακαθάριστο εισόδημα από συντάξεις, κύριες και επικουρικές, συμπεριλαμβανομένων και των μερισμάτων ή βοηθημάτων, καθώς και από απασχόληση δεν έχει υπερβεί κατά το έτος 1995 το ποσό του ενός εκατομμυρίου τετρακοσίων χιλιάδων (1.400.000) δραχμών.

γ. Το συνολικό ετήσιο ατομικό φορολογητέο εισόδημα κατά το ίδιο ως άνω έτος δεν έχει υπερβεί το ποσό του ενός εκατομμυρίου οκτακοσίων χιλιάδων (1.800.000) δραχμών.

δ. Το συνολικό ετήσιο οικογενειακό φορολογητέο εισόδημα δεν έχει υπερβεί κατά το έτος 1995 το ποσό των δύο εκατομμυρίων οκτακοσίων χιλιάδων (2.800.000) δραχμών.

3. Το επίδομα της παραγράφου 1 ανέρχεται σε:

α) δραχμές έντεκα χιλιάδες τετρακόσιες (11.400) για όσους λαμβάνουν μηνιαία σύνταξη (κύρια και επικουρική) ή βοήθημα μέχρι εκατό χιλιάδες (100.000) δραχμές.

β) δραχμές οκτώ χιλιάδες πεντακόσιες πενήντα (8.550) για όσους λαμβάνουν μηνιαία σύνταξη ή βοηθήματα από εκατό χιλιάδες μία (100.001) μέχρι εκατόν τέσσερις χιλιάδες (104.000) δραχμές.

γ) δραχμές πέντε χιλιάδες επτακόσιες (5.700) για όσους λαμβάνουν μηνιαία σύνταξη ή βοήθημα από εκατόν τέσσερις χιλιάδες μία (104.001) μέχρι εκατόν επτά χιλιάδες (107.000) δραχμές και

δ) δραχμές δύο χιλιάδες οκτακόσιες πενήντα (2.850) για όσους λαμβάνουν μηνιαία σύνταξη ή βοήθημα από εκατόν επτά χιλιάδες μία (107.001) μέχρι εκατόν δέκα χιλιάδες (110.000) δραχμές.

Με τον όρο σύνταξη νοείται εκτός της κύριας σύνταξης που λαμβάνει ο συνταξιούχος από οποιονδήποτε φορέα κύριας ασφάλισης και τα τυχόν καταβαλλόμενα μερίσματα, καθώς και οι επικουρικές συντάξεις.

4. Το Ε.Κ.Α.Σ. χορηγείται και σε εκείνους που θα καταστούν συνταξιούχοι μετά την 1η Ιουλίου 1996, εφόσον συντρέχουν στο πρόσωπό τους οι προϋποθέσεις της παραγράφου 2 του παρόντος άρθρου. Στους συνταξιούχους και βοηθηματούχους που συμπληρώνουν το όριο ηλικίας μετά την ημερομηνία αυτή το Ε.Κ.Α.Σ. αρχίζει να καταβάλλεται από την πρώτη του επόμενου μήνα εκείνου που συμπληρώνουν το 65ο έτος της ηλικίας τους.

'Αρθρο 2

Διαδικασία χορήγησης - Δικαιολογητικά

1. Για την αναγνώριση του δικαιώματος του Ε.Κ.Α.Σ. σύμφωνα με τις διατάξεις του παρόντος άρθρου, ορίζονται αρμόδιες οι διευθύνσεις συντάξεων του Γενικού Λογιστηρίου του Κράτους στις οποίες οι συνταξιούχοι ή βοηθηματούχοι υποβάλλουν τα εξής δικαιολογητικά:

α) Αίτηση, συνοδευόμενη από υπεύθυνη δήλωση, στην οποία θα αναφέρονται ο φορέας ή οι φορείς συνταξιοδότησης.

Οι συνταξιούχοι ή βοηθηματούχοι που λαμβάνουν σύνταξη ή βοήθημα από περισσότερους του ενός ασφαλιστικούς φορείς, συμπεριλαμβανομένου και του Δημοσίου, επιλέγουν με την ίδια δήλωση το φορέα κύριας ασφάλισης, ο οποίος θα καταβάλλει το Ε.Κ.Α.Σ..

β) Πιστοποιητικό δήμου ή κοινότητας που να βεβαιώνει την ημερομηνία γεννήσεώς τους ή φωτοτυπία του δελτίου της αστυνομικής τους ταυτότητας.

γ) Αποκόμματα επιταγών κυρίων συντάξεων ή βοηθημάτων ενός εκ των δύο μηνών που προηγούνται του μήνα που υποβάλλεται η αίτηση ή σημειώματα τραπεζών των ιδίων μηνών σε περίπτωση που οι συντάξεις ή τα βοηθήματα πληρώνονται μέσω τραπέζης και βεβαιώσεις των επικουρικών τους ταμείων.

δ) Εκκαθαριστικό σημείωμα εφορίας για τα εισοδήματα του έτους 1995 ή υπεύθυνη δήλωση του ν.1599/1986 (ΦΕΚ 75 Α') θεωρημένη από την αρμόδια Δ.Ο.Υ. στην περίπτωση που δεν είναι υπόχρεος υποβολής δήλωσης φόρου εισοδήματος. Στην ίδια δήλωση θα δηλώνονται τα συνολικά εισοδήματα του έτους 1995 από απασχόληση και συντάξεις ή βοηθήματα, καθώς και το συνολικό ατομικό και οικογενειακό φορολογητέο εισόδημα.

2. Το ποσό του Ε.Κ.Α.Σ. που καταβλήθηκε από οποιονδήποτε ασφαλιστικό φορέα κατά το προηγούμενο έτος δεν λαμβάνεται υπόψη για την εξέταση της συνδρομής των εισοδηματικών κριτηρίων της παραγράφου 2 του άρθρου 1 του παρόντος.

3. Στους συνταξιούχους και βοηθηματούχους που πληρούν τις προϋποθέσεις της παραγράφου 2 του προηγούμενου άρθρου κατά την έναρξη ισχύος του παρόντος νόμου, αλλά λαμβάνουν ποσό μηνιαίων συντάξεων - κυρίων και επικουρικών - ή βοηθημάτων χωρίς τυχόν αναδρομικά ποσά κατά τον ένα εκ των δύο μηνών που προηγούνται του μήνα υποβολής της αίτησης, το οποίο υπερβαίνει τις εκατόν δέκα χιλιάδες (110.000) δραχμές, δεν καταβάλλεται το επίδομα της παραγράφου 1 του άρθρου 1 του παρόντος. Το επίδομα δεν καταβάλλεται επίσης σε όσους λαμβάνουν σύνταξη ή χορηγία ως αιρετά όργανα της πολιτείας, σε όσους λαμβάνουν σύνταξη σύμφωνα με τις διατάξεις του άρθρου 6 του ν. 2320/1995 (ΦΕΚ 133 Α'), καθώς και σε όσους διαμένουν στην αλλοδαπή.

4. 'Οπου στα άρθρα 1 και 2 του παρόντος νόμου αναφέρεται ο όρος κύρια σύνταξη ή βοήθημα νοείται το ποσό που αναγράφεται ως συνολικό ακαθάριστο ποσό στην επιταγή της σύνταξης ή του βοηθήματος, αντίστοιχα.

5. Σε περίπτωση αναστολής ή χωριστής καταβολής των συνταξιοδοτικών μεριδίων το Ε.Κ.Α.Σ. χορηγείται στα πρόσωπα 

Σελίδα 2376 

στα οποία καταβάλλεται σύνταξη ή βοήθημα σύμφωνα με τις κλιμακώσεις της παρ. 3 και τις προϋποθέσεις της παραγράφου 2 του άρθρου 1 του παρόντος.

6. Οι διατάξεις της κείμενης νομοθεσίας περί ενδίκων μέσων, καθώς και για κάθε άλλο θέμα το οποίο δεν ρυθμίζεται ευθέως με τις διατάξεις του παρόντος νόμου, έχουν ανάλογη εφαρμογή και για την καταβολή του Ε.Κ.Α.Σ..

7. Ο συνταξιούχος που αποκτά αναδρομικά δικαίωμα σύνταξης ή βοηθήματος δικαιούται Ε.Κ.Α.Σ., σύμφωνα με τις προϋποθέσεις της παρ. 2 και τις κλιμακώσεις της παρ. 3 του άρθρου 1, από την πρώτη του μήνα που εκδίδεται η σχετική πράξη ή απόφαση.

Σε περίπτωση θανάτου του συνταξιούχου, το Ε.Κ.Α.Σ. δεν καταβάλλεται στις τρίμηνες ή εξάμηνες συντάξεις. Μετά τη λήξη των τριμήνων ή εξαμήνων κατά περίπτωση συντάξεων το Ε.Κ.Α.Σ. χορηγείται στο πρόσωπο στο οποίο μεταβιβάζεται η σύνταξη ή το βοήθημα μετά το θάνατο του συνταξιούχου ή του βοηθηματούχου αντίστοιχα, εφόσον συντρέχουν σε αυτό οι προϋποθέσεις της παρ. 2 του άρθρου 1 του παρόντος.

8. Στους συνταξιούχους και βοηθηματούχους της παρ. 1 του προηγούμενου άρθρου καταβάλλεται επιπλέον ένα επίδομα Κοινωνικής Αλληλεγγύης ως δώρο Χριστουγέννων και από μισό επίδομα ως δώρο Πάσχα και ως επίδομα αδείας. 

9. Το Ε.Κ.Α.Σ. δεν ενσωματώνεται στη σύνταξη ή το βοήθημα αλλά εμφανίζεται στις επιταγές των συντάξεων με τις οποίες συγκαταβάλλεται σε ξεχωριστή στήλη και δεν λαμβάνεται υπόψη για τη χορήγηση της Α.Τ.Α. και των ποσοστιαίων αυξήσεων που χορηγήθηκαν μετά την κατάργησή της, σε εφαρμογή των νόμων περί εισοδηματικής πολιτικής.

10. Το Ε.Κ.Α.Σ. δεν υπόκειται σε εισφορά για υγειονομική περίθαλψη ούτε στην ειδική εισφορά της παρ. 3 του άρθρου 20 του ν. 2084/1992 (ΦΕΚ 165 Α').

11. Θέματα που ενδεχομένως θα ανακύψουν από την εφαρμογή των διατάξεων του παρόντος άρθρου, καθώς και θέματα που σχετίζονται με την απλούστευση της διαδικασίας χορήγησης του Ε.Κ.Α.Σ. δύνανται να ρυθμίζονται είτε με απόφαση του Υπουργού Οικονομικών είτε με κοινή απόφαση των Υπουργών Οικονομικών, Εργασίας και Κοινωνικών Ασφαλίσεων και Εμπορικής Ναυτιλίας, κατά περίπτωση.

12. Το Ε.Κ.Α.Σ. θα καταβάλλεται μέχρι 31 Αυγούστου 1997 με τις προϋποθέσεις του προηγούμενου άρθρου, ανεξάρτητα από τυχόν μεταβολή στο ποσό της καταβαλλόμενης σύνταξης ή βοηθήματος. Για το εφεξής χρονικό διάστημα και σε ετήσια βάση, αρχής γενομένης από 1ης Σεπτεμβρίου 1997, τα ποσά που αναφέρονται στις παραγράφους 2 και 3 του άρθρου 1 του παρόντος θα αναπροσαρμόζονται με κοινή απόφαση των Υπουργών Εθνικής Οικονομίας, Οικονομικών, Εργασίας και Κοινωνικών Ασφαλίσεων και Εμπορικής Ναυτιλίας. Με όμοια απόφαση θα αναπροσαρμόζεται, για τις από 1ης Σεπτεμβρίου 1997 και εφεξής ετήσιες χρονικές περιόδους, και το ποσό του Ε.Κ.Α.Σ. με βάση την εξέλιξη του Δείκτη Τιμών Καταναλωτή.

13. Σε περίπτωση υποβολής ανακριβούς δήλωσης εκ μέρους του συνταξιούχου ή βοηθηματούχου, είτε για το φορέα καταβολής του Ε.Κ.Α.Σ. είτε για τα εισοδηματικά του στοιχεία, ή πολλαπλής είσπραξης, τα αχρεωστήτως καταβληθέντα ποσά του Ε.Κ.Α.Σ. παρακρατούνται στο διπλάσιο από το ποσό της κύριας σύνταξης ή του βοηθήματός του σε έξι (6) μηνιαίες δόσεις, με απόφαση του αρμόδιου Διευθυντή των Συντάξεων.

'Αρθρο 3

Η ισχύς της παρούσας Νομοθετικής Πράξεως αρχίζει από τη δημοσίευσή της στην Εφημερίδα της Κυβερνήσεως, εκτός αν διαφορετικά ορίζεται στις επί μέρους διατάξεις.

Στον Πρωθυπουργό αναθέτουμε τη δημοσίευση και εκτέλεση αυτής της Πράξεως Νομοθετικού Περιεχομένου.

Αθήνα, 29 Αυγούστου 1996

Ο ΠΡΟΕΔΡΟΣ ΤΗΣ ΔΗΜΟΚΡΑΤΙΑΣ

ΚΩΝΣΤΑΝΤΙΝΟΣ ΣΤΕΦΑΝΟΠΟΥΛΟΣ

ΤΟ ΥΠΟΥΡΓΙΚΟ ΣΥΜΒΟΥΛΙΟ

Ο ΠΡΟΕΔΡΟΣ

ΚΩΝΣΤΑΝΤΙΝΟΣ Γ. ΣΗΜΙΤΗΣ

ΤΑ ΜΕΛΗ

ΑΠ.- ΑΘ. ΤΣΟΧΑΤΖΟΠΟΥΛΟΣ, ΓΕΡ. ΑΡΣΕΝΗΣ, ΘΕΟΔ. ΠΑΓΚΑΛΟΣ, ΓΙΑΝ. ΠΑΠΑΝΤΩΝΙΟΥ, ΑΛΕΞ. ΠΑΠΑΔΟΠΟΥΛΟΣ, ΒΑΣ. ΠΑΠΑΝΔΡΕΟΥ, ΚΩΝ. ΛΑΛΙΩΤΗΣ, ΓΕΩΡ. ΠΑΠΑΝΔΡΕΟΥ, ΣΤΕΦ. ΤΖΟΥΜΑΚΑΣ, ΕΥΑΓΓ. ΓΙΑΝΝΟΠΟΥΛΟΣ, ΑΝ. ΠΕΠΟΝΗΣ, ΕΥΑΓΓ. ΒΕΝΙΖΕΛΟΣ, ΚΩΝ. ΓΕΙΤΟΝΑΣ, ΦΙΛ. ΠΕΤΣΑΛΝΙΚΟΣ, ΧΑΡ. ΚΑΣΤΑΝΙΔΗΣ, ΔΗΜ. ΡΕΠΠΑΣ"

'Aρθρο 2

Η κυρούμενη από το άρθρο 1 παρ. 2 του παρόντος νόμου Πράξη Νομοθετικού Περιεχομένου εφαρμόζεται ανάλογα από 1ης Ιουλίου 1996 και στους συνταξιούχους, των οποίων οι συντάξεις δεν καταβάλλονται από το Δημόσιο, διέπονται όμως από τις ίδιες διατάξεις, είτε κατά παραπομπή προς όσα ισχύουν για τις πολιτικές συντάξεις, είτε με ιδιαίτερα νομοθετήματα που περιλαμβάνουν παρόμοιες διατάξεις, καθώς και για όσους διέπονται από το καθεστώς του π.δ. 850/1980 (ΦΕΚ 211 Α').

'Αρθρο 3

Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός αν διαφορετικά ορίζεται στις επί μέρους διατάξεις.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Παρεσχέθη η ζητηθείσα εξουσιοδότηση .

Κύριοι συναδελφοι έχουν διανεμηθεί τα Πρακτικά της Τρίτης, 3 Δεκεμβρίου 1996, της Τετάρτης, 4 Δεκεμβρίου 1996, της Πέμπτης, 5 Δεκεμβρίου 1996 και της Παρασκευής, 6 Δεκεμβρίου 1996 και ερωτάται το Σώμα αν τα επικυρώνει.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς, τα Πρακτικά της Τρίτης, 3 Δεκεμβρίου 1996, της Τετάρτης, 4 Δεκεμβρίου 1996, της Πέμπτης, 5 Δεκεμβρίου 1996 και της Παρασκευής, 6 Δεκεμβρίου 1996 επικυρώθηκαν.

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 20.10' λύεται η συνεδρίαση, για αύριο, ημέρα Τετάρτη, 8 Ιανουαρίου 1997 και ώρα 18.00' με αντικείμενο εργασιών του Σώματος νομοθετική εργασία, συζήτηση επί της αρχής, των άρθρων και του συνόλου του σχεδίου νόμου: "Ρύθμιση θεμάτων τριτοβάθμιας εκπαίδευσης και άλλες διατάξεις", σύμφωνα με την ημερήσια διάταξη.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
