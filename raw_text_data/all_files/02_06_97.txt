Σελίδα 7051 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΜ' 

Δευτέρα 2 Ιουνίου 1997

Αθήνα, σήμερα, στις 2 Ιουνίου 1997, ημέρα Δευτέρα και ώρα 18.12' συνήλθε στην Αίθουσα των συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από την κα Ελένη Ανουσάκη, Βουλευτή Α' Αθηνών, τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Σωματείο Εργαζομένων Γενικού Νομαρχιακού Νοσοκομείου Νάουσας Νομού Ημαθίας διαμαρτύρεται για την απόλυση τεσσάρων εργαζομένων από το Νοσοκομείο.

2) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία το Επιμελητήριο Ηλείας ζητεί να ενταχθεί ο Νομός Ηλείας στο πρόγραμμα COMMERCE 2000.

3) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία το Επιμελητήριο Ηλείας ζητεί την επαναλειτουργία του αεροδρομίου Ανδραβίδας Ηλείας.

4) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία το Σωματείο Εστιατόρων - Καφεζαχαροπλαστών "Η ΣΥΝΕΡΓΑΣΙΑ" ζητεί να καταργηθεί ο δημοτικός φόρος 2% για τα προϊόντα των μελών του.

5) Η Βουλευτής Πέλλας κα ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύλλογος Ειδικού Εκπαιδευτικού Προσωπικού Ανωτάτων Εκπαιδευτικών Ιδρυμάτων Αττικής και Νότιας Ελλάδος ζητεί την αύξηση των αποδοχών των μελών του.

6) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία το Συμβούλιο Περιοχής της 2ης Εδαφικής Περιφέρειας Δωδεκανήσου ζητεί να μη χαρακτηρισθεί η νέα οδός Αεροδρομίου - Ανατολικές Ακτές ως εθνική.

7)Ο Βουλευτής Επικρατείας κ. ΠΑΡΑΣΚΕΥΑΣ ΠΑΡΑΣΚΕΥΟΠΟΥΛΟΣ κατέθεσε αναφορά με την οποία το Σωματείο Εργαζομένων του Β' Νοσοκομείου Ι.Κ.Α. Θεσ/νίκης ζητεί την έγκριση των αναγκαίων υπερωριακών ωρών για εφημερίες του προσωπικού των Νοσοκομείων του Ι.Κ.Α.

8) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Κονιστρών του Νομού Εύβοιας ενίσταται στην αναγκαστική συνένωση των κοινοτήτων της περιοχής της σε Δήμο.

9) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία ο Δήμος Λιτοχώρου του Νομού Πιερίας ζητεί την κάλυψη των κενών οργανικών θέσεων στο Αστυνομικό Τμήμα Λιτοχώρου.

10)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Νομάρχης Κέρκυρας ζητεί ενημέρωση για το ιδιοκτησιακό καθεστώς οικοπέδου στην Κέρκυρα ώστε να παραχωρηθεί στο ΤΑΧΔΙΚ για την ανέγερση κτιρίου.

11)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Δήμος Θιναλίων του Νομού Κέρκυρας ζητεί τη λήψη μέτρων για την αντιμετώπιση του δάκου της ελιάς.

12)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η 'Ενωση Αγροτικών Συνεταιρισμών Κέρκυρας αντιτίθεται στην υπουργική απόφαση για την κατάργηση των αεροψεκασμών στο Νομό Κέρκυρας.

13)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Δικηγορικός Σύλλογος του Νομού Κέρκυρας ζητεί την τοποθέτηση 2 εφετών στο Εφετείο Κέρκυρας.

14)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Δήμος Αχιλλείων του Νομού Κέρκυρας ζητεί να του παραχωρηθεί η εκμετάλλευση του Μουσείου Αχιλλείου Κέρκυρας.

15)Οι Βουλευτές κύριοι ΕΥΤΥΧΙΟΣ ΚΟΝΤΟΜΑΡΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Σύλλογος Δικαστικών Υπαλλήλων Κέρκυρας ζητεί την πλήρη στελέχωση των δικαστικών υπηρεσιών του Νομού Κέρκυρας.

16)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Χλομού του Νομού Κέρκυρας ζητεί χαμηλότερη κοστολόγηση του ηλεκτρικού ρεύματος του σχολείου της περιοχής της.

Σελίδα 7052 

17)Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία ο Σύλλογος Ειδικού Εκπαιδευτικού Προσωπικού Ανωτάτων Εκπαιδευτικών Ιδρυμάτων Αττικής και Νότιας Ελλάδας ζητεί την αύξηση των αποδοχών των μελών του.

18)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Εργατοϋπαλληλικό Κέντρο Β.Εύβοιας Τμήμα ΓΣΕΕ ζητεί τη ρύθμιση των χρεών του προς το ΙΚΑ.

19)Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία το Σωματείο Ζαχαροπλαστών Καρδίτσας ζητεί να μην εφαρμοσθεί ο φόρος του 2% στα είδη ζαχαροπλαστικής.

20)Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Δαφνοπλασίας του Νομού Καρδίτσας διαμαρτύρεται για τις αναγκαστικές συνενώσεις των Δήμων και Κοινοτήτων βάσει του νέου προγράμματος "Ι.Καποδίστριας".

21)Οι Βουλευτές κύριοι ΒΑΣΙΛΕΙΟΣ ΚΟΡΚΟΛΟΠΟΥΛΟΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία η Κοινότητα Νέας Φιγαλείας του Νομού Ηλείας ζητεί να της παραχωρηθεί έκταση για την κατασκευή παιδικών κατασκηνώσεων στην περιοχή της.

22)Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Εργατοϋπαλληλικό Κέντρο Νομού Φωκίδας ζητεί την καθιέρωση 35ώρου ωραρίου, χωρίς μείωση των αποδοχών και πλήρη απασχόληση των εργαζομένων.

23)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η 'Ενωση Λειτουργών Μέσης Εκπαίδευσης Βάδης - Βυρτεμβέργης Γερμανίας διαμαρτύρεται για τη φορολόγηση του επιμισθίου των καθηγητών.

24)Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία το Σωματείο Εργαζομένων στο ΞΕΝΙΑ Λαγονήσι και η Γενική Συνομοσπονδία Εργατών Ελλάδας ζητούν τη συνέχιση της λειτουργίας της επιχείρησης.

25)Οι Βουλευτές κύριοι ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η ΕΛΜΕ Καρδίτσας ζητεί την μετάταξη των εκπ/κών του κάδου ΤΕ1 στον κλάδο ΠΕ17 επειδή κατά τη διάρκεια της υπηρεσίας τους έλαβαν πτυχίο τριτοβάθμιας εκπαίδευσης (ΤΕΙ).

26)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία ο Σύνδεσμος Ζαχαροπλαστών Καταστηματαρχών Πειραιώς διαμαρτύρεται για την επιβολή νέου δημοτικού φόρου σε επαγγελματίες και καταναλωτές για προϊόντα λαϊκής κατανάλωσης.

27)Οι Βουλευτές κύριοι ΛΕΩΝ ΑΥΔΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η Οικολογική Ομάδα Καρπενησίου ζητεί να διατηρηθεί ολόκληρη η Βίνιανη σαν ιστορικός χώρος μνήμης και να μετατραπεί σε "ανοικτό Μουσείο" της νεώτερης ιστορίας μας.

28)Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία το Παράρτημα Νάουσας και Περιοχής Νομού Ημαθίας της Π.Ε.Ε.Π.Π. ζητεί να ανανεωθεί η άδεια παραμονής στην Ελλάδα της οικογένειας Νοβίκωβ και να χορηγηθεί στα μέλη της η ελληνική ιθαγένεια.

29)Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία Σωματεία της Αθήνας καταδικάζουν τις δηλώσεις του αναπλ. Υπουργού Εξωτερικών κ.Γ.Παπανδρέου για την αποποινικοποίηση της χρήσης χασίς.

30)Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Εργατικό Κέντρο Αγρινίου καταδικάζει τις δηλώσεις του αναπλ. Υπουργού Εξωτερικών κ. Γ.Παπανδρέου για την αποποινικοποίηση της χρήσης χασίς.

31)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΛΕΩΝ ΑΥΔΗΣ κατέθεσαν αναφορά με την οποία το Παλλεσβιακό Εργατικό Κέντρο διαφωνεί με την 1162 Υπουργική Απόφαση για το ωράριο λειτουργίας των καταστημάτων.

32)Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία ο Σύλλογος Πολυτέκνων Χαλκίδας και Περιχώρων ζητεί την επίλυση προβλημάτων των πολυτέκνων.

33)Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία ο Δήμος Μοιρών Ηρακλείου ζητεί τη λήψη μέτρων για τη σωστή αστυνόμευση του Δήμου και της ευρύτερης περιοχής.

34)Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία ο Δήμος Μοιρών Ηρακλείου ζητεί τη δημιουργία γραφείου Δημόσιας Υγείας - Υγειονομικού στο Δήμο Μοιρών.

35)Ο Βουλευτής Ηρακλείου κ. ΣΠΥΡΟΣ ΔΑΝΕΛΛΗΣ κατέθεσε αναφορά με την οποία ο Δήμος Μοιρών και το Τεχνικό Επιμελητήριο της Ελλάδος - Τμήμα Ανατολικής Κρήτης ζητούν την παραμονή της υπαλλήλου Λαμπριανίδου Μαρίας αρχιτέκτονα - μηχανικού στην περιφερειακή Διοίκηση Ηρακλείου (ΤΥΔΚ).

36)Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Πανελλήνιος Σύλλογος Τεχνολόγων Ακτινολόγων διαμαρτύρεται για την κατάργηση του επιδόματος "επικίνδυνης εργασίας" που εδίνετο στα μέλη του.

37)Η Βουλευτής Πειραιά κα ΣΤΕΛΛΑ ΑΛΦΙΕΡΗ κατέθεσε αναφορά με την οποία η Επιτροπή Πρωτοβουλίας Πολιτών Α' Διαμερίσματος Πειραιά ζητεί την αναβάθμιση της Πειραϊκής χερσονήσου.

38)Η Βουλευτής Πειραιά κα ΣΤΕΛΛΑ ΑΛΦΙΕΡΗ κατέθεσε αναφορά με την οποία ο Εξωραϊστικός Σύλλογος Καστέλλας Πειραιά αναφέρεται στο κληροδότημα Αλεξ.Ζαχαρίου.

39)Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΠΕΤΡΟΣ ΚΟΥΝΑΛΑΚΗΣ κατέθεσαν αναφορά με την οποία η Ελληνική Κοινότητα Ντούϊσμπουργκ και Περιχώρων α.Σ. ζητεί την επίλυση προβλημάτων των συνταξιούχων αποδήμων.

40)Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Εμπορικός Σύλλογος Καρύστου ζητεί να μην καταργηθεί η ΔΟΥ Καρύστου.

41)Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Ιερός Ναός Ευαγγελισμού Ρόδου ζητεί τη χρηματοδότηση της επισκευής του κωδωνοστασίου του.

42)Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Δήμος Σύμης του Νομού Δωδεκανήσου ζητεί τη λήψη μέτρων κατά της λειψυδρίας στην περιοχή του.

Σελίδα 7053 

43)Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Δήμος Αστυπάλαιας του Νομού Δωδεκανήσου ζητεί χρηματοδότηση για την κατασκευή έργων υποδομής στην περιοχή του.

44)Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Δήμος Αστυπάλαιας του Νομού Δωδεκανήσου ζητεί χρηματοδότηση για τη βελτίωση της αγροτικής οδοποιίας του.

45)Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Δήμος Αστυπάλαιας του Νομού Δωδεκανήσου ζητεί χρηματοδότηση για την κατασκευή έργων υποδομής στην περιοχή του.

46)Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Δήμος Αστυπάλαιας του Νομού Δωδεκανήσου ζητεί χρηματοδότηση για την αποπεράτωση του γηπέδου ποδοσφαίρου στην περιοχή του.

47)Η Βουλευτής Μαγνησίας κα ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Συκής του Νομού Μαγνησίας ζητεί την απρόσκοπτη λειτουργία των λατομείων στην περιοχή της.

48)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Δ.Σ. ΣΕΥΠΙΚΑ ΧΑΝ-ΡΕΘ ζητεί την άμεση χορήγηση του επιδόματος ανθυγιεινής εργασίας και στους γιατρούς του ΙΚΑ.

49)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Κοινότητα Βουλγάρου του Νομού Χανίων ζητεί να καθιερωθεί ως πολιτιστικό κέντρο της ευρύτερης περιοχής της.

50)Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Ινστιτούτο Κρητικού Δικαίου ζητεί τη συνέχιση της λειτουργίας του.

51)Το Διοικητικό Συμβούλιο του Ιερού Συνδέσμου Κληρικών Ελλάδος με αναφορά που επέδωσε στον κύριο Πρόεδρο της Βουλής των Ελλήνων ζητεί την μισθολογική εξομοίωση των τακτικών Εφημερίων των Ενοριών με τους Δημοσίους Υπαλλήλους, τη χορήγηση ειδικού επιδόματος στους Εφημέριους των Ακριτικών Περιοχών , την αναμόρφωση του Καταστατικού Χάρτη της Εκκλησίας της Ελλάδος κ.λπ.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 2994/27.3.97 ερώτηση δόθηκε με το υπ' αριθμ. 22209/28.5.97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2994/27.3.97 που κατατέθηκε στη Βουλή των Ελλήνων από τον Βουλευτή κ.Θ. Δημοσχάκη και αναφέρεται στο πιο πάνω θέμα, σας πληροφορούμε ότι δεδομένου ότι το κόστος του έργου, προϋπολογισμού 7 δισ., καθιστά απαγορευτική την ένταξη του σεοποιοδήποτε επενδυτικό πρόγραμμα της Ν.Α., πρέπει να εξετασθεί η δυνατότητα να ενταχθεί το εν λόγω έργο σε κάποιο από τα Εθνικά Προγράμματα.

Ο Υφυπουργός

Λ. ΠΑΠΑΔΗΜΑΣ"

2. Στην με αριθμό 3314/15.4.97 ερώτηση δόθηκε με το υπ' αριθμ. 390/27.5.97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3314/15.04.97 που μας διαβιβάστηκε με το υπ' αρ. Β-4996/9.5.97 έγγραφο του Υπουργείου Μεταφορών και Επικοινωνιών, παρακαλούμε να πληροφορήσετε την κα Βουλευτή σε θέματα αρμοδιότητας μας τα εξής:

Το ΥΠΕΧΩΔΕ είναι υπεύθυνο κυρίως για το Εθνικό Οδικό Δίκτυο της Χώρας. 'Οπως προκύπτει από τα στοιχεία της Τροχαίας και της ΕΣΥΕ, μόνο το 7% των τροχαίων ατυχημάτων οφείλεται σε παράγοντες που έχουν σχέση με την οδική υποδομή. Και αν κανείς λάβει υπόψη ότι το Υπουργείο μας, όπως προαναφέρθηκε είναι αρμόδιο κυρίως για τη συντήρηση του Εθνικού Οδικού Δικτύου, όπου συμβαίνει μόνο το 21% των ατυχημάτων, άμεσα προκύπτει ότι ένας πολύ μικρός αριθμός των τροχαίων ατυχημάτων οφείλεται στο Εθνικό Οδικό Δίκτυο.

Το ΥΠΕΧΩΔΕ με τις Περιφερειακές του Υπηρεσίες (3η ΔΕΚΕ), ελέγχει το Εθνικό Δίκτυο και προβαίνει άμεσα στις απαραίτητες ενέργειες για τη διασφάλιση της ομαλής και απρόσκοπτης κυκλοφορίας δαπανώντας προς τούτο άνω των 20 δισ. δρχ. κατ' έτος.

Ο Υπουργός

Κ.ΛΑΛΙΩΤΗΣ"

3. Στην με αριθμό 3460/21.4.97 ερώτηση δόθηκε με το υπ' αριθμ. 628/27-5-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της ερώτησης 3460/21.4.97 του Κοινοβουλευτικού Εκπροσώπου της Ν.Δ. κ. Δημ. Σιούφα που φορά τη λειτουργία του Ιδρύματος Παλιννοστούντων, από πλευράς δικής μας αρμοδιότητας σας πληροφορούμε ότι για το τρέχον οικονομικό έτος έχει γραφτεί πίστωση στον τακτικό προϋπολογισμό για επιχορήγηση του εν λόγω Ιδρύματος, ποσό δρχ. 4,6 δισ. για την κάλυψη των λειτουργικών του αναγκών και των δαπανών μισθοδοσίας του προσωπικού του.

Για την πέραν του ανωτέρω ποσού ανάληψη υποχρεώσεων εκ μέρους του Ιδρύματος για οποιοδήποτε λόγο, δεν προτίθεται επί του παρόντος τουλάχιστον το Υπουργείο Οικονομικών να καλύψει τις υποχρεώσεις αυτές πριν την ολοκλήρωση της έρευνας που διενεργείται για το σκοπό αυτό, αφ' ενός από τη συσταθείσα διϋπουργική επιτροπή και αφ' ετέρου από τα αρμόδια Γραφεία Νομικών Συμβούλων, προκειμένου να διαπιστωθεί εάν υπάρχουν νομικές παραβάσεις από τις ενέργειες των προηγουμένων διοικήσεων του εν λόγω Ιδρύματος.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

4. Στις με αριθμό 3497/5.5.97, 3587/7.5.97 ερωτήσεις δόθηκε με το υπ' αριθμ. 5083/28.5.97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στις ερωτήσεις 3497/5.5.97 και 3587/7.5.97 των Βουλευτών κ.κ. Απ. Ανδρεουλάκου και Ν. Γκελεστάθη και απευθύνονται στον Υπουργό Μεταφορών και Επικοινωνιών, σας πληροφορούμε όσον αφορά θέματα που άπτονται του Υπουργείου Μεταφορών και Επικοινωνιών τα παρακάτω:

Το Υπουργείο Μεταφορών και Επικοινωνιών έχει υλοποιήσει ήδη πολλές από τις προτάσεις του πορίσματος της διακομματικής Επιτροπής της Βουλής για την Οδική Ασφάλεια και έχει δρομολογήσει την υλοποίηση και των υπολοίπων που είναι στην αρμοδιότητά του.

Ενδεικτικά αναφέρουμε τα παρακάτω:

Αναθεωρήθηκε η ύλη και ο τρόπος εξέτασης των υποψηφίων οδηγών η οποία ισχύει από 1.4.97 και ολοκληρώνεται από 1.1.98.

Η εξέταση των υποψηφίων οδηγών μοτοσυκλετιστών γίνεται σε πραγματικές συνθήκες και παρουσία εκπαιδευτή.

Κατάργηση του δικαιώματος που είχαν οι αλλοδαποί να οδηγούν χωρίς δίπλωμα μοτοσυκλέτας.

Εφαρμόζονται πλέον διπλώματα μοτοσυκλετών δύο βαθμίδων.

Εφαρμόζονται πλέον διπλώματα μοτοσυκλετών δύο βαθμίδων.

Λειτουργία εκπαδευτικών προγραμμάτων για τους εκπαιδευτές. Είναι η πρώτη φορά που υποχρεώνονται οι εκπαιδευτές αυτοκινήτων να φοιτούν δύο εξάμηνα σε Ινστιτούτα Επαγγελματικής Κατάρτισης, διαφορετικά δεν μπορούν να πάρουν 

Σελίδα 7054 

πτυχίο εκπαιδευτού.

Με το Π.Δ. 404/96 έχει γίνει η οργάνωση των σχολών των εκπαιδευτών και ουσιαστικός 'Ελεγχος λειτουργίας αυτών.

Ετοιμάστηκε σχέδιο Νόμου για την ίδρυση Εθνικού Συμβουλίου Οδικής Ασφάλειας (Ε.Σ.Ο.Α.).

Πέραν των ανωτέρω, το Υπουργείο για πρώτη φορά, έχει ξεκινήσει ένα οργανωμένο πρόγραμμα τετραετούς διάρκειας για την οδική Ασφάλεια.

Τέλος όσον αφορά τον Τεχνικό 'Ελεγχο των αυτοκινήτων, σας πληροφορούε τα εξής:

Με το Π.Δ. 138/81 (347Α) και το ν.1350/83 (55Α) καθιερώθηκε ο θεσμός του περιοδικού τεχνικού ελέγχου, που σταδιακά επεκτάθηκε σε ολόκληρη τη χώρα, έτσι ώστε σήμερα-λειτουργούν 50 ΚΤΕΟ.

Η συχνότητα ελέγχου των διαφόρων κατηγοριών οχημάτων είναι αυτή που ορίζεται από την οδηγία 77/143/ΕΟΚ όπως έχει τροποποιηθεί και συμπληρωθεί μέχρι σήμερα με τις οδηγίες 88/449/ΕΟΚ, 91/225/ΕΟΚ, 91/328/ΕΟΚ, 92/54/ΕΟΚ, 92/55/ΕΟΚ και 94/23/ΕΕ. Η τελευταία εναρμόνιση της Ελληνικής νομοθεσίας με την παραπάνω οδηγία έγινε με το αρ.8/97 ΠΔ (5Α). Συνεπώς οποιαδήποτε αύξηση της συχνότητας ελέγχου δεν είναι σύμφωνη με τη σχετική Ευρωπαϊκή νομοθεσία.

Στους περισσότερους Νομούς της χώρας, έχει ολοκληρωθεί το πρόγραμμα πρόσκλησης των οχημάτων που ελέγχονται πλέον σύμφωνα με την παραπάνω νομοθετημένη συχνότητα.

Αναφορικά με την ουσιαστικοποίηση του Τεχνικού Ελέγχου στα ΚΤΕΟ, πέραν της μηχανογράφησης που εκτιμάται ότι θα αλλάξει ουσιαστικά την λειτουργία του ΚΤΕΟ μελετώνται μέτρα και μηχανισμοί ελέγχου για τη διασφάλιση του Τεχνικού Ελέγχου.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

5. Στις με αριθμό 3497/5.5.97, 3587/7.5.97 ερωτήσεις δόθηκε με το υπ' αριθμ. 379/27.5.97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στις ερωτήσεις 3497/5.5.97 που κατέθεσε στη Βουλή, ο Βουλευτής κ. Απόστολος Ανδρεουλάκος και 3587/7.5.97 που κατέθεσε στη Βουλή ο Βουλευτής κ. Νίκος Γκελεστάθης παρακαλούμε να πληροφορήσετε τους κ.κ. Βουλευτές σε θέματα αρμοδιότητάς μας τα εξής:

1. H οδική ασφάλεια αποτελεί σύστημα τεσσάρων παραγόντων:

α. Χρήσης της οδού (οδηγός, πεζός)

β. 'Οχημα

γ. Οδός και Οδικό περιβάλλον

δ. Επιτήρηση και αστυνόμευση του συστήματος

'Οπως προκύπτει από τα στοιχεία της Τροχαίας και της ΕΣΥΕ, μόνο το 7% των τροχαίων ατυχημάτων οφείλονται σε παράγοντες που έχουν σχέση με την οδική υποδομή. Λαμβάνοντας δε υπόψη ότι το ΥΠΕΧΩΔΕ είναι αρμόδιο κυρίως για τη συντήρηση του Εθνικού οδικού δικτύου, όπου συμβαίνει το 21% των ατυχημάτων, άμεσα προκύπτει ότι ένας πολύ μικρός αριθμός τροχαίων ατυχημάτων οφείλεται στο Εθνικό Οδικό Δίκτυο.

Το ΥΠΕΧΩΔΕ, προκειμένου να διασφαλίσει την ομαλή και απρόσκοπτη κυκλοφορία, δαπανά άνω των 20 δισ. δρχ. κατ' έτος, ενώ παράλληλα προωθεί εκταταμένο πρόγραμμα αναβάθμισης του Εθνικού κυρίως οδικού δικτύου με κατασκευή ανεξάρτητων κλάδων με κεντρική διαχωριστική νησίδα, που έχει μηδενίσει τα εν λόγω ατυχήματα όπου έχει ολοκληρωθει.

Επίσης οι μελέτες κατασκευής των αυτοκινητοδρόμων που εκπονούνται συνοδεύονται από λεπτομερειακές μελέτες σήμανσης τόσο για τη φάση λειτουργίας (μετά την ολοκλήρωση όσο και για την περίοδο κατασκευής τους).

Σε ότι αφορά στην εφαρμογή των μέτρων του Πορίσματος της Διακομματικής Επιτροπής για τη Μελέτη του Προβλήματος των Τροχαίων Ατυχημάτων, ήδη βρίσκεται σε εξέλιξη η σύνταξη Μητρώου Οδών (Ερευνητικό Πρόγραμμα του Ε.Μ. Πολυτεχνείου) και μελέτη σύνταξης προδιαγραφών σήμανσης για το σύνολο του οδικού δικτύου της χώρας, από το ΥΠΕΧΩΔΕ.

2. 'Οσον αφορά στο οδικό δίκτυο, όπου τα ατυχήματα αφορούν κατά κύριο λόγο σε παασύρσεις πεζών ή σε διακίνηση μαθητών σε περιοχές σχολείων, από τις Υπηρεσίες του Υπουργείου μας μελετώνται τα κατά περίπτωση, προτεινόμενα μέτρα όπως εκγατάσταση φωτεινών σηματοδοτών, κατασκευή διαβάσεων πεζών ισόπεδες ή ανισόπεδες κ.λπ. ενώ ήδη ευρίσκεται σε εξέλιξη ένα εκτεταμένο πρόγραμμα υλοποίησης τέτοιων μέτρων.

Σύγχρόνως έχει εκδηλωθεί η πρόθεση συμμετοχής του ΥΠΕΧΩΔΕ σε σεμινάρια, ομιλίες κ.λπ. που αφορούν θέματα κυκλοφοριακής αγωγής.

3. Σχετικά με τη σήμανση των εκτελούμενων έργων, από το Υπουργείο μας έχουν εκδοθεί επανηλειμμένα αυστηροί εγκύκλιοι, ιδιαίτερα κατά τις γιορτές του Πάσχα και των Χριστουγέννων, προς τις Υπηρεσίες.

Ειδικά με την Α.Π. 6321/30.10.96 Εγκύκλιο του Υπουργού (την οποία καταθέτουμε) αναφέρεται πιο συγκεκριμένα στις ευθύνες των Αναδόχων και των Υπηρεσιών για τη σήμανση στα εκτελούμενα επί των οδών Εργα καθώς και στις προβλεπόμενες κυρώσεις.

Ο Υπουργός

Κ. ΛΑΛΙΩΤΗΣ"

6. Στην με αριθμό 3505/5.5.97 ερώτηση δόθηκε με το υπ' αριθμ. 486/27.5.97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 3505/5.5.97 ερώτηση που κατατέθηκε στη Βουλή των Ελλήνων από το Βουλευτή κ. Θεοφάνη Δημοσχάκη, σχετικά με τη λήψη μέτρων για απορρόφηση αμνοεριφίων των κτηνοτρόφων Νομού 'Εβρου και Σαμοθράκης σε λογικές τιμές, σας γνωρίζουμε τα ακόλουθα:

Σύμφωνα με στοιχεία του Υπουργείου Γεωργίας, κατά το Α'τετράμηνο τρέχοντος έτους (όπου συνέπεσε το Πάσχα) η διαθέσιμη παραγωγή εγχωρίου νωπού κρέατος αμνοεριφίων προβλέφθηκε ότι θα ανέλθει στους 50.508 τόνους, ενώ για το ίδιο χρονικό διάστημα χορηγήθηκαν πιστοποιητικά για εισαγωγή 650 τόνων νωπού κρέατος αρνιών από Βουλγαρία, ήτοι αναλογία εγχωρίου κρέατος 98,7% και κρέατος Βουλγαρίας 1,3%.

Κατά γενικό κανόνα, τα εισαγόμενα αμνοερίφια καταναλώνονται στα μεγάλα αστικά κέντρα (Πρωτεύουσα και άλλες μεγάλες πόλεις), ενώ τα εγχώρια αμνοερίφια, πέρα από τα κέντρα αυτά, καλύπτουν και τις ανάγκες των λοιπών περιοχών της χώρας. Με βάση τον κανόνα αυτό, μέσω της Κεντρικής Κρεαταγοράς Αθηνών (ΟΚΑΑ) που αποτελεί σημείο αναφοράς, αφού καλύπτει τις ανάγκες της Πρωτεύουσας και άλλων περιοχών του Ν. Αττικής, κατά τη Μ. Εβδομάδα (21/4 έως 26/4/97), εισκομίσθηκαν οι κατωτέρω ποσότητες αμνοεριφίων:

ΚΕΦΑΛΙΑ ΤΟΝΟΙ ΚΡΕΑΤΟΣ

Εγχώρια 120.367 1.128

Βουλγαρίας 6.276 60

126.643 1.188

'Ητοι αναλογία, εγχώρια σε κεφάλια 95,04% και κρέας 94,95% και Βουλγαρίας 4,96% και 5,05% αντίστοιχα.

Είναι δε αξιοσημείωτο και το γεγονός ότι, κατά το φετινό Πάσχα στον ΟΚΑΑ εισκομίσθηκαν μόνο 6.276 αρνιά Βουλγαρίας, έναντι 26.694 αρνιών της χώρας αυτής, που είχαν εισκομισθεί το Πάσχα του 1996.

Από τα παραπάνω στοιχεία προκύπτει ότι, οι μικρές εισαγωγές αρνιών Βουλγαρίας δεν ήταν δυνατό να επηρεάσουν αρνητικά τον βαθμό απορροφητικότητας της εγχώριας παραγωγής, μολονότι δε η τιμή χονδρικής πώλησής τους, λόγω χαμηλού κόστους, δεν ξεπέρασε τις 1.300 δρχ. το κιλό, το γεγονός αυτό δεν επηρέασε πτωτικά τις αντίστοιχες τιμές των εγχωρίων, οι οποίες μέχρι και το Μ.Σάββατο διατηρήθηκαν σε αμετάβλητα επίπεδα (μέχρι 1.600 δρχ. το κιλό για τα αρνιά και μέχρι 1.650 δρχ. το κιλό για τα κατσίκια).

Σελίδα 7055 

Είναι γνωστό εξάλλου ότι οι τιμές των αμνοεριφίων, σε όλα τα στάδια εμπορίας τους διαμορφώνονται ελεύθερα με βάση των προσφορά και ζήτηση και ότι ανέκαθεν κατά την μεταπασχαλινή περίοδο οι τιμές τους παρουσιάζουν πτωτική τάση, λόγω χαμηλής ζήτησης που όμως είναι παροδική.

Ο Υφυπουργός

ΜΙΧΑΛΗΣ ΧΡΥΣΟΧΟΪΔΗΣ"

7. Στην με αριθμό 3505/5.5.97 ερώτηση δόθηκε με το υπ' αριθμ. 1578/26.5.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3505/5.5.97 που κατέθεσε ο Βουλευτής κ. Θ. Δημοσχάκης για τα θέματα της αρμοδιότητάς μας, σας πληροφορούμε τα εξής:

Από μέρους της Κτηνιατρικής Υπηρεσίας του Υπ. Γεωργίας, έχουν θεσπιστεί αυστηροί κανόνες, έχει δημιουργηθεί άρτια κτιριακή υποδομή και έχουν δοθεί σχετικές εντολές ώστε να ελέγχονται σχολαστικά σε κάθε έναν από τους 11 συνολικά Συνοριακούς Σταθμούς Κτηνιατρικού Ελέγχου από όπου αποκλειστικά δύνανται να εισάγονται στη χώρα, όλα τα εισαγόμενα ζώα ή προϊόντα, και να απωθούνται όλα τα φορτία που δεν πληρούν τις υγειονομικές απαιτήσεις ως προς την κείμενη νομοθεσία.

Ειδικότερα για το 1997, πραγματοποιήθηκαν περιορισμένες εισαγωγές αμνοεριφίων από τις χώρες της Ανατολικής Ευρώπης και συγκεκριμένα:

Από Ρουμανία, από 01.01- 30.04/97, 5.857 ζώντα ζώα, βάρους 88.255 κιλών.

Από Βουλγαρία από 01.01-30.03/97, 22.762 σφάγια βάρους 246.666 κιλών και από 01.04-30.04/97,39.762 σφάγια βάρους 394.437 κιλών.

Για την αποζημίωση των κτηνοτρόφων του Ν. Εβρου των οποίων τα ζώα θανατώθηκανστα πλαίσια λήψης μέτρων για την καταπολέμηση μεταδοτικών νοσημάτων, διατέθηκαν σ'αυτούς πιστώσεις από εθνικούς και κοινοτικούς πόρους, που καλύπτουν την αξία των ζώων.

Παραθέτουμε τα παρακάτω στοιχεία:

Για το 1997, αποστέλλονται 540.000.000 δρχ., για αποζημίωση των θανατωθέντων ζώων, λόγω ευλογιάς.

398.650.000 δρχ. για ζωοτροφές, 

4.202.000.000 δρχ. για αποζημίωση των θανατωθέντων ζώων λόγω αφθώδους πυρετού και ευλογιάς, κατά το 1996

29.000.000 για την καταπολέμηση του μελιταίου πυρετού.

Για την ανασύσταση των γεωργικών εκμεταλλεύσεων των οποίων τα ζώα θανατώθηκαν λόγω αφθώδους πυρετού, έχει εκδοθεί απόφαση του Υπ. Εθνικής Οικονομίας για επιδότηση των επιτοκίων δανείων, με εγγύηση του Ελληνικού Δημοσίου, καθώς και άλλες ευεργετικές ρυθμίσεις.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

8. Στην με αριθμό 3525/5.5.97 ερώτηση δόθηκε με το υπ' αριθμ. 570/28.5.97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 3525/5.5.97 που κατέθεσε η Βουλευτής κα Σ. Αλφιέρη, και επί του πρώτου επιμέρους ερωτήματος σχετικά με την έκδοση του αναφερόμενου Προεδρικού Διατάγματος που ανάγεται στην αρμοδιότητα μας, σας γνωρίζουμε τα ακόλουθα:

α) Το Προεδρικό Δ/γμα 'Ιδρυσης Γυναικείου Ησυχαστηρίου "ΠΑΝΑΓΙΑ Η ΦΟΒΕΡΑ ΠΡΟΣΤΑΣΙΑ" εστάλει για δημοσίευση στο Εθνικό Τυπογραφείο στις 7.5.97.

β) Σύμφωνα με τις διατάξεις του άρθρου 39 του Ν.590/77 "Περί του καταστατικού χάρτου της Εκκλησίας της Ελλάδος" και των άρθρων 108-113 του Αστικού Κώδικα, για την ίδρυση Ιερών Μονών και Ησυχαστηρίων δεν απαιτείται η γνώμη του Κοινοτικού Συμβουλίου.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

9. Στην με αριθμό 3528/5.5.97 ερώτηση δόθηκε με το υπ' αριθμ. 4583/26.5.97 έγγραφο από τον Υφυπουργό Oικονομικών η ακόλουθη απάντηση:

"Σε απάντηση της αριθμ. 3528/5.5.97 ερώτησης που κατατέθηκε στη Βουλή από το Βουλευτή κ. Φώτη Κουβέλη, πληροφορούμε την Εθνική Αντιπροσωπεία τα εξής:

Το θέμα της καταβολής των αναδρομικών αποδοχών στους εκπαιδευτικούς Δημήτρη Κασαπίδη και Ιωάννη Γρηγοριάδη, λόγω αναδρομικής τους κατάταξης σε μισθολογικά κλιμάκια, βάσει των διατάξεων της παρ.2 του άρθρου 3 του ν.2320/95 που αντικατέστησε την παρ.19 του άρθρου 6 του ν.2227/94, έχει ρυθμιστεί κατόπιν σχετικής εντολής μας στη Β' Δ.Ο.Υ. Κατερίνης, με το αρ.2022764/2904/0022/5.5.97 έγγραφό μας.

Ο Υφυπουργός 

Ν. ΧΡΙΣΤΟΔΟΥΛΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

10. Στην με αριθμό 3532/6.5.97 ερώτηση δόθηκε με το υπ' αριθμ. 1048/20.5.97 έγγραφο από τον Αναπληρωτή Υπουργό Εξωτερικών η ακόλουθη απάντηση:

"Σε απάντηση της ερώτησης 3532/6-5-97 σας γνωρίζουμε τα εξής:

To Υπουργείο Εξωτερικών μεριμνά ώστε να ενισχύει οικονομικά, σε ετήσια βάση και στο πλαίσιο της δυνατότητας που υπάρχει κάθε φορά, της Ελληνορθόδοξες Εκκλησίες του εξωτερικού. Μεταξύ αυτών περιλαμβάνεται και το Ελληνορθόδοξο Πατριαρχείο Ιεροσολύμων.

Πέρα από την τακτική αυτή ενίσχυση, κατά το έτος 1996, ύστερα από Κυβερνητική Απόφαση, χορηγήθηκε στο Υπουργείο Εξωτερικών από το Υπουργείο Οικονομικών κονδύλι το οποίο και διετέθη ειδικά για την οικονομική ενίσχυση των μελών της Αγιοταφικής Αδελφότητος.

Το Υπουργείο Εξωτερικών, έχοντας υπόψη του τις πολλαπλές ανάγκες του Πατριαρχείου Ιεροσολύμων και επιθυμώντας να βοηθήσει τους πατέρες της Αγιοταφικής Αδελφότητος, ενεργεί τα δέοντα ώστε να διατεθεί και κατά το τρέχον έτος οικονομική ενίσχυση ανάλογη της περυσινής.

Ο Αναπληρωτής Υπουργός

ΓΕΩΡΓΙΟΣ Α. ΠΑΠΑΝΔΡΕΟΥ"

11. Στην με αριθμό 3539/6-5-97 ερώτηση δόθηκε με το υπ' αριθμ. 1051907/27-5-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην 3539/6-5-97 ερώτηση που κατέθεσαν στη Βουλή των Ελλήνων οι κ.κ. Βουλευτές Μήτσος Κωστόπουλος και Ορέστης Κολοζώφ, σχετικά με τον τρόπο εξόφλησης των ληξιπροθέσμων οφειλών δικαιούχων στεγαστικών δανείων που χορηγήθηκαν από την ΕΚΤΕ βάσει του ν. 1641/86, σας γνωρίζουμε τα ακόλουθα:

Με τις διατάξεις του άρθρου 32 ν. 2224/94 (ΦΕΚ 112 Α') το Ελληνικό Δημόσιο ανέλαβε την υποχρέωση να καταβάλει στην ΕΚΤΕ το ποσό που προέκυψε από τις ληξιπρόθεσμες οφειλές δικαιούχων στεγαστικών δανείων εργατικής κατοικίας που χορηγήθηκαν με βάση το ν. 1641/86 οι οποίες προέκυψαν από 1/1/87 έως 30/4/94 και καλύφθηκαν από ίδια διαθέσιμα της Ε.Κ.Τ.Ε.

Κατ' εφαρμογή των διατάξεων αυτών η ΕΚΤΕ έχει συντάξει και αποστείλει τίτλους είσπραξης (χρηματικούς καταλόγους) προς τις αρμόδιες Δ.Ο.Υ. φορολογίας των υποχρέων.

Επειδή, όμως, η ΕΚΤΕ στους χρηματικούς καταλόγους που συνέταξε για τους οφειλέτες-δανειοδοτηθέντες του Νομού Μεσσηνίας συμπεριέλαβε εκτός από τις κύριες απαιτήσεις και τους τόκους υπερημερίας που αναλούσαν σ' αυτές, το Υπουργείο Οικονομικών με το αριθ. 1099848/8059-24/31-8-95 έγγραφό του ζήτησε από την ΕΚΤΕ να προχωρήσει άμεσα στις απαραίτητες ενέργειες για τη διαγραφή των σχετικών οφειλών και τη σύνταξη νέων τίτλων είσπαρξης, υπολογίζοντας τις οφειλές αυτές, χωρίς την επιβάρυνση τόκων 

Σελίδα 7056 

υπερημερίας.

Σημειώνουμε, ότι η ΕΚΤΕ το αναλογούν ποσό υπερημερίας για τα χορηγηθέντα δάνεια σε δανειολήπτες του παραπάνω Νόμου, που περιήλθαν στο Δημόσιο με τις προαναφερθείσες διατάξεις έχει ήδη εισπράξει από αυτό κατ' εφαρμογή των διατάξεων τουάρθρου 32 ν. 2224/94.

Το θέμα αυτό συνεπώς έχει ήδη αντιμετωπιστεί από το Υπουργείο Οικονομικών, το Υπουργείο Εργασίας και την ΕΚΤΕ.

Ο Υφυπουργός

ΓΕΩΡΓΙΟΣ ΔΡΥΣ"

12. Στην με αριθμό 3540/97 ερώτηση δόθηκε με το υπ' αριθμ. 6040/25-5-97 έγγραφο από την Υπουργό Αιγαίου η ακόλουθη απάντηση:

"Σε απάντηση στην ερώτηση 3540/97 των Βουλευτών κ.κ. Στρ. Κόρακα και Απ. Τασούλα σχετικά με την επιχορήγηση του Ιδρύματος Αγιάσου Λέσβου "Θεομήτωρ", σας γνωρίζουμε τα εξής:

Το Υπουργείου Αιγαίου δραστηριοποιήθηκε ήδη από το Φεβρουάριο προς το αρμόδιο Υπουργείο Υγείας-Πρόνοιας προς την κατεύθυνση της οριστικής επίλυσης του θέματος που ανέκυψε από το μεγάλο άνοιγμα στον προϋπολογισμό που εμφάνησε το ΙΚΠ Αγιάσου Λέσβου "Θεομήτωρ".

Το 'Ιδρυμα "Θεομήτωρ" επισκέφτηκε ο Υφυπουργός Υγείας κ. Κοτσώνης το διάστημα 16-18 Μαϊου 1997 προκειμένου να επιλυθεί το θέμα της πρόσθετης χρηματοδοτησης του Ιδρύματος. Αποτέλεσμα της παραπάνω επίσκεψης είναι η έκδοση Απόφασης από το Υπουργείο Υγείας για χρηματοδότηση του Ιδρύματος με το ποσό των 120 εκατ. δραχμών από τον Προϋπολογισμό του Υπουργείο για την κάλυψη λειτουργικών εξόδων του Ιδρύματος "Θεομήτωρ".

Η Υπουργός

ΕΛΙΣΑΒΕΤ ΠΑΠΑΖΩΗ"

13. Στην με αριθμό 3550/6-5-97 ερώτηση δόθηκε με το υπ' αριθμ. 376/27-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3550/6.5.97 που κατέθεσε στη Βουλή ο Βουλευτής κ. Νίκος Κάκκαλος παρακαλούμε να πληροφορήσετε τον κ. Βουλευτή σύμφωνα με τα στοιχεία της Περιφερειακής Υπηρεσίας του ΥΠΕΧΩΔΕ τα εξής:

1. Με την 1061381/3733/0010/01.06.94 (ΦΕΚ Δ 629/94) Κοινή Υπουργική Απόφαση κηρύχθηκε αναγκαστική απαλλοτρίωση για την διάνοιξη της ΕΟ Αθηνών-Θεσ/νίκης στο Υποτμήμα ΣΣ Λιτόχωρου Αρχή παράκαμψης Κατερίνης, όπου και η περιοχή που αναφέρεται στην παραπάνω σχετική ερώτηση.

2. 'Ολοι οι εμπλεκόμενοι ιδιοκτήτες, πλην ενός, επέτρεψαν την κατάληψη των ιδιοκτησιών τους, πριν την συντέλεση της απαλλοτρίωσης, αφού αποζημιώθηκαν για τα επικείμενα με την διαδικασία της επίταξης.

3. Στις 27.01.1997 έγινε η δίκη καθορισμού προσωρινής τιμής μονάδος για την αξία του καταλαμβανομένου εδάφους και επίκειται, μετά την γνωστοποίηση της σχετικής δικαστικής Απόφασης, η παρακατάθεση του επιδικασθέντος τμήματος για την οριστική συντέλεση της απαλλοτρίωσης.

Για τη παραπάνω κατάληψη έχουν εφαρμοσθεί όλες οι ισχύουσες συνταγματικές και άλλες διατάξεις νόμων όπως αυτές ισχύουν σήμερα.

Ο Υπουργός

Κ. ΛΑΛΙΩΤΗΣ"

14. Στην με αριθμό 3552/6-5-97 ερώτηση δόθηκε με το υπ' αριθμ. 1595/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3552/6.5.97 που κατέθεσε ο Βουλευτής κ. Ν. Κατσαρός για τα θέματα της αρμοδιότητάς μας, σας πληροφορούμε τα εξής:

Θα καταβληθεί προσπάθεια για την ένταξη της κατασκευής του έργου επέκτασης διώρυγας στην περιοχή Γλαύκης Λάρισας σε πρόγραμμα, ανάλογα πάντοτε με τις οικονομικές δυνατότητες των Προγραμμάτων.

Ο Υπουργός

ΣΤΕΦ. ΤΖΟΥΜΑΚΑΣ"

15. Στην με αριθμό 3554/6-5-97 ερώτηση δόθηκε με το υπ' αριθμ. 311/28-5-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 3554/6-5-97 σας πληροφορούμε ότι το ποσό των 20.000.000 δρχ. με το οποίο επιχορηγήθηκε ο Δήμος Φαρσάλων για την εγκατάσταση χλοοτάπητα στο Εθνικό Στάδιο Φαρσάλων ήδη εκταμιεύθηκε από τον Ο.Π.Α.Π.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

16. Στην με αριθμό 3556/97 ερώτηση δόθηκε με το υπ' αριθμ. 6040/25-5-97 έγγραφο από την Υπουργό Αιγαίου η ακόλουθη απάντηση:

"Σε απάντηση στην ερώτηση 3556/97 των Βουλευτών κ.κ. Σπ. Δανέλλη και Στ. Αλφιέρη σχετικά με την κατάσταση στα Ιατρικά Κέντρα του Επαρχείου Θήρας (Ν. Κυκλάδων), σας γνωρίζουμε τα εξής:

Το Υπουργείο Αιγαίου, στο πλαίσιο του συντονιστικού του ρόλου στο χώρο του Αιγαίου κατέγραψε τις ανάγκες των νησιών του Αιγαίου στο χώρο της Υγείας και απέστειλε σχετική πρόταση στο Υπουργείο Υγείας-Πρόνοιας για την αναβάθμιση των ιατρικών μονάδων των νησιών συμπεριλαμβανομένου και αυτών του Επαρχείου Θήρας.

Συγκεκριμένα ζητήθηκε να προχωρήσουν κατά προτεραιότητα:

* Η υλοποίηση του Προγράμματος ΙΠΠΟΚΡΑΤΗΣ για την υγειονομική θωράκηση του Αιγαίου.

* Η τροποποίηση των οργανισμών Νοσοκομείων και Κέντρων Υγείας (όπου αυτή έχει ζητηθεί)

* Η επαναπροκήρυξη των οργανικών θέσεων που δεν έχουν καλυφθεί ακόμα.

* Η κάλυψη θέσεων παραϊατρικού προσωπικού

* Η σύσταση θέσεων αγροτικών ιατρών στα Κέντρα Υγείας των νησιών για την εξυπηρέτηση των Περιφερειακών Ιατρείων νησιών που υπάγονται στη δικαιοδοσία τους.

Συγκεκριμένα για τις Ιατρικές Μονάδες των νησιών του Επαρχείου Θήρας ζητήθηκαν:

ΚΕΝΤΡΟ ΥΓΕΙΑΣ ΘΗΡΑΣ

'Αμεση κάλυψη:

1 θέσης παιδιάτρου

2 νοσηλευτριών

10 θέσεων παραϊατρικού προσωπικού

Τροποποίηση του Κανονισμού του ΚΥ ώστε να δημιουργηθούν:

1 θέση Ορθοπεδικού

1 θέση Ακτινολόγου

1 θέση Μαιευτήρα

1 θέση Χειρουργού

1 θέση αγροτικού γιατρού που θα αποσπαστεί στην 'Ανω Μεριά Φολεγάνδρου

Να αυξηθούν οι θέσεις του νοσηλευτικού προσωπικού

ΚΕΝΤΡΟ ΥΓΕΙΑΣ ΙΟΥ

'Αμεση πλήρωση:

2 θέσεις Γενικού Παθολόγου

1 θέση Μικροβιολόγου

1 θέση Ακτινολόγου

1 θέση Οδοντιάτρου

1 θέση Παιδιάτρου

3 θέσεων νοσηλευτριών

3 θέσεων επισκεπτριών

2 θέσεων μαιών

16 θέσεων παραϊατρικού προσωπικού

Σελίδα 7057 

ΙΙΙ ΑΝΩ ΜΕΡΙΑΣ ΦΟΛΕΓΑΝΔΡΟΥ

Ζητείται η σύσταση και δεύτερου ΠΙ στη Φολέγανδρο που θα εδρέυει στην 'Ανω Μεριά. Μέχρι την σύστασή του το Υπουργέιου Αιγαίου προτείνει την απόσπαση αγροτικού γιατρού από το ΚΥ Θήρας.

Στις πρόσφατες προκηρύξεις θέσεων προσωπικού Υγείας από το ΑΣΕΠ συμπεριλήφθηκαν 3 θέσεις ιατρικού προσωπικού (1 Παθολόγου, 1 Οδοντιάτρου, 1 Παιδιατρική) και 2 θέσεις παραϊατρικού προσωπικού (1 παρασκευάστρια, 1 βοηθός ακτινολόγου) για τη στελέχωση του ΚΥ Ιου. Για την κάλυψη των θέσεων νοσηλευτικού προσωπικού του νέου ΚΥ Ιου εξετάζεται η δυνατότητα απόσπασης από το Νοσοκομείο Σύρου μέχρι την προκήρυξη θέσεων από το ΑΣΕΠ για το ΚΥ Ιου.

Το Υπουργείο Αιγαίου βρίσκεται σε επικοινωνία με το καθύλην αρμόδιο Υπουργείο Υγείας-Πρόνοιας για τη στελέχωση των Ιατρικών Μονάδων των νησιών. Παράλληλα ανέλαβε παρά τη μη τυπική εμπλοκή του- να συντονίσει όλους τους εμπλεκόμενους φορείς ώστε να ολοκληρωθούν οι εργασίες αναβάθμισης σε όλα τα υφιστάμενα ελικοδρόμια ή να κατασκευαστούν νέα (όπου δεν υπήρχαν) προκειμένου να είναι δυνατή, η σε 24ωρη βάση, έγκαιρη μεταφορά των ασθενών σε πιο εξειδικευμένες μονάδες. Σήμερα οι εργασίες αναβάθμισης στα ελικοδρόμια Ιου και Φολεγάνδρου προχωρούν ενώ τα ελικοδρόμια λειτουργούν σε 24ωρη βάση -το Υπουργείο Αιγαίου έχει ενισχύσει τους ΟΤΑ για την κάλυψη των λειτουργικών εξόδων των ελικοδρομίων τους. Η Θήρα καλύπτεται από το αεροδρόμιό της ενώ τα νέα ελικοδρόμια Σικίνου, Θηρασιάς και Ανάφης έχουν δημοπρατηθεί.

Η Υπουργός

ΕΛΙΣΑΒΕΤ ΠΑΠΑΖΩΗ"

17. Στην με αριθμό 3559/6-5-97 ερώτηση δόθηκε με το υπ' αριθμ. 1596/26-5-97 έγγραφο από τον Υφυπουργό Γεωργίας η ακόλουθη απάντηση:

"Απαντώντας στην ερώτηση 3559/6.5.97 που κατέθεσαν οι Βουλευτές κ.κ. Φ. Κουβέλης, Α. Λουλέ, σας πληροφορούμε τα εξής:

Τα αντιπλημμυρικά έργα αποτελούν αντικείμενο αρμοδιότητας του ΥΠΕΧΩΔΕ προς το οποίο κοινοποιούμε το παρόν έγγραφό μας με αντίγραφο της ερώτησης.

Εξ άλλου η οριστική λύση του προβλήματος θα αντιμετωπισθεί με τα έργα εκτροπής του Αχελώου.

Μία περιοχή κηρύσσεται σε κατάσταση έκτακτης ανάγκης μόνο σε περιπτώσεις που σ' αυτήν δημιουργείται αιφνίδια κατάσταση από φυσικά ή άλλα γεγονότα, η οποία έχει ως αποτέλεσμα την δημιουργία ή την απειλή δημιουργίας εκτεταμένων απωλειών, ζημιών, καταστροφών σε έμψυχο και άψυχο δυναμικό ή την παραχώρηση και διατάραξη της οικονομικής και κοινωνικής ζωής της χώρας.

Οι πλημμύρες όμως που σημιώνονται στις περιοχές Φαρκαδόνας και Ζάρκου Ν. Τρικάλων δεν μπορούν να θεωρηθούν ως ένα αιφνίδιο περιστατικό αφού είναι μία κατάσταση γνωστή, όπου ορισμένες φορές και με μέτριες ακόμη βροχοπτώσεις πλημμυρίζουν οι περιοχές αυτές.

Εξάλλου θα πρέπει να αναφερθεί ότι και στις περιπτώσεις που μία περιοχή κηρυχθεί σε κατάσταση έκτακτης ανάγκης δεν σημαίνει ότι οποιαδήποτε ζημιά προκαλείται στις καλλιέργειες αυτόματα καταβάλλονται ενισχύσεις από τη Δ/νση ΠΣΕΑ του Υπ. Γεωργίας για την κάλυψη του συνόλου της ζημιάς που υπέστησαν οι πληγέντες.

Εάν λοιπόν από την Πολιτεία έχει επιλεγεί η περιοχή ως ζώνη ανάσχεσης των πλημμυρικών υδάτων του Πηνειού ποταμού θα πρέπει να εξευρεθεί πάγιος τρόπος ενίσχυσης των πληγέντων από τον φορέα που έχει επιλέξει την περιοχή ως ζώνη ανάσχεσης.

Ο ΕΛΓΑ άλλωστε καλύπτει τις ζημιές που προκαλούνται στις αναφερόμενες περιοχές από πλημμύρες με τους ίδιους όρους και προϋποθέσεις που καλύπτει τις ζημιές από το ίδιο αίτιο και στις λοιπές περιοχές της χώρας.

Ο Υπουργός

ΣΤΕΦ. ΤΖΟΥΜΑΚΑΣ"

18. Στην με αριθμό 3560/6-5-97 ερώτηση δόθηκε με το υπ' αριθμ. 5121/28-5-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 3560/6.5.97 του Βουλευτή κ. ΘΕΟΦ. ΔΗΜΟΣΧΑΚΗ και απευθύνεται στον Υπουργό Μεταφορών και Επικοινωνιών, σχετικά με την κατάργηση ορισμένων Ταχ. Γραφείων στο Νομό 'Εβρου, σας πληροφορούμε τα παρακάτω:

1. Τα ΕΛΤΑ κατ' αρχήν δεν προέβησαν στην κατάργηση οποιουδήποτε Ταχ/κού Γραφείου σε όλη τη Χώρα.

2. Η μοναδική μεταβολή στο επίπεδο του συγκεκριμένου Νομού συνίσταται στην αναστολή λειτουργίας του Ταχ. Γραφείου Αισύμης. Η ρύθμιση αυτή είναι προσωρινή και επιβλήθηκε από το γεγονός ότι η Υπηρεσία αντιμετωπίζει πρόβλημα προσωπικού, στη συγκεκριμένη περιοχή. Ανεξάρτητα από το γεγονός αυτό η εξυπηρέτηση της προαναφερόμενης Κοινότητας, η οποία σημειωτέον παρουσιάζει ελάχιστη κίνηση, καλύπτεται επαρκώς από Αγροτικό διανομέα του Κεντρ. Ταχ. Γραφείου Αλεξανδρούπολης (σε καθημερινή βάση) και μέχρι σήμερα δεν έχουν αναφερθεί οποιαδήποτε προβλήματα στηναρμόδια Περιφερειακή Δ/νση Ανατολ. Μακεδονίας-θράκης.

3. Τέλος διευκρινίζετια ότι όλα τα θέματα λειτουργίας του Τχυδρομικού δικτύου θα εξταστούν στα πλαίσια του Επιχειρησιακού Προγράμματος Εκσυγχρονισμού των ΕΛΤΑ με απώτερο σκοπό την εξυπηρέτηση του Κοινωνικού Συνόλου.

Ο Υφυπουργός

ΕΜΜ. ΛΟΥΚΑΚΗΣ"

19. Στην με αριθμό 3569/6-5-97 ερώτηση δόθηκε με το υπ' αριθμ. 1598/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3569/6.5.97 που κατέθεσε ο Βουλευτής κ. Ε. Μπασιάκος, σας πληροφορύμε τα εξής:

Η ανάθεση της συμπλήρωσης των δηλώσεων στα πλαίσια του Ολοκληρωμένου Συστήματος Διαχείρισης και Ελέγχου (ΟΣΔΕ) και σε ιδιωτικές εταιρείες, στις περιπτώσεις που δεν είναι δυνατόν η εργασία αυτή να γίνει από υπαλλήλους των Νομαρχιακών Αυτοδιοικήσεων, δεν έχει σκοπό να υποκαταστήσει τους αγροτές, ούτε πολύ περισσότερο τις δημόσιες υπηρεσίες, αλλά να γίνεται ως τεχνική υποστήριξη προς τους αγρότες, για την σωστή από αυτούς συμπλήρωση των δηλώσεών τους για την καταβολή των επιδοτήσεων στα πλαίσια του προγράμματος αυτού. 'Ετσι ο αγρότης παραμένει ο μόνος υπεύθυνος για την ορθότητα των αναγραφομένων στοιχείων στην δήλωση (είδος καλλιέργειας, καλλιεργούμενη έκταση, κ.λπ.), σύμφωνα με το άρθρο 6 Κανονισμού (ΕΟΚ) 3508/92 του Συμβουλίου. Οι αρμόδιες Νομαρχιακές Υπηρεσίες επιβλέπουν και καθοδηγούν τις ιδιωτικές εταιρείες για την σωστή εκτέλεση του έργου, που τους έχει ανατεθεί. Η παραπάνω τακτική εφαρμόζεται στα περισσότερα Κράτη-Μέλη της Ε.Ε.

Οι αναθέσεις, όπως γίνεται σε όλες τις ανάλογες περιπτώσεις, γίνονται βάση της συγγραφής Υποχρεώσεων. Σε περίπτωση, που διαπιστωθεί ότι δηλώσεις αγροτών έχουν συνταχθεί πλημελώς με ευθύνη των εταιρειών, η Επιτροπή παραλαβής προβαίνει στις ανάλογες περικοπές της δικαιουμένης αμοιβής. Για τις εργασίες συμπλήρωσης των δηλώσεων τρέχοντος έτους, ποινικές ρήτρες εφ' όσον διαπιστωθούν με την παράδοση των στοιχέιων στις αρμόδιες Νομαρχιακές Υπηρεσίες, διαδικασία, που είναι ακόμη σε εξέλιξη, θα καταλογισθούν. Το παρελθόν έτος πραγματοποιήθηκε καταλογισμός ποινικών ρητρών, εκεί όπου η εργασία δεν πραγματοποιήθηκε σύμφωνα με τις υποχρεώσεις που απορρέουν από την Συγγραφή Υποχρεώσεων.

Το ποσό που κατανεμείθηκε το έτος 1997 σε 22 Νομαρ-

Σελίδα 7058 

χιακές Αυτοδιοικήσεις, που η εργασία συμπλήρωσης των δηλώσεων ανατέθηκε από αυτές στον ιδιωτικό τομέα, είναι 78.000.000 δρχ.

Για τον εντοπισμό των αγροτεμαχίων επί χαρτών, υποχρέωση που άρχισε από το τρέχον έτος, σε κάθε Νομό χρησιμοποιείται το παρακάτω κατά προτεραιότητα χαρτογραφικό υλικό.

α.- Διαγράμματα της Τοπογραφικής Υπηρεσίας του Υπ. Γεωργίας.

β.- Αεροφωτογραφίες 1:20.000 έτος 1992, οι οποίες έχουν καλύψει το σύνολο της χώρας.

γ.- Διαγράμματα 1:5.000 της Γεωγραφικής Υπηρεσίας Στρατού.

Ενόητον είναι ότι αν σ' ένα Νομό κριθεί ότι υπάρχει χαρτογραφικό υλικό καταλληλότερο των παραπάνω (π.χ. αεροφωτογραφίες πρόσφατες), τότε η αρμόδια Νμαρχιακή Υπηρεσία Τοπογραφικής μπορεί ν'αποφασίσει την χρησιμοποίηση αυτού, μετά από συνεννόηση με την Δ/νση Τοπογραφικής του Υπουργείου Γεωργίας.

Η χρήση του αναγραφόμενου χαρτογραφικού υλικού της προηγουμένης παραγράφου είναι προσωρινή. 'Ηδη έχει ξεκινήσει ένα πρόγραμμα δημιουργίας χαρτών από αεροφωτογραφίες, το οποίο εκτελείται σε συνεργασία με τις αρμόδιες Υπηρεσίες της ΕΕ και με χρήση των τελευταίων τεχνολογικών εξελίξεων, το οποίο θα χρησιμοποιηθεί από το επόμενο έτος για τον εντοπισμό των δηλουμένων αγροτεμαχίων, στα πλαίσια το ΟΣΔΕ.

Ο Νομός Βοιωτίας εντάχθηκε στον έλεγχο με την μέθοδο της τηλεπισκόπησης κατά την περίοδο 1996-97.

Τα αποτελέσματα της μεθόδου αυτής σε περιπτώσεις απορριπτομένων και αμφισβητουμένων εκτάσεων-καλλιεργειών ελέγχονται και επιτόπια.

Λόγω της καθυστερημένης χορήγησης των αποτελεσμάτων της τηλεπισκόπησης δημιουργήθηκαν ορισμένα προβλήματα κυρίως σχετικά με την επιβεβαίωση του είδους της καλλιέργειας. 'Ηδη βρίσκεται σε εξέλιξη Υπουργικό σχέδιο για την διευθέτηση του θέματος.

Οι κανονισμοί προβλέπουν ότι σε περιπτώσεις ελέγχων υπάρχει η δυαντότητα πληρωμής μετά την 1/1/97.

Δεν προβλέπεται η χορήγηση τόκων για τις περιπτώσεις αυτές.

Σε εκκρεμότητα υπάρχουν ακόμα περίπου 270 αιτήσεις στις Κοινότητες: "Βάγια", "Μουρίκη", "Ελαιώνας", "Λεοντάρι", "'Υπατο" και στο Δήμο Θήβας και το ποσό ανέρχεται σε 70-80 εκ. δρχ.

Για τις υπόλοιπες 500 περίπου αιτήσεις που είχαν ενταχθεί στη μέθοδο της τηλεπισκόπησης και για τις οποίες δεν υπάρχουν πλέον αμφιβολίες συντάσσονται οι σχετικές καταστάσεις πληρωμής.

Ο Υπουργός

ΣΤΕΦ. ΤΖΟΥΜΑΚΑΣ"

20. Στην με αριθμό 3570/6-5-96 ερώτηση δόθηκε με το υπ' αριθμ. 575/28-5-97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 3570/6-5-97 που κατέθεσε ο Βουλευτής κ. Σπ. Δανέλλης, σας γνωρίζουμε ότι το Υπουργείο Παιδείας δεν αντιμετωπίζει προς το παρόν θέμα χωρισμού του Τμήματος Ιστορίας και Εθνολογίας του Δημοκριτείου Πανεπιστημίου Θράκης, δεδομένου ότι μέχρι σήμερα δεν έχει υποβληθεί σχετική πρόταση από το 'Ιδρυμα.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

21. Στην με αριθμό 3272/6-5-97 ερώτηση δόθηκε με το υπ' αριθμ. 1073/28-5-97 έγγραφο από τον Υπουργό Εργασίας η ακόλουθη απάντηση:

"Απαντώντας στην αριθμ. 3572/6-5-97 ερώτηση, που κατατέθηκε στη Βουλή από τους Βουλευτές κ.κ. Λ.Αυδή και Δ. Κωστόπουλο, για τα θιγόμενα σ' αυτή θέματα αρμοδιότητάς μας, σας γνωρίζουμε τα εξής:

Η κατάσταση "ανιθαγένειας" στην οποία ενδέχεται να έχει περιπέσει κάποιος αλλοδαπός, σε καμία περίπτωση δεν του στερεί τη δυνατότητα ένταξής του στη διαδικασία νομιμοποίησης που προβλέπεται από τα προεδρικά διατάγματα που θα ρυθμίζουν τους όρους και προυποθέσεις νομιμοποίησης των αλλοδαπών που βρίσκονται στην Ελλάδα βάσει του άρθρου 16 του ν. 2434/96. Είναι άλλωστε εκτός γενικότερης προβληματικής οποιαδήποτε μορφή σύνδεσης μεταξύ ιθαγένειας και νομιμοποίησης.

Επίσης, σας γνωρίζουμε ότι η πιθανότητα ο ανιθαγενής αλλοδαπός να αντιμετωπίσει δυσκολίες προκειμένου να εκδώσει τα απαραίτητα για την νομιμοποίησή του πιστοποιητικά (π.χ. ποινικό μητρώο), θεραπεύεται με την παράλληλη προσκόμιση της σχετικής πράξης αφαίρεσης της ιθαγένειάς του.

Στην ακραία περίπτωση οριστικής αδυναμίας του αλλοδαπού να προσκομίσει κι αυτή ακόμα την πράξη αφαίρεσης της ιθάγενειάς του, επιτροπή διευρυμένης σύνθεσης που προβλέπεται από τα προεδρικά διατάγματα, θα κρίνει, μεταξύ άλλων, περιπτωσιολογικά το ζήτημα.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

22. Στην με αριθμό 3574/6-5-97 ερώτηση δόθηκε με το υπ' αριθμ. 308/28-5-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 3575/6-5-97 του Βουλευτή κου Βαρσάμη Γιοβανούδα σας πληροφορούμε ότι η Γ.Γ.Α κατασκευάζει στο Νομό Χαλκιδικής 2 Κλειστά Γυμναστήρια, στην Καλλικράτεια και στην Ιερισσό, πέραν των άλλων αθλητικών έργων που βρίσκονται σε εξέλιξη (κατασκευή χλοοτάπητα στην Σιθωνία και στα Εθνικά Στάδια Αρναίας και Πολυγύρου, ναυταθλητικές εγκαταστάσεις στα Μουδανιά, ανακατασκευή στίβου, περίφραξη και χλοοτάπητα στο Εθνικό Στάδιο Μουδανιών) και για το λόγο αυτό η κατασκευή του Κλειστού Γυμναστηρίου Νικήτης θα εξεταστεί για ένταξη στο Π.Δ.Ε. στο 2ο εξάμηνο του 1997.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

23. Στην με αριθμό 3586/7-5-97 ερώτηση δόθηκε με το υπ' αριθμ. 487/28-5-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθμ. 3586/7-5-97 ερώτηση που κατατέθηκε στη Βουλή των Ελλήνων από τον Βουλευτή κ. Παν. Ψωμιάδη, σας γνωρίζουμε ως προς το θέμα της επαγγελματικής στέγης, που θίγεται σ' αυτή και εμπίπτει στις αρμοδιότητες του Υπουργείου μας, τα εξής:

Οι ρυθμίσεις που θεσπίστηκαν για την επαγγελματική στέγη με το νόμο 2235/94, ήταν προϊόν ευρύτερου διαλόγου με όλους τους εμπλεκόμενους φορείς και έτυχαν της μεγαλύτερης κοινωνικής αποδοχής.

Η εφαρμογή του νόμου εξελίσσεται ομαλά και στα πλαίσια της πειραιτέρω ενίσχυσης της επαγγελματικής στέγης, είχε ήδη κατατεθεί στη Βουλή τροπολογία που προέβλεπε τη δυνατότητα δικαστικής αύξησης του ποσού της άϋλης εμπορικής αξίας, που καταβάλλεται από τον εκμισθωτή για απόδοση μισθίων με Συντελεστή Εμπορικότητας τρία (3) και άνω.

Η εν λόγω τροπολογία ανακλήθηκε, επειδή με τις μεταβατικές διατάξεις του παραπάνω νόμου οι εμπορικές μισθώσεις διανύουν την τελική φάση της απελευθέρωσης τους και κρίθηκε σκόπιμο να συσταθεί Επιτροπή από πανεπιστημιακούς, η οποία θα μελετήσει το θέμα της επαγγελματικής στέγης από μηδενική βάση.

Ο Υφυπουργός

ΜΙΧ. ΧΡΥΣΟΧΟΪΔΗΣ"

24. Στην με αριθμό 3594/7-5-97 ερώτηση δόθηκε με το υπ' αριθμ. 1046/23-5-97 έγγραφο από τον Αναπληρωτή Υπουργό Εξωτερικών η ακόλουθη απάντηση:

Σελίδα 7059 

"Σε απάντηση της ερώτησης 3594/7-5-97 σας γνωρίζουμε τα εξής:

Η Ελληνική Πολιτεία αντιμετώπισε κατά τον καλύερο δυνατό τρόπο τα προβλήματα που ανέκυψαν από την μαζική είσοδο, τα τελευταία έτη, ομογενών μας από τις χώρες της πρώην ΕΣΣΔ. Στο πλαίσιο αυτό δραστηριοποιούνται εξειδικευμένοι φορείς με μεγάλη εμπειρία, οι οποίοι διαθέτουν τις κατάλληλες υποδομές και την απαραίτητη τεχνογνωσία. Η Γ.Γ.Α.Ε. δημιούργησε και συντόνισε ειδικά προγράμματα επιμόρφωσης και επαγγελματικής κατάρτισης, στο πλαίσιο υπαρχόντων προγραμμάτων της Ευρωπαϊκής 'Ενωσης, ενώ παράλληλα συντόνισε -σε πανελλαδικό επίπεδο πάντα- προγράμματα εκμάθησης της Ελληνικής Γλώσσας. Παράλληλα, ανέπτυξε αξιολογότατο δίκτυο παροχής πληροφοριών για την ομαλή ένταξη των ομογενών μας στην ελληνική κοινωνία.

Για την αντιμετώπιση των ποικίλων προβλημάτων των ομογενών μας η Πολιτεία προέβη επίσης στην ίδρυση του ΕΙΥΑΠΟΕ, υπό μορφή Κοινωφελούς Ιδρύματος.

Η ίδρυση του συγκεκριμένου φορέα συνδυάστηκε με την εκπόνηση πολυεπίπεδου προγράμματος κοινωνικής ένταξης, μόνιμης στεγαστικής αποκατάστασης και επαγγελματικής κατάρτισης, σε όσους ομογενείς εντάσσονται οικειοθελώς στα προγράμματα του Ιδρύματος.

Μέχρι σήμερα, το ΕΙΥΑΠΟΕ έχει αποκαταστήσει στεγαστικά περίπου 20.000 ομογενείς απ' όσους έχουν οριστικά παλιννοστήσει.

Συγκεκριμένα, μέχρι τις 30.4.1997 είχαν αποκατασταθεί σε ενοικιαζόμενα σπίτια 14.724 άτομα, σε Οικισμούς Υποδοχής 1657 άτομα και σε παραχωρηθέντα σπίτια 3.220 άτομα, ενώ σε Κέντρα Φιλοξενίας διέμεναν προσωρινά 573 άτομα.

Παράλληλα, το 'Ιδρυμα διέθεσε, μέχρι σήμερα, περί τα 580 εκατ. δρχ. για την επίδοτηση μικρών επιχειρήσεων ομογενών μας στην Θράκη, ενώ σε εξέλιξη βρίσκονται προγράμματα εκμάθησης Ελληνικής Γλώσσας σε ενήλικες, καθώς και υποστηρικτικά προγράμματα Ελληνικής γλώσσας σε μαθητές.

Το δίκτυο κοινωνικών λειτουργών του ΕΙΥΑΠΟΕ στην Θράκη αντιμετωπίζει καθημερινά προβλήματα των ομογενών μας που είναι ενταγμένοι στο Πρόγραμμα Θράκης.

Σημειώνεται ότι το ΕΙΥΑΠΟΕ ασχολείται και με την διεκπεραίωση των γραφειοκρατικών υποθέσεων όλων των ομογενών μας, ανεξάρτητα αν είναι ενταγμένοι ή όχι στα Προγράμματά του. 

Σημαντικές είναι επίσης οι δραστηριότητες του Ιδρύματος στο χώρο των ομογενών μας που εξακολουθούν να διαμένουν στις χώρες της πρώην ΕΣΣΔ, ιδιαίτερα μετά την παρουσιαζόμενη εσωτερική μετανάστευση και τις τάσεις συγκέντρωσής τους σε περιοχές "χαμηλού κινδύνου".

Συνολικά, από το 1994 μέχρι σήμερα, το ΕΙΥΑΠΟΕ πρόσφερε ανθρωπιστική βοήθεια 1.428.000 δολ. Η.Π.Α. στους ομογενείς μας στην Γεωργία, 53.500 δολ. Η.Π.Α. στους ομογενείς της Ρωσίας και 165.000 δολ. Η.Π.Α. στους ομογενείς της Αρμενίας.

Παράλληλα, ανέπτυξε πλέγμα δραστηριοτήτων στον τομέα της εκπαίδευσης με την αποστολή φιλολόγων από την Ελλάδα αλλά και την επί τόπου μετεκπαίδευση ομογενών καθηγητών.

Τέλος, για τους ομογενείς μας που ζουν στην Αλβανία το ΕΙΑΠΟΕ διέθεσε από το 1991 το ποσό των 28,5 εκατ. δολ. Η.Π.Α. από τα οποία 6,5 εκατ. δολ. Η.Π.Α. μόνο για την βελτίωση της εκπαίδευσης.

Προβλήματα και δυσλειτουργίες υπάρχουν βεβαίως στο ΕΙΥΑΠΟΕ, κανείς όμως δεν μπορεί να αγνοήσει την σημασία του έργου που έχει πραγματοποιηθεί μέχρι σήμερα.

Στόχος της Κυβέρνησης είναι η λειτουργία του Ιδρύματος σε νέες βάσεις, προκειμένου να ανταποκριθεί πληρέστερα στις ανάγκες που προκύπτουν από την διανομή και εργασία στην χώρα μας μεγάλου αριθμού Ομογενών από τις χώρες της πρώην ΕΣΣΔ.

Το ενδιαφέρον της Κυβέρνησης για την αναμόρφωση του ΕΙΥΑΠΟΕ εντάσσεται στους γενικότερους στόχους αλλαγών και διορθωτικών παρεμβάσεων στα ζητήματα μεταναστευτικής πολιτικής, τα οποία, ως γνωστόν, εξετάζει Επιτροπή που συγκροτήθηκε για τον σκοπό αυτό.

Ο αναπροσανατολισμός της πολιτικής μας πρέπει βεβαίως να λάβρι υπόψη του την αύξηση του αριθμού των ομογενών μας που μετανάστευσαν στην Ελλάδα, καθώς και την εγκατάστασή τους σε συγκεκριμένες περιοχές.

Στόχος της πολιτικής μας είναι η αξιοποίηση του ειδικευμένου επιστημονικού δυναμικού των ομογενών μας, σε συνδυασμό με την καλύτερη δυνατή αντιμετώπιση των προβλημάτων στέγασης.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

25. Στην με αριθμό 3595/7-5-97 ερώτηση δόθηκε με το υπ' αριθμ. 1616/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην 3595/7-5-97 ερώτηση που κατέθεσε ο Βουλευτής κ. Ι. Βαρβιτσιώτης για τα θέματα της αρμοδιότητάς μας, σας πληροφορούμε ότι η Κ.Υ.Α. για τους υγροβιότοπους Δέλτα Αξιού-Λουδία-Αλιάκμονα, που ρυθμίζει αμμοληψίες, κυνήγι κ.λπ., βρίσκεται στο τελικό στάδιο προς υπογραφή.

Ο Υπουργός

ΣΤΕΦ. ΤΖΟΥΜΑΚΑΣ"

26. Στην με αριθμό 3607/8-5-97 ερώτηση δόθηκε με το υπ' αριθμ. 10459/28-5-97 έγγραφο από τον Υφυπουργό Οικονομιμών η ακόλουθη απάντηση:

"Απαντώντας στην αριθμ. 3607/8-5-97 ερώτηση του Βουλευτή κ. Αθανασίου Χειμάρα, αναφορικά με το πιο πάνω θέμα, που μας διαβιβάσατε με το σχετικό έγγραφό σας, σας γνωρίζουμε τα ακόλουθα:

1. Σύμφωνα με τις διατάξεις των δύο τελευταίων εδαφίων της περίπτωσης στ' της παραγρ. 1 του άρθρου 8 του ν. 2238/94, οι οποίες προστέθηκαν με την παραγρ. 5 του άρθρου 12 του ν.2459/97 ορίζεται ότι, στην περίπτωση που τα χρηματικά ποσά των δωρεών και χορηγιών που εκπίπτουν υπερβαίνουν αθροιστικά για κάθε δωρεοδόχο, τις εκατό χιλιάδες (100.000) δραχμές ετησίως, προκειμένου αυτά να αφαιρεθούν από το συνολικό εισόδημα του φορολογουμένου, ο δωρητής οφείλει να παρακρατήσει το φόρο με συντελεστή είκοσι τοις εκατό (20%) στο πάνω από εκατό (100.000) χιλιάδες δραχμές ποσό της δωρεάς να τον αποδώσει σε οποιαδήποτε δημόσια οικονομική υπηρεσία μέχει τη λήξη της προθεσμίας για την επίδοση της οικέιας δήλωσης φορολογίας εισοδήματος και να υποβάλλει το πρωτότυπο του παραστατικού καταβολής του φόρου με την δήλωση φορολογίας εισοδήματός του. Ο φόρος αυτός δεν συμψηφίζεται με φόρο που προκύπτει από τυχόν φορολογική υποχρέωση του δωρεοδόχου ούτε επιστρέφεται.

2. Οι πιο πάνω τροποποιήσεις σχετικά με την φορολογία των δωρεών προς τα κοινοφελή ιδρύματα έγιναν αφού προηγουμένως ελήφθησαν υπόψη τα πορίσματα των Επιτροπών (Επιτροπή Αξιολόγησης Φορολογικών Απαλλαγών και Επιστημονική Ομάδα του Κ.Ε.Π.Ε.) στις οποίες είχε ανατεθεί η αξιολόγηση των υφισταμένων φολογικών απαλλαγών κ.λπ. μέσα στα πλαίσια της φορολογικής δικαιοσύνης που επιβάλλουν οι σημερινές συνθήκες.

3. Εξάλλου, οι περιπτώσεις δωρητών με δωρούμενα, μέσα στο ίδιο έτος, ποσά άνω των 100.000 δρχ. προς το ίδιο κοινωφελές ίδρυμα είναι ολίγες και κατά συνέπεια, η εφαρμογή των διατάξεων της περ. στ' της παραγρ. 1 του άρθρου 8 του ν. 2238/94 δεν πρόκειται να επηρεάσει αρνητικά τις δωρεές προς τα ανωτέρω νομικά πρόσωπα, στα οποία συμπεριλαμβάνεται και το ΟΡΦΑΝΟΤΡΟΦΕΙΟ ΘΗΛΕΩΝ ΛΑΜΙΑΣ.

Επίσης σας γνωρίζουμε ότι και μετά την καθιέρωση της παρακράτησης φόρου 20% σε δωρεές άνω των 100.000 δρχ., τα φυσικά πρόσωπα και οι επιχειρήσεις με βιβλία Γ' κατηγορίας, εξακολουθούν να εκπίπτουν από το εισόδημα τους ή τα ακαθάριστα έσοδά τους αντίστοιχα, ολόκληρο το ποσό της δωρεάς (εισπρατόμμενο ποσό από το ίδρυμα και ποσό φόρου) με αποτέλεσμα η πιο πάνω παρακράτηση να μη δημιουργεί

Σελίδα 7060 

κανένα αντικίνητρο σε όσους επιθυμούν να προβαίνουν σε δωρεές προς κοινωφελή ιδρύματα, Ιερούς Ναούς κ.λπ.

4. Ενόψει των ανωτέρω και δεδομένου ότι δεν μπορεί να γίνει ειδική νομοθετική ρύθμιση για το πιο πάνω μόνο ίδρυμα, σας γνωρίζουμε ότι δεν αντιμετωπίζει η περίπτωση κατάργησης των προαναφερθεισών διατάξεων, οι οποίες μόλις πρόσφατα θεσμοθετήθηκαν.

Ο Υφυπουργός

Γ. ΔΡΥΣ"

27. Στην με αριθμό 3613/8-5-97 ερώτηση δόθηκε με το υπ' αριθμ. 210/28-5-97 έγγραφο από τον Υπουργό Ναυτιλίας η ακόλουθη απάντηση:

"Απαντώντας στην 3613/8-5-97 ερώτηση που κατέθεσε στη Βουλή των Ελλήνων ο Βουλευτής κ. ΚΟΤΣΑΚΑΣ Αντώνιος, σας γνωρίζουμε τα ακόλουθα:

1. Η ΝΑΥΤΙΛΙΑΚΗ ΕΤΑΙΡΕΙΑ ΛΕΣΒΟΥ Α.Ε. σύμφωνα με την υποχρέωση της ως διάταξη παρ. 1.γ. του άρθρου 1 του Π.Δ. 427/95 (ΦΕΚ 245-Α), έχει καθορίσει τα ποσοστά του χώρου οχημάτων των πλοίων της που θα καλύπτονται από τα οχήματα που φορτώνονται από τους λιμένες Μυτιλήνης και Χίου.

2. Την 02.5.97 φορτώθηκαν στο Ε/Γ - Ο/Γ "ΣΑΠΦΩ" από το λιμάνι της Χίου πέντε (05) φορτηγά οχήματα και πένηντα πέντε (55) Ε.Ι.Χ., υπερκαλύπτοντας το ποσοστό του χώρου οχημάτων που έχει καθοριστεί για το λιμάνι αυτό.

3. Η σειρά προτεραιότητας φόρτωσης τηρείται από το ναυτικό πράκτορα κάθε πλοίου, σύμφωνα με τις διατάξεις του αριθμ. 14 του Γενικού Κανονισμού Λιμένα (ΦΕΚ 5-Βο/97). Οχήματα που μεταφέρουν ευπαθή προϊόντα φορτώνονται κατόεξαίρεση της σειράς προτεραιότητας εφόσον αιτηθεί η εξαίρεσή τους 24 τουλάχιστον ώρες πριν τον απόπλου του πλοίου. Με βάση τα ως άνω την 02/5/97 τα τέσσερα (04) από τα πέντε (05) φ/γ οχήματα φορτώθηκαν κατόεξαίρεση γιατί μετέφεραν ψάρια.

5. Για το αριθμ. ΧΙΑ 5664 φ/γ όχημα δεν είχε αιτηθεί η κατ'εξαίρεση φόρτωσή του σύμφωνα με τις διατάξεις του Γενικού κανονισμού Λιμένα.

6. Το αριθ. ΧΙΑ 5664 φ/γ όχημα είναι ιδιωτικής χρήσης, ανήκει στην ΕΜΠΟΡΟΨΥΚΤΙΚΗ Α.Ε. ΑΦΟΙ ΑΤΤΑΛΙΩΤΗ και απαγορεύεται να εκτελεί δημόσιες μεταφορές, όπως η μεταφορά των ιχθύων της CHIOS FISH A.E. (άρθρο 1 ν. 1959 "Για τις οδικές μεταφορές, τις επικοινωνιές και άλλες διατάξεις" ΦΕΚ 123-Α/91).

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

28. Στην με αριθμό 3619/8-5-97 ερώτηση δόθηκε με το υπ' αριθμ. 5122/28-5-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 3619/8-5-97 του Βουλευτή κ. Σπ. Σπηλιωτόπουλου και απευθύνεται στον Υπουργό Μεταφορών και Επικοινωνιών, σας πληροφορούμε τα παραπάνω:

1. Ο υπάλληλος των ΕΛΤΑ με βαθμό Δ/ντή Ζολώτας Βασίλειος από του διορισμού του (έτος 1962) υπηρετεί συνεχώς στις υπηρεσίες του Οργανισμού στην περιοχή της Πάτρας.

2. Στις 10-12-93 με απόφαση του Διοικητικού Συμβουλίου ΕΛΤΑ τέθηκε στη διάθεση της Γενικής Δ/νσης ΕΛΤΑ, παραμένοντας στην Πάτρα μέχρι να του ανατεθεί συγκεκριμένο έργο από το Γενικό Διευθυντή ΕΛΤΑ.

3. Στις 28-9-95 με απόφαση των ΔΣ ΕΛΤΑ μετατέθηκε στην Περιφ/κη Δ/νση Ιονίων Νήσων για την κάλυψη κενής Οργανικής Θέσης.

Η απόφαση αυτή δεν υλοποιήθηκε ύστερα από απόφαση της Διοίκησης των ΕΛΤΑ.

4. Με την 2212/4995/314.00/25-11-96 απόφαση του Γενικού Διευθυντή των ΕΛΤΑ ο ανωτέρω μετατέθηκε στην Περιφ/κή Δ/νση Δυτ. Μακεδονίας για την κάλυψη κενής οργανικής θέσης. Η απόφαση αυτή δεν υλοποιήθηκε ύστερα από την προσφυγή του ανωτέρω στην δικαιοσύνη.

5. Οι υπάλληλοι των ΕΛΤΑ με βαθμό Διευθυντή καλύπτουν τις 27 αντίστοιχες οργανικές θέσεις.

Τοποθετούνται και μετατίθενται με απόφαση του Δ.Σ. ΕΛΤΑ σε ολόκληρη των Ελλάδα, συμβάλλοντας στην ομαλή λειτουργία του Οργανισμού.

Ο Γενικός Διευθυντής και το Διοικητικό Συμβούλιο στα πλαίσια των αρμοδιοτήτων τους, συνεκτιμώντας τις υπηρεσιακές ανάγκες και τα στοιχεία του ατομικού φακέλου κάθε υπαλλήλου λαμβάνει τις σχετικές αποφάσεις.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

29. Στην με αριθμό 3623/8-5-97 ερώτηση δόθηκε με το υπ' αριθμ. 10458/28-5-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην αριθμ. 3623/8-5-97 ερώτηση του Βουλευτή κ. Δημήτρη Αλαμπάνου, που μας διαβιβάσατε με το σχετικό έγγραφό σας, αναφορικά με το πιο πάνω θέμα, σας γνωρίζουμε τα ακόλουθα:

1. Σύμφωνα με τις διατάξεις των δύο τελευταίων εδαφίων της περίπτωσης στ' της παραγρ. 1 του άρθρου 8 του ν. 2238/94, οι οποίες προστέθηκαν με την παραγρ. 5 του άρθρου 12 του ν.2459/97 ορίζεται ότι, στην περίπτωση που τα χρηματικά ποσά των δωρεών και χορηγιών που εκπίπτουν υπερβαίνουν αθροιστικά για κάθε δωρεοδόχο, τις εκατό χιλιάδες (100.000) δραχμές ετησίως, προκειμένου αυτά να αφαιρεθούν από το συνολικό εισόδημα του φορολογουμένου, ο δωρητής οφείλει να παρακρατήσει το φόρο με συντελεστή είκοσι τοις εκατό (20%) στο πάνω από εκατό (100.000) χιλιάδες δραχμές ποσό της δωρεάς να τον αποδώσει σε οποιαδήποτε δημόσια οικονομική υπηρεσία μέχει τη λήξη της προθεσμίας για την επίδοση της οικείας δήλωσης φορολογίας εισοδήματος και να υποβάλλει το πρωτότυπο του παραστατικού καταβολής του φόρου με την δήλωση φορολογίας εισοδήματός του. Ο φόρος αυτός δεν συμψηφίζεται με φόρο που προκύπτει από τυχόν φορολογική υποχρέωση του δωρεοδόχου ούτε επιστρέφεται.

2. Οι πιο πάνω τροποποιήσεις σχετικά με την φορολογία των δωρεών προς τα κοινοφελή ιδρύματα έγιναν αφού προηγουμένως ελήφθησαν υπόψη τα πορίσματα των Επιτροπών (Επιτροπή Αξιολόγησης Φορολογικών Απαλλαγών και Επιστειμονική Ομάδα του Κ.Ε.Π.Ε.) στις οποίες είχε ανατεθεί η αξιολόγηση των υφισταμένων φορολογικών απαλλαγών κ.λπ. μέσα στα πλαίσια της φορολογικής δικαιοσύνης που επιβάλλουν οι σημερινές συνθήκες.

3. Εξάλλου, οι περιπτώσεις δωρητών με δωρούμενα, μέσα στο ίδιο έτος, ποσά άνω των 100.000 δρχ. προς το ίδιο κοινωφελές ίδρυμα είναι ολίγες και κατά συνέπεια, η εφαρμογή των διατάξεων της περ. στ' της παραγρ. 1 του άρθρου 8 του ν. 2238/94 δεν πρόκειται να επηρεάσει αρνητικά τις δωρεές προς τα ανωτέρω νομικά πρόσωπα, στα οποία συμπεριλαμβάνεται και το Κέντρο Παιδικής Μέριμνας Θηλέων Λαμίας.

4. Ενόψει των ανωτέρω και δεδομένου ότι δεν μπορεί να γίνει ειδική νομοθετική ρύθμιση για το πιο πάνω μόνο ίδρυμα, σας γνωρίζουμε ότι δεν αντιμετωπίζει η περίπτωση κατάργησης των προαναφερθεισών διατάξεων, οι οποίες μόλις πρόσφατα θεσμοθετήθηκαν.

Ο Υφυπουργός

Γ. ΔΡΥΣ"

30. Στην με αριθμό 3632/9-5-97 ερώτηση δόθηκε με το υπ' αριθμ. 1643/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3632/9-5-97 που κατέθεσε ο Βουλευτής κ. Α. Χειμάρας, σας πληροφορούμε τα εξής:

Οι κοινοτικοί κανονισμοί που καθορίζουν τις ποσοστώσεις βιομ. τομάτας και τις λεπτομέρειες εφαρμογής τους ορίζουν και την διαχείρηση των ποσοστώσεων.

Αυτό σημαίνει ότι δεν παρέχεται Κ-Μ η δυνατότητα εφαρμογής άλλων κριτηρίων ή άλλων μέτρων πλην αυτών που 

Σελίδα 7061 

περιγράφονται στους σχετικούς οργανισμούς.

Το Υπουργείο Γεωργίας κατανέμει κάθε χρόνο την επιδοτούμενη από την Ε.Ε. ποσότητα (η επιδότηση δίδεται στο παραγόμενο τελικό προϊόν) βιομ. τομάτας στις δικαιούχους επιχειρήσεις βάσει κριτηρίων που ορίζει ο καν. ΕΚ 2201/96 της αναμορφωμένης Κ.Ο.Α.

Το Υπουργείο Γεωργίας στα πλαίσια του ρόλου του της διασφάλισης με κάθε τρόπο των παραγωγών με σχετική από 3-4-97 απόφαση του όρισε διευρυμένη Επιτροπή (κατά Νομαρχιακή αυτοδιοίκηση) προκειμένου να ελεγχθεί με τον καλύτερο τρόπο η κατανομή στους δικαιούχους παραγωγούς.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

31. Στην με αριθμό 3634/9-5-97 ερώτηση δόθηκε με το υπ' αριθμ. 391/28-5-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3634/9-5-97 που κατέθεσε ο Βουλευτής κ. Πέτρος Τατούλης, σας πληροφορούμε ότι ύστερα από την αποκέντρωση του Προγράμματος Δημοσίων Επενδύσεων, η ευθύνη για την σύνταξη του προγράμματος σχολικής στέγης ανάγεται στην αποκλειστική αρμοδιότητα της Νομαρχιακής Αυτοδιοίκησης.

Το Νομαρχιακό Συμβούλιο κάθε Νομού αξιολογεί και ιεραρχεί τις υπάρχουσες ανάγκες σχολικής στέγης και εντάσσει στο Νομαρχιακό Πρόγραμμα τις πιο επείγουσες, χωρίς την παρέμβαση του Υπουργείου Παιδείας.

Το ΥΠ.Ε.Π.Θ. θα επιχορηγήσει τη Νομαρχιακή Αυτοδιοίκηση ΑΡΚΑΔΙΑΣ στα πλαίσια των οικονομικών του δυνατοτήτων για το 1997, από το εθνικό Π.Δ.Ε. και το ΤΑΣΕ για οικόπεδα, κατασκευές και επισκευές διδακτηρίων χωρίς την παρέμβαση του ΥΠ.Ε.Π.θ. στην κατανομή των πιστώσεων στον Νομό.

Τέλος σας πληροφορούμε ότι έχει δοθεί εντολή προς τον ΟΣΚ για την κατανομή της 1ης Δόσης του Δανείου ΤΚΑΣΕ 1192/95. Η Ν.Α. ΑΡΚΑΔΙΑΣ θα επιχορηγηθεί με το ποσό των 45.000.000 δρχ. για κατασκευές και επισκευές σχολικών κτιρίων.

Ο Υφυπουργός

ΙΩΑΝ. ΑΝΘΟΠΟΥΛΟΣ"

32. Στην με αριθμό 3643/9-5-97 ερώτηση δόθηκε με το υπ'αριθμ. 1091/28-5-97 έγγραφο από τον Υπουργό Εργασίας η ακόλουθη απάντηση:

"Απαντώντας στην 3643/9-5-97 ερώτηση, που κατατέθηκε στη Βουλή από τους Βουλευτές κ.κ. Ν. Γκατζή και Μ. Κωστόπουλο, για τα θιγόμενα σ' αυτή θέματα, σας πληροφορούμε τα εξής:

1) 'Οπως μας πληροφόρησε η Επιθεώρηση Εργασίας Σχηματαρίου της Νομαρχιακής Αυτοδιοίκησης Βοιωτίας, οι εργαζόμενοι (80) της Επιχείρησης "ΠΕΙΡΑΙΚΗ ΟΡΕΙΧΑΛΚΟΥΡΓΙΑ ΑΕ" έχουν ασκήσει το δικαίωμα της επίσχεσης εργασίας από 1-4-97 λόγω της μη καταβολής των δεδουλευμένων αποδοχών τους από 1-1-97 επειδή η εν λόγω επιχείρηση δήλωσε οικονομική αδυναμία. Από την ανωτέρω Επιθεώρηση υποβλήθηκε η αριθμ. 29908/14-4-97 μήνυση κατά των υπευθύνων της παραπάνω εταιρείας.

2) 'Οπως μας πληροφόρησε το Ι.Κ.Α. Οινοφύτων που υπάγεται η "ΠΕΙΡΑΙΚΗ ΟΡΕΙΧΑΛΚΟΥΡΓΙΑ Α.Ε." αρμόδιος υπάλληλος παρέλαβε απ' αυτό τις αριθμ. 1133,1134,1135/21-5-97 έγγραφες εντολές για την αγορά ενσήμων από την Εθνική Τράπεζα Ελλάδος που αφορούν την ασφαλιστική κάλυψη των εργαζομένων που απασχολήθηκαν την περίοδο 1-10-96 έως 31-3-96 στην ανωτέρω επιχείρηση.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

33. Στην με αριθμό 3650/9-5-97 ερώτηση δόθηκε με το υπ' αριθμ. 10454/27-5-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην αριθμ. 3650/9-5-97 ερώτηση του Βουλευτή κ. Βαρσάμη Αθ. Γιοβανούδα, αναφορικά με το πιο πάνω θέμα, που μας διαβιβάσατε με το σχετικό έγγραφό σας, σας γνωρίζουμε τα ακόλουθα:

1. Με τις διατάξεις των δύο τελευταίων εδαφίων της περίπτωσης στ' της παρ. 1 του άρθρου 8 του ν. 2238/94, οι οποίες προστέθηκαν με την παράγρ. 5 του άρθρου 12 του ν. 2459/97 προβλέπεται ότι στην περίπτωση που τα χρηματικά ποσά των δωρεών που εκπίπτουν υπερβαίνουν αθροιστικά για κάθε δωρεοδόχο, τις εκατό χιλιάδες (100.000) δραχμές ετησίως, προκειμένου αυτά να αφαιρεθούν από το συνολικό εισόδημα του φορολογουμένου, ο δωρητής οφείλει να παρακρατήσει το φόρο με συντελεστή είκοσι τοις εκατό (20%) στο πάνω από εκατό (100.000) χιλιάδες δραχμές ποσό της δωρεάς να τον αποδώσει σε οποιαδήποτε δημόσια οικονομική υπηρεσία μέχει τη λήξη της προθεσμίας για την επίδοση της οικείας δήλωσης φορολογίας εισοδήματος και να υποβάλλει το πρωτότυπο του παραστατικού καταβολής του φόρου με την δήλωση φορολογίας εισοδήματός του. Ο φόρος αυτός δεν συμψηφίζεται με φόρο που προκύπτει από τυχόν φορολογική υποχρέωση του δωρεοδόχου ούτε επιστρέφεται.

2. Περαιτέρω, με τις διατάξεις του δευτέρου εδαφίου της περιπτ. γ' της παραγ. 1 του άρθρου 109 του νόμου ν.2238/94, όπως αυτές προστέθηκαν με την παραγρ. 19 του άρθρου 13 του ν. 2459/97, ορίζεται ότι τα εισοδήματα που αποκτούν από την εκμίσθωση των οικοδομών και γαιών οι Ιεροί Ναοί, οι Ιερές Μητροπόλεις, οι Ιερές Μονές, η Αποστολική Διακονία, ο Πανάγιος Τάφος, η Ιερά μονή Σινά και Πάτμου, τα ημεδαπά νομικά πρόσωπα που νόμιμα έχουν συσταθεί ή συνιστώνται και τα οποία επιδιώκουν αποδεδειγμένα κοινωφελείς σκοπούς, καθώς και τα ημεδαπά κοινωφελή ιδρύματα φορολογούνται από το οικον. έτος 1997 και μετά με συντελεστή φόρου εισοδήματος δέκα τοις εκατό (10%).

3. Οι πιο πάνω τροποποιήσεις σχετικά με την φορολογία του εισοδήματος των αστικών ακινήτων των νομικών προσώπων που επιδιώκουν κοινοφελείς σκοπούς των κοινωφελών Ιδρυμάτων, των Ιερών Ναών, Ιερών Μητροπόλεων κλπ., καθώς και των δωρεών προς αυτά θεσπίστηκαν αφού προηγουμένως ελήφθησαν υπόψη τα πορίσματα των επιτροπών (Επιτροπή Αξιολόγησης Φορολογικών Απαλλαγών και Επιστιμονική Ομάδα του Κ.Ε.Π.Ε.) στις οποίες είχε ανατεθεί η αξιολόγηση των υφισταμένων φορολογικών απαλλαγών κ.λπ. μέσα στα πλαίσια της φορολογικής δικαιοσύνης που επιβάλλουν οι σημερινές συνθήκες.

3. Εξάλλου, οι περιπτώσεις δωρητών με δωρούμενα, μέσα στο ίδιο έτος, ποσά άνω των 100.000 δρχ. προς το ίδιο δωρεοδόχο (Ιερό Ναό, Ιερά Μονή και γενικά εκκλησιαστικά ιδρύματα κλπ.) είναι ολίγες και κατά συνέπεια, η εφαρμογή των διατάξεων της περ. στ' της παραγρ. 1 του άρθρου 8 του ν. 2238/94 δεν πρόκειται να επηρεάσει αρνητικά τις δωρεές.

Επίσης σας γνωρίζουμε ότι και μετά την καθιέρωση της παρακράτησης φόρου 20% σε δωρεές άνω των 100.000 δρχ. τα φυσικά πρόσωπα και οι επιχειρήσεις με βιβλία Γ' κατηγορίας, εξακολουθούν να εκπίπτουν από το εισόδημά τους ή τα ακαθάριστα έσοδά τους, αντίστοιχα, ολόκληρο το ποσό της δωρεάς με αποτέλεσμα η παρακράτηση του φόρου να μην δημιουργεί κανένα αντικίνητρο σε όσους επιθυμούν να προβαίνουν σε δωρεές προς Ιερούς Ναούς, Κοινωφελή Ιδρύματα κλπ.

5. Ενόψει των ανωτέρω σας γνωρίζουμε ότι, δεν αντιμετωπίζει η περίπτωση κατάργησης των προαναφερθεισών διατάξεων, οι οποίες μόλις πρόσφατα θεσμοθετήθηκαν.

Ο Υφυπουργός

Γ. ΔΡΥΣ"

34. Στην με αριθμό 3653/12-5-97 ερώτηση δόθηκε με το υπ' αριθμ. 1055/23-5-97 έγγραφο από τον Αναπληρωτή Υπουργό Εξωτερικών η ακόλουθη απάντηση:

"Σε απάντηση της ερώτησης 3653 από 12.5.97 σας γνωρίζουμε τα εξής:

Η πληροφόρηση του Υπουργείου Εξωτερικών για την επ' 

Σελίδα 7062 

αόριστον αναστολή του ανασκαφικού έργου των ξένων αρχαιολογικών αποστολών στην έρημο Siwa, συμπεριλαμβανομένης και εκείνης της κυρίας Λ. Σουλβατζή, κατόπιν ομόφωνης απόφασεως του Αιγυπτιακού Αρχαιολογικού Συμβουλίου, προήλθε από την αλληλογραφία μας με την Πρεσβεία μας στο Κάϊρο στο πλαίσιο της ενημέρωσης της Κεντρικής Υπηρεσίας του Υπουργείου Εξωτερικών από τις Αρχές μας στο Εξωτερικό σε θέματα που ενδιαφέρουν άμεσα ή έμμεσα τη χώρα μας. Το σχετικό τηλεγράφημα της Πρεσβείας Καϊρου αναφερόταν σε "ανακοινωθέν του νέου Γενικού Γραμματέα του Ανωτάτου Συμβουλίου Αιγυπτιακών Αρχαιοτήτων, κ. Hassan, o oποίος δήλωσε ότι η απόφαση ελήφθη ομόφωνα, κατόπιν αξιολογήσεως του έργου ανασκαφής της ανωτέρω αρχαιολόγου".

Σε ό,τι αφορά τον χαρακτηρισμό των ευρημάτων της εν θέματι ανασκαφής, η εκτίμηση για την παλαιότητα ή τη σπουδαιότητά τους δεν εμπίπτει στην αρμοδιότητα των Υπηρεσιών του Υπουργείου Εξωτερικών οι οποίες δεν διαθέτουν την εξειδικευμένη επιστημονική γνώση των αρχαιολόγων - υπαλλήλων του Υπουργείου Πολιτισμού. Η σχετική αναφορά για το θέμα σε προηγούμενη απάντησή μας στηριζόταν και πάλι σε κοινοποιηθείσα και σε μας αλληλογραφία του Μορφωτικού Συμβούλου της Πρεσβείας Καϊρου, κ. Κ. Μοσκώφ, με τον τότε Υπουργό Πολιτισμού, στην οποία απλώς αποτυπωνόταν απόψεις μερίδας διεθνούς Τύπου της εποχής για την ταυτότητα του ανασκαφέντος τάφου στη Siwa.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ

35. Στην με αριθμό 3654/12-5-97 ερώτηση δόθηκε με το υπ' αριθμ. 1101/28-5-97 έγγραφο από τον Υπουργό Εργασίας η ακόλουθη απάντηση:

"Απαντώντας στην 3654/12-5-97 ερώτηση, που κατατέθηκε στη Βουλή από το Βουλευτή κ. Π. Ψωμιάδη για τα θιγόμενα σ' αυτή θέματα, σας πληροφορούμε τα εξής:

Από τον Οργανισμό Εργατικής Κατοικίας (Ο.Ε.Κ.) τέθηκαν από 1/11/96 - 31-10-98 σ' εφαρμογή τα νέα δανειοδοτικά προγράμματα τα οποία διεκπεραιώνονται μέσω Ειδικού Στεγαστικού Ανακυκλούμενου Κεφαλαίου (ΕΣΑΚ) και διπλής επιδότησης επιτοκίου.

Τα δάνεια μέσω ΕΣΑΚ προέρχονται εξ ολοκλήρου από κεφάλαια του ΟΕΚ και το επιτόκιό τους από 10% που ήταν για τα παλαιότερα προγράμματα μειώθηκε σε 6-9% και στη συνέχεια για τις αιτήσεις που υποβάλλονται από 1/11/96 τα επιτόκια μειώθηκαν ακόμη περισσότερο και κυμαίνονται από 2%-8% ανάλογα με τη σύνθεση της οικογένειας, ενώ παράλληλα αυξήθηκαν σημαντικά τα ποσά των δανείων.

Στο πρόγραμμα επιδότησης επιτοκίου το ποσό του δανείου προέρχεται εξ ολοκλήρου από χρήματα των Τραπεζών και ο Οργανισμός επιδοτεί το επιτόκιο αυτών των δανείων για 9 χρόνια παράλληλα και επιπλέον της επιδότησης από το Ελληνικό Δημόσιο (για 7,5 χρόνια), το οποίο είναι κατ' επιλογήν των δικαιούχων σταθερό ή κυμαινόμενο και καθορίζεται από τις Τράπεζες που χορηγούν τα ποσά των δανείων, σύμφωνα πάντα με τη σύνθεση της οικογένειας.

Το ποσό της επιδότησης ΟΕΚ κυμαίνεται από 21%-27% επί του εκάστοτε ισχύοντος επιτοκίου των Τραπεζών (σταθερού ή κυμαινόμενου).

Επί πλέον επισημαίνουμε ότι στο συγκεκριμένο πρόγραμμα σε περίπτωση που ο δικαιούχος έχει εισόδημα που υπερβαίνει τα τιθέμενα όρια (που καθορίζονται από αποφάσεις του Υπουργού Εθνικής Οικονομίας και Οικονομικών), καθώς επίσης η αξία του ακινήτου υπερβαίνει τα εν λόγω όρια, ο Οργανισμός επιδοτεί μόνος το επιτόκιο για 9 χρόνια ανεξάρτητα αν δεν επιδοτεί το Ελληνικό Δημόσιο.

Ο Υπουργός 

ΜΙΛΤΙΑΔΗΣ ΠΑΠΑΙΩΑΝΝΟΥ"

36. Στην με αριθμό 3666/12-5-97 ερώτηση δόθηκε με το υπ' αριθμ. 1655/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3666/12.5.97 που κατέθεσε ο Βουλευτής κ. Α. Σταύρου, σας πληροφορούμε τα εξής: Το ομόφωνο πόρισμα της διακομματικής επιτροπής της Βουλής για τη δασοπροστασία, προσεγγίζει ουσιαστικά το πρόβλημα της πρόληψης και της καταστολής των δασικών πυρκαϊών. Οι προτάσει του πορίσματος και οι υποδείξεις αυτού, σχετικά με τον τρόπο οργάνωσης του προσωπικού και των μέσων για την επίτευξη μακροπρόθεσμης και αποτελεσματικής αντιμετώπισης του προβλήματος των πυρκαϊών, ήδη λαμβάνονται υπόψη και στο μέτρο του εφικτού από οικονομικής πλευράς υλοποιούνται. Επίσης η Γενική Γραμματεία Δασών και Φυσικού Περιβάλλοντος του ΥΠΓΕ στα πλαίσια των υφιστάμενων διατάξεων και των αρμοδιοτήτων της για το σχεδιασμό και την εκτέλεση του προγράμματος αντιπυρικής προστασίας των δασών και δασ. εκτάσεων, λαμβάνει όλα τα προσήκοντα μέτρα για την αποτελεσματικότερη συμμετοχή του δασικού προσωπικού και των μέσων που διαχειρίζεται, στον αντιπυρικό σχεδιασμό.

Για την πρόσληψη ειδικοτήτων εποχιακού προσωπικού όπως είναι οι δασοπυροσβέστες, οι οδηγοί και οι αερομεταφερόμενοι δασοπυροσβέστες, λόγω των ιδιαιτεροτήτων της απασχόλησής τους και των αυξημένων απαιτήσεων του έργου της δασοπυρόσβεσης, καθορίστηκαν ειδικά προσόντα τα οποία κατά την εφαρμογή των διατάξεων του ν. 2190 όπως αυτός τροποποιήθηκε και ισχύει, θα επιτρέψουν στις υπηρεσίες να προσλάβουν προσωπικό που μπορεί να ανταποκριθεί στο συγκεκριμένο έργο.

Επίσης η εποικοδομητική της συνεργασία με τους λοιπούς φορείς, (ΥΕΘΑ, Πυρ/κό Σώμα, ΕΛ.ΑΣ., Ο.Τ.Α., λοιπές Υπηρεσίες, Δημ. Επιχειρήσεις και Οργανισμούς), που συνδράμουν επικουρικά το έργο της, έχει συντελέσει στην επίτευξη του κοινού σκοπού, που είναι η αντιπυρική θωράκιση των δασών μας από τις πυρκαϊές.

Τα συγκεντρωτικά στατιστικά στοιχεία του περασμένου έτους, (αριθμός πυρκαϊών, καμένες εκτάσεις, καμένη έκταση ανά πυρκαϊά) αναδεικνύουν αυτή τη συλλογική προσπάθεια.

Στα πλαίσια αυτά λαμβάνονται μέτρα που έχουν προκατασταλτικό και προληπτικό χαρακτήρα όσο και μέτρα κατεξοχήν κατασταλτικά.

Ειδικότερα για το έτος 1997, κατά την υλοποίηση του προγράμματος έργων και εργασιών θα εκτελεσθούν από τις περιφερειακές υπηρεσίες της Γενικής Γραμματείας Δασών και Φ.Π. του Υπ. ΓΕ, έργα αντιπυρικής προστασίας των δασών, όπως διανοίξεις και συντηρήσεις δασικών δρόμων και αντιπυρικών λωρίδων, καθαρισμοί δασών, κατασκευές δεξαμενών και κρουνών υδροληψίας, κατασκευές πυροφυλακείων, παρατηρητηρίων, κ.λπ., τα οποία θα βελτιώσουν περαιτέρω την υπάρχουσα υποδομή πυροπροστασίας. Επίσης θα συνεχισθεί η κατάρτιση - ενημέρωση του αγροτοδασικού πληθυσμού με εκπαιδευτικά προγράμματα που θα υλοποιηθούν σε όλη την επικράτεια, με θέμα την προστασία, τη διαχείρηση των δασών και τις αναδασωτικές εργασίες. Δραστηριότητες που συμβάλουν όχι μόνο στην ανάπτυξη του φιλοδασικού πνεύματος αλλά και παρέχουν τις απαιτούμενες εξειδικευμένες γνώσεις για την αποδοτική συμμετοχή και αξιοποίηση του αγροτοδασικού πληθυσμού στις αντιπυρικές δραστηριότητες.

Σε ότι αφορά τα κυρίως κατασταλτικά μέτρα που θα εφαρμοσθούν σε Κεντρικό και Περιφερειακό επίπεδο μπορούμε να αναφερθούμε σε μια σειρά από γενικά και ειδικά μέτρα:

1. Διάθεση πιστώσεων για την πρόσληψη προσωπικού για την, σε 24ωρη βάση, επάνδρωση των πυρ/κών οχημάτων, των πυροφυλακείων, των παρατηρητηρίων, και τη δημιουργία των ειδικών αερομεταφερομένων δυνάμεων.

2. Διάθεση πιστώσεων για τη συντήρηση και τα λειτουργικά έξοδα του διαθέσιμου μηχανικού εξοπλισμού και τη βελτίωση των επικοινωνιών.

3. Στελέχωση του Συντονιστικού Κέντρου Δασοπροστασίας και των σταθμών αεροπυρόσβεσης.

4. Ενίσχυση του στόλου των αεροσκαφών CL -215 με τέσσερα νέα αεροσκάφη.

Σελίδα 7063 

5. Διάθεση στα κλιμάκια των πυροσβεστικών αεροσκαφών, επιβραδυντικών και αφρογόνων ουσιών για την υποστήριξη του έργου των.

6. Οργάνωση αερομεταφερόμενων ομάδων άμεσης επέμβασης (δασοκομάντος) στα αεροδρόμια που θα αναπτυχθούν κλιμάκια ελικοπτέρων.

7. Υποστήριξη του έργου των ελικοπτέρων και αεροσκαφών με λοιπό προσωπικό εδάφους και βελτίωση των επικοινωνιών.

8. Συμμετοχή δασικών υπαλλήλων στα μικτά εποχούμενα περίπολα τα οποία θα εκπεμφθούν σε όλη την επικράτεια.

9. Συνεργασία με τους λοιπούς εμπλεκόμενους φορείς, για τον καθορισμό των απαιτήσεων του έργου της δασοπυρόσβεσης και των επιμέρους ενεργειών που θα αναληφθούν από κάθε έναν.

10. Καθορισμός του έργου των πτητικών μέσων σε συνεργασία με τις αρμόδιες Δ/νσεις του ΥΕΘΑ.

11. 'Ελεγχος των βολών του Στρατού σε συνεργασία με το ΓΕΣ και τις εποπτευόμενες από αυτό ΣΤΡ. Μονάδες.

12. Συνεργασία με το ΓΕΑ για την έγκαιρη προετοιμασία και διαθεσιμότητα του συνόλου των πτητικών μέσων (Ε/Γ και Α/φών) πριν την έναρξη της αντιπυρικής περιόδου.

13. Συνεργασία με το ΥΕΘΑ για τον καθαρισμό της βλάστησης πέριξ των στρατιωτικών εγκαταστάσεων.

14. Εκτέλεση από αέρος περιπολιών για τον έλεγχο κρισίμων περιοχών.

15. Συνεργασία με Πυροσβεστικό Σώμα για την επικουρική συνδρομή αυτού σε περιστατικά πυρκαϊών.

16. Συνεργασία με την ΕΛ.ΑΣ για την ενεργότερη συμμετοχή αυτής στην υποστήριξη των αντιπυρικών δραστηριοτήτων.

17. Συνεργασία με τα συναρμόδια Υπουργεία, για τον καθορισμό των απαιτήσεων του έργου της δασοπροστασίας προς αυτούς και τον εντοπισμό ιδιαιτεροτήτων που απαιτούν ιδιαίτερη διαχειριστική προσέγγιση.

Ο Υπουργός

ΣΤΕΦ. ΤΖΟΥΜΑΚΑΣ"

37. Στην με αριθμό 3674/12-5-97 ερώτηση δόθηκε με το υπ' αριθμ. 22191/28-5-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 3674/12-5-97, που κατατέθηκε στη Βουλή των Ελλήνων από το Βουλευτή κ. Η. Βεζδρεβάνη και αναφέρεται στο πιο πάνω θέμα, σας πληροφορούμε τα εξής:

Στο πρόγραμμα ΣΑΝΑ/2 τη Νομ/κής Αυτοδ/σης Θεσπρωτίας έχει ενταχθεί έργο με φυσικό αντικείμενο την προστασία της υδρομάστευσης, από την οποία υδρεύεται ο συνοικισμός Αβαρίτσα της Κοινότητας Καλλιθέας Σουλίου.

Η Κοινότητα Καλλιθέας Σουλίου δεν αντιμετωπίζει έντονα προβλήματα ύδρευσης αφού κατά καιρούς γίνονται οι απαραίτητες μικροεπεμβάσεις, από χρηματοδοτήσεις της Νομ/κής Αυτοδ/σης Θεσπρωτίας.

Με την εκπόνηση νέων προγραμμάτων οι Υπηρεσίες της Νομ/κής Αυτοδ/σης Θεσπρωτίας θα εξετάσουν τη δυνατότητα αντικατάστασης του δικτύου ύδρευσης της Κοινότητας στα πλαίσια των οικονομικών δυνατοτήτων της και συνεκτιμώντας τις υπόλοιπες ανάγκες του Νομού.

Ο Υφυπουργός

Λ. ΠΑΠΑΔΗΜΑΣ"

38. Στην με αριθμό 3677/12-5-97 ερώτηση δόθηκε με το υπ' αριθμ. 1656/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3677/12.5.97 που κατέθεσε ο Βουλευτής κ. Ε. Αποστόλου, σας πληροφορούμε τα εξής: Σύμφωνα με το ισχύον κοινοτικό καθεστώς η τιμή της σταφίδας είναι ελεύθερη και ως εκ τούτου το Ελληνικό Δημόσιο δεν μπορεί να προβεί σε συγκέντρωση του προϊόντος επηρεάζοντας τις τιμές διάθεσης. Η όλη αναταραχή της αγοράς προέρχεται εξαιτίας των υψηλών τιμών της περασμένης χρονιάς (ξεπέρασαν τις 500 δρχ./κιλό) κατά την οποία η παραγωγή λόγω σημαντικών ζημιών από βροχοπτώσεις ήταν μειωμένη (35 χιλ. τον.). Την φετεινή περίοδο η παραγωγή είναι αυξημένη (53 χιλ. τον.), παρ' όλα αυτά πιστεύουμε ότι σύντομα η αγορά θα ομαλοποιηθεί χωρίς ιδιαίτερα προβλήματα, όπως και το '93 που είχαμε επίσης την ίδια παραγωγή (53 χιλ.τον.) και δεν πήγαν ποσότητες στην αποθεματοποίηση. Στην περίπτωση που μείνουν απούλητες ποσότητες μπορούν να οδηγηθούν στην αποθεματοποίηση κατά τους δύο τελευταίους μήνες της περιόδου εμπορίας (Ιούλιο - Αύγουστο).

Σ' ό,τι αφορά τον ΑΣΟ, σύμφωνα με το Νομοσχέδιο που αφορά, την κατάργηση του ΑΣΟ προβλέπεται με Υπουργική απόφαση να διορισθεί διαχειριστικό συμβούλιο αποτελούμενο από τον Πρόεδρο της ΠΑΣΕΓΕΣ και τους προέδρους των δέκα συνεταιριστικών οργανώσεων των αντίστοιχων περιοχών παραγωγής του προϊόντος μέχρι τη σύσταση και λειτουργία της κλαδικής συνεταιριστικής οργάνωσης σταφίδας η οποία θα αναλάβει και την εξυπηρέτηση του προϊόντος.

Ο Υπουργός

ΣΤΕΦ. ΤΖΟΥΜΑΚΑΣ"

39. Στην με αριθμό 3681/12-5-97 ερώτηση δόθηκε με το υπ' αριθμ. 5152/28-5-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 3681/12-5-97 του Βουλευτή κ. Γερ. Γιακουμάτου και απευθύνεται στον Υπουργό Μεταφορών και Επικοινωνιών, σχετικά με το κλείσιμο του ταχυδρομικού γραφείου Βασιλικιάδων και Αγιάς Ευφημίας του Νομού Κεφαλληνίας σας πληροφορούμε τα παρακάτω:

1. Δεν υπάρχει προς το παρόν καμία απόφαση για το κλείσιμο οποιουδήποτε Ταχ/κού Γραφείου σε όλη τη χώρα.

2. Η επαναξιολόγηση του Ταχ/κού δικτύου όπου εντάσσεται η λειτουργία των Ταχ. Γραφείων είναι μια διαρκής διαδικασία που σκοπό έχει να προσαρμόσει τις προσφερόμενες Ταχ/κές Υπηρεσίες στις εκάστοτε διαμορφούμενες ανάγκες του κοινού. Στα πλαίσια αυτά έγιναν πρόσφατα ορισμένες προτάσεις από τις τοπικές Επιτροπές που είχαν συσταθεί ανά Νομό, οι οποίες επί του παρόντος εξετάζονται. Οριστικές αποφάσεις αναμένονται να ληφθούν στα πλαίσια του Προγράμματος Εκσυγχρονισμού του Οργανισμού μας που βρίσκεται ήδη σε εξέλιξη.

Σε κάθε περίπτωση πάντως θα πρέπει ιδιαιτέρως να τονιστεί ότι οι όποιες μεταβολές τελικά γίνουν, θα είναι αποτέλεσμα τεκμηριωμένης μελέτης.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

40. Στην με αριθμό 3686/12-5-97 ερώτηση δόθηκε με το υπ' αριθμ. 1658/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3686/12.5.97 που κατέθεσε ο Βουλευτής κ. Ν. Κατσαρός, σας πληροφορούμε τα εξής:

Σύμφωνα με τις σχετικές αποφάσεις, για να κριθεί δικαιούχος οικονομικής ενίσχυσης ένας παραγωγός που η βαμβακοπαραγωγή του ζημιώθηκε από βροχοπτώσεις - πλημμύρες των μηνών Σεπτεμβρίου μέχρι και Δεκεμβρίου 1996, θα πρέπει το ποσοστό ζημιάς από τα συγκεκριμένα αίτια να είναι 30% και πάνω στο σύνολο της καλλιέργειας. Κατά συνέπεια για τον υπολογισμό του ποσοστού ζημιάς, για το οποίο θα χορηγηθεί η προβλεπόμενη οικονομική ενίσχυση θα αφαιρείται από το συνολικό ποσοστό ζημιάς το ποσοστό εκείνο που οφείλεται σε άλλα αίτια.

Σημειώνουμε ότι τροποποίηση των σχετικών αποφάσεων στο αναφερόμενο σημείο δεν αντιμετωπίζεται από το Υπουργείο Γεωργίας.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

41. Στην με αριθμό 3694/13-5-97 ερώτηση δόθηκε με το υπ' αριθμ. 1671/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3694/13.5.97 που κατέθεσε ο

Σελίδα 7064 

Βουλευτής κ. Π. Τατούλης, σας πληροφορούμε τα εξής:

Μετά την αναστολή των διορισμών στο Δημόσιο, η αρμόδια υπηρεσία του ΥΠΓΕ ζήτησε με το αριθμ. 287352/18.4.97 έγγραφο την κατ' εξαίρεση πρόσληψη 35 υπαλλήλων του κλάδου ΠΕ3 Κτην/κού για τη στελέχωση των υπηρεσιών του Υπουργείου.

Ο Υπουργός

ΣΤΕΦ. ΤΖΟΥΜΑΚΑΣ"

42. Στην με αριθμό 3705/13-5-97 ερώτηση δόθηκε με το υπ' αριθμ. 1104/28-5-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 3705/97, που κατατέθηκε στη Βουλή από το Βουλευτή κ. Χρ. Θεοδώρου, για τα θιγόμενα σ' αυτή θέματα, σας πληροφορούμε τα εξής:

1.- Σύμφωνα με τις διατάξεις του άρθρου 6 του ν. 2388/96 προβλέπεται η ένταξη στην ειδική επιδότηση για χρονικό διάστημα όχι μεγαλύτερο των 36 μηνών, ατόμων που πληρούν τις απαραίτητες προϋποθέσεις με παράλληλη ασφαλιστική κάλυψη για 80 ημέρες κατ' έτος της ειδικής επιδότησης.

'Οπως μας γνώρισε ο Οργανισμός Απασχόλησης Εργατικού Δυναμικού (ΟΑΕΔ) δεν του επιτρέπουν τα οικονομικά δεδομένα για συνέχιση της παράτασης της ειδικής επιδότησης μέχρι τη λήψη της σύνταξης των απολυθέντων από τις Μεταλλευτικές Επιχειρήσεις.

Εξάλλου διαφορετική τακτική θα είχε σαν συνέπεια να δημιουργηθεί προηγούμενο και για άλλες κατηγορίες ανέργων που έχουν εφαρμογή ανάλογες νομοθετικές ρυθμίσεις. Επισημαίνουμε ότι σε μια τέτοια περίπτωση θα είμαστε μάλιστα ασυνεπείς με τη χάραξη της πολιτικής που ενισχύει τις ενεργητικές παρεμβάσεις στην αγορά εργασίας.

2.- Το θέμα της ασφάλισης των προσώπων που λαμβάνουν ειδική επιδότηση λόγω ανεργίας για περισσότερα από 80 ημερομίσθια κατά χρόνο, αποτελεί αντικείμενο μελέτης των Υπηρεσιών του Υπουργείου μας.

3.- 'Οσον αφορά το θέμα των αποδοχών που θα ληφθούν υπόψη για τον υπολογισμό της σύνταξης, σημειώνουμε ότι σύμφωνα με το άρθρο 30 του ν. 1902/90, όπως τροποποιήθηκε και συμπληρώθηκε με την παρ. 1 του άρθρου 13 του ν. 1976/91 και την παρ. 1 του άρθρου 50 του ν. 2084/1992, για τον υπολογισμό της σύνταξης από το ΙΚΑ λαμβάνεται υπόψη το τεκμαρτό ημερομίσθιο της ασφαλιστικής κλάσης, στην οποία κατατάσσεται ο ασφαλισμένος με βάση τις αποδοχές του κατά την τελευταία πριν από την υποβολή της αίτησης συνταξιοδότησης πενταετία και τις ημέρες εργασίας που έχει πραγματοποιήσει κατά το ίδιο χρονικό διάστημα.

Στην περίπτωση όπου στην κρίσιμη πενταετία υπάρχουν διαστήματα κατά τα οποία ο μισθωτός έχει μειωμένες αποδοχές για λόγους που δεν οφείλονται στη θέληση του (καταγγελία της σύμβασης της εργασίας, ανεργία κ.λπ.), τότε επεκτείνεται η πενταετία προς τα πίσω, προκειμένου να εξευρεθούν οι πλήρεις αποδοχές του ασφαλισμένου.

Στη συνέχεια οι αποδοχές αυτές δεν λαμβάνονται υπόψη, όπως έχουν, αλλά αναπροσαρμόζονται ανάλογα με τις αυξήσεις που έχουν δοθεί στις συντάξεις του ΙΚΑ κατά το αυτό χρονικό διάστημα.

'Οπως σαφώς προκύπτει από τα προαναφερόμενα, ο τρόπος υπολογισμού της σύνταξης που ισχύει σήμερα στο ΙΚΑ, διασφαλίζει πλήρως τον εργαζόμενο, αφενός μεν μέσω του μη συνυπολογισμού μειωμένων αποδοχών χρονικών περιόδων που εμπίπτουν στην πενταετία όπου ο μισθωτός αντιμετώπιζε εργασιακά προβλήματα για λόγους ανεξάρτητους της θέλησης του και αφετέρου μέσω της αναπροσαρμογής των πλήρων αποδοχών του, ώστε να ανταποκρίνονται πλήρως στη χρονική περίοδο υποβολής της αίτησης για συνταξιοδότηση.

Τέλος επισημαίνουμε ότι ο τρόπος αυτός υπολογισμού της σύνταξης είναι ενιαίος και κοινός για το σύνολο των ασφαλισμένων του Ιδρύματος και δεν είναι δυνατή η υιοθέτηση εξαίρεσης για συγκεκριμένη κατηγορία ασφαλισμένων.

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

43. Στην με αριθμό 3713/13-5-97 ερώτηση δόθηκε με το υπ' αριθμ. 5062/27-5-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της υπ' αριθμ. 3713/13.5.97 ερώτησης, που κατέθεσε ο Βουλευτής κ. Δημήτρης Σιούφας, πληροφορούμε την Εθνική Αντιπροσωπεία τα ακόλουθα:

1.- Σύμφωνα με την παρ. 2 του άρθρου 88 του Συντάγματος οι αποδοχές των δικαστικών λειτουργών καθορίζονται με ειδικό νόμο και είναι ανάλογες με το λειτούργημά τους.

Εξάλλου, σύμφωνα με την υφιστάμενη νομολογία το ειδικό μισθολόγιο των δικαστικών λειτουργών σημαίνει αυξημένο μισθολόγιο έναντι όλων των άλλων αξιωματούχων του δημόσιου τομέα και ακόμη ότι απαγορεύεται από το Σύνταγμα, με οποιαδήποτε μορφή και εάν επιχειρείται, η μισθολογική εξομοίωση λειτουργών και υπαλλήλων του δημόσιου τομέα προς τους δικαστικούς λειτουργούς.

2.- Δικαστικοί λειτουργοί είναι οι τακτικοί δικαστές της πολιτικής, ποινικής και διοικητικής δικαιοσύνης, που έχουν τη νομική κατάσταση που καθορίζεται, κατά βάση, με τα άρθρα 88, 89, 90 και 91 του Συντάγματος.

Εξάλλου, με το άρθρο 96 παραγρ. 4 του Συντάγματος προβλέπεται ότι ειδικοί νόμοι ορίζουν τα περί στρατοδικείων, ναυτοδικείων και αεροδικείων, η δε παραγρ. 5 του αυτού άρθρου ορίζει ότι τα δικαστήρια αυτά συγκροτούνται κατά πλειοψηφία εκ μελών του δικαστικού σώματος των Ενόπλων Δυνάμεων που περιβάλλονται από τις κατά το άρθρο 87 παρ. 1 εγγυήσεις λειτουργικής και προσωπικής ανεξαρτησίας.

Συνεπώς, τα μέλη των Στρατιωτικών Δικαστηρίων, δεν έχουν την κατά τα ανωτέρω ιδιότητα του δικαστικού λειτουργού, των Πολιτικών και Διοικητικών Δικαστηρίων.

Κατόπιν των ανωτέρω, οι αποδοχές των μελών του Δικαστικού Σώματος των Ενόπλων Δυνάμεων δεν συναρτώνται με αποδοχές άλλων κατηγοριών λειτουργών και υπαλλήλων αλλά ρυθμίζονται ευθέως με τις ειδικές περί στρατιωτικών μισθολογικές διατάξεις.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

44. Στην με αριθμό 3721/14-5-97 ερώτηση δόθηκε με το υπ' αριθμ. 3435/26-5-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 3721/14.5.97 και ΠΑΒ 5101/8.5.97 έγγραφά σας με τα οποία μας διαβιβάστηκε η από 1.4.97 αναφορά της προσωρινής Διοικούσας Επιτροπής Συνομοσπονδίας Προσφυγικών Σωματείων την οποία κατέθεσαν στη Βουλή, οι Βουλευτές κ.κ. Σταύρος Παναγιώτου, Μαρία Μπόσκου και Παναγιώτης Ψωμιάδης και ζητούν την δωρεάν παραχώρηση του Α.Κ. 4437 ανταλλαξίμου κτήματος Θεσσαλονίκης, σας γνωρίζουμε τα κατωτέρω:

Το Α.Κ. 4437 ανταλλάξιμο κτήμα που βρίσκεται στην περιοχή Δήμου Καλαμαριάς Θεσ/νίκης και έχει έκταση 3.000 τ.μ. κατέχεται από κληρονόμους Αντωνίου Σηφάκη οι οποίοι έχουν τη δυνατότητα εξαγοράς σαν καλής πίστης αγοραστές σύμφωνα με τις διατάξεις του άρθρου 2 παρ. 7 του ν. 357/1976.

Σύμφωνα με το άρθρο 6 παρ. 4 του ν. 357/76 επιτρέπεται η διάθεση ελευθέρων ανταλλαξίμων ακινήτων στα προσφυγικά Σωματεία Μικράς Ασίας, Πόντου και Ανατολικής Θράκης, για την εγκατάσταση και λειτουργία κέντρων αθλοπαιδιών, Γυμναστηρίων, ως και για την ανέγερση απ' αυτούς κτηρίων προς εκπλήρωση πολιτιστικών, μορφωτικών και κοινωνικών σκοπών.

Η διάθεση γίνεται δι' αποφάσεως του Περ/κού Δ/ντή μετά γνώμη της αρμόδιας Επιτροπής Δημοσίων Κτημάτων και ανταλλάξιμης περιουσίας.

Το τίμημα των ούτω διατιθεμένων ανταλλαξίμων ακινήτων ορίζεται στο ήμισυ της αξίας αυτών και είναι καταβλητέο σε δέκα (10) ίσες εξαμηνιαίες άτοκες δόσεις.

Κατόπιν των ανωτέρω επειδή δεν είναι δυνατή η παραχώρηση του Α.Κ. 4437 θα πρέπει τα προσφυγικά Σωματεία να έλθουν σε συνεννόηση με την Κτηματική Υπηρεσία Θεσ/νίκης

Σελίδα 7065 

προκειμένου να τους υποδείξει ελεύθερο ανταλλάξιμο κτήμα για ικανοποίηση του αιτήματός τους.

Ο Υφυπουργός

Γ. ΔΡΥΣ"

45. Στην με αριθμό 3737/14-5-97 ερώτηση δόθηκε με το υπ' αριθμ. 1675/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3737/14.5.97 που κατέθεσαν οι Βουλευτές κ.κ. Α. Τασούλας, Β. Μπούτας, σας πληροφορούμε για τα θέματα της "Βιομηχανίας Αξιοποίησης Δασικού Πλούτου Ηπείρου Α.Ε." τα ακόλουθα:

Στο μετοχικό κεφάλαιο της "Β.Α.Δ.Π.Η." Α.Ε. συμμετέχουν:

- 'Ενωση Αγροτικών και Δασικών Συν/σμών Κόνιτσας - 

- Ζαγορίου - Μετσόβου: Ποσοστό 51%

- Τ.Ε.Δ.Κ. Ν. Ιωαννίνων " 23,7%

- 41 Δασοκτήμονες Δήμοι -

- Κοινότητες " 24,3%

- Αναπτυξιακή Εταιρία "ΗΠΕΙΡΟΣ"Α.Ε " 1%

Η εταιρία από την ίδρυσή της (1985) αντιμετωπίζει σοβαρά οικονομικά προβλήματα για την αντιμετώπιση των οποίων με βάση το Νόμο 2326/95, η ΑΤΕ ρύθμισε κατά το έτος 1995 τα χρέη της, με τους εξής ευνοϊκότατους όρους:

- Ποσό δρχ. 823 εκατ. καλύφθηκε από το Ελληνικό Δημόσιο

- Ποσό δρχ. 613 εκατ. διαγράφηκε σε βάρος της ΑΤΕ

- Ποσό δρχ. 150 εκατ. ρυθμίστηκε σε νέο δάνειο 15ετούς διάρκειας με επιτόκιο 0,5%

Στα πλαίσια της οικονομικής εξυγίανσης της εταιρείας και με σκοπό τη συνέχιση της λειτουργίας της, δανειοδοτήθηκε τα έτη 1994-96 με βραχυπρόθεσμες χρημ/σεις ύψους δρχ. 1.200 εκατ. και με μεσ/σμο δάνειο δρχ. 15 εκατ. χωρίς όμως να καταστεί δυνατή η ομαλή εξυπηρέτησή τους λόγω αδυναμίας της επιχείρησης να προσεγγίσει τους οικονομικούς της στόχους που προβλέπονταν από το πρόγραμμά της.

Οι εξελίξεις αυτές έχουν οδηγήσει και πάλι την εταιρεία σε οικονομικό αδιέξοδο που είναι πολύ δύσκολο να ξεπεραστεί (δημιουργία ανοιγμάτων ύψους δρχ. 529 εκατ.).

Η Τράπεζα εξετάζει αίτημα της εταιρίας ύψους δρχ. 150 εκατ. για κεφάλαια κίνησης περιόδου 1997 που θα αντιμετωπιστεί σύμφωνα με όσα ισχύουν στην ΑΤΕ και ειδικότερα σε συνάρτηση με τις δυνατότητες της εταιρίας να εξυπηρετήσει τις δανειακές υποχρεώσεις της στο σύνολό τους.-

Ο Υπουργός

ΣΤ. ΤΖΟΥΜΑΚΑΣ"

46. Στην με αριθμό 3738/14-5-97 ερώτηση δόθηκε με το υπ' αριθμ. 1676/26-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην παραπάνω ερώτηση που κατέθεσαν οι Βουλευτές κ. Α. Τασούλας, Β. Μπούτας, σας πληροφορούμε τα εξής:

Η εισαγωγή κοινοτικών νωπών κοτόπουλων στη Χώρα μας είναι ελεύθερη και δεν μπορεί να γίνει παρέμβαση παρεμπόδισης των εισαγωγών γιατί είναι αντίθετη με το καθεστώς που διέπει τη λειτουργία της Ευρωπαϊκής 'Ενωσης στον τομέα εισαγωγών - εξαγωγών. Τα εισαγόμενα κρέατα βεβαίως ελέγχονται από τις αρμόδιες υπηρεσίες όσον αφορά την υγιεινή τους κατάσταση.

Πέραν της γενικής ρύθμισης των κτηνοτροφικών χρεών με την αριθμ. 1996/94 απόφαση της ΕΤΕ, ειδικά για τους νομούς Ευβοίας και Καστοριάς εφαρμόζεται και η 2035824/5887/94 διϋπουργική απόφαση των Υπουργείων Εθνικής Οικονομίας και Οικονομικών, για ρύθμιση ληξιπρόθεσμων μέχρι 30.6.93, οφειλών από δάνεια των βιομηχανικών και βιοτεχνικών επιχειρήσεων, που πλήττονται από ανεργία και αποβιομηχάνιση.

Στην παραπάνω ρύθμιση εντάχθηκαν και κτηνοτροφικές επιχειρήσεις που παράγουν ζωοτροφές

Η πολιτεία για την εξυγίανση και ανάπτυξη του κλάδου της Πτην/φίας σύμφωνα με τα τεχνοοικονομικά δεδομένα έχει πάρει και παίρνει σειρά μέτρων όπως:

- Ρυθμίσεις ληξιπρόθεσμων οφειλών των πτηνοτρόφων

- Ειδικά μέτρα για την αντιμετώπιση ζημιών από έκτακτα φυσικά φαινόμενα.

- Ειδικό πρόγραμμα οικονομικών ενισχύσεων κυρίως των συνεταιριστικών οργανώσεων, για την απόκτηση μέσων μεταφοράς προϊόντων (αυτοκίνητα ψυγεία κ.λπ.) μέσα συσκευασίας για τη διευκόλυνση της εμπορίας των Πτην/κών προϊόντων σε ανταγωνιστικές συνθήκες.

- Εκπόνηση και εφαρμογή ειδικού τομεακού προγράμματος στα πλαίσια του Καν. ΕΟΚ 866/90 για ίδρυση επέκταση και εκσυγχρονισμό έργων υποδομής, όπως πτηνοσφαγεία, κέντρων συσκευασίας αυγών, εργοστάσια ζωοτροφών κ.λπ..

- Πρόγραμμα εκσυγχρονισμού των Πτην/κών εκμ/σεων στα πλαίσια του αναπτυξιακού νόμου 1892/90 και Καν. 2328/91 ΕΟΚ.

- Ειδικό πρόγραμμα μετεγκαταστάσεων Πτην/κών Εκμε/σεων για λόγους περιβαλλοντικούς ή Ζωοτεχνικούς.

Ο Υπουργός

ΣΤ. ΤΖΟΥΜΑΚΑΣ"

47. Στην με αριθμό 3781/97 ερώτηση δόθηκε με το υπ' αριθμ. 1150/28-5-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 3781/97, που κατατέθηκε στη Βουλή από το Βουλευτή κ. Σ. Τσιτουρίδη, για τα θιγόμενα σ' αυτή θέματα, σας πληροφορούμε τα εξής:

Από το Υπουργείο Εργασίας και Κοινωνικών Ασφαλίσεων δεν αντιμετωπίζεται επί του παρόντος πρόβλημα συγχώνευσης του Εθνικού Ινστιτούτου Εργασίας (Ε.Ι.Ε.) με τον Οργανισμό Απασχόλησης Εργατικού Δυναμικού (Ο.Α.Ε.Δ.).

Για το πρόβλημα συγχώνευσης δημοσίων υπηρεσιών με νομικά πρόσωπα δημοσίου ή ιδιωτικού δικαίου του δημοσίου τομέα, έχει συγκροτηθεί ειδική επιτροπή στο Υπουργείο Εσωτερικών, Δημόσιας Διοίκησης και Αποκέντρωσης, όπου και θα ληφθούν οι σχετικές αποφάσεις (Διαρκής Γνωμοδοτική Επιτροπή Φορέων του Δημοσίου Τομέα άρθρ. 2 ν. 2469/1997).

Ο Υπουργός

ΜΙΛΤΙΑΔΗΣ ΠΑΠΑΙΩΑΝΝΟΥ"

ΠΡΟΕΔΡΕΥΩΝ (Παναγιώτης Ν. Κρητικός): Πριν προχωρήσουμε στην ημερήσια διάταξη παρακαλώ να προβούμε στην Ορκωμοσία του συναδέλφου κ. Βασιλείου Χατζηϊωαννίδη, που ορκίζεται στη θέση του κ. Αθανασίου Γεωργιάδη, που απώλεσε τη Βουλευτική 'Εδρα, σύμφωνα με την υπ' αριθμ. 32/28.5.1997 απόφαση του Ανωτάτου Δικαστηρίου.

Καλείται ο Βουλευτής κ. Βασίλειος Χατζηϊωαννίδης να προσέλθει και να δώσει τον νενομισμένο όρκο, ενώπιον του εκπροσώπου της Εκκλησίας.

(Στο σημείο αυτό προσέρχεται ο Βουλευτής κ. Βασίλειος Χατζηϊωαννίδης και δίνει τον παρακάτω όρκο:

"Ορκίζομαι στο όνομα της Αγίας και Ομοούσιας και Αδιαίρετης Τριάδος να είμαι πιστός στην πατρίδα και το δημοκρατικό πολίτευμα, να υπακούω στο Σύνταγμα και τους νόμους και να εκπληρώνω ευσυνείδητα τα καθήκοντά μου").

(Χειροκροτήματα απ' όλες τις πτέρυγες)

ΠΡΟΕΔΡΕΥΩΝ (Παναγιώτης Ν. Κρητικός): 'Αξιος.

ΟΛΟΙ ΟΙ ΒΟΥΛΕΥΤΕΣ: 'Αξιος, άξιος.

ΒΑΣΙΛΕΙΟΣ ΧΑΤΖΗΙΩΑΝΝΙΔΗΣ: Ευχαριστώ πολύ.

ΠΡΟΕΔΡΕΥΩΝ (Παναγιώτης Ν. Κρητικός): 'Εχω την τιμή να ανακοινώσω στο Σώμα το δελτίο Αναφορών και Ερωτήσεων της Τρίτης 3 Ιουνίου 1997 και ώρα 18.00'.

Αναφορές - Ερωτήσεις πρώτου κύκλου

1. Η με αριθμό 1304/10.12.1996 ερώτηση του βουλευτή της Νέας Δημοκρατίας κ. Γεωργίου Γαρουφαλιά, προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τη δωρεάν χορήγηση των απαραιτήτων φαρμάκων στους φορείς του AIDS.

2. Η με αριθμό 712/15.11.1996 ερώτηση του βουλευτή της Νέας Δημοκρατίας κ. Γεωργίου Σούρλα, προς τον Υπουργό Υγείας και Πρόνοιας, σχετικά με τη λήψη μέτρων για την 

Σελίδα 7066 

ομαλή λειτουργία του Κέντρου Αιμοδοσίας του Νοσοκομείου Νίκαιας και την ανέγερση κτιρίου για το Εθνικό Κέντρο Αιμοδοσίας από τις πιστώσεις του Β' Κοινοτικού Πλαισίου Στήριξης.

Αναφορές - Ερωτήσεις δευτέρου κύκλου

1.Η με εριθμό 3396/17.4.1997 ερώτηση του βουλευτή της Νέας Δημοκρατίας κ. Ιωάννη Βαρβιτσιώτη, προς τον Υπουργό Τύπου και Μέσων Μαζικής Ενημέρωσης, σχετικά με τον αριθμό των λειτουργούντων χωρίς άδεια ραδιοτηλεοπτικών και ραδιοφωνικών σταθμών στη χώρα μας.

Σελίδα 7067 

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι βουλευτές, εισερχόμαστε στην ημερήσια διάταξη

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου:

Η με αριθμό 1294/27.5.1997 επίκαιρη ερώτηση της βουλευτού του Πανελληνίου Σοσιαλιστικού Κινήματος κας Ελένης Ανουσάκη, προς τον Υπουργό Εθνικής Παιδείας και Θρησκευμάτων, σχετικά με εγκύκλιο σχολικού συμβούλου που αποτρέπει την ανάγνωση έργων του Νικολάου Καζαντζάκη κ.λπ..

Η ερώτηση της κας Ανουσάκη έχει ως εξής:

"Με μεγάλη θλίψη και αγανάκτηση πληροφορήθηκα ότι ένας σχολικός σύμβουλος αποτρέπει την ανάγνωση των έργων του Νίκου Καζαντζάκη. Ο μεγάλος πνευματικός δημιουργός "ξανασταυρώνεται" σαράντα χρόνια μετά το θάνατό του. Είναι πραγματικά λυπηρό να κυκλοφορούν τέτοιες εγκύκλιοι από ανθρώπους που ασκούν το λειτούργημα του εκπαιδευτικού. Ο σύμβουλος αυτός χρησιμοποιώντας τους υπηρεσιακούς του μηχανισμούς διατυπώνει τις παράδοξες σκέψεις του για λογοκρισία ενός μεγάλου συγγραφέα που προξενεί δέος όχι μόνο στην Ελλάδα, αλλά και στο εξωτερικό. Μέσα από μία σχολική εγκύκλιο ο Νίκος Καζαντζάκης, ο οποίος αποτελεί φωτεινό πνευματικό φάρο και μία από τις μεγαλύτερες πνευματικές μορφές του Τόπου μας, χαρακτηρίζεται "ανθέλληνας" και "κοινωνικός διαφθορέας".

Ερωτάται ο κύριος Υπουργός Παιδείας και Θρησκευμάτων:

Τι προτίθεται να κάνει για το σοβαρό και επικίνδυνο αυτό θέμα και πόσο αυστηρές κυρώσεις θα επιβληθούν στο συγκεκριμένο σχολικό σύμβουλο που προσβάλλει την πνευματική μας κληρονομιά, την ανθρωπιά και την ευαισθησία μας;"

Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, ένα ευτυχώς μεμονωμένο κρούσμα μεσαιωνικής νοοτροπίας και πνευματικού αποκλεισμού εκδηλώθηκε στα πλαίσια της εκπαιδευτικής κοινότητας και ανατάραξε, όχι μόνο τον πολιτικό και πνευματικό κόσμο της χώρας, αλλά και όλη την ελληνική κοινωνία.

Δεν επιτρέπεται στην εποχή μας να εκδηλώνονται τέτοιες τάσεις, τέτοιες απόψεις και το κυριότερο, δεν επιτρέπεται να διοχετεύονται μέσα από το μηχανισμό της εκπαιδευτικής διοίκησης, προκειμένου να αποτρέπονται μαθητές, αλλά και διδάσκοντες να αντλούν σοφία από λογοτεχνικές παρακαταθήκες, όπως του μεγάλου μας συγγραφέα Νικόλαου Καζαντζάκη.

Ο Νικόλαος Καζαντζάκης κατέχει μία εξέχουσα θέση, όχι μόνο στην ελληνική λογοτεχνία, αλλά στην παγκόσμια πνευματική ζωή και είναι αναγνωρισμένο το έργο του από όλες τις χώρες του κόσμου, πράγμα που αποδεικνύεται από το μεγάλο αριθμό των μεταφρασμένων έργων του, σε πολλές γλώσσες του κόσμου, που κυκλοφορούν.

Το Υπουργείο Παιδείας, ως είχε καθήκον, αντέδρασε αμέσως. Ζήτησε αμέσως να κινηθεί η διαδικασία της ένορκης διοικητικής εξέτασης, προκειμένου να γίνει η ανάκριση που γίνεται σε αυτές τις περιπτώσεις και έθεσε το συγκεκριμένο σχολικό σύμβουλο, δηλαδή εκπαιδευτικό με διοικητική και καθοδηγητική ευθύνη στη διάθεση της κεντρικής υπηρεσίας, όχι σε επαγγελματική διαθεσιμότητα, όπως κακώς διεδόθη, αλλά στη διάθεση της κεντρικής υπηρεσίας, ώστε να διευκολυνθεί το έργο της ανάκρισης.

Πραγματικά δε θέσαμε σε διαθεσιμότητα επαγγελματική το συγκεκριμένο καθηγητή -το σχολικό σύμβουλο θέσαμε- γιατί θα έτριζαν και τα κόκαλα του Καζαντζάκη, που δε θα ήθελε τον επαγγελματικό ή άλλο διωγμό ενός ανθρώπου, που έχει διαφορετική άποψη από τον ίδιο.

Γι' αυτό ακριβώς το Υπουργείο Παιδείας και για παραδειγματισμό αντέδρασε με ταχύτητα και αποφασιστικότητα, έτσι ώστε στο χώρο τουλάχιστον της εκπαίδευσης να μην εκδηλωθούν στο μέλλον άλλα τέτοια ανησυχητικά και επικίνδυνα κρούσματα.

ΠΡΟΕΔΡΕΥΩΝ (Παναγιώτης Ν. Κρητικός): Η κα Ανουσάκη έχει το λόγο.

ΕΛΕΝΗ ΑΝΟΥΣΑΚΗ: Αισθάνθηκα αγανάκτηση όταν άκουσα ότι ένας εκπαιδευτικός που ασκεί του λειτούργημά του, που σφυρηλατεί εφηβικές προσωπικότητες, να βγάζει τέτοιες εγκυκλίους. Η αλήθεια είναι, κύριε Υπουργέ, ότι και ο κ. Αρσένης και εσείς πήρατε αμέσως θέση. Ωστόσο ο Νίκος Καζαντζάκης, αυτός ο φωτεινός πνευματικός φάρος, μια από τις μεγαλύτερες προσωπικότητες, ένας συγγραφέας που σημάδεψε την ελληνική λογοτεχνία, ρίχτηκε στην πυρά για μία ακόμη φορά, σαράντα χρόνια μετά το θάνατό του. Πραγματικά τα νιάτα, οι νέοι μας ερωτήθηκαν από πολλούς δημοσιογράφους, μέσα από τη δημοσιογραφική έρευνα, και απάντησαν ότι αγαπάνε, θέλουν, πιστεύουν και θα αγωνιστούν και θα διαβάζουν το έργο του Νίκου Καζαντζάκη. Ωστόσο επιτρέψτε μου, κύριοι συνάδελφοι, παρότι τα νιάτα έχουν και κρίση και ωριμότητα γνωρίζουν με ευλάβεια το έργο του και εσείς πήρατε θέση, κύριε Υπουργέ, και έτσι τελείωσε αυτό το μεγάλο θέμα, επιτρέψτε, λέω, να υπάρχουν κάποιες μικρές στην ψυχή μου αγωνίες. Πόσες φορές και πόσες τέτοιες εγκυκλίους έβγαλαν κάποιοι "μικρόψυχοι άνθρωποι" που δεν αγαπούν τα γράμματα, που δε σέβονται την προσωπικότητα και το έργο των άλλων; Πόσες φορές, κύριε Υπουργέ, δε βγήκαν στο φως της δημοσιότητας; Τι κρύβει αυτό; Και με ποιον τρόπο θα μπορούμε πραγματικά -δε θα χρησιμοποιήσω τις λέξεις να πατάξουμε ή να εξαφανίσουμε- "να περιορίσουμε" και "να σταματήσουμε" αυτήν την παρέμβαση στην πνευματική μας κληρονομιά; Σαν άνθρωπος με ευαισθησία που έχετε και εσείς και εγώ και σαν υπεύθυνοι πρέπει να βρεθεί μία λύση να μην ξαναπαρουσιαστούν τέτοια τραγικά σημεία στην Παιδεία μας.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, ζούμε σε μια εποχή και σε μια χώρα της ελευθερίας της σκέψης, της διάδοσης των ιδεών. Επομένως, δεν μπορούμε να λάβουμε εμείς μέτρα τα οποία θα είναι σε άμεση αντιστοίχιση, ίσως, με κάποιες τέτοιες νοοτροπίες μεσαιωνικού τύπου. Η Πολιτεία στα πλαίσια της διατεταγμένης λειτουργίας της κίνησε όλους τους μηχανισμούς, προκειμένου, όπως είπα, να γίνει και η ένορκη διοικητική εξέταση, να επιβληθούν και οι άλλες οποιεσδήποτε προβλεπόμενες κυρώσεις, αλλά δεν μπορεί εκ προομίου να απαγορεύει με οποιονδήποτε τρόπο σε οποιονδήποτε 'Ελληνα πολίτη την έκφραση των απόψεων του.

Ο συγκεκριμένος θεολόγος μπορούσε να χρησιμοποιήσει το βήμα οποιασδήποτε άλλης ευκαιρίας για να εκφράσει και τις δικές του απόψεις, τις περιφρονητικές προς το μεγάλο συγγραφέα τον Νικόλαο Καζαντζάκη. Δεν είχε όμως το δικαίωμα να χρησιμοποιήσει τον δεδομένο εκπαιδευτικό μηχανισμό και να κάνει κατάχρηση του ρόλου και υπέρβαση των αρμοδιοτήτων ως καθοδηγητικού οργάνου της εκπαίδευσης, ως σχολικού συμβούλου. Εκεί ακριβώς δράσαμε και αντιδράσαμε αμέσως και τον θέσαμε εκτός θέσεως. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, δέχεστε να συζητηθεί κατά πρόταξη η υπ' αριθμ. 1302 τελευταία επίκαιρη ερώτηση του δευτέρου κύκλου αρμοδιότητας του Υπουργείου Εθνικής Παιδείας και Θρησκευμάτων, της συναδέλφου του Συνασπισμού της Αριστεράς και της Προόδου, κας Στέλλας Αλφιέρη, επειδή επείγεται ο κύριος Υπουργός να αναχωρήσει για υπηρεσιακούς λόγους;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν.Κρητικός): Επομένως θα συζητηθεί η με αριθμό 1302/28.5.1997 επίκαιρη ερώτηση δευτέρου κύκλου της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Εθνικής Παιδείας και Θρησκευμάτων, σχετικά με την ανέγερση του κτιρίου που θα στεγάσει το 8ο Λύκειο Πειραιά κ.λπ., η οποία έχει ως εξής:

"Για μια ακόμη φορά η μαθητική κοινότητα του Πειραιά είναι 

Σελίδα 7068 

ανάστατη. Αυτό αποδεικνύει ότι η Κυβέρνηση σταθερά αδιαφορεί για το σοβαρό κτηριακό πρόβλημα της περιοχής Πειραιά. Μετά το Ενιαίο Πολυκλαδικό Λύκειο, το Γυμνάσιο Νέου Φαλήρου και το 2ο Γυμνάσιο Καλλίπολης στο δρόμο κινδυνεύουν να κάνουν μάθημα την επόμενη σχολική χρονιά και οι μαθητές του 8ου Λυκείου Πειραιά. Η διαμάχη ανάμεσα στο Δήμο και το Ο.Σ.Κ. για το ποιος θα "πρωτοκτίσει" το νέο διδακτήριο έχει σαν αποτέλεσμα την έξωση του 8ου Λυκείου από το κτίριο που σήμερα στεγάζεται. Σας θυμίζω ότι με την υπ'αριθ. 400/8.5.1995 απόφαση του Δημοτικού Συμβουλίου του Δήμου Πειραιά έχει απαλλοτριωθεί το οικόπεδο που βρίσκεται στις οδούς Καπετάν-Ματαπά, Δημητρακοπούλου και Αγ.Δημητρίου για την ανέγερση του δωδεκαθέσιου διδακτηρίου του 8ου Λυκείου Πειραιά.

Ερωτάται ο κύριος Υπουργός:

Πότε θα αρχίσει η ανέγερση του 8ου Λυκείου Πειραιά εφ'όσον υπάρχει το οικόπεδο;

Τι μέτρα πρόκειται να πάρει για την άμεση και έγκαιρη στέγαση των μαθητών του 8ου Λυκείου πριν από την έναρξη της νέας σχολικής χρονιάς;"

Ο κύριος Υφυπουργός, έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, είναι σύνηθες, σ'αυτές τις ιστορίες ανέγερσης σχολικών κτιρίων στα μεγάλα αστικά κέντρα, να υπάρχουν πολλές εμπλοκές. Πολλές είναι στη φάση απαλλοτρίωσης των οικοπέδων, αφού περάσουν από τη δύσκολη φάση ανεύρεσης οικοπέδων. Στη συνέχεια, μετά την ανάθεση σε κάποια εργολήπτρια εταιρεία, αρχίζουν οι διαπραγματεύσεις για τους όρους. Συνηθίζουν δε οι εργολήπτριες εταιρείες να πολλαπλασιάζουν τις δυσκολίες κ.λπ. 'Ετσι και το 8ο Λύκειο του Πειραιά πέρασε από πάρα πολλές δύσκολες φάσεις.

Θα ήθελα, για να μην αναφέρω όλο το μακροχρόνιο αυτό ιστορικό, να καταλήξω στο εξής: Στις 14.5.1997, έγινε μια κοινή σύσκεψη του Προέδρου του Ο.Σ.Κ., του Δημάρχου του Πειραιά, του Προέδρου της Νομαρχιακής Επιτροπής Παιδείας και εκπρόσωπων γονέων και κηδεμόνων και των καθηγητών του 8ου Λυκείου με τον εργολήπτη, όπου υπήρξε και η δέσμευσή του για άμεση έναρξη των εργασιών και περαίωση του έργου σε δέκα μήνες.

Επομένως, αν υπολογίσουμε ότι στις 30.5.1997 έγινε η τελετή θεμελίωσης του συγκεκριμένου Λυκείου στο νέο οικοπεδικό χώρο, περίπου τον επόμενο Μάρτη θα είναι έτοιμο. Εκτός απ'αυτό διευθετήθηκε και το θέμα της στέγασης των μαθητών στο ήδη μισθωμένο κτίριο της κας Αικατερίνης Παυλάκη, η οποία δέχθηκε, παρά το γεγονός ότι έχει στα χέρια της μια δικαστική απόφαση, να περιμένει, ύστερα και από τη συμφωνία που επιτεύχθηκε, και να ανεχθεί να παραμείνουν οι μαθητές προσωρινά μέσα στο ιδιόκτητο σχολικό χώρο, έως ότου αποπερατωθούν οι εργασίες ανοικοδόμησης του νέου κτιρίου.

ΠΡΟΕΔΡΕΥΩΝ (Παναγιώτης Ν.Κρητικός): Η κα Αλφιέρη, έχει το λόγο.

ΣΤΥΛΙΑΝΗ ΑΛΦΙΕΡΗ: Θα ήθελα να επισημάνω ότι πριν από οκτώ μήνες, τα παιδιά είχαν πάλι διαμαρτυρηθεί και ήρθαν στο γραφείο σας, κύριε Υπουργέ, όπου τους υποσχεθήκατε ότι την επόμενη μέρα θα ξεκινήσουν οι εργασίες για το σχολείο. 

Τα παιδιά όμως ξαναδιαμαρτυρήθηκαν και βγήκαν στο δρόμο, η απόφαση για την έξωση λέγει 30.6.1997 και αποφασίσατε να δώσετε λύση. Μένουν, λοιπόν, δύο θέματα, για τα οποία θα πρέπει να εγγυηθεί το Υπουργείο, γιατί πιστεύω ότι οι εργολήπτες και οι εργολάβοι, δεν μπορούν να εγγυηθούν τίποτα.

Πρώτον, πρέπει να τελειώσει στο χρόνο που έχει υπογραφεί, δηλαδή σε 297 μέρες και δεύτερον, πρέπει να κινηθούν όλες οι διαδικασίες, γιατί μέχρι και σήμερα το πρωί δεν ήταν σίγουρο αν ο χώρος που σήμερα στεγάζεται το Λύκειο θα δεχθεί τους μαθητές. Αν δεν τους δεχθεί, προκύπτει το εξής θέμα: Διαταράσσονται όλες οι διαδικασίες της βάρδιας, προκύπτει κοινωνικό πρόβλημα, δεν υπάρχουν κατάλληλα κτίρια του πέμπτου διαμερίσματος και ξανά το Σεπτέμβρη τα παιδιά θα είναι στο δρόμο. 

Επειδή, λοιπόν, υπάρχει μεγάλο πρόβλημα υποδομής σχολείων στον Πειραιά και επειδή τα παιδιά κάθε λίγο και λιγάκι χάνουν χρόνο, θα ήθελα να παρακαλέσω να εγγυηθείτε ως Υπουργείο να τηρηθούν δύο πράγματα:

Το πρώτο είναι ότι πρέπει να τελειώσει άμεσα το σχολείο, σε δέκα μήνες όπως είπατε. Το δεύτερο είναι ότι θα πρέπει να κινηθούν όλες οι διαδικασίες, ώστε να πεισθεί η ιδιοκτήτρια αυτού του χώρου να υποχωρήσει για να μείνει το σχολείο για τον επόμενο χρόνο. Διαφορετικά, θα υπάρξει κοινωνική αναταραχή και νομίζω, κύριε Υφυπουργέ, ότι πρέπει να το προλάβουμε.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν ήθελα να περιαυτολογήσω και γι'αυτό απέφυγα να αναφέρω το ιστορικό που προηγήθηκε.

Σε γνώση μου περιήλθε η υπόθεση αυτή του 8ου Λυκείου στα μέσα του Οκτωβρίου 1996. Σας πληροφορώ ότι μετά από άμεση κινητοποίηση του Ο.Σ.Κ., που προκάλεσα εγώ, στις 19 Δεκεμβρίου 1996, δημοπρατήθηκε από τον Ο.Σ.Κ. το έργο και στις 27.2.1997, με διαδικασία ορισμένου χρόνου που δε συμπτύσσεται, υπογράφηκε η σύμβαση με προθεσμία περαίωσης τις τριακόσιες ημερολογιακές ημέρες για την παράδοση του έργου.

Με την υπογραφή της σύμβασης, η ανάδοχος εταιρεία αμέσως έθεσε πολλαπλά θέματα τροποποιήσεων της μελέτης, πρακτική ασυνήθιστη στα δεδομένα του Ο.Σ.Κ. βέβαια, που αφορούσαν συνολικά το χώρο και τον αύλιο. Η ευαισθησία του Ο.Σ.Κ. σε θέματα ασφάλειας είναι δεδομένη, προβληματίστηκε, αλλά τελικά μετά από επανεξέταση της μελέτης επέμενε ότι έπρεπε να εφαρμοστεί η αρχική.

'Ετσι, λοιπόν, καταλήξαμε σε αυτό τον κύκλο των καθυστερήσεων, που οφείλονταν στην εργολήπτρια και μετά από την κοινή σύσκεψη, έγινε και η τελετή της θεμελίωσης. Δεν υπάρχει, δε, κανένα πρόβλημα με την ιδιοκτήτρια και τη μη λειτουργία του ιδιόκτητου σχολείου όπου στεγάζεται τώρα το 8ο Λύκειο μέχρις ότου μπουν στο νέο κτίριο, διότι έγιναν αποδεκτοί και οι όροι που έθεσε η κα Παυλάκη, η ιδιοκτήτρια του μισθωμένου ακινήτου, που θέλει να κάνει κάποιες εργασίες οικοδομικής φύσεως στον αύλιο χώρο και σε κάποια άλλα τμήματα του κτιρίου.

Τα δεχτήκαμε και αυτά, συμφωνήσαμε και πιστεύουμε ότι επιτέλους θα τηρηθεί το δεκάμηνο. 

'Αλλες εγγυήσεις δεν μπορεί να δώσει το Δημόσιο, διότι ξέρετε ότι δεν υπάρχει κρατική εταιρεία κατασκευής των κτιρίων. Ο Ο.Σ.Κ. έχει την ευθύνη της σύνταξης της μελέτης και της παρακολούθησης των εργασιών, αλλά οι ιδιωτικές επιχειρήσεις είναι αυτές που ανεγείρουν και τα δημόσια διδακτήρια.

Ευχαριστώ. 

ΣΤΥΛΙΑΝΗ ΑΛΦΙΕΡΗ:Υπάρχουν ποινικές ρήτρες, κύριε Υφυπουργέ. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αυτές θα εφαρμοστούν.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε στις ερωτήσεις πρώτου κύκλου. Δεύτερη είναι η με αριθμό 1284/26.5.1997 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Ευμοιρίδη προς την Υπουργό Ανάπτυξης, σχετικά με τη λειτουργία της Αθηναϊκής Χαρτοποιίας, την ολοκλήρωση της διαδικασίας ιδιωτικοποιήσεως κ.λπ.

Η επίκαιρη ερώτηση του κ. Ευμοιρίδη έχει ως εξής:

"Τις τελευταίες ημέρες είδαν το φως της δημοσιότητας πληροφορίες ότι το Διοικητικό Συμβούλιο της Αθηναϊκής Χαρτοποιϊας μετά από εισήγηση του Γενικού Διευθυντού σκέπτεται να προχωρήσει εις την απόλυσιν του προσωπικού σε ποσοστό 30% έως 32% των εργαζομένων και την αύξησιν του δανεισμού από τράπεζα εις το ύψος των έξι δισεκατομ-

Σελίδα 7069 

μυρίων δραχμών για να εξασφαλιστεί η βιωσιμότητα της επιχειρήσεως μέχρι του χρόνου της ιδιωτικοποιήσεώς της. 

Η πληροφορία αυτή προκάλεσε νέα αναστάτωση στους εργαζομένους αλλά και στο λαό της Δράμας. 

Εν όψει των ανωτέρω, ερωτάται ο κύριος Υπουργός: 

1. Εάν υπάρχει τέτοια σκέψις απολύσεων.

2. Εάν τα δάνεια θα χρησιμοποιηθούν για εκσυγχρονισμό της επιχειρήσεως ή για την αγορά πρώτων υλών ή για την πληρωμή των μισθών των εργαζομένων.

3. Εάν υπάρχει εκδήλωση ενδιαφέροντος για την αγορά της επιχειρήσεως.

4. Σε πόσο χρόνο προβλέπεται η ολοκλήρωση της διαδικασίας ιδιωτικοποιήσεως. 

5. Τι θα συμβεί εις την περίπτωσιν που δεν υπάρξει ενδιαφερόμενος για την αγορά της επιχειρήσεως".

Η Υφυπουργός Ανάπτυξης κα 'Αννα Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Kύριε Πρόεδρε, μετά από μία επερώτηση και μετά από εννέα απαντήσεις που αφορούν τη "SOFTEX" σε επίκαιρες ερωτήσεις άμεσα ή έμμεσα, διατηρεί ακόμα την επικαιρότητά της ως θέμα, παρά τις παρακλήσεις μας να μην είναι συνεχώς στο φως της δημοσιότητας.

Η Αθηναϊκή Χαρτοποιϊα αντιμετώπισε σοβαρά προβλήματα στα οποία έχουμε αναφερθεί και μέσα σε αυτήν την Αίθουσα. 'Ετσι στην επίκαιρη ερώτηση θα είμαι πολύ σαφής και πολύ σύντομη.

Αυτά που έχουν γίνει μέχρι σήμερα το τελευταίο διάστημα, είναι πρώτον, η εγκατάσταση μάνατζμεντ μετά από διεθνή διαγωνισμό. Και πιστεύω ότι έχουμε πετύχει ένα από τα καλύτερα διεθνή μάνατζμεντ. Δεύτερον, νομοθετική παρέμβαση για την αντιμετώπιση των προβλημάτων της εταιρείας, τα οποία ήταν πολλά και τα οποία την οδηγούσαν με μαθηματική ακρίβεια στο άμεσο κλείσιμο.

Με χειρισμούς που κρατούν αρκετούς μήνες τώρα, είμαστε σε μία συνεχή επαφή με τις Τράπεζες για να συνεχιστεί η χρηματοδότηση της εταιρείας από ιδιωτικές ή κρατικές Τράπεζες και να επιτευχθεί μία συμφωνία για το τελικό ποσό που χρειάζεται.

'Ερχομαι στις συγκεκριμένες ερωτήσεις του κυρίου συναδέλφου. Πρώτον, έχει κατατεθεί ένα επιχειρησιακό σχέδιο για τη συνέχιση της εταιρείας, στο οποίο αναφέρεται ένας μεγάλος αριθμός απολύσεων. Η προσπάθειά μας είναι οι απολύσεις αυτές να πάρουν τη μορφή αποχωρήσεων μέσα από κοινωνικά μέτρα, τα οποία ήδη έχουμε προτείνει, και στόχος μας είναι να υπάρξει μία συναίνεση με τους εργαζόμενους.

'Ομως, σε κάθε περίπτωση και εν όψει της ανάγκης να λειτουργήσει οπωσδήποτε η εταιρεία, γιατί αλλιώς δε θα είναι τόσο εύκολη η πώλησή της -καθόλου εύκολη- υπάρχει ανάγκη ο καθένας να πάρει τις ευθύνες του, και η Κυβέρνηση και οι εργαζόμενοι με τα συνδικάτα τους και η Αντιπολίτευση και οι Τράπεζες και το μάνατζμεντ. Ο δανεισμός δεν αφορά έξι δισεκατομμύρια, αλλά 4,5 δισεκατομμύρια. Αφορά κεφάλαιο κίνησης που καλύπτει από αγορά πρώτων υλών μέχρι άμεση αντιμετώπιση των προβλημάτων της εταιρείας.

'Οσον αφορά το θέμα της ιδιωτικοποίησης: Δεν έχουμε φθάσει ακόμη στο σημείο πρόσκλησης ενδιαφέροντος επενδυτών, άρα είναι πολύ άκαιρο και παρακινδυνευμένο να διατυπώσω αυτήν τη στιγμή προβλέψεις για το ενδεχόμενο ενδιαφέρον.

Πάντως πρέπει να πούμε ότι έχει γίνει προσπάθεια και έχει προσληφθεί μία από τις διεθνείς τράπεζες ως διαμεσολαβητής, η "ΝΙΚΚΟ", η οποία σ' αυτήν τη φάση οργανώνει το offer memorandum και την προσέλκυση επενδυτών σε διεθνές επίπεδο.

Σύμφωνα με το χρονοδιάγραμμα της αποκρατικοποίησης, για τη "SOFTEX", αν κυλήσουν τα πράγματα έτσι όπως είναι προδιαγεγραμμένα, θα πρέπει να έχει ολοκληρωθεί το θέμα της ιδιωτικοποίησης μέχρι το Δεκέμβρη του 1997.

'Οσον αφορά την τελευταία ερώτηση, τι θα γίνει στην περίπτωση που δεν υπάρξει ενδιαφερόμενος, πρέπει να πω ότι σ' αυτό το εξαιρετικά δύσκολο εγχείρημα προσπαθούμε να έχουμε μία επιτυχή έκβαση. Γι' αυτό και γίνονται όλα αυτά που προανέφερα. Νομίζω ότι δεν είναι σκόπιμο να ξεκινήσουμε όλη αυτήν την προσπάθεια με το αρνητικό αποτέλεσμα.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ευμοιρίδης έχει το λόγο.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Κύριε Πρόεδρε, είμαι ο πρώτος που μίλησα σ' αυτήν την Αίθουσα και είπα ότι οι συζητήσεις δεν ωφελούν τη φήμη της εταιρείας. Αλλά εκεί που έφθασε η εταιρεία πια δεν έχει ούτε φήμη, οπότε δεν έχει καμία αξία.

Βεβαίως πριν από λίγες μέρες συζητήθηκε επερώτηση και ερώτηση νωρίτερα. Αλλά συζητήσαμε και μία τροπολογία την οποία υποστηρίξαμε όλοι και μάλιστα πιέσαμε το Κόμμα της Νέας Δημοκρατίας να συναινέσει. Kαι ίσως η Νέα Δημοκρατία είχε περισσότερο μυαλό από τους δύο Βουλευτές της Νέας Δημοκρατίας που συνήνεσαν σ' αυτήν την ιστορία, γιατί την ημέρα εκείνη ψηφίζοντας την τροπολογία, πιστεύαμε ότι ψηφίζαμε μία τροπολογία, με την οποία θα βοηθούσαμε τη βιωσιμότητα της επιχείρησης μέχρι την ημέρα που θα έφθανε στην ιδιωτικοποίηση. Και δεν ξέραμε ότι εκείνη την ημέρα εμμέσως πλην σαφώς ψηφίζαμε απολύσεις. Γιατί; Γιατί η Κυβέρνηση είχε στα χέρια της το επιχειρησιακό σχέδιο του 1997 το οποίο δεν είχαμε εμείς και το οποίο έχει μελέτη που προβλέπει απολύσεις εξακοσίων έως εξακοσίων πενήντα εργαζομένων των οποίων η αποζημίωση μόνο φθάνει τα 2,8 δισεκατομμύρια πλέον των τεσσάρων δισεκατομμυρίων του κόστους των κοινωνικών μέτρων που προφανώς θα είναι η προστασία που θα πάρει η Κυβέρνηση για τους εργαζομένους.

Συνεπώς, το δάνειο που ψηφίσαμε να πάρει με προνομιακή μάλιστα κατάταξη της τραπέζης, το ψηφίσαμε για να το πάρουν και να πληρώσουν αποζημιώσεις απολύσεων. Από εκεί και πέρα όταν διαβάζουμε καθημερινά στις εφημερίδες "στο αμήν έφθασε η "SOFTEX", πτώχευση εν όψει ή λύση της εκκαθάρισης μετά την τελευταία συζήτηση στο Υπουργείο Βιομηχανίας", όταν μεγαλώνει το αδιέξοδο της "SOFTEX", όταν μιλούν για ασκήσεις επί χάρτου και το σχέδιο δεν είναι ολοκληρωμένο κ.λπ., δε θα πρέπει να επανέλθει το θέμα για να το ξανασυζητήσουμε;

Το ΠΑ.ΣΟ.Κ. αφού έκανε σοσιαλιστικούς πειραματισμούς και ικανοποίησε τις ιδεοληψίες της, τώρα προσπαθεί να χρυσώσει το χάπι λέγοντας ότι θέλει να σώσει μία επιχείρηση την οποία δε βλέπουμε πώς θα τη σώσει, αφού φόρτωσε με δεκάδες δισεκατομμύρια χρέη την επιχείρηση, το δημόσιο αλλά και τον ελληνικό λαό. 'Ετσι τώρα ζητά νέες θυσίες χωρίς καμία προοπτική και χωρίς καμία ελπίδα βιωσιμότητας αυτής της επιχείρησης μέχρι την ημέρα της ιδιωτικοποίησης, η οποία δεν πιστεύουμε ότι θα γίνει ούτε αυτός ο Δεκέμβριος ούτε ο άλλος. Μακάρι να είναι.

Ζητάμε το επιχειρησιακό σχέδιο, που είστε υποχρεωμένοι ν'ακολουθήσετε, να το εφαρμόσετε, γιατί η τράπεζα λέει "εγώ για να δώσω χρήματα πρέπει να το εφαρμόσετε. Συνεπώς, να κάνετε τις απολύσεις. Τα 4,6 δισεκατομμύρια κατά το επιχειρησιακό σχέδιο είναι ότι πρέπει μέχρι 31 Μαϊου να δοθούν, αλλιώς το ποσό ανεβαίνει στα έξι δισεκατομμύρια. Και ζητούν και οκτώ δισεκατομμύρια επιχορήγηση για το 1998.

Γιατί το σχέδιο προβλέπει επιχορήγηση για το 1998 αφού το Δεκέμβριο του 1997 θα τελειώσει η ιδιωτικοποίηση; Πλέον δε αυτού με τα χρέη που έχει, με την έλλειψη εκσυγχρονισμού, με τα δυσβάσταχτα βάρη λειτουργίας της, χωρίς πρώτες ύλες, χωρίς αποθεματικά εμπορεύματα για να πουλήσει, ποιος θα έλθει να την πάρει; Ευεργέτης θα είναι ή τρελός αυτός που θα έρθει να την αγοράσει; Γιατί δεν καλείτε τους παλιούς ιδιοκτήτες εν'όψει της εκκρεμμότητος που υπάρχει στα δικαστήρια και που είναι ανασταλτικός παράγων για την προσέλκυση επενδυτού, να προχωρήσετε σε μία συζήτηση με αυτούς τους παλιούς ιδιοκτήτες, να λύσετε τη διαφορά;

Να θέσετε τους όρους σαν Κυβέρνηση. Να πάρετε τις εγγυήσεις που θέλετε.

Χιλιάδες άνθρωποι στη Δράμα σε μία συγκέντρωση στην

Σελίδα 7070 

οποία μίλησε η παλιά ιδιοκτησία.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε συνάδελφε.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Αν επιτρέπετε, κύριε Προέδρε...

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, κύριε συνάδελφε. Δεν μπορώ να δώσω παραπάνω χρόνο. Φθάσατε ήδη στο τρίτο λεπτό.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Για το δράμα της Δράμας μιλάμε, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Το καταλαβαίνω, αλλά δεν μπορούμε να παραβιάζουμε τον Κανονισμό.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Γιατί δεν το δέχεσθε αυτό; 'Ενα τεράστιο "γιατί" ανεβαίνει στα χείλη.

ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε, παρακαλώ!

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Τελειώνω, κύριε Πρόεδρε, σε μισό λεπτό.

ΠΡΟΕΔΡΕΥΩΝ (Παναγιώτης Ν. Κρητικός): Δεν μπορώ να σας δώσω άλλο χρόνο. 'Εχετε ήδη υπερβεί κατά 50% το χρόνο που δικαιούσθε.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Μια φράση μόνο, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε. Τη φράση θα έπρεπε να την είχατε πει στα δύο λεπτά και δύο δευτερόλεπτα, όχι στο τρίτο λεπτό.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Κυρία Υπουργέ θα χαρακτηριστείτε η Κυβέρνηση του μαρασμού και της καταστροφής του Νομού Δράμας. Δεν έχετε βοηθήσει για κανένα έργο στη Δράμα.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! 

Η Υφυπουργός κα 'Αννα Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Πρώτον, είναι σαφές πως όσες φορές και να τεθεί, είμαστε υποχρεωμένοι να απαντήσουμε και δεν υπάρχει κανένα πρόβλημα που βάζετε το θέμα. Απλά εξήγησα ότι δεν είναι πάντα ευνοϊκό για την ίδια την επιχείρηση.

Δεύτερον, κύριε Ευμοιρίδη, σε ίδιου περιεχομένου επίκαιρη ερώτηση επανέρχεσθε, για τη λύση του όλου θέματος -που έτσι όπως το περιγράψατε, φαίνεται ότι δεν υπάρχει καμία λύση και το μόνο που θα μπορούσαμε να κάνουμε είναι ή να την κλείσουμε τώρα ή να βάλουμε καμιά εικοσαριά δισεκατομμύρια μέσα για να δουλέψει και τα δύο πράγματα τελείως απαράδεκτα. Επανέρχεστε λοιπόν σε μία πρόταση, την οποία έχετε κάνει και άλλη φορά, να έρθουμε δηλαδή σε επαφή με τον προηγούμενο ιδιοκτήτη. Αυτό δεν μπορεί να γίνει.

Ο προηγούμενος ιδιοκτήτης, όπως και όλοι όσοι ενδιαφέρονται, έχουν δικαίωμα μόλις προκηρυχθεί ο διαγωνισμός, να έρθει και να κάνει μία πρόταση.

Ο προηγούμενος ιδιοκτήτης οδήγησε εκεί που οδήγησε την επιχείρηση. Βάλαμε δεκαεπτά δισεκατομμύρια μέσα το 1984, για να μπορέσει να σταθεί σε λειτουργία και να διατηρηθούν οι θέσεις εργασίας.

Δεν είναι δυνατόν επιλεκτικά το Δημόσιο να απευθυνθεί σε κάποιον, ο οποίος έτυχε να είναι πριν απο είκοσι χρονια ιδιοκτήτης και να του πει: 'Ελα πάρ' την, για να τη λειτουργήσεις.

Αυτά δε γίνονται. Σας το εξήγησα και την προηγούμενη φορά. Θα προκηρυχθεί διαγωνισμός.

Υπάρχουν οι δυνατότητες πάντοτε να συμψηφισθούν τα χρέη με το τίμημα. 'Ετσι γίνεται σε όλες τις ιδιωτικοποιήσεις. Ουδείς θα έρθει ως ευεργέτης και δε χρειαζόμαστε ευεργέτες αυτήν τη στιγμή. Χρειαζόμαστε επιχειρηματίες, να επενδύσουν σε έναν κλάδο, όπως είναι το χαρτί, που είναι κλάδος με προοπτικές. Να μπορέσει να πάρει την επιχείρηση. Θα την πάρει με διαφορετικούς όρους από τους σημερινούς.

Δεν υπάρχει ιδιωτικοποίηση, χωρίς απώλεια θέσεων εργασίας. Αυτό που θα προσπαθήσουμε να κάνουμε είναι να διατηρήσουμε κατά το δυνατόν το μέγιστο των θέσεων εργασίας.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, παρακαλώ όπως εγκρίνετε άδεια απουσίας στο εξωτερικό στο συνάδελφο κ. Σάββα Τσιτουρίδη, ο οποίος θα απουσιάσει από 3 έως 6 Ιουνίου, καθώς επίσης στην κα Ντόρα Μπακογιάννη για το αυτό χρονικό διάστημα και στον Πρόεδρο κ. Κωνσταντίνο Μητσοτάκη. Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε.

Πάνε για Ιπεκτσί!

Η τρίτη επίκαιρη ερώτηση με αριθμό 1309/28.5.1997 του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Γεωργίας, σχετικά με τη λήψη των αναγκαίων μέτρων για την ανάπτυξη της σπογγαλιείας στο Νησί της Καλύμνου κ.λπ., διαγράφεται, λόγω κωλύματος του ερωτώντος κυρίου συναδέλφου.

Η τέταρτη επίκαιρη ερώτηση με αριθμό 1303/28.5.1997 είναι του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Εθνικής Οικονομίας και Οικονομικών, σχετικά με την κατάρρευση της παρατράπεζας του "Καταναλωτή" στη Χαλκίδα κ.λπ.

Η επίκαιρη ερώτηση του κυρίου συναδέλφου σε περίληψη έχει ως εξής:

"Η κατάρρευση της παρατράπεζας του "Καταναλωτή" της Χαλκίδας οδήγησε σε απόγνωση εκατοντάδες θύματά της στην πλειοψηφία τους φτωχοί βιοπαλαιστές.

Για την ποινική αξιολόγηση αυτής της δραστηριότητας έχει επιληφθεί η Δικαιοσύνη. 'Ομως υπάρχουν ευθύνες της Πολιτείας.

Η Δ.Ο.Υ. Χαλκίδας, παρ' ότι γνώριζε ότι η παρατράπεζα δεν παρακρατούσε φόρους τόκων και την παρανομία αυτή την πρόσφερε ως δέλεαρ για προσέλκυση καταθέσεων, δεν αντέδρασε.

Η Τράπεζα της Ελλάδας γνώριζε την παρανομία αυτή και εκτός από χλιαρές συστάσεις προς την παρατράπεζα να μη δέχεται καταθέσεις, δεν προχώρησε ως όφειλε στην υποβολή μηνύσεων, αφού μόνον αυτή είχε το δικαίωμα για το συγκεκριμένο αδίκημα.

Επειδή αν δεν είχαν επιλέξει τη σιωπή η Δ.Ο.Υ. Χαλκίδας και η Τράπεζα της Ελλάδας θα είχαν παραπλανηθεί λιγότεροι, ερωτάται ο κύριος Υπουργός:

Γιατί επέτρεψε τη λειτουργία της παρατράπεζας και τι μέτρα προτίθεται να λάβει για την προστασία των θυμάτων της;"

Ο Υφυπουργός Εθνικής Οικονομίας κ. Αλέξανδρος Μπαλτάς, έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.

Κύριοι συναδελφοι, όπως αναφέρεται και στην ίδια την ερώτηση, για την ποινική αξιολόγηση της δραστηριότητας του καταναλωτικού συνεταιρισμού Χαλκίδας, έχει επιληφθεί η Δικαιοσύνη. Ορθώς, λοιπόν, ο κύριος συνάδελφος και το διαπιστώνει και δεν απαιτεί να ασχοληθούμε εμείς με αυτήν τη διαδικασία.

Διατυπώνει όμως την άποψη ότι για το θέμα αυτό φέρει ευθύνες και η Πολιτεία και οφείλει να απολογηθεί γι' αυτές. Τις ευθύνες τις Πολιτείας τις εντοπίζει στην ολιγωρία της Δ.Ο.Υ. Χαλκίδας και της Τράπεζας της Ελλάδος που αν είχαν ενεργήσει γρηγορότερα, κατά την ερώτησή του, θα είχαν παραπλανηθεί λιγότεροι άνθρωποι, όπως αναφέρει.

Κύριε Πρόεδρε, επειδή η ερώτηση είναι πράγματι σοβαρή και ιδιαίτερα σωστά διατυπωμένη, θέλω να απαντήσω διεξοδικά σ'αυτό.

Οι καταναλωτικοί συνεταιρισμοί, κύριοι συνάδελφοι, λειτουργούν στην Ελλάδα εδώ και πολλές δεκαετίες, όπως γνωρίζετε. Ο τελευταίος νόμος που διέπει τη λειτουργία τους είναι ο ν. 1667/1986. Σε ό,τι αφορά τώρα το δικαίωμά τους να ενεργούν χρηματοπιστωτικές εργασίες, η δεύτερη τραπεζική οδηγία της Ευρωπαϊκής 'Ενωσης, που ενσωματώθηκε στο ελληνικό δίκαιο με το ν. 2076/1992, προβλέπει στο άρθρο 4 ότι δεν επιτρέπεται η κατ'επάγγελμα αποδοχή καταθέσεων από το κοινό, από πρόσωπα ή επιχειρήσεις που δεν αποτελούν πιστωτικά ιδρύματα. Αυτά όφειλε να τα γνωρίζει ο καταναλω-

Σελίδα 7071 

τικός συνεταιρισμός για τον οποίο μιλάμε. Σε κάθε περίπτωση όμως υπάρχει ως προς αυτή τη λεπτομέρεια, επιστολή της Τράπεζας της Ελλάδος που το καθιστά σαφέστατο από το Γενάρη του 1996. Αυτά ως προς την Τράπεζα της Ελλάδος.

Ως προς την ΔΟΥ Χαλκίδος σε γράμμα της προς τον Υφυπουργό Οικονομικών κ. Δρυ, αναφέρει τα εξής: "Περί το τέλος Ιανουρίου 1997 υπήρξαν ανώνυμες καταγγελίες στην υπηρεσία μας περί της ύπαρξης παρατράπεζας στην έδρα του καταναλωτικού συνεταιρισμού Χαλκίδας. Ουδέποτε στο παρελθόν υπήρξε ή ετέθη υπόψη μας οποιαδήποτε καταγγελία προφορική, έγγραφη ή διά του τοπικού Τύπου που να θίγει το ως άνω γεγονός".

Οι παραπάνω, λοιπόν, καταγγελίες προς τη Δ.Ο.Υ. έφθασαν και στον Εισαγγελέα Χαλκίδος και συντονισμένα πλέον και με τη συνεργασία της Δ.Ο.Υ. άρχισε ο έλεγχος και η παρακολούθηση του Εισαγγελέα. 'Ο,τι στοιχεία έχει ο έλεγχος της Δ.Ο.Υ., όπως αντιλαμβάνεσθε είναι στη διάθεση του Εισαγγελέα που έχει την ποινική ευθύνη, όπως τονίζετε και ο ίδιος στην Ερώτησή σας και βεβαίως ό,τι οφειλές προς την Εφορία διαπιστωθούν, θα τις απαιτήσει το Υπουργείο, όπως γίνεται σ'αυτές τις περιπτώσεις. Αυτά, κύριε Πρόεδρε, και θα επανέλθω αν χρειαστεί.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, δε μου απαντήσατε τι θα γίνει με τα χρήματα αυτών των φτωχών βιοπαλαιστών που έπεσαν θύματα της παρατράπεζας. Ποινικές ευθύνες υπάρχουν και αυτές θα αποδοθούν, διότι ήδη έχει επιληφθεί η Δικαιοσύνη. Το θέμα, κύριε Υπουργέ, είναι ότι υπάρχουν ευθύνες της Πολιτείας, η οποία γνώριζε ότι ο "Καταναλωτής", παρ'ό,τι δεν ήταν πιστωτικό ίδρυμα, έκανε εργασίες καταθέσεων. Μόλις τον Ιανουάριο, όπως πραγματικά είπατε του 1996 η Τράπεζα της Ελλάδος στέλνει στην 'Ενωση Καταναλωτικών Συνεταιρισμών σχετική επιστολή, που κοινοποιείται και στον "Καταναλωτή" Χαλκίδας, ότι απαγορεύεται να κάνουν αυτές τις εργασίες. Παρ'όλα αυτά ο "Καταναλωτής" Χαλκίδας συνέχισε. Και καταθέτω στα Πρακτικά σχετικό φωτοαντίγραφο βιβλιαρίου καταθέσεων, όπου έχει κατάθεση το Δεκέμβριο του 1996.

Στην επιστολή του Εισαγγελέα Χαλκίδος προς την Τράπεζα Ελλάδος τον Ιανουάριο του 1997, η Τράπεζα Ελλάδος, αντί να ζητήσει να ασκήσει τη δίωξη ως όφειλε, εσιώπησε. Και αυτή η σιωπή της Πολιτείας, κύριε Υπουργέ, ήταν που δημιούργησε την αίσθηση της νομιμότητας, θύματα της οποίας έπεσαν οι φτωχοί βιοπαλαιστές της Χαλκίδος. Και δεν είναι μόνο η Τράπεζα Ελλάδος. Είναι ότι από το 1993 και σας καταθέτω αντίγραφο πρακτικών της γενικής συνέλευσης "Καταναλωτή" Χαλκίδος, προσφερόταν ως δέλεαρ -αναφέρεται μέσα στο πρακτικό- στους καταθέτες η μη φορολόγηση των τόκων. Αυτό ήταν που οδηγούσε τους φτωχούς βιοπαλαιστές να καταθέτουν τα χρήματά τους στον "Καταναλωτή".

(Στο σημείο αυτό ο Βουλευτής κ. Ε. Αποστόλου καταθέτει στα Πρακτικά τα προαναφερθέντα έγγραφα, τα οποία βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου)

Και αυτό που εγώ σας ερωτώ, κύριε Υπουργέ, είναι, εφόσον υπάρχουν αποδεδειγμένες ευθύνες της Πολιτείας, τι θα γίνει με τα χρήματα αυτών των ανθρώπων; Θα καταστραφούν; Τι θα γίνει με τα χρήματα των φτωχών Αλβανών οι οποίοι πραγματικά έχουν πέσει και αυτοί θύματα;

ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υφυπουργός έχει το λόγο.

ΑΛΕΞΑΝΔΡΟΣ ΜΠΑΛΤΑΣ (Υφυπουργός Εθνικής Οικονομίας): Κύριε συνάδελφε, αντιλαμβάνομαι την αγωνία σας και την ουσία της ερώτησής σας ως προς το θέμα των καταθετών και τι θα γίνουν τα χρήματά τους. Σας είπα από την αρχή, το είπατε και εσείς, το δεχόσαστε, ότι αυτήν τη στιγμή βρίσκεται εν εξελίξει μία εισαγγελική έρευνα με τη συνεργασία του Υπουργείου και θα καταλήξει σε κάποια συμπεράσματα και θα καταλογίσει και ευθύνες και από κει θα δούμε τι θα γίνουν τα χρήματα των ανθρώπων εάν έχουν χαθεί και ποιος θα τα πληρώσει.

Δε θέλω αυτή τη στιγμή να πω εκ των προτέρων πού θα καταλήξει η εισαγγελική έρευνα, τι θα αποφασίσουν τα δικαστήρια για το συγκεκριμένο θέμα. 'Οταν λοιπόν τελειώσει, θα δούμε και δε νομίζω ότι σ'αυτές τις περιπτώσεις θα είσθε και σεις της άποψης ότι πάντα σε κάθε περίπτωση θα πρέπει να παρεμβαίνει το Κράτος, ο φορολογούμενος τουτέστιν, για να πληρώνει χρήματα που ενδεχόμενα να χάθηκαν από ενέργειες άλλων για τους οποίους δεν έχουμε καμία ευθύνη.

Ο Εισαγγελέας, λοιπόν, θα αποφασίσει και από κει θα δούμε πώς οι άνθρωποι θα πάρουν τα χρήματά τους ή αν τα έχουν χάσει. Αυτό θέλω να πω ως προς την ουσία της ερώτησής σας.

Ως προς τα άλλα, διαπιστώνετε και σεις ότι από το 1996 υπάρχει η αλληλογραφία αυτή της Τράπεζας Ελλάδος, ενημέρωσε το συνεταιρισμό, υπάρχει το Υπουργείο Εθνικής Οικονομίας, το οποίο επίσης ενημέρωσε το συνεταιρισμό, υπάρχουν και γράμματα εδώ τα οποία αναφέρονται στην περίπτωση και δίνουν και οδηγίες πώς θα πρέπει να λειτουργήσει ο συνεταιρισμός, τι θα πρέπει να κάνει, πώς θα συνέλθουν οι γενικές τους συνελεύσεις για να αποφασίσουν ότι δεν ισχύει ο τρόπος ή εν πάση περιπτώσει δεν είναι πιστωτικό ίδρυμα ο συνεταιρισμός και δεν μπορεί να κάνει πράξεις σαν και αυτή που καταγγέλλεται. Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν.Κρητικός): Εισερχόμαστε στη συζήτηση της με αριθμό 1305/28-5-1997 επίκαιρης ερώτησης του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με την αποκατάσταση των ζημιών της επαρχιακής οδού Πατρών-Καλαβρύτων που προκλήθηκαν κατά τη διάρκεια των αγροτικών κινητοποιήσεων.

Η ερώτηση του κυρίου συναδέλφου έχει ως εξής:

"Κατά τη διάρκεια των αγροτικών κινητοποιήσεων τη χειμερινή περίοδο λόγω του αποκλεισμού της Εθνικής οδού Αθηνών-Πατρών εις Αίγιο χρησιμοποιήθηκε ο δρόμος Πατρών-Καλαβρύτων και για τη διέλευση μεγάλων και βαρέων οχημάτων, που προήρχοντο από Ιταλία, με αποτέλεσμα να καταστραφεί και να καταστεί άχρηστος ο άνω δρόμος, που δεν είχε τις προδιαγραφές αυτές για βαρέα οχήματα.

Ερωτάται ο κύριος Υπουργός:

1. Εάν έχει γίνει έρευνα για το άνω θέμα ή σχετική μελέτη.

2. Ποιο ύψος ζημιών έχει προκληθεί.

3. Ποιος τρόπος άμεσης αντιμετώπισης έχει αποφασιστεί.

4. Ποιο ποσό πρόκειται να αποσταλεί στη Νομαρχία Αχαϊας και στην αρμόδια ΔΕΚΕ προς αποκατάσταση της γενομένης καταστροφής και μέσα σε ποιο χρονικό διάστημα. (Δοθέντος ότι το ποσό των 80.000.000 που εστάλη ήταν πρόχειρη, αμελέτητη και αναποτελεσματική αντιμετώπιση).".

Ο Υφυπουργός Εσωτερικών, Δημόσιας Διοίκησης και Αποκέντρωσης κ.Λάμπρος Παπαδήμας έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, κύριοι συνάδελφοι, πραγματικά η επαρχική οδός Πάτρας-Καλαβρύτων υπέστη μεγάλες ζημιές, που οφείλονται στο ότι για αρκετό διάστημα με την κινητοποίηση των αγροτών, λόγω αποκλεισμού της Εθνικής Οδού, χρησιμοποιείτο αυτός ο δρόμος για να περάσουν οχήματα βαριά των οποίων η κατασκευή δεν επιτρέπει να διέρχονται. Αυτό δημιούργησε προβλήματα τα οποία για να αποκατασταθούν χρειάζονται αρκετά χρήματα, χρειάζονται όμως και μελέτη. 'Ηδη η μελέτη αυτή έχει ανατεθεί από τη Νομαρχιακή Αυτοδιοίκηση με πιστώσεις προερχόμενες από τη ΣΑΝΑ 1, εκπονείται η μελέτη, έχει δοθεί ένα κονδύλιο ογδόντα εκατομμυρίων για πρόχειρη αποκατάσταση της βατότητας, το οποίο είναι ανεπαρκές. Η εκτίμηση είναι, ότι με την εκπόνηση της μελέτης η οποία ολοκληρώνεται εντός των ημερών, θα προσπαθήσουν να εντάξουν το έργο, το οποίο υπολογίζουν σε ένα συνολικό προϋπολογισμό δύο δισεκατομμυρίων. Μιλάμε για σαράντα πέντε χιλιόμετρα δρόμο από τα εβδομήντα, γιατί τα είκοσι πέντε χιλιόμετρα σε ένα σημείο 

Σελίδα 7072 

περπατούν παράλληλα με την Εθνική οδό.

Τα υπόλοιπα σαράντα πέντε χιλιόμετρα, για να φθάσουν σε ένα ανεκτό επίπεδο επαρχιακής οδού, που να έχει τη δυνατότητα να σηκώνει και βαριά οχήματα, χρειάζονται δύο δισεκατομμύρια.

Θα επιδιωχθεί λοιπόν η ένταξη στο υπό κατάρτιση ειδικό εθνικό πρόγραμμα Αχαϊας-Φωκίδας, που αφορά κύρια βέβαια περιοχές που επλήγησαν από τους σεισμούς. Είναι, όμως, ένα ειδικό πρόγραμμα, το οποίο καλύπτει και το Νομό της Αχαϊας. Και η προσπάθεια για ένταξη θα γίνει σε αυτό το συγκεκριμένο πρόγραμμα.

Οι προμελέτες βέβαια που έχουν γίνει για ένα συγκεκριμένο τμήμα του δρόμου, που αφορά την περιοχή Κουρλαμπά, Χαλανδρίτσα, είναι της τάξεως των διακοσίων πενήντα εκατομμυρίων δραχμών για τη βατότητα και άλλα διακόσια πενήντα εκατομμύρια δραχμές για μικρά τεχνικά έργα.

Το σύνολο αυτών των πιστώσεων θα ενταχθούν μέσα στο συνολικό έργο που, όπως είπαμε, θα έχει έναν προϋπολογισμό δύο δισεκατομμυρίων δραχμών.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Κύριε Υπουργέ, τα ογδόντα εκατομμύρια δεν τα στείλατε εσείς. Τα έστειλε ο Λαλιώτης για άλλη δουλειά και είπε στο Σερέτη, που είναι Νομάρχης της Αχαϊας, "κάνε τα ό,τι θέλεις". Και ο Σερέτης, ο Νομάρχης της Αχαϊας, αποφάσισε να τα χρησιμοποιήσει εκεί. Δεν τα έχει χρησιμοποιήσει όμως ακόμα. Δηλαδή δεν είναι δικά σας λεφτά. Δεν στείλατε εσείς δεκάρα.

Επειδή ήταν επιτακτικό το θέμα, ο Λαλιώτης είπε, ότι του τα στέλνει έτσι. Αυτό μου είπε ο Νομάρχης ο Σερέτης, ότι του τα στέλνει έτσι και ό,τι θέλει να τα κάνει. Εν πάση περιπτώσει, δεν τα έχει χρησιμοποιήσει ακόμα.

Εκείνο που έχει σημασία είναι, ότι δεν είναι σαράντα πέντε χιλιόμετρα, γιατί μέχρι την Καλλιθέα είναι δώδεκα χιλιόμετρα και μέχρι του Κουρλαμπά είναι άλλα δύο χιλιόμετρα, δηλαδή, είναι δεκατέσσερα χιλιόμετρα. Μένουν πάνω από ογδόντα χιλιόμετρα. Είναι ογδόντα χιλιόμετρα, λοιπόν και δεν είναι σαράντα πέντε. Αυτό το ξέρω πολύ καλά, γιατί εκεί είναι το χωριό μου, η Καλλιθέα των Πατρών, που τελειώνει ο δρόμος. Αυτό είναι το πρώτο.

Η προμελέτη δεν λέει πόσα λεφτά θα χρειαστούν. Εγώ σας ρώτησα πάνω κάτω τι έχετε προϋπολογίσει. Σας ρώτησα να μου πείτε χονδρικά πού θα φθάσει η δουλειά. Μου λέτε ότι είναι δύο δισεκατομμύρια. Τα διακόσια πενήντα εκατομμύρια είναι για το δρόμο που ανοίγεται από Κουρλαμπά μέχρι Χαλανδρίτσα.

Τώρα, πόσο χρονικό διάστημα θα απαιτηθεί και πόσο θα είναι το συγκεκριμένο ποσό πέρα για πέρα, εγώ την απάντηση αυτή δεν την πήρα. Ούτε πήρα απάντηση για το χρονικό διάστημα μέσα στο οποίο θα αποκατασταθεί αυτή η καταστροφή, δεδομένου ότι έχουν αποκλειστεί τα ορεινά χωριά των Καλαβρύτων, είναι πίσω από το Θεό και καταλαβαίνετε τι έχει συμβεί με αυτούς τους ανθρώπους. Συνεχώς διαμαρτύρονται. Δεν έχουν επικοινωνία, εάν θέλουν να πάνε στο γιατρό δεν έχουν την ευχέρεια, τα αυτοκίνητα δεν πάνε εύκολα, ταξί δεν πηγαίνει. Τι θα γίνει; Πρέπει να προσδιορίσουμε χρονικά διαστήματα και να μου πείτε τι ποσό υπολογίζετε περίπου και εντός ποίου χρονικού διαστήματος θα αποκατασταθεί αυτή η καταστροφή, γιατί είναι οικτρό το δίκτυο στην περιοχή εκείνη.

ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υφυπουργός έχει το λόγο.

ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε συνάδελφε, ενημέρωσα, ότι η οριστική λύση του προβλήματος θα γίνει μόνο με την ένταξη ενός συνολικού έργου αποκατάστασης της συγκεκριμένης επαρχιακής οδού της τάξης των δύο δισεκατομμυρίων.

Είναι βέβαια ενταγμένο αυτήν τη στιγμή μέσα στο ΠΕΠ ένα ποσό εξακοσίων εκατομμυρίων για τη βελτίωση της συγκεκριμένης επαρχιακής οδού.

'Εχει δημοπρατηθεί και έχει εγκατασταθεί εργολαβία διακοσίων τριών εκατομμυρίων. Αυτό δεν σημαίνει, όμως, ότι αυτή η εργολαβία μπορεί να καλύψει το σύνολο του προβλήματος. Το σύνολο του προβλήματος κοστίζει δύο δισεκατομμύρια. Κανείς βέβαια δεν θα μπορούσε να είναι προετοιμασμένος να αντιμετωπίσει μία τέτοια καταστροφή για να έχει φτιάξει από πριν και μελέτη για την αντιμετώπισή της. Η μελέτη συντάσσεται αυτήν τη στιγμή.

Με την ολοκλήρωση της μελέτης θα εξευρεθεί με τον τρόπο που σας είπα, το κονδύλι των δύο δισεκατομμυρίων από το Ειδικό Εθνικό Πρόγραμμα για την περιοχή Αχαϊας-Φωκίδας, για να μπορέσει να αντιμετωπιστεί το σύνολο του προβλήματος.

ΠΡΟΕΔΡΕΥΩΝ (Παναγιώτης Ν.Κρητικός): Κύριοι Βουλευτές, έχω την τιμή να ανακοινώσω στο Σώμα, ότι οι Υπουργοί Εξωτερικών και Δικαιοσύνης κατέθεσαν σχέδιο νόμου "Κύρωση Προξενικής Σύμβασης μεταξύ της Ελληνικής Δημοκρατίας και της Δημοκρατίας της Τυνησίας".

Επίσης οι Υπουργοί Οικονομικών και Εξωτερικών κατέθεσαν σχέδιο νόμου "Κύρωση συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της 'Ενωσης Σοβιετικών Σοσιαλιστικών Δημοκρατιών για τη συνεργασία σε τελωνειακά θέματα".

Μην σας ξενίζει ο τίτλος. 'Εχει ανασυρθεί από κάποιο αρχείο. Είναι παλιά σύμβαση.

Επίκαιρες Ερωτήσεις Δευτέρου Κύκλου:

Πρώτη στην ημερήσια διάταξη είναι η με αριθμό 1298/27.5.1997 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς τον Υπουργό Τύπου και Μέσων Μαζικής Ενημέρωσης, σχετικά με τη λήψη των αναγκαίων μέτρων στήριξης του επαρχιακού Τύπου κ.λπ.

Η ερώτηση του κυρίου συναδέλφου έχει ως εξής:

"Ο επαρχιακός Τύπος, ημερήσιος και εβδομαδιαίος, προσφέρει εδώ και δεκαετίες σημαντικότατες υπηρεσίες στον τομέα πληροφόρησης των τοπικών κοινωνιών, ιδιαίτερα όμως συμβάλλει στην ανάδειξη ζωτικών κοινωνικών προβλημάτων, που απασχολούν τις τοπικές κοινωνίες.

Η μεταχείριση του επαρχιακού Τύπου σε σύγκριση με τον Αθηναϊκό Τύπο, εκ μέρους της Πολιτείας, είναι άνιση και δυσμενής.

Ερωτάται ο κύριος Υπουργός:

Σε τι ενέργειες πρόκειται να προβεί, προκειμένου να υλοποιηθεί ο ν.2328/95 και να εκδοθούν τα σχετικά διατάγματα, ώστε να υπάρξει μια ειλικρινής και ουσιαστική υποστήριξη προς τον επαρχιακό Τύπο;"

Ο Υπουργός Τύπου και Μέσων Μαζικής Ενημέρωσης κ. Ρέππας έχει το λόγο.

ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, κύριοι συνάδελφοι, συμμερίζομαι απολύτως το ενδιαφέρον του κ. Κουρουμπλή, γιατί ο ρόλος των εντύπων στην ελληνική περιφέρεια είναι ρόλος ιδιαίτερα σημαντικός, με πολυσχιδή όψη.

Πέραν της ενημέρωσης, την οποία προσφέρουν στο κοινό της περιφέρειας, τα έντυπα μέσα ενημέρωσης συμβάλλουν σημαντικά στη διατήρηση και ανανέωση των τοπικών πολιτισμικών, διακριτικών στοιχείων. Αλλά τολμώ να πω, και δεν είναι υπερβολή, ότι συμβάλλουν επίσης στην οικονομική περιφερειακή ανάπτυξη, δοθέντος ότι προβάλλουν τοπικές οικονομικές δραστηριότητες και διαφημίζουν μέσα από τις σελίδες τους προϊόντα και υπηρεσίες, τα οποία παράγονται στην περιφέρεια και διακινούνται σ' αυτήν.

Στο πλαίσιο αυτό η πολιτική της Κυβέρνησης, σύμφωνη με το πνεύμα άλλωστε του ν.2328/95, έχει εμπράκτως αποδείξει, ότι του λόγου μου το αληθές είναι, επαναλαμβάνω και πάλι, όχι μία θεωρητικού τύπου αναφορά και προσέγγιση, αλλά μία πραγματικότητα. Και αναφέρομαι συγκεκριμένα σε πρωτοβουλίες, τις οποίες έχουμε λάβει την τελευταία περίοδο.

Ο ν.2328 προβλέπει σε αντικατάσταση των διατάξεων, που ίσχυαν σύμφωνα με το άρθρο 2 του ν.δ. 1263/72, ότι τα κρατικά νομικά πρόσωπα, τα νομικά πρόσωπα του ευρύτερου δημόσιου τομέα, υποχρεούνται να δημοσιεύουν προκηρύξεις, 

Σελίδα 7073 

ισολογισμούς, τις δημοπρασίες, τις ανακοινώσεις για τις δραστηριότητές τους, τουλάχιστον σε μία ημερήσια εφημερίδα κάθε νομού και σε δύο μη ημερήσιες εφημερίδες της ευρύτερης περιφέρειας. Αυτό ήδη αποτελεί μία σημαντική ποιοτική αλλαγή σε σχέση με το προγενέστερο καθεστώς, το οποίο προέβλεπε τη δημοσίευση αυτών των ανακοινώσεων σε τρεις περιφερειακές, επαρχιακές εφημερίδες σε όλη την Επικράτεια. Αντιλαμβάνεσθε ότι ο αριθμός των περιφερειακών εντύπων, που φιλοξενούν τέτοιες ανακοινώσεις, εγγίζει πλέον τις εβδομήντα πέντε περίπου ανά την Επικράτεια αντί των τριών, που καταχωρούσαν τέτοιου είδους δημοσιεύσεις με το προηγούμενο καθεστώς.

Δύο είναι τα σημαντικά προεδρικά διατάγματα, τα οποία έχουμε καταρτίσει και έχουμε προωθήσει στο Συμβούλιο Επικρατείας προκειμένου να υποστούν την ανάλογη νομοτεχνική επεξεργασία.

Το ένα αφορά το άρθρο 9 του ν.2328 και είναι σχετικό με την κρατική διαφήμιση. Σύμφωνα με το διάταγμα αυτό, όπως και ο νόμος προβλέπει, τα έντυπα μέσα θα έχουν πλέον το 40% τουλάχιστον της κρατικής διαφημιστικής δαπάνης, που θα διοχετεύεται σ' αυτά, τα δε έντυπα της ελληνικής περιφέρειας θα δέχονται το 30% της δαπάνης αυτής. Αυτό το ποσοστό προβλέπεται για κάθε κατηγορία μέσου, 30% για τα έντυπα, 30% για τα ραδιοφωνικά, 30% για τα τηλεοπτικά μέσα.

Σύμφωνα με τις ρυθμίσεις αυτού του προεδρικού διατάγματος καταρτίζεται ένα ετήσιο πρόγραμμα διαφημιστικών δαπανών για κάθε νομικό πρόσωπο του δημοσίου και ελέγχεται από το Υπουργείο Τύπου, αν τηρείται αυτό που ο βασικός νόμος προβλέπει, η παροχή αυτών των δαπανών στα διαφόρων κατηγοριών μέσα ενημέρωσης, σύμφωνα με τα ποσοστά που ο νόμος προβλέπει.

Επίσης έχουμε προωθήσει και το άλλο προεδρικό διάταγμα του άρθρου 13, το οποίο προβλέπει τη δημιουργία δύο κοινών λογαριασμών, ενός για τις ημερήσιες επαρχιακές εφημερίδες και ενός για τις εβδομαδιαίες επαρχιακές εφημερίδες.

Στους λογαριασμούς αυτούς προωθούνται χρήματα που αναλογούν στο 50% της δαπάνης που κάνουν τα κρατικά νομικά πρόσωπα για τις δημοσιεύσεις στις οποίες αναφέρθηκα στην αρχή. Τα ποσά αυτά κατανέμονται κατ' ισομοιρία στις δυο κατηγορίες των μέσων, δηλαδή στις ημερήσιες επαρχιακές εφημερίδες ή στις εβδομαδιαίες επαρχιακές εφημερίδες. Πιστεύω ότι ολοκληρώνεται συντομότατα από το Συμβούλιο Επικρατείας η νομοτεχνική επεξεργασία των δυο προεδρικών διατάγματων. Αρκούμαι να αναφερθώ μόνο σ' αυτές τις δυο πρωτοβουλίες, ενώ υπάρχουν και άλλες, στις οποίες θα μπορούσα κάλλιστα να αναφερθώ για να αποδείξω έτσι, συμμεριζόμενος το ενδιαφέρον του συναδέλφου, το ενδιαφέρον της Κυβέρνησής μας για την ενίσχυση του ρόλου των Περιφερειακών Μέσων Ενημέρωσης.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουρουμπλής έχει το λόγο.

ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, μια σύγχρονη Δημοκρατία οφείλει να δημιουργεί τις προϋποθέσεις, ώστε όλες οι πληροφορίες αλλά και όλα τα μέσα που ασχολούνται με την πληροφόρηση του πολίτη να έχουν ίση μεταχείριση από την Πολιτεία. Δυστυχώς πρέπει να ομολογήσουμε, ότι οι ημερήσιες εφημερίδες της Αθήνας ουσιαστικά ωφελούνται στο μεγαλύτερο ποσοστό από τις κρατικές δημοσιεύσεις σε σχέση με τον περιφερειακό Τύπο.

Βεβαίως είναι πολύ ευχάριστο και πολύ σημαντικό το γεγονός, ότι ο σημερινός Υπουργός Τύπου κατάγεται από την επαρχία και γνωρίζει πολύ καλά το μεγάλο έργο που προσφέρουν τα επαρχιακά έντυπα κάτω από πολύ δύσκολες και αντίξοες συνθήκες, γιατί τα έχουν άνθρωποι που πραγματικά αγαπούν, λατρεύουν τη δουλειά τους, την προσφορά σ' αυτόν τον ιδιαίτερο τομέα που δημιουργεί πολυφωνία και ισχυροποιεί τη Δημοκρατία.

Θεωρώ λοιπόν, ότι θα πρέπει να αντιμετωπιστεί με τον καλύτερο δυνατό τρόπο ο επαρχιακός Τύπος. Βεβαίως, κύριε Υπουργέ, θα πρέπει να λάβετε υπόψη σας, ότι ο εβδομαδιαίος επαρχιακός Τύπος έχει μια ακόμα δυσμενέστερη μεταχείριση από τον ημερήσιο, διότι γνωρίζετε πολύ καλά, ότι ο εβδομαδιαίος Τύπος έχει πολύ μεγαλύτερο τιράζ από πλευράς εντύπων στην περιοχή του. Πρέπει λοιπόν να δημιουργηθούν εκείνες οι προϋποθέσεις, ώστε ο έντυπος Τύπος, είτε είναι εβδομαδιαίος είτε είναι ημερήσιος, να λάβει εκείνο που δικαιούται από τις κρατικές δημοσιεύσεις, για να μπορέσει σ' αυτές τις δύσκολες εποχές να επιβιώσει και να προσφέρει και στον πολιτιστικό τομέα και στη διατήρηση της παράδοσης, αλλά και στην ανάδειξη των τοπικών οικονομικών και κοινωνικών προβλημάτων, που είναι τόσο σημαντικά για τις τοπικές κοινωνίες.

ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υπουργός έχει το λόγο.

ΔΗΜΗΤΡΙΟΣ ΡΕΠΠΑΣ (Υπ. Τύπου και Μέσων Μαζικής Ενημέρωσης): Συμφωνώ με τα όσα ανέφερε ο κύριος συνάδελφος. Νομίζω ότι με τα όσα είπα στην πρωτολογία μου τον έπεισα για το ενδιαφέρον μας και αυτό πολύ περισσότερο που δεν είναι σε μεγάλη απόσταση από σήμερα η χρονική στιγμή που, εφαρμοζόμενη αυτή η πολιτική θα ανακουφίσει οικονομικά σε σημαντικό βαθμό τα Περιφερειακά Μέσα Ενημέρωσης και ιδίως τα έντυπα.

Γνωρίζετε πολύ καλά, ότι το μεγαλύτερο ποσοστό του πληθυσμού της Χώρας ζει στο Λεκανοπέδιο και ότι εδώ είναι το μεγαλύτερο ποσοστό της οικονομικής δραστηριότητας. Είναι λοιπόν λογικό τα επαρχιακά Μέσα Ενημέρωσης να αναζητούν τη στήριξη της Πολιτείας μέσω τέτοιων ρυθμίσεων, προκειμένου να ανταγωνιστούν τα μεγαθήρια, τα οποία λόγω του ασφυκτικού εν τω μεταξύ ανταγωνισμού, που υπάρχει στην αγορά των Μέσων Μαζικής Ενημέρωσης, λογικό είναι να επικρατούν.

Με την ευκαιρία των όσων επισημάνατε, κύριε συνάδελφε, θα ήθελα να πω, ότι η δική μας πολιτική βεβαίως ενισχύει στο μέτρο του δυνατού τα Περιφερεικά Μέσα Ενημέρωσης. Δεν πρέπει, όμως, να ξεγελιούνται τα Μέσα Ενημέρωσης της Περιφέρειας αναζητώντας ως δεκανίκι ή ως στήριγμα τη δική μας βοήθεια για τη δική τους επιβίωση. Θα πρέπει σε συνθήκες ελευθερίας και ανταγωνισμού τα ίδια, βελτιώνοντας την ποιότητά τους, να μπορέσουν να κατακτήσουν ένα μεγάλο μερίδιο της αγοράς, στην οποία απευθύνονται, προκειμένου έτσι να είναι συνεχώς παρόντα στα δρώμενα της περιοχής στην οποία εκδίδονται.

Η ρύθμιση η οποία γίνεται με το άρθρο 12 παρ. 4 του ν.2328 σε αντικατάσταση του αρθρου 2 του ν.δ. 1263/72 αποτελεί μια πάρα πολύ σημαντική ποιοτική αλλαγή υπέρ των Περιφειριακών Μέσων Ενημέρωσης. Μέχρι πρότινος μόνο τρεις σε όλη την Επικράτεια επαρχιακές εφημερίδες μπορούσαν να φιλοξενούν τέτοιες δημοσιεύσεις κατά την επιλογή των κρατικών νομικών προσώπων, ενώ τώρα αυτά τα έντυπα στην περιφέρεια αγγίζουν τον αριθμό των εβδομήντα πέντε.

Πιστεύω δε, ότι η εφαρμογή του προεδρικού διατάγματος, κατ'εντολή του άρθρου 9 του ν. 2328 για την κατανομή της δαπάνης της κρατικής διαφήμισης, θα οδηγήσει ένα πάρα πολύ σημαντικό χρηματικό ποσό -που ξεπερνά ίσως το ένα δισεκατομμύριο δραχμές- να διανέμεται στα Περιφερειακά Μέσα Ενημέρωσης, έντυπα και ηλεκτρονικά, με αποτέλεσμα και δι'αυτού του τρόπου να ενισχύεται η προσπάθειά τους να ανταποκριθούν στην αποστολή τους.

Εμείς είμαστε διατεθειμένοι, πέραν των όσων μέχρι τώρα έχουμε κάνει επιπροσθέτως, ακούγοντας θετικές εισηγήσεις, να προχωρήσουμε και σε άλλες ρυθμίσεις, οι οποίες θα επιβεβαιώνουν το ενδιαφέρον μας αυτό.

ΠΡΟΕΔΡΕΥΩΝ(Παναγιώτης Ν.Κρητικός): Δεύτερη στην ημερήσια διάταξη είναι η με αριθμό 1288/27-5-97 επίκαιρη ερώτηση του Βουλευτή της Νέας Δημοκρατίας κ.Αντωνίου Φούσα προς τους Υπουργούς Δικαιοσύνης, Υγείας και Πρόνοιας, σχετικά με τις δηλώσεις του Αναπληρωτή Υπουργού Εξωτερικών κ. Γεωργίου Παπανδρέου "περί αποποινικοποίησης των μαλακών ναρκωτικών" κ.λπ.

Η επίκαιρη ερώτηση του κ. Φούσα σε περίληψη έχει ως εξής:

Σελίδα 7074 

"'Αναυδος και με ιδιαίτερη έκπληξη αλλά και με αγανάκτηση άκουσε ο Ελληνικός Λαός τις προχθεσινές περίεργες όσο και εξωφρενικές και εξωπραγματικές δηλώσεις του Αναπληρωτού Υπουργού Εξωτερικών κ. Γεωργίου Παπανδρέου περί "αποποινικοποίησης των μαλακών ναρκωτικών" και περί δυνατότητας των πολιτών "να καλλιεργούν ελεύθερα χασίς στα σπίτια τους".

Οι δηλώσεις αυτές του κ. Γεωργίου Παπανδρέου έγιναν σε μια περίοδο, που τα ναρκωτικά επεκτείνονται και διακινούνται κατά επικίνδυνο τρόπο και που οι θάνατοι από τα ναρκωτικά κάθε χρόνο πληθαίνουν δυστυχώς όλο και περισσότερο, αλλά και τελευταία κυκλοφορούν προκλητικά ακόμα και στα σχολεία και το Στράτευμα και προέρχονται μεν (οι δηλώσεις) από αναρμόδιο πρόσωπο για τη χάραξη της πολιτικής της Χώρας μας κατά των ναρκωτικών, αλλά που ήταν για πολλά χρόνια Υπουργός Εθνικής Παιδείας και Θρησκευμάτων και επομένως υπεύθυνος για τη σωστή μόρφωση και διαπαιδαγώγηση των Ελληνοπαίδων, είναι βέβαια και σήμερα μέλος της Ελληνικής Κυβέρνησης του ΠΑ.ΣΟ.Κ. και μάλιστα, Αναπληρωτής Υπουργός των Εξωτερικών, με αυτονότητες συνέπειες των δηλώσεών του αυτών στο Εσωτερικό και Εξωτερικό.

Κατόπιν των ανωτέρω, ερωτώνται οι κύριοι Υπουργοί Δικαιοσύνης και Υγείας Πρόνοιας: 

1) Εάν συμφωνούν με τις δηλώσεις αυτές για τα ναρκωτικά του Αναπληρωτού Υπουργού των Εξωτερικών κ. Γεωργίου Παπανδρέου και 

2) Ποιες είναι οι συγκεκριμένες θέσεις της Κυβέρνησης του ΠΑ.ΣΟ.Κ. για το μέγα αυτό θέμα, που χωρίς λόγο ανέκυψε με τις δηλώσεις του κ. Γεωργίου Παπανδρέου και ποιο είναι το συγκεκριμένο πρόγραμμά της για το συνεχώς αυξανόμενο πρόβλημα των ναρκωτικών."

Ο Υφυπουργός Υγείας και Πρόνοιας κ. Μανώλης Σκουλάκης έχει το λόγο. Μονίμως εδώ στη Βουλή κάθε μέρα, ο Κοινοβουλευτικότερος.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Μονίμως παρών. Προηγούμαι σταθερά, το Υπουργείο συνολικά στις απαντήσεις.

Κύριε Πρόεδρε, κύριοι συνάδελφοι, πράγματι προ ημερών είδαν το φως της δημοσιότητας, στις εφημερίδες και σε κάποιο περιοδικό, κάποιες δηλώσεις του Αναπληρωτή Υπουργού Εξωτερικών, του κ. Γεωργίου Παπανδρέου, σχετικά με την αποποινικοποίηση των λεγόμενων "μαλακών ναρκωτικών".

'Οπως απεδείχθη, ήταν μια παλιά συνέντευξη, όπως δήλωσε και ο ίδιος. Υπήρξε ένας θόρυβος και από πλευράς του Υπουργείου Υγείας και Πρόνοιας, και ο Υπουργός και εγώ προσωπικά κάναμε μια δήλωση. 'Ετσι κρίναμε σκόπιμο, ότι αυτές οι δηλώσεις και οι απόψεις είναι προσωπικές απόψεις του κ. Παπανδρέου και ότι η πολιτική της Κυβέρνησης και του Υπουργείου Υγείας και των έξι συναρμόδιων Υπουργείων, δια μέσου του ΟΚΑΝΑ, που είναι και το όργανο που χαράσσει και υλοποιεί την πολιτική κατά των ναρκωτικών στην Πατρίδα μας, δεν αλλάζει.

'Ετσι κρίναμε σκόπιμο, έτσι έπρεπε να γίνει κατά τη γνώμη μας. Η πολιτική της Κυβέρνησης και του Υπουργείου είναι ξεκαθαρισμένη, έχει ξεκαθαριστεί από το 1992. Και αυτές οι απόψεις, αγαπητοί συνάδελφοι, είχαν μπει στο τραπέζι του διαλόγου τότε της Διακομματικής Επιτροπής, πάρα πολλές φορές. Η Διακομματική τότε λειτούργησε ενάμιση χρόνο και εξεδόθη το ομόφωνο πόρισμά της. Στη συνέχεια, βάσει αυτού του πορίσματος ψηφίστηκε σχεδόν ομόφωνα ο ν.2161/93, με Κυβέρνηση της Νέας Δημοκρατίας, τον οποίο όμως στηρίξαμε και εμείς και σχεδόν όλα τα Κόμματα. Και αυτόν το νόμο υλοποιούμε σήμερα, με βασικό εργαλείο άσκησης της πολιτικής μας, όπως είπα, τον ΟΚΑΝΑ, τον Οργανισμό κατά των ναρκωτικών.

Η πολιτική μας λοιπόν ξεκαθαρίστηκε από τότε, αυτήν υλοποιούμε και σε αδρές γραμμές είναι η παρακάτω:

Πρώτον, αυστηρές ποινές στον έμπορο. 

Δεύτερον, όχι στο διαχωρισμό των ναρκωτικών στα λεγόμενα μαλακά και σκληρά και στην αποποινικοποίηση των λεγόμενων μαλακών.

Ευνοϊκή αντιμετώπιση του χρήστη και η αντιμετώπισή του ως ατόμου, που έχει ανάγκη ειδικής θεραπευτικής προσέγγισης. Γι' αυτό είπαμε πλουραλισμός στα προγράμματα, ναι στα στεγνά -στηρίζουμε τις θεραπευτικές κοινότητες- θεραπευτικά προγράμματα, ναι στα υποκατάστατα με πολλή προσοχή και πάντα έχοντας ως στόχο την απεξάρτηση του χρήστη. Γι' αυτό ανακοινώσαμε μάλιστα πρόσφατα και την ίδρυση και λειτουργία Σταθμού Πρώτων Βοηθειών ειδικά για χρήστες. Θα σας καλέσω πολύ σύντομα στα εγκαίνια.

ΑΝΤΩΝΙΟΣ ΦΟΥΣΑΣ: Το χαίρομαι. 

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Και βέβαια έμφαση στην πρόληψη. Μέσα στο νόμο είχαμε βάλει με επιμονή δική μας το 1993 την ίδρυση και λειτουργία κέντρου εκπαίδευσης στελεχών πρόληψης. Αυτό ήταν το μεγάλο θέμα. Από το 1995...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υφυπουργού)

Κύριε Πρόεδρε, μισό λεπτό. Είναι μεγάλο το θέμα και θέλω να πω δύο κουβέντες. 

Από το 1995 λειτουργεί αυτό το κέντρο εκπαίδευσης στελεχών πρόληψης. 'Εχουμε εκπαιδεύσει πάνω από ογδόντα στελέχη αυτήν τη στιγμή, προερχόμενα κυρίως από την Τοπική Αυτοδιοίκηση. Χαίρομαι που η Τοπική Αυτοδιοίκηση και η Νομαρχιακή Αυτοδιοίκηση και οι τοπικοί φορείς του Νομού Ιωαννίνων, του νομού σας, ήταν από τους πρώτους που ανταποκρίθηκαν στο κάλεσμα του ΟΚΑΝΑ και έχουμε βάλει σαν στόχο...

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, τελειώστε, κύριε Υπουργέ.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Τελειώνω, κύριε Πρόεδρε. Μία κουβέντα.

'Εχουμε βάλει σαν στόχο, με αιχμές του δόρατος αυτά τα εκπαιδευμένα στελέχη, οι τοπικές κοινωνίες να δημιουργούν κέντρα πρόληψης με καθοδήγηση του ΟΚΑΝΑ, με καθοδήγηση του Υπουργείου Υγείας και Πρόνοιας. Και χαίρομαι που στα Γιάννενα μπορώ να σας διαβεβαιώσω, ότι το κέντρο πρόληψης πάει πάρα πολύ καλά. Για το 1997 έχουμε προγραμματίσει είκοσι έξι κέντρα πρόληψης. Πιστεύω ότι θα είμαστε έτοιμοι στο τέλος του χρόνου να απολογηθούμε, πόσα φτιάξαμε απ' αυτά και με στόχο μέχρι το 2000 να έχουμε δημιουργήσει ένα κέντρο πρόληψης σε κάθε νομό.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Υφυπουργέ, τελειώστε. 'Εχουμε κι άλλο αντικείμενο στη συνέχεια. 

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Αυτά προς το παρόν και τα άλλα στη δευτερολογία μου.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Φούσας έχει το λόγο.

ΑΝΤΩΝΙΟΣ ΦΟΥΣΑΣ: Θα ήθελα και εγώ ένα λεπτό παραπάνω, κύριε Πρόεδρε.

Για άλλα πράγματα, κύριε Υπουργέ, πρέπει να απολογηθείτε. Γιατί ένας Υπουργός της Κυβέρνησής σας διαφωνεί με τη δική σας πολιτική; Δεν έχετε λόγο να απολογηθείτε για όσα μας είπατε. Αλλά γιατί ένας Υπουργός, ο οποίος διετέλεσε Υπουργός Εθνικής Παιδείας και Θρησκευμάτων, ο αρμόδιος δηλαδή για τη διαπαιδαγώγηση της ελληνικής κοινωνίας και της νεολαίας μας, βγαίνει, σε αντίθεση με όσα λέει ακόμη και η Ευρωπαϊκή 'Ενωση και επίσημα δηλώνει ο κ. Παπανδρέου, ότι πρέπει να αποποινικοποιηθούν τα μαλακά ναρκωτικά και ιδίως -και δεν απαντήσατε σ' αυτό- ότι μπορεί ο κάθε πολίτης να έχει και μια ή δυο γλάστρες, δηλαδή να φυτεύει χασίς στο σπίτι του; Σ' αυτά δεν απαντήσατε. Πράγματι, γι' αυτό πρέπει να απολογηθείτε, για λογαριασμό του κ. Γεωργίου Παπανδρέου.

Σας ερωτώ ευθέως: Πρώτον, ποιος χαράσσει την πολιτική στον Τόπο μας; Ποιος έχει την ευθύνη; Το Υπουργείο Υγείας, Πρόνοιας, καθ' ο μέρος αφορά την πολιτική και το Υπουργείο Δικαιοσύνης και Δημόσιας Τάξης τον κύκλο των αρμοδιοτήτων τους ή ο Αναπληρωτής Υπουργός Εξωτερικών; Θα πρέπει δε να σας πω, ότι με τις δηλώσεις αυτές δημιουργήθηκε πράγματι πολύ μεγάλο πρόβλημα. Πρώτα πρώτα κλονίστηκε το έργο

Σελίδα 7075 

των ίδιων των γονέων απέναντι στα παιδιά τους. Τα παιδιά θα πουν, να τι λέει ο Παπανδρέου, αλλά και οι ίδιοι οι δάσκαλοι θα έχουν πρόβλημα στα σχολεία. Και μπορεί βεβαίως ο κ. Παπανδρέου να έχει οποιαδήποτε επιστημονική άποψη -τι είδους επιστημονική, αφού δεν είναι ειδικός- οποιαδήποτε άποψη ως πολίτης, είναι όμως ο Υπουργός και το μέλος της Κυβέρνησής σας. Δεν είναι τόσο απλά τα πράγματα. 'Επρεπε να πάρει θέση ο Πρωθυπουργός της Χώρας σε ένα τόσο κορυφαίο θέμα. 'Οχι εσείς απλώς -τιμώ το έργο σας- όχι απλώς έτσι να τον αποκηρύσσετε, έπρεπε να πάρει θέση ο Πρωθυπουργός.

(Στο σημείο αυτό, την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Θα σας καταθέσω έναν πίνακα, από τον οποίο προκύπτει: Θάνατοι το 1987 εξήντα τέσσερις, 1988 εβδομήντα ένας, 1989 ογδόντα τέσσερις, 1990 εβδομήντα έξι, 1991 ενενήντα τέσσερις, 1992 ογδόντα έξι, 1993 ογδόντα τρεις.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Κύριε Πρόεδρε, μου έδωσε ένα λεπτό ο προηγούμενος Πρόεδρος, όπως και στον Υπουργό.

Το 1994 εκατόν εξήντα τέσσερις, 1995 εκατόν ενενήντα, 1996 διακόσιοι τριάντα επτά θάνατοι.

(Στο σημεία αυτό ο Βουλευτής κ. Α. Φούσας καταθέτει για τα Πρακτικά τον προαναφερθέντα πίνακα, που βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Αντιλαμβάνεσθε, κύριε Υπουργέ, πόσο μεγάλη αύξηση έχουμε την ώρα αυτή. Και σημειώστε ακόμη, παρακαλώ πολύ: Δεν είναι απλό το θέμα του χασίς. Αλλά και θάνατοι από χασίς το 1995 δύο, 1996 ένας. 

Και κάτι ακόμη: 'Εχω εδώ έγγραφα και βιβλία και της Ευρωπαϊκής 'Ενωσης και της Εξεταστικής Επιτροπής και του Ευρωπαϊκού Κοινοβουλίου και του Ελληνικού Κέντρου Τεκμηρίωσης Πληροφόρησης, για τα Ναρκωτικά και την Ταξινομία, που κανένας απ' όλους αυτούς δεν ομιλεί για ελεύθερη διακίνηση του χασίς.

Θέλω, όμως, να τελειώσω με την εξής παρατήρηση: Τι λέει η Ευρωπαϊκή 'Ενωση, το Ευρωπαϊκό Κοινοβούλιο:"'Εχοντας σταθμίσει τα επιχειρήματα υπέρ και κατά της νομιμοποίησης και έχοντας λάβει υπόψη τα πειράματα φιλελευθεροποίησης σε όλον τον κόσμο, προτείνουμε να εξακολουθήσει η κάναβις να είναι παράνομο ναρκωτικό".

'Εχετε ευθύνη ως Κυβέρνηση. Εσείς προσωπικά αγωνίζεσθε, αλλά δεν μπορείτε να έχετε αποτέλεσμα, αν άλλα λέτε εσείς και άλλα λέει ο Αναπληρωτής Υπουργός Εξωτερικών, ο πρώην Υπουργός Παιδείας, χωρίς να έχει συνέπειες!

ΠΡΟΕΔΡΕΥΩΝ (Λουκάς Αποστολίδης): Ο κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Αγαπητέ συνάδελφε, νομίζω ότι φύγατε και εσείς από το περιεχόμενο της επίκαιρης ερώτησής σας, αναφέροντας τα κρούσματα θανάτων τα τελευταία χρόνια. Λυπούμαι που θα σας απαντήσω, ειλικρινά: Μηχανισμός ανάσχεσης του φαινομένου των θανάτων δεν υπάρχει, θα συνεχίζονται δυστυχώς οι θάνατοι, γιατί αυτό είναι το τίμημα της ανυπαρξίας αντιναρκωτικής πολιτικής και ιδιαίτερα πολιτικής πρόληψης στη Χώρα μας στις δεκαετίες του '70 και του '80, για να ξεκαθαρίσουμε τα πράγματα.

ΑΝΤΩΝΙΟΣ ΦΟΥΣΑΣ: Τί λέει ο Υπουργός σας ο κ. Παπανδρέου;

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας):'Ενα λεπτό.'Οσον αφορά αυτό που μου είπατε, γιατί δεν απαντώ, σας απάντησα.

ΑΝΤΩΝΙΟΣ ΦΟΥΣΑΣ: Ο κ. Παπανδρέου τι λέει;'Εχει σημασία. Τι λέει ο πρώην Υπουργός Παιδείας;

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Είναι ένα μεγάλο θέμα το θέμα των ναρκωτικών και κανείς δεν μπορεί να βάλει φραγμό στο να μπαίνουν απόψεις στο διάλογο. Εμείς, για να σας πω κάτι...

ΑΝΤΩΝΙΟΣ ΦΟΥΣΑΣ: ΠοιΟ διάλογο; Σε διάλεξη μιλούσε ο απλός πολίτης Γ. Παπανδρέου;

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Μισό λεπτό, σας παρακαλώ. Η πολιτική είναι ξεκαθαρισμένη. Δηλώσαμε από την αρχή, ότι η πολιτική της Κυβέρνησης ασκείται μέσα από τον ΟΚΑΝΑ, για να σας απαντήσω. Ο ΟΚΑΝΑ είναι το αρμόδιο όργανο χάραξης και υλοποίησης της πολιτικής για τα ναρκωτικά στη Χώρα μας, στο διοικητικό συμβούλιο του οποίου συμμετέχουν επτά συναρμόδια Υπουργεία. Κάθε ένα Υπουργείο ασκεί την πολιτική του στο δικό του τομέα, αλλά συντονιστικά λειτουργεί ο ΟΚΑΝΑ μαζί με άλλα οκτώ μέλη του διοικητικού συμβουλίου, που είναι εκπρόσωποι των κοινωνικών φορέων.

Η πολιτική λοιπόν ασκείται από τον ΟΚΑΝΑ, ο οποίος εποπτεύεται από το Υπουργείο Υγείας και Πρόνοιας και η πολιτική αυτή είναι ξεκαθαρισμένη. Σας είπα τις βασικές θέσεις και πρέπει να σας πω, ότι είμαστε πλήρως εναρμονισμένοι με τις πολιτικές που ασκούνται στην Ευρωπαϊκή 'Ενωση.

ΑΝΤΩΝΙΟΣ ΦΟΥΣΑΣ: Με τον κ. Παπανδρέου είστε;

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Συμμετέχουμε και πρωταγωνιστούμε, αν θέλετε, σε όλες τις συζητήσεις και όλα τα διεθνή Forum που συζητείται το θέμα των ναρκωτικών, είτε αυτό είναι Συμβούλιο της Ευρώπης είτε είναι Ευρωπαϊκό Παρατηρητήριο στη Λισαβώνα είτε είναι Ομάδα Μπομπιντού είτε είναι Παγκόσμια Οργάνωση Υγείας είτε είναι ΟΗΕ και δεν θα προτρέξουμε -για να σας απαντήσω και επί της ουσίας- και ούτε θα υστερήσουμε σε ό,τι αποφασισθεί σε επίπεδο Ευρωπαϊκής 'Ενωσης.

Αυτή τη στιγμή καμιά χώρα -και πρέπει να το ξεκαθαρίσουμε- της Ευρώπης δεν έχει νομιμοποιήσει τη χρήση κανενός ναρκωτικού και όπου εφαρμόστηκε μία φιλελεύθερη πολιτική, αυτή έγινε τη ανοχή των τοπικών αρχών και μόνο, μία πολιτική, η οποία όπως είπε και ο Πρωθυπουργός μας προχθές, ο κ. Σημίτης, ιδιαίτερα για την Ολλανδία μάλλον αναθεωρείται προς το συντηρητικότερο, γιατί απέτυχε. Και το εμπόριο δεν περιορίστηκε και ο ναρκωτουρισμός αυξήθηκε.

Αυτή είναι η τελική απάντηση την οποία έχω να σας δώσω. Η πολιτική μας παραμένει ξεκάθαρη: 'Εμφαση στην πρόληψη, αυστηρές ποινές στον έμπορο, ευνοϊκή μεταχείριση στο χρήστη. Αυτό είναι όλο!

ΑΝΤΩΝΙΟΣ ΦΟΥΣΑΣ: Πέστε το και στον κ. Παπανδρέου να το ακούσει!

ΠΡΟΕΔΡΕΥΩΝ (Λουκάς Αποστολίδης): Σας παρακαλώ, κύριε συνάδελφε.

Συνεχίζουμε με την τρίτη στην ημερήσια διάταξη την με αριθμό 1308/28.5.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Υγείας και Πρόνοιας, σχετικά με την οικονομική ενίσχυση του Παραρτήματος της Ελληνικής Εταιρείας Προστασίας και Αποκατάστασης Αναπήρων Παίδων Βόλου για την αγορά λειτουργικού εξοπλισμού, κ.λπ..

Η επίκαιρη ερώτηση έχει ως εξής:

"Η κατασκευή της κτιριακής υποδομής του ΕΛΕΠΑΠ Βόλου αποπερατώθηκε και μάλιστα κατά έξι εκατομμύρια δραχμές περίπου λιγότερο από το αρχικό προϋπολογισθέν κόστος του έργου. Ποσό το οποίο η διευθύνουσα του ΕΛΕΠΑΠ Βόλου προσδοκά να της διατεθεί για την αγορά εξοπλισμού του Παραρτήματος κόστους πέντε εκατομμυρίων τριακοσίων χιλιάδων δραχμών. Να σημειωθεί ότι μετά την αποπληρωμή του εργολάβου, που ανέρχεται στο ποσό των είκοσι εκατομμυρίων δραχμών περίπου, θα υπάρχει υπόλοιπο δεκαπέντε εκατομμυρίων δραχμών, περίπου από τη συνολική πίστωση των τριάντα πέντε εκατομμυρίων δραχμών που εγκρίθηκαν από τις δημόσιες επενδύσεις του Υπουργείου, για την επισκευή των κτιρίων.

Επίσης, ενώ έχει καταγραφεί επιχορήγηση για λειτουργικά έξοδα του Παραρτήματος ποσού είκοσι τριών εκατομμυρίων τετρακοσίων χιλιάδων δραχμών για το 1996, σε ποσοστό 90% πήρε η κεντρική ΕΛΕΠΑΠ Αθηνών, χωρίς να έχει αποδοθεί στο ΕΛΕΠΑΠ Βόλου, ενώ και η τακτική επιχορήγηση των τριάντα εκατομμυρίων δραχμών του Παραρτήματος για λειτουργικά έξοδα του 1997 δεν έχουν ακόμη αποδοθεί. 

Σελίδα 7076 

Αποτέλεσμα όλων αυτών είναι, το Παράρτημα να μην μπορεί να προσφέρει τις υπηρεσίες του στα πενήντα περίπου περιστατικά που έχουν καταγραφεί και αφορούν παιδιά, πέραν του διαγνωστικού του ρόλου. 

Με δεδομένο ότι το ΕΛΕΠΑΠ Βόλου μπορεί να εξοικονομήσει δώδεκα εκατομμύρια δραχμές ετησίως για δύο χρόνια από τον ΟΑΕΔ, ερωτάται ο κύριος Υπουργός, τι μέτρα πρόκειται να πάρει ώστε:

Να δοθούν οι αντίστοιχες πιστώσεις για το λειτουργικό εξοπλισμό του Παραρτήματος. 

Να αποδοθούν οι συγκεκριμένες πιστώσεις που παρακρατήθηκαν και να λειτουργήσει απρόσκοπτα το ΕΛΕΠΑΠ Βόλου, προσφέροντας τις τόσες απαραίτητες και αναγκαίες υπηρεσίες προστασίας και αποκατάστασης αναπήρων παιδιών στην περιοχή.".

Ο Υφυπουργός Υγείας και Πρόνοιας κ. Θεόδωρος Κοτσώνης έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Η ΕΛΕΠΑΠ είναι μια εταιρεία με φιλανθρωπικό χαρακτήρα, η οποία ασχολείται με την αποθεραπεία, τη θεραπευτική αποκατάσταση, αλλά και την επαγγελματική κατάρτιση στη συνέχεια, παιδιών που πάσχουν από σπαστική παράλυση μυευτική παράλυση κ.λπ. Τα αποτελέσματα της δράσεώς της είναι πάρα πολύ ικανοποιητικά.

Πέρυσι, προς το τέλος του χρόνου, παρουσιάστηκε ένα ταμειακό πρόβλημα στην ΕΛΕΠΑΠ, δεδομένου ότι σταμάτησαν τα προγράμματα από πλευράς της Ευρωπαϊκής 'Ενωσης, που αφορούσαν τον αποκλεισμό από την εργασία ΑΜΕΑ και βέβαια δημιουργήθηκε ένα θέμα, στο οποίο δώσαμε την απάντηση, ότι θα καλύψουμε από εθνικούς πόρους τα χρήματα τα οποία σταμάτησαν από πλευράς Βρυξελλών, γιατί δεν θέλουμε να σταματήσει καμιά δραστηριότητα στον τομέα των ατόμων με ειδικές ανάγκες και βέβαια και κατά προτεραιότητα η δραστηριότητα ενός σωματείου όπως η ΕΛΕΠΑΠ, η οποία, όπως είπα και προηγούμενα, έχει άριστα αποτελέσματα από τις δράσεις της.

Παρακαλέσαμε, όμως, αφού αναλάβαμε την υποχρέωση να καλύψουμε τις ανάγκες, να περιοριστούν οι φιλοδοξίες επέκτασης των όποιων άλλων δράσεων είχαν προγραμματισθεί για το 1997, δεδομένου ότι δεν είχαν προβλεφθεί ανάλογα κονδύλια στον προϋπολογισμό. Οι φιλοδοξίες της ΕΛΕΠΑΠ ήταν η έναρξη λειτουργίας του Παραρτήματος στο Βόλο και στο Αγρίνιο. Συμφωνήσαμε λοιπόν με το διοικητικό συμβούλιο της ΕΛΕΠΑΠ σ' αυτήν τη βάση, δώσαμε τα χρήματα, για να συνεχιστούν οι δραστηριότητες και βέβαια δεν σταμάτησε καμία δραστηριότητα και μάλιστα δώσαμε και το εξής σήμα, ότι τον Ιούνιο, που άρχισε χθες, θα εξετάσω την πορεία του προϋπολογισμού και εφ' όσον υπάρχουν οι δυνατότητες, θα χρηματοδοτηθεί το παράρτημα του Βόλου, για να ξεκινήσει και κατά πάσα πιθανότητα και του Αγρινίου. Αν από τα στοιχεία που θα εξετάσω δεν υπάρχει η δυνατότητα για χρηματοδότηση, θα πρέπει να κάνουν όλοι υπομονή μέχρι την 1η Ιανουαρίου του ερχομένου έτους, οπότε και θα ξεκινήσουμε.

Αυτή είναι η θέση του Υπουργείου μας. Και όσον αφορά τα χρήματα που δόθηκαν πέρσι, πράγματι, απ' ό,τι μας διαβεβαίωσαν από πλευράς ΕΛΕΠΑΠ, βρίσκονται προς διάθεση στα ταμεία του ιδρύματος αυτήν τη στιγμή, με δικαιούχο το Παράρτημα Βόλου περίπου επτά εκατομμύρια εκατόν είκοσι δύο χιλιάδες δραχμές. Και η ΕΛΕΠΑΠ Βόλου έχει λάβει ήδη δεκατρία εκατομμύρια οκτακόσιες είκοσι επτά χιλιάδες δραχμές.

ΠΡΟΕΔΡΕΥΩΝ(Λουκάς Αποστολίδης): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, κύριε Υπουργέ, θα ξέρετε ότι έγινε μια πάρα πολύ μεγάλη προσπάθεια από την τοπική κοινωνία του Βόλου για να ιδρυθεί αυτό το Παράρτημα για τα παιδιά, τα οποία έχουν την ανάγκη εξυπηρέτησής τους.

'Οπως, επίσης, χάρις στην ευαισθησία ορισμένων ανθρώπων, που με πολύ αγάπη και προσπάθεια κατόρθωσαν να πείσουν την πολιτική ηγεσία να γίνει το Παράρτημα αυτό στο Βόλο.

Ποιο είναι το ζητούμενο; Δύο είναι τα θέματα. Το ένα είναι, ότι δόθηκε από το Υπουργείο μία πίστωση τριάντα πέντε εκατομμυρίων δραχμών για τις κτιριακές επισκευές. Με την οικονομία την οποία διέπει τη διοίκηση, περιορίστηκε στα είκοσι εκατομμύρια και υπάρχει ένα υπόλοιπο δεκαπέντε εκατομμυρίων. Τι ζητάνε οι άνθρωποι αυτοί; Πεντέμισι εκατομμύρια από τα αδιάθετα των δεκαπέντε εκατομμυρίων για να γίνει ο εξοπλισμός. Το ένα είναι αυτό. Δεύτερον, ζητάνε τα λεφτά, τα οποία δόθηκαν και το 1996 και που παρακρατήθηκε κατά το 90% από το ΕΛΕΠΑΠ Αθηνών, να αποδοθούν στο κέντρο για να λειτουργήσει, όπως επίσης και η πίστωση από το 1997, ένα μέρος έστω, αν δεν μπορείτε να το δώσετε ολόκληρο, για να μπορέσουν πραγματικά να λειτουργήσουν το 1997.

Υπάρχει, κύριε Υπουργέ, από τον ΟΑΕΔ μία συμφωνία που μπορούν να διαθέσουν δώδεκα εκατομμύρια κατ' έτος για το προσωπικό, το οποίο θα πάρουν, όπως επίσης υπάρχει δυνατότητα και από δωρεές, αλλά και από νοσήλεια, να καλύπτουν μεγάλο ποσόν από τις λειτουργικές δαπάνες.

Το θέμα είναι ότι πενήντα νέα παιδιά, τα οποία έχουν καταγραφεί με διάφορα περιστατικά και περιμένουν εναγωνίως να λειτουργήσει αυτό το κτίριο, το οποίο πλήρωσε ο Ελληνικός Λαός σήμερα είκοσι εκατομμύρια, περιμένουν τις προσπάθειες και την αποθεραπεία, αλλά και την πρόοδο, εν πάση περιπτώσει, ένταξης στην κοινωνία, όπως επίσης και πολλά άλλα περιστατικά διαγνωστικού ρόλου, τα οποία κάνει το κέντρο.

Πρέπει να λειτουργήσει, κύριε Υπουργέ, πρέπει να προχωρήσετε σε αυτές τις πιστώσεις, οι οποίες, εν πάση περιπτώσει, είναι μέσα στα προδιαγεγραμμένα και πολύ περισσότερο ο εξοπλισμός του κτιρίου, γιατί δεν μπορεί να μένει έτσι, αν θέλουν πραγματικά να λειτουργήσει έστω και σύντομα.

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπ. Υγείας και Πρόνοιας): Κύριε συνάδελφε, και εμάς μας ενδιαφέρει να ξεκινήσουν όσο το δυνατόν ταχύτερα αυτές οι μονάδες. Στο τέλος-τέλος σαν αρμόδιος Υφυπουργός για την Πρόνοια, με ενδιαφέρει και μένα να εγκαινιάζω καινούρια έργα. Το θέμα είναι να έχω εξασφαλίσει τη βιωσιμότητά τους. Αυτό σημαίνει μία οργάνωση των οικονομικών του Υπουργείου και όχι απρογραμμάτιστη διάθεση των κονδυλίων.

Στο πλαίσιο αυτού του σκεπτικού πιστεύω, ότι μέσα στο μήνα τον οποίο διανύουμε, αφού εξετάσουμε τα δεδομένα της πορείας του προϋπολογισμού, θα καταφέρουμε να εξασφαλίσουμε αυτά τα λίγα χρήματα τα οποία απαιτούνται, έτσι ώστε να ξεκινήσει και το Παράρτημα Βόλου της ΕΛΕΠΑΠ, ακολουθούμενο αμέσως στη συνέχεια και από το Παράρτημα της ΕΛΕΠΑΠ στο Αγρίνιο.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, ολοκληρώθηκε η συζήτηση των επικαίρων ερωτήσεων. 

Σελίδα 7077 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, εισερχόμαστε στην ημερήσια διάταξη

ΤΩΝ ΕΠΕΡΩΤΗΣΕΩΝ

Θα συζητηθεί η υπ' αρ. 49/20-5-97 επερώτηση των Βουλευτών της Νέας Δημοκρατίας κυρίων Ευάγγελου Μπασιάκου, Απόστολου Σταύρου, Νικολάου Κατσαρού, Αθανάσιου Νάκου, Γεωργίου Καρασμάνη και Γεωργίου Αλεξόπουλου κατά του Υπουργού Γεωργίας, για την πολιτική της Κυβέρνησης στην προστασία των δασών από τις πυρκαϊές και άλλους κινδύνους.

Πριν δώσω το λόγο στον πρώτο των επερωτώντων, έχω την τιμή να ανακοινώσω στο Σώμα, ότι η Νέα Δημοκρατία ορίζει ως Κοινοβουλευτικό Εκπρόσωπο το συνάδελφο Βουλευτή Κιλκίς κ. Σάββα Τσιτουρίδη.

Ο κύριος Μπασιάκος έχει το λόγο.

ΕΥΑΓΓΕΛΟΣ ΜΠΑΣΙΑΚΟΣ: Κυρίες και κύριοι συνάδελφοι, συζητούμε σήμερα μία κρίσιμη επερώτηση για ένα πάρα πολύ σημαντικό πρόβλημα, που αντιμετωπίζει η ύπαιθρος. Το πρόβλημα της ελλιπούς προετοιμασίας για την πρόληψη και καταστολή των δασικών πυρκαγιών.

Η Νέα Δημοκρατία κατά καιρούς είχε αναβαθμίσει αυτό το πάρα πολύ σημαντικό θέμα, αλλά βρίσκει την ευκαιρία σήμερα, την πρώτη ημέρα κοινοβουλευτικού έργου του Ιουνίου, να συζητήσει αυτήν τη σοβαρή επερώτηση μια και έχει επισημάνει, ότι παρατηρείται ολιγωρία και παρατηρούνται λάθη στον τομέα της πρόληψης και της καταστολής, όσον αφορά την προετοιμασία των δασικών υπηρεσιών και γενικότερα τις προοπτικές που διανοίγονται αυτήν την αντιπυρική περίοδο.

Δυστυχώς και στον τομέα της ανάπτυξης αλλά και στον τομέα της προστασίας η Κυβέρνηση δεν έχει επιδείξει ουσιαστικό έργο τα τελευταία τέσσερα χρόνια. Δεν έχει δώσει το ιδιαίτερο βάρος, που απαιτείται, ώστε να προληφθούν φαινόμενα που παρατηρήθηκαν στο παρελθόν και που οδήγησαν σε καταστροφή δασών και γενικότερα υποβάθμιση του φυσικού περιβάλλοντος σε ευαίσθητες περιβαλλοντικά περιοχές, όπως είναι ο Νομός Αττικής.

Κατά καιρούς είχαμε επισημάνει τα προβλήματα που παρατηρούνται στον τομέα της δασοπροστασίας και είχαμε καταθέσει και συγκεκριμένες προτάσεις, οι οποίες φοβάμαι ότι δεν ελήφθησαν καν υπόψη από την Κυβέρνηση.

Η Κυβέρνηση ούτε στο θεσμικό επίπεδο, αλλά ούτε και στον τομέα του προσωπικού και των μέσων έχει κάτι να επιδείξει. Πρώτα απ' όλα υπάρχει το ομόφωνο πόρισμα της Διακομματικής Επιτροπής, κύριε Υπουργέ, το οποίο συντάχθηκε το Μάιο του 1993, μετά από μία εμπεριστατωμένη συζήτηση δύο ολόκληρων ετών στη Διακομματική Επιτροπή, όπου όλα τα Κόμματα συμφώνησαν στην ανάγκη λήψης συγκεκριμένων μέτρων. Δεν συμφώνησαν μόνο στις διαπιστώσεις. Συμφώνησαν και στα συγκεκριμένα μέτρα.

Εγώ αμφιβάλλω αν η πολιτική ηγεσία του Υπουργείου της Γεωργίας, ο κύριος Υπουργός της Γεωργίας έχουν διαβάσει καν αυτό το ομόφωνο πόρισμα. Το λέω αυτό γιατί τα μέτρα τα οποία παίρνετε, αυτά τα υποτυπώδη μέτρα που παίρνετε, είναι στο σύνολό τους αντίθετα με όσα έχει πει το ομόφωνο πόρισμα της Διακομματικής Επιτροπής της Βουλής. Μόνο έτσι, μπορώ να σας δικαιολογήσω, ότι δεν έχετε καν διαβάσει το ομόφωνο πόρισμα. 

Το ομόφωνο πόρισμα μεταξύ άλλων αναφέρεται στην ανάγκη λειτουργίας του δασικού σώματος και του ενιαίου φορέα δασοπροστασίας. Εσείς, ουσιαστικά, τα καταργείτε αυτά. Εσείς έχετε δημιουργήσει μια μεγάλη σύγχυση, ειδικά φέτος, μεταξύ των εμπλεκομένων φορέων για το συντονισμό της προσπάθειας για τον αντιπυρικό αγώνα.

Μέχρι τώρα είχαμε το Υπουργείο της Γεωργίας και τη Γενική Γραμματεία Δασών και Φυσικού Περιβάλλοντος που συντόνιζε την προσπάθεια αυτή, έκανε τις συσκέψεις, ενεργοποιούσε τους φορείς που εμπλέκονται στη δασοπυρόσβεση και τη δασοπροστασία γενικότερα και προσδοκούσε έτσι τα καλύτερα δυνατά αποτελέσματα.

Φέτος, κύριε Υπουργέ της Γεωργίας, έγιναν δύο συντονιστικές συσκέψεις. Κάνατε μία εσείς υπό την προεδρία σας και έγινε άλλη μία στο Υπουργείο των Εσωτερικών. Συνήθως, κατά τη διάρκεια του καλοκαιριού όταν τα βρίσκει δύσκολα το Υπουργείο της Γεωργίας -επί ΠΑ.ΣΟ.Κ. αυτά- γίνεται και άλλη μία σύσκεψη -σας υπερβαίνουν οι άλλοι υπουργοί- υπό την προεδρία του Υπουργού Εθνικής 'Αμυνας. Αυτός είναι ο περιβόητος συντονισμός, ο οποίος εγγυάται την καλύτερη προστασία των δασών το καλοκαίρι. 'Εχετε τρείς συσκέψεις με αλληλοεπικαλυπτόμενες αρμοδιότητες και δραστηριότητες που δεν προοιωνίζουν καθόλου αισιόδοξα και θετικά αποτελέσματα για τη φετινή περίοδο.

Ποιός συντονίζει τις προσπάθειες των εμπλεκομένων φορέων για την αποφυγή αυτών των καταστροφικών φαινομένων; Είναι η Γενική Γραμματεία Δασών και Φυσικού Περιβάλλοντος, είναι η Γενική Γραμματεία Πολιτικής Προστασίας; Βαρύγδουπα την ανακοίνωσε τότε ο αείμνηστος πρωθυπουργός Ανδρέας Παπανδρέου και ο τότε Υπουργός Εσωτερικών, κ. Τσοχατζόπουλος, αλλά ουδέποτε την ενεργοποίησαν, τυπικά έχει το συντονισμό.

Δεν ξέρουμε πού στεγάζεται. Μάλλον στεγάζεται σε κάποιον μικρό σε εμβαδόν όροφο της οδού Ευαγγελιστρίας. Δεν έχει τη στελέχωση, δεν έχει τα μέσα.

Απαντάει τώρα ο Υπουργός Εσωτερικών σε ερώτησή μου και λέει, ότι πράγματι έτσι είναι, ότι η Γενική Γραμματεία Πολιτικής Προστασίας έχει την ευθύνη συντονισμού, αλλά μόλις θα ολοκληρωθεί -λέει- ο νέος οργανισμός της. Τότε θα τεθεί σε ισχύ η λειτουργία αυτής της Γενικής Γραμματείας, που -ξαναλέω "λειτουργεί" επί δύο ολόκληρα χρόνια- εφόσον λέει, το Συμβούλιο της Επικρατείας εγκρίνει αυτό τον οργανισμό.

Δεν έχει εγκριθεί ο οργανισμός. Δύο χρόνια λειτουργεί η Γενική Γραμματεία Πολιτικής Προστασίας. Υπάρχει Γενικός Γραμματέας άγνωστος, που όμως συντονίζει τον αντιπυρικό αγώνα. Και μη μου πείτε ότι δεν τον συντονίζει γιατί η απάντηση του Υπουργού συνεχίζει: "Επίσης, έχει αρμοδιότητα για το συντονισμό των ενεργειών του δημοσίου και ιδιωτικού δυναμικού και την εξασφάλιση της απαραίτητης ετοιμότητας της Χώρας στην αντιμετώπιση αυτών των καταστροφών. Συνεπώς -λέει- άλλοι αρμόδιοι φορείς" -αυτοί είναι οι άλλοι αρμόδιοι φορείς, όχι οι κατ' εξοχήν αρμόδιοι, Γενική Γραμματεία Δασών, Δημοσίων 'Εργων κ.λπ.- εξακολουθούν να λειτουργούν ως έχουν, σε συνεργασία πάντα με τη Γενική Γραμματεία Πολιτικής Προστασίας που έχει το συντονιστικό ρόλο.

Εγώ σας ρωτώ: Ποιός έχει τελικά το συντονιστικό ρόλο; Το Υπουργείο Γεωργίας και η Γενική Γραμματεία Δασών, ή η Γενική Γραμματεία Πολιτικής Προστασίας;

Και υπάρχουν και πρόσφατες ανακοινώσεις της Κυβέρνησης, ότι το έργο της δασοπυρόσβεσης θα το αναλάβει αποκλειστικά η Πυροσβεστική Υπηρεσία. 'Οχι, επικουρικά, όχι ως αρωγός, όχι όποτε της ζητείται, αλλά αποκλειστικά. Υπάρχουν κυβερνητικές δηλώσεις. Υπάρχει και μία τελευταία δήλωση ενός τετάρτου φορέα που θα αναλάβει το συντονισμό, που θα είναι οι κατά τόπους νομαρχιακές αυτοδιοικήσεις.

Μέσα, λοιπόν, σ' όλο αυτό το αλλαλούμ καλούνται οι φορείς να υπαχθούν σ' ένα φορέα, σε μία διαδικασία για να συνδράμουν στην προσπάθεια αντιμετώπισης των πυρκαγιών το καλοκαίρι.

Οι οιωνοί, είναι ιδιαίτερα απαισιόδοξοι για την εξέλιξη των πυρκαγιών το καλοκαίρι. Σας μίλησα μόνο για το θεσμό που εσείς ιδρύετε και λειτουργείτε. 'Ενα θεσμό, που έχει τέσσερις αρμόδιους φορείς να συντονίζουν και να έχουν την ευθύνη της δασοπυρόσβεσης. Για πρώτη φορά στα χρονικά. Λέω, λοιπόν, ότι δεν έχετε διαβάσει το ομόφωνο πόρισμα της Διακομματικής Επιτροπής, γιατί το δασικό σώμα, ουσιαστικά, το καταργείτε. Ούτε ενοποιήσατε τους κλάδους των υπαλλήλων που επαγγέλεται το ομόφωνο πόρισμα, ούτε λειτουργείτε τα τμήματα δασοπροστασίας στις δασικές μονάδες, ούτε έχετε ιδρύσει τους προβλεπόμενους σταθμούς δασοπροστασίας. Αυτήν τη στιγμή που μιλάμε, χίλια δασοφυλάκια παραμένουν

Σελίδα 7078 

κλειστά. Από την Παρασκευή το μεσημέρι μέχρι τη Δευτέρα το πρωί, δεν λειτουργεί κανένα δασοφυλάκιο, δεν υπάρχει προσωπικό, ούτε εγκρίνονται οι υπερωρίες τους, αντίθετα τα επιδόματα ειδικών συνθηκών, τα καταργείτε και τους αναγκάζετε να κινητοποιηθούν στην κρίσιμη αυτήν περίοδο. Γενικότερα δεν υπάρχει προετοιμασία της υπηρεσίας. Για το προσωπικό της δασικής υπηρεσίας, έχετε κάνει τίποτα;

Στην προσπάθεια της Νέας Δημοκρατίας που αποδέχθηκε την εντολή του ομόφωνου πορίσματος της Διακομματικής Επιτροπής της Βουλής για την αύξηση του προσωπικού και προχώρησε με την αύξησή του κατά ενιακόσιους τριάντα πέντε δασικούς σε ένα χρόνο, αυξάνοντας το προσωπικό κατά 35%, εσείς δεν προσθέσατε απολύτως τίποτα. Υπάρχουν αποχωρήσεις δασικών από την υπηρεσία λόγω συνταξιοδότησης και αυτή η μείωση του προσωπικού δεν ακολουθείται από αντίστοιχη αύξησή του με εισόδους. Αντίθετα, αυτήν την περίοδο που μιλάμε δεν έχετε πάρει καν τους εποχικούς, τους οποίους βέβαια δεν τους έχετε καν εκπαιδεύσει, ούτε έχετε τηρήσει ορισμένα κριτήρια εμπειρίας από παρελθόντες χρόνους από άλλες φωτιές, ώστε να έχετε ένα τεκμήριο ότι τουλάχιστον αυτοί έχουν μια εμπειρία και θα ανταποκριθούν καλύτερα στις υποχρεώσεις τους.

Υπάρχουν εκατόν σαράντα κενές θέσεις δασολόγων. Δεν τις πληρώνετε τις θέσεις αυτές. Υπάρχουν οκτακόσιες κενές θέσεις τεχνολόγων δασοπονίας. Φέτος ειδικά έχουμε 12% μείωση του προσωπικού των δασικών υπηρεσιών. Αυτά σας καταγγέλονται καθημερινά ακόμη και από τους υπηρεσιακούς παράγοντες. Είναι θετική η πρωτοβουλία του ραδιοφωνικού σταθμού ΣΚΑΙ να ανοίξει ένα διάλογο για το τεράστιο αυτό θέμα. Αν το ακούσετε κύριε Υπουργέ, φαντάζομαι να συγκινηθείτε, να πάρετε κάποια μέτρα. Ακούγονται τέρατα και σημεία που συμβαίνουν στο Υπουργείο σας. Ακόμη και ο κ. Γεωργιάδης που πρόσκειται στο δικό σας χώρο, μας λέει ότι δεν έχει γίνει απολύτως τίποτε, ούτε στο προσωπικό, ούτε στην οργάνωση, ούτε στα μέσα. Ο Γεωργιάδης τα έχει πει, ο πρόεδρος των δασολόγων. Ο πρόεδρος των δασοπόνων, σας καταγγέλει ότι δεν έχει γίνει απολύτως τίποτα και οτι συμφέροντα λυμαίνονται το χώρο του Υπουργείου.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Αυτοί, τί κάνουν;

ΕΥΑΓΓΕΛΟΣ ΜΠΑΣΙΑΚΟΣ: Αυτοί ζητούν να τηρηθεί κύριε συνάδελφε το ομόφωνο πόρισμα της Διακομματικής Επιτροπής, εσείς αρνείσθε να το εφαρμόσετε και υποπτεύομαι ότι έχετε άλλους στόχους πλέον.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Σκοτεινούς στόχους!

ΕΥΑΓΓΕΛΟΣ ΜΠΑΣΙΑΚΟΣ: Ο κ. Κανελλόπουλος, κύριε Υπουργέ, και μη γελάτε γι'αυτά που λέει ο κ. Γεωργακόπουλος, σας καταλογίζει ότι έχετε ασχοληθεί πέντε λεπτά μόνο με τον τομέα των δασών, εκτός από το χρόνο που διαθέσατε για την υπογραφή της ύποπτης συμφωνίας για τα πυροσβεστικά αεροσκάφη. Διαψεύστε το. 'Εχετε πάρει πάνω σας όλες τις αρμοδιότητες, δεν μεταβιβάζετε αρμοδιότητες στον Υφυπουργό και στο Γενικό Γραμματέα, αλλά έχετε αρμοδιότητες και ίσως προς στιγμήν φαίνεται, ότι θέλετε να δώσετε ιδιαίτερο βάρος στον τομέα αυτό, αλλά δεν ασχολείσθε με το αντικείμενο. Και γι'αυτό παρατηρούνται, αυτά που παρατηρούνται.

Είχαμε εξασφαλίσει τότε -συνεχίζω την αναφορά μου στο προσωπικό- τριακόσια πενήντα εκατομμύρια δραχμές από την ΕΟΚ για τη λειτουργία του Ειδικού Κέντρου Δασικής Εκπαίδευσης, απο το 1993. Μέχρι σήμερα το κέντρο αυτό δεν έχει λειτουργήσει και κινδυνεύουν να χαθούν τριακόσια πενήντα εκατομμύρια δραχμές. Τώρα τελευταία οι εξαγγελίες σας είναι ότι θα λειτουργήσει του χρόνου. Εγώ έχω πάψει να είμαι αισιόδοξος. Τέσσερα χρόνια πήγαν χαμένα, δεν έχω κανένα ιδιαίτερο λόγο να ελπίζω ότι του χρόνου μπορεί να λειτουργήσει. Στο μεταξύ δεν υπάρχει καμία εκπαίδευση, καμία επιμόρφωση, καμία βελτίωση, του τρόπου με τον οποίο οι δασικοί εκπληρώνουν τα καθήκοντά τους.

Φέτος ειδικά δεν εκπαιδεύτηκε το προσωπικό. Αν έχετε κάτι διαφορετικό να μας πείτε, να μας το πείτε. Καμία επιμόρφωση, καμία εκπαίδευση, καμία ενημέρωση. 'Οχι μόνο των μονίμων, αλλά και των εποχικών, που σε πολλές περιπτώσεις είναι καινούργιοι και άσχετοι. Δεν εξεδόθη ο κανονισμός δασοπροστασίας, ακόμη και σήμερα. Και δεν είναι γνωστά τα καθήκοντα των δασικών υπαλλήλων. 'Οπως επίσης, δεν αναπροσαρμόστηκαν τα δικά μας σχέδια αντιπυρικής προστασίας που καταρτίζονται κατά νομό, ή κατά δασαρχείο, σε πολλές δε περιπτώσεις δεν φτιάξατε νέα.

Δεν υπάρχει δηλαδή ένα σχέδιο τι θα κάνουν οι δασικοί όταν εκδηλωθεί μια φωτιά. Πολλές φορές αγνοούν τους δρόμους, τις δεξαμενές, εγκαταστάσεις κ.λπ. Τους αφήνετε σε μια αβεβαιότητα και δεν γνωρίζουν τι θα κάνουν. 

Το εποχικό προσωπικό δεν έχει προσληφθεί ούτε στις ζώνες πρώτης επικινδυνότητας. 'Εχετε κάνει μία πρόχειρη κατανομή, αλλά ακόμα -και είμαστε αρχές Ιουνίου- δεν έχει γίνει τίποτα. Επίσης δεν έχει γίνει τίποτα και στις περιοχές δεύτερης και τρίτης επικινδυνότητας, παρά το γεγονός ότι η Νέα Δημοκρατία την εποχή εκείνη είχε καταφέρει μέσω της Ευρωπαϊκής 'Ενωσης να κριθεί όλη η Χώρα ως περιοχή πρώτης επικινδυνότητας, για να εκταμιεύουμε πολύτιμους κοινοτικούς πόρους για έργα προστασίας και ανάπτυξης. 

Δεν έχετε τοποθετήσει προϊσταμένους σε σαράντα δασαρχεία και διευθύνσεις δασών. Υπάρχουν ελλείψεις σε εβδομήντα θέσεις διευθυντικών στελεχών σε δασαρχεία και διευθύνσεις δασών και αναπληρώνονται οι ελλείψεις αυτές από κάποιους άλλους όχι έμπειρους δασικούς. Πώς είναι δυνατόν να λειτουργήσουν τα δασαρχεία με άπειρους δασολόγους, ή και τεχνολόγους δασοπονίας;

Δεν έχουν τοποθετηθεί τμηματάρχες σε καμιά υπηρεσιακή μονάδα τα τελευταία τέσσερα χρόνια. 

'Οσον αφορά τα μέσα, η Νέα Δημοκρατία διπλασίασε τα οχήματα της δασικής υπηρεσίας και από τρακόσια δέκα πέντα τα αύξησε σε εξακόσια δέκα, το 1993. 'Εκτοτε δεν έχει προστεθεί ούτε ένα όχημα. Το μόνο που προσπαθείτε να κάνετε είναι να βελτιώσετε την αεροπυρόσβεση με απ'ευθείας ανάθεση και όχι με διαγωνισμό -και αυτό μας βάζει σε υποψίες- τεσσάρων πυροσβεστικών αεροσκαφών χωρίς να διερευνήσετε το ιδιοκτησιακό καθεστώς. Εγώ δεν θα σας πω ποιός έχει δίκιο και ποιός άδικο. Θα σας πω μόνο ότι υπάρχει ποινική δίωξη, η οποία έχει ασκηθεί και εφημερίδες που πρόσκεινται στον κυβερνητικό χώρο έχουν αναδείξει το θέμα. Η "Αυριανή" στο πρωτοσέλιδό της έχει ως τίτλο: "Στο σκαμνί η κλίκα που άρπαξε επτά δισεκατομμύρια". Επικαλούμαι δικές σας εφημερίδες...

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Λυπάμαι γι'αυτά που λέτε.

ΕΥΑΓΓΕΛΟΣ ΜΠΑΣΙΑΚΟΣ: Εγώ κύριε Υπουργέ, θα στενοχωριόμουν αν μια δική μου εφημερίδα αναφερόταν στο πρωτοσέλιδό της για μια κομπίνα.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Αυτά να τα πείτε στον κ. Κύρτσο, του "Ελεύθερου Τύπου".

ΕΥΑΓΓΕΛΟΣ ΜΠΑΣΙΑΚΟΣ: Δεν είναι δική μου γνώμη. Απαντήστε, αν θέλετε, στους άλλους. Δεν είδα να απαντήσετε στην "Αυριανή", στην "Ελευθεροτυπία", που έχουν πρωτοσέλιδα σημειώματα. Ο κ. Καρατζαφέρης ανεκίνησε το θέμα και υπάρχει μία δίωξη όπως ξέρετε.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Οι φίλοι του Καρατζαφέρη έχασαν φαίνεται καμιά δουλειά;

ΕΥΑΓΓΕΛΟΣ ΜΠΑΣΙΑΚΟΣ: Θα σας πω και το εξής κύριε Υπουργέ. Κινδυνεύουμε να πληρώσουμε αποζημίωση σε εκείνη την πλευρά η οποία φέρεται ότι τα έχει -θα το αντιμετωπίσετε εσείς- και κινδυνεύουμε επίσης να αντιμετωπίσουμε συντηρητική κατάσχεση με ασφαλιστικά μέτρα κατά τη διάρκεια της αντιπυρικής περιόδου, και εκεί που λέτε ότι θα έχουμε άλλα τέσσερα καινούργια, να μη τα έχουμε. Σας το λέγω αυτό, να το προσέξετε από τώρα, ώστε να μη τα στερηθούμε φέτος.

Δύο ολόκληρα χρόνια είχαμε επισημάνει ως Νέα Δημοκρατία ότι τα τέσσερα αεροσκάφη βρίσκονταν στην Ελευσίνα χωρίς να ξέρει κανείς από πού ήλθαν, ποιος τα είχε στείλει, τι ρόλο έπαιζαν εδώ. Καταλάμβαναν τα υπόστεγα, δημιουργούσαν δαπάνες συντήρησης και εσείς δεν κάνατε απολύτως τίποτα 

Σελίδα 7079 

επί πλέον και δεν είναι έτοιμα ακόμα για να πετάξουν.

Ως προς τα έργα το πρόγραμμα δημοσίων επενδύσεων προβλέπει ποσά μειωμένα κατά δύο δισεκατομμύρια σε σχέση με τα περσινά, δηλαδή δεκαεπτά δισεκατομμύρια φέτος σε σχέση με τα δεκαενιά που δώσατε πέρσι. 'Ετσι δεν έχουν γίνει έργα πυροπροστασίας, αντιπυρικές ζώνες, δασικοί δρόμοι, καλλιέργεις δασών, υδατοδεξαμενές κ.λπ. Και βέβαια δεν έχουν γίνει έργα ορεινής υδρονομίας, έργα αντιπλημμυρικά και έργα προστασίας στην Αττική, όπως δεν έχουν γίνει και αναδασώσεις στην Αττική. Αναδασώσεις βέβαια δεν έγιναν σε όλη την Ελλάδα, αλλά αναφέρομαι στην Αττική ιδιαίτερα επειδή αντιμετώπισε πριν από λίγα χρόνια το τεράστιο πρόβλημα της καταστροφής της Πεντέλης. Και οι πληροφορίες από τα διάφορα δημοσιεύματα μας λένε ότι φέτος πάμε ακόμα λιγότερο προετοιμασμένοι. Αν ακούσατε το ρεπορτάζ του ΣΚΑΙ θα το διαπιστώσατε αυτό κύριε Υπουργέ.

Το δασικό νομοσχέδιο. Για το νομοσχέδιο αυτό είχατε δώσει μεγάλη σημασία, αλλά την δώσατε προεκλογικά. Καλλιεργήσατε φρούδες ελπίδες για ψηφοθηρικούς καθαρά λόγους προεκλογικά, ότι θα φέρετε ένα νομοσχέδιο το οποίο θα λύνει τα ιδιοκτησιακά προβλήματα και τα προβλήματα χαρακτήρα. Μέχρι σήμερα, μετά πάροδο οκτώ μηνών, δεν έχετε κάνει απολύτως τίποτα. Μας διαβεβαιώνετε συνεχώς στη Διακομματική Επιτροπή για την κατάθεση ενός νομοσχεδίου, το οποίο σε κάποιο βαθμό είχε καταρτισθεί απο τη Νέα Δημοκρατία και τώρα μαθαίνουμε ότι ο Υπουργός των Δημοσίων 'Εργων δεν δέχεται να συνυπογράψει κάτω απο το ίδιο κείμενο, γιατί θεωρεί ότι ορισμένα από αυτά τα άρθρα, είναι αντισυνταγματικά. Και μας λέτε, όχι τα λύσαμε αυτά, πλην όμως, εγώ γνωρίζω ότι το νομοσχέδιο πάει απο το ένα Υπουργείο στο άλλο, για να πάρει την υπογραφή. Πάντως, αποτελεί εμπαιγμό το να λέτε συνεχώς ότι θα επιλύσουμε το θέμα αυτό, που αφορά εκατοντάδες χιλιάδες 'Ελληνες και να μην το φέρνετε. Βέβαια εγώ σας διατυπώνω την έκκληση να μην το φέρετε το καλοκαίρι, διότι θα δημιουργήσετε μεγαλύτερο πρόβλημα με τις φωτιές, αφού το καθυστερήσατε που το καθυστερήσατε τόσο πολύ.

Στον τομέα των έργων. Δεν είναι μόνο η περιοχή της Αττικής που έχει πληγεί, αλλά είναι και άλλες περιοχές της Χώρας. Η Νέα Δημοκρατία κατά καιρούς είχε καταθέσει συγκεκριμένες προτάσεις, μετά απο τις μεγάλες καταστροφές λόγω των πυρκαγιών, για πολλούς νομούς της Χώρας. Είχαμε τυπώσει και φυλάδια. Τα είχαμε στείλλει στο Υπουργείο. Δεν είναι μόνο για την Αττική οι προτάσεις μας, είναι για τη Λέσβο, για τη Χίο, την Εύβοια, το Λασίθι, τη Μεσσηνία, τη Σάμο και άλλες. 'Ομως δεν έχει γίνει τίποτα. Διαμαρτύρονται οι εκπρόσωποι της Τοπικής Αυτοδιοίκησης για την ανυπαρξία έργων, αλλά και πολιτικής βούλησης να επιλυθούν αυτά τα πολύ σοβαρά προβλήματα με την κατασκευή έργων, για να αποφύγουμε ανάλογα φαινόμενα.

Αλλά, μια και αναφέρεσθε και στις αναδασώσεις, που είναι ένα πολύ σοβαρό θέμα, θα σας πω ότι το δικό σας στίγμα και η δική σας πολιτική βούληση για την προστασία των δασών, αποδεικνύεται και απο τα ποσά που διαθέτετε. Για έργα αναδασώσεως σε όλη τη Χώρα, είχαμε διαθέσει 2,9 δισεκατομμύρια το 1992, το 1993, 2,99 δισεκατομμύρια και το 1995, τρία χρόνια μετά, διαθέτετε μόνο 2,5 δισ., παρά τις πρόσφατες πυρκαγιές που δημιούργησαν αυτά τα τεράστια προβλήματα. Για τις αναδασώσεις, ειδικά στην Αττική, ποιες είναι οι εκτάσεις που αναδασώθηκαν; Εμείς, το 1992, είχαμε αναδασώσει έξι χιλιάδες εβδομήντα στρέμματα, το 1993 έξι χιλιάδες εξακόσια πενήντα στρέμματα και έρχεσθε εσείς το 1995 και πέφτετε στο 1/3 των εκτάσεων, που εμείς αναδασώναμε. Δηλαδή, το 1995, πήγατε στα δύο χιλιάδες εκατόν πενήντα επτά στρέμματα, και το 1996, στα δύο χιλιάδες εκατό στρέμματα, σαν να μην είχε ανάγκη η Αττική από αναδασώσεις.

Ασχοληθήκατε με μερικά επιφανειακά έργα, με κάτι δασοπλέγματα και δεν ξέρω τι άλλο και σταματήσατε κάθε προσπάθεια αναδασώσεως στην πολύπαθη περιοχή της Αττικής, η οποία έχει υποστεί αυτά τα δεινά, και αν θέλετε οδηγεί και σε υποβάθμιση του ευρύτερου φυσικού περιβάλλοντος.

Η Νέα Δημοκρατία δίνει ιδιαίτερη σημασία στο μείζον θέμα της προστασίας των δασών, ιδιαίτερα αυτήν την κρίσιμη περίοδο της έναρξης της αντιπυρικής προστασίας. Θεωρεί ότι δεν έχει γίνει τίποτα ουσιαστικό στην διάρκεια της τελευταίας τριετίας, και όχι μόνο επί των ημερών σας. Θεωρεί ότι είναι απαράδεκτο να παρατηρείται αυτό το αλλαλούμ την ώρα της κρίσης, την ώρα της εκδήλωσης της φωτιάς. Δεν συμμερίζεται τις δικαιολογίες για την ολιγωρία και την πολιτική σας ανακολουθία να μη τηρείτε τα συμπεράσματα του ομοφώνου πορίσματος της Διακομματικής Επιτροπής της Βουλής, δηλαδή να μη στελεχώνετε τις υπηρεσίες, να μη παίρνετε πρόσθετο προσωπικό, να μην εφοδιάζετε με τα κατάλληλα μέσα τις υπηρεσίες, να μη προχωρείτε σε θεσμούς που είχε καθορίσει η Διακομματική Επιτροπή ομόφωνα και με τη δική σας γνώμη και κρούει για μια ακόμη φορά τον κώδωνα του κινδύνου. Και λέγει ότι έστω και τώρα, έστω και στο και πέντε, είναι ανάγκη να ενεργοποιηθείτε, να ξεκινήσετε την εκπαίδευση του προσωπικού με την άμεση πρόσληψη των εποχικών και ιδιαίτερα στις περιοχές πρώτης επικινδυνότητος και να επιλύσετε και το μείζον πρόβλημα του συντονισμού με την αλληλοεπικάλυψη αρμοδιοτήτων μεταξύ των τεσσάρων φορέων που σας είπα ως ελάχιστες προϋποθέσεις της δράσης της Πολιτείας στο και πέντε, όπως σας ειπα, για να αποφύγουμε τις τραγικές συνέπειες που παρατηρήσαμε τα τελευταία δύο χρόνια, επί της δικής σας Κυβέρνησης, όχι μόνο στην Αττική, αλλά και γενικότερα στη Χώρα.

Νομίζω, ότι η πολιτική σας για τα δάση αποδεικνύει δυστυχώς τη χαμηλή προτεραιότητα στην κυβερνητική πολιτική και τη δράση, που αποδίδει η Κυβέρνηση στον τομέα των δασών και της δασοπυρόσβεσης.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο κ. Σταύρου έχει το λόγο.

ΑΠΟΣΤΟΛΟΣ ΣΤΑΥΡΟΥ: Κύριε Πρόεδρε, κύριοι συνάδελφοι, χωρίς στρατηγική, κύριε Υπουργέ της Γεωργίας και οικολογικό όραμα και σχεδιασμό, η Κυβέρνηση στον τομέα των δασών έχει επιδείξει ανεξήγητη ολιγωρία και αδιαφορία. Πρέπει επιτέλους για τα δάση να χαραχθεί μία στρατηγική που να στηρίζεται σε διακομματική συναίνεση. Είναι θέμα στην κυριολεξία εθνικό και έτσι πρέπει να το αντιμετωπίσουμε. Γι' αυτό και η επερώτηση της Νέας Δημοκρατίας που συζητείται απόψε, στοχεύει προς αυτήν την κατεύθυνση και δεν έγινε για αντιπολιτευτικούς λόγους.

Θα πρέπει επιτέλους να συνέλθει η Κυβέρνηση και να αντιμετωπίσει με σοβαρότητα αυτό το εθνικό στην κυριολεξία πρόβλημα. 

Τις ημέρες αυτές που γιορτάζουμε την παγκόσμια ημέρα του περιβάλλοντος, ο απολογισμός αλλά και ο σχεδιασμός για το μέλλον είναι απογοητευτικός. Μόνο θεωρητικές φραστικές αναφορές για τα δάση και το περιβάλλον ακούμε , χωρίς τα λόγια να συνοδεύονται και από ανάλογα έργα. Για οικολογικά υγιή δάση χρειάζεται μια σύγχρονη δυναμική δασική πολιτική εκσυγχρονισμού της δασικής υπηρεσίας και ενίσχυσης των δυνάμεων δασοπυρόσβεσης, αλλά και νομοθετικές παρεμβάσεις για τη δίκαιη επίλυση χρονιζόντων ιδιοκτησιακών και δασικών προβλημάτων. Επιτέλους αυτό το περιβόητο νομοσχέδιο που βρήκατε έτοιμο από τη Νέα Δημοκρατία και το διαμορφώσατε σύμφωνα με τη δική σας φιλοσοφία, φέρτε το στη Βουλή για να λυθούν πάρα πολλά προβλήματα.

Ούτε πρόληψη υπάρχει κύριε Υπουργέ, αλλά ούτε και αποτελεσματική δασοπυρόσβεση εξαιτίας της αδιαφορίας της Κυβερνήσεως να ενισχύσει τη δασική υπηρεσία. Το ομόφωνο πόρισμα της Διακομματικής Επιτροπής για τα δάση, αγνοήθηκε παντελώς και ενόψει θέρους ανακοινώθηκε, δυστυχώς, η διάλυση της Γενικής Γραμματείας Δασών. Γράφηκε στις εφημερίδες, μετά από μία συνεδρίαση που είχατε με τον Πρωθυπουργό και έγιναν οι ανάλογες ανακοινώσεις.Μακάρι οι πληροφορίες αυτές που διέρευσαν στον Τύπο να μην είναι αληθείς. Περιμένουμε όμως στη συνέχεια να δώσετε εξηγήσεις προς την Εθνική Αντιπροσωπεία και προς ολόκληρη τη δασική μας οικογένεια.

Σελίδα 7080 

Αντίθετα χάθηκε μια πολύ καλή ευκαιρία για τα δάση, που είχε ξεκινήσει το 1993 από την τότε κυβέρνηση της Νέας Δημοκρατίας, με βάση το ομόφωνο πόρισμα της Διακομματικής Επιτροπής. Για την καλύτερη πρόληψη και την πιο αποτελεσματική δασοπυρόσβεση, αγοράστηκαν τότε τριακόσια πέντε δασοπυροσβεστικά οχήματα, διορίστηκαν εβδομήντα δασολόγοι, πενήντα τεχνολόγοι, εφτακόσιοι τριάντα δύο δασοφύλακες και μετατάχθηκαν τετρακόσιοι οδηγοί στις δασικές υπηρεσίες. 'Ετσι αυξήθηκε το προσωπικό και διπλασιάστηκε σχεδόν ο δασοπυροσβεστικός στόλος της Χώρας. Και από τότε μέχρι σήμερα στην κυριολεξία ούτε μία καρφίτσα δεν έχετε αγοράσει για να ενισχύσετε αυτή την υποδομή αλλά ούτε και συντήρηση δεν κάνατε αποτελεσματική για να μπορείτε να αντιμετωπίζετε με αποτελεσματικότητα τις πυρκαγιές.

Επίσης λόγω των γνωστών αδυναμιών που παρουσιάζουν τα πυροσβεστικά αεροπλάνα και εκεί που το γεωγραφικό ανάγλυφο είναι απαγορευτικό για την επέμβαση αυτών των αεροσκαφών, ενοικιάστηκαν με διεθνή διαγωνισμό δέκα πυροσβεστικά ελικόπτερα. 'Αλλα πέντε δασοπυροσβεστικά ελικόπτερα, εξασφαλίσαμε δωρεάν από τη Γερμανική Κυβέρνηση, με ωφέλεια για το ελληνικό δημόσιο, περισσότερο από ενάμισι δισεκατομμύριο δραχμές. Και τον Ιούλιο του 1993 ιδρύθηκε το Δασικό Σώμα το οποίο καταργήσατε, τον Αύγουστο του 1993 το Σώμα των δασοκομάντος το οποίο είναι σε αποσύνθεση. Τότε εμείς κάναμε αυστηρή επιλογή των ανδρών από τις ειδικές δυνάμεις των Ενόπλων Δυνάμεων και έγινε επίσης ο διαχωρισμός των δασών σε ζώνες επικινδυνότητος και διασπορά των αεροσκαφών σε περιφερειακά αεροδρόμια της Χώρας για την άμεση επέμβαση την πρώτη στιγμή της εκδήλωσης της πυρκαγιάς. Τα αποτελέσματα αυτής της τιτάνιας προσπάθειας των συνεργατών μας και εμού αλλά και ολόκληρης της δασικής οικογένειας, του στρατού και της πυροσβεστικής υπηρεσίας, ομιλούν με τα αδιάψευστα στοιχεία των αριθμών.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Κύριε Πρόεδρε, θα παρακαλέσω ως Βουλευτές ομόρων περιοχών, να έχω μία ανοχή δύο λεπτών.

ΠΡΟΕΔΡΕΥΩΝ (Λουκάς Αποστολίδης):Να μη συνεχιστεί, όμως, αυτό και από τους άλλους συναδέλφους. Σας δίνω ένα λεπτό για να ολοκληρώσετε.

ΣΑΒΒΑΣ ΤΣΙΤΟΥΡΙΔΗΣ: Είναι όμοροι;

ΠΡΟΕΔΡΕΥΩΝ (Λουκάς Αποστολίδης):'Ηταν παλιά ο Νομός Αττικοβοιωτίας και έτσι τα ταίριαξε ο κύριος συνάδελφος. 

ΑΠΟΣΤΟΛΟΣ ΣΤΑΥΡΟΥ: 1981: Αριθμός πυρκαϊών, χίλιες εκατόν πενήντα εννέα. Καμμένες εκτάσεις, οκτακόσιες δεκατέσσερις χιλιάδες εκατόν εβδομήντα τρία στρέμματα. 1985: Αριθμός πυρκαγιών, χίλιες τετρακόσιες σαράντα δύο. Καμμένες εκτάσεις, ένα εκατομμύριο πενήντα τέσσερις χιλιάδες πεντακόσια τρία στρέμματα. 1988: Αριθμός πυρκαγιών, χίλιες οκτακόσιες ενενήντα οκτώ. Καμμένες εκτάσεις, ένα εκατομμύριο εκατόν πέντε χιλιάδες έντεκα στρέμματα. 1993: Διπλασιασμός σχεδόν του αριθμού των πυρκαγιών που έφτασαν τις δύο χιλιάδες πεντακόσιες δεκαοκτώ. Καμμένες εκτάσεις, πεντακόσιες σαράντα χιλιάδες τετρακόσια ενενήντα δύο στρέμματα. 1994: Χίλιες επτακόσιες εξήντα τρεις πυρκαγιές, δηλαδή κατά επτακόσιες λιγότερες. Καμμένες εκτάσεις, πεντακόσιες εβδομήντα εννέα χιλιάδες ογδόντα ένα στρέμματα.

Τα πιο πάνω τα αναφέρω όχι για να μας δοθούν εύσημα και έπαινοι, αλλά για να γίνουν οι απαραίτητες συγκρίσεις του ενδιαφέροντος της Νέας Δημοκρατίας για τα δάση και το φυσικό περιβάλλον, σε αντίθεση με τις κυβερνήσεις του ΠΑΣΟΚ που εξοργιστικά αδιαφορούν και για τα δύο. 

Για να καλυφθούν οι τεράστιες ελλείψεις σε υλικοτεχνικό εξοπλισμό και σε προσωπικό, η Κυβέρνηση ουδέν έπραξε, όπως καλύτερον εμού γνωρίζετε εσείς κύριε Υπουργέ. 

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Μισό λεπτό και τελειώνω, κύριε Πρόεδρε.

'Εχει αγνοήσει τις εκκλήσεις και τις προτάσεις των αρμοδίων υπηρεσιακών παραγόντων, αλλά και το Δασικό Συνδικαλιστικό Κίνημα.

Γιατί δεν προχωρείτε στην ίδρυση και λειτουργία του ενιαίου φορέα ανάπτυξης, διαχείρισης, προστασίας των δασών και του φυσικού περιβάλλοντος; Γιατί με τις πράξεις και τις παραλείψεις σας αποδιοργανώσατε και κυριολεκτικά παραλύσατε διοικητικά, οργανωτικά και οικονομικά τον τομέα των δασών; 

Στο σημείο αυτό καταθέτω για τα Πρακτικά της Βουλής την ανακοίνωση-καταγγελία της 21ης Μαρτίου 1997 του Δασικού Συνδικαλιστικού Κινήματος μήπως και επιτέλους συγκινηθείτε και δείξετε έμπρακτα κάποιο ενδιαφέρον για τα δάση και το φυσικό περιβάλλον.

Επειδή, όμως, ο χρόνος δεν αρκεί, στη δευτερολογία θα σας αναφέρω και άλλα σημαντικά στοιχεία αφού η Κυβέρνηση δυστυχώς καθεύδει.

(Στο σημείο αυτό ο κ. Σταύρου καταθέτει για τα Πρακτικά την προαναφερθείσα ανακοίνωση-καταγγελία που βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης):Ο Δ' Αντιπρόεδρος της Βουλής κ. Νικόλαος Κατσαρός έχει το λόγο.

ΝΙΚΟΛΑΟΣ ΚΑΤΣΑΡΟΣ (Δ'Αντιπρόεδρος της Βουλής): Κύριε Πρόεδρε, κύριε Υπουργέ, η Διακομματική Επιτροπή της Βουλής που συγκροτήθηκε το 1991 και παρέδωσε το πόρισμά της το Μάιο του 1993, ύστερα από δουλειά δύο ολόκληρων ετών, κατέληξε ομόφωνα σε ένα συμπέρασμα, το οποίο και διαβάζω. Στη σελίδα 39 του πορίσματος αναφέρεται:

"Δεν χωράει καμμία αμφιβολία ότι ένας μεγάλος αριθμός πυρκαγιών οφείλεται σε εμπρησμούς, με στόχο την καταστροφή του δάσους, την εξαφάνιση της δασικής βλάστησης, των ορίων και των λοιπών αποδεικτικών στοιχείων και τεκμηρίων για το δασικό χαρακτήρα της έκτασης, για να διευκολυνθούν έτσι όλες οι παράνομες ενέργειες εκείνων που σαν τελικό στόχο έχουν την καταπάτηση και την παράνομη, αν θέλετε, ανοικοδόμηση".

Το συμπέρασμα αυτό στο οποίο καταλήγει η Επιτροπή απευθύνεται προς την οποιαδήποτε κυβέρνηση, ώστε να αντιμετωπίσει ακριβώς αυτό το πάρα πολύ σοβαρό πρόβλημα. Φαίνεται, όμως, ότι η Κυβέρνηση του ΠΑΣΟΚ, η οποία περίμενε δύο ολόκληρα χρόνια για να συζητήσει στη Βουλή το πόρισμα -συζητήθηκε το Μάιο του 1995- μέχρι σήμερα, καίτοι από την κατάθεση του πορίσματος πέρασαν τέσσερα ολόκληρα χρόνια, δεν έκανε τίποτε απολύτως προς αυτήν την κατεύθυνση.

'Εχει πολύ μεγάλη σημασία αυτό το γεγονός, γιατί έρχεται κατά τη συζήτηση του πορίσματος, το Μάιο του 1995, ο τότε Υπουργός Γεωργίας κ. Μωραϊτης και αποδέχεται ότι μία από τις αιτίες των εμπρησμών είναι ακριβώς η προσπάθεια αποχαρακτηρισμού κάποιων εκτάσεων ως δασικών, για να μην ισχύει το τεκμήριο κυριότητας υπέρ του Δημοσίου και έτσι, να μπορούν ευκολότερα να διεκδικηθούν και, εν πάση περιπτώσει, να επιτευχθούν και όλα τα άλλα στα οποία απέβλεπαν εκείνοι που υποστήριζαν ότι είναι κύριοι.

Αποδέχεται, λοιπόν, αυτήν την αλήθεια και λέγει ότι: "Η Κυβέρνηση του ΠΑ.ΣΟ.Κ., ύστερα από πάρα πολύ μελέτη, κατέληξε σ'ένα σχέδιο νόμου." Αυτό, το Μάϊο του 1995, κύριε Υπουργέ. Είμαστε στον Ιούνιο του 1997. Αυτό το σχέδιο νόμου, δυστυχώς, δεν κατατέθηκε στη Βουλή, για να πάρει το δρόμο του, να γίνει νόμο του κράτους και να αντιμετωπισθεί αυτό το πρόβλημα.

Η Κυβέρνηση ή δεν θέλει να λύσει το ιδιοκτησιακό πρόβλημα, για να αποφύγει κάποιο ενδεχόμενο πολιτικό κόστος κατά την άποψή της -εγώ πιστεύω ότι αντίθετα κέρδος θα έχει από τη λύση του ιδιοκτησιακού προβλήμάτος- ή δεν μπορεί να καταλήξει, δεν μπορεί να βρει τη λύση και αυτό είναι πολύ χειρότερο.

Κύριε Υπουργέ, μην οχυρώνεστε πίσω από ορισμένα τα οποία λέχθηκαν για αντισυνταγματικότητες και τα τοιαύτα. Δεν μπορώ να καταλάβω με κανένα τρόπο, πώς αυτοί οι συνταγ-

Σελίδα 7081 

ματολόγοι ή οποιοιδήποτε άλλοι βρίσκονται πίσω από αυτούς, νομίζουν ότι αν λυθεί το ιδιοκτησιακό πρόβλημα και αν μια συγκεκριμένη δασική έκταση αναγνωρισθεί ότι ανήκει σε κάποιο ιδιώτη, παραβιάζεται το Σύνταγμα. 'Οχι κύριε Υπουργέ, είναι λάθος. Γιατί το ιδιωτικό δάσος και η ιδιωτική δασική έκταση προστατεύεται αυστηρότερα σαν δάσος ή σαν δασική έκταση αν ανήκει σε ιδιώτη από το αν ανήκει στο Δημόσιο. 'Εχει μείζονα προστασία. Επομένως, πού είναι η αντισυνταγματικότητα;

Και κανένας δεν μπορεί να ισχυρισθεί ότι εν πάση περιπτώσει μία Κυβέρνηση πρέπει να σταματήσει πίσω από εκεί και να τελειώσουν όλα. 'Οχι κύριε Υπουργέ. Πρέπει να προχωρήσετε. Να λυθεί. Να αντιμετωπισθεί και εκείνη η αθλιότητα των διακατεχομένων εκτάσεων.

Τι θα πεί "διακατεχόμενες εκτάσεις" κύριε Υπουργέ; Κατασκεύασμα είναι. 'Οσοι τουλάχιστον έχουν κάποια σχέση με τη νομική επιστήμη ξέρουν πάρα πολύ καλά ότι αυτήν την έννοια κανένας νόμος του κράτους δεν τη θεσμοθετεί, δεν την περιγράφει, δεν λέγει που στηρίζεται. Απλώς, είναι ένα κατασκεύασμα δασικών υπηρεσιών, για να δικαιολογήσουν τα αδικαιολόγητα.

Βλέπω όμως ότι δυστυχώς η Κυβέρνηση, παρά το γεγονός ότι πέρασαν τέσσερα ολόκληρα χρόνια από τότε που επισημάνθηκε ρητώς αυτή η μεγάλη αλήθεια για την ευθύνη της μη λύσης του ιδιοκτησιακού προβλήματος για τους εμπρησμούς, δεν κάνει απολύτως τίποτε.

'Οπως δεν κάνει απολύτως τίποτε και για ένα άλλο θέμα. Για εκείνο το περίφημα Δασολόγιο κύριε Υπουργέ. Τι γίνεται τέλος πάντων; 'Η γιατί μιλάτε για Εθνικό Κτηματολόγιο, όταν δεν μπορεί να καταρτισθεί Κτηματολόγιο, αν δεν επιλυθεί το ιδιοκτησιακό πρόβλημα. 'Ολα εκεί στηρίζονται, στη λύση του ιδιοκτησιακού προβλήματος. Αν δεν κάνετε βήματα, αν δεν το λύσετε αυτό το πρόβλημα, νομίζω ότι δεν θα γίνει απολύτως τίποτε.

Και τελειώνοντας, ήθελα να πω το εξής: Το Μάϊο του 1995 η Κυβέρνηση μιλώντας, διά του στόματος του κ. Μωραίτη, είπε ότι αποδέχεται την πρόταση της Διακομματικής Επιτροπής, να επανασυσταθεί ή να γίνει καινούργια διακομματική επιτροπή η οποία θα ασχοληθεί με το ιδιοκτησιακό πρόβλημα. Το είπε αυτό το Μάϊο του 1995. 'Ηταν Υπουργός μέχρι το Σεπτέμβριο του 1996. Και εκείνος δεν έκανε τίποτε προς αυτήν την κατεύθυνση και εσείς κύριε Υπουργέ δεν κάνετε τίποτε.

Αν δεν μπορείτε να δώσετε λύση σαν Κυβέρνηση στο ιδιοκτησιακό πρόβλημα, λύση η οποία θα πείσει τους πάντες και θα λύσει προς κάθε κατεύθυνση το πρόβλημα, επανασυστήστε τη Διακομματική Επιτροπή, γιατί εκείνη πιστεύω ότι θα καταλήξει και πάλι σε ομόφωνο πόρισμα. Εκτός εάν δεν το θέλετε, γιατί ίσως δεν θέλετε να λύσετε αυτό το πρόβλημα.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Καρασμάνης, έχει το λόγο.

ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, για μία άλλη χρονιά η Κυβέρνηση ακολουθεί την πεπατημένη της ολιγωρίας και της πλημμελούς προετοιμασίας και οργάνωσης του αντιπυρικού αγώνα για την αντιμετώπιση των δασικών πυρκαγιών, γεγονός που δυστυχώς οδηγεί στο συμπέρασμα, ότι και το φετινό καλοκαίρι τα δάση μας θα παραμείνουν "ξέφραγο αμπέλι" στις διαθέσεις εκείνων που επιβουλεύονται και τους τελευταίους πνεύμονες ζωής σ'αυτήν την Χώρα.

Η Κυβέρνηση και η ηγεσία του Υπουργείου Γεωργίας, όχι μόνο δεν αξιοποίησε το ομόφωνο πόρισμα της Διακομματικής Επιτροπής της Βουλής για τα δάση του 1993 και δεν συνέχισε τις προσπάθειες και τα μέτρα που είχε λάβει η Κυβέρνηση της Νέας Δημοκρατίας για τον αντιπυρικό αγώνα, αλλά δεν έχει μπορέσει μέχρι σήμερα να εξασφαλίσει τα στοιχειώδη κονδύλια, τεχνικά μέσα και ανθρώπινο δυναμικό για την ουσιαστική αντιμετώπιση της λαίλαπας των δασικών πυρκαγιών.

Αύριο το πρωί, κύριε Υπουργέ, πρόκειται να βάλετε σε εφαρμογή το σχέδιο ετοιμότητας προστασίας των δασών. Θα ήθελα να σας ρωτήσω με ποιο προσωπικό θα κάνετε αυτήν την άσκηση. Θα την κάνετε με το προσωπικό του καλοκαιριού ή με το υπάρχον προσωπικό; 

Από εκεί και πέρα, αντιγράφετε ένα σχέδιο του Ελληνικού Στρατού και το αντιγράφετε κακέκτυπα. Τουλάχιστον, αφήστε τον Ελληνικό Στρατό να προστατέψει τα ελληνικά δάση. Δεν έχετε κάνει καμία πρόσληψη μέχρι στιγμής. Τα αυτοκίνητα είναι σταματημένα. Υπάρχει πλήρης αδράνεια. Ακόμα, δεν έχετε ανανεώσει αυτά τα αυτοκίνητα που κυκλοφορούν από το 1972. Αντιλαμβάνεσθε σε ποια κατάσταση είναι αυτά τα αυτοκίνητα, όταν τα κράτη-μέλη το αργότερο μέσα σε μία πενταετία αυτά τα αυτοκίνητα τα αποσύρουν. Μετά τα εκατόν πενήντα χιλιάδες χιλιόμετρα φεύγουν στην απόσυρση. Εμείς εξακολουθούμε να διατηρούμε τα αυτοκίνητα του 1972.

Εγκαταλείψατε, κύριε Υπουργέ, στα συρτάρια σας το σχέδιο για τη σύσταση και λειτουργία του ενιαίου δασικού σώματος και του ειδικού κέντρου δασικής εκπαίδευσης.

Τα κονδύλια της Ευρωπαϊκής 'Ενωσης για αναδάσωση παραμένουν αναξιοποίητα. Τα επίγεια μέσα λιγοστεύουν αντί να πληθαίνουν, ενώ προχωρήσατε στην περίεργη αγορά των τεσσάρων μεταχειρισμένων γιουγκοσλαβικών αεροσκαφών.

Μικρό αλλά ίσως χαρακτηριστικό παράδειγμα είναι η στάση που τηρείτε απέναντι στους υλοτόμους που αποτελούν μία μεγάλη ασπίδα για την προστασία των δασών. Αυτοί οι υλοτόμοι, κύριε Υπουργέ, ζουν μέσα στα δάση και ζουν από τα δάση. Θα μπορούσε να ήταν οι καλύτεροι δασοφύλακες και οι καλύτεροι δασοπυροσβέστες. Και όμως, γι'αυτούς τους ανθρώπους δεν έχετε κάνει τίποτε. Ζουν κάτω από πρωτόγονες καταστάσεις. Ζουν κάτω από καλύβες ενώ θα μπορούσατε να τους εφοδιάσετε με σύγχρονα μέσα διαβίωσης για να μπορούν να επιτελέσουν σωστά, με μεράκι και με ενδιαφέρον το έργο τους.

Από την άλλη πλευρά υπάρχει ένα πλέγμα αντικινήτρων. Από το τιμολόγιο πώλησης των ξύλων, κύριε Υπουργέ, ξέρετε πάρα πολύ καλά, ότι πληρώνουν το 50% για ασφάλιστρο. 'Ενα 15% περίπου δίνουν στο Κεντρικό Ταμείο του Υπουργείου Γεωργίας, ένα άλλο 5% δίνουν στην κοινότητα που ανήκει το δάσος. Αντιλαμβάνεσθε, κύριε Υπουργέ, τι μένει γι'αυτούς τους ανθρώπους.

Πάρτε, λοιπόν, εκείνα τα μέτρα, εκείνες τις αποφάσεις, ώστε αυτούς τους ανθρώπους να τους αξιοποιήσουμε για την προστασία των δασών.

Από εκεί και πέρα, χορηγείτε κίνητρα μέσα από τους κανονισμούς της Ευρωπαϊκής Κοινότητας για προμήθεια τεχνολογικού εξοπλισμού, ακαταλλήλου για έργα δασοπονίας. Και μιλάω, κύριε Υπουργέ, για τα μηχανήματα αυτά που χρησιμοποιούν οι υλοτόμοι. 'Ενα μηχάνημα που όπως το λένε οι ίδιοι, σκίντερ, αξίας σαρανταπέντε με πενήντα εκατομμυρίων, είναι ακατάλληλο για τη δασοπονία. Θα μπορούσε ο κανονισμός να τους δώσει τη δυνατότητα της αγοράς γεωργικών ελκυστήρων με τα οποία θα μπορούσαν να επιτελέσουν καλύτερο έργο προστασίας των δασών και παράλληλα, να μπορέσουν να τα χρησιμοποιούν στις παράλληλες γεωργικές τους εργασίες. Ακόμα, κύριε Υπουργέ, περικόψατε το επίδομα ειδικών συνθηκών των δασικών υπαλλήλων στους κλάδους των οποίων επικρατεί δυσφορία, απογοήτευση και απειλούν να κατέβουν σε κινητοποιήσεις εν μέσω καυτού καλοκαιριού, κάτω από αυτές τις συνθήκες τα δάση δεν προστατεύονται.

Κύριε Υπουργέ, στη δευτερολογία μου θα αναφερθώ και σε άλλα γεγονότα που επηρεάζουν πραγματικά την προστασία των δασών. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Πριν δώσω το λόγο στον κύριο Υπουργό, θέλω να ανακοινώσω στο Σώμα, ότι σε αυτή την επίκαιρη ερώτηση Κοινοβουλευτικός Εκπρόσωπος του Κομμουνιστικού Κόμματος Ελλάδας ορίζεται ο κ. Ευάγγελος Μπούτας, του Συνασπισμού της Αριστεράς και της Προόδου ορίζεται ο κ. Ευάγγελος Αποστόλου και του Δημοκρατικού Κοινωνικού Κίνηματος ορίζεται η κ. Βασιλική Καραγιάννη-Αράπη.

Σελίδα 7082 

Ο Υπουργός Γεωργίας, κ. Στέφανος Τζουμάκας, έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Κύριε Πρόεδρε, άρχισε η καθιερωμένη συζήτηση, γιατί άρχισε και η περίοδος που πράγματι, πρόκειται να αντιμετωπίσουμε σημαντικά προβλήματα από τις πυρκαγιές.

'Οπως και σε άλλα θέματα του δημόσιου βίου -και όχι μόνο- υπάρχουν εκείνοι που πραγματικά ενδιαφέρονται για τα προβλήματα αυτά,εκείνοι που θέλουν να τα εμπορευτούν και εκείνοι που θέλουν να τα αξιοποιήσουν πολιτικά. Δεν λείπει κανένας, ούτε από αυτήν την υπόθεση. 'Εχει αρχίσει ήδη ο χορός. 

Επειδή ακριβώς στην ίδια θέση ήμουν και πέρυσι, έχω καταλήξει ότι ορισμένα θέματα είναι θεσμικά. "Τώρα θα συζητήσουμε αυτό. Μετά θα καταθέσουμε αυτήν την επερώτηση. Θα την κάνουμε "πάσα" σε ορισμένα ραδιόφωνα και εφημερίδες. Μετά θα έρθει το θέμα." 'Εχει γίνει βαρετό πλέον, από κάποια άποψη, αλλά είμαστε υποχρεωμένοι να κάνουμε το καθήκον μας. Αυτά ως πρώτη παρατήρηση.

ΑΠΟΣΤΟΛΟΣ ΣΤΑΥΡΟΥ: Κύριε Υπουργέ...

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Κύριε Σταύρου, σας άκουσα. Σέβομαι και εκτιμώ τις απόψεις σας. Δεν αναφέρομαι σε σας. Υπάρχει μια ομάδα πολιτικών που έχει αυτήν τη δράση και δεν είσαστε εσείς. Το εννοώ αυτό.

Δεύτερον, πρόκειται για μια πολιτική αθλιότητα που αναφέρεται στην αγορά τεσσάρων αεροσκαφών. Ο αείμνηστος Παπανδρέου, σε συνεννόηση με τον Μιλόσεβιτς και σε συνεργασία, έκαναν διαβουλεύσεις και αποφάσισαν να αγοράσει η Ελλάδα τέσσερα αεροπλάνα CANADER, διότι πλέον η νέα Γιουγκοσλαβία δεν τα είχε ανάγκη. Το θέμα, βέβαια, που θέτει η Δεξιά τώρα ως θέμα -μιλάω για τη Δεξιά και ενοχλούνται- είναι, γιατί να αγοράσουμε αυτά τα αεροπλάνα, όταν η Γιουγκοσλαβία ήταν σε εμπάργκο και δεν μπορεί μία χώρα της Κοινότητας να σπάει το εμπάργκο. Αυτό θέλουν να βγει στη δημοσιότητα. Να το ευχάριστηθούν, λοιπόν. 'Οντως έγινε αυτό.

Για να αντιμετωπιστεί το θέμα του εμπάργκο συνεστήθη μία Κυπριακή εταιρεία και μέσω αυτής της εταιρείας, με την εγγύηση του Γιουγκοσλαβικού δημοσίου...

Να και ο κ.Καρατζαφέρης που ήρθε με τους φίλους του. Να τα ακούσετε κύριε Καρατζαφέρη από την αρχή. Βλέπω ότι ειδοποιηθήκατε γρήγορα. Δουλεύει το συνεργείο, το πολιτικό προσωπικό και το δημοσιογραφικό αυτής της προβοκάτσιας.

ΓΕΩΡΓΙΟΣ ΚΑΡΑΤΖΑΦΕΡΗΣ: 'Εχετε καθρέφτη μπροστά σας και βλέπετε την προβοκάτσια; 

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Βεβαίως έχω και για σας πολύ μεγάλο καθρέφτη. Είσαστε γνωστός εσείς στο δημόσιο βίο. Είμαστε όλοι γνωστοί. Θα με ακούσετε τώρα και κάποτε να σοβαρευτείτε.

Επαναλαμβάνω, ότι ο αείμνηστος Παπανδρέου σε συνεργασία με τον Μιλόσεβιτς την περίοδο που η νέα Γιουγκοσλαβία ήταν σε εμπάργκο συνεργάστηκαν για την αγορά αυτών των αεροπλάνων. Η λύση ήταν μια συγκεκριμένη εταιρεία για την οποία υπήρχε εγγύηση, τόσο από το νέο Γιουγκοσλαβικό δημόσιο, όσο και από το Ελληνικό Δημόσιο για να γίνει η μεταβίβαση. 

Υπάρχει απόφαση του Υπουργικού Συμβουλίου στις 12-10-95 για να γίνει αυτή η απευθείας αγορά. Να καταγγείλετε το τότε Υπουργικό Συμβούλιο, κύριοι και να πάψετε να κάνετε πολιτικό καιροσκοπισμό, όπου "δεν σας παίρνει". Ομόφωνα, το Υπουργικό Συμβούλιο αποφάσισε να γίνει αυτή η αγορά το 1995 και να γίνει με αυτόν τον τρόπο, με την εγγύηση των δύο κρατών μέσω αυτής της εταιρείας.

Στη συνέχεια, ορίστηκαν επιτροπές μέσα από διαδικασίες, έγινε έλεγχος και παρέδωσε το Γιουγκοσλαβικό δημόσιο εδώ τα αεροπλάνα, τα οποία πήγαν σε ελληνικό στρατιωτικό αεροδρόμιο, με την εγγύηση των δύο πλευρών.

ΕΥΑΓΓΕΛΟΣ ΜΠΑΣΙΑΚΟΣ: Πριν τα αγοράσετε αυτά, όμως.

ΠΡΟΕΔΡΕΥΩΝ (Λουκάς Αποστολίδης): Κύριε Μπασιάκο, σας παρακαλώ, μη διακόπτετε.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Να τελειώσω, κύριε Μπασιάκο. Ακούστε. Από τις αλλεπάλληλες ήττες που έχετε υποστεί, έχετε γίνει πλέον χολερικοί. 'Εχετε χάσει και την αίσθηση της λογικής, εσείς.

Παραδόθηκαν τα αεροπλάνα, χωρίς να γίνει αγοραπωλησία, σε Ελληνικό στρατιωτικό αεροδρόμιο, με την εγγύηση των δύο κυβερνήσεων. Στη συνέχεια ήρθαν αξιωματικοί από τη νέα Γιουγκοσλαβία και σε συνεργασία με 'Ελληνες αξιωματικούς πέταξαν αυτά τα αεροπλάνα. Είδαν ότι ήταν σωστά, περιγράφουν ένα ιστορικό το οποίο έμαθα. Στην πορεία ανέλαβα εγώ καθήκοντα στο Υπουργείο Γεωργίας και ήρθαν σε συνεννόηση οι δύο κυβερνήσεις, οι Υπουργοί Εξωτερικών τότε συγκεκριμένα, που είναι και τώρα στην Κυβέρνηση και της μιας και της άλλης πλευράς, πώς θα προχωρήσει η διαδικασία, για να ολοκληρωθεί η πώληση. Και ορίστηκε ο εκπρόσωπος, ο υποδιοικητής της ΓΙΑΤ, εκπροσωπώντας το γιουγκοσλαβικό δημόσιο, με την εγγύηση του Υπουργείου Εξωτερικών και του Υπουργείου Εθνικής 'Αμυνας της χώρας αυτής. Και από τη δική μας πλευρά είχα εγώ την ευθύνη.

Διαπιστώσαμε, λοιπόν, ότι έπρεπε να προχωρήσουμε, παρέδωσαν τα βιβλία και τα μητρώα, κάναμε ένα προσύμφωνο γι' αυτό και μετά τις εκλογές προχωρήσαμε στη διαδικασία και συνυπογράψαμε το ανάλογο συμβόλαιο εγώ και ο κ. Τσοχατζόπουλος, υλοποιώντας συγκεκριμένες αποφάσεις.

Στην πορεία, όμως, -αυτό έχει ενδιαφέρον- παρουσιάστηκαν οι εκπρόσωποι των "μαύρων" εργασιών, δηλαδή, των συναλλαγών, δηλαδή, της μεσιτείας. Ποιοι ενοχλήθηκαν; Ενοχλήθηκαν ορισμένοι ιδιοκτήτες καναλιών και εφημερίδων, που γυρίζουν στην κάτω ζώνη και κυκλοφορούν πίσω από τέτοιες δουλειές.

Ενοχλήθηκαν επίσης ορισμένες εταιρείες που εισάγουν κυρίως ανταλλακτικά, γιατί με την αγορά των αεροπλάνων το ελληνικό δημόσιο πήρε τρισήμισι χιλιάδες ανταλλακτικά δωρεάν.

ΕΥΑΓΓΕΛΟΣ ΜΠΑΣΙΑΚΟΣ: Να μας πείτε ποιοι είναι.

ΠΡΟΕΔΡΕΥΩΝ (Λουκάς Αποστολίδης): Σας παρακαλώ.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Εγράφησαν....

ΕΥΑΓΓΕΛΟΣ ΜΠΑΣΙΑΚΟΣ: Να μας τα διευκρινίσει ο κύριος Υπουργός.

ΠΡΟΕΔΡΕΥΩΝ (Λουκάς Αποστολίδης): Θα σας παρακαλέσω, κύριε Μπασιάκο, να μην ξαναδιακόψετε.

ΕΥΑΓΓΕΛΟΣ ΜΠΑΣΙΑΚΟΣ: Μη μας λέει αόριστα πράγματα.

ΠΡΟΕΔΡΕΥΩΝ (Λουκάς Αποστολίδης): 'Εχετε τη δευτερολογία σας να τον ρωτήσετε και ο κύριος Υπουργός να σας απαντήσει.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Διαβάζει ο καθένας Τύπο και βγάζει τα συμπεράσματά του.

Ενοχλήθηκαν ακόμη και ορισμένες εταιρείες, που θα ήθελαν να αγοράσουμε καινούρια αεροπλάνα -άλλες εταιρίες- που θα ήθελαν να μην αγοράσουμε αυτά τα αεροπλάνα, κ.ο.κ. 'Ετσι μάθαμε και ορισμένα πράγματα αυτήν την περίοδο, για το πώς κινούνται αυτές οι ιστορίες.

Μεταξύ αυτών εμφανίστηκαν και ορισμένοι έμποροι, που μετά προσέφυγαν σε προστάτες πολιτικούς και σε ορισμένους στο χώρο των μέσων μαζικής επικοινωνίας, οι οποίοι από παράδοση κάνουν δουλειές με τη Γιουγκοσλαβία, γιατί να μην πάρουν αυτή τη δουλειά. 'Ενας εξ αυτών -που είναι στα πράγματα- που λέγεται Βαλασάκης ή Βασαλάκης- παραπονέθηκε γιατί να μην είναι αυτός ο εκπρόσωπος, -το λέω γιατί είναι ντροπή για τους πολιτικούς- ο έμπορος που θα κάνει την αγοραπωλησία. Αυτό ήταν το θέμα τους.

'Ετσι, λοιπόν, αυτή η ιστορία είναι σαφής, έχει σχέση με την πολιτική απόφαση του Υπουργικού Συμβουλίου του '95, έχει σχέση με την εγγύηση των δύο κρατών και έχει σχέση με την υλοποίηση αυτής της απόφασης. 'Εχασαν ορισμένοι τη δουλειά τους, τις συναλλαγές τους, αλλά αυτό δεν μπορεί να αφήνεται ως λογική και ως νοοτροπία.

Είπα την προηγούμενη φορά στον κ. Καρατζαφέρη, που έφερε το θέμα: Πήρε την πάσα και την έστειλε στον Ασπρογέρακα, γνωστό δικαστή, γνωστής πολιτικής κατεύθυνσης και συνέχεια την πάσα την έστειλε στον κ. Κύρτσο. 'Εχω πει τους χαρακτηρισμούς μου για τον κ. Κύρτσο, που από την

Σελίδα 7083 

κομμουνιστική νεολαία και το ΚΚΕ βρέθηκε τώρα στη λαϊκίστικη δεξιά και την ακροδεξιά. Και έστησαν τώρα ένα πανηγύρι, γιατί πρέπει να ικανοποιήσουν φίλους, να αφήσουν αιχμές, να αφήσουν λάσπη, γιατί αυτή είναι η πολιτική τους αθλιότητα. Δεν είναι η πρώτη φορά. Αυτά ως προς τα αεροπλάνα. Ντροπή τους.

Πολύ σωστά τέθηκε και από τον κ. Μπασιάκο και από τον Πρόεδρο τον κ. Κατσαρό το θέμα του νομοσχεδίου για τα δάση, που είναι μεγάλο θέμα, διότι με το θέμα του ιδιοκτησιακού θα αντιμετωπιστεί σημαντικά ένας τομέας. Δε θα μπορεί να υπάρχουν αμφισβητήσεις και συγχύσεις και να μη δημιουργούνται με τον έναν ή τον άλλο τρόπο συμπεριφορές, που θα κατατείνουν και θα διαμορφώνουν καταστάσεις και θα οργανώνουν πυρκαγιές.

Το νομοσχέδιο πάει πάρα πολύ καλά. Πήραμε μια πρωτοβουλία, έγινε μία αρκετά μεγάλη συζήτηση στους κόλπους της Κυβέρνησης. 'Εχουν υπογράψει όλοι οι αρμόδιοι Υπουργοί και στη συνέχεια ήταν να υπογράψει ο κ. Λαλιώτης. Ο κ. Λαλιώτης είχε ορισμένες αντιρρήσεις. Κάναμε συσκέψεις στο Υπουργείο του και λύσαμε αυτές τις αντιρρήσεις που υπήρχαν, που δεν ήταν τόσο σε θέματα ουσίας, όσο θέμα διατυπώσεων -θα εξηγήσω το θέμα της αντισυνταγματικότητας- καθώς και σε θέματα που έχουν σχέση με τους δασικούς χάρτες.

Αυτές ήταν οι βασικές αντιρρήσεις: Πρώτον, όσον αφορά το μέρος της συνταγματικότητας και δεύτερον, όσον αφορά το μέρος των δασικών χαρτών. Τα ξεπεράσαμε αυτά τα προβλήματα. Ξεπεράσαμε κατ' αρχήν το πρόβλημα της συνταγματικότητας. Ποιο είναι το θέμα, δηλαδή;

Πολύ σωστά είπε ο κ. Κατσαρός, ότι το Σύνταγμα υποστηρίζει με αυστηρότερη διάταξη -και υπάρχει και νομολογία του Συμβουλίου Επικρατείας- το θέμα των ιδιωτικών δασών. Αλλά το θέμα που θέταμε εμείς είναι τι παρεμβάσεις μπορούν να γίνονται από τούδε και στο εξής στα ιδιωτικά δάση. Γιατί θα υπάρχουν ιδιοκτησίες στα ιδιωτικά δάση. Εκεί είναι το θέμα, ότι σε αυτό το Σύνταγμα είναι αυστηρότερο. Διότι όπως είδαμε τα πρακτικά της συζήτησης για το Σύνταγμα, ενώ ξεκίνησε από μία άλλη κατεύθυνση -για να είναι δηλαδή, αυστηρό όσον αφορά τα δημόσια δάση-τελικά κατέληξε να είναι αυστηρότερο και πολύ σωστά το παρατήρησε ο κ. Κατσαρός, όσον αφορά τα ιδιωτικά δάση.

Εμείς θα τηρήσουμε τη νομολογία του Συμβουλίου της Επικρατείας και το Σύνταγμα όπως είναι τώρα. 'Αλλωστε θα προταθεί από τη δική μας πλευρά η αναθεώρηση του άρθρου 24 για το 117 στην αναθέωρηση του Συντάγματος, για να μην υπάρχουν περαιτέρω αμφισβητήσεις. Επίσης, έχουμε μία συζήτηση αυτήν την εβδομάδα για τους δασικούς χάρτες με το Υ.ΠΕ.ΧΩ.ΔΕ.. Θα υπογράψει ο Υπουργός ΠΕΧΩΔΕ και το νομοσχέδιο θα πάει στη νομοπαρασκευαστική επιτροπή. Το νομοσχέδιο θα έρθει στη Βουλή και θα γίνει νόμος.

'Εχουμε πει από πέρυσι και άλλα πράγματα εδώ που θα γίνουν και έγιναν. Και εσείς ως Κασσάνδρες συνεχώς δε θα ξεχάσω ποτέ που λέγατε ότι το βαμβάκι θα πάει διακόσιες είκοσι δραχμές το κιλό, ότι καταστρέφεται το βαμβάκι, ότι καταστρέφεται η χώρα. Συνεχώς σας ακούω επί ενάμιση χρόνο. Και στην αρχή θύμωνα, γιατί έλεγα "εν πάση περιπτώσει είμαστε νέοι, τι είναι αυτά που γίνονται". Μετά κατάλαβα ότι εδώ το θέμα είναι ότι η δεξιά το παίρνει κατά εργολαβία να καταστροφολογεί, να κινδυνολογεί και να λέει ότι όλα καταστρέφονται και ότι δε γίνεται τίποτα. Αυτό, όμως, είχε και πολιτικά αποτελέσματα. Διότι όλα αυτά που είπατε ότι κάνατε, ως δεξιά είχαν και ένα πολιτικό αποτέλεσμα, ακολούθησε και η κρίση, του ελληνικού λαού. Δεν έχει κλείσει ακόμα χρόνο από τις εκλογές που κέρδισε το ΠΑ.ΣΟ.Κ..

'Ετσι, κύριε Πρόεδρε, θα έρθει το νομοσχέδιο, θα γίνει συζήτηση και ελπίζω να συμβάλετε και εσείς με τις γνώσεις σας ειδικά στο θέμα των διακατεχομένων, που υπάρχει μία αμφισβήτηση, που εμείς από τη δική μας πλευρά δεν έχουμε. Θα θέλαμε ακόμα περαιτέρω να ενισχυθεί η θέση αυτού όσον αφορά τα διακατεχόμενα. 'Αλλωστε και ο συνάδελφος από το υπόλοιπο της Αττικής ο κ. Σταύρου, έχει γνώμη και θέσεις γύρω από το θέμα των διακατεχομένων.

Προχωρώ, όμως και πέρα απ'αυτά τα θέματα, που ήταν τα μεγαλύτερα. 'Ομως, θα μιλήσω και για όλα τα άλλα θέματα με ειλικρίνεια. Πράγματι, υπάρχει το πόρισμα της Διακομματικής Επιτροπής. Υπάρχει, όμως, ένα θέμα εδώ και αυτό θέλω να θέσω ευθέως, στο οποίο υπάρχουν επιφυλάξεις. Είναι το θέμα που αναφέρεται στο Δασικό Σώμα. Δηλαδή, με τον ένα ή τον άλλο τρόπο, εμμέσως ή αμέσως, η πρόταση λέει να συγκροτήσουμε ένα Δασικό Σώμα, με αρχηγό, υπαρχηγούς, επιτελεία, δίκτυα και το οποίο θα έχει δράση για ένα εξάμηνο. Αυτή ήταν μία βασική πρόταση από τη Διακομματική Επιτροπή. Διότι μέσα από τη Διακομματική Επιτροπή ορισμένοι φορείς περνούν και τις συνδικαλιστικές και συντεχνικές τους απόψεις. Γιατί κάθε χώρος -αυτό που γνώρισα εγώ τουλάχιστον στο Υπουργείο Γεωργίας αυτό τον ενάμισυ- χρόνο-θέλει να διευρύνει τον τομέα των αντικειμένων του, να φτιάχνει θέσεις, αρμοδιότητες, φορείς. Είναι ένα φαινόμενο που σχετίζεται με τη κρίση στον υπερεπαγγελματισμό. 'Οταν έχουμε δεκαοκτώ χιλιάδες γεωτεχνικούς και οι πέντε χιλιάδες είναι άνεργοι, αρχίζει αυτή η λογική, την οποία παρα πολύ καλά τουλάχιστον εγώ την εμπέδωσα. Υπάρχει ένα ολόκληρο δίκτυο γύρω από αυτό.

Αυτές τις ημέρες θα δουλέψει γύρω απο τον "ΣΚΑΙ" ο αγώνας και η αγωνία για τη δασοπυρόσβεση, ότι δεν γίνεται εκείνο, δεν υπάρχει προσωπικό, δεν υπάρχουν δασοπυροσβέστες, δεν υπάρχουν τακτικοί υπάλληλοι κ.λπ. Είναι μία ιστορία την οποία ακριβώς πέρυσι άκουσα κατά τον ίδιο τρόπο. Δεν είχα παρακολουθήσει και δε θυμάμαι τι είχε γίνει πρόπερσι. Δεν αμφιβάλλω και δεν αμφισβητώ, ότι ακριβώς το ίδιο θα γίνει και του χρόνου. Είναι δηλαδή ένας κόσμος. Το ΣΚΑΙ πάρα πολύ καλά κάνει. Κάνει τη δουλειά του, προβάλλει τα θέματα. Αλλά το πώς οργανώνονται είναι το θέμα. Είναι κατά κύκλους ορισμένα θέματα. 'Ερχονται οι φορείς τους, τα πρόσωπα τους, οι εκπρόσωποι τους οι ενδιαφερόμενοι, οι μη ενδιαφερόμενοι. Είναι ένα δίκτυο.

Εμείς πιστεύουμε, ότι αυτό πρέπει να το ξαναεξετάσουμε, αν πρέπει δηλαδή, να κάνουμε ένα Δασικό Σώμα.

'Εγιναν δηλώσεις. Κατ'αρχήν κύριε Σταύρου δεν υπήρξε καμμία συζήτηση στη συνάντησή μου με τον Πρωθυπουργό ειδικά για αυτό το θέμα, για τον κλάδο αυτόν που αφορά τη δασοπροστασία και τη δασοπυρόσβεση.

ΑΠΟΣΤΟΛΟΣ ΣΤΑΥΡΟΥ: 'Εχει γίνει μία συζήτηση για τη Γραμματεία Δασών.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): 'Οχι, είναι λάθος. Δεν έχει γίνει καμία τέτοια συζήτηση, κύριε Σταύρου. Ειλικρινά σας μιλάω, δεν έχει γίνει καμία τέτοια συζήτηση.

Η Γενική Γραμματεία Δασών έχει τη θέση της και πολύ κακώς είπε ο κ. Μπασιάκος, ότι δεν έχει αρμοδιότητες. Ο Γενικός Γραμματέας Δασών έχει αρμοδιότητες. Αυτό που είπατε το σημείωσα στο έγγραφο κείμενο της επερώτησης. 'Αλλο είναι το θέμα του συντονισμού και θα το θέσω αμέσως.

Υπάρχουν, όμως, διάφορες απόψεις μέσα στο χώρο του Υπουργείου που λένε, να πάει στο Πυροσβεστικό Σώμα αυτός ο τομέας ή να γίνει με τον ένα ή τον άλλο τρόπο αυτό που έλεγε το πόρισμα της Διακομματικής Επιτροπής, να γίνει Δασικό Σώμα ή να πάει στη Νομαρχιακή Αυτοδιοίκηση. Οι νομάρχες το ζητούν. Αυτά όμως, είναι τοποθετήσεις ορισμένων που λένε τη γνώμη τους. Η Κυβέρνηση δεν έχει εκδηλώσει κάποια θέση. Η Κυβέρνηση έχει το εξής πρόβλημα: Από τη μια μεριά υπάρχει αυτό το αίτημα και από την άλλη, ότι πρέπει να δούμε κάποιο συνδυασμό. Δηλαδή, δεν μπορεί ένα σώμα να λειτουργεί για ένα εξάμηνο. Εάν συγκροτήσουμε ένα τέτοιο μηχανισμό αυτός θα έχει τεράστιες δαπάνες.

'Οσον αφορά τις δαπάνες είπατε, ότι είναι μειωμένες. Δεν είναι έτσι τα πράγματα. Υπάρχει κάποια ανακρίβεια σ' αυτά που είπατε. Το Δεύτερο Κοινοτικό Πλαίσιο Στήριξης 1994-1999 έχει δαπάνες εβδομήντα δυο δισεκατομμυρίων. 'Ομως, υπάρχουν και χρονιές που υπάρχει μεγαλύτερη απορροφητικότητα από άλλες. Το αίτημα του Υπουργού Γεωργίας ήταν για διακόσια πενήντα δισεκατομμύρια. Η Κυβέρνηση, όμως, τα κατέβασε στα εβδομηντα δύο δισεκατομμύρια. 'Ηταν μια πολύ σημαντική μείωση. Εδώ πρέπει να συμφωνήσουμε και να δούμε 

Σελίδα 7084 

τι θα κάνουμε. Με βάση, όμως, το δεδομένο κονδύλιο, ο μέσος όρος κάθε χρόνο θα έπρεπε να είναι δεκατέσσερα δισεκατομμύρια και όχι δεκαεφτά που είναι φέτος. Εάν συνεχίσουμε μ' αυτό το ρυθμό στο τέλος του 1999 δε θα έχουμε χρήματα για να απορροφήσουμε. Αυτό δεν μπορούμε να το παραβλέψουμε.

Επίσης, εδώ θέλω να πω, ότι έχουμε ζητήσει από το Ταμείο Συνοχής τρια δισεκατομμύρια. Εδώ αντιληφθήκαμε, ότι άλλοι χώροι κατηύθυναν αυτά τα χρήματα σε άλλες δραστηριότητες, γιατί όλοι απαιτούν χρήματα. Και αυτό είναι ένα γεγονός που το φέρνω ως χαρακτηριστικό παράδειγμα.

'Ερχομαι τώρα στο θέμα του συντονισμού. Υπάρχει ο νόμος ο οποίος έχει δύο βασικές διατάξεις. Η μια λέει, ότι συγκροτείται ένα κατ' εξοχήν πολιτικό όργανο στο οποίο προϊσταται ο Υπουργός Εσωτερικών, Δημόσιας Διοίκησης και Αποκέντρωσης και συμμετέχουν ο Υπουργός 'Αμυνας, ο Υπουργός Δημόσιας Τάξης και ο Υπουργός Γεωργίας. Αυτό είναι μια πολιτική που σχεδιάστηκε και ήρθε ως νομοσχέδιο στο Κοινοβούλιο και ψηφίστηκε. 'Ετσι για οποιαδήποτε θέματα που έχουν σχέση με θεομηνίες, με πυρκαγιές και άλλες ζημίες στη χώρα, αυτό το σώμα έχει τον κυρίαρχο πολιτικό ρόλο εκ μέρους της Κυβέρνησης. Χαράσσει στρατηγική, συνεδριάζει και δίνει κατευθύνσεις. Δεν είναι ασυντόνιστος ο χώρος της δασοπυρόσβεσης. Κάτω απ' αυτό το συμβούλιο ασφαλώς και υπάρχει ο γενικός γραμματέας Πολιτικής'Αμυνας που όπως σωστά διαπιστώσατε όντως δεν έχει οργάνωση. 'Ομως, έχει ένα συντονιστικό ρόλο με το πολιτικό σώμα στο οποίο προεδρεύει ο Υπουργός Εσωτερικών, Δημόσιας Διοίκησης και Αποκέντρωσης. Το θέμα, όμως, των πυρκαγιών αντιμετωπίζεται από το συντονιστικό κέντρο που λειτουργεί σε εικοσιτετράωρη βάση. Εκεί είναι ο Γενικός Γραμματέας Δασών που κατευθύνει αυτή τη προσπάθεια. Δηλαδή, υπάρχει μια συνεργασία. Δεν υπάρχει πολυαρχία ούτε πολλά συντονιστικά κέντρα. Υπάρχει μια δομή για να υπάρχει και μια μεγαλύτερη πολιτική ευθύνη και ένας μεγαλύτερος πολιτικός έλεγχος από τη Κυβέρνηση.

'Οσον αφορά τα επιμέρους θέματα που τέθηκαν από την επερώτηση. Τα τμήματα δασοπροστασίας λειτουργούν παντού. Δεν αληθεύει, λοιπόν, ότι δε λειτουργούν. Αυτοί που δε συγκροτήθηκαν -εδώ είναι σωστό αυτό που είπατε- είναι οι σταθμοί δασοπροστασίας. Εδώ ο έλεγχος είναι σωστός. Εδώ υπάρχει καθυστέρηση τετραετίας. Ως παράταξη οφείλαμε από το 1993 μέχρι σήμερα να συγκροτήσουμε τους σταθμούς δασοπροστασίας. Ως προς αυτό θα κάνουμε το καθήκον μας και θα προχωρήσουμε σ' αυτήν τη συγκρότηση. Ενώ λοιπόν, λειτουργούν τα τμήματα δασοπροστασίας, δε λειτουργούν οι σταθμοί.

Γι'αυτό, λύνουμε αυτό το θέμα με τη λειτουργία των τμημάτων της δασοπροστασίας.

Υπάρχει επίσης θέμα προσωπικού, τρεις χιλιάδες εφτακόσια κενά. Εγώ, μέσα από τη Διεύθυνση Διοικητικού, έχω ζητήσει από τη Γραμματεία του Υπουργικού Συμβουλίου, με έγγραφο σε ανύποπτο χρόνο εδώ και πολλούς μήνες, την κάλυψη αυτών των κενών. Τα έχω κάνει. Και πιέζω συνεχώς σ'αυτήν την κατεύθυνση. Γιατί, έτσι θα μπορέσουμε να κάνουμε σωστότερα τη δουλειά μας.

( Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής, κύριος ΠΑΝΑΓΙΩΤΗΣ ΣΓΟΥΡΙΔΗΣ)

Σε σχέση με το προσωπικό, για την περίοδο που αναφερόταν στην πολιτική της Νέας Δημοκρατίας, έγιναν προσλήψεις. 'Οντως. Πάρθηκαν αυτοκίνητα. 'Οντως. 'Ομως, θέλω να αναφερθώ σε δύο χαρακτηριστικά, ότι οι οδηγοί -πολύ σωστά είπε ο κ.Σταύρου- μεταφέρθηκαν από τη ΜΟΜΑ, από άλλη υπηρεσία. Και δεύτερον, το ότι έγιναν προσλήψεις, είναι ένα χαρακτηριστικό, ότι έγιναν από πολίτες που κατάγονται από το Καρπενήσι. Και είναι μια συγκεκριμένη πολιτική απόφαση. Είναι πάνω από πεντακόσια άτομα. Αυτές δεν είναι πολιτικές.

ΑΠΟΣΤΟΛΟΣ ΣΤΑΥΡΟΥ: Είστε λίγο υπερβολικός!

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Διακόσια εξήντα πέντε και τρακόσια τριάντα πέντε άτομα, είχαν μια συγκεκριμένη κατεύθυνση, μια συγκεκριμένη λογική και ένα συγκεκριμένο κέντρο πολιτικών αποφάσεων. 'Ομως, είναι προσλήψεις στελέχωσης, αλλά σε ποια βάση; Οδηγών και δασοφυλάκων. Δεν μπορεί, δηλαδή, αυτός ο χώρος, έτσι, με αυτήν τη λογική, να διαμορφώσει σύστημα. Γιατί είπατε, γιατί δεν εξεδόθη ο Κανονισμός δασοπροστασίας; Με τι προσωπικό να εκδοθεί ο Κανονισμός;

ΕΥΑΓΓΕΛΟΣ ΜΠΑΣΙΑΚΟΣ: Τέσσερα χρόνια.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Σας παρακαλώ! Το έχω ξανακούσει αυτό. Υπάρχει η κρίση του Οκτωβρίου 1996 από τον Ελληνικό Λαό που σας έστειλε στην Αντιπολίτευση. Θα υπάρχει και άλλη κρίση. Στην πορεία ο καθένας θα κάνει τη δουλειά του, κύριε Μπασιάκο, και θα βγάλουμε και το λογαριασμό στο τέλος. 'Ο,τι έχουμε πει, θα γίνουν. Εγώ ανέλαβα την ευθύνη, ότι θα γίνουν οι σταθμοί δασοπροστασίας και θα υπάρχουν προσλήψεις προσωπικού. Για να θεσπίσουμε Κανονισμό. Ο Κανονισμός να έχει σχέση με αυτό που είπα πριν, -αυτό δηλαδή που υπάρχει ως αίτημα για το Δασικό Σώμα ή σε περίπτωση που βρούμε άλλες λύσεις- να έχουμε προσωπικό όχι μόνο οδηγούς και φύλακες, αλλά χρειάζεται να έχουμε μια στελέχωση για να φτιάξουμε μια δομή. Και αυτήν τη στιγμή δεν το έχουμε αυτό το προσωπικό. Εν πάση περιπτώσει, έχουμε δώσει εντολή και κατεύθυνση -να μην κάνουμε επί χάρτου έναν Κανονισμό. Το σχέδιο αυτό του Κανονισμού θα σας τεθεί πολύ γρήγορα υπόψη στα γραφεία σας. Υπάρχει το θέμα αυτό, αλλά δεν έγινε ο Κανονισμός γιατί δεν έχουμε την αναγκαία στελέχωση, ούτε και τη δομή, γιατί δεν έχουμε καταλήξει σχετικά μ'αυτό το θέμα του Δασικού Σώματος.

Υπάρχει το θέμα της εκπαίδευσης. Και αυτό ήταν μέσα στη Διακομματική Επιτροπή. 'Οπως ξέρετε, δημοσιεύθηκε το προεδρικό διάταγμα. Και η Σχολή θα γίνει στα Βίλλια και θα οργανώσουμε τώρα αυτήν την εκπαίδευση. Το διάταγμα αυτό έχει δημοσιευθεί τον Απρίλιο και συνιστάται η Σχολή αυτή.

'Ομως δεν μείναμε εκεί. Από δαπάνες που αναφέρονται στην Κοινότητα, έχουμε κάνει ένα σωρό εκπαιδευτικά προγράμματα, όχι μόνο στελεχών του Υπουργείου, αλλά και ενός τμήματος πληθυσμού -που αναφέρθηκε ο συνάδελφος κ.Καρασμάνης- που είναι γύρω από το δάσος. Και έχει πολύ δίκιο στις παρατηρήσεις του. Γιατί πρέπει να ενδιαφερθούμε.

Είναι σωστές οι παρατηρήσεις σας, πάρα πολύ σωστές.

Σχετικά με τον φορέα της δασοπροστασίας, γιατί καθυστέρησε;

'Εγινε ένα σχέδιο από τις υπηρεσίες. Το σχέδιο αυτό είχε κατατεθεί στον τότε Γενικό Γραμματέα, τον κ.Σμπώκο. 'Οταν, λοιπόν, ήταν να προχωρήσει το σχέδιο για να δοθεί και στους ενδιαφερόμενους φορείς, συλλόγους, υπαλλήλους, για να ξεκινήσει αυτή η διαδικασία, παρενέβη ο Υπουργός Εσωτερικών, Δημόσιας Διοίκησης και Αποκέντρωσης και είπε, ότι μέχρι να ψηφιστεί ο νόμος -που τώρα ψηφίζεται- για την αποκέντρωση και τις περιφέρειες, δε θα προχωρήσετε σε άλλους οργανισμούς σε όλα τα Υπουργεία και στον ευρύτερο δημόσιο τομέα, για να καταλήξουμε στο τέλος ποιες επιλογές θα κάνουμε. Γι'αυτό και όταν ρωτήθηκα από τον Πρωθυπουργό, σε ερώτηση που είχε καταθέσει ο κ.Αποστόλου, εξήγησα ότι εντός έξι μηνών, σε εξάμηνη προθεσμία από την ψήφιση του νόμου, θα προχωρήσουμε στη σύσταση του φορέα δασοπροστασίας, όπως είμαστε υποχρεωμένοι και για να εφαρμόσουμε το νόμο του '89, αλλά και για να υλοποιήσουμε το πόρισμα της Βουλής.

Το επίδομα των εργαζομένων. Δεν αληθεύει ότι καταργήθηκε το επίδομα. Ενσωματώθηκε στο μισθολόγιο και επιπλέον επειδή πράγματι υπάρχουν προβλήματα -αυτή είναι η αλήθεια- οι φίλοι μας εκεί οι δασολόγοι ήθελαν να μείνει το επίδομα που είχαν πάρει λόγω των εκτάκτων συνθηκών και να πάρουν και το δεύτερο επίδομα από το μισθολόγιο, δύο επιδόματα. Αυτό δεν μπορούσε να γίνει.

Αυτό που θέλω να αναγνωρίσω, όμως, και θέλω να το αναγνωρίσω ευθέως, είναι ότι οι γεωτεχνικοί δεν αμείβονται σωστά. Δεν το λέω δημαγωγικά. Θα ενεργήσουμε ούτως ώστε με τη συζήτηση που θα γίνει το Δεκέμβριο να έχουμε άλλες

Σελίδα 7085 

εξελίξεις, γιατί δεν είναι δίκαιη η αμοιβή όλων των γεωτεχνικών και εκεί μέσα είναι και οι δασολόγοι. Αλλά προσπάθησαν και δημιούργησαν για μερικές μέρες μια κίνηση που στην αρχή και εγώ προσεχώρησα, γιατί νόμιζα ότι όντως καταργείται το επίδομα που δικαίως το πήραν, ενώ ενσωματωνόταν στο μισθολόγιο. 'Οχι και δεύτερο επίδομα και να έρχεται εδώ το αίτημα από συναδέλφους μ' αυτόν τον τρόπο. Δεν είναι αληθές.

Τώρα, όσον αφορά τις υπηρεσίες, δεν αληθεύει ότι δεν έχουν γίνει προσλήψεις. Τις τελευταίες ημέρες ήμουν σε μια περιοχή σε αρκετούς νομούς και αυτό που είναι ως αίτημα, είναι, ότι οι προσλήψεις είναι λιγότερες από πέρυσι. 'Εχουν γίνει προσλήψεις περιφερειακά. 'Ηρθαν μάλιστα δασοκομάντος και με συνάντησαν και μου είπαν, ότι μ' αυτό το προσωπικό δεν μπορούμε να κάνουμε τη δουλειά που κάναμε πέρυσι, γιατί υπάρχει μείωση προσωπικού. Αυτή είναι σωστή η παρατήρηση που κάνατε και πρέπει να δούμε πώς θα το αντιμετωπίσουμε. Το ακριβές είναι, ότι οι προσλήψεις έχουν γίνει και το σωστό είναι, ότι είναι μειωμένο το προσωπικό.

ΕΥΑΓΓΕΛΟΣ ΜΠΑΣΙΑΚΟΣ: Σε τι ποσοστό; 

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Σε ορισμένες περιοχές είναι πάνω από το 1/3.

ΕΥΑΓΓΕΛΟΣ ΜΠΑΣΙΑΚΟΣ: Δεν έχουν προσληφθεί. Προκηρύχθηκαν οι θέσεις αλλά δεν έχουν προσληφθεί. 

ΣΤΕΦΑΝΟΣ ΤΖΟΥΜΑΚΑΣ(Υπ. Γεωργίας): Πάρα πολλές περιφέρειες έχουν προσλάβει προσωπικό.

ΕΥΑΓΓΕΛΟΣ ΜΠΑΣΙΑΚΟΣ: Σήμερα δεν υπηρετούν.

ΠΡΟΕΔΡΕΥΩΝ(Παναγιώτης Σγουρίδης):Σας παρακαλώ, κύριε Μπασιάκο, μην διακόπτετε.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Τι λέτε, κύριε Μπασιάκο;Αφού έχω να σας πω για τρείς νομούς. Δε θέλω να αναφέρω τώρα. Το πραγματικό είναι, ότι είναι μειωμένο το προσωπικό. Μάλιστα δήλωσα εκεί ότι θα εξετάσουμε να δούμε τι μπορούμε να κάνουμε, γιατί πείστηκα από τους δασοπυροσβέστες αυτούς, ότι δεν μπορούν να λειτουργήσουν όπως πέρυσι τα αεροπλάνα αυτά και τα ελικόπτερα που θέλουν να λειτουργήσουν.

Το επόμενο θέμα είναι σχετικά με τα εβδομήντα δασαρχεία και τις διευθύνεις δασών. Δεν αληθεύει, ότι δεν υπάρχουν δασάρχες και διευθυντές.Μόνο δώδεκα ή δέκατέσσερις θέσεις δεν είναι πληρωμένες. Γιατί; Διότι ορισμένοι απ' αυτούς που κρίθηκαν, δεν δέχθηκαν τις προαγωγές του με αποτέλεσμα τώρα να έχουμε ξαναπροκηρύξει τις θέσεις αυτές. Αυτά όσον αφορά τις ηγεσίες.

Υπάρχει το θέμα των προϊσταμένων. Εγώ θέλω να μιλήσω χωρίς να μασώ τα λόγια μου, που λέει και ο συναδελφός μου ο κ. Τσιτουρίδης. Εδώ υπάρχουν ευθύνες και ευθύνες που δεν έφθασαν έγκαιρα στη πολιτική ηγεσία. Συγκεκριμένα, στο διοικητικό επίπεδο της Γενικής Γραμματείας Δασών που συγκάλεσε το υπηρεσιακό συμβούλιο για να προχωρήσει στις προαγωγές των τμηματαρχών, τέσσερις φορές οι συναποτελούντες το συμβούλιο ανέβαλαν τις συνεδριάσεις,. Και γιατί το έκαναν; Ο κ. Αποστόλου γνωρίζει. Από συναδελφική αλληλεγγύη. Γιατί με τις προαγωγές -θέλω αυτό να το ακούσετε είναι χαρακτηριστικό φαινόμενο της Δημόσιας Διοίκησης- θα γίνονταν μεταθέσεις. Τέσσερις φορές μέσα σε μια τετραετίαη ανώτερη διοίκηση του χώρου αυτού συγκάλεσε τα συμβούλια για να γίνουν προαγωγές ή μεταθέσεις και επεδείχθη η συναδελφική αλληλεγγύη με άρνηση ενδιαφέροντος για τους τμηματάρχες. Αλλά με πολύ μεγάλο ενδιαφέρον για να φτιάχνει ας πούμε κλίμα ότι η Χώρα καταστρέφεται. Το επαναλαμβάνω για τρίτη φορά. Τέσσερις φορές οι ίδιοι οι συναποτελούντες το συμβούλιο κρίσεων για τους τμηματάρχες, ανέβαλαν τις συνεδριάσεις για λόγους συναδελφικής αλληλεγγύης, γιατί με τις προαγωγές θα γίνονταν μεταθέσεις. Και με πρόσφατη εγκύκλιο του γενικού γραμματέα, σε όλους γνωστοποιήσαμε ποιοι δεν ενδιαφέρονται να προαχθούν, γιατί οι προαγωγές θα σήμαιναν μεταθέσεις. Για να λύσουμε αυτό το κοινωνικό πρόβλημα βρήκαμε αυτήν τη λύση και τώρα θα γίνουν οι προαγωγές των τμηματαρχών.

Κύριοι συνάδελφοι, υπάρχει το μεγάλο θέμα του κόστους και γι' αυτό πολύ σωστά στο νομοσχέδιο που έχουμε και θα έρθει στη Βουλή και θα ψηφισθεί προβλέπουμε το Ταμείο Δασών. Αυτή είναι μία συμβασική απόφαση. Υλοποιούμε έτσι μια από τις βασικές κατευθύνσεις της Διακομματικής Επιτροπής της Βουλής.

Με το Ταμείο των Δασών θα αποκτήσουμε πόρους. Χωρίς πόρους δεν μπορούμε να μιλάμε για δασική πολιτική.

Για παράδειγμα λέει περίπου πάνω-κάτω το πόρισμα που το έχω διαβάσει αρκετές φορές και από αυτό έχω γράψει ένα ορισμένο κείμενο, κύριε Μπασιάκο, -διάβασα το πόρισμα για να γράψω ένα κείμενο για το ποιες κατευθύνσεις θα ακολουθήσουμε, είναι πολυσέλιδο και μπορώ να το στείλω στο γραφείο σας-ότι πρέπει να φτιάξουμε δεκαπέντε εκατομμύρια στρέμματα δάσος. Στην αρχή πρέπει να φυτέψουμε εφτάμισι εκατομμύρια και εφτάμισι εκατομμύρια με βάση την ανασυγκρότηση και την αναδάσωση. Γι'αυτά θα χρειασθούν πολλά χρήματα και θέλουν ρυθμούς πεντακοσίων χιλιάδων στρεμμάτων το χρόνο για δεκαπέντε χρόνια και οι ρυθμοί μας εμάς είναι πενήντα χιλιάδες στρέμματα. Και για πενήντα χιλιάδες στρέμματα φέτος έχουμε δεκαεφτά δισεκατομμύρια.

Αν μπορούσαμε να πιάσουμε τους ρυθμούς που θα θέλαμε όλοι θα θέλαμε εκατόν εβδομήντα δισεκατομμύρια φέτος. Ποια κυβέρνηση με τις δημοσιονομικές δυνατότητες που υπάρχουν θα μπορούσε να ισχυρισθεί κάτι τέτοιο; Και ιδιαίτερα αυτά δεν μπορούν να τα λένε οι Βουλευτές της Νέας Δημοκρατίας που έχουν λάβει μέρος σε κυβερνήσεις και ξέρουν τις δυσκολίες που υπάρχουν.

Κύριοι συνάδελφοι, υπάρχουν προβλήματα. Εγώ αναφέρθηκα σε ευθύνες που υπάρχουν σε δύο-τρία θέματα, θα προχωρήσουμε σ'αυτά, αλλά υπάρχουν και υπερβολές και αυτό δεν είναι σωστό και χρειάζεται σε κάποια θέματα που έχουμε γνώση -γιατί υπάρχουν και συνάδελφοι που πράγματι γνωρίζουν τα θέματα- να είμαστε εκεί ακριβώς που συμβαίνουν τα πράγματα και όχι σε ανακρίβειες και υπερβολές. Ευχαριστώ.

ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, το λόγο, παρακαλώ επί προσωπικού.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Καρατζαφέρη, εξηγείστε μας σε τι συνίσταται το προσωπικό σας.

ΓΕΩΡΓΙΟΣ ΚΑΡΑΤΖΑΦΕΡΗΣ: Ο κύριος Υπουργός άμα τη εισόδω στην Αίθουσα απευθύνθηκε σε μένα και μου είπε "κύριε Καρατζαφέρη, να σοβαρευθείς". Επειδή η φράση "να σοβαρευθείς" θίγει την τιμή και την υπόληψή μου και βεβαίως σημαίνει ότι είμαι ασόβαρος θα ήθελα ακριβώς να μου δώσετε το χρόνο των πέντε λεπτών για να μπορέσω να απαντήσω στην ευθεία αυτή βολή του κυρίου Υπουργού.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Καρατζαφέρη, έχετε το λόγο για δύο λεπτά για να αναπτύξετε το προσωπικό σας θέμα.

ΓΕΩΡΓΙΟΣ ΚΑΡΑΤΖΑΦΕΡΗΣ: Κατανοώ, κύριε Πρόεδρε, ότι ο Υπουργός βρίσκεται σε έναν πανικό και αυτό από τη στιγμή που ο παρτενέρ στη σύμβαση την οποία υπέγραψε, ο συμβαλλόμενος είναι ήδη υπόδικος και η έρευνα συνεχίζεται!

Από εκεί και πέρα βέβαια ο καθένας έχει δικαίωμα να κάνει κρίσεις, αλλά όχι κρίσεις επί αποφάσεων δικαστηρίων. Αυτό δεν είναι καθόλου άμεμπτο.

Για το θέμα αυτό ο κύριος Υπουργός γνωρίζει πολύ καλά, ότι δύο συνάδελφοί του, και ο Αρχηγός του ΓΕΑ του έστειλαν επιστολές. Ο πρώην Υφυπουργός Εθνικής 'Αμυνας, ο κ. Κουρής με επιστολή επίσημη και εμπιστευτική και προσωπική που του έστειλε, του είπε ότι είναι αδιευκρίνιστο το ιδιοκτησιακό καθεστώς και να μην προχωρήσει σε αυτήν την πράξη και ενέργεια, εάν δεν έλθει σε απευθείας συνομιλίες με την κυβέρνηση της Γιουγκοσλαβίας.

Ο νυν Υφυπουργός ο κ. Αποστολάκης, του έστειλε επιστολή που του λέει, ότι το ιδιοκτησιακό καθεστώς είναι αδιευκρίνιστο και να μην προχωρήσει.

Τέλος ο Αρχηγός του ΓΕΑ του στέλνει επίσης ενημερωτικό σημείωμα που του εξηγεί ακριβώς όλα αυτά.

Από εκεί και πέρα ο κύριος Υπουργός να αγοράσει οποιαδήποτε πυροσβεστικά αεροσκάφη θέλει, αμερικάνικα, 

Σελίδα 7086 

κογκολέζικα, ισπανικά -δε μας ενδιαφέρει καθόλου- και μακράν από εμάς αυτά τα υπονοούμενα τα οποία άφησε να εννοηθούν. Και βεβαίως, κύριε Πρόεδρε, ο κύριος Υπουργός άφησε βαρυτάτους υπαινιγμούς για εκδότες και για ανθρώπους των καναλιών. Θα είναι κοινός συκοφάντης εάν δεν πει για ποιους και τι εννοεί. Αν το αφήσει μετέωρο στην Αίθουσα μέσα στο συναδελφικό αυτό χώρο στον οποίο κινούμαι και εγώ, τότε θα είναι κοινός συκοφάντης!

Βεβαίως, όσον αφορά και αυτό το σοβαρό θέμα που προέκυψε με τη φράση για τη σοβαρότητα, θέλω να του πω ότι όλοι έχουμε μια ιστορία και μια πορεία και αυτή δεν είναι σημερινή, είναι από πολύ παλιά. 'Οταν εγώ ήμουν κρατούμενος στο ΕΑΤ-ΕΣΑ ο κύριος Υπουργός γινόταν από τη χούντα επί τιμή αξιωματικός και αυτό δείχνει ακριβώς το ποιον του !

ΠΡΟΕΔΡΕΥΩΝ (Παναγιώτης Σγουρίδης): Θα σας έλεγα, κύριε Καρατζαφέρη, ότι το προσωπικό σας δε συνίσταται στο να αναλύσετε την όλη υπόθεση. Εκείνο το οποίο θα μπορούσατε να κάνετε είναι να πείτε να πάρει πίσω ο κύριος Υπουργός το θέμα "της σοβαρότητας".

ΓΕΩΡΓΙΟΣ ΚΑΡΑΤΖΑΦΕΡΗΣ: Θα το πάρει πίσω ή σήμερα ή άλλη φορά, κύριε Πρόεδρε!

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, επί του προσωπικού θέματος έχετε να πείτε τίποτα;

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Αυτό που έχω να πω είναι ότι όντως οι δύο Υφυπουργοί ζήτησαν να κάνουμε απευθείας αγορά το Ελληνικό Δημόσιο με το Γιουγκοσλαβικό Δημόσιο και αυτά τα αιτήματα είχαν σχέση με εταιρείες που έκαναν αυτές τις προτάσεις μέσω συγκεκριμένων παραγόντων. Αλλά εμείς ήδη ως Κυβέρνηση και ως παράταξη είχαμε δεσμευθεί μέσα από το Υπουργικό Συμβούλιο και είχαμε πάρει την απόφαση επί προεδρίας Ανδρέα Παπανδρέου, ότι η αγορά θα γίνει με αυτό τον τρόπο και τηρήσαμε αυτόν τον τρόπο.

'Ηταν προτάσεις, γιατί λέει εφ'όσον ήρθε το εμπάργκο, τώρα θα πρέπει να γίνει αγορά ανάμεσα στο Ελληνικό Δημόσιο και στο Γιουγκοσλαβικό Δημόσιο.'Ηταν μια άποψη αυτή. Δεν είχε σχέση με το ιδιοκτησιακό καθεστώς και δεν είναι τυχαίο ότι αυτήν την εγγύηση την έχει το Γιουγκοσλαβικό Δημόσιο και προχθές που ήταν ο κ. Τσοχατζόπουλος στη Γιουγκοσλαβία, υπήρχε συνάντηση για την περαιτέρω πορεία της χρηματοδότησης. Γιατί ήδη υπεγράφη η πρώτη δόση και τα λεφτά πρέπει να τα πήραν οι Γιουγκοσλαβικές Αρχές, όπως θα πάρουν και τα υπόλοιπα. Αλλά είπαμε ότι κάποιοι μεσάζοντες και έμποροι κατέφυγαν σε ορισμένους πολιτικούς για τις δουλειές τους και τις έφεραν και στο Κοινοβούλιο και στον Τύπο.

ΓΕΩΡΓΙΟΣ ΚΑΡΑΤΖΑΦΕΡΗΣ: Να τους ονομάσετε.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Είναι γνωστοί, διαβάζει ο κόσμος κάθε μέρα.

ΓΕΩΡΓΙΟΣ ΚΑΡΑΤΖΑΦΕΡΗΣ: Είστε κοινός συκοφάντης.

ΣΤΕΦΑΝΟΣ ΤΖΟΥΜΑΚΑΣ (Υπ. Γεωργίας): Τι να σας πω τώρα; Εσείς ό,τι και να πείτε, είστε γνωστός.

ΓΕΩΡΓΙΟΣ ΚΑΡΑΤΖΑΦΕΡΗΣ: Βεβαίως, είμαστε γνωστοί όλοι.

ΠΡΟΕΔΡΕΥΩΝ (Παναγιώτης Σγουρίδης): Το θέμα θεωρείται λήξαν από το Προεδρείο.

Ο κ. Τσιτουρίδης έχει το λόγο για είκοσι λεπτά.

ΣΑΒΒΑΣ ΤΣΙΤΟΥΡΙΔΗΣ: Κυρίες και κύριοι συνάδελφοι, θα ξεκινήσω λέγοντας ότι λυπάμαι γι'αυτό το οποίο άκουσα κάποια στιγμή στην Αίθουσα και το οποίο δεν τιμά αυτούς οι οποίοι δημιουργούν ένα κλίμα, το οποίο δε βοηθά στην αντιμετώπιση ενός σοβαρού προβλήματος.

Θα πω, λοιπόν, κύριε Υπουργέ, ότι παρά τις προσπάθειες τις οποίες κάνει ο Πρωθυπουργός για να φαντάζει εκσυγχρονιστής και σύγχρονος και τις προσπάθειες που κάνετε και σεις να φαντάζετε σύγχρονοι και Ευρωπαίοι, καμιά φορά τα χαλάτε. Τι τα θέλατε αυτά περί δεξιάς, που ενοχλήθηκε και περί αλλεπάλληλων ηττών που μας έκαναν χολερικούς. Δε νομίζω ότι αυτά είναι του παρόντος θέματος και δεν εκτιμώ ότι ήταν μία από τις πιο επιτυχείς στιγμές σας.

Θα προχωρήσω όμως γιατί όπως είδα και άκουσα, σε ό,τι αναφέρθη στην επερώτηση, έρχεστε να πείτε ότι έχουμε δίκιο. Να επισημάνω επίσης, επειδή αναφερθήκατε και σε απόντες, τι τον θέλατε τον Κύρτσο; Αν ο κ. Κύρτσος έκανε κατ'εσάς μια πορεία από τα αριστερά στα δεξιά, εσείς τι κάνετε; Διατηρείτε το μονοπώλιο της πολιτικής μετεξέλιξης στο ΠΑ.ΣΟ.Κ.; Και εσείς ο ίδιος ομολογήσατε επανειλημμένως σ' αυτήν την αίθουσα ότι το ίδιο κάνατε τα τελευταία χρόνια. Προχωρήσατε σε αναθεωρήσεις των απόψεών σας, των ιδεών σας και έρχεστε εδώ πολλές φορές να επιχειρείτε να φαντάζετε ευρωπαϊκότεροι και πιο ευρωπαϊστές από όλους μας. Γιατί, λοιπόν, εσείς έχετε αυτό το δικαίωμα και οι άλλοι δεν το έχουν στον τόπο αν ο κ. Κύρτσος ακολούθησε τέτοια πολιτική;

Εν πάση περιπτώσει, εμείς ήρθαμε εδώ να καταθέσουμε μία Επερώτηση η οποία ούτε καθιερωμένη είναι ούτε θεσμική είναι ούτε στα πλαίσια της οποιασδήποτε πολιτικής αθλιότητας -κατ' εσάς- κατετέθη. Κατ'εμάς η προστασία, η διατήρηση και η βελτίωση του φυσικού περιβάλλοντος, καθώς και η συνεχής και διαρκής βελτίωση του αστικού περιβάλλοντος, πρέπει να είναι κύριο, συνεχές και διαχρονικό μέλημα όλων των πολιτών, της πολιτείας και φυσικά, όλων ανεξαρτήτως των κοινωνικών φορέων.

Και το λέμε αυτό διότι στη Χώρα μας τα τελευταία δεκαπέντε χρόνια από τις πυρκαγιές στα ελληνικά δάση εκτιμούμε ότι οι ζημιές ξεπερνούν κατά μέσο όρο τα διακόσια πενήντα δισεκατομμύρια δραχμές ετησίως. Στις ζημιές αυτές βεβαίως, υπολογίζουμε μόνο εκείνα τα αγαθά και τις υπηρεσίες που μπορούν να αποτιμηθούν σε χρηματικές αξίες, διότι επιπλέον από τις πυρκαγιές διαταράσσεται ολόκληρο το οικοσύστημα, η πανίδα και η χλωρίδα, η ανθρώπινη ζωή και γενικά, το φυσικό περιβάλλον. Προκαλούνται, δηλαδή, και άλλες σοβαρές ζημιές, οι οποίες δεν αποτιμώνται σε χρηματική αξία.

Επιπλέον είδαμε τα τελευταία χρόνια ότι είχαμε στη χώρα μας σημαντικές απώλειες ανθρώπινων ζωών, για τις οποίες δεν μπορεί να επιχειρηθεί καμία αποτίμηση. Υπάρχουν τεράστιες ζημιές σε οικίες και άλλα κτίσματα, ακόμη και σε ολόκληρους οικισμούς, καθώς και απώλειες σε ζωϊκό και κτηνοτροφικό κεφάλαιο.'Εχουμε, λοιπόν, ένα φαινόμενο το οποίο οφείλουμε να αντιμετωπίσουμε στη χώρα μας.

Τις τελευταίες δεκαετίες ο αριθμός των πυρκαγιών και οι καείσες εκτάσεις δείχνουν ότι το πρόβλημα επεκτείνεται και εντείνεται. Υπάρχουν αλλαγές στις κλιματολογικές συνθήκες, υπάρχουν νέες κοινωνικές και οικονομικές συνθήκες τα τελευταία είκοσι χρόνια που οδηγούν μεγάλες μάζες ανθρώπων προς τις παραθαλάσσιες και αστικές περιοχές, με αποτέλεσμα να εγκαταλείπεται η ύπαιθρος. Υπάρχουν ακόμη όλα αυτά τα φαινόμενα τα οποία βλέπουμε με τις ηλεκτροδοτήσεις στη χώρα, με τη διέλευση ηλεκτροφόρων καλωδίων μέσα από τα δάση.'Εχουμε, λοιπόν, με όλες αυτές τις κλιματολογικές, κοινωνικές, οικονομικές μεταβολές που υπάρχουν, μία επιδείνωση των φαινομένων των πυρκαγιών και της μη δυνατότητας να αντιμετωπίσουμε την προστασία των δασών.

Ερχόμαστε, λοιπόν, τα έτη 1990 με 1993 να ξεκινήσουμε μια σημαντική, κατ' εμάς, θεσμική προσπάθεια, η οποία στηρίζεται και σε ένα ομόφωνο πόρισμα Διακομματικής Επιτροπής. 'Ολες οι πολιτικές δυνάμεις μέσα στο Κοινοβούλιο συμφώνησαν ότι πρέπει να κάνουμε ορισμένα πράγματα και θα υπενθυμίσω ότι το πόρισμα αυτό στις αρχές της δεκαετίας του 1990 έρχεται να πει ότι ο νόμος 998 του 1979, ο οποίος και ως σύλληψη ήταν ένας σωστός νόμος, δεν εφαρμόστηκε στη δεκαετία του 1980. Μείνανε πάρα πολλές εκκρεμότητες όπως είναι η φωτογράφηση, η χαρτογράφηση των δασών η κατάρτιση του δασολογίου εδώ έχουμε ένα μπέρδεμα, το ξέρετε πάρα πολύ καλά, εις ό,τι αφορά το ξεκαθάρισμα και το χαρακτηρισμό των εκτάσεων, δηλ. τι είναι δάση, τι είναι δασικές εκτάσεις, τι είναι χορτολιβαδικές εκτάσεις, τι είναι αγροτικές εκτάσεις, τι είναι πετρώδεις. Δεν λύσαμε τα προβλήματα στη δεκαετία του 1980, παρά το γεγονός ότι ο νόμος του 1979 μας έδινε το θεσμικό πλαίσιο και τη νομική βάση για να το κάνουμε.

Σελίδα 7087 

Ερχόμαστε, λοιπόν, στις αρχές της δεκαετίας του 1990 και εγκρίνουμε ως Βουλή ένα διακομματικό πόρισμα. Το διακομματικό αυτό πόρισμα το εγκαταλείψατε στα τέσσερα χρόνια που είστε κυβέρνηση. Θέλετε να δεχθούμε ότι οι δικές σας ευθύνες αρχίζουν από το Σεπτέμβριο του 1996, αλλά δεν είναι έτσι. Η ίδια Κυβέρνηση, οι ίδιοι άνθρωποι ήσασταν από το 1993, στις κυβερνητικές θέσεις.

Υπάρχει, λοιπόν, σήμερα μια θεσμική και διοικητική αναρχία σε ό,τι αφορά το συντονισμό πριν απ' όλα. Και ανεφέρθη το θέμα αυτό επισταμένως από τους προλαλήσαντες συναδέλφους. Δεν προχωρήσατε σε μια σειρά μέτρων που κατ' εμάς ήταν αναγκαία για να αντιμετωπίσουμε τις νέες συνθήκες. Και έρχεστε τώρα φέτος, λίγες μέρες πριν από την έναρξη της θερινής περιόδου -πέρα από τις γενικότερες ολιγωρίες σας, τη γενικότερη πολιτική και ενώ έχει αρχίσει ουσιαστικά η αντιπυρική περίοδος- να μας πείτε, να εκφράσετε -εσείς το κάνατε ως Κυβέρνηση- προκαταβολικά τους φόβους σας και τις ανησυχίες σας δια το ότι υπάρχουν αυξημένοι κίνδυνοι πυρκαγιών και δεν αποκλείεται μάλιστα να υπάρχουν και εμπρησμοί από "ξένους δακτύλους". Εσείς τα είπατε αυτά.

Αυτή η στάση, λοιπόν, όταν στην έναρξη αυτής της περιόδου έρχεστε να καταθέσετε τους φόβους σας χωρίς να βλέπουμε συγκεκριμένα μέτρα, αποδεικνύει ότι είσαστε ανέτοιμοι και απροετοίμαστοι για να αντιμετωπίσετε έγκαιρα και αποτελεσματικά την πρόληψη και την καταστολή των πυρκαγιών. Αυτή ήταν η εκτίμησή σας, γι' αυτό ήρθαμε με την επερώτηση εδώ, όχι γιατί έχουμε κανένα θεσμικό άγχος κάθε χρόνο την ίδια εποχή να λέμε τα ίδια πραγματα, αλλά γιατί έρχεστε να αποποιηθείτε τις ευθύνες σας.

Πρέπει να καταλάβετε επιτέλους ότι και για τα δάση και για μια άλλη σειρά θεμάτων -τα ίδια αφορούν και την κτηνοτροφία, για την προηγούμενη Δευτέρα είχαμε μια επερώτηση- είστε Κυβέρνηση εδώ και πολλά χρόνια και δεν αρκεί να λέτε ότι υπάρχει κίνδυνος, υπάρχουν ευθύνες. Πάρτε λοιπόν μέτρα. Αυτό λέμε και για τα δάση.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Με καρμπόν η ίδια επερώτηση για την κτηνοτροφία έγινε και πέρσι.

ΣΑΒΒΑΣ ΤΣΙΤΟΥΡΙΔΗΣ: Μάλιστα. Φοβούμεθα ότι και του χρόνου θα είμαστε αναγκασμένοι να λέμε τα ίδια πράγματα γιατί δεν παίρνετε κανένα μέτρο, δε λύνετε κανένα πρόβλημα. Δεν είναι, λοιπόν, δική μας η ευθύνη ότι επαναλαμβάνουμε τους εαυτούς μας, όταν ολιγωρείτε στην κατάθεση συγκεκριμένων προτάσεων και μέτρων και υλοποίηση πολιτικών.

Από εκεί και πέρα αντί να δημοσιοποιείτε τους φόβους και τις ανησυχίες σας, επιτείνοντας μάλιστα και τις ανησυχίες των πολιτών, θα έπρεπε να έχετε περισσότερη ευθύνη και να διασφαλίζετε στην πράξη την αποτελεσματική προστασία των δασών.

Θα αναφερθώ και εγώ στο θέμα, το οποίο θίξατε κατά τρόπο υπερβολικό από την πλευρά σας, που αφορά τα τέσσερα αυτά αεροσκάφη. Είπε και ο κ. Μπασιάκος ότι εμείς δεν είμαστε εισαγγελείς. Εμείς διαβάζουμε στον Τύπο και από φιλικές σε σας εφημερίδες, ότι κάποιοι παρεπέμφθησαν στον εισαγγελέα, ότι υπάρχουν Υπουργοί της Κυβέρνησής σας, οι οποίοι δεν ήταν σύμφωνοι με αυτό το οποίο κάνατε. Και δε σας κρύβω ότι εκτιμούμε ότι υπάρχουν τουλάχιστον πολιτικές ευθύνες εάν όχι επιτρέπουμε στους εαυτούς μας να εκτιμούν ότι το Υπουργικό Συμβούλιο δεν πήρε την καλύτερη δυνατή απόφαση. Και δεν είναι η πρώτη φορά όπου οι ομόφωνες αποφάσεις των Υπουργικών Συμβουλίων έρχονται από την ίδια, τη δική σας Κυβέρνηση, είτε να μην υλοποιηθούν είτε να αλλάξουν.

Από εκεί και πέρα, ήρθαμε με συγκεκριμένες προτάσεις, σας κάναμε και ορισμένες επισημάνσεις. Προχωρείστε στην εφαρμογή του ομόφωνου πορίσματος της Διακομματικής Επιτροπής του Μαίου του 1993.

Αναστείλατε τη διαδικασία λειτουργίας του Δασικού Σώματος. Το δεχθήκατε λίγο πολύ και σεις, κύριε Υπουργέ, και εξαγγείλατε πρόσφατα -αυτό καταλάβαμε και δημιουργεί σύγχυση- τη μεταφορά αρμοδιότητας στη Νομαρχιακή Αυτοδιοίκηση θεμάτων που αφορούν τη δασοπυρόσβεση. Εξαγγελία υπήρξε.

Επίσης, αναφερθήκατε...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ποιoς το λέει αυτό;

ΣΑΒΒΑΣ ΤΣΙΤΟΥΡΙΔΗΣ: Αυτό καταλάβαμε, διαψεύστε το.

Αναφερθήκατε επίσης, στο ότι λέμε πως καταργείται η Γενική Γραμματεία Δασών. Μα, εγώ παρακολούθησα ανακοινωθέν ένα βράδυ, μετά από μία σύσκεψη που είχε ο κύριος Πρωθυπουργός με τον Υπουργό Δημοσίας Τάξεως, τον κ. Ρωμαίο και υπήρξε εξαγγελία για την κατάργηση της Γενικής Γραμματείας Δασών, εκτός αν λάθος καταλάβαμε εμείς ή δεν ενημερωθήκατε εσείς.

Απο εκεί και πέρα, εμείς δεν είπαμε ότι δεν έγινε το ειδικό κέντρο δασικής εκπαίδευσης. Δε λειτούργησε όμως ακόμη κι ύστερα από τέσσερα χρόνια εκτιμούμε ότι θα έπρεπε να είχε λειτουργήσει. Δεν εκδόσατε ακόμη τον κανονισμό δασοπροστασίας με τα καθήκοντα των υπαλλήλων του Δασικού Σώματος, παρ' όλο που βρήκατε ένα προσχέδιο νόμου από τα μέσα του 1993.

Είναι προφανές επίσης ότι περικόψατε -είπατε ενσωματώσατε στο βασικό μισθό κατ' εμάς περικόψατε- ένα σημαντικό μέρος του επιδόματος των ειδικών συνθηκών απ' όλους τους δασικούς υπαλλήλους. Μπορεί κατ' εσάς να μην κατάλαβαν οι δασικοί υπάλληλοι και διαμαρτύρονται αδίκως! Εκτιμώ όμως ότι κατάλαβαν.

Επίσης, δεν προσλάβατε, όπως προβλέπεται για τις περιοχές της ζώνης Α', το έκτακτο προσωπικό, τη στιγμή που έπρεπε να το είχατε κάνει από την 1η Μαϊου. Δεν ξέρω αν κάνατε προσλήψεις, κατ' εμάς, όμως, δεν έγιναν προσλήψεις. Αυτό μαθαίνουμε από το Υπουργείο σας.

Από κει και πέρα είπατε ότι τοποθετήσατε προϊσταμένους, διευθυντές και αν δεν τοποθετήθηκαν τμηματάρχες φταίει το Υπηρεσιακό Συμβούλιο. Μα, αν έχουμε κενά στην έναρξη της "καυτής" αυτής περιόδου, όταν ύστερα από τέσσερα χρόνια υπάρχουν κενά στο Υπουργείο σας, τότε δεν ευθύνονται οι υπάλληλοί σας. Υπάρχουν πολιτικές ευθύνες γι' αυτό. 

Επίσης, δεν κάνατε τις προμήθειες νέων μέσων μηχανικού εξοπλισμού. Βρήκατε έναν διπλασιασμό των δασικών οχημάτων το 1993. Δεν έχετε προχωρήσει στην αγορά επίγειων μέσων αντιμετώπισης. Και για να καταθέσουμε την άποψή μας, η πιο αποτελεσματική είναι η επίγεια αντιμετώπιση, όπου κι εκεί δεν προχωρήσατε.

Μειώσατε το πρόγραμμα των δημοσίων επενδύσεων το 1997 κατά δύο δισεκατομμύρια δραχμές σε σχέση με το 1996. Δεν καταθέσατε ακόμη στη Βουλή το περιβόητο νομοσχέδιο για το ιδιοκτησιακό. Και ερχόμαστε απόψε να ακούσουμε ότι "απαιτείται αναθεώρηση του Συντάγματος". Προεκλογικά αυτό είπατε; Πριν από τις εκλογές του Σεπτεμβρίου είπατε ότι είστε έτοιμοι να καταθέσετε το ιδιοκτησιακό. Πήρατε και ψήφους υποθέτω απ' αυτήν την εξαγγελία, διότι το παλέψατε, το παίξατε καλά το θέμα και απόψε, εννιά μήνες μετά, ακούμε ότι χρειάζεται αναθεώρηση του Συντάγματος. Ας το λέγατε προεκλογικά, κύριε Υπουργέ.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αυτό είπα εγώ, κύριε συνάδελφε;

ΣΑΒΒΑΣ ΤΣΙΤΟΥΡΙΔΗΣ: Με συγχωρείτε, αυτό κατάλαβα. Διορθώστε με. Αυτό κατάλαβα.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τόσο καταλαβαίνετε!

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, μη διακόπτετε. 

ΣΑΒΒΑΣ ΤΣΙΤΟΥΡΙΔΗΣ: 'Ισως να έχω ανεπάρκεια κατανόησης! Πιστεύω, όμως, ότι κατενόησα καλά αυτό που είπατε.

Από κει και πέρα στην Αττική και σε άλλες περιοχές, όπως στη Θεσσαλία, τη Σάμο, τη Λέσβο, τη Χίο, τα νησιά μας, δεν έχετε κατασκευάσει αντιπλημμυρικά έργα σε περιοχές που έχουν υποστεί τα τελευταία χρόνια σημαντικότατες καταστροφές.

'Ολα αυτά, λοιπόν, σας τα καταθέσαμε εγκαίρως με μία άλλη σειρά θεμάτων, τα οποία αφορούν τη δασική πολιτική. Σας λέμε ότι επιβάλλεται, αν δεν έχετε ενημερωθεί, να ρωτήσετε 

Σελίδα 7088 

τις αρμόδιες υπηρεσίες σας.

Τα τελευταία τρία χρόνια έχετε σταματήσει να κάνετε στο Υπουργείο Γεωργίας διαχειριστικές μελέτες των δασών. Ο χωροταξικός σχεδιασμός των δασών δε γίνεται. Και έρχεσθε κάθε χρόνο εκ του προχείρου και παρουσιάζετε πίνακες υλοτομίας, χωρίς να κάνετε χωροταξικά σχέδια. Ρωτήστε τους δασικούς, των οποίων είστε πολιτικός προϊστάμενος. 

Θα θίξω και ένα άλλο θέμα: 'Εχετε ακριβό τίμημα, υψηλούς πίνακες διατιμήσεως των δασικών προϊόντων. 'Οπου και να πάω, οι απλοί άνθρωποι που ζουν στην ύπαιθρο, ζουν δίπλα στα δάση, μου λένε ότι το τίμημα που βάζει το Υπουργείο Γεωργίας, είναι τέτοιο ώστε το ξύλο να το αγοράζουν σε υψηλότερη τιμή απ' ό,τι το αγοράζουν από ιδιώτες.

Είναι θέματα, λοιπόν, που πρέπει να αντιμετωπίσετε. 

'Ηλθαμε εδώ με μία επερώτηση, να σας πούμε ότι δεν έχετε πολιτική, δεν έχετε στρατηγική. 'Οταν αισθανόμεθα ότι στριμώχνεστε σε ολιγωρίες και σε θέματα που θα έπρεπε να είχατε αντιδράσει αλλιώς, εσείς βγάζετε από το χρονοντούλαπο όλα τα λαϊκίστικα περί Δεξιάς, τι δεν κάναμε εμείς κ.λπ.

Κυβερνάτε πολλά χρόνια. 'Ο,τι δεν κάναμε εμείς, ελάτε να το κάνετε σεις. Αλλά σε κάθε περίπτωση ερχόμαστε με τρόπο ιδιαίτερα υπεύθυνο, να σας πούμε ότι η προστασία και η ανάπτυξη των δασών, όπως και πολλά άλλα θέματα που αφορούν το Υπουργείο σας, δεν μπορούν να περιμένουν. Πάρτε μέτρα κατά τρόπο υπεύθυνο. Νομίζω ότι περίπου το 90% αυτών που προτείνουμε και παρουσιάσαμε στην επερώτησή μας, το αποδέχεσθε. Ελάτε, λοιπόν, να πάρετε μέτρα, γιατί οι ευθύνες είναι δικές σας.

Δεν είναι ούτε της Αντιπολίτευσης ούτε των υπαλλήλων του Υπουργείου Γεωργίας ούτε αυτών που δουλεύουν στα δάση ούτε των κατοίκων αυτής της χώρας. Εσείς είσθε υπεύθυνη Κυβέρνηση, ελάτε να πάρετε συγκεκριμένα μέτρα και εμείς να είστε βέβαιοι ότι θα σταθούμε αρωγοί σε ο,τιδήποτε χρήσιμο κάνετε και στον τομέα των δασών, όπως θα προσπαθήσουμε να είμαστε αρωγοί από τη θέση της Αξιωματικής Αντιπολίτευσης για όσον καιρό θα είσθε ακόμη στην Κυβέρνηση και για ό,τι θετικό κάνετε σ' αυτόν τον Τόπο.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Μπούτας έχει το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Σγουρίδης): Είναι οργανωμένη η συζήτηση και εφ' όσον τελειώσουν οι Κοινοβουλευτικοί Εκπρόσωποι, θα απαντήσετε εσείς στη βάση του λόγου, αντιλόγου.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Ποιο άρθρο το λέει αυτό; 

ΠΡΟΕΔΡΕΥΩΝ (Παναγιώτης Σγουρίδης): Διαβάστε τον Κανονισμό.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Να μας πείτε εσείς σε ποιο άρθρο.

Κύριε Πρόεδρε, ζήτησα το λόγο ως Κοινοβουλευτικός Εκπρόσωπος του ΠΑ.ΣΟ.Κ. 'Εχετε μία τάση και εσείς και ο κύριος Πρόεδρος, όταν ζητάνε το λόγο οι Κοινοβουλευτικοί Εκπρόσωποι του ΠΑ.ΣΟ.Κ., να συμπεριφέρεσθε κατά τρόπο που δε θέλω να τον χαρακτηρίσω. 'Εχω το δικαίωμα να απαντήσω στον Κοινοβουλευτικό Εκπρόσωπο της μείζονος Αντιπολίτευσης.

ΠΡΟΕΔΡΕΥΩΝ (Παναγιώτης Σγουρίδης): Θα απαντήσετε σε όλους τους Κοινοβουλευτικούς Εκπροσώπους.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Το πότε θα απαντήσω εγώ δε θα το κρίνετε εσείς. Σε τι χρόνο και ποια ώρα θα πάρω το λόγο, δε θα το κρίνει το Προεδρείο. Στόχος σας είναι να διευθύνετε τη συζήτηση, και όχι να την κατευθύνετε. Εάν έχετε στόχο να κατευθύνετε τη συζήτηση τότε κάνετε μεγάλο λάθος.

ΠΡΟΕΔΡΕΥΩΝ (Παναγιώτης Σγουρίδης): Κύριε Γεωργακόπουλε, πρέπει να ξέρετε ότι η συζήτηση της επερώτησης είναι οργανωμένη. Και βάσει του νέου Κανονισμού που ψηφίσαμε υπάρχει λόγος και αντίλογος. Αν θέλετε, θα σας δώσω τα άρθρα του Κανονισμού να τα δείτε. 

Ορίστε, κύριε Μπούτα, έχετε το λόγο.

ΕΥΑΓΓΕΛΟΣ ΜΠΟΥΤΑΣ: 'Ηθελα να ξεκινήσω με μία διαπίστωση. 'Οσο πιο πολύ θα συμπλέουν οι πολιτικές των δύο Κομμάτων, της Νέας Δημοκρατίας και του ΠΑ.ΣΟ.Κ., τόσο πιο οξυμμένη θα είναι η αντιπαράθεση των δύο Κομμάτων, κούφια, όμως, όχι επί της ουσίας. Αυτό έγινε πριν από λίγο, για να καλυφθούν οι ευθύνες και των δύο για την πολιτική που εφάρμοσαν μέχρι τώρα στα δάση. Βέβαια, η Κυβέρνηση του ΠΑ.ΣΟ.Κ. ήταν πιο πολλά χρόνια στην εξουσία απ' ότι η Νέα Δημοκρατία και ίσως τα τελευταία χρόνια να βαρύνεται με μεγαλύτερες ευθύνες.

Κύριε Πρόεδρε, δεν μπορεί να μιλήσει κανείς ολοκληρωμένα για τις δασικές πυρκαϊές, αν δεν αναφερθεί συνολικά για την κατάσταση που διαμορφώνεται στον τομέα δάση από τη σημερινή κυβερνητική πολιτική, αλλά και από τις προηγούμενες. Εμείς πιστεύουμε ότι οι ευθύνες για τη σημερινή κατάσταση στα δάση και ιδιαίτερα στη δασοπροστασία, ανήκουν στη μέχρι σήμερα δασική πολιτική απ' όλες τις κυβερνήσεις, αλλά και από τη σημερινή, που παρά τις όποιες διαφοροποιήσεις ήταν και είναι ίδια και με αντιδασική κατεύθυνση. Καμιά από τις κυβερνήσεις, και του ΠΑ.ΣΟ.Κ. και της Νέας Δημοκρατίας, δεν εφάρμοσαν πολιτική πραγματικής προστασίας και ανάπτυξης των δασών.

Η δασική πολιτική της σημερινής Κυβέρνησης είναι σε αντιδραστικότερη κατεύθυνση. Είναι πολιτική ιδιωτικοποίησης της δασοπονίας, της δασοπροστασίας, το δασικό κτηματολόγιο κ.λπ., εισόδου του μεγάλου κεφαλαίου στα δάση, είναι το μέλλον το οποίο επιφυλάσσεται ως αποτέλεσμα, όχι μόνο κυβερνητικών επιλογών, αλλά και υποχρεώσεων από την Ευρωπαϊκή 'Ενωση, αφού προωθεί και ενισχύει οικονομικά την ιδιωτική δασοπροστασία και οδηγεί ουσιαστικά την πολιτική της Κυβέρνησης.

Τα χρήματα στον τομέα δάση είναι ψίχουλα και οι ελλείψεις σε προσωπικό είναι μεγάλες και τραγικές. Το νομοσχέδιο που έχει εξαγγελθεί και έχει δημοσιοποιηθεί, νομιμοποιεί παρανομίες, αναγνωρίζει ανύπαρκτες ιδιοκτησίες σε δημόσιες δασικές εκτάσεις, ξεπουλάει τη δημόσια υπηρεσία, ενώ με τις ρυθμίσεις για το Εθνικό Κτηματολόγιο, καταργείται το τεκμήριο υπέρ του Δημοσίου στα δάση και τις δασικές εκτάσεις.

Τέλος, σύμφωνα και με δικές μας πληροφορίες, μεθοδεύονται επιλογές που αμφισβητούν την ύπαρξη της Γενικής Γραμματείας Δασών και Φυσικού Περιβάλλοντος, με τη συρρίκνωση, τον περιορισμό του ρόλου της και την τυχόν υλοποίηση των προτάσεων για μεταφορά αντικειμένων σε άλλους δημόσιους και ιδιωτικούς φορείς. Για άλλη μια χρονιά αποδεικνύεται ότι αυτή η πολιτική είναι καταστροφική για τα δάση. Η χώρα μας, αν συνεχιστεί η ίδια πολιτική, η ιδιωτικοποίηση και η πραγματοποίηση της δασικής γης, οδηγείται σε ανεπανόρθωτες καταστάσεις.

Οι συνέπειες από τη δασική πολιτική της Ευρωπαϊκής 'Ενωσης θα δυσκολεύουν ακόμα περισσότερο, αφού οι επιλογές που υλοποιεί η σημερινή Κυβέρνηση καθορίζονται τελικά από την υλοποίηση του τουριστικού ρόλου που επιφυλάσσεται γι' αυτήν και όχι από την επίλυση των πραγματικών αναγκών.

Καμία κυβέρνηση επίσης δεν υλοποίησε ούτε κεραία από τα συμπεράσματα του πορίσματος της Διακομματικής Επιτροπής για τα δάση, επιβεβαιώνοντας έτσι τις εκτιμήσεις του Κ.Κ.Ε., επειδή το πόρισμα έδινε ειδικό βάρος στο δημόσιο τομέα, αλλά και επειδή προέβλεπε αρκετά χρήματα για την υλοποίησή του, όπως και τελικά έγινε.

Δεν έγινε κανένας ενιαίος φορέας δασοπροστασίας, στα πλαίσια του Υπουργείου Γεωργίας, όπως πρότειναν οι συνδικαλιστικοί φορείς των δασολόγων και το Γεωτεχνικό Επιμελητήριο, παρ' όλο που το πόρισμα προέβλεπε κάτι τέτοιο. Στη θέση του, χωρίς να υπάρχει καμία σχέση με τον ενιαίο φορέα, εμφανίστηκε ένα δασικό σώμα με μία απόφαση για το τι σήμα θα έχει και ένα προεδρικό διάταγμα για ενοποίηση ορισμένων από τις κατηγορίες των εργαζομένων, χωρίς καμία άλλη προϋπόθεση, σχεδιασμό και προγραμματισμό.

Η ληστρική εκμετάλλευση, η πολύ χαμηλή χρηματοδότηση 

Σελίδα 7089 

της δασοπονίας και η μη σωστή κατανομή στους διαφόρους τομείς της δασοπονίας, δεν άφηνε περιθώρια εφαρμογής και των πλέον στοιχειωδών και αναγκαίων μέτρων προστασίας των δασών.

Η Κυβέρνηση δεν υπολογίζει τα τεράστια οικονομικά και κοινωνικά οφέλη τα οποία παρέχει το δάσος, την προσφορά του δηλαδή στην οικονομική ισορροπία και στη διατήρηση του φυσικού περιβάλλοντος, στη διατήρηση του πληθυσμού στα ορεινά και με την εξασφάλιση θέσεων εργασίας. Λόγω δε της ισχνής χρηματοδότησης της δασοπονίας, ελάχιστα δάση διαχειρίζονται. Η έλλειψη Εθνικού Κτηματολογίου και πολιτικής γης, η διατήρηση της ιδιοκτησιακής βαβυλωνίας στο δασικό χώρο και γενικότερα το νομικό και θεσμικό πλαίσιο που διέπει τα δάση, οδήγησαν στην εμπορευματοποίηση και οικοπεδοποίηση της δασικής γης κύρια γύρω από τα αστικά κέντρα και τις παραλιακές εκτάσεις.

Τα δάση και οι δασικές εκτάσεις στις περιοχές αυτές κυριολεκτικά λεηλατήθηκαν, καταπατήθηκαν και χάθηκαν. Το μεγάλο κεφάλαιο επενδύει μεγάλα ποσά στις περιοχές αυτές και ανεξέλεγκτα κερδοσκοπεί εις βάρος του δάσους και του κοινωνικού συνόλου, καταπατώντας και το ίδιο το Σύνταγμα. Οι συνέπειες από την καταστροφή των δασών, στην κοινωνία μας είναι τραγικές. 'Ηδη σε πολλές ορεινές περιοχές, όπου τα δάση καταστράφηκαν, συνετελέσθη και οικολογική κατάρρευση των περιοχών αυτών. Τα δάση αγονοποιήθηκαν ή παρασύρθηκαν από τη βροχή και εμφανίστηκαν τα βράχια. Η εμφάνιση του νέφους στην ατμόσφαιρα της Αθήνας έχει σχέση και με τη μείωση των δασών στην Αττική, ενώ αποτέλεσμά της αποδάσωσης είναι και οι πλημμύρες.

Σήμερα στη χώρα μόνο το 30% των ξυλοπαραγωγικών δασών μας εκμεταλλεύονται συστηματικά και σύμφωνα με τους κανόνες της επιστήμης. Το συνάλλαγμα που ξοδεύει η Χώρα για εισαγωγές ξύλων και προϊόντων, ξεπερνά τα εκατόν πενήντα δισ. Οι εισαγωγές καλύπτουν κατά μέσο όρο το 60% με 70% των αναγκών σε ξύλο. Η ντόπια παραγωγή καλύπτει μόνο το 30% των αναγκών μας και αυτό συμβαίνει παρ' ότι το 70% των εκτάσεων της Χώρας μας χαρακτηρίζονται ως δάση και δασικές εκτάσεις και θα έπρεπε η δασική οικονομία να αποτελεί δυναμικό τομέα της ελληνικής οικονομίας.

Συνολικά η καταστροφική πολιτική για τα δάση συνεχίζεται διαχρονικά και ενισχύεται προς το χειρότερο. Είναι γνωστοί οι νόμοι 998/79 και 1471/87 για τους βοσκότοπους, τα κτηματικά ομόλογα, το ξεπούλημα γενικά των δημοσίων δασών και δασικών εκτάσεων για οικόπεδα, οι οικοδομικοί συνεταιρισμοί που διεκδικούν δεκάδες χιλιάδες στρέμματα δημοσίων δασικών εκτάσεων. Μόνο στην Αττική φθάνουν τα σαράντα χιλιάδες στρέμματα, αφού δεν υπάρχει επίσημη καταγραφή.

Το Κ.Κ.Ε. κρίνει ότι το δασικό πρόβλημα της Χώρας έχει πάρει τεράστιες διαστάσεις, ώστε να έχει αναγορευθεί σε πρωταρχικής σημασίας. Συνολικά τα μέτρα που πρέπει να παρθούν και τα οποία θα οδηγήσουν σε ανοδική πορεία τη δασοπονία στη χώρα μας, περιλαμβάνουν τις παρακάτω προτάσεις, οι οποίες αποτελούν και το περιεχόμενο μιας άλλης δασικής πολιτικής, πραγματικής προστασίας και ανάπτυξης των δασών και που είναι οι εξής: Η επίλυση του ιδιοκτησιακού προβλήματος. Η εφαρμογή του δασικού κτηματολογίου μέσα από άλλο νομικό και θεσμικό πλαίσιο από τη Δασική Υπηρεσία. Ριζική αλλαγή, κωδικοποίηση και εκσυγχρονισμός της δασικής νομοθεσίας. Δημιουργία πραγματικού ενιαίου φορέα δασοπροστασίας σύμφωνα με τις προτάσεις των φορέων.

Κάλυψη των ελλείψεων σε προσωπικό, εξοπλισμό, μέσα και τα λοιπά. Ριζική αλλαγή στον μέχρι σήμερα ασκούμενο αντιπυρικό σχεδιασμό με κύριο βάρος την ενίσχυση και οργάνωση των επίγειων δυνάμεων. Αύξηση της χρηματοδότησης για τη δασική οικονομία και το δασικό περιβάλλον. Οι επενδύσεις πρέπει να ανέρχονται στο 1% του Κρατικού Προϋπολογισμού. Αναδασώσεις σε όλες τις εκτάσεις, ανεξάρτητα του ιδιοκτησιακού χαρακτήρα. Απαλλοτρίωση εκτάσεων, οι οποίες έπειτα από μελέτες έχει αποδειχθεί ότι έχουν ιδιαίτερη περιβαλλοντική αξία και ο ιδιοκτήτης δεν είναι σε θέση να τις προστατεύσει. Αξιοποίηση των αποτελεσμάτων και των επιτευγμάτων της επιστήμης και της τεχνικής στο δάσος και στο φυσικό περιβάλλον, ολοκλήρωση των έργων προεπενδυσιακού χαρακτήρα. Αναβάθμιση του ρόλου και των αρμοδιοτήτων της Γενικής Γραμματείας, με διοικητική και οικονομική αυτοτέλεια και δημιουργία Υφυπουργείου Δασών και Φυσικού Περιβάλλοντος.

Οι παραπάνω θέσεις και προτάσεις μας για τον τομέα δάση και τη δασική ανάπτυξη, μπορούν και πρέπει να εφαρμοσθούν για τη σωτηρία των δασών της χώρας μας, για να είναι σε όφελος του φυσικού περιβάλλοντος, της οικονομίας μας, της χώρας μας και του λαού.

Είναι, λοιπόν, φυσικό, αφού αυτά συμβαίνουν συνολικά στον τομέα δάση και στον τομέα των δασικών πυρκαϊών, τα πράγματα να πηγαίνουν από το κακό στο χειρότερο. Ο αντιπυρικός σχεδιασμός και ιδιαίτερα η οργάνωση των επίγειων δυνάμεων, είναι η ίδια τα δέκα τελευταία χρόνια. Τα εναέρια μέσα παρά το ότι βοηθούν, δεν αποτελούν το κύριο μέσο καταστολής. Το βασικό πρόβλημα είναι ότι δε δίνει η Κυβέρνηση βάρος στην πρόληψη και στην προκαταστολή, αλλά το κύριο βάρος δίνεται στην καταστολή και μάλιστα αναποτελεσματικά, με τις προσλήψεις εποχικού προσωπικού, που για φέτος ακόμα δεν έχει προσληφθεί, ενώ η αντιπυρική περίοδος έχει αρχίσει την 1η Μάη.

'Ετσι οι κενές θέσεις μονίμου και ειδικευμένου προσωπικού, επιστημονικού και λοιπού είναι κατά μέσο όρο το 50% των προβλεπόμενων. Τα μέσα καταστολής είναι κατά μέσο όρο το 1/3 αυτών που χρειάζονται για αποτελεσματική καταστολή. Τελευταίο, όμως, και πιο σημαντικό από όλα, είναι ότι πάντα και τώρα, οι δασικές πυρκαϊές, που κατά κανόνα γίνονται από εμπρησμούς, το 60% των αιτιών, αξιοποιούνται από μεγάλα οικονομικά συμφέροντα και μετά την πυρκαϊά δεν κηρύσσονται αναδασωτέες περιοχές, που έχουν οικονομική και τουριστική αξία, και το αποτέλεσμα είναι οι βίλλες και τα τουριστικά συγκροτήματα να ξεφυτρώνουν σαν μανιτάρια, αντί, όπως θα έπρεπε, να βγαίνουν νέα δένδρα από φυσική αναγέννηση ή από αναδασώσεις.

Σε μια τέτοια πολιτική πρέπει να στηριχθεί η Κυβέρνηση, μια τέτοια πολιτική πρέπει να ακολουθήσει το Υπουργείο Γεωργίας, κύριε Υπουργέ, για να μπορέσουμε πραγματικά και να σώσουμε τα δάση, αλλά και να τα αναπτύξουμε.

ΠΡΟΕΔΡΕΥΩΝ (Παναγιώτης Σγουρίδης): Ο κ. Γεωργακόπουλος Κοινοβουλευτικός Εκπρόσωπος του ΠΑ.ΣΟ.Κ., ζήτησε να προηγηθεί γιατί έχει μία δουλειά.

Ορίστε, κύριε Γεωργακόπουλε.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δε ζήτησα να προηγηθώ, κύριε Πρόεδρε. Ζήτησα το λόγο, ως έχω δικαίωμα να τον ζητήσω.

ΠΡΟΕΔΡΕΥΩΝ (Παναγιώτης Σγουρίδης): Και σας εξήγησα ότι δεν έχετε το δικαίωμα.

ΑΝΑΣΤΑΣΙΟΣ ΠΕΠΟΝΗΣ: Δικαιούται το λόγο κατά τον Κανονισμό.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν εζήτησα καμία εξαίρεση από τον Κανονισμό.

ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστόλου Κοινοβουλευτικός Εκπρόσωπος του Συνασπισμού έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Θέλω να πιστεύω, κύριε Υπουργέ, ότι η παρέμβαση τουλάχιστον η δική μου, δεν είναι θεσμική και επιτρέψτε μου, επειδή έχω σπουδάσει και δασολογία, να έχω μια ιδιαίτερη ευαισθησία σε θέματα δασοπροστασίας. 

Πράγματι, είναι γεγονός, αγαπητοί συνάδελφοι, ότι υπάρχουν αδυναμίες και ελλείψεις στον τομέα της δασοπροστασίας, αδυναμίες, όμως, οι οποίες έχουν να κάνουν πραγματικά με τα αποσπασματικά μέτρα που παίρνουν όλες οι κυβερνήσεις τα τελευταία χρόνια και εσείς τώρα, κύριε Υπουργέ, από τη στιγμή που δε λύνετε μόνιμα το πρόβλημα της προστασίας.

Και δεν είναι δυνατόν να λυθεί μόνιμα το πρόβλημα της δασοπροστασίας από τη στιγμή που δεν υπάρχει ο σχεδιασμός, όχι μόνο σε κεντρικό επίπεδο, αλλά και σχεδιασμός 

Σελίδα 7090 

κατά δασαρχείο. Ακόμη και αυτά τα έργα δασοπροστασίας που γίνονται στα δασαρχεία, σήμερα δεν είναι τίποτε άλλο,παρά αυτοσχεδιασμοί των εκάστοτε προϊσταμένων. Ακόμα και αυτή η αποσπασματική πολιτική που ακολουθεί σήμερα το Υπουργείο Γεωργίας, είναι σε λανθασμένη κατεύθυνση. Η ιεράρχιση της δασοπροστασίας είναι πρόληψη,έγκαιρη επέμβαση-καταστολή. Ο σχεδιασμός που υπάρχει από πλευράς Υπουργείου Γεωργίας σήμερα είναι σε αντίθετη κατεύθυνση. Δίνει το μεγαλύτερο βάρος στην καταστολή, μια καταστολή που ακόμα και αυτή όπως γίνεται σήμερα, είναι λανθασμένη. Αρκεί να σας αναφέρω ότι ανά επεισόδιο πυρκαϊάς, η επιφάνεια που σήμερα καίγεται είναι περισσότερη απ'αυτήν που καιγόταν παλαιότερα. Θα συμφωνήσω μαζί σας ότι σήμερα έχουμε λιγότερα επεισόδια και οι εκτάσεις που καίγονται συνολικά, πραγματικά είναι λιγότερες.

'Ενα άλλο σημείο που δεν έχει προσεχθεί από πλευράς Υπουργείου Γεωργίας -και επιμένω στο θέμα της καταστολής- είναι ο συνωστιμός ανευθυνοϋπευθύνων που υπάρχει, όταν γίνεται η καταστολή. Υπάρχει μια έλλειψη συντονισμού, ετερόκλητες δυνάμεις, δασική υπηρεσία, πυροσβεστική υπηρεσία, 'Ενοπλες Δυνάμεις, τοπική αυτοδιοίκηση, Νομαρχιακή Αυτοδιοίκηση. Βλέπουμε ότι όλοι θέλουν να κάνουν συντονισμό, καλή τη πίστη βέβαια. Δε θέλω να πω ότι υπάρχουν μερικοί από αυτούς που θέλουν να κάνουν τον προϊστάμενο, αλλά δεν υπάρχει ένας συντονισμός. Και μάλιστα όσον αφορά την επικοινωνία, υπάρχουν διαφορετικοί κώδικες επικοινωνίας στη δασική υπηρεσία, διαφορετικοί στην πυροσβεστική, πράγμα που δημιουργεί ένα κομφούζιο. 'Εχω υπάρξει μάρτυρας σε περίπτωση νομάρχη, που ήταν επικεφαλής, έκανε συντονισμό σε κάποια δασική πυρκαϊά και παραλίγο να υπάρξει θύμα της πυρκαϊάς ο ίδιος, από τη στιγμή που δεν ήξερε να συντονίσει το συγκεκριμένο έργο. Βέβαια, στο θέμα του συντονισμού έρχεται να προστεθεί και το θέμα της έλλειψης προσωπικού. Πραγματικά έχει δοθεί όλο το βάρος της καταστολής στο εποχικό προσωπικό, το οποίο πάντα προσλαμβάνεται την τελευταία στιγμή και είναι ανεκπαίδευτο τις περισσότερες φορές. Και εδώ πραγματικά έχετε ευθύνη, κύριε Υπουργέ, γιατί δεν έχετε λειτουργήσει ακόμα το Κέντρο Δασικής Εκπαίδευσης.

Υπάρχει ευθύνη επίσης από πλευράς σας, κύριε Υπουργέ, γιατί δεν έχετε ολοκληρώσει πραγματικά τις προσλήψεις προσωπικού ακόμα και σ'αυτά τα δασαρχεία που είναι πρώτης προτεραιότητας. 

Ανακοινώσατε φέτος ότι θα προσληφθούν περισσότεροι εποχικοί δασοπυροσβέστες και θα απασχοληθούν περισσότερο χρόνο. Τα χρήματα τα οποία έχετε διαθέσει φέτος είναι 7,1 δισεκατομμύρια δραχμές για μισθούς εποχικού προσωπικού, πέρυσι ήταν 6,6 δισεκατομμύρια δραχμές, δηλαδή ούτε καν η τιμαριθμική προσαρμογή καλύπτεται. Και ξεχνάτε -το έχουμε κουβεντιάσει εδώ μαζί, κύριε Υπουργέ- ότι την περσινή χρονιά είχε λήξει, αν θυμάστε, με δική σας επέμβαση, η σύμβαση που είχαν υπογράψει οι δασοπυροσβέστες, γιατί τα χρήματα που είχατε εγκρίνει δεν είχαν φθάσει για να πληρωθούν οι άνθρωποι όλη την περίοδο. Και μάλιστα δημιουργήθηκε, όπως γνωρίζετε, και τεράστιο κοινωνικό πρόβλημα, διότι δεν είχαν συμπληρώσει τα απαιτούμενα ημερομίσθια για να μπορέσουν να εγγραφούν στον Ο.Α.Ε.Δ. και να πάρουν το σχετικό επίδομα ανεργείας.

Θα σταθώ ξανά στο θέμα των προσλήψεων του εποχικού προσωπικού. Δε λέω ότι γίνονται προσλήψεις με κομματικά κριτήρια, ούτε ότι γίνονται με επεμβάσεις. Εκείνο που πρέπει να προσέξετε -και δεν έχω κανένα λόγο να μην το πω- είναι ότι θα πρέπει να εξετάσετε το θέμα των προσλήψεων με τα κοινωνικά κριτήρια. Προς Θεού, κύριε Υπουργέ, δε θα λύσει η δασοπροστασία το μεγάλο πράγματι πρόβλημα της ανεργίας. Εκεί θα πρέπει να προσλαμβάνονται άνθρωποι οι οποίοι γνωρίζουν το δάσος, άνθρωποι οι οποίοι ζουν από το δάσος, ζουν μέσα στο δάσος, και όλοι γνωρίζουμε ότι οι άνθρωποι αυτοί είναι υλοτόμοι, δασεργάτες, δεδροκαλλιεργητές, κτηνοτρόφοι.

Κύριε Υπουργέ, δεν είναι μόνο το θέμα του εποχικού προσωπικού. Γνωρίζετε καλά -το ομολογήσατε και εσείς- τι γίνεται με το μόνιμο προσωπικό. Οι ελλείψεις φθάνουν στο 40%.

Αυτήν τη στιγμή υπάρχουν χίλια εκατό δασοφυλακεία κλειστά. Οι δασοφύλακες αποτελούν την εμπροσθοφυλακή στη δασοπροστασία. Τριακόσια δασονομεία είναι κλειστά. Γύρω στα ογδόντα δασαρχεία, διευθύνσεις δασών, υπολειτουργούν.

Είπατε πριν από λίγο, ότι το γεωτεχνικό προσωπικό αμείβεται λιγότερο από άλλο προσωπικό. Δέχομαι την ευαισθησία σας, ότι το Δεκέμβρη με τον Προϋπολογισμό θα επιληφθείτε του θέματος. 'Ομως, κύριε Υπουργέ, υπάρχει από εσάς ένα κακό προηγούμενο. 'Οταν έγινε η συζήτηση στο μισθολόγιο για το επίδομα, είχατε εκδώσει ένα δελτίο Τύπου συμπαράστασης. Σας άκουσα, όμως, πριν από λίγο να ξεχνάτε. Είναι πάρα πολύ σημαντικό το θέμα του δασικού προσωπικού.

Κύριε Υπουργέ, εξακολουθώ να επιμένω στην καταστολή, γιατί και εκεί πράγματι υπάρχει ένα πρόβλημα και από πλευράς εξοπλισμού. 'Ολοι γνωρίζουμε ότι ο εξοπλισμός έχει "γεράσει". Υπάρχουν πράγματι πυροσβεστικά οχήματα τα οποία έχουν ξεπεράσει την εικοσαετία. Προβληματισθείτε μήπως τυχόν τα έξοδα συντήρησης είναι περισσότερα από τα έξοδα αντικατάστασης.

Επίσης, θέλω να επισημάνω και το θέμα των αεροπλάνων. Πραγματικά αυτήν τη στιγμή μόνο το 25%, δηλαδή μόνο τα πέντε από τα δεκαπέντε Κάναντερ, είναι σε πλήρη ετοιμότητα. Μήπως και εκεί θα πρέπει να αναρωτηθείτε; Μήπως η δασοπυρόσβεση από αέρος πρέπει να σας προβληματίσει;

'Ερχομαι και στο θέμα των λειτουργικών δαπανών, γιατί και αυτές πρέπει να τις λαμβάνουμε υπόψη. Φέτος διαθέτετε 4,2 δισεκατομμύρια, ενώ πέρσι διαθέτατε 4,4 δισεκατομμύρια. Θα φθάσουν αυτά τα χρήματα για τη συντήρηση και για τα έξοδα αυτού του "γηρασμένου" εξοπλισμού;

Επαναλαμβάνω, κύριε Υπουργέ, ότι ο σχεδιασμός πρέπει να είναι πρόληψη, έγκαιρη επέμβαση, καταστολή.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Επιτρέψτε μου, κύριε Πρόεδρε, επειδή είναι πολύ ειδικό το θέμα, να μιλήσω ένα λεπτό παραπάνω.

ΠΡΟΕΔΡΕΥΩΝ (Παναγιώτης Σγουρίδης): Συνεχίστε. 'Εχετε ακόμη ένα λεπτό.

ΕΥΑΓΓΕΛΟΣ ΑΠΟΣΤΟΛΟΥ: Βλέπουμε -τουλάχιστον όσοι ζουν στην επαρχία- όταν βγαίνει καπνός από το δάσος, τον κόσμο και τους κατοίκους της περιοχής να κοιτάνε προς τον ουρανό, εάν θα έλθει το αεροπλάνο. 'Εχει εδραιωθεί πλέον μία λάθος αντίληψη στον κόσμο, ότι μόνο από αέρος γίνεται η δασοπυρόσβεση. Αυτό το πράγμα πρέπει να το προσέξουμε, γιατί εάν σε οποιαδήποτε πυρκαϊά και στις πιο δύσκολες καιρικές συνθήκες, γίνει επέμβαση μέσα σε δέκα λεπτά, οι καταστροφές είναι πάρα πολύ μικρές. Και την επέμβαση μέσα σε δέκα λεπτά μπορούν να την κάνουν μόνο οι άνθρωποι που ζουν κοντά στο δάσος, οι άνθρωποι που σας είπα προηγουμένως.

Υπάρχει το ομόφωνο πόρισμα της Διακομματικής Επιτροπής. 'Ολοι το γνωρίζουμε. Υπάρχει ο ν. 1845/89 για τον ενιαίο φορέα δασοπροστασίας. Αποφασίσθηκε με το π.δ. 242/93 η σύσταση Δασικού Σώματος. Από όλα αυτά δεν έχει οργανωθεί τίποτα. Τι θα γίνει με τους σταθμούς δασοπροστασίας; Είναι ένα θέμα το οποίο το συζητάμε τόσο καιρό. Είναι αυτοί που αποτελούν την εμπροσθοφυλακή.

Κύριε Υπουργέ, κάθε χρόνο, σας μεταφέρω την αγωνία που υπάρχει στο δασικό προσωπικό για το τι θα γίνει το επόμενο καλοκαίρι. Θα εξαρτηθεί η δασοπροστασία από τις καιρικές συνθήκες; Είναι πραγματικά σοβαρό το πρόβλημα. Επιτέλους, θα πρέπει κάποια στιγμή να σταματήσει αυτή η διαδικασία. Κάθε τέλος καλοκαιριού γίνεται ένας απολογισμός, αποδίδονται ευθύνες -μάλιστα ο κ. Μπεριάτος πρόσφατα προεξόφλησε ευθύνες στους Γκρίζους Λύκους- και εξαγγέλονται μέτρα, τα οποία, βέβαια, όταν έρχεται η ώρα της υλοποίησης, ξεχνιούνται.

Μπορεί οι εμπρηστές ν'αποτελούν, κύριε Υπουργέ, το χειρότερο, την πιο στυγνή μορφή εγκληματιών, αλλά υπάρχει 

Σελίδα 7091 

και μεγάλη ευθύνη από πλευράς κυβερνήσεων, όταν τις καταστροφικές πυρκαϊές -έχουμε μια ιστορία- τις ακολουθούν αποψιλώσεις, καταπατήσεις και όταν έρχεται η Πολιτεία -επειδή έγινε πολλή συζήτηση για το νομοσχέδιο, που πρόκειται να έρθει στη Βουλή-με τη δήθεν ρύθμιση εμπραγμάτων δικαιωμάτων και νομοθετεί αυτές τις καταπατήσεις.

Προσέξτε, κύριε Υπουργέ, για το νομοσχέδιο που θα φέρετε. Αν δε λυθεί το θέμα των δασικών χαρτών, μη φέρνετε νομοσχέδιο δασικό στη Βουλή.

'Ολοι ξέρουμε ότι μέχρι σήμερα, όσον αφορά τη δασική νομοθεσία, μόνον οι αρνητικές πλευρές έχουν εφαρμοσθεί, καμία θετική.

Βέβαια, θα τα πούμε αναλυτικότερα, όταν θα έρθει η σχετική συζήτηση.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Η κα Αράπη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, είπαν οι προλαλήσαντες συνάδελφοι για τις πυρκαϊές κ.λπ., για όλα τα θέματα που αφορούν στα δάση και στο Υπουργείο που προϊστασθε.

Εμείς, το ΔΗ.Κ.ΚΙ., πιστεύουμε ότι το δάσος είναι εθνικός πλούτος με οικολογικές, οικονομικές και πολιτιστικές διαστάσεις και σαν τέτοιο, πρέπει να το προστατεύσουμε.

Μέχρι σήμερα, από το Κράτος δε δόθηκε καμία ιδιαίτερη προσοχή στον τομέα του δάσους, με την αντίληψη ότι οι ανανεώσιμοι πόροι είναι ανεξάντλητοι. Και με γνώμονα τα βραχύχρονα οικονομικά κριτήρια, έγινε αλόγιστη εκμετάλλευση των δασικών πόρων. Δεν υπάρχουν προγράμματα και μέριμνα για την ανάπτυξη της ορεινής οικονομίας.

Πυρκαϊές, που κυρίως, όπως γνωρίζετε, οφείλονται σε εμπρησμούς.

Οικοπεδοποίηση και καταπάτηση με αυθαίρετα κτίσματα τεμαχίων γης. Και φυσικά, έρχεται το Κράτος μετά και νομιμοποιεί τα σπίτια που γίνονται μέσα στα δάση.

Διάβρωση των εδαφών.

Κακή διαχείριση των δασών (αποψιλωτικές υλοτομίες).

Διάνοιξη δρόμων, χωρίς να γίνει καμία προηγούμενη μελέτη, από πού θα περάσει ο δρόμος και τι θα εξυπηρετήσει.

'Ολα αυτά που ανέφερα πιο πάνω, κύριε Υπουργέ, και όχι μόνο, είχαν σαν αποτέλεσμα ένα μοντέλο ανάπτυξης, που αντιμετωπίζει το δάσος μόνο σαν αντικείμενο εκμετάλλευσης.

Το ΔΗ.Κ.ΚΙ. πιστεύει πως η μόνη λύση, που αποτελεί επιτακτική ανάγκη, είναι η ένταξη του δάσους μέσα σ'ένα εθνικό χωροταξικό δημοκρατικό σχέδιο, συνολικό, λειτουργικό, που θα εμπεριέχει και προοπτική διάσταση, ώστε να εξασφαλίσει τη συμμετοχή των πολιτών και την κοινωνική αποδοχή.

Ο συντονισμός των ενδιαφερομένων φορέων -ακούσαμε από προηγούμενους συναδέλφους ότι δεν υπάρχει συντονισμός και ότι είναι πάρα πολλοί οι άνθρωποι που ασχολούνται όσον αφορά τις πυρκαϊές και τα δάση- θα πρέπει να γίνει με γνώμονα τις ιδιαιτερότητες των διαφόρων περιφερειών της Χώρας μας, σε μια συνολική θεώρηση, που θα λάβει σοβαρά υπόψη την ύπαρξη τοπικών ιδιομορφιών, αξιών, κουλτούρας, πολιτισμών, αναφορών και εμπειρίας, κύριε Υπουργέ. Γιατί γνωρίζετε πολύ καλά, ότι αυτοί οι οποίοι ασχολούνται είναι εμπειρικοί και ασχολούνται από ευαισθησία και από φιλότιμο όσον αφορά το δάσος.

Επίσης, αν λάβουμε υπόψη μας τα παραπάνω, μέσα σ'αυτό το πλαίσιο, θα έχουμε:

Μία ισόρροπη κοινωνικοοικονομική ανάπτυξη.

Βελτίωση ζωής. Δυστυχώς, τελευταία δεν υπάρχει στις μεγαλουπόλεις, ειδικά στη Θεσσαλονίκη και στην Αθήνα.

Προστασία των δασικών εκτάσεων από την υποβάθμιση, ειδικά μετά τις πυρκαϊές, που δε γίνεται αναδάσωση και βλέπουμε να γίνεται η αναδάσωση με κάποια πρωτουβουλία καναλιών, χάριν εντυπώσεων, που δείχνουν μικρά παιδιά να κάνουν αναδάσωση.

Δεν υπάρχει καμία μέριμνα από την Πολιτεία.

Προστασία των γεωργικών και των δασικών εκτάσεων από χρήση για οικιστικούς και βιομηχανικούς σκοπούς που την καταστρέφουν. Γνωρίζετε πολύ καλά, ότι οι βιομηχανίες σ'αυτές τις περιοχές είναι εις βάρος και της υγείας των κατοίκων.

Προστασία των εδαφικών πόρων από τη διάβρωση του εδάφους που είχε και έχειμ, όπως γνωρίζετε, τραγικές συνέπειες.

Εύρεση κατάλληλων εκτάσεων για να γίνονται παρεθεριστικοί οικισμοί και διάφοροι τόποι αναψυχής. Σε διάφορα δάση έχουμε βάλει πάρα πολλές κατασκηνώσεις και άλλες εγκαταστάσεις.

Στελέχωση των υπηρεσιών από προσωπικό και ειδικά από μόνιμο και έμπειρο προσωπικό. Αναφέρθηκε προηγούμενα κάποιος συνάδελφος σ' αυτήν τη Σχολή των Δασών. Καλό θα είναι, κύριε Υπουργέ, να το υλοποιήσουμε αυτό όσο νωρίτερα μπορούμε.

Στο σημείο αυτό θα ήθελα να κάνω και μία άλλη παρατήρηση.

Κύριε Υπουργέ, στα νησιά μας δεν υπάρχει δασοπροστασία. Θα θυμάσθε τι έγινε στην Ικαρία και στη Ρόδο, όπου έτρεχαν οι άνθρωποι να σβήσουν από μόνοι τους τη φωτιά και είχαμε και θύματα.

Στη περιοχή της Αττικής, από το Καπανδρίτι μέχρι το Σχοινιά, υπάρχει μόνο ένας δασοφύλακας. 'Εχουμε τόσες πυρκαϊές κάθε χρόνο, χωρίς να μπορούμε να τις ελέγξουμε.

Για να πετύχει ο χωροταξικός προγραμματισμός, κύριε Υπουργέ, θα πρέπει να υπάρξει: Πρώτον, πολιτική βούληση. Ακούστηκε από συναδέλφους που μίλησαν προηγούμενα, ότι μέχρι τώρα δεν έχει γίνει το νομοσχέδιο για τα δάση.

Δεύτερον, να υπάρχει κοινωνική αποδοχή. Να ολοκληρωθεί το Κτηματολόγιο και ο δασικός χάρτης, ώστε να ξεκαθαρισθεί κάποτε το ιδιοκτησιακό καθεστώς. Αυτό το Κτηματολόγιο τελικά, έχει καταντήσει σαν το γεφύρι της 'Αρτας.

Τρίτον, να συμπληρωθεί το θεσμικό πλαίσιο και να εφαρμόζεται, σύμφωνα με τις οικολογικές αντιλήψεις, ώστε να έχουμε δασική νομοθεσία χωρίς κενά, ικανή να διαφυλάξει το εθνικό μας πρόσωπο.

Τέταρτον, να δοθούν οι αναγκαίες πιστώσεις για να γίνει δυνατή η πραγματοποίηση μιας υγιούς δασικής πολιτικής.

Δίνονται κάποιες πιστώσεις, κύριε Υπουργέ, συμμετέχουμε σε κάποια προγράμματα από την Ευρωπαϊκή 'Ενωση και βλέπουμε κάποια φυλάκια σε κάποια ορεινά χωριά, να έχουν εγκαταλειφθεί και να μην υπάρχουν άνθρωποι. Εμείς δικαιολογήσαμε κάποια κονδύλια.

Εδώ, κύριε Υπουργέ, θα ήθελα να σας αναφέρω κάτι που είδα. Βέβαια, μπορεί να μην άπτεται των δικών σας δικαιοδοσιών, όμως, νομίζω ότι οι αρμοδιότητες του Υπουργείου Περιβάλλοντος και Χωροταξίας, όπως και του Υπουργείου Γεωργίας, κάπου εμπλέκονται σε ορισμένα θέματα.

Είχα επισκεφθεί σαν ιδιώτης, όχι σαν Βουλευτής, την οδό Τιμολέοντος. Εκεί σε ένα γκαράζ είδα δεκαεπτά τζιπ, τα οποία είχαν αγορασθεί από προγράμματα της Ευρωπαϊκής 'Ενωσης για να καλύψουν τις ανάγκες των διαφόρων υγροτόπων. Αυτά τα τζιπ από το 1994, κύριε Υπουργέ, δεν έχουν διατεθεί ακόμα. Δεν ξέρω γιατί δεν έχουν διατεθεί. Δεν έχουν οδηγούς; Δεν μπορούν να πάρουν; 'Ετσι έχουν καταντήσει και τα φυλάκια. Το ανέφερα παρεμπιπτόντως αυτό. Νομίζω, όμως, ότι και οι υγρότοποι πρέπει να συμπεριληφθούν στα δάση.

Κύριε Υπουργέ, σε νομοσχέδιο που πέρασε στη Βουλή, κόψατε το επίδομα που έπαιρναν οι γεωτεχνικοί. 'Ημουν Εισηγήτρια τότε και σας το είχα τονίσει στην εισήγησή μου. Αυτοί οι άνθρωποι δουλεύουν νυχθημερόν, ειδικά όταν υπάρχουν δύσκολες συνθήκες, φωτιές, πλημμύρες κ.λπ. και δεν πληρώνονται, κύριε Υπουργέ. Θα πρέπει να τους δώσετε κάποια κίνητρα.

Επειδή είσαστε από την 'Ηπειρο και είμαι και εγώ από την 'Ηπειρο και ασχολούμαι πολύ με τα θέματα της ιδιαίτερης πατρίδας μας, θα σας αναφέρω κάτι σχετικό με τους εθνικούς δρυμούς. Διάβασα μια μέρα κάπου "δρυμός Σουνίου". Ανέβηκα επάνω, κύριε Υπουργέ, και κάθε άλλο παρά δρυμό είδα. 'Ηταν όλα κατακαμμένα. Οι διάφοροι οικοπεδοφάγοι είχαν κλείσει με συρματοπλέγματα πάρα πολύ μεγάλες εκτάσεις, όπου μέσα εκεί είχαν φυτέψει και δένδρα.

Σελίδα 7092 

Πρέπει εδώ να αναφερθούμε και στη Βάλια Κάλντα, κύριε Υπουργέ. Θυμόσαστε ότι έγινε πολύ μεγάλος σάλος. Υπάρχει μία ιδιαίτερη χλωρίδα και πανίδα στην περιοχή της Βάλια Κάλντα και, δυστυχώς, με το έργο της ΔΕΗ δημιουργήθηκαν κάποια προβλήματα. Είχαν γίνει πολλές συγκεντρώσεις τότε στην Κόνιτσα.

Κύριε Υπουργέ, θα πρέπει να προστατευθούν και οι εθνικοί μας δρυμοί, διότι δεν υπάρχουν μόνο τα δάση, υπάρχει η χλωρίδα, υπάρχει η πανίδα και όταν πιάνει μια φωτιά, δυστυχώς, όλα αυτά εξαφανίζονται.

Είσαστε από τα Τζουμέρκα, κύριε Υπουργέ, όπως και εγώ. Γνωρίζετε ότι κάθε χρόνο είμαι εκεί. Το χωριό μου είναι το Αθαμάνιο. Για το Βουργαρέλι και για όλα αυτά τα χωριά, δεν υπάρχει ένα πυροσβεστικό αυτοκίνητο. Επίσης, δεν υπάρχει και η υλικοτεχνική υποδομή για να πάρει νερό από κάπου και να μπορέσει μετά, να γίνει μια απόσβεση. Δυστυχώς, αυτή είναι μεγάλη έλλειψη της Πολιτείας. Φροντίστε, λοιπόν, να υπάρχουν πυροσβεστικά αυτοκίνητα όπου υπάρχουν δάση.

Ξέρετε ότι τα Τζουμέρκα από όπου κατάγεσθε και εσείς, είναι μία περιοχή που όσοι τουλάχιστον την επισκέπτονται, λένε ότι είναι η Ελβετία της Ελλάδας. Τα χωριά μας είναι μέσα στα έλατα. Είναι κρίμα να μην υπάρχει ένα πυροσβεστικό όχημα. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Μπασιάκος έχει το λόγο.

ΕΥΑΓΓΕΛΟΣ ΜΠΑΣΙΑΚΟΣ: Κύριοι συνάδελφοι, κάθε φορά που η Νέα Δημοκρατία καταθέτει μία επερώτηση που απευθύνεται στον κύριο Υπουργό Γεωργίας, ο κύριος Υπουργός Γεωργίας τη βλέπει με δυσπιστία αρχικά. Λέει "πάλι το ίδιο βιολί. Καταθέσατε μια επερώτηση να ξαναφέρετε πάλι το θέμα".

Είναι χρέος μας, κύριε Υπουργέ, να αναβαθμίζουμε θέματα, τα οποία εσείς έχετε υποβαθμίσει και να επισημαίνουμε τα λάθη και τις ολιγωρίες της Κυβέρνησής σας και του δικού σας Υπουργείου στην αντιμετώπιση αυτών των πολύ σοβαρών προβλημάτων.

Αυτό κάναμε και με την επερώτηση για τα δασικά προβλήματα και τη δασοπροστασία. Επισημάναμε τα λάθη και τις ολιγωρίες σας. Είναι θετικό ότι παραδεχθήκατε τα περισσότερα από αυτά που σας επισημαίνουμε στην επερώτηση. Σε κάποια άλλα, αποφύγατε να απαντήσετε. Βέβαια, αλλάξατε λίγο τη σειρά των προτεραιοτήτων μας, αναβαθμίζοντας και δίνοντας προτεραιότητα -ενώ δεν το είχαμε κάνει εμείς στην επερώτηση- στο θέμα των αεροσκαφών. Εσείς ο ίδιος το προτάξατε και ξεκινήσατε την αναφορά σας με το μείζον αυτό πρόβλημα.

Εμείς δε σας είπαμε ποιος έχει δίκιο στο μείζον αυτό ζήτημα. Εμείς σας είπαμε ότι ασκήθηκε ποινική δίωξη, ότι εκκρεμεί πλέον στα δικαστήρια η υπόθεση της προμήθειας με απευθείας ανάθεση των τεσσάρων πυροσβεστικών αεροσκαφών. Σας επισημάναμε τον κίνδυνο να κληθεί το Ελληνικό Δημόσιο να πληρώσει αποζημίωση, εάν αποδειχθεί ότι δεν είναι οι αληθείς κύριοι αυτοί, οι οποίοι εισέπραξαν το τίμημα και σας επισημάναμε τον κίνδυνο να υπάρξει συντηρητική κατάσχεση των αεροσκαφών αυτών το καλοκαίρι. Επ' αυτών δε μας είπατε απολύτως τίποτα.

Δεν κατονομάσατε -και σας κατήγγειλε ο κ. Καρατζαφέρης ως κοινό συκοφάντη, αν δεν κατονομάσετε- εκείνους οι οποίοι κρύβονται πίσω από τα συμφέροντα. Εδώ και τώρα, πρέπει να κατονομάσετε ποιοι κρύβονται πίσω από τα συμφέροντα και να μας απαντήσετε τι λόγο είχαν οι κυβερνητικές εφημερίδες της Παρασκευής -εγώ ανέφερα δύο, την "ΑΥΡΙΑΝΗ" και την "ΕΛΕΥΘΕΡΟΤΥΠΙΑ"- οι οποίες με τα δημοσιεύματά τους, ουσιαστικά αποδίδουν σε σας ευθύνη.

Εμείς, πάντως, αναφερθήκαμε στις πολιτικές ευθύνες. Και δε μένουμε μόνο στο ποινικό ζήτημα, το οποίο πλέον θα κριθεί στα δικαστήρια, αλλά προχωρούμε στο μεγάλο θέμα της αρτιότητας και της καταλληλότητας αυτών των αεροσκαφών.

Ξέρετε πολύ καλά, ότι το Υπουργείο Εθνικής 'Αμυνας είχε επιφυλάξεις. Δεν έκαναν ούτε έλεγχο και πάντως, δεν είχαν τη δυνατότητα συγκρίσεως με άλλα αεροσκάφη. Αυτό σας επισημαίνουν οι Υπουργοί και ο κ. Κουρής και ο κ. Αποστολάκης.

Και σας είπαν ότι αν επιτέλους το κάνετε αυτό, τουλάχιστον μη βάζετε μεσάζοντα. Αυτό σας είπαν τα Υπουργεία. Και δεν πιστεύω ότι οποιαδήποτε απόφαση του Υπουργικού Συμβουλίου θα σας δέσμευε να πάρετε τα ακατάλληλα πυροσβεστικά αεροσκάφη.Διότι αυτό που μας λέτε είναι παράδοξο. Σας είπε το Υπουργικό Συμβούλιο και άρα να τα πάρετε όσο-όσο. Σας είπε μήπως και το τίμημα το Υπουργικό Συμβούλιο;

Ξεκινάτε με δεδομένο να τα πάρετε οπωσδήποτε; Πώς θα κάνετε διαπραγμάτευση για το τίμημα; Αν ισχύουν αυτά, μπορούσατε να πληρώσετε πολλαπλάσιο τίμημα απ'αυτό που πληρώσατε. Δεν είναι επίχειρημα αυτό, ότι σας είπε το Υπουργικό Συμβούλιο. Αν διαφωνούσατε, να μην το κάνετε και να παραιτηθείτε ενδεχομένως, αν διαφωνούσατε δηλαδή στην απευθείας ανάθεση.

Τώρα τίθεται ένα άλλο θέμα. Ο κύριος Γενικός Γραμματέας Δασών σήμερα δήλωσε ότι του χρόνου θα αγοραστούν πυροσβεστικά αεροσκάφη. Δε μας είπατε τίποτα. Και αυτά με απευθείας ανάθεση θα γίνουν; Να μας πείτε πόσα θα πάρετε και γιατί θα τα πάρετε. Ο κύριος Γενικός Γραμματέας προφανώς έχει δική σας εντολή. Δεν έχει αρμοδιότητες, κύριε Υπουργέ. Τα έγγραφα τα οποία υπογράφονται από τον Υφυπουργό Γεωργίας και το Γενικό Γραμματέα Δασών είναι ελάχιστα. Δεν έχουν αρμοδιότητες, ούτε ο Υφυπουργός ούτε ο Γενικός Γραμματέας.

Σήμερα, ο Υφυπουργός ο κ.Σωτηρλής -μη το αρνηθείτε- άφησε αιχμές και είπε μη μας θέτετε ενδοκυβερνητικά ζητήματα σ'αυτή την εκπομπή για να τα απαντήσουμε δημόσια. Το δήλωσε στο "ΣΚΑΙ". Προφανώς ανέδειξε το πρόβλημα. Δεν είπε ότι έχουμε αρμονικές σχέσεις και έχω αρμοδιότητες. Είπε ότι αυτά τα ενδοκυβερνητικά μη μας λέτε να τα πούμε δημόσια. Ο κ.Σωτηρλής τα είπε σήμερα στο "ΣΚΑΙ".

'Οσον αφορά το ιδιοκτησιακό καθεστώς των αεροσκαφών, και αυτό φαίνεται από τα δημοσιεύματα, υπάρχει και ένα θέμα πλαστογραφίας. Εσείς λέτε, ότι πράγματι υπήρχαν γραμμένα στα νηολόγια τα στοιχεία που αφορούν τα συγκεκριμένα αεροσκάφη. Απεδείχθη όμως, στην πορεία, ότι το έγγραφο το οποίο κατετέθη από έναν εκ των μεσαζόντων -σας είπε το Υπουργείο Εθνικής 'Αμυνας "μην βάζετε μεσάζοντες", πήρατε όμως μεσάζοντες εσείς, που διαφυλάσσετε το κύρος αυτής της σύμβασης και τα συμφέροντα του Ελληνικού Δημοσίου- είναι πλαστό και η αστυνομικός η οποία είχε υπογράψει λέει πως δεν είναι η υπογραφή της, αυτή. Πάντως, το ποινικό μέρος θα κριθεί στα δικαστήρια. Η αστυνομικός λέει "πώς θα υπογράψω τη γνησιότητα των εγγράφων, όταν αυτό το κείμενο δεν ήταν καν μεταφρασμένο". Αυτά είναι γραμμένα στην "ΕΛΕΥΘΕΡΟΤΥΠΙΑ "της Παρασκευής, κύριε Υπουργέ. Να τα δείτε και να μην εκτοξεύετε συκοφαντίες κατά συναδέλφων ή κατά οποιωνδήποτε άλλων.

Αναφερθήκατε στο ιδιοκτησιακό και μας λέτε για πρώτη φορά τώρα κάτι που η Νέα Δημοκρατία από καιρό έχει εισηγηθεί, την αναθεώρηση του άρθρου 24 του Συντάγματος. Αυτό δεν το είχατε πει προεκλογικά, ούτε προχωρήσατε στην αναθεώρηση του Συντάγματος, προ των εκλογών, ώστε σήμερα να μπορείτε να φέρνετε το συγκεκριμένο νόμο και να ρυθμίσετε οποιοδήποτε θέμα θέλετε. Αυτή η πρότασή σας, για αναθεώρηση του Συντάγματος, ξέρετε τι σημαίνει; 'Οτι οδηγείτε στις ελληνικές καλένδες το μείζον πρόβλημα της επίλυσης των ιδιοκτησιακών προβλημάτων. Θα τους πείτε μετά: "Ξέρετε έχουμε πρόβλημα Συντάγματος -δεν το είχατε πει, επαναλαμβάνω, προεκλογικά- άντε να περιμένουμε την επόμενη Βουλή, μετά το 2000, αν είμαστε κυβέρνηση, να σας το λύσουμε, τι να κάνουμε, έχουμε το Σύνταγμα. Αυτό είναι το πρόβλημα και δεν φέρνουμε αυτές τις δυο-τρεις σημαντικές διατάξεις".

Σημαντικές είναι, κύριε Υπουργέ, δεν είναι υποδεέστερες οι διαφωνίες του κυρίου Υπουργού ΠΕ.ΧΩ.Δ.Ε. Γι'αυτό και δεν τα έχετε φέρει, γιατί είναι σοβαρές. Εάν δεν ήταν σοβαρές οι επιφυλάξεις, θα το είχατε λύσει σε μία σύσκεψη. Κάνατε πολλές συσκέψεις, κάνατε πολλές συζητήσεις και δεν έχετε καταλήξει. Εν πάση περιπτώσει, μόλις έρθει το τελικό κείμενο 

Σελίδα 7093 

θα σας παραβάλουμε το κείμενο που δώσατε στη δημοσιότητα προεκλογικά και με βάση το οποίο υφαρπάσατε την ψήφο του Ελληνικού Λαού, να δούμε ποιες είναι οι διαφορές στις διατυπώσεις, και τι υποσχεθήκατε προεκλογικά που δεν μπορείτε να το κάνετε μετεκλογικά, επικαλούμενοι για πρώτη φορά τώρα την αδυναμία επιλύσεως λόγω της ανάγκης αναθεωρήσεως συγκεκριμένων άρθρων του Συντάγματος.

Για το βαμβάκι δεν θα σχολιάσω, δεν είναι της παρούσης. Εμείς δυστυχώς επαληθευτήκαμε στις προβλέψεις μας για μειωμένη τιμή του βαμβακιού όταν οι Υπουργοί σας, έλεγαν πέρυσι ότι το βαμβάκι θα έχει τριακόσιες δέκα δραχμές. Τελικώς είχε διακόσιες είκοσι δραχμές προκαταβολή, όπως έλεγε και η Νέα Δημοκρατία και διακόσιες εξήντα πέντε δραχμές τελική τιμή. Αναφέρομαι στην περσινή περίοδο. Φέτος, διαψευδόμαστε και εμείς, οι οποίοι αποδεχτήκαμε τους ισχυρισμούς σας ότι θα καταβληθεί και το τελικό μέρος του τιμήματος το μήνα Μάϊο. Δεν έχουμε δυστυχώς τέτοια εξέλιξη. Τώρα έρχεται ο Υπουργός και λέει ότι θα πάει το Σεπτέμβριο. Εμείς αισιόδοξα είδαμε το θέμα και αποδεχθήκαμε τις διαβεβαιώσεις σας. Λοιπόν, φέτος δεν μιλάμε για την τιμή, διότι υπάρχει καταστροφή. Είναι μία εξαιρετική περίοδος που λόγω της καταστροφής ανεβαίνει η τιμή.

Φέτος που θα έπαιρναν κάποια λεφτά οι άνθρωποι να αντιμετωπίσουν τους τόκους υπερημερίας, τους παραπέμπετε στο Σεπτέμβριο. Γιατί δεν δίνετε με δάνειο το υπόλοιπο μέρος του τιμήματος των εξήντα δραχμών; Και μην λέτε ότι κινδυνολογούμε, γιατί δυστυχώς βγαίνουμε αληθινοί. Δυστυχώς, το λέω αυτό. Και σε ορισμένες περιπτώσεις βγαίνουμε περισσότερο αισιόδοξοι απ'όσο είναι τα πράγματα, όπως φέτος.

Μας είπατε για το ομόφωνο πόρισμα της Διακομματικής Επιτροπής. Εγώ σας καταλόγισα ευθύνη ότι δεν το έχετε διαβάσει. Υπήρχε μία δικαιολογία ότι δεν πρόλαβα να το διαβάσω. Εδώ όμως η ευθύνη σας σήμερα είναι μεγαλύτερη από τη στιγμή που διαστρεβλώνετε το περιεχόμενο,ακριβώς γιατί δεν το έχετε διαβάσει. Αρκεστήκατε σε κάτι που σας είπε κάποιος σύμβουλός σας και διαστρεβλώνετε την αλήθεια.

Μας λέτε "το Δασικό Σώμα δεν το κάνω γιατί θα λειτουργεί έξι μήνες". Πού το είδατε γραμμένο αυτό; Το Δασικό Σώμα θα λειτουργεί ολόκληρο το χρόνο και θα φυλάει τα δάση επί εικοσιτετραώρου βάσεως. Τι μας λέτε έξι μήνες;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αυτή είναι η γνώμη μου.

ΕΥΑΓΓΕΛΟΣ ΜΠΑΣΙΑΚΟΣ: Ποια γνώμη σας; Εγώ σας λέω τι λέει το πόρισμα.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Με ενδιαφέρει τι λέει το πόρισμα. Την γνώμη μου σας είπα.

ΕΥΑΓΓΕΛΟΣ ΜΠΑΣΙΑΚΟΣ: Το πόρισμα λέει για την εικοσιτετράωρη βάση φύλαξη των δασών. Τι μας λέτε έξι μήνες;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Το λέει το πόρισμα, είναι εύκολο ισχύσει κιόλας;

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Τζουμάκα.

ΕΥΑΓΓΕΛΟΣ ΜΠΑΣΙΑΚΟΣ: Μελετήστε το πόρισμα, κύριε Υπουργέ, το έχει υπογράψει και το Κόμμα σας και μην έρχεστε τώρα μετά από τόσο καιρό να μας λέτε "διαφωνούμε στο ΔΑΣΟ". Είχατε συμφωνήσει στη Βουλή και το είχατε αποδεχθεί. Και πρώτη φορά μας λέτε ότι διαφωνείτε με το ομόφωνο πόρισμα της διακομματικής επιτροπής, για να βρείτε μία πρόφαση να μην προχωρήσετε στην υλοποίηση του πορίσματος αυτού. Πρώτη φορά μας το λέτε ότι διαφωνείτε. Δεν το έχετε ξαναπεί. Μας λέτε "δεν μπορώ να φτιάξω τον Κανονισμό Δασοπροστασίας γιατί δεν μπορώ να προσλάβω προσωπικό ή δεν ξέρω τι". Τι σχέση έχει το ένα με το άλλο; Το να ορίσετε καθήκοντα έχει σχέση με το πόσο προσωπικό υπηρετεί; Ορίστε τις αρμοδιότητες και τα καθήκοντα των δασικών υπαλλήλων με βάση τους υπηρετούντες. Γιατί δεν τα ορίζετε;

'Εχετε καμία δέσμευση να κάνετε σχέδια αντιπυρικής προστασίας κατά νομούς και δασαρχεία, να ξέρει ο καθένας τι του γίνεται και πού θα πάει και πού θα βρεί υδατοδεξαμενές, τους δρόμους και τα συγκεκριμένα σημεία;

Για τη σύγχυση αρμοδιοτήτων δεν μας είπατε απολύτως τίποτα. Μας είπατε ότι υπάρχει ένα όργανο υπό τον Υπουργό Εσωτερικών, το οποίο έχει την πολιτική ευθύνη -μας το είπατε αόριστα- και ότι υπάρχει και το Υπουργείο Γεωργίας που κάνει τον συντονισμό της πυρόσβεσης. Δεν είναι έτσι τα πράγματα. Το έγγραφό του Υφυπουργού Εσωτερικών, με ημερομηνία 8 Μαϊου, στο οποίο αναφέρθηκα και δεν απαντήσατε,λέει συγκεκριμένα "Επίσης έχει αρμοδιότητα για τον συντονισμό των ενεργειών του Δημοσίου και του ιδιωτικού δυναμικού και την εξασφάλιση της απαραίτητης ετοιμότητας της Χώρας για την αντιμετώπιση των καταστροφών αυτών".

Συνεπώς, οι άλλοι αρμόδιοι φορείς -τους αναφέρει- όπως η Γενική Γραμματεία Δασών που καταργείται με ανακοίνωση και δέσμευση του Πρωθυπουργού και του κ. Ρωμαίου -δεν απαντήσατε σ' αυτό- εξακολουθούν να λειτουργούν ως έχουν σε συνεργασία πάντοτε με τη Γενικη Γραμματεία Πολιτικής Προστασίας που έχει το συντονιστικό ρόλο.

Είσθε Υπουργός Γεωργίας, και δεν ξέρετε ποιος συντονίζει τις ενέργειες. Η σύγχυση επιτάθηκε με αυτά που μας είπατε σήμερα. Δεν μας ξεκαθαρίσατε τι κάνει ο καθένας. Και δεν αναφέρομαι σε αυτό που είπαν οι άλλοι ομιλητές, ότι υπάρχουν εμπλεκόμενοι φορείς. Καλώς υπάρχουν εμπλεκόμενοι φορείς. Εγώ σας ανέφερα μόνο την ανάγκη συντονισμού από έναν φορέα.

Και η Γενική Γραμματεία Πολιτικής Προστασίας υπάρχει και το Πυροσβεστικό Σώμα, που θα αναλάβει, και η Νομαρχιακή Αυτοδιοίκηση, σύμφωνα με κυβερνητικές δηλώσεις.

Κατηγορήσατε τη Νέα Δημοκρατία, γιατί προσέλαβε προσωπικό. Εσείς δεν πήρατε κανένα. Δεν δικαιούσθε να μας κατηγορείτε. Και μετατάξαμε προσωπικό για να κάνουμε οικονομία. Εμείς δεν θέλαμε να προσλάβουμε, εμείς θέλαμε να στελεχώσουμε τη δασική υπηρεσία με το κατάλληλο και αναγκαίο προσωπικό. Μας κατηγορήσατε γιατί μετατάξαμε από μία συγκεκριμένη υπηρεσία, τη ΜΟΜΑ, στη δασική υπηρεσία και δώσαμε δυνατότητα στελέχωσης σε αυτές τις υπηρεσίες; Εσείς τι κάνατε; 'Οπως είπε ο κ. Σταύρου, ούτε μία καρφίτσα δεν αγοράσατε, ούτε έναν δασικό δεν προσλάβατε. Αυτή είναι η πραγματικότητα.

Και τα τμήματα δασοπροστασίας, κύριε Υπουργέ, δεν λειτουργούν, πέρα από τα δασοφυλάκια, που και αυτά δεν λειτουργούν. Δεν είσθε άμοιρος ευθυνών, αν δεν συνεδριάζουν τα υπηρεσιακά συμβούλια τέσσερις φορές. Εσείς είσθε ο Υπουργός, εσείς έχετε την πολιτική ευθύνη . Δεν δικαιολογείται να μας λέτε, ότι εβδομήντα δασαρχεία και διευθύνσεις δασών δεν έχουν δασάρχες, γιατί δεν συνεδρίασαν τα υπηρεσιακά συμβούλια. Ποιος έχει την ευθύνη;

Για το επίδομα που είπατε, το περικόψατε. Δεν είναι αληθές, ότι δεν το περικόψατε. Το περικόψατε, έχετε παλινωδίες. Τους τάξατε κάποιο ποσό, το μειώσατε μετά, έκαναν απεργία.Κάπου το συμφωνήσατε, ξανά το περικόψατε, μετά επιβάλατε φορολογία και οι δασικοί είναι στα πρόθυρα απεργιακών κινητοποιήσεων, τώρα που αρχίζει η αντιπυρική περίοδος.

Βέβαια, ορισμένα θέματα που θίξαμε στην επερώτηση, δεν τα σχολιάσατε καθόλου, όπως για τη δασική εκπαίδευση, που δεν μας είπατε τίποτε. Αν είσθε ικανοποιημένοι από το επίπεδο εκπαίδευσης και επιμόρφωσης προσωπικού, μην το σχολιάζετε. 'Οπως δεν μας είπατε τίποτε για το έκτακτο προσωπικό. Σήμερα, σας είπα και πάλι, ο Γενικός Γραμματέας Δασών δήλωσε ότι δεν προσλήφθηκε και ότι θα προσληφθεί κατά προτεραιότητα στις πρώτης επικινδυνότητας περιοχές. Αλλά εγώ θα σας προσθέσω, ότι ανεξαρτήτως αν έχει προσληφθεί ή όχι -και αν θα προσληφθεί τις επόμενες μέρες θα μας πείτε τώρα, για να μας καθησυχάσετε- δεν έχει εκπαιδευθεί και δεν έχει επιμορφωθεί το προσωπικό αυτό. Είναι ανεπαρκές,ανειδίκευτο και άσχετο προσωπικό αυτό που έχετε προσλάβει. 

Και για τον τομέα δημοσίων επενδύσεων δεν μας είπατε κάτι πειστικό. Μειώνετε τα κονδύλια από τις δημόσιες επενδύσεις για τα έργα. 'Οπως επίσης, δεν προχωρείτε τις 

Σελίδα 7094 

αναδασώσεις. Δεν μας είπατε τίποτε απολύτως, ούτε για κάποιο έργο αντιπλημμυρικό ή προστασίας στην υπόλοιπη Χώρα, ούτε για την Αττική ούτε για αλλού.

Η Νέα Δημοκρατία κρούει για μία ακόμη φορά τον κώδωνα του κινδύνου. Βλέπει ότι η Κυβέρνηση δεν αποδίδει τη δέουσα σημασία και προτεραιότητα στην αντιμετώπιση των προβλημάτων της δασοπροστασίας και ανησυχεί για το φετινό καλοκαίρι.

Το καλοκαίρι θα είναι πολύ δύσκολο. Θεωρώ τη δική σας πολιτική ηγεσία ανεπαρκέστατη, για να αντιμετωπίσει την πύρινη λαίλαπα, που έρχεται πολύ γρήγορα.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ο κ. Σταύρου έχει το λόγο.

ΑΠΟΣΤΟΛΟΣ ΣΤΑΥΡΟΥ: Κύριε Πρόεδρε, είναι σε όλους γνωστό, ότι ο κοινοβουλευτικός έλεγχος είναι αναφαίρετο δικαίωμα των Κομμάτων της Αντιπολίτευσης και των Βουλευτών. Θεωρώ επιεικώς ατυχή την έκφραση του κυρίου Υπουργού περί καθιερωμένης συζήτησης. Αν ο κύριος Υπουργός τη συζήτηση γι' αυτό το τεράστιο θέμα προστασίας των δασών τη θεωρεί συζήτηση ρουτίνας, εμείς της Νέας Δημοκρατίας, αλλά και τα άλλα Κόμματα, πιστεύω, τη θεωρούμε πολύ σημαντική και εκφράζουμε την αγωνία μας, κρούοντας έγκαιρα τον κώδωνα του κινδύνου και ζητάμε τη λήψη μέτρων από την Κυβέρνηση, που έχει την ευθύνη της προστασίας του τομέα των δασών και συγκεκριμένα από τον παριστάμενο Υπουργό.

Εμείς, κύριε Υπουργέ, επί χρόνια, σας προτρέπουμε να εκσυγχρονίσετε και να ενισχύσετε τις επίγειες και τις εναέριες δυνάμεις δασοπροστασίας. Θέλω να πιστεύω, ότι μια ευνομούμενη δημοκρατική Πολιτεία πρέπει να έχει συνέχεια, ανεξαρτήτως εναλλαγής κυβερνήσεων. Κακώς διακόψατε από το 1993, που αναλάβατε την εξουσία, το εκσυγχρονιστικό πρόγραμμα της Νέας Δημοκρατίας. Θα είχαν προληφθεί πολλά πράγματα και θα είχαν επιλυθεί αρκετά προβλήματα. Χαίρομαι που σήμερα δηλώσατε ενώπιον της Εθνικής Αντιπροσωπείας ότι στο προσεχές μέλλον -θέλω να πιστεύω ότι θα τηρηθεί αυτή η διαβεβαίωσή σας- θα ληφθούν τέτοια μέτρα, που θα επιλύσουν άμεσες ανάγκες σε προσωπικό και σε ενίσχυση εναέριων και επίγειων δυνάμεων.

Χαίρομαι επίσης, διότι ιδρύετε επιτέλους τη σχολή επιμόρφωσης δασικού προσωπικού στα Βίλλια. Είχε αποφασιστεί να λειτουργήσει αυτή η σχολή το 1993 και παρ' όλο που είχε υπογραφεί το σχετικό προεδρικό διάταγμα, είχατε ανακόψει αυτή τη διαδικασία. Είναι προς τιμήν του Δημάρχου Βιλλίων, που παρεχώρησε τις ανάλογες αίθουσες για τη λειτουργία αυτής της τόσο σημαντικής σχολής.

Λείπει βεβαίως, ο Εκπρόσωπος του Κομμουνιστικού Κόμματος. Θα ήθελα να του πω, ότι κάνει λάθος, όταν βάζει στην ίδια μοίρα τη Νέα Δημοκρατία και το ΠΑΣΟΚ, όσον αφορά στην υλοποίηση του πορίσματος της Διακομματικής Επιτροπής. Η Νέα Δημοκρατία, όσο πρόλαβε βεβαίως, εφήρμοσε συγκεκριμένα κομμάτια από το πόρισμα της Διακομματικής Επιτροπής. Στα κεφάλαια του πορίσματος της Διακομματικής Επιτροπής στις ειδικές δυνάμεις επέμβασης, στα οχήματα, αναφέρεται, ότι χρειάζεται σημαντική αύξηση όλων των οχημάτων, που είναι απαραίτητα για την αντιμετώπιση των πυρκαϊών, που πρέπει να είναι μικρά και ευέλικτα, για να έχουν τη δυνατότητα άμεσης επέμβασης. Εμείς το εφαρμόσαμε αυτό το 1993, διπλασιάζοντας σχεδόν το δασοπυροσβεστικό στόλο της Χώρας.

Και όσον αφορά την ενίσχυση των εναέριων μέσων, το ίδιο πόρισμα αναφέρει, ότι η χρήση εναέριων μέσων στην καταστολή των δασικών πυρκαϊών, αποτελεί επίτευγμα της σύγχρονης τεχνολογίας, που έχει παγκόσμια αποδοχή στον αντιπυρικό αγώνα και αποτελεί στοιχείο απαραίτητο κάθε άρτια εξοπλισμένου δασοπυροσβεστικού μηχανισμού. Στη συνέχεια αναφέρεται στα ελικόπτερα, που τα εγκαινιάσαμε τότε ως μοντέρνο σύστημα δασοπυρόσβεσης, διότι είναι γνωστό ότι εκεί που δεν μπορούν να επέμβουν τα πυροσβεστικά αεροσκάφη λόγω ισχυρών ανέμων ή λόγω γεωγραφικού αναγλύφου, μπορούν να επέμβουν αποτελεσματικά τα δασοπυροσβεστικά ελικόπτερα.

Βεβαίως, θα εκφράσω επίσης, την άποψή μου, ότι, προφανώς, το Κομμουνιστικό Κόμμα Ελλάδος δεν βλέπει με τη σωστή προοπτική και άποψη -και λιγότερο ο εκπρόσωπος του Συνασπισμού το διατύπωσε- το νομοσχέδιο το οποίο επιλύει ιδιοκτησιακά και δασικά προβλήματα που ταλαιπωρούν 'Ελληνες πολίτες από συστάσεως του ελληνικού Κράτους μέχρι σήμερα.

Θα αναφερθώ σε ένα παράδειγμα: Οι δασωθέντες αγροί που καλλιεργούνταν παλαιότερα, έμειναν για ένα χρονικό διάστημα ακαλλιέργητοι και συνεπεία των πολλών ασαφειών της δασικής μας νομοθεσίας και ορισμένες φορές του υπερβάλλοντος ζήλου των δασικών μας οργάνων, χαρακτηρίζονται δημόσιες δασικές εκτάσεις. Και με τον τρόπο αυτό, έμμεσα υφαρπάζεται η ιδιοκτησία των πολιτών, η οποία προστατεύεται από το Σύνταγμα της Χώρας μας.

'Ομως, στο σημείο αυτό ήθελα να αναφερθώ και σε ένα άλλο κοινωνικό πρόβλημα. Και απορώ, πώς διαφεύγει της προσοχής και του Κομμουνιστικού Κόμματος Ελλάδος και του Συνασπισμού λιγότερο, όπου ο κ. Αποστόλου ήταν βεβαίως πιο μετρημένος στις εκφράσεις του όσον αφορά το νομοσχέδιο αυτό.

Ορισμένοι συνεταιρισμοί αγόρασαν σε ανύποπτο χρόνο διάφορες εκτάσεις με νομίμους τίτλους, με συμβόλαια και με άδειες πολλές φορές ...

ΠΡΟΕΔΡΕΥΩΝ (Παναγιώτης Σγουρίδης): Κύριε Σταύρου, έχετε πρωτολογήσει οκτώ λεπτά και τώρα πάτε στα έξι λεπτά. Καταλαβαίνετε, λοιπόν ...

ΑΠΟΣΤΟΛΟΣ ΣΤΑΥΡΟΥ: Τελειώνω σε ένα λεπτό, κύριε Πρόεδρε. 

Συνεπώς, είναι κοινωνικό το πρόβλημα και η Πολιτεία δεν πρέπει να κλείνει τα μάτια της σ' αυτά τα προβλήματα, αλλά πρέπει να τα επιλύει. Και θέλω να πιστεύω, ότι η Κυβέρνηση και ο Υπουργός Γεωργίας κινείται προς την σωστή κατεύθυνση.

Τελείως συνοπτικά τα άλλα θέματα: 

Πού ακούστηκε, κύριε Υπουργέ, μέχρι σήμερα ...

ΠΡΟΕΔΡΕΥΩΝ (Παναγιώτης Σγουρίδης): Θα μου επιτρέψετε, κύριε Σταύρου... 

ΑΠΟΣΤΟΛΟΣ ΣΤΑΥΡΟΥ: Κλείνω με αυτό, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Κλείστε με αυτό.

ΑΠΟΣΤΟΛΟΣ ΣΤΑΥΡΟΥ: Κλείνω με αυτό.

Δεν έχει προσληφθεί το αναγκαίο εποχιακό προσωπικό. Και γιατί δεν προσλαμβάνονται πρώτα όλοι όσοι κατά το παρελθόν είχαν αποκτήσει εμπειρία και γνώση στη δασοπυρόσβεση; Τονίστηκε και από τον συνάδελφο κ. Αποστόλου, ότι εδώ δεν είναι δυνατόν να εφαρμόσουμε κοινωνικά κριτήρια. Ποιος θα κάνει δασοπυρόσβεση; 'Ενας κάτοικος της Αθήνας, ο οποίος δεν ξέρει ούτε δρόμους ούτε μονοπάτια ούτε τις περιοχές; Γι'αυτό, θα έπρεπε να εξαιρεθούν οι προσλήψεις αυτές της διαδικασίας του ΑΣΕΠ, να προσληφθούν πρόσωπα με εμπειρίες που είχαν απασχοληθεί...

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Σταύρου. 

ΑΠΟΣΤΟΛΟΣ ΣΤΑΥΡΟΥ: Μισό λεπτό, κύριε Πρόεδρε. 'Ενα δευτερόλεπτο και τελειώνω. Θα είχα τελειώσει. 

ΠΡΟΕΔΡΕΥΩΝ (Παναγιώτης Σγουρίδης): Πάτε στα οκτώ λεπτά, κύριε Σταύρου.

ΑΠΟΣΤΟΛΟΣ ΣΤΑΥΡΟΥ: Ευχαριστώ για την κατανόησή σας. Είναι τόσο μεγάλο το θέμα αυτό και πολύ λίγος ο χρόνος που δίνεται σε μας τους Βουλευτές. 

ΠΡΟΕΔΡΕΥΩΝ (Παναγιώτης Σγουρίδης): Σαφώς είναι μεγάλο. Είναι κατανοητό.

ΑΠΟΣΤΟΛΟΣ ΣΤΑΥΡΟΥ: Συνεπώς, θα ήθελα να τονίσω στον κύριο Υπουργό, ότι θα πρέπει οι προσλήψεις εποχιακού προσωπικού να γίνονται από τις περιοχές των δασών, διότι και γνωρίζουν τις περιοχές και αγαπούν τα δάση.

ΠΡΟΕΔΡΕΥΩΝ (Παναγιώτης Σγουρίδης): Ο κ. Νάκος, έχει το λόγο.

Απών. 

Σελίδα 7095 

Ο κ. Καρασμάνης έχει το λόγο.

ΓΕΩΡΓΙΟΣ ΚΑΡΑΣΜΑΝΗΣ: Κύριε Υπουργέ, πραγματικά χαίρομαι που αναγνωρίσατε ότι υπάρχει πλέγμα αντικινήτρων για τους υλοτόμους. Και χαίρομαι που είπατε ότι το λαμβάνετε υπόψη σας. Ιδού όμως η Ρόδος, ιδού και το πήδημα. Φέρνετε το νομοσχέδιο για τους νέους αγρότες. Φέρτε, λοιπόν και αυτά τα κίνητρα για τους υλοτόμους, ώστε να μπορέσουμε να τους κρατήσουμε στα δάση. Πέρα από το ρόλο που μπορούν να παίξουν σαν προστάτες των δασών, παίζουν, όπως ξέρετε, ειδικότερα στις παραμεθόριες περιοχές και εθνικό ρόλο. 

Υπάρχει και ακόμα ένα αντικίνητρο. Επιδοτείτε με εικοσιμία δραχμές το λίτρο τους υλοτόμους που χρησιμοποιούν το αλυσοπρίονο. Είναι πάρα πολύ μικρή η επιδότηση, όταν γνωρίζουμε στις άλλες κοινωνικές τάξεις τις μεγάλες επιδοτήσεις που παίρνουν. Το 1981 έπαιρναν εφτά δραχμές, εικοσιμία δραχμές, παίρνουν το 1997. Αντιλαμβάνεστε, ότι η αναλογία είναι πάρα πολύ μικρή. Θα έπρεπε να ξεφύγουν πάνω από τις εκατό δραχμές.

Ακόμη, κύριε Υπουργέ, αναγνωρίσατε ότι υπάρχει πνεύμα αντικινήτρων. Δεσμευθήκατε και άλλες φορές από το Βήμα της Βουλής, κύριε Υπουργέ, όπως επίσης και ο Υφυπουργός κ. Σωτηρλής -μιλάω μια και αναφέρθηκε για το βαμβάκι- για το Νομό Πέλλας που είχατε δεσμευθεί και είχατε πει, ότι θα βγάλετε απόφαση για να αποζημιωθούν οι βαμβακοπαραγωγοί και οι δενδροκαλλιεργητές που έχουν υποστεί ζημία το 1996 από τις υπερβολικές βροχοπτώσεις πάνω από 30%.

Και στη σύσκεψη που κάναμε με όλους τους φορείς στο Υπουργείο αλλά και ο κ.Σωτηρλής απ'αυτό το Βήμα της Βουλής, είπε, ότι "απορώ" έχουν εκδοθεί οι αποφάσεις, μάλλον φταίνε οι αρμόδιοι του Νομού". Και αποδεικνύεται εκ των υστέρων ότι δεν υπογράψατε τις αποφάσεις αυτές, κύριε Υπουργέ. Περιμένω μια απάντηση, περιμένουν οι βαμβακοπαραγωγοί. Διαφορετικά, θα έρθω πάλι από το Βήμα της Βουλής και θα σας εγκαλέσω, κύριε Υπουργέ. Θα επικαλεσθώ τα Πρακτικά της Βουλής μέσα από τα οποία έχετε δεσμευθεί.

Κύριε Υπουργέ, είναι λίγος ο χρόνος. Θα ήθελα να πω πάρα πολλά πράγματα για το ποιος φταίει για τις πυρκαϊές. Ο κύριος Γενικός Γραμματέας Δασών, μίλησε για τους Γκρίζους Λύκους. Για μένα, αυτά είναι αστεία πράγματα, κύριε Υπουργέ. Φταίνε άλλα πράγματα, φταίνε τα κυκλώματα των κερδοσκόπων, των εκμεταλλευτών της δασικής γης. Μετά από μια πυρκαϊά, ξέρετε πάρα πολύ καλά ότι φυτρώνουν πολυτελείς βίλλες. Αυτούς πρέπει να σταματήσετε, σ'αυτούς πρέπει να κόψετε τα χέρια. Και προσέξτε, τα δάση μας είναι απροστάτευτα και φοβάμαι ότι το φετινό καλοκαίρι προοιωνίζεται, με τις κλιματολογικές συνθήκες, δύσκολο, καυτό καλοκαίρι, κύριε Υπουργέ. Πάρτε έστω και αυτήν τη στιγμή αυτές τις αποφάσεις για να προστατεύσουμε τα δάση μας.

Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Ευχαριστούμε τον κ.Καρασμάνη.

Ο κύριος Υπουργός έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, είπε ο κ.Μπασιάκος ότι σήκωσα το θέμα σχετικά με την αγορά που έκανε η Κυβέρνηση από το Γιουγκοσλαβικό δημόσιο των αεροπλάνων. Το σήκωσα, γιατί στα θέματα ηθικής και πολιτικής τάξης, πρέπει να υπάρχει ένα όριο. Και αυτό το όριο, προσδιορίζει και το τι είναι Δεξιά και Αριστερά σ'αυτήν τη Βουλή και σ'αυτήν τη Χώρα, όπως προχθές προσδιόρισε στη Γαλλία, αντιπροχθές στην Αγγλίακ.ο.κ. Αν θέλει ο κ.Τσιτουρίδης να μην αισθάνεται ότι είναι δεξιός, να το πει. Να πει τι είναι. Αριστερός; Εμείς λέμε, είμαστε η αριστερά, οι σοσιαλιστές. Οι κύριοι τι είναι;

ΑΠΟΣΤΟΛΟΣ ΣΤΑΥΡΟΥ: Εσείς, δεν ξέρετε τί είστε.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Πολύ καλά ξέρουμε. Πάρα πολύ καλά.

ΑΠΟΣΤΟΛΟΣ ΣΤΑΥΡΟΥ: Ε, καλά!

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Και αυτό αποδεικνύεται και από τη στάση του εκλογικού σώματος.

Επίσης, η Αριστερά και η Δεξιά, προσδιορίζονται από το ήθος και το ύφος. Εμένα, δεν με ενδιαφέρει αν ο κ.Κύρτσος έφυγε από το Κομμουνιστικό Κόμμα και πήγε στη Δεξιά. Με ενδιαφέρει όμως, κάθε μέρα που προϊσταται μιας εφημερίδας του "Ελεύθερου Τύπου" που χυδαιολογεί σε βάρος μου. Γράφει ψέματα, γράφει ανακρίβειες, με συκοφαντεί, λασπολογεί κάθε μέρα. Αυτό είναι η δεξιά πολιτική, η λάσπη, η απάτη, η υποκρισία.

ΣΑΒΒΑΣ ΤΣΙΤΟΥΡΙΔΗΣ: Κάντε του μήνυση.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Παρακαλώ, κύριε Τσιτουρίδη. Δεν θα ασχοληθώ εγώ.

ΣΑΒΒΑΣ ΤΣΙΤΟΥΡΙΔΗΣ: Μα, ασχολείσθε.

ΣΤΕΦΑΝΟΣ ΤΖΟΥΜΑΚΑΣ(Υπουργός Γεωργίας): Θα πάρουν δημόσιο χαρακτήρα, να μάθουν πάρα πολλοί 'Ελληνες τι συμβαίνει σε ορισμένο χώρο του Τύπου.

Σ'αυτήν τη λογική λοιπόν, είπα στον κ.Καρατζαφέρη ότι έστειλε πάσα. Επειδή ενδιαφέρθηκαν ορισμένοι επιχειρηματίες που φέρνουν γύρο ορισμένους Βουλευτές, την πήγε την υπόθεση στον κ.Ασπρογέρακα, γνωστό στέλεχος της Δεξιάς στο χώρο της Δικαιοσύνης. Ο Ασπρογέρακας, έκανε δίωξη. Την έστειλαν την υπόθεση στον Κίρτσο στον "ΕΛΕΥΘΕΡΟ ΤΥΠΟ" και φυσικά και όλες οι άλλες εφημερίδες, ως γεγονός, θα το έγραφαν. 'Εβγαλαν τον Καρατζαφέρη την Κυριακή να λέει ποιος θα πάει φυλακή και ποιος δεν θα πάει. Δεν ξέρουμε αυτές τις ιστορίες; Και οι αγνοί και άδολοι, ο κ.Τσιτουρίδης και ο κ.Μπασιάκος, διάβασαν στον Τύπο οι καημένοι, οι άσχετοι! Δεν ήξεραν, τυχαία είδαν στον Τύπο κάτι να γράφεται! Σε ποιους τα λέτε αυτά; Αυτά είναι βαθιά υποκρισία και είναι χαρακτηριστικό επίσης των δεξιών πολιτικών η υποκρισία.

Εσείς, διαβάσατε απλώς τον Τύπο. Αφού έγιναν οι πάσες, στήσατε το σκηνικό, διαβάσατε και στον Τύπο μετά.

ΕΥΑΓΓΕΛΟΣ ΜΠΑΣΙΑΚΟΣ: Υπάρχει ποινική δίωξη, κύριε Υπουργέ.

ΣΤΕΦΑΝΟΣ ΤΖΟΥΜΑΚΑΣ(Υπουργός Γεωργίας): 'Οσον αφορά λοιπόν το θέμα αυτό, για να φανεί μια ακόμα φορά πώς σκέπτεσθε, πώς λειτουργείτε, πώς αντιμετωπίζετε μια σειρά από θέματα, σε μια καθαρή αγορά που ήταν με την εγγύηση του Ελληνικού Δημοσίου και του Γιουγκοσλαβικού Δημοσίου. Αυτή είναι η κατάντια σας.

'Ηταν σαφής η θέση μου, όταν κατέθεσα το νομοσχέδιο για το ιδιοκτησιακό των δασών. Το νομοσχέδιο θα έλθει στη Βουλή. Αλλά, έδινα εξηγήσεις στον κ.Κατσαρό, γιατί προέκυψε αυτή η διχογνωμία γύρω από το θέμα του ιδιωτικού και του δημόσιου δάσους. Γιατί προέκυψε από τη διατύπωση του Συντάγματος και από την αντίστοιχη νομολογία που υπάρχει από το Συμβούλιο της Επικρατείας με γνωστές αποφάσεις,όσον αφορά τη διένεξη, όχι ως προς το νομοσχέδιο. Αμέσως, γιατί είστε δεξιοί πολιτικοί μέχρι το κόκκαλο, μπροστά μου να παραποιήσετε τα λόγια μου και να πείτε ότι ξέρετε, τώρα θα επικαλεστώ το άρθρο 24 του Συντάγματος, για να μη φέρω το νομοσχέδιο. Τι κακομοιριά είναι αυτή; 'Οταν θα έλθει το νομοσχέδιο και θα ψηφιστεί στο Κοινοβούλιο, τι θα βρείτε να λέτε; Αυτό πια είναι κατάντια.

ΕΥΑΓΓΕΛΟΣ ΜΠΑΣΙΑΚΟΣ: Γιατί αναθεωρείτε το Σύνταγμα τότε; 

ΣΤΕΦΑΝΟΣ ΤΖΟΥΜΑΚΑΣ(Υπουργός Γεωργίας): Εγώ δεν σας διακόπτω ποτέ όταν μιλάτε. Ποτέ δεν σας διακόπτω. Ποτέ!

ΣΑΒΒΑΣ ΤΣΙΤΟΥΡΙΔΗΣ: Για τα δάση θα πείτε; 

ΣΤΕΦΑΝΟΣ ΤΖΟΥΜΑΚΑΣ(Υπουργός Γεωργίας): Λέω όσα σας αρμόζουν. Οσα είπατε θα πω και δεν θα αφήσω τίποτε αναπάντητο. Μην κάνετε πως δεν καταλαβαίνετε λοιπόν αθώε κύριε συνάδελφε, με το γλυκό ύφος που δεν ξέρετε τίποτε. Αυτά δεν περνάνε. Υπάρχουν όρια στην ηθική και στην πολιτική!

Τώρα όσον αφορά τα θέματα που θέσατε. Κατ' αρχήν θα ήθελα να κάνω σχόλια για τα θέματα που έθεσαν οι συνάδελφοι. Ο κ. Μπούτας έθεσε αρκετά θέματα τα οποία θα λάβω υπόψη μου γιατί είχε μια ολοκληρωμένη τοποθέτηση όπως και ο κ. Αποστόλου που και ως δασοπόνος έχει μια ιδιαίτερη γνώση των θεμάτων. Ασφαλώς υπάρχουν θέματα που πρέπει να αντιμετωπίσουμε -δεν το αμφισβητώ αυτό- αλλά

Σελίδα 7096 

σε επίπεδο μέσου όρου είμαστε από τις χώρες της Κοινότητας με την καλύτερη θέση. Μπορεί να μην πήραμε φέτος δύο αυτοκίνητα ή τρία αυτοκίνητα αλλά δώσαμε εξήμισι δισεκατομμύρια για να πάρουμε τα τέσσερα αεροπλάνα τα οποία έχουν και αυτά τη σημασία τους για το πως θα συμβάλουν στο να αντιμετωπισθεί κατασταλτικά βέβαια το θέμα της δασοπυρόσβεσης. Εχετε πάρα πολύ δίκιο, κύριε Αποστόλου, σ' αυτό.

Από τα δεκαεπτά θέματα που θέτει η επερώτηση που υπογράφει επικεφαλής ο κ. Μπασιάκος, σε τρία θέματα δέχθηκα ότι υπάρχουν προβλήματα που πρέπει να αντιμετωπίσουμε και όχι στα υπόλοιπα. Στα υπόλοιπα δεν συμφωνούμε και με εκτιμήσεις και με γεγονότα. Ομως στα τρία αυτά θέματα που αναγνώρισα θα υπάρξουν εξελίξεις και θα δοθούν οι λύσεις γιατί είναι σωστές οι παρατηρήσεις και όντως υπάρχουν οι καθυστερήσεις και όντως πρέπει να δοθούν λύσεις.

Τρίτον, για να υπάρξει ανανέωση του στόλου που θα το επιδιώξουμε χρειάζεται και κονδύλι και αυτός ήταν ο προϋπολογισμός φέτος. Ηταν τριάντα δισεκατομμύρια συνολικά συν τα εξήμισι εκατομμύρια για τα αεροσκάφη. Είναι καθαρά δηλαδή ένα οικονομικό θέμα. 

Εγώ δίνω ιδιαίτερη βαρύτητα στο θέμα του στρατηγικού σχεδιασμού. Γιατί όντως υπάρχει αυτή η διχογνωμία για το Δασικό Σώμα. Εγώ αναγνωρίζω το πόρισμα, κύριε Μπασιάκο, αλλά δεν σημαίνει ότι επειδή γράφτηκε ένα πόρισμα από την πορεία των πραγμάτων θα πρέπει να συμφωνήσουμε σε όλα τα θέματα του πορίσματος, και επειδή και το Κόμμα που ανήκω εγώ, είχε αυτή την άποψη τότε. Υπάρχει ένα θέμα δηλαδή συνδυασμού των πυροσβεστικών δραστηριοτήτων με τη δασοπυρόσβεση του Υπουργείου Γεωργίας -γιατί όλο το χρόνο πρέπει να έχουμε δραστηριότητες και πράγματι γιατί θα υπάρχουν αμοιβές- πως θα λειτουργεί στα δάση το δασοπυροσβεστικό σώμα του Υπουργείου Γεωργίας. Γιατί είναι άλλο το ότι σήμερα έχουμε την ευελιξία ότι μπορούν οι διευθύνσεις δασών και τα δασαρχεία το χειμώνα ή άλλες εποχές του χρόνου να φροντίζουν το δάσος να κάνουν αναδασώσεις κ.ο.κ.

Και ήθελα επίσης να πω, ότι δεν αληθεύει ότι δεν έχουν ηγεσίες τα δασαρχεία και οι διευθύνσεις δασών. Το επαναλαμβάνω και πάλι. 'Ηταν λάθος αυτό που είπε ο κ. Μπασιάκος. Δεν έχουμε τμηματάρχες παντού. 

ΕΥΑΓΓΕΛΟΣ ΜΠΑΣΙΑΚΟΣ: Αναπληρώνονται, είπα εγώ. 

ΣΤΕΦΑΝΟΣ ΤΖΟΥΜΑΚΑΣ(Υπουργός Γεωργίας): 'Εχω κάποιο θέμα μόνο για δύο υπαλλήλους που δέχθηκαν ή όχι τον διορισμό τους γιατί δώδεκα έως δεκατέσσεροι υπάλληλοι δεν δέχθηκαν τον διορισμό τους, την προαγωγή τους γιατί υπήρχε θέμα μετάθεσης. Αλλά ηγεσίες υπάρχουν. Στους τμηματάρχες υπάρχει μια εξέλιξη λόγω του ότι τα συμβούλιά τους δεν έκαναν τις προαγωγές. Και δεν είναι μόνιμα η μόνη λύση ο εισαγγελέας που θα πρέπει να καταφύγει η πολιτική ηγεσία.

Θα συζητήσουμε τα κίνητρα των νέων αγροτών αύριο στη δεύτερη συνεδρίαση στη διαρκή επιτροπή για να δούμε το θέμα αυτό των υλοτόμων κύριε Καρασμάνη, γιατί όντως υπάρχει πρόβλημα. 

Υπάρχει το θέμα των αρμοδιοτήτων. Αρμόδιος σύμφωνα με το Σύνταγμα είναι ο Υπουργός Γεωργίας. Υπάρχουν όμως συνεργασίες, υπάρχει ο Υφυπουργός, υπάρχει ο Γενικός Γραμματέας. Οι αρμοδιότητες στους Φενικούς Γραμματείς έχουν δοθεί από τον Υπουργό κ. Μωραϊτη και από τότε δεν άλλαξα εγώ αρμοδιότητες. Υπάρχει ένα πακέτο, ένα σώμα, που δίνει αρμοδιότητες στους γενικούς γραμματείς, στους γενικούς διευθυντές, στους διευθυντές και στους τμηματάρχες. Δεν παρενέβην. Δεν είναι δηλαδή θέμα που το έθεσα εγώ σήμερα και νομίζω ότι πολύ σωστά λειτουργεί αυτό το σχήμα για να υπάρχει κάποια αποκέντρωση.

Κυρίες και κύριοι συνάδελφοι, είπατε ότι δεν αναφέρθηκα σε έργα. Δεν αναφέρθηκα λόγω χρόνου. Υπάρχει ένα πακέτο έργων και πρώτα στην Πεντέλη που έγινε η πυρκαϊά με αυτό το σύστημα των πλεγμάτων όπου έγιναν πάρα πολύ μεγάλα έργα. Το ίδιο συνέβη και στις άλλες περιοχές που αντιμετωπίσαμε πυρκαϊές.

Θα μπορούσα να αναφέρω για τη Λέσβο, για τη Σάμο, για την Εύβοια και για τη Θεσσαλία με το Νομό Μαγνησίας και Νομό Λασιθίου που αναφέρατε. Αλλά...

ΑΠΟΣΤΟΛΟΣ ΣΤΑΥΡΟΥ: Στην Πεντέλη είναι θετικό. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Είναι γεγονός ότι αυτά τα δασοπλέγματα έγιναν.

ΑΠΟΣΤΟΛΟΣ ΣΤΑΥΡΟΥ: Φέτος, για τις αναδασώσεις, κύριε Υπουργέ, δίνετε τετρακόσια εκατομμύρια δραχμές. Δεν φθάνουν ούτε για γραφική ύλη.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Σταύρου, εγώ λέω για την επερώτηση, όπως έθεσε το θέμα ο κ. Μπασιάκος, ότι εκεί που έγιναν πυρκαϊές και υπήρχαν ζημιές και υπήρχαν συνέπειες, πλημμύρες και καταστροφές, εξ αυτού του λόγου, δεν έγιναν έργα. Δεν θέλω να τα αναφέρω για λόγους χρόνου, που έγιναν και στη Λέσβο και στη Σάμο και στην Εύβοια και στο Λασίθι και φυσικά, με σημαντικό έργο τα δασοπλέγματα στην Πεντέλη, όπου όλοι αναγνωρίζουν τη σημασία του.

ΑΠΟΣΤΟΛΟΣ ΣΤΑΥΡΟΥ: Μόνο για την Πεντέλη. Τα άλλα αφήστε τα.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας):'Οχι, έγιναν περιφερειακά έργα, κύριε Σταύρου. Δεν θα ήθελα να διαβάσω τον κατάλογο τώρα.

ΑΠΟΣΤΟΛΟΣ ΣΤΑΥΡΟΥ: Αφήστε τα αυτά.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Θα ήθελα να πω ότι θα γίνουν αγορές αεροσκαφών. Θα γίνουν όμως με βάση το δημόσιο διαγωνισμό. Εδώ ήταν μία αγορά με μία χώρα που ήταν σε εμπάργκο και αυτό πόνεσε πάρα πολλούς. Και θα ήθελαν ορισμένοι να συνεχίζονται με τον παραδοσιακό τρόπο, για να λειτουργήσει όλο το κύκλωμα. Αυτό όμως δεν έχει καμία σχέση με εμάς. Εμείς έπρεπε να υλοποιήσουμε μία πολιτική συμφωνία, μία διακρατική συμφωνία που υπήρχε ανάμεσα σε δύο ηγέτες και σε δύο χώρες και το κάναμε και γι'αυτό δεν δεχόμαστε τέτοια υπονοούμενα. Αν έχασαν τις δουλειές τους οι άνθρωποι, ας κάνουν άλλες δουλειές αυτοί.

'Οσον αφορά αυτό που είπατε, ότι δεν μιλώ καθαρά για τα Μέσα Μαζικής Ενημέρωσης, είναι σαφείς οι εικόνες -δεν θα ανοίξω εγώ και άλλον πόλεμο με ανθρώπους και καταστάσεις- διαβάζει ο καθένας κάθε μέρα ακούει και βλέπει τα πράγματα και αντιλαμβάνεται. Το ποισ είναι η αλήθεια και το ποιοι είναι συκοφάντες φαίνεται απ' όσα γράφονται στον Τύπο. Είναι φαινόμενο αυτό σήμερα. Είναι ένα μέρος από την παρακμή στο δημόσιο βίο και στο χώρο των Μέσων Μαζικής Ενημέρωσης που για να λειτουργήσουν κινούνται σε πάρα πολλούς κύκλους και σε πολλές δραστηριότητες και -λυπάμαι πάρα πολύ να πω- βρίσκουν και πολιτικούς για να μπορούν να φέρνουν...

ΕΥΑΓΓΕΛΟΣ ΜΠΑΣΙΑΚΟΣ: Ποιοι είναι αυτοί; Να μας τους πείτε.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Μπασιάκο, αν θέλετε, να γίνει μία δημόσια συζήτηση με αυτούς που θα έχουν το ανάστημά τους όρθιο εδώ μέσα στη Βουλή για να πούμε πολλά πράγματα για τα Μέσα Μαζικής Ενημέρωσης, για το εμπόριο, για τους μεσάζοντες, για τα έργα και για να δούμε ποιοι πολιτικοί με τον ένα ή τον άλλο τρόπο και πώς φέρνουν τα θέματα, πώς κάνουν πάσα στον Τύπο, πώς τα κτυπούν μετά στο Κοινοβούλιο και όλο αυτό το σύστημα της απόλυτης αθλιότητας.'Οσον με αφορά, όση συνέπεια και να έχει αυτό, όσο πόλεμο, δεν πρόκειται να κάνω πως δεν κατάλαβα και δεν είδα και δεν άκουσα και γι'αυτό μιλώ με αυτό τον τρόπο.

Κύριε Πρόεδρε, θα ήθελα να τελειώσω...

ΓΕΩΡΓΙΟΣ ΚΑΡΑΣΜΑΝΗΣ: Δεν μας είπατε για τις αποφάσεις στο βαμβάκι.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε συνάδελφε, τότε είχαμε ορίσει τρεις προτεραιότητες...

ΓΕΩΡΓΙΟΣ ΚΑΡΑΣΜΑΝΗΣ: Δύο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Τρεις. Και η Πέλλα ήταν στη δεύτερη προτεραιότητα. Οι αποφάσεις βγήκαν.

ΓΕΩΡΓΙΟΣ ΚΑΡΑΣΜΑΝΗΣ: Δεν βγήκαν.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Βγήκαν.

Σελίδα 7097 

ΓΕΩΡΓΙΟΣ ΚΑΡΑΣΜΑΝΗΣ: Ο κ. Σωτηρλής παραδέχθηκε ότι έκανε λάθος που είπε ότι βγήκαν οι αποφάσεις.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας):'Οσον αφορά το βαμβάκι μπορεί να μην καλύπτεται. Γιατί θυμάμαι ότι μου είχε θέσει το θέμα ο κ. Τσιτουρίδης με τα σιτηρά στο Κιλκίς, ότι είχε μεγάλη ζημιά και τα σιτηρά μπήκαν.'Ομως, ο άλλος συνάδελφος του Κόμμματός σας, προχθές, είπε ότι δεν μπήκε το βαμβάκι, δεν μπήκε το προϊόν ίσως. Και αυτό έχω να εξετάσω, τόσο με την Πέλλα που έχει ξανατεθεί και από άλλους συναδέλφους, όσο και με το Κιλκίς. Δεν μπήκε το βαμβάκι για το Κιλκίς και την Πέλλα, όχι ότι δεν μπήκε η Πέλλα. Η Πέλλα είχε μεγάλες καταστροφές, οι δενδροκαλλιέργειες πλημμύρησαν και πνίγηκαν χιλιάδες στρέμματα τότε με τις νεροποντές. Αυτό το ξέρουμε, το αναγνωρίσαμε και ορίσαμε πώς θα γίνει η αποζημίωση.

ΓΕΩΡΓΙΟΣ ΚΑΡΑΣΜΑΝΗΣ: Δεν έχετε βγάλει αποφάσεις.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μην το λέτε αυτό.'Εχουν εκδοθεί όλες οι αποφάσεις πριν από το Πάσχα.

ΓΕΩΡΓΙΟΣ ΚΑΡΑΣΜΑΝΗΣ: Δεν υπάρχουν.

ΠΡΟΕΔΡΕΥΩΝ (Παναγιώτης Σγουρίδης): Κύριε Καρασμάνη, βρήκατε τώρα παπά να θάψουμε πέντε, δέκα; Να ρωτήσουμε και για κάτι άλλο τον κύριο Υπουργό.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ο κ. Καρασμάνης ασχολείται επισταμένως με τα θέματα της Γεωργίας, τα γνωρίζει, αλλά οι αποφάσεις έχουν βγει.

ΓΕΩΡΓΙΟΣ ΚΑΡΑΣΜΑΝΗΣ: Δεν υπάρχουν.

ΠΡΟΕΔΡΕΥΩΝ (Παναγιώτης Σγουρίδης): Μιλάμε για τα δάση, μπήκαμε στα Μέσα Μαζικής Ενημέρωσης, μπήκαμε στα διαπλεκόμενα και φθάσαμε στο βαμβάκι!

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, όταν βλέπετε μία διακρατική συμφωνία να βάλλεται κατ'αυτόν τον τρόπο και όχι σε μεγάλες ζώνες, σε χαμηλές ζώνες, δουλειές ξέρετε, δεν θέλω να κάνω άλλους χαρακτηρισμούς. Ειλικρινά τέθηκε θέμα για κάποιες περιοχές στη δεύτερη προτεραιότητα γιατί δεν ήταν μέσα το βαμβάκι, όχι ότι δεν βγήκαν οι αποφάσεις. Οι αποφάσεις έχουν βγει όλες. Μπορείτε αύριο το πρωί να πάτε και εγώ να σας στείλω στο γραφείο μου και ο Διευθυντής στα ΠΣΕΑ κ. Δρουσόδημος να σας δώσει τις αποφάσεις της δεύτερης και της τρίτης προτεραιότητας, αλλά από άποψη κόστους είναι το ίδιο για όλη τη Χώρα.

Θα ήθελα να κλείσω, κύριε Πρόεδρε, λέγοντας και επαναλαμβάνοντας αυτό που είπα από την αρχή. Υπάρχουν δυνάμεις στην ελληνική κοινωνία, που ενδιαφέρονται να προστατεύσουμε το δάσος και να είμαστε αποτελεσματικοί και στη φετινή περίοδο. Υπάρχουν αυτοί που θέλουν να εμπορευτούν την κατάσταση και υπάρχουν και αυτοί που θέλουν να την αξιοποιήσουν πολιτικά και κομματικά.

Το καλύτερο που έχουμε να κάνουμε όλοι μας είναι να στοιχηθούμε στην πρώτη γραμμή. Να δείξουμε δηλαδή πραγματική ευαισθησία, να οργανώσουμε καλύτερα τα πράγματα και να λάβουμε υπόψη μας και τις οικονομικές δυνατότητες. Αυτό να μην το παραγνωρίζουμε, γιατί όντως ο χώρος αυτός για να οργανωθεί σωστά θέλει πολύ μεγάλα κονδύλια. Θέλει πάνω από εκατόν πενήντα δισεκατομμύρια το χρόνο. Αυτή είναι μία πραγματικότητα και δεν υπάρχει αυτό σήμερα ως δυνατότητα. Από κει αρχίζει μία διαδικασία αντεγκλήσεων που φθάνει μετά και στις σκοπιμότητες. 

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριοι συνάδελφοι, οφείλω να πω ότι ειπώθηκαν πολλά από τον κύριο Υπουργό, τα οποία πραγματικά μας προκαλούν. Θα επισημάνω, όμως, ότι το πολιτικό μου ήθος, ως φιλελεύθερου και νέου πολιτικού, δεν μου επιτρέπει να σας ακολουθήσω σε όλα αυτά τα οποία είπατε. 'Ολα αυτά τα οποία είπατε είναι και αναχρονιστικά και ξεπερασμένα.

Αυτό το ήθος σας, οφείλω να πω, ότι χαρακτηρίζει την Ελλάδα, που φεύγει μαζί με σας, κύριε Τζουμάκα, και υπήρξατε ακριβώς του ίδιου χαμηλού πολιτικού ήθους είτε είχατε Πρωθυπουργό τον μακαρίτη Παπανδρέου είτε τον κ. Σημίτη. Κάπου-κάπου θυμάστε και την Αριστερά, θυμάστε και τη Δεξιά και με ξεπερασμένες αερολογίες αποφεύγετε να τοποθετείτε επί των ουσιαστικών θεμάτων. Εν πάση περιπτώσει, αν το ήθος σας επιβάλλει και επιτάσσει να φακελώνετε δικαστικούς λειτουργούς -γιατί ακούσαμε και αυτό μέσα στη Βουλή απόψε, γιατί μιλήσατε για Δεξιό δικαστικό λειτουργό- τότε σας καταγγέλουμε στον ελληνικό Λαό. Είναι απαράδεκτο αυτό που είπατε.

Από κει και πέρα, για να έλθουμε και στην ουσία των θεμάτων, δεν κατάλαβα γιατί ενοχληθήκατε για ένα θέμα το οποίο έχουν αναδείξει όλες οι ημερήσιες εφημερίδες της Αθήνας. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Για τη μεθόδευση, κύριε συνάδελφε.

ΣΑΒΒΑΣ ΤΣΙΤΟΥΡΙΔΗΣ: Μάλιστα! Να απευθυνθείτε στους συντάκτες και στους εκδότες, όχι στην Εθνική Αντιπροσωπεία. Αν εκτιμάτε ότι ο κ. Κύρτσος είναι "άθλιος απέναντί σας και επειδή είναι απών να του κάνετε μήνυση. Σε απόντες πάντως δεν μπορείτε να αναφέρεσθε.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Παίρνουν μέρος Βουλευτές σ' αυτήν τη μεθόδευση.

ΣΑΒΒΑΣ ΤΣΙΤΟΥΡΙΔΗΣ: Απο κει και πέρα, έχουμε και καταγγελλίες εναντίον Βουλευτών; Μου θυμίζετε την κα Παπανδρέου, η οποία εξαπέλυσε βολές εναντίον συναδέλφων και ήλθατε και την αθωώσατε. Αν έχετε πρόβλημα με συναδέλφους, να τους καταγγείλετε. 'Οχι να πετάμε κατηγορίες και λάσπες γενικώς και αορίστως.

Τι κατανοώ εγώ, ως πολίτης, διαβάζοντας; Δεν είμαστε όλοι τόσο πονηροί, όσο εσείς. Μαθαίνω σήμερα από τις εφημερίδες ότι η Σερβική Κυβέρνηση δηλώνει πως δεν πήρε αυτή το τίμημα. Το πήρε ένας ιδιώτης. Τι διακρατική συμφωνία κάνατε; Με ποιον; Το Υπουργείο Εθνικής 'Αμυνας της Γιουγκοσλαβίας το λέει. Κάντε μηνύσεις στις εφημερίδες, μη μας καταγγέλλετε εδώ μέσα.

Λέει η Γιουγκοσλαβική Κυβέρνηση ότι κάποιος μεσάζοντας πήρε χρήματα και αυτοί με τους οποίους, υποτίθεται, θα κάνατε διακρατική συμφωνία, δεν πήραν τίποτα. Εσείς το πληρώσατε το τίμημα αυτό. 

Εις ότι αφορά την ουσία των θεμάτων τώρα. Ελέχθη μία σειρά πραγμάτων που είναι ανακριβή. Είπατε ότι δεν καταργήθηκε το επίδομα ειδικών συνθηκών. Καταργήθηκε με το ενιαίο μισθολόγιο. Ρωτήστε τους συναδέλφους σας Υπουργούς και τους υπηρεσιακούς σας παράγοντες. Καταργήθηκε με το νέο μισθολόγιο και λυπούμαι που δεν το ξέρετε.

Αφού αποδεχθήκατε στην πρωτολογία σας μία σειρά, το 90% των θεμάτων που θίξαμε, έρχεσθε στη δευτερολογία σας να μας δώσετε μαθήματα οικολογικού ήθους και δασικής πολιτικής. Κυβέρνηση είστε -αυτό λέμε στην επερώτησή μας- πάρτε μέτρα. Μη μας πείτε του χρόνου "έρχεσθε και ξαναθέτετε τα ίδια θέματα". Λυπούμαι πάρα πολύ. Εάν συνεχίσετε με αυτές τις πρακτικές, να καταγγέλουμε, να πετούμε κορώνες, να μιλάμε για Δεξιά ή Αριστερά, πιστεύουμε και το πιστεύουμε ειλικρινά ότι είστε η Ελλάδα που φεύγει, αναποτελεσματική, χωρίς πολιτική, χωρίς στρατηγική.

Φέρτε αποτελεσματικά μέτρα, θα τα χειροκροτήσουμε και αν έχετε -και τελειώνω μ' αυτό- οποιεσδήποτε υπόνοιες ότι υπάρχουν "άθλιοι" που σας πολεμούν προσωπικά, ή εσάς ή την Κυβέρνησή σας, να κάνετε μηνύσεις. Αθλιότης είναι να μιλάτε εναντίον απόντων κατ' αυτόν τον τρόπο και κατά συναδέλφων οι οποίοι αναδεικνύουν θέματα στα πλαίσια της κοινοβουλευτικής τους αρμοδιότητας και του κοινοβουλευτικού τους καθήκοντος. Λυπούμαι πάρα πολύ και θα το επαναλάβω για μια ακόμη φορά, να ακούμε στην Εθνική Αντιπροσωπεία ότι φακελώνετε και δικαστικούς. Δεν σας τιμά καθόλου.

Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ουδέν

Σελίδα 7098 

σχόλιο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, έχω δικαίωμα να τριτολογήσω.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Τσιτουρίδη, έχετε το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, χαίρομαι που ο κύριος Υπουργός δεν αφιέρωσε χρόνο για σχόλια. Ελπίζουμε έτσι να κερδίζει χρόνο ώστε να εργαστεί παραγωγικότερα.

ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, αν θέλετε έχετε δικαίωμα τεταρτολογίας!

Kηρύσσεται περαιωμένη η συζήτηση επί της Επερωτήσεως των συναδέλφων της Νέας Δημοκρατίας κυρίων Ευάγγελου Μπασιάκου, Απόστολου Σταύρου, Νικολάου Κατσαρού, Αθανασίου Νάκου, Γεωργίου Καρασμάνη, Γεωργίου Αλεξόπουλου κατά του Υπουργού Γεωργίας σχετικά με την πολιτική της Κυβέρνησης στην προστασία των δασών από τις πυρκαϊές και άλλους κινδύνους.

'Εχουν διανεμηθεί τα Πρακτικά της Τετάρτης 12 Μαρτίου 1997, Πέμπτης 13 Μαρτίου 1997, Παρασκευής 14 Μαρτίου 1997 και Δευτέρας 17 Μαρτίου 1997 και ερωτάται το Σώμα αν επικυρούνται.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Τετάρτης 12 Μαρτίου 1997, Πέμπτης 13 Μαρτίου 1997, Παρασκευής 14 Μαρτίου 1997 και Δευτέρας 17 Μαρτίου 1997 επικυρώθηκαν.

Ερωτάται το Σώμα αν δέχεται να λύσουμε τη συνεδρίαση.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 22.25' λύεται η συνεδρίαση για αύριο Τρίτη 3 Ιουνίου 1997 και ώρα 18.00' με αντικείμενο εργασιών του Σώματος, κοινοβουλευτικό έλεγχο, συζήτηση αναφορών και ερωτήσεων και στη συνέχεια νομοθετική εργασία, σύμφωνα με την ημερήσια διάταξη.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
