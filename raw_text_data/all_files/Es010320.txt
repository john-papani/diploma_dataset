

ΣΥΝΕΔΡΙΑΣΗ ΡΜΓ'
Τρίτη 20 Μαρτίου 2001 
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ

Α. ΕΙΔΙΚΑ ΘΕΜΑΤΑ
1. Επικύρωση Πρακτικών,
2. 'Αδεια απουσίας των Βουλευτών Β. Τσίπρα, Θ. Λεονταρίδη, Ι. 
Κεφαλογιάννη και Σ. Κούβελα,
3. Συζήτηση επί των αιτήσεων άρσεως της ασυλίας των Βουλευτών Π. 
Βαρδίκου, Γ. Γκαλίπ, Μ. Δαμανάκη, Λ. Κανέλλη, Ελ. Παπαγεωργόπουλου, Ι. Παπαθανασίου, Κ. Τασούλα, Κ. Τσίμα και Α. Τσιπλάκου,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου επικαίρων ερωτήσεων της Τετάρτης 21 Μαρτίου
2001,
4. Συζήτηση αναφορών και ερωτήσεων:
α) Προς τον Υπουργό Υγείας και Πρόνοιας: i) σχετικά με την
καθυστέρηση έναρξης της λειτουργίας της Μονάδας Χημειοθεραπείας του
Γενικού Νοσοκομείου Πατρών "ΑΓΙΟΣ ΑΝΔΡΕΑΣ",
ii) σχετικά με την ενίσχυση σε διοικητικό και νοσηλευτικό προσωπικό
του Νοσοκομείου Διδυμότειχου 'Εβρου,
β) Προς τον Υπουργό Εθνικής 'Αμυνας, σχετικά με τη λήψη μέτρων για τη
διασφάλιση της υγείας των εργαζομένων στις μονάδες 303 και 304
προκεχωρημένου εργοστασίου βάσης (ΠΕΒ), όπου έχου μεταφερθεί για επισκευή στρατιωτικά οχήματα από το Κόσοβο,
Γ. ΝΟΜΟΘΕΤΙΚΗ ΕΡΓΑΣΙΑ
1. Ψήφιση επί της αρχής των άρθρων και του συνόλου των σχεδίων νόμων
του Υπουργείου Ανάπτυξης: α) "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Τουρκίας για συνεργασία στον τομέα του Τουρισμού",
β) "Κύρωση της Συμφωνίας μεταξύ της Ελληνικής Δημοκρατίας και της
Δημοκρατίας της Τουρκίας για την επιστημονική και τεχνολογική συνεργασία",
2. Συνέχιση της συζήτησης επί των άρθρων του σχεδίου νόμου του
Υπουργείου Εσωτερικών, Δημόσιας Διοίκησης και Αποκέντρωσης: "Είσοδος και παραμονή αλλοδαπών στην Ελληνική Επικράτεια. Κτήση της ελληνικής ιθαγένειας με πολιτογράφηση",
3. Κατάθεση 'Εκθεσης Διαρκούς Επιτροπής:
Η Διαρκής Επιτροπή Μορφωτικών Υποθέσεων καταθέτει την έκθεσή της στην πρόταση νόμου αρμοδιότητας του Υπουργείου Εθνικής Παιδείας και Θρησκευμάτων: "Εθνικός διάλογος για την παιδεία και συγκρότηση σχετικών επιτροπών",
ΟΜΙΛΗΤΕΣ
Α. Επί των αναφορών και ερωτήσεων:
ΑΠΟΣΤΟΛΑΚΗΣ Δ.,
ΓΑΡΟΥΦΑΛΙΑΣ Γ.,
ΔΗΜΟΣΧΑΚΗΣ Θ.,
ΣΠΥΡΑΚΗ Χ.,
ΧΡΥΣΑΝΘΑΚΟΠΟΥΛΟΣ Α.,
Β. Επί των αιτήσεων άρσεως ασυλίας:
ΑΚΡΙΒΑΚΗΣ Α.,
ΓΚΑΛΗΠ Γ.,
ΚΟΥΒΕΛΗΣ Φ.,
ΚΑΜΜΕΝΟΣ Π.,
ΠΑΠΑΓΕΩΡΓΙΟΥ Γ.,
ΠΑΠΑΓΕΩΡΓΟΠΟΥΛΟΣ Ε.,
ΠΑΠΑΚΩΣΤΑ ΑΙΚ.,
ΠΑΥΛΟΠΟΥΛΟΣ Π.,
ΣΚΥΛΛΑΚΟΣ Α.,
Γ. Επί του σχεδίου νόμου του Υπουργείου Εσωτερικών, Δημόσιας
Διοίκησης και Αποκέντρωσης:
ΑΚΡΙΒΑΚΗΣ Α.,
ΑΝΔΡΕΟΥΛΑΚΟΣ Α.,
ΓΚΑΤΖΗΣ Ν.,
ΔΑΒΑΚΗΣ Α.,
ΙΩΑΝΝΙΔΗΣ Φ.,
ΚΑΡΑΣΜΑΝΗΣ Γ.,
ΚΟΥΒΕΛΗΣ Φ.,
ΛΟΒΕΡΔΟΣ Α.,
ΠΑΠΑΝΔΡΕΟΥ Β.,
ΠΑΥΛΙΔΗΣ Α.,
ΤΖΑΝΗΣ Λ.,
ΤΣΙΟΚΑΣ Θ.,
ΧΑΙΤΙΔΗΣ Ι.

ΠΡΑΚΤΙΚΑ ΒΟΥΛΗΣ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΡΜΓ'
Τρίτη 20 Μαρτίου 2001
-----------------

Αθήνα, σήμερα στις 20 Μαρτίου 2001, ημέρα Τρίτη και ώρα 18.15'
συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α' Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
Ανακοινώνονται προς το Σώμα από τον κ. Αλέξανδρο Χρυσανθακόπουλο,
Βουλευτή Αχαϊας, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Τετάρτης 21 Μαρτίου 2001.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ.2&3 Καν.Βουλής) 1. Η με αριθμό 768/19.3.2001 επίκαιρη ερώτηση του Βουλευτή του
Πανελλήνιου Σοσιαλιστικού Κινήματος κ. Κωνσταντίνου Τσίμα προς τον Υπουργό Εργασίας και Κοινωνικών Ασφαλίσεων, σχετικώς με την εξαίρεση του Νομού Καβάλας, από το πρόγραμμα επιδότησης του Οργανισμού Απασχόλησης Εργατικού Δυναμικού (ΟΑΕΔ) για την πρόσληψη ανέργων από επιχειρήσεις, τη μείωση της ανεργίας κλπ.
2. Η με αριθμό 758/19.3.2001 επίκαιρη ερώτηση του Βουλευτή της Νέας
Δημοκρατίας κ. Δημητρίου Σιούφα προς τον Υπουργό Εργασίας και Κοινωνικών Ασφαλίσεων, σχετικώς με τις ενέργειες της Κυβέρνησης σε ό,τι αφορά την προώθηση των νομοθετικών παρεμβάσεων για τη μεταρρύθμιση του συστήματος κοινωνικής ασφάλισης κλπ.
3. Η με αριθμό 757/19.3.2001 επίκαιρη ερώτηση του Βουλευτή του
Κομμουνιστικού Κόμματος Ελλάδας κ. Δημητρίου Τσιόγκα προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικώς με τα προβλήματα που δημιουργεί στους εργαζομένους στη "ΛΑΡΚΟ" η πρόθεση της Κυβέρνησης για ιδιωτικοποίηση της εταιρίας κλπ.
4. Η με αριθμό 763/19.3.2001 επίκαιρη ερώτηση του Βουλευτή του
Συνασπισμού της Αριστεράς και της Προόδου κ. Παναγιώτη Λαφαζάνη προς τον Υπουργό Πολιτισμού, σχετικώς με τις προθέσεις του Υπουργείου να επανεξετάσει την απόφαση, για οικοδόμηση του Ραλλείου Γυμνασίου, σε αρχαιολογικό χώρο.
Κυρίες και κύριοι συνάδελφοι, θα ήθελα να παρακαλέσω το Σώμα για την έγκρισή του σε αιτήματα συναδέλφων για ολιγοήμερες άδειες απουσίας στο εξωτερικό.
Ο συνάδελφος Βουλευτής Ευρυτανίας κ. Βασίλειος Τσίπρας ζητεί
ολιγοήμερη άδεια απουσίας στο εξωτερικό.
Εγκρίνει η Βουλή;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Ο συνάδελφος Βουλευτής Σερρών κ. Θεόφιλος Λεονταρίδης ζητεί ολιγοήμερη άδεια απουσίας στο εξωτερικό.
Εγκρίνει η Βουλή;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Ο συνάδελφος Βουλευτής Ρεθύμνης κ. Ιωάννης Κεφαλογιάννης ζητεί
ολιγοήμερη άδεια απουσίας στο εξωτερικό.
Εγκρίνει η Βουλή;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμεθα
στη συζήτηση των
ΑΝΑΦΟΡΩΝ ΚΑΙ ΕΡΩΤΗΣΕΩΝ
Αναφορές και ερωτήσεις πρώτου κύκλου.
Πρώτη είναι η με αριθμό 5356/30.1.2001 ερώτηση του Βουλευτή του
Πανελλήνιου Σοσιαλιστικού Κινήματος κ. Αλέξανδρου Χρυσανθακόπουλου προς τον Υπουργό Υγείας και Πρόνοιας, σχετικώς με την καθυστέρηση έναρξης της λειτουργίας της Μονάδας Χημειοθεραπείας, του Γενικού Νοσοκομείου Πατρών "ΑΓΙΟΣ ΑΝΔΡΕΑΣ".
Η ερώτηση του κυρίου συναδέλφου έχει ως εξής:
"Το Νοέμβριο του 1999 εγκαινιάστηκε η ημερήσια νοσηλεία της Μονάδας Χημειοθεραπείας του Γενικού Νοσοκομείου Πατρών "ΑΓΙΟΣ ΑΝΔΡΕΑΣ" από τον Υπουργό Υγείας και Πρόνοιας.
'Ηδη η Μονάδα Χημειοθεραπείας έχει στελεχωθεί με τους απαιτούμενους νοσηλευτές, καθώς και διευθυντή και δύο γιατρούς επιμελητές Β', ενώ υφίσταται όλη η απαιτούμενη υλικοτεχνική και ξενοδοχειακή υποδομή για τις ανάγκες λειτουργίας της μονάδας σε εικοσιτετράωρη βάση.
Παρά ταύτα, η Μονάδα Χημειοθεραπείας δεν έχει λειτουργήσει ακόμη και ενώ έχουν περάσει δεκατέσσερις μήνες μετά τα εγκαίνια από τον Υπουργό. 
Από την πλευρά των ασθενών-καρκινοπαθών με ιδιαίτερη, ευαίσθητη και
ευάλωτη ψυχολογική κατάσταση εκφράζονται καθημερινά παράπονα, διότι δεν έχουν σε περιπτώσεις επιπλοκών από τη χημειοθεραπεία, τη δέουσα ημερήσια περίθαλψη.
Το ερωτηματικό που πλανάται σε γιατρούς, νοσηλευτές αλλά και ασθενείς, είναι μήπως μεθοδεύεται με αυτήν την παρελκυστική τακτική η διάλυση της Μονάδας Χημειοθεραπείας του Νοσοκομείου "ΑΓΙΟΣ ΑΝΔΡΕΑΣ", ώστε να παραμείνει στην περιοχή η μία και μόνη Μονάδα Χημειοθεραπείας του Περιφερειακού Πανεπιστημιακού Νοσοκομείου Ρίου για ευνόητους σε όλους λόγους.
Ερωτάται ο κύριος Υπουργός:
Τι πρόκειται να κάνει, ώστε να λειτουργήσει το συντομότερο η ημερήσια νοσηλεία της Μονάδας Χημειοθεραπείας του Νοσοκομείου "ΑΓΙΟΣ ΑΝΔΡΕΑΣ" της Πάτρας;".
Συνεχίζεται η αντιπαράθεση, των δύο νοσοκομείων κύριε συνάδελφε;
Η Υφυπουργός Υγείας και Πρόνοιας κα Σπυράκη, έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Ευχαριστώ, κύριε
Πρόεδρε.
Μου δίνεται η εντύπωση, όπως έχει διατυπωθεί το σκεπτικό της
ερώτησης και αυτήν καθ' αυτήν η ερώτηση, ότι δεν είναι πληρως κατανοητή η κατάσταση ή οι πληροφορίες, τις οποίες είχε ο κ. Χρυσανθακόπουλος, δεν ήταν οι σαφείς.
Κατ' αρχάς στον οργανισμό του Γενικού Νοσοκομείου Πατρών "ΑΓΙΟΣ
ΑΝΔΡΕΑΣ" έχει ενταχθεί Μονάδα Χημειοθεραπείας, όχι τμήμα χημειοθεραπείας, αλλά μονάδα χημειοθεραπείας στα πλαίσια του παθολογικού τομέα. Και έχουν συσταθεί δύο θέσεις γιατρών ΕΣΥ ειδικότητας ογκολογίας - παθολογίας.
Από το 1999, όπως αναφέρεται και στο σκεπτικό της ερώτησής σας
λειτουργεί μονάδα με περισσότερες από τις υφιστάμενες θέσεις, δηλαδή έχει ένα διευθυντή και δύο επιμελητές και λειτουργεί σε εξάωρη βάση. Γιατί λειτουργεί σε εξάωρη βάση; Διότι είναι μια μονάδα χημειοθεραπείας, οι ασθενείς επομένως δεν μένουν μέσα στο νοσοκομείο, έρχονται το πρωί, μέσα σε ένα εξάωρο παίρνουν τη χημειοθεραπεία τους και φεύγουν. Επομένως, ο λόγος για τον οποίο έχει συσταθεί αυτή η μονάδα, ο σκοπός της εκπληρώνεται. Είναι μια μονάδα, η οποία -και από τα στοιχεία τα οποία έχουμε, αλλά και ο διευθυντής της μονάδας το επιβεβαιώνει- έχει δει πάρα πολλούς ασθενείς, έχει χορηγήσει σε χιλιάδες ασθενείς θεραπείες και έχει
εξετάσει πάρα πολλούς ασθενείς στα εξωτερικά ιατρεία. Επίσης έχει παράγει ένα πολύ σημαντικό εκπαιδευτικό έργο για την περιοχή καθώς και ερευνητικό έργο, όπως αυτό εμφανίζεται με ανακοινώσεις που έχει σε συνέδρια.
Αυτό ίσως το οποίο είναι το ζητούμενο είναι εάν σ' αυτούς τους
ασθενείς -οι οποίοι είτε δέχονται χημειοθεραπεία είτε όχι, αλλά είναι ογκολογικοί ασθενείς, άρα μια ευαίσθητη ομάδα- προκύψει κάποιο πρόβλημα που χρειάζεται νοσηλεία στο τμήμα παθολογίας. Στην Κλινική Παθολογίας που υπάγεται και η μονάδα υπάρχει μια υπερκάλυψη των κλινών με αποτέλεσμα να μην υπάρχει η πολύ καλή φροντίδα όλων των ασθενών, δηλαδή να υπάρχει υπερπλήρωση της κλινικής και να παρουσιάζονται και ράντζα, όπως και σε άλλα νοσοκομεία της χώρας.
Αυτό το οποίο γίνεται αυτήν τη στιγμή είναι, ότι έχει εγκριθεί για το παθολογικό τμήμα η επέκτασή του με άλλες δεκαπέντε κλίνες στον τρίτο όροφο, όπου κατά προτεραιότητα θα μπορούν να νοσηλεύονται ασθενείς με λευχαιμία ή με άλλους όγκους για να έχουν μια καλύτερη περίθαλψη από ξενοδοχειακής άποψης.
Υπάρχει ένα αίτημα παράλληλα από το νοσοκομείο που έχει υποβληθεί στο Υπουργείο Υγείας, όπου ζητάει σύσταση νέου τμήματος ογκολογίας παθολογίας. Αυτό δεν είχε απαντηθεί από το Υπουργείο Υγείας και δεν είναι δυνατόν να απαντηθεί αυτήν τη στιγμή, διότι όπως έχουμε ενημερώσει γίνεται μια πλήρης καταγραφή των παρεχομένων υπηρεσιών και των αναγκών, ούτως ώστε να δούμε αν πραγματικά πρέπει να αναπτυχθεί αυτό το τμήμα. Η αίσθησή μας είναι ότι χρειάζεται να επεκταθεί η νοσηλεία και κατ' οίκον σε ογκολογικούς ασθενείς που την έχει ήδη ξεκινήσει αυτή η μονάδα και θα δούμε πραγματικά αν χρειάζεται και ένα καινούριο τμήμα. Δεν υπάρχουν στοιχεία που τεκμηριώνουν πρόθεση να διαλυθεί αυτή η μονάδα, απεναντίας θα διατηρηθεί και θα επεκταθεί.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αλέξανδρος Χρυσανθακόπουλος έχει το λόγο.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: 'Οταν εγκαινιάστηκε αυτή η μονάδα από τον Υφυπουργό Υγείας και Πρόνοιας κ. Νικόλαο Φαρμάκη, στις 12.11.99 στην ομιλία του και στη συνέντευξη Τύπου ξεκαθάρισε ότι έχουμε την απ' αρχή μιας νέας περιόδου στο νοσοκομείο του "ΑΓΙΟΥ ΑΝΔΡΕΑ" της Πάτρας -μάλιστα 
ήμουν παρών- όπου θα διευρυνθεί η μονάδα σε παθολογικό ογκολογικό τμήμα. Τι σημαίνει αυτό; 'Εχουμε δύο χιλιάδες επτακόσιες επισκέψεις ασθενών με ογκολογικά προβλήματα, όπου δύο χιλιάδες εξ' αυτών πήραν ενέσεις ενδοφλέβιες για τη χημειοθεραπεία τους.
Αρκετοί από αυτούς αντιμετωπίζουν προβλήματα τοξικότητας που δεν εκδηλώνονται αμέσως και τρέχουν τη νύχτα και τους παραλαμβάνουν γιατροί που δεν έχουν καμία ειδικότητα ογκολογική, γι'αυτό και προσελήφθησαν στο συγκεκριμένο τμήμα και δύο Επιμελητές Β'. Και έχουμε και το νοσηλευτικό προσωπικό σε επάρκεια. Εάν μάλιστα ενισχυθεί με τρία-τέσσερα άτομα θα μπορεί να κάνει την ημερήσια και την ολονύκτια βάρδια. 'Οταν δόθηκαν δέκα κρεβάτια και τέσσερα για εντατική θεραπεία προεβλέπετο αυτό. Εμφανίζουν επιπλοκές -και το γνωρίζετε- ιδιαίτερα σημαντικές και μεγάλες, ασθενείς κυρίως από τη λευκοπενία που προξενείται από τη χημειοθεραπεία. Και αυτό είναι απρόβλεπτο πότε θα υπάρξει. 'Εζησα ο ίδιος τα περιστατικά επισκεπτόμενος το νοσοκομείο και ευαισθητοποιήθηκα. Παραπονούνται οι ασθενείς ότι δεν απολαμβάνουν της νοσηλείας την οποία δικαιούνται. Και καταργούνται στην πράξη και τα δέκα και τα τέσσερα κρεβάτια της
εντατικής, καμία χρήση δεν υπήρξε και έχουμε με μία σειρά αποφάσεων του
ΔΣ του νοσοκομείου επέκταση της παθολογικής. Οι ανταγωνισμοί των ιατρών δεν απασχολούν ούτε εμένα ούτε τους ασθενείς και τον ελληνικό λαό, γι'αυτό το Υπουργείο δεν μπορεί να λέει ήξεις αφίξεις. Δεν κάνουμε χατήρια κανενός. Αλλά την αφόρητη κατάσταση στην υγεία -ξέρουμε ποια είναι η ψυχολογία των καρκινοπαθών- που συναντούν στους διαδρόμους του νοσοκομείου, που τους παίζουν μπαλάκι που τους πηγαίνουν στον α' και β' όροφο, ο γ' όροφος που είχαν δεσμευθεί κρεβάτια είναι παθολογική κλινική πλέον. Με αποφάσεις του διοικητικού συμβουλίου του νοσοκομείου οι γιατροί που είναι ειδικευμένοι ως ογκολόγοι αναλαμβάνουν άλλα περιστατικά. Δεν κάνουν τη δουλειά τους.
Πρέπει να υπάρξει ιδιαίτερη ευαισθησία και παρακαλώ να δεσμευθείτε
εδώ, δεν ενδιαφέρει εμένα πως ονομάζεται ο τάδε διευθυντής και ποιον
ορίζει το ΔΣ ή το Υπουργείο. Η πολιτική της Κυβέρνησης με ενδιαφέρει να είναι ουσιώδης, αποτελεσματική και να μην είναι ακόμη στη φάση της μελέτης. Γιατί υπάρχει δέσμευση και δημόσια τοποθέτηση του κ. Φαρμάκη για να εφαρμοσθεί.
Το ΔΣ του Νοσοκομείου του "ΑΓΙΟΥ ΑΝΔΡΕΑ" με αποφάσεις του επανειλημμένα έχει ανακαλέσει πλήρως τη λειτουργία της μονάδας. Τους έχει υπαγάγει στην παθολογική και δεν έχουνε καμία ελπίδα οι ασθενείς εκεί, οι δύο χιλιάδες επτακόσιοι που τόνισα, να βρουν κάποια περίθαλψη. Περιμένω έμπρακτη, ουσιώδη και δεσμευτική απάντηση εκ μέρους σας. Δεν επιτρέπεται να λέτε μελετάμε. Ποιος μελετάει τι; Οι ασθενείς μελετάνε την κακή στιγμή που ασθένησαν και λένε πού είναι η πολιτεία.
ΠΡΟΕΔΡΕΥΩΝ (Κωνσταντίνος Γείτονας): Η κυρία Υφυπουργός έχει το λόγο. ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Επαναλαμβάνω ότι
αυτή η μονάδα χημειοθεραπείας ανήκει στην παθολογική κλινική και οι περισσότερες μονάδες χημειοθεραπείας στη χώρα ανήκουν στις παθολογικές κλινικές. Δεν προβλέπονται ξεχωριστά τμήματα ογκολογίας παθολογίας, διότι ένας καρκινοπαθής μπορεί να έχει επιπλοκή η οποία χρειάζεται μία παθολογική κάλυψη, αλλά μπορεί να έχει και μία επιπλοκή η οποία χρειάζεται χειρουργική κάλυψη άμεση. Δεν υπάρχουν ξεχωριστά τμήματα και βρισκόμαστε σε μία εποχή που πέφτουν οι τοίχοι των νοσοκομείων και οι τοίχοι των κλινικών και δημιουργούμε τομείς διεπιστημονικής προσέγγισης. Θεωρώ ότι το τόσο έντονο αίτημα είναι ένα αίτημα το οποίο δεν συμβαδίζει με τις καινούριες προσεγγίσεις που υπάρχουν στο πεδίο υγείας και μάλιστα των καρκινοπαθών, σίγουρα πρέπει τα άτομα αυτά να τύχουν μιας περίθαλψης και μιας ξενοδοχειακής υποδομής πολύ καλύτερης, γιατί είναι μια ιδιαίτερη ομάδα ασθενών που χρειάζεται φροντίδα, αλλά αυτό δεν εκπληρώνεται με την ίδρυση ενός νέου τμήματος το οποίο σημαίνει πολλά άλλα πράγματα.
Γι'αυτό το οποίο μπορούμε να δεσμευθούμε για το οποίο υπάρχει απόφαση του ΔΣ- οι νέες δεκαπέντε κλίνες κατά προτεραιότητα να δίδονται σε αιματολογικούς και ογκολογικούς ασθενείς.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Ο κ. Φαρμάκης έλεγε άλλα.
ΠΡΟΕΔΡΕΥΩΝ (Κωνσταντίνος Γείτονας): Κύριε Χρυσανθακόπουλε, είναι θεμιτό το ενδιαφέρον σας. Ακούσαμε το λόγο και τον αντίλογο. Δεν μπορεί να συνεχίζουμε.
Δεύτερη είναι η με αριθμό 5657/9-2-2001 ερώτηση του Βουλευτή της Νέας Δημοκρατίας κ. Γεωργίου Γαρουφαλιά προς τον Υπουργό Εθνικής 'Αμυνας, σχετικώς με τη λήψη μέτρων για τη διασφάλιση της υγείας των εργαζομένων στις μονάδες 303 και 304 προκεχωρημένου εργοστασίου βάσης (ΠΕΒ), όπου έχουν μεταφερθεί για επισκευή στρατιωτικά οχήματα από το Κόσοβο.
Η ερώτηση του κ. Γαρουφαλιά έχει ως εξής:
"Στην ευρύτερη περιφέρεια Θεσσαλίας κλίμα αγωνίας έχει κυριεύσει τους
κατοίκους και ειδικά του εργαζόμενους των 303 και 304 ΠΕΒ1 Λάρισας και Μαγνησίας μετά και τα τελευταία δημοσιεύματα τοπικών εφημερίδων για επισκευή στρατιωτικών οχημάτων (KFOR) που προήλθαν από τη δύναμη του Κοσόβου και ανακατασκευάζονται με σκοπό τη διάθεσή τους σε στρατιωτικές μονάδες της χώρας.
Η αγωνία των εργαζομένων κορυφώνεται όταν στο φώς της δημοσιότητας ήρθε καταγγελία οικογένειας εργαζομένου στο 303 ΠΕΒ1 που προσβλήθηκε απο καλπάζουσα Λευχαιμία και απεβίωσε μετά από τρεις μήνες την 28η Αυγούστου του 2000 μετά από νοσηλεία του στο Νοκοσομείο "ΠΑΠΑΝΙΚΟΛΑΟΥ" Θεσσαλονίκης.
Ερωτάται:
1. Πόσα και τι τύπου στρατιωτικά οχήματα, άρματα μάχης μεταφοράς προσωπικού μεταφέρθηκαν και σε ποιο χρονικο διάστημα για επισκευή και ανακατασκευή τους στο 304 ΠΕΒ για να χρησιμοποιηθούν στη συνέχεια στις 'Ενοπλες Δυνάμεις.
2. Ποιος ο έλεγχος που επεβλήθη στα εν λόγω οχήματα πριν την είσοδό τους και ποια μέτρα προτίθεται να λάβει ο Υπουργός για τη διασφάλιση των εργαζομένων και των υπαλλήλων των 303 και 304 ΠΕΒ1;"
Ο Υφυπουργός Εθνικής 'Αμυνας κ. Δημήτριος Αποστολάκης έχει το λόγο. ΔΗΜΤΗΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε,
κυρίες και κύριοι συνάδελφοι, αυτό το θέμα έχει έρθει επανειλημμένα στην Αίθουσα ως αντικείμενο ερωτήσεων συναδέλφων και είναι δικαιοληγημένη μέχρις ενός σημείου η αγωνία, όλων.
Δικαιούμαι, λοιπόν, και πρέπει να επαναλάβω για πολλοστή φορά ότι το Υπουργείο 'Αμυνας έχει λάβει όλα εκείνα τα προληπτικά, αλλά και μετά το
δημιουργηθέντα θόρυβο, μέτρα τα οποια απαιτούνται για την προστασία τόσο του πολιτικού και στρατιωτικού προσωπικού των Ενόπλων Δυνάμεων οσο και του ελληνικού λαού γενικότερα. Το έχω επαναλάβει πολλές φορές αυτό. 
Ακόμη να τονίσω ότι έχει γίνει ειδική μνεία για τον τρόπο με τον
οποίο η ελληνική κυβέρνηση χειρίστηκε το θέμα του απεμπλουτισμένου ουρανίου σε σχέση με άλλες κυβερνήσεις και κυρίως το γεγονός ότι τα προληπτικά μέτρα τα οποία είχαμε πάρει πριν τη δημιουργία του θορύβου. 
Δεν θα επαναλάβω τα μέτρα γιατί τα είπαμε πολλές φορές. Πρέπει όμως

να πω ότι επιπλέον έχουμε κινητοποιήσει όλες τις υγειονομικές υπηρεσίες τόσο στις μονάδες όσο και στα στρατιωτικά νοσοκομεία, αλλά βρισκόμαστε και σε επαφή και με την Επιτροπή Ατομικής Ενέργειας η οποία έχει κάνει επανειλημμένως και επισταμένους ελέγχους στον αέρα, στο έδαφος, στα ποτάμια, στα νερά γενικά. Και από τους ελέγχους αυτούς δεν βρέθηκε κανένα στοιχείο το οποίο να μας βάλει σε ανησυχία.
Σχετικά με το εργοστάσιο στη Λάρισα σας πληροφορώ ότι εκεί ανακατασκευάστηκαν το 2000 δώδεκα οχήματα STEYER της ελληνικής δύναμης Κοσόβου, ενώ άλλα επτά περιμένουν τη σειρά τους. Κανένα από αυτά τα οχήματα δεν συμμετείχε στις επιχειρήσεις. Πήγαν σε χώρους τους οποίους είχαμε ελέγξει και για τους οποίους πήραμε μέτρα. Από δε τους ελέγχους που κάναμε μετά, δεν φάνηκε να έχουν οι χώροι ή το έδαφος κανένα στοιχείο ανησυχίας. Παρ' όλα αυτά είχαμε και συμφωνία με την KFOR να ελέγχει τα οχήματα που επιστρέφουν. Και όσα δεν ελέγχονται από εκεί ελέγχονται από εμάς.
Τα προηγούμενα χρόνια δεν επισκευάστηκαν, ούτε στο 303 ούτε στο 304
ΠΕΒ, οχήματα, τα οποία είχαν πάει στο Κόσσοβο.
'Οσον αφορά δε το θλιβερό πράγματι γεγονός του ανθρώπου ο οποίος
έχασε τη ζωή του θέλω να σας βεβαιώσω ότι αυτός ο άνθρωπος εργαζόταν στο μηχανουργείο του 303 ΠΕΒ. Δηλαδή κατασκεύαζε ανταλλακτικά τα οποία πήγαιναν για να τοποθετηθούν στα οχήματα. Δεν είχε καμία σχέση με το χώρο όπου βρισκόταν τα οχήματα ή επισκευάζονταν. Το ίδιο ισχύει και για το 304 ΠΕΒ που βρίσκεται στο Βελεστίνο, όπου υπήρχαν και δημοσιεύματα ότι εκεί επισκευάστηκαν άρματα μάχης τα οποία είχαν χρησιμοποιηθεί στον πόλεμο του Κόλπου. Σας βεβαιώνω ότι εμείς δεν πήραμε άρματα τα οποία είχαν χρησιμοποιηθεί στον πόλεμο του Κόλπου. Σας γνωρίζω δε ότι στην Ελλαδα υπάρχουν μόνο άρματα Μ60, ενώ είναι γνωστό -και αυτό φαίνεται από τα δημοσιεύματα- ότι στον πόλεμο του Κόλπου από τις αμερκανικές ένοπλες δυνάμεις χρησιμοποιήθηκαν τα άρματα Μ1 ΑΜΠΡΑΜΣ. Τα υπόλοιπα θα τα πω στην δευτερολογία μου, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Γαρουφαλιάς. ΓΕΩΡΓΙΟΣ ΓΑΡΟΥΦΑΛΙΑΣ: Ευχαριστώ, κύριε Πρόεδρε. Είναι ένα μεγάλο και
σημαντικό θέμα, κύριε Υπουργέ, το θέμα του απενεργοποιημένου ουρανίου για τη Θεσσαλία για τρεις συγκεκριμένους λόγους.
Πρώτον, συμπτωματικά στην περιφέρειά μας υπάρχουν τρία πεδία βολής,
τα οποία έχουν δημιουργήσει μια τεράστια ανησυχία στην κοινή γνώμη. Είναι το πεδίο βολής Κρανέας Ελασσόνας Λάρισας, είναι το πεδίο βολής Λιτοχώρου και το πεδίο βολής Αγχιάλου.
Εξαιτίας όλης αυτής της αναστάτωσης που είχαν δημιουργήσει, η χρήση
-όπως και σεις αναφέρατε σε κάποια απάντηση συναδέλφων εδώ στη Βουλή-κάποιων συγκεκριμένων βλημάτων που είπατε ότι τα είχατε χρησιμοποιήσει παλιότερα και με δική σας παρουσία στη μονάδ του ΑΤΑ όταν υπηρετούσατε στη Λάρισα. Και με το γεγονός ότι στο 303 ΠΕΒ της Λάρισας, καταμεσής του καλοκαιριού, χωρίς να έχει κανένα άλλο σύμπτωμα, ένας εργαζόμενος στο 303 ΠΕΒ το οποίο αναφέρατε και σεις, μέσα σε δύο μήνες από καλπάζουσα λευχαιμία έχασε τη ζωή του, αναστάτωσε για μια ακόμη φορά την κοινωνία της περιφέρειάς μας.
Θα ήμουν καλυμμένος απ'αυτά που λέγατε εάν δεν είχα στα χέρια μου
-και θα τα καταθέσω στα Πρακτικά της Βουλής- τις εισηγήσεις και τις απόψεις, κύριε Υπουργέ και θέλω να τις λάβει σοβαρά υπόψη το Υπουργείο Εθνικής 'Αμυνας για τις 'Ενοπλες Δυνάμεις μας, βάσει των οποίων δύο έγκριτοι καθηγητές 'Ελληνες εδώ, στην ειδική μόνιμη επιτροπή αποτίμησης της τεχνολογίας στις 15 Μαρτίου 2001, την Πέμπτη το πρωί στις 10 η ώρα, ανέλυσαν ουσιαστικά το μεγάλο πρόβλημα που υπάρχει με όλα τα βλήματα που έχουν αγοραστεί από την Ελλάδα. Αλλά και με όσα έχουν χρησιμοποιηθεί κατά κύριο λόγο στη γειτονική μας χώρα, στην εποχή της σύρραξης, τα οποία δεν
είναι απ'αυτά που επιτρέπεται καν να χρησιμοποιηθούν σε περιοχές μέσα στην επικράτεια των ΗΠΑ. Αναφέρει αυτή η έκθεση συγκεκριμένα δύο έγκριτοι καθηγητές ο ένας είναι ο Θεοφίλου Ανδρέας ο οποίος είναι πυρηνικός φυσικός, ερευνητής στο "ΔΗΜΟΚΡΙΤΟ" και ο άλλος είναι ο Γεράνιος Αθανάσιος, ο οποίος είναι καθηγητής Πανεπιστημίου στο Πανεπιστήμιο Αθηνών στον τομέα της πυρηνικής φυσικής που σας εξηγούν με όλη τη μεγαλοπρέπεια, ότι αυτά τα υλικά που χρησιμοποιήθηκαν εκεί, κουβαλάνε μαζί τους ραδιενέργεια για πάρα πολλά χρόνια, η οποία είναι επικίνδυνη γιατί ξεπερνάει τα όρια, όταν κοντά σ'αυτήν λειτουργούν δεκαεξάχρονα παιδιά, όπως τα παιδιά που εκπαιδεύονται στο 303 ΠΕΒ και στο 304 ΠΕΒ για να πάρουν την εξειδίκευσή τους αλλά και όλοι οι εργαζόμενοι όταν κοντά στους χώρους δουλειάς υπάρχουν τέτοιας μορφής άρματα που όπως στην απάντηση που μου δώσατε και πήρα καθυστερημένα και εκπρόθεσμα και την οποία, αν θέλετε, σας καταθέτω για να δείτε τι μου λέτε.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε συνάδελφε. ΓΕΩΡΓΙΟΣ ΓΑΡΟΥΦΑΛΙΑΣ: Σε μισό λεπτό τελειώνω, κύριε Πρόεδρε.
Στο 304 ΠΕΒ, κύριε Υπουργέ, φέρατε άρματα της KFOR συγκεκριμένα
γερμανικού τύπου και μου λέτε και ποιο αριθμό αρμάτων φέρατε. Το γράφετε στην απάντηση στην ερώτησή μας. 'Αλλα μας λέτε εδώ τώρα;
(Στο σημείο αυτό ο Βουλευτής κ. Γ. Γαρουφαλιάς καταθέτει για τα
Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Κωνσταντίνος Γείτονας): Κύριε Υφυπουργέ, έχετε το λόγο. ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Δεν ξέρω τι
εννοείτε, κύριε συνάδελφε λέγοντας "άλλα".
ΓΕΩΡΓΙΟΣ ΓΑΡΟΥΦΑΛΙΑΣ: Να σας δώσω την απάντησή σας.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Δεν είπα ότι δεν ήλθαν οχήματα τα οποία χρησιμοποιήθηκαν από την ΚFOR, την ελληνική. Σας είπα ότι αυτά ελέγχονται πριν εισαχθούν στο εργοστάσιο. Το είπα προ ολίγου. Και σας είπα ακόμα ότι μετά από το θόρυβο, πρόσφατα, προ μηνός περίπου στο τέλος Ιανουαρίου προς Φεβρουάριο, η πλέον αρμόδια επιτροπή, η Επιτροπή Ατομικής Ενέργειας της Ελλάδος, ένα σύνολο ειδικών εγκύρων τους οποίους εμείς χρησιμοποιούμε και στους οποίους απευθυνόμεθα, μας διαβεβαίωσε ...
ΓΕΩΡΓΙΟΣ ΓΑΡΟΥΦΑΛΙΑΣ: Κύριε Υπουργέ, ...
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, κύριε Γαρουφαλιά. Δεν υπάρχει κανένας λόγος να συνεχίζετε κατ'αυτόν τον τρόπο, με διακοπές. Αφήστε τον Υπουργό να πει την άποψή του.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε συνάδελφε, είπατε ότι υπάρχουν πολλοί που έχουν θεωρίες. Και εμείς δεν αρνούμεθα ότι αυτά τα βλήματα δεν είναι επιζήμια. Κάθε εκπομπή ραδιενέργειας είναι ανεπιθύμητη, είναι επιζήμια.
Εγώ λέω άλλο. Χρησιμοποιήσαμε την Επιτροπή Ατομικής Ενέργειας, για να κάνει μετρήσεις παντού, όπου έπρεπε και όπου υπήρχε υποψία ότι μπορεί να υπάρχει ραδιενέργεια και πουθενά, μα πουθενά δεν έδωσαν ενδείξεις που ανησυχούμε. Σας το είπα επανειλημμένως.
'Οσον αφορά το θάνατο του ατυχούς πράγματι εργαζομένου θα σας
παραπέμψω στους ειδικούς. Δεν είμαι εγώ ειδικός. Αλλά όλοι λένε, ότι δεν είναι εύκολο να κάνει κανείς συσχετισμό της εργασίας με μια ασθένεια και βεβαίως πρέπει να πάει πάρα πολύ πίσω και να δείτε και το ιστορικό του. Εγώ δεν το αποκλείω, αλλά μου φαίνεται λίγο υπερβολικό, εγώ να πιστέψω ή να πω ή να παραδεχτώ ότι ένας άνθρωπος έπαθε λευχαιμία μέσα σε λίγους μήνες από την επαφή με τα ύποπτα αντικείμενα ή υλικά.
Πρέπει να θυμίσω -και να έχουμε ευαισθησία για όλα τα πράγματα σε
όλην την Ελλάδα, σε όλον τον κόσμο- ότι δυστυχώς κάποιοι συνάνθρωποί μας παθαίνουν λευχαιμία. Είναι λογικό να πάθει και κάποιος από τους εργαζόμενους εκεί.
Σας επαναλαμβάνω -και αυτό θέλω να τονίσω με ιδιαίτερη έμφαση- ότι όλες οι μετρήσεις που κάναμε σε όλα τα σημεία δεν έδειξαν κανένα στοιχείο ανησυχίας. Επομένως δεν έχουμε τίποτε άλλο να κάνουμε. Δεν μπορώ να σας πω τίποτε περισσότερο.
ΓΕΩΡΓΙΟΣ ΓΑΡΟΥΦΑΛΙΑΣ: Κύριε Υπουργέ, είμαι καθηγητής φυσικός. Δεν
μετριέται ...
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε Υπουργέ. Μην
αρχίζουμε νέο διάλογο τώρα.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): 'Ολα μετριούνται, κύριε συνάδελφε. 'Εχουμε τα πλέον αρμόδια όργανα και αυτοί ήταν οι οποίοι μας βεβαίωσαν. Υπάρχουν ειδικοί, οι οποίοι έχουν τις απόψεις τους. 
ΓΕΩΡΓΙΟΣ ΓΑΡΟΥΦΑΛΙΑΣ: Θα σας δώσω την έκθεση να την μελετήσετε. Είναι
της δικής σας επιτροπής.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Δεν είπε κανείς, ούτε και εμείς υποστηρίξαμε, ότι ορισμένα απ' αυτά τα βλήματα δεν είναι επιζήμια. Εμείς τα απορρίψαμε όταν το αντιληφθήκαμε αυτό. Αυτά που είχαμε τα εναποθηκεύσαμε ασφαλώς.
ΓΕΩΡΓΙΟΣ ΓΑΡΟΥΦΑΛΙΑΣ: Τα Ηνωμένα 'Εθνη το λένε, κύριε Υπουργέ.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): 'Οσον αφορά στην αναφορά σας στα πεδία βολής πρέπει να σας βεβαιώσω ότι σε όλα τα πεδία βολής έγιναν έρευνες. Και πουθενά δεν είδαμε, δεν δεχθήκαμε, δεν βρήκαμε κανένα στοιχείο, το οποίο να μας βάλει σε ανησυχίες.
ΓΕΩΡΓΙΟΣ ΓΑΡΟΥΦΑΛΙΑΣ: Πριν μία εβδομάδα...
ΠΡΟΕΔΡΕΥΩΝ (Κωνσταντίνος Γείτονας): Ευχαριστώ, κύριε Αποστολάκη.
Τρίτη είναι η με αριθμό 737/16.10.2000 αναφορά του Βουλευτή του
Κομμουνιστικού Κόμματος Ελλάδας κ. Σταύρου Σκοπελίτη προς τον Υπουργό Εμπορικής Ναυτιλίας, σχετικώς με τη λήψη μέτρων απορρύπανσης της θαλάσσιας περιοχής Πάρου και Αντιπάρου, από τα καύσιμα του ναυαγίου του πλοίου "ΕΞΠΡΕΣ ΣΑΜΙΝΑ". Λόγω κωλύματος του Υπουργού δεν θα συζητηθεί και διαγράφεται.
Αναφορές-ερωτήσεις δεύτερου κύκλου:
Πρώτη είναι η με αριθμό 5606/7.2.2001 ερώτηση του Βουλευτή της Νέας Δημοκρατίας κ. Θεοφάνη Δημοσχάκη προς τον Υπουργό Υγείας και Πρόνοιας, σχετικώς με την ενίσχυση σε διοικητικό και νοσηλευτικό προσωπικό, του Νοσοκομείου Διδυμοτείχου Εβρου.
Η ερώτηση του κ. Δημοσχάκη έχει ως εξής:
"Εις το Νοσοκομείο Διδυμοτείχου 'Εβρου υπάρχουν κενά νοσηλευτικού-διοικητικού και παραϊατρικού προσωπικού πλέον των σαράντα θέσεων, προσωπικού που είναι απαραίτητο για την εύρυθμο λειτουργία του νοσοκομείου. Το υπάρχον προσωπικό που με τους ιατρούς του νοσοκομείου προσφέρουν υπεράνθρωπες προσπάθειες στερούνται ακόμη τις άδειες των και των ρεπών τους, αφού είκοσι μία εργαζόμενες έχουν άδειες κυήσεως.
Επειδή το νοσοκομείο έχει υποβάλει στο Υπουργείο και αίτημα για την
προμήθεια επιστημονικού εξοπλισμού αξίας τριακοσίων εκατομμυρίων (300.000.000) δραχμών, απαραίτητου για τις ανάγκες του νοσοκομείου, 
Επειδή το νοσοκομείο στερείται ακόμη προέδρου του διοικητικού του
συμβουλίου επί μήνες τώρα και είναι ακέφαλο,
Επειδή το προσωπικό που εργάζεται στο Νοσοκομείο Διδυμοτείχου είτε ιατρικό είτε νοσηλευτικό και διοικητικό έχει όρεξη για δουλειά, έχει ανθρωπιά, χρειάζεται όμως από την πολιτεία να εκπληρώσει τις στοιχειώδεις υποχρεώσεις της προς ένα νοσοκομείο που τόσα προσφέρει στους κατοίκους της πιο ακριτικής περιοχής της πατρίδος μας,
Δια τούτο ερωτάται ο κύριος Υπουργός:
1. Εν όψει των νέων προσλήψεων νοσηλευτικού και διοικητικού προσωπικού θα ενισχύσει το Νοσοκομείο Διδυμοτείχου με το απαραίτητο προσωπικό;
2. Θα ενισχύσει οικονομικώς το νοσοκομείο να εφμοδιασθεί με επιστημονικό προσωπικό που τόσο έχει ανάγκη το νοσοκομείο;
3. Πότε θα πληρωθεί η θέση του πρόεδρου του διοικητικού συμβουλίου
του νοσοκομείου;"
Η Υφυπουργός Υγείας και Πρόνοιας κα Σπυράκη έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Κύριε Πρόεδρε, θα ξεκινήσω απαντώντας στην τελευταία ερώτηση σχετικά με την πλήρωση της θέσης προέδρου του διοικητικού συμβουλίου.
Κατ' αρχάς μέχρι πρόσφατα ο πρόεδρος και τα μέλη του διοικητικού συμβουλίου είχαν διοριστεί από το 1997 με τη σχετική απόφαση και ασκούσαν κανονικά τα καθήκοντά τους. Ποτέ δεν τέθηκε θέμα έλλειψης προέδρου. Η θητεία τους έληγε στο τέλος του 2000, αλλά με την απόφαση του 1998 προβλεπόταν ότι μετά τη λήξη της θητείας του διοικητικού συμβουλίου και μέχρι να οριστεί νέο διοικητικό συμβούλιο και για χρονικό διάστημα τριών μηνών, εξακολουθεί το προηγούμενο να ασκεί τα καθήκοντα κανονικά.
Με την απόφαση του Φεβρουαρίου ο Γενικός Γραμματέας Περιφέρειας Ανατολικής Μακεδονίας και Θράκης -είναι νομαρχιακό το νοσοκομείο- όρισε νέο διοικητικό συμβούλιο. Η απόφαση έχει δημοσιευθεί πρόσφατα, στις 7
Μαρτίου. 'Αρα υπάρχει διοικητικό συμβούλιο και πρόεδρος.
Οι δυο πρώτες ερωτήσεις αφορούν γενικά στη στελέχωση του νοσοκομείου. Θα ήθελα να πω ότι δεν δίνουμε εμείς οικονομική ενίσχυση στο νοσοκομείο
για να προκηρύξει θέση, απλά προβλέπεται μέσα από το Υπουργείο
Οικονομικών ούτως ώστε να υπάρχουν αυτές οι πιστώσεις.
Σχετικά με τους υπηρετούντες στις οργανικές θέσεις το έτος 2000 σε
σύνολο διακοσίων τριάντα τεσσάρων οργανικών θέσεων νοσηλευτικού και παραϊατρικού προσωπικού υπηρετούσαν εκατόν εξήντα ένα άτομα, δηλαδή περίπου 70% κάλυψη.
Το έτος 2000 έχουν προκηρυχθεί έξι θέσεις νοσηλευτών ή νοσηλευτριών τεχνικής εκπαίδευσης και άλλες τρεις θέσεις βοηθητικού υγειονομικού προσωπικού. 'Εχει ζητηθεί η εγγραφή της πίστωσης από το Υπουργείο Οικονομικών ούτως ώστε να ολοκληρωθεί η διαδικασία διορισμού.
Επίσης, έχει εγκριθεί το 2000 η πρόσληψη τεσσάρων άλλων υπαλλήλων
νοσηλευτικού προσωπικού για αναπλήρωση επειδή απουσίαζαν σαν μητέρες, διάρκειας ενός έτους. Αυτοί έχουν αναλάβει υπηρεσία από το Φεβρουάριο του 2001.
Ακόμη, στο σύνολο των θέσεων που έχουν εγκριθεί τώρα για κατανομή από το Υπουργείο Εσωτερικών, προβλέπονται να στελεχωθούν κατά προτεραιότητα μονάδες εντατικής θεραπείας και ειδικές μονάδες τεχνητού νεφρού. Για τη συγκεκριμένη περιφέρεια δεν έχει γίνει ακόμη η κατανομή και γι' αυτό υπάρχει μία ομάδα εργασίας που κάνει τις κατανομές. Δεν μπορώ, όμως, να σας απαντήσω αυτήν τη στιγμή πόσες θα πάρει από αυτήν την κατανομή το νοσοκομείο.
'Οσον αφορά το ιατρικό προσωπικό, από τις σαράντα οκτώ θέσεις που προβλέπονται, υπηρετούν ήδη είκοσι εννέα σε κανονικές θέσεις και δύο υπεράριθμοι.
Επίσης, μετά την κατανομή του ιατρικού προσωπικού, που έχει
τελειώσει, ήδη έχει προκηρυχθεί θέση για έναν επιμελητή Β' Παιδιατρικής και προβλέπεται να καλυφθεί άμεσα.
Θα δώσω και άλλα ενημερωτικά στοιχεία στη συνέχεια.
ΠΡΟΕΔΡΕΥΩΝ (Κωνσταντίνος Γείτονας): Ο κ. Θεοφάνης Δημοσχάκης έχει το
λόγο.
ΘΕΟΦΑΝΗΣ ΔΗΜΟΣΧΑΚΗΣ: Το Νοσοκομείο Διδυμοτείχου, κύριε Πρόεδρε,
εξυπηρετεί το 50% και πλέον του πληθυσμού του Νομού 'Εβρου, μια
περιφέρεια που έχει περίμετρο γύρω στα εκατό χιλιόμετρα. Βέβαια η κυρία Υπουργός άρχισε από τα εύκολα.
Κυρία Υπουργέ, σας ενημερώνω ότι ο Πρόεδρος του Διοικητικού
Συμβουλίου και το Διοικητικό Συμβουλιο δεν ασκούσε τα καθήκοντά του επί ένα χρόνο, επειδή ο πρόεδρος του νοσοκομείου έλεγε παίρνει διακόσιες χιλιάδες το μήνα και δεν πάταγε. Δεν πήρε αποφάσεις το νοσοκομείο ποτέ. 'Εχουν στρώσει τα καθ' υμάς.
Οι έξι θέσεις που είπατε Τ.Ε. και τρεις Υ.Ε. δεν πληρώθηκαν ακόμη. 
'Ηδη βρισκόμαστε στα μέσα Μαρτίου και δεν πήγαν ακόμη.
Από την άλλη μεριά, δώδεκα κυρίες είχαν άδεια κυήσεως από την πρώτη
του έτους. Το νοσηλευτικό προσωπικό δεν παίρνει ούτε τα ρεπό του ούτε άδειες. Και το λένε οι ίδιοι. Δεν το λέω εγώ. Το νοσηλευτικό προσωπικό το λέει. Και σκεφθείτε ότι είναι ένα νοσοκομείο το οποίο είναι δύο
χιλιόμετρα από τα σύνορα.
Πάμε τώρα στους γιατρούς. Λείπουν από το νοσοκομείο επτά απαραίτητες
ειδικότητες γιατρών. Είχα κάνει μία σειρά από ερωτήσεις και μου
απαντήσατε συνολικά για όλα. Ποιοι γιατροί λείπουν συγκεκριμένα; Λείπει αναισθησιολόγος, λείπει αιματολόγος, παιδίατρος, ακτινολόγος, νεφρολόγος και ουρολόγος. Ειδικότητες απαραίτητες. Και αυτοί οι άνθρωποι διασχίζουν διακόσια χιλιόμετρα για να πάνε στην Αλεξανδρούπολη. Και εκεί αν θα βρουν το γιατρό, εάν την ημέρα εκείνη εφημερεύει.
Θα έλθω τώρα στα αυτοκίνητα ασθενοφόρα. Πέντε αυτοκίνητα άχρηστα.
'Ενα αυτοκίνητο με τετρακόσια πενήντα χιλιάδες χιλιόμετρα. Είναι δυνατόν να εξυπηρετήσετε τα χωριά όταν δεν υπάρχουν ασθενοφόρα; Και παίρνουν οι άνθρωποι είτε Ι.Χ. είτε ΤΑΧΙ για να μεταφερθούν στο νοσοκομείο.
Μονάδα τεχνητού νεφρού δεν υπάρχει. Αξονικός τομογράφος δεν υπάρχει. 'Ενας αξονικός τομογράφος -τα ξέρετε πολύ καλύτερα από εμένα- στοιχίζει εκατό εκατομμύρια. Το χρόνο το Νοσοκομείο Διδυμοτείχου εκταμιεύει πέραν των εκατό εκατομμυρίων για ιδιωτικούς αξονικούς τομογράφους.
Αυτά συμβαίνουν -και σας τα μεταφέρω- σε ένα νοσοκομείο το οποίο
είναι ανάγκη να εξοπλισθεί με τα απαραίτητα εργαλεία όπως είναι ο
αξονικός τομογράφος και η μονάδα τεχνητού νεφρού και παράλληλα με τις απαραίτητες ειδικότητες.
Και από την άλλη μεριά ψάχνουμε γιατί ερημώνεται η ύπαιθρος. Το πιο
απαραίτητο είναι το νοσηλευτικό προσωπικό συν το ιατρικό προσωπικό. Κυρία Υπουργέ, ανεξαρτήτως τι θα αποφασίσετε, στις πέντε χιλιάδες
προσωπικό που θα πάρετε εντός του 2001, δείτε τα περιφερειακά νοσοκομεία και ιδίως τα παραμεθόρια αν θέλετε να μην θρηνήσουμε και για άλλες περιπτώσεις. Επί των ημερών σας συνέβησαν πολλά.
Ευχαριστώ, δεν έχω να πω τίποτα άλλο.
ΠΡΟΕΔΡΕΥΩΝ (Κωνσταντίνος Γείτονας): Η Υφυπουργός Υγείας και Πρόνοιας κα Σπυράκη έχει το λόγο.
ΧΡΙΣΤΙΝΑ ΣΠΥΡΑΚΗ (Υφυπουργός Υγείας και Πρόνοιας): Δεν θα ήθελα να αμφισβητήσω ότι υπάρχουν ανεπάρκειες και σε νοσηλευτικό προσωπικό και σε εξοπλισμό. Θα ήταν σίγουρα ανεπαρκέστατο το διοικητικό συμβούλιο ίσως λόγω μισθού. Διοικητικά συμβούλια και πρόεδροι με τον ίδιο μισθό υπήρχαν 
και σε άλλα νοσοκομεία. Eπήλθε μια αλλαγή του διοικητικού συμβουλίου. Και μέσα από τις νέες νομοθετικές ρυθμίσεις γνωρίζετε ότι για τους διοικητές των νοσοκομείων, που είναι θέση που προκηρύσσεται, οι μισθοί θα είναι μεγαλύτεροι ούτως ώστε να ανταποκρίνονται στις απαιτήσεις.
'Οσον αφορά το θέμα του εξοπλισμού των νοσοκομείων, θα ήθελα να σας
πληροφορήσω, ότι για τον εξοπλισμό των νοσοκομείων της Ανατολικής Μακεδονίας έχουν εγγραφεί δύο δισεκατομμύρια. Το αίτημα για το συγκεκριμένο νοσοκομείο ανέρχεται γύρω στα τριακόσια εκατομμύρια.
Πιστεύω ότι μετά από συζητήσεις με τον περιφερειάρχη και το νοσοκομείο αυτό θα πάρει τα πλέον απαραίτητα.
Υπάρχουν ανεπάρκειες και στο ιατρικό προσωπικό και στο νοσηλευτικό
προσωπικό. Τα δεδομένα είναι αυτά τα οποία γνωρίζετε. Υπάρχει ένας περιορισμός δαπανών. Δεν είναι δυνατόν να προκηρύξουμε όλες τις θέσεις μαζί γιατί δεν υπάρχουν πιστώσεις από το Υπουργείο Οικονομικών. Νομίζω ότι σε μία χρονική περίοδο ενός έτους γιατροί και πέντε χιλιάδες θέσεις νοσηλευτικού προσωπικού κατανεμημένες στη χώρα θα ανακουφίσουν. Αυτές είναι οι δυνατότητες που μπορούμε να προσφέρουμε.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
ολοκληρώθηκε η συζήτηση των αναφορών και ερωτήσεων.
ΠΡΟΕΔΡΕΥΩΝ (Κωνσταντίνος Γείτονας): Κύριοι Βουλευτές, εισερχόμαστε
στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Αποφάσεις Βουλής:
Συζήτηση και λήψη απόφασης σύμφωνα με το άρθρο 62 του Συντάγματος, για τις αιτήσεις άρσεως της ασυλίας των Βουλευτών κυρίων Πυθαγόρα Βαρδίκου, Γκαλήπ Γκαλήπ, Μαρίας Δαμανάκη, Λιάνας Κανέλλη, Ελευθερίου Παπαγεωργόπουλου, Ιωάννη Παπαθανασίου, Κωνσταντίνου Τασούλα, Κωνσταντίνου Τσίμα, Αριστείδη Τσιπλάκου.
Για τη συζήτηση των αιτήσεων άρσεως ασυλίας προτείνεται χρόνος για
τους εισηγητές, τους ειδικούς αγορητές και τους Κοινοβουλευτικούς Εκπροσώπους δέκα λεπτών και για τους εγγεγραμμένους ομιλητές πέντε λεπτών.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Με κάποια ανοχή, κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Ασφαλώς και με κάποια οικονομία
στο λόγο, εκ μέρους σας, για να προχωρήσουμε γρήγορα.
Το λόγο έχει ο εισηγητής της Πλειοψηφίας κ. Γεώργιος Παπαγεωργίου. ΓΕΩΡΓΙΟΣ ΠΑΠΑΓΕΩΡΓΙΟΥ: Κυρίες και κύριοι συνάδελφοι, η πρώτη αίτηση
άρσης ασυλίας αφορά το Βουλευτή Σάμου κ. Βαρδίκο. Κατηγορείται για παράβαση των άρθρων 28 και 314 του Ποινικού Κώδικα, γιατί σαν Νομάρχης Σάμου οδηγώντας στις 15 Σεπτεμβρίου 1996 το υπηρεσιακό αυτοκίνητο της Νομαρχιακής Αυτοδιοίκησης Σάμου ενεπλάκη σε τροχαίο ατύχημα. 'Οπως ήταν αναμενόμενο, ασκήθηκε σε βάρος του ποινική δίωξη για τον τραυματισμό ζεύγους αλλοδαπών, Γερμανών τουριστών, και πρωτόδικα απηλλάγη με την υπ' αριθμόν 47/99 απόφαση του Μεταβατικού Τριμελούς Εφετείου Αιγαίου. Το δικαστήριο οδηγήθηκε σ' αυτήν την απόφαση, επειδή διατηρούσε αμφιβολίες αν ο τραυματισμός των αλλοδαπών οφείλετο στην πτώση του μοτοποδηλάτου, η οποία είχε προηγηθεί ή εάν οφείλετο και στη επαφή που είχαν με το αυτοκίνητο του τότε νομάρχη και σήμερα Βουλευτή, οι εν λόγω τραυματισθέντες.
Δεδομένου ότι υπάρχει διέξοδος μέσω της αστικής δικαιοσύνης στην οποία ήδη έχει ασκηθεί αγωγή και δεδομένου ότι έχει κάποια σχέση με την
πολιτική του δράση υπό την έννοια ότι ήταν τότε Νομάρχης Σάμου, προτείνω να μην δοθεί η άδεια να συνεχιστεί η σε βάρος τους ποινική διαδικασία. Διότι περέλειψα να πω ότι ήδη ο Εισαγγελέας Εφετών έχει ασκήσει έφεση κατά της πρωτόδικης απόφασης του Τριμελούς Εφετείου Αιγαίου.
Η δεύτερη υπόθεση του ίδιου Βουλευτή αφορά την παράλειψή του, σύμφωνα με τα άρθρα 24 και 25 του σχετικού νόμου, να υποβάλει δήλωση περιουσιακής καταστάσεως, τη λεγόμενη δήλωση "πόθεν έσχες" για το έτος 1997. 'Οπως γίνεται και έμμεση παραδοχή στο βούλευμα, πράγματι φαίνεται ότι είχε συντάξει τη δήλωση αυτή για το συγκεκριμένο έτος, όμως από καθαρά αμελή συμπεριφορά δεν την υπέβαλε.
Επισκοπώντας κανείς πιο πλατιά και πιο συγκεκριμένα την υπόθεση, παρατηρεί ότι και για το προηγούμενο και για το επόμενο έτος είχε υποβάλει τη συγκεκριμένη δήλωση και μάλιστα χωρίς κάποια ουσιαστική διαφοροποίηση των περιουσιακών του στοιχείων.
Γι' αυτό το λόγο προτείνω επίσης να μην αρθεί η ασυλία και για τη
συγκεκριμένη πράξη του ίδιου Βουλευτή.
Η τρίτη υπόθεση αφορά στο Βουλευτή Ροδόπης Γκαλήπ Γκαλήπ. Η περίπτωση του συναδέλφου Γκαλήπ Γκαλήπ ενέχει ασφαλώς κάποια σοβαρότητα λόγω της ιδιαιτερότητάς της. Ζητείται η άρση της ασυλίας του για τα αδικήματα των άρθρων 140 και 141 του Ποινικού Κώδικα "για προσβολή εναντίον της διεθνούς ειρήνης της χώρας", ύστερα από έγκλιση του δικηγόρου Αθηνών Βασιλείου Καπερνάρου.
Σύμφωνα με τη μήνυση, που στηρίχτηκε βέβαια σε δημοσιεύματα του Τύπου μετά το 4ο Συνέδριο Τούρκων της Δυτικής Θράκης, οι σύνεδροι μεταξύ των οποίων και ο Βουλευτής Γκαλήπ Γκαλήπ επισκέφθηκαν το Μαυσωλείο του Κεμάλ Ατατούρκ στην 'Αγκυρα και στο εκεί βιβλίο που τηρείται ανέγραψε -πάντοτε κατά τη μήνυση: "Εθνικέ μας ηγέτη Νουσταφά Κεμάλ Ατατούρκ, η τουρκική μειονότητα της Δυτικής Θράκης χωρίς να παρεκκλίνει στο ελάχιστο από τις αρχές που χάραξες, θα είναι ένας από τους πιο ένθερμους υπερασπιστές του τουρκισμού. Τον αγώνα που ξεκίνησες στα χώματα που γεννήθηκες και μεγάλωσες, εμείς θα τον φέρουμε σε πέρας".
Διερωτάται o ίδιος ο εγκαλών ποιος είναι αυτός ο αγώνας στη
μήνυση του. Μάλλον η υλοποίηση της γνωστής ρήσεως του Μουσταφά Κεμάλ: "Τη Δυτική Θράκη οφείλουμε να τη διαφυλάξουμε ως κόρη οφθαλμού σε μια ενιαία ενότητα και σε δεδομένη στιγμή να την εντάξουμε στην Τουρκία". Σε αυτό το συμπέρασμα οδηγείται ο μηνυτής, χωρίς βέβαια αυτό να προκύπτει ούτε καν από τα δημοσιεύματα του Τύπου.
Στη Διαρκή Επιτροπή ο εγκαλούμενος Βουλευτής παρέστη ο ίδιος και δήλωσε ότι πάντοτε στηρίζει την αντίληψη, ότι η Δυτική Θράκη είναι ένα τμήμα της ελληνικής επικράτειας. Ουδέποτε έθεσε θέμα ένταξής της στην Τουρκία και ισχυρίστηκε ότι η δήλωσή του έχει παραποιηθεί.
Πράγματι, κατέθεσε την ίδια μέρα στην επιτροπή επίσημη μετάφραση του Υπουργείου Εξωτερικών από την τουρκική στην ελληνική. Το ακριβές περιεχόμενο της δήλωσής του έχει ως εξής: "Μεγάλε οδηγέ μας Μουσταφά Κεμάλ Ατατούρκ, η τουρκική μειονότητα της Δυτικής Θράκης θα παραμείνει από τους πλέον πιστούς υπέρμαχους της τουρκικότητας στο δρόμο του εκσυγχρονισμού, του πολιτισμού και της παγκοσμιότητας που εσείς χαράξατε, χωρίς να παρεκκλίνει από καμιά από τις αρχές σας. Στα χώματα εκείνα που γεννηθήκατε και μεγαλώσατε θα συνεχίσει τον αγώνα που ξεκινήσατε εσείς μέχρι εσχάτων". Τη δήλωση αυτή καταθέτω και στα Πρακτικά για την ακρίβεια των όσων ισχυρίζομαι.
(Στο σημείο αυτό ο Βουλευτής κ. Γεώργιος Παπαγεωργίου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Αν και δεν αισθάνομαι ευχάριστα όταν ένα μέλος του ελληνικού Κοινοβουλίου που εκπροσωπεί στο Κοινοβούλιο τους πολίτες της Δυτικής Θράκης, αν θέλετε και τη μουσουλμανική μειονότητα στη Δυτική Θράκη, προβαίνει σε αυτούς του είδους τις δηλώσεις, εν τούτοις πιστεύω ότι ύστερα και από τις εξηγήσεις που έδωσε ο εν λόγω Βουλευτής ενώπιον της επιτροπής, δεν μπορεί να γίνει λόγος για τη στοιχειοθέτηση των αδικημάτων για τα οποία κατηγορείται. 'Οσο και αν αυτό με δυσκολεύει, εν τούτοις είμαι υποχρεωμένος να δεχθώ, όπως φαντάζομαι και όλοι μας, ότι η πράξη δεν είναι ξεκομμένη από την πολιτική του δραστηριότητα και έκφραση, παρ'ότι ως 'Ελληνας πολίτης και ως Βουλευτής διαφωνώ ριζικά με τη δήλωσή
του.
Η υπόθεση της κας Μαρίας Δαμανάκη αφορά στη συμμετοχή της και στην ψήφο της υπέρ της χορήγησης άδειας σε καταστήματα που βρίσκονται σε Λόφο του Στρέφη για κάποιο παραδοσιακό καφενείο, ύστερα από έγκληση που υπέβαλε κάποιος Σύλλογος ένωση πολιτών για το μέλλον του Ψυρρή. Η ψήφος της Βουλευτού δόθηκε ύστερα από εισήγηση σχετική και συμφωνούσα της οικείας υπηρεσίας του Δήμου Αθηνών, ενώ όλοι θα συμφωνήσουμε ότι και η ψήφος του δημοτικού συμβούλου είναι σαφώς μια ενέργεια που σχετίζεται με την πολιτική ελευθερία, με την πολιτική έκφραση και κρίση και δεν μπορεί να ελέγχεται κανείς ποινικώς γι' αυτήν.
Η υπόθεση της συναδέλφου Βουλευτού Λιάνας Κανέλλη αφορά ποινική δίωξη που ασκήθηκε σε βάρος της για το αδίκημα της συκοφαντικής δυσφημίσεως διά του Τύπου, ύστερα από μήνυση του Ευάγγελου Γιαννόπουλου, τέως Υπουργού, με αντικείμενο την προσωπική, κοινωνική και πολιτική μείωση της προσωπικότητάς του, την οποία φέρεται να έθιξε η εγκαλούμενη Βουλευτής αμφισβητώντας κατά τη μήνυση την αντιστασιακή δράση του Βουλευτού και πρώην Υπουργού μέσα από το περιοδικό "ΝΕΜΕΣΗ" από κοινού με το γνωστό αντίδικο του Υπουργού Γιώργο Μανδίκο, όπου μεταξύ των άλλων
αναφέρονταν φράσεις όπως: "Και ταγματασφαλίτης, λοιπόν, ο κ. Γιαννόπουλος". Η κα Κανέλλη ισχυρίζεται πως δεν είχε δυσφημιστική πρόθεση και ότι ήταν συνταγματικό της δικαίωμα ως δημοσιογράφος να ενημερώσει το αναγνωστικό κοινό.
Πρόκειται για επιμέρους διαφορά της γενικότερης αντιδικίας που σοβεί τα τελευταία χρόνια ανάμεσα στον κύριο Υπουργό, στον κ. Κατριβάνο, στον
κ. Μανδίκο, στον κ. Κεδίκογλου και άσχετα, πιστεύω, από τη χωρίς επικαιρότητα παρελθοντολογία της έχει χαρακτηριστικά και πολιτικής διαφοράς. Γι' αυτό εισηγούμαι να μη δοθεί άδεια για την άσκηση αυτής της ποινικής δίωξης.
Με έγγραφο του Eισαγγελέα Πλημμελειοδικών Χαλκίδος ζητείαι η άρση της ασυλίας του Βουλευτή Εύβοιας της Νέας Δημοκρατίας κ. E. Παπαγεωργόπουλου ύστερα από την από 24.7.2000 έγκληση του Νομάρχη Ευβοίας Νικολάου Παπανδρέου επειδή, κατά την μήνυση πάντοτε, με σειρά δελτίων τύπου που εξέδωσε φέρεται κατ' εξακολούθηση να τον συκοφάντησε με φράσεις που μπορεί να έχουν μία σκληρότητα κριτικής, αλλά νομίζω ότι πρόκειται για καθαρά πολιτικές κρίσεις του και παρεμβάσεις για τα προβλήματα του νομού, που έχει δικαίωμα να παρεμβαίνει ο συγκεκριμένος Βουλευτής και γι' αυτό νομίζω ότι και αυτή η περίπτωση δεν πρέπει να μας απασχολήσει ούτε μπορεί να αξιολογηθεί ποινικά.
Η υπόθεση του κ. Παπαθανασίου σύρεται ενώπιόν μας ύστερα από μήνυση
που υπέβαλε το άλλοτε, το μέλος του ΕΒΕΑ Δημοσθένης Σοφιανός για δήθεν αδικήματα που σε βάρος του ετέλεσε. Είχε υποβληθεί αρχικώς μήνυση κατά του Βουλευτή από το συγκεκριμένο αντίδικό του και τον κατηγορούσε για αδιαφάνεια και όχι χρηστή διαχείριση των πόρων του Επιμελητηρίου. Ως ήταν αναμενόμενο και ως όφειλε με τη σειρά του ο εγκαλούμενος για εκείνη την μήνυση αλλά και για την τωρινή, τον μήνυσε για συκοφαντική δυσφήμιση και ψευδή καταμήνυση, για να προστατεύσει την τιμή και την υπόληψή του, διότι θεωρούσε τα όσα του αποδίδοντο ψευδή.
Σ' αυτήν τη μήνυση "απήντησε" ο Δημοσθένης Σοφιανός με καινούρια μήνυση για την οποία ζητείται η άρση της ασυλίας. Πρόκειται για διαφορά που σχετίζεται με την ευρεία εννοία, πολιτική δράση του Βουλευτή και ζητώ να μην αρθρεί η ασυλία του.
Η υπόθεση του κ. Τασούλα τότε Δημάρχου Κηφισιάς σύρεται ύστερα από
μήνυση αντιπάλου του στο Δημοτικό Συμβούλιο και κατηγορείται για τα αδικήματα της ψευδούς βεβαιώσεως, της υφαρπαγής ψευδούς βεβαιώσεως, της παράβασης καθήκοντος και της ηθικής αυτουργίας σε παράβαση καθήκοντος. 
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή).
Από τη σύντομη μελέτη της δικογραφίας προκύπτει ότι η υπόθεση αφορά
ένα αρχικώς εντελώς αυθαίρετο κτίσμα μικρού εμβαδού το Αλάσκα. Στις 1.1.1995 το Αλάσκα, όταν ανέλαβε ο τότε Δήμαρχος ο κ. Τασούλας, αποφάσισε ότι είχε υποχρέωση σαν δημοτικός άρχοντας της συγκεκριμένης πόλης και μάλιστα της Κηφισιάς να χωροθετήσει και να νομιμοποιήσει το κτίριο, ώστε ο δήμος να έχει μία νόμιμη περιουσία και να την τακτοποιήσει πολεοδομικά, ώστε να μπορεί να αξιοποιηθεί νόμιμα και να αποφέρει νόμιμα έσοδα. 
ΠΡΟΕΔΡΕΥΩΝ (Κωνσταντίνος Γείτονας): Θα υπάρξει κάποια ανοχή για να
ολοκληρώσετε, γιατί εισηγείστε εσείς για όλες τις ασυλίες.
ΓΕΩΡΓΙΟΣ ΠΑΠΑΓΕΩΡΓΙΟΥ: Είναι μία πράξη πολιτική και σχετίζεται με την πολιτική δραστηριότητα του Βουλευτή. Από όσο και ο ίδιος έχω διαπιστώσει, χρησιμοποιήθηκε κατά κόρον σε βάρος του, εν όψει και της υποψηφιότητάς του ως Βουλευτή Ιωαννίνων κατά την προεκλογική περίοδο, μέσα από δημοσιεύματα του τοπικού Τύπου. Ζητώ, λοιπόν, να μην αρθεί η ασυλία του και για τη συγκεκριμένη πράξη.
'Οσον αφορά το Βουλευτή Κωνσταντίνο Τσίμα κατηγορείται για παράβαση
καθήκοντος με βάση το άρθρο 259 γιατί όταν ήταν Γραμματέας Κεντρικής Μακεδονίας ανέθεσε την εκτέλεση του έργου κόμβος Πετριτσίου -Τελωνείου-Προμαχώνας στην εταιρεία "ΕΤΕΚ", παρά το γεγονός ότι από την επιτροπή δεν είχε εξεταστεί η αιτιολόγηση της προσφοράς της.
Συγκεκριμένα για το έργο αυτό τριάντα τρεις εργοληπτικές εταιρείες είχαν υποβάλει προσφορές με έκπτωση άνω του 30%. Κλήθηκαν να αιτιολογήσουν την προσφορά τους και καμία αιτιολόγηση απ' αυτές που υποβλήθηκαν δεν έγινε αποδεκτή. 'Ετσι ανέθεσε την εργολαβία, χωρίς άλλη διαδικασία, στην επόμενη εταιρεία που ειδοποιήθηκε για αιτιολόγηση, που ήταν δηλαδή κάτω του 30% γιατί έκρινε ότι κάτω από ένα ποσοστό έκπτωσης δεν θεωρείται η προσφορά χαμηλή. Μάλιστα προηγούμενα με έγγραφό του από 30.7.1996 ζήτησε και τις απόψεις του Γενικού Γραμματέα Δημοσίων 'Εργων, ενώ υπήρχε και σχετική γνωμοδότηση του ΥΠΕΧΩΔΕ ότι μόνο η χαμηλή προσφορά δεν είναι κριτήριο για την ανάθεση του έργου.
Τελικά, το έργο δεν εκτελέστηκε από τη συγκεκριμένη εταιρεία για όση σημασία έχει, παρ' ότι το αδίκημα της παράβασης καθήκοντος είναι αδίκημα που κρίνεται από το σκοπό του φερομένου ως δράστη να επιφέρει ζημία στο δημόσιο ωφελώντας τρίτο και δεν απαιτείται να επέλθει η σκοπούμενη ζημιά ή το όφελος αντίστοιχα.
Θεωρώ ότι λειτούργησε μέσα στα πλαίσια των καθηκόντων του, κατά την εισήγηση της σχετικής επιτροπής και ασκώντας πολιτική εξουσία και κατά την κρίση του προστάτευσε το δημόσιο συμφέρον, προκειμένου να εκτελεστεί το έργο, διότι και τα έργα πρέπει κάποτε να εκτελούνται.
'Οσον αφορά την τελευταία υπόθεση του κ. Τσιπλάκου κατηγορείται για
τα αδικήματα της συκοφαντικής δυσφήμισης και απειλής σε βάρος της Αικατερίνης Μπουμπούκη-Παρίση.
Η εν λόγω κυρία, όπως προκύπτει από τα ιστορούμενα απ'αυτήν στη μήνυσή της, ήταν υπεύθυνη του γραφείου του εν λόγω Βουλευτή στη Θήβα. Σε κάποια χρονική στιγμή επήλθε η λύση της συνεργασίας τους, που συνοδευόταν από οικονομικές αξιώσεις εκ μέρους της εγκαλούσης άλλοτε υπαλλήλου του Βουλευτή, κατά του Βουλευτή. Στη συνέχεια κατά την προεκλογική περίοδο ο Βουλευτής απέστειλε ένα σημείωμα στους πολιτικούς του φίλους στην περιοχή των Θηβών με το οποίο τους γνώριζε ότι δεν έχει πλέον σχέση με την εν λόγω υπάλληλο και ότι εν πάση περιπτώσει τους καθιστούσε γνωστό ότι αυτή υποστηρίζει άλλο συνυποψήφιό του και ότι εργαζόταν γι'αυτόν (τον άλλο υποψήφιο).
Αυτή η ενέργεια του Βουλευτή όταν μάλιστα έγινε σε προεκλογική περίοδο θεωρώ ότι είναι εξόχως πολιτική. Γι'αυτό ζητώ να μην αρθεί η ασυλία του.
Τελειώνοντας, κύριε Πρόεδρε, θέλω να πω ότι με την ασυλία που η Βουλή παρέχει στα μέλη της δεν αποκτά ο Βουλευτής κάποιο προνόμιο ή το ακαταδίωκτο. Πρόκειται για μια προσωρινή παύση της ποινικής δίωξης όσο διαρκεί η ιδιότητά του ως Βουλευτή, προκειμένου να είναι απερίσπαστος
στα κοινοβουλευτικά του καθήκοντα και να μην σύρεται στα δικαστήρια πολλές φορές από ανθρώπους που του επιτιθενται είτε από προσωπικά είτε από πολιτικά κίνητρα.
Επιτέλους κάποια στιγμή θα πρέπει ο Βουλευτής να αμυνθεί απέναντι στο λαϊκισμό που επικρατεί, ότι τάχα οι Βουλευτές αλληλοκαλύπτονται και θέλουν να μην αίρεται η ασυλία τους. Νομίζω ότι αυτό αφορά όλες τις συγκεκριμένες υποθέσεις διότι όλες σχετίζονται με τη γενικότερη πολιτική δραστηριότητα των συναδέλφων. Γι'αυτό είναι χρέος μας με τη ψήφο μας να μην αποφασίσουμε την άρση της ασυλίας τους.
ΠΡΟΕΔΡΕΥΩΝ (Κωνσταντίνος Γείτονας): Ο κ. Ανδρεουλάκος έχει το λόγο ως εισηγητής της Νέας Δημοκρατίας για ορισμένες αιτήσεις άρσεως ασυλίας διότι για τις υπόλοιπες θα εισηγηθεί η κα Παπακώστα.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κυρίες και κύριοι συνάδελφοι, ως προς την περίπτωση του συναδέλφου κ. Κωνσταντίνου Τασούλα, η υπόθεση εν συντομία έχει ως εξής: 'Οταν ανέλαβε Δήμαρχος Κηφισιάς την 1-1-1995 θέλησε να δει
την κατάσταση των περιουσιακών στοιχείων του δήμου. 'Ενα απ'αυτά ήταν το γνωστό αναψυκτήριο "ΑΛΑΣΚΑ" στο άλσος της πλατείας Κεφαλαρίου. 'Ηταν εκμισθωμένο σε κάποιο μισθωτή ο οποίος από διετίας δεν κατέβαλε μισθώματα και βρισκόταν στα δικαστήρια.
'Οταν ο κ. Τασούλας ανέλαβε το δήμο κατόρθωσε να τον εξώσει. Στη
συνέχεια θέλησε να εκμισθώσει κατόπιν δημοπρατήσεως το εν λόγω
περιουσιακό στοιχείο. Τότε διεπίστωσε ότι το αναψυκτήριο ήταν αυθαίρετο. Το αρχικό πέτρινο κτίσμα κάθε πενταετία αυξανόταν και είχε φθάσει να
γίνει τριακόσια σαράντα ένα τετραγωνικά μέτρα. Θέλησε, λοιπόν, να το νομιμοποιήσει. 'Εφερε το θέμα στο δημοτικό συμβούλιο και με ομόφωνη απόφαση ενεκρίθησαν οι όροι της δημοπράτησης. Επειδή η μεταβολή του σχεδίου πόλεως ως προς το 'Αλσος Κεφαλαρίου δεν ήταν εύκολο να γίνει με κατοχύρωση ειδικών χρήσεων, ακολουθήθηκε εν γνώσει του δημοτικού συμβουλίου η μέθοδος του χαρακτηρισμού ως διατηρητέου, διότι διαφορετικά θα ήταν εξόχως χρονοβόρα η νομιμοποίησή του.
Ο Γενικός Γραμματέας του ΥΠΕΧΩΔΕ το ανεγνώρισε ως διατηρητέο όχι
διότι ήταν κτίσμα προ του 1955, αλλά με το κριτήριο ότι ήταν τόπος συναντήσεως και σημείο αναφοράς.
Η κατηγορία σε αδρές γραμμές έχει ως εξής: 'Οταν έγινε η δημοπράτηση όλο το δημοτικό συμβούλιο ισχυρίσθηκε δήθεν ψευδώς ότι το συγκεκριμένο κτίσμα ήταν μόνο ογδόντα τετραγωνικά μέτρα και ότι επέτρεψε στον πλειοδότη να το αυξήσει και να το κάνει τριακόσια σαράντα ένα τ.μ. 'Ομως από αδιάσειστα στοιχεία, δηλαδή από βεβαιώσεις που προσεκόμισε ο δήμαρχος και στοιχεία της ΔΕΗ σε ανύποπτο χρόνο πολύ προτού ο κ. Τασούλας αναλάβει την ηγεσία της δημοτικής αρχής, προκύπτει ότι το κτίσμα ήταν τριακόσια σαράντα ένα τετραγωνικά μέτρα, γεγονός το οποίο δέχεται και η πρόταση του Εισαγγελέα κ. Κουμπή για τους λοιπούς συγκατηγορουμένους για τους οποίους η πρότασή του είναι απαλλακτική. Είναι, λοιπόν, σαφές ότι η κατηγορία αφ'ενός μεν είναι προδήλως ανεπέρειστη και αβάσιμη και αφ'ετέρου
ανάγεται όχι στον ιδιωτικό βίο, αλλά στο δημόσιο βίο του συναδέλφου ως άρχοντος της Τοπικής Αυτοδιοικήσεως. Συνεπώς δεν συντρέχει λόγος για την άρση της ασυλίας του.
Περίπτωση κας Γαρυφαλιάς Κανέλλη:
Το όλο θέμα είναι γνωστό. Πρόκειται για ένα βιβλίο και για ένα
δημοσίευμα βασισμένο στο βιβλίο του αντιστασιακού Γεωργίου
Μερδίκου, τα οποία αμφισβητούν την αντιστασιακή υπόσταση του συναδέλφου κ. B. Γιαννόπουλου. Πρόκειται ουσιαστικά για τους ισχυρισμούς και τα στοιχεία τα οποία επικαλούνται οι κύριοι Θεόδωρος Κατριβάνος και Βασίλειος Κεδίκογλου και τα οποία είναι σε όλους γνωστά.
Η υπόθεση μάλιστα καθ'όσον αφορά στον κ. Κατριβάνο βρίσκεται εκκρεμής ενώπιον του Πενταμελούς Εφετείου Αθηνών κατόπιν εφέσεως του κ. Κατριβάνου, ο οποίος καταδικάστηκε πρωτοδίκως.
Εν όψει του γεγονότος ότι οι ισχυρισμοί που προσβάλλουν την τιμή και την υπόληψη του συναδέλφου κ. Γιαννόπουλου θα κριθούν οσονούπω μετά δυνάμεως δεδικασμένου υπό της ελληνικής δικαιοσύνης, φρονούμε ότι η 
παραδοχή της αιτήσεως του κυρίου εισαγγελέως προς άρση της ασυλίας της κ. Λιάνας Κανέλλη σε τίποτε δεν πρόκειται να ωφελήσει τον εγκαλούντα συνάδελφο, ενώ απεναντίας μία επ'ακροατηρίου διαδικασία, με την
αναπόφευκτη κατάχρηση δημοσιότητος, θα ζημιώσει το κύρος του Σώματος και θα ταλαιπωρήσει και τον ίδιο το μηνυτή. Γι'αυτό και εισηγούμαι τη μη άρση της ασυλίας.
Περίπτωση κας Μαρίας Δαμανάκη.
Η υπόθεση αφορά σε πέντε άδειες ιδρύσεως και λειτουργίας κέντρων αναψυχής στην περιοχή Ψυρρή, άδειες οι οποίες φαίνονται ότι εξεδόθησαν είτε παράνομα είτε κατά περιγραφή του ισχύοντος νομοθετικού πλαισίου. Πρόκειται για άδειες τις οποίες τυπικά εξέδωσε το Δημοτικό Συμβούλιο του Δήμου Αθηναίων, του οποίου μέλος είναι και η συνάδελφος κα Μαρία
Δαμανάκη. Και λόγω αυτής και μόνο της ιδιότητός της ζητεί από τη Βουλή
των Ελλήνων ο Εισαγγελέας Πρωτοδικών Αθηνών την άδεια για άσκηση ποινικής δίωξης κατ' αυτής, διά την πράξιν της παράβασης καθήκοντος, άρθρο 259 του Ποινικού Κώδικα.
Η εισαγγελική αρχή φρονώ ότι ατύχησε στην ενέργειά της αυτή. Δεν
είναι υποχρεωτικό όλες οι υποθέσεις να μας έρχονται εδώ για άρση ασυλίας. 'Οταν μία υπόθεση είναι ανεπέρειστη, οφείλει ο κάθε εισαγγελέας ο οποίος επεξεργάζεται τη δικογραφία, να κάνει πρόταση στο συμβούλιο απαλλακτική. Αυτό δεν τον εμποδίζει να κάνει το ισχύον συνταγματικό καθεστώς της

βουλευτικής ασυλίας.
ΑΛΕΞΑΝΔΡΟΣ ΑΚΡΙΒΑΚΗΣ: Πρέπει να ασκηθεί ποινική δίωξη!
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε συνάδελφε, επειδή η άσκηση ποινικής
δίωξης δεν είναι in persona, αλλά είναι in rem, δεν εμποδίζεται να κάνει πρόταση συνολική για όλους και να μη φέρεται κάθε πρόταση εδώ.
Ατύχησε η εισαγγελική αρχή, διότι ουδέν στοιχείο της δικογραφίας
συνηγορεί υπέρ της υπάρξεως δολίας προαιρέσεως της Βουλευτού-Δημοτικής Συμβούλου, εν όψει της κρατούσης γραφειοκρατικής διαδικασίας για την έκδοση της σχετικής άδειας λειτουργίας κέντρων αναψυχής, η οποία έχει συνοπτικά ως εξής: Ο ενδιαφερόμενος υποβάλλει τη σχετική αίτηση με τη σωρεία των απαιτουμένων δικαιολογητικών στη Διεύθυνση Προσόδων, Τμήμα Κοινοχρήστων Χώρων του Δήμου Αθηναίων. Μετά τον έλεγχο των δικαιολογητικών ο φάκελος διαβιβάζεται στο συμβούλιο του οικείου δημοτικού διαμερίσματος, το οποίο καλείται να εισηγηθεί σχετικώς και πράγματι στις τρεις από τις πέντε περιπτώσεις απεφάνθη ομοφώνως υπέρ της χορηγήσεως αδείας ιδρύσεως και λειτουργίας καταστήματος.
Ακολούθως, ο φάκελος επιστρέφει στη Διεύθυνση Προσόδων, Τμήμα Αδειών Καταστήματος, από όπου και εισάγεται, με εισήγηση του προέδρου του δημοτικού συμβουλίου, στο Δημοτικό Συμβούλιο προς λήψιν αποφάσεως.
Να σημειωθεί ότι όλες οι σχετικές αποφάσεις, σε αυτά τα πέντε
περιστατικά, του Δημοτικού Συμβουλίου του Δήμου Αθηναίων υπήρξαν ομόφωνες.
Εκ των πραγμάτων δεν μπορούσε να είχε γνώση ελλείψεως κάποιας εκ των προϋποθέσεων του νόμου η κα Δαμανάκη και οποιοσδήποτε άλλος δημοτικός σύμβουλος και πολύ περισσότερο πρόθεση παραβάσεως των καθηκόντων ως δημοτική σύμβουλος, με σκοπό να ωφελήσει παράνομα τους καταστηματάρχες. 
Τέτοια γνώση εκ των πραγμάτων μπορεί να υπάρξει μόνο σε υπηρεσιακό
επίπεδο, όπου κατά τα φαινόμενα αναπτύσσεται και το φαινόμενο της αθέμιτης συναλλαγής και διαφθοράς. Αυτή είναι η πραγματικότητα.

Ενταύθα και προς πληρέστερη εκτίμηση της υποθέσεως, θα πρέπει να
σημειωθεί ότι η δημιουργία και η λειτουργία στην περιοχή του Ψυρρή νυχτερινών κέντρων διασκεδάσεως και άλλων καταστημάτων, κατά παράβαση του ισχύοντος νομοθετικού πλαισίου, επετεύχθη με τη μέθοδο της υποβολής αιτήσεως μετά των οικείων δικαιολογητικών προς έκδοση αδειών λειτουργίας όχι νυχτερινών κέντρων διασκεδάσεως, αλλά επιτρεπομένων καταστημάτων, όπως "παραδοσιακών καφενείων-σνακ μπαρ", "καφετέριας-ζαχαροπλαστείου", "αναψυκτηρίου-σνακ μπαρ" χωρίς παρασκευαστήριο, "εστιατορίου μεζεδοπωλείου - σνακ μπαρ". Και μετά τη χορήγηση της σχετικής αδείας από το δημοτικό συμβούλιο του Δήμου Αθηναίων, στην πράξη λειτουργούν ως νυχτερινά κέντρα διασκέδασης. Εκεί πράγματι είναι το αξιόποινο της υποθέσεως και όχι στη χορήγηση αδείας από το δημοτικό συμβούλιο. Και βεβαίως λειτουργούν έτσι με την ανοχή των υπηρεσιακών παραγόντων του δήμου και των δημοτικών προϊσταμένων τους, αλλά και της αστυνομίας στα πλαίσια μιας διάχυτης διαφθοράς. Αυτά έπρεπε να ελέγξει ο κύριος εισαγγελέας. Για όλα αυτά, όπως είναι αυτονόητο, καμία απολύτως υπευθυνότητα και ευθύνη δεν έχει ο απλός δημοτικός σύμβουλος και εν προκειμένω η συνάδελφος του Συνασπισμού. Γι'αυτό και εισηγούμαι την απόρριψη της εισαγγελικής αιτήσεως.
Περίπτωση Κωνσταντίνου Τσίμα: Η υπόθεση του κ. Τσίμα αφορά σε παράβαση καθήκοντος γιατί ως Γραμματέας της Κεντρικής Μακεδονίας, υπέγραψε απόφαση σύμφωνα με την οποία το έργο κόμβος Περιστερίου Προμαχώνα, δόθηκε στην εταιρεία "ΕΤΕΘ", ύστερα από αξιολόγηση μόνο των τριάντα τριών από τις σαράντα τέσσερις εργοληπτικές εταιρείες, που είχαν υποβάλει προσφορές. Το θέμα δεν ήταν απλό από πλευράς νομικής. 'Ηταν νομικά στασιαζόμενο το ζήτημα. Ο κ. Τσίμας πράγματι ζήτησε οδηγίες γύρω από το στασιαζόμενο νομικό θέμα από την κεντρική διοίκηση. Οδηγίες δεν έφθασαν, το έργο επείγετο και προχώρησε σ'αυτήν την ανάθεση. Τελικά όμως κατόπιν καταγγελιών των άλλων εταιρειών, η ανάθεση αυτή δεν ευδοκίμησε, ανετράπη με απόφαση του Υπουργού ΠΕΧΩΔΕ και στη συνέχεια, έγινε επαναδημοπράτηση. Θεωρώ ότι στη συγκεκριμένη περίπτωση δεν υπήρξε δόλος και γι'αυτό εισηγούμαι τη μη άρση της ασυλίας του συναδέλφου.
ΠΡΟΕΔΡΕΥΩΝ (Κωνσταντίνος Γείτονας): Η κα Παπακώστα έχει το λόγο.
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Κύριε Πρόεδρε, κύριοι συνάδελφοι, όσον αφορά τις αιτήσεις άρσης ασυλιών που με αφορούν, θα ξεκινήσω με τον
συνάδελφο τον κ. Βαρδίκο όπου έχουμε δύο περιπτώσεις οι οποίες αναφέρονται σ'εκείνον.
Συγκεκριμένα, η πρώτη αφορά την παράβαση των άρθρων 24, 25 του ν.2429/96 και αυτό έχει να κάνει με την παράλειψή του να καταθέσει στοιχεία για την περιουσιακή του κατάσταση του έτους 1997. Θεωρώ ότι στην περίπτωση αυτή, δεν απεδείχθη ούτε από τη μελέτη της δικογραφίας αλλά ασφαλώς ούτε και από τα πραγματικά περιστατικά, η ύπαρξη δόλου ή κακόπιστης διάθεσης από την πλευρά του συναδέλφου ο οποίος εγκαλείται, πολύ περισσότερο που ο ίδιος κατέθεσε την από 10/9/97 δήλωση περιουσιακής κατάστασης χωρίς όπως δηλώνει ο ίδιος να θυμάται αν αφορούσε το έτος '96 ή το έτος '97.
Το κυρίαρχο στοιχείο όμως στην περίπτωση του κ. Βαρδίκου όσον αφορά τις πράξεις τις συγκεκριμένες για τις οποίες παραπέμπεται και ζητείται η αίτηση άρσης της ασυλίας του, είναι το γεγονός ότι για τα επόμενα αλλά και για τα προηγούμενα έτη, έχει προσκομίσει αυτό το σχετικό που αφορούσε την περιουσιακή του κατάσταση, το γνωστό σε όλους μας "πόθεν έσχες", από το οποίο δεν προκύπτει απολύτως καμμία μεταβολή της περιουσιακής ή οικονομικής του κατάστασης ειμή μόνο, όπως ο ίδιος ακριβώς έχει δηλώσει, η στην πλευρά του μεταβίβαση, με γονική παροχή, ενός σπιτιού στο Πυθαγόρειο της Σάμου, το οποίο ασφαλώς και έχει δηλώσει. Ο ίδιος κατέθεσε ότι οφείλεται σε παραδρομή το συγκεκριμένο γεγονός και ότι υπήρξε απόλυτα συνεπής στην υποχρέωση που επιβάλλεται από τις διατάξεις του άρθρου 24 του ν.2429/96. Κατά συνέπεια, σ'αυτήν την περίπτωση, δεν συντρέχει κανείς απολύτως λόγος η Βουλή να άρει την ασυλία του συγκεκριμένου Βουλευτή. 
'Οσον αφορά την άλλη αίτηση η οποία αφορά τον ίδιο Βουλευτή που έχει
να κάνει με την παράβαση των άρθρων 28 και 314 του Ποινικού Κώδικα με την οποία φέρεται ότι με την ιδιότητα τότε του κρατικού λειτουργού, δηλαδή ως νομάρχη της Σάμου και οδηγώντας το υπηρεσιακό όχημα της Νομαρχιακής Αυτοδιοίκησης Σάμου, ενεπλάκη σε τροχαίο ατύχημα το οποίο είχε ως συνέπεια να τραυματιστούν δυο αλλοδαποί τουρίστες, υπάρχει πράγματι πρωτόδικος απόφαση η οποία τον απαλλάσσει λόγω αμφιβολιών στις οποίες αμφιβολίες και στο σκεπτικό της απόφασης, εμπεριέχεται ότι δεν απεδείχθη πως οι τραυματισμοί αυτοί προήλθαν από την πρόσκρουση στο συγκεκριμένο όχημα που οδηγούσε ο τότε νομάρχης και νυν Βουλευτής. Και ασφαλώς από την άλλη πλευρά, γενική αρχή είναι, τουλάχιστον της ελληνικής Βουλής, αλλά και γενικότερα όσων θεωρούν ότι θίγονται και εν πάση περιπτώσει ζητούν δικαστική προστασία, ότι η ποινική δικαιοσύνη στην οποία απαιτείται ως προϋπόθεση η άρση της ασυλίας του Βουλευτή για να παραπεμφθεί αυτός σε αυτήν, δεν αποτελεί σώνει και καλά πρόκριμα για την απονομή της δικαιοσύνης για υποθέσεις οι οποίες μπορούν να επιδιωχθούν δικαστικά από τα πολιτικά δικαστήρια.
Και εκεί ο θιγόμενος ή ο εγκαλών ή οι εγκαλούντες γενικότερα μπορούν να ικανοποιήσουν τα αιτήματά τους εάν και εφόσον αυτά τελικά αποδειχθούν από τη δικαιοσύνη και τις δικονομικές διατάξεις ότι είναι δίκαια και σωστά.
Κατά συνέπεια, λοιπόν, και στη δεύτερη περίπτωση που αφορά τον κ. Βαρδίκο και επειδή υπάρχει σε εξέλιξη αστική δίκη από την πλευρά των τραυματισθέντων αλλοδαπών η οποία στρέφεται κατά της Νομαρχιακής Αυτοδιοικήσεως Σάμου και επειδή βεβαίως ευρίσκετο στην προκειμένη περίπτωση σε εκτέλεση καθηκόντων του ως νομάρχου, εκτιμώ ότι δεν πρέπει να αρθεί η ασυλία του.
Η δεύτερη περίπτωση η οποία αφορά το Βουλευτή Δυτικής Θράκης τον κ. Γκαλήπ Γκαλήπ: Θέλω εδώ να σας δηλώσω ότι παρακολούθησα με πολλή προσοχή την εισήγηση του συναδέλφου της Πλειοψηφίας του κ. Παπαγεωργίου. Ως Ελληνίδα πολίτης -και διαχωρίζω τη θέση μου όσον αφορά αυτό- πραγματικά διακατέχομαι από ένα κύμα λύπης και αγανάκτησης όσον αφορά και τις δηλώσεις του συγκεκριμένου Βουλευτή. Ο ίδιος πράγματι προσήλθε στην Επιτροπή της Βουλής και δήλωσε ότι δεν αποδόθηκαν σωστά οι δηλώσεις εκείνες τις οποίες είχε κάνει στο μαυσωλείο του Κεμάλ Ατατούρκ με αφορμή το τέταρτο συνέδριο των Μουσουλμάνων της Δυτικής Θράκης. Και μας έφερε όντως ένα επικυρωμένο αντίγραφο της δηλώσεώς του το οποίο μεταφράστηκε 
επισήμως από το Υπουργείο Εξωτερικών. Τα διάβασε βεβαίως ο συνάδελφος κ. Παπαγεωργίου, αλλά έχω την αίσθηση ότι καλό είναι να τα προσέξουμε ιδιαίτερα όλοι εμείς οι οποίοι είμαστε εκλεγμένοι αντιπρόσωποι του

ελληνικού λαού και για το λόγο αυτό θα τα διαβάσω και εγώ. Λέει λοιπόν η ακριβής μετάφραση: "Μεγάλε οδηγέ μας Μουσταφά Κεμάλ Ατατούρκ η τουρκική μειονότητα της Δυτικής Θράκης θα παραμείνει από τους πλέον πιστούς υπέρμαχους της τουρκικότητας στο δρόμο του εκσυγχρονισμού, του πολιτισμού και της παγκοσμιότητας που σεις χαράξατε χωρίς να παρεκκλίνει από καμία από τις αρχές σας. Στα χώματα εκείνα που γεννηθήκατε και μεγαλώσατε θα συνεχίσει τον αγώνα που ξεκινήσατε εσείς μέχρις εσχάτων".
Κατά συνέπεια, λοιπόν, έρχεται στην ελληνική Βουλή η αίτηση άρσης
ασυλίας μετά από μήνυση η οποία υπεβλήθη από το δικηγόρο Βασίλειο Καπερνάρο ακριβώς γι' αυτές τις σκέψεις οι οποίες διατυπώθηκαν γραπτώς στο βιβλίο επισκεπτών του μαυσωλείου και στις οποίες ο κ. Γκαλήπ Γκαλήπ έδωσε κατά τη δική μου άποψη εξηγήσεις και ερμηνείες προσκομίζοντας και το σχετικό κείμενο, οι οποίες δεν μπορούν να μας ικανοποιήσουν στη βάση του ότι τα άρθρα 140 και 141 του Ποινικού Κώδικα με τα οποία ουσιαστικά κατηγορείται ο συγκεκριμένος Βουλευτής έχουν να κάνουν κυρίως με τη διατάραξη της διεθνούς ειρήνης.
Στόχος της ελληνικής Βουλής δεν είναι, σε καμία περίπτωση, κατά την
άσκηση της πολιτικής δράσης, των Βουλευτών, όλων των κομμάτων, να περιορίσει κανέναν και καμία, στην εκδήλωση, στη διασαφήνιση ή στην αποσαφήνιση αλλά και στη δημόσια εκφορά θέσεων και απόψεων που προσδιορίζουν ή που αυτοχαρακτηρίζουν ή που τελικά αυτοπροσδιορίζουν τους Βουλευτές. 'Ομως έχω την αίσθηση ότι ο Βουλευτής κ. Γκαλήπ Γκαλήπ, είναι Βουλευτής της Δυτικής Θράκης και κατά συνέπεια, λοιπόν, αντιπροσωπεύει και εκπροσωπεί το λαό της περιοχής και ασφαλώς και τους 'Ελληνες υπηκόους εκείνους, οι οποίοι είναι Μουσουλμάνοι στο θρήσκευμα.
Το άρθρο 59 παράγραφος 2 του Συντάγματος, στο νενομισμένο όρκο τον
οποίο δίνουν όλοι οι Βουλευτές ενώπιον της Εθνικής Αντιπροσωπείας, ορίζει ότι οι αλλόθρησκοι ή ετερόδοξοι Βουλευτές, δίνουν τον ίδιο όρκο, δηλαδή τον όρκο να υπερασπίζονται την πατρίδα, να υπακούουν το Σύνταγμα και τους νόμους και να εκπληρώνουν ευσυνείδητα τα καθήκοντά τους, με τον ίδιο ακριβώς τύπο, αλλά με βάση τη δική τους θρησκεία ή το δικό τους δόγμα. 
Κατά συνέπεια, εγώ θα περίμενα από το συγκεκριμένο Βουλευτή
συνάδελφό μας, να μας εξηγήσει, εδώ, στο ελληνικό Κοινοβούλιο και να μας πει με σαφήνεια τι ακριβώς ήθελε να πει. Μήπως οι δηλώσεις του αυτές θεωρεί, ή θεώρησε τη στιγμή που τις έκανε γραπτές και έχουν μείνει ως τέτοιες και έρχονται σήμερα στο ελληνικό Κοινοβούλιο προς έρευνα, ενείχαν απλά και μόνο το στοιχείο της δημιουργίας δημοσίων σχέσεων με τη γείτονα χώρα, την Τουρκία; Αν έτσι το εξέλαβε, οφείλει να μας το καταθέσει.
Από την άλλη πλευρά όμως, όπως ξέρετε, τέτοιου είδους δηλώσεις και
μάλιστα όταν γίνονται από 'Ελληνες Βουλευτές, μέσα σε μία ευαίσθητη περιοχή, την οποία βιώνουμε και με τα τελευταία γεγονότα, τα οποία είναι σε εξέλιξη, αλλά όντες διαρκώς σε μία κατάσταση η οποία είναι ρέουσα, ούτε τη γείτονα χώρα βοηθούν, ούτε την Ελλάδα βεβαίως βοηθούν και ασφαλώς σε καμία περίπτωση δεν βοηθούν τους πολίτες εκείνους, οι οποίοι ψήφισαν τον κ. Γκαλήπ, δηλαδή τους 'Ελληνες πολίτες της Δυτικής Θράκης και οι οποίοι τον έστειλαν στο ελληνικό Κοινοβούλιο.
Επειδή σε καμία περίπτωση δεν θέλω να επικαλεστώ το δικαστικό μέρος
του πράγματος, θέλω να σας αναφέρω μόνο ένα στοιχείο όσον αφορά τη συγκεκριμένη περίπτωση. Στον ελληνικό Ποινικό Κώδικα, εάν πηγαίναμε στα δικαστηριακά δρώμενα, ορίζεται στο άρθρο 142 ότι και εξ αμελείας διώκεται η συγκεκριμένη περίπτωση, δηλαδή τα άρθρα 139 έως 141 του Ποινικού Κώδικα.
Κατά συνέπεια υπάρχει μια πρακτική, ακριβώς για να αποφύγουμε τέτοιου είδους τάσεις διατάραξης της διεθνούς ειρήνης, η οποία πρακτική επικρατεί και στη Γαλλία. Τέτοιου είδους αδικήματα, λοιπόν, διώκονται ακόμα και εξ αμελείας για δύο λογους: Πρώτον, διότι εν πάση περιπτώσει σε αυτά τα ευαίσθητα ζητήματα...
(Στο σημείο αυτό κτυπάει το προειδοποιητικό κουδούνι λήξεως του
χρόνου ομιλίας της κυρίας Βουλευτού)
Κύριε Πρόεδρε, θα ήθελα για λίγο την ανοχή σας, γιατί εστίασα λίγο περισσότερο σ' αυτήν την περίπτωση. Θεωρώ ότι μας ευαισθητοποιεί όλους και περισσότερο τον κ. Γκαλήπ.
Λέει, λοιπόν, ο γαλλικός Ποινικός Κώδικας ότι τα εν λόγω αδικήματα διώκονται ως τέτοια όχι μόνο παρά του επιζητήσαντος το αποτέλεσμα, αλλά
και παρά του προιδόντος ποια αποτελέσματα ηδύνατο να έχουν οι ενέργειές του και βεβαίως παρά του δυναμένου να προείδει αυτά. Μπορούσε λοιπόν να προείδει ο κ. Γκαλήπ ποιες θα ήταν αυτές οι συνέπειες.
Εν πάση περιπτώσει εγώ το αφήνω στην κρίση της Βουλής και δίνω την ευκαιρία στον κ. Γκαλήπ να τοποθετηθεί ενώπιον του Σώματος, να εξηγήσει τι ακριβώς εννοούσε με τα γραπτά του αυτά. Θα ήθελα και εκείνος να αρθεί στο ύψος των περιστάσεων, διοτι εγώ θα δεχθώ καλόπιστα σήμερα εδώ την ερμηνεία που θα δώσει. Αλλιώς, εάν θεωρεί ότι δεν τον καλύπτει ο όρκος του απέναντι στο Σύνταγμα οφείλει να το πει.
'Οσον αφορά την περίπτωση του κ. Ελευθερίου Παπαγεωργόπουλου είναι σαφές ότι εξόχως κατά την άσκηση των κοινοβουλευτικών του καθηκόντων άσκησε κοινοβουλευτικό έλεγχο. Ζητείται η άρση της ασυλίας του. Ως τέτοια δεν είναι δυνατό να γίνει δεκτή από την ελληνική Βουλή, διότι ο άνθρωπος έκανε μια αναφορά προς τη Βουλή κατά του νομάρχου. Πράγματι ο ίδιος ο νομάρχης, ο οποίος τον εγκαλεί, ανεκάλεσε στη συνέχεια την απόφασή του και βεβαίως κατόπιν ενστάσεως αυτή παρεπέμφθη στον περιφερειάρχη και υπήρξε απορριπτική απάντηση, υπάρχει δε εκκρεμοδικία στο ποινικό μέρος. Κατά συνέπεια δεν είναι δυνατό να γίνει δεκτή.
Θα παρακαλούσα δε πάρα πολύ οι εισαγγελείς, όταν φέρνουν τέτοιες δικογραφίες στη Βουλή, να τις μελετούν περισσότερο και καλύτερα, διότι ταλαιπωρούν το Σώμα. Η δραστηριότητα του κ. Παπαγεωργόπουλου αφορά και μόνο εξόχως κοινοβουλευτική δράση, όπως αυτή ορίζεται από το άρθρο 124 του Κανονισμού της Βουλής, αλλά και από το Σύνταγμα. Σε καμία περίπτωση δεν πρέπει να καθίσταται ατελέσφορος ο θεσμικός ρόλος του Βουλευτή, διότι ενοχλούνται εκείνοι στους οποίους ασκεί το έλεγχο.
Η περίπτωση που αφορά τον κ. Παπαθανασίου: Ο κ. Παπαθανασίου ως
Πρόεδρος του ΕΒΕΑ είχε υποβάλει μήνυση κατά του κ. Σοφιανού, ο οποίος τον εγκαλεί και μέσω του οποίου ο εισαγγελέας ζητεί την άρση της ασυλίας του εν λόγω Βουλευτού. Ο ίδιος ο κ. Παπαθανασίου έχει καταθέσει μήνυση κατά του εγκαλούντος για συκοφαντική δυσφήμιση, για την οποίαν έχει ασκηθεί δίωξη από την Εισαγγελία Πλημμελειοδικών με αριθμό ωρίμων 11885/10.10.2000. Μετά από τη διενεργηθείσα προανάκριση παραπέμπεται για να δικαστεί ο εγκαλών ενώπιον του Τριμελούς Πλημμελειοδικείου, απλά δεν έχει οριστεί ακόμη δικάσιμος.
Επιπλέον, θα πρέπει να σας πω ότι και οι δύο μηνύσεις του κ. Σοφιανού κατά του κ. Παπαθανασίου είναι παντελώς αβάσιμες, διότι η μήνυση για απιστία, μετά τη γενομένη προκαταρκτική εξέταση, βρίσκεται στα χέρια του Εισαγγελέα Εφετών μετά από πρόταση του Εισαγγελέα Πλημμελειοδικών να τεθεί στο αρχείο. Κατά συνέπεια και αυτή η αίτηση είναι αβάσιμη και ως τέτοια πρέπει να απορριφθεί.
Στη συνέχεια έχουμε την περίπτωση του κ. Αριστείδη Τσιπλάκου. Εδώ
θέλω να σας πω ότι προφανώς οι λόγοι τους οποίους επικαλείται η εγκαλούσα είναι λόγοι πολιτικής αντιδικίας και προσωπικού μένους, διότι υπάρχει το εξής αποδεικτικό στοιχείο στη συγκεκριμένη περίπτωση: Η κα Μπουμπούκη, δηλαδή η εγκαλούσα, υπήρξε συνεργάτης του στο πολιτικό γραφείο για ορισμένο χρονικό διάστημα και ενώ είχε τη δυνατότητα κατά το χρονικό διάστημα που ο κ. Τσιπλάκος δεν είχε εκλεγεί Βουλευτής και δεν υπήρχε η ασυλία, να τον διώξει και ποινικά και αστικά για όσα του καταλογίζει, δεν αξιοποίησε εκείνη την ευκαιρία. 'Οταν όμως επανεξελέγη Βουλευτής, αυτή εφρόντισε για εύλογους πολιτικούς λόγους και για να ικανοποιήσει την προσωπική της αντιδικία με τον συγκεκριμένο Βουλευτή, να ασκήσει τότε την ποινική δίωξη, για να ζητηθεί η άρση της ασυλίας του. Είναι δε γνωστό ότι υπάρχει και αστική απαίτηση που έχει ικανοποιήσει ο κ. Τσιπλάκος. Αν όμως θέλει να βρει το δίκιο της η θιγόμενη, μπορεί να προσφύγει στα πολιτικά δικαστήρια, όπου δεν απαιτείται η προϋπόθεση της άρσης της ασυλίας του Βουλευτή, για να ικανοποιηθεί το δίκαιό της.
Σας ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αντώνης Σκυλλάκος εισηγητής του Κ.Κ.Ε. έχει το λόγο.
ΑΝΤΩΝΗΣ ΣΚΥΛΛΑΚΟΣ: Για την περίπτωση του Πυθαγόρα Βαρδίκου:
Το ότι από αμέλεια δεν κατέθεσε το "πόθεν έσχες", δεν νομίζω ότι
πρέπει να οδηγήσει σε ποινική δίωξη όντας Βουλευτής.
Για την περίπτωση του τροχαίου υπάρχουν δύο στοιχεία και είμαστε αρνητικοί στο να αρθεί η ασυλία. Πρώτον, πρόκειται για μικροατύχημα, το
οποίο δεν δημιούργησε και κανέναν προβληματισμό και ευαισθησία στην κοινή γνώμη και δεύτερον, έχει αθωωθεί στον πρώτο βαθμό και βεβαίωσαν οι μάρτυρες ότι δεν ήταν υπεύθυνος γι'αυτό το τροχαίο.
Για την περίπτωση του Γκαλήπ Γκαλήπ.
Υπάρχουν διευκρινιστικές δηλώσεις σε ένα κείμενο, το οποίο πήραμε και εμείς, που λέει ότι κακώς μεταφέρθηκε στον Τύπο η δήλωση που έκανε όταν επισκέφθηκε το Μαυσωλείο του Κεμάλ Ατατούρκ, ότι είναι διαφορετικό το περιεχόμενο της έγγραφης δήλωσής του. Εγώ να δεχθώ ότι είναι όπως κατηγορείται. Εδώ πρόκειται για πολιτική ενέργεια. Ανεξάρτητα αν συμφωνεί κάποιος ή όχι, πρόκειται για πολιτική τοποθέτηση. Μπορεί να καταδικάζεται πολιτικά κάποιος, αλλά όχι να φθάνουμε στην ποινικοποίηση τέτοιων υποθέσεων. Δεν πρέπει να αφήνουμε ανοικτούς τέτοιους δρόμους σε συνθήκες τέτοιας αντιπαράθεσης που υπάρχουν στα Βαλκάνια. Να μην ανοίξουμε τέτοιους δρόμους, δεν βοηθάει γενικότερα.
Για τις περιπτώσεις της κας Δαμανάκη, του Κωνσταντίνου Τασούλα και
του Κωνσταντίνου Τσίμα.
Η μια ως δημοτική σύμβουλος, ο κ.Τασούλας ως δήμαρχος και ο κ.Τσίμας ως Γενικός Γραμματέας Περιφέρειας, πήραν ορισμένες αποφάσεις μέσα στα πλαίσια των δραστηριοτήτων τους. Με βάση το νόμο κινούνται και κάνουν κάποιες επιλογές ως εκ των αρμοδιοτήτων που έχουν λόγω του αξιώματός τους. Δεν μπορούμε να ποινικοποιήσουμε και να ανοίξουμε δρόμο για δικαστικές έρευνες και δίκες για τέτοια ζητήματα.
Για την περίπτωση της κας Λιάνας Κανέλλη.
Είναι σαφές ότι πρόκειται για αντιδικία, η οποία απασχόλησε την κοινή γνώμη. 'Εχει πολιτικά στοιχεία στην αντιπαράθεση και υπήρξε μια δημοσίευση σε περιοδικό της, όπως και σε όλο τον Τύπο. Είναι από τις κατεξοχήν περιπτώσεις που δεν μπορεί να αρθεί η ασυλία.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).
Για τις περιπτώσεις του κ. Ελευθερίου Παπαγεωργόπουλου και Ιωάννου
Παπαθανασίου.
Πρόκειται για αλληλομηνύσεις για συκοφαντική δυσφήμιση μεταξύ ανδρών που δρούν σε πολιτικό επίπεδο, ο ένας νομάρχης ο άλλος Βουλευτής, μέλη του Δ.Σ. του Βιομηχανικού Επιμελητηρίου των Αθηνών. Πρόκειται ουσιαστικά για πολιτική αντιπαράθεση. Να μη στερήσουμε το δικαίωμα σ'αυτούς που ασχολούνται με τα κοινά να μπορούν να έχουν γνώμη για μια σειρά ζητήματα κάτω από την απειλή ότι θα ασκηθεί δίωξη για συκοφαντική δυσφήμιση. Να μην αρθούν, λοιπόν, οι ασυλίες και γι'αυτές τις περιπτώσεις.
Η περίπτωση του Αριστείδη Τσιπλάκου.
Εμείς κρατήσαμε μια επιφύλαξη, γιατί δεν προλάβαμε να κοιτάξουμε καλά το φάκελο, αλλά από τη στιγμή που διαβάζουμε στο φάκελο ότι η μηνύουσα έχει αποδεχθεί με πρακτικό στην επιθεώρηση εργασίας ότι οικειοθελώς δούλευε και δεν ήταν υπάλληλος, δεν μένει σε εμάς τίποτε άλλο, παρά να σταματήσουμε την υπόθεση μέχρις αυτού του σημείου και να μην επιτρέψουμε να φθάσει στο δικαστήριο.
Για όλες τις περιπτώσεις είμαστε αρνητικοί.
ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Φώτης Κουβέλης έχει το λόγο. 
ΦΩΤΗΣ ΚΟΥΒΕΛΗΣ: Κύριε Πρόεδρε, το σύνολο των περιπτώσεων αναφέρεται
σε δραστηριότητα συναδέλφων οι οποίοι με άμεσο ή έμμεσο τρόπο ενήργησαν πολιτικά. Κατά συνέπεια, οι κατηγορούμενες πράξεις αναφέρονται στη σφαίρα της πολιτικής δραστηριότητας των συναδέλφων.
Με δεδομένη την αρχή που έχει ο Συνασπισμός της Αριστεράς και της
Προόδου, συμφωνεί ότι δεν πρέπει να αρθεί η βουλευτική ασυλία των συναδέλφων, οι οποίοι φέρονται να έχουν διαπράξει τα αδικήματα για τα οποία ζητείται η χορήγηση αδείας διώξης. Από θέση αρχής και με βαθύτατη εκτίμηση όμως στο πρόσωπο του συναδέλφου κ. Πυθαγόρα Βαρδίκου, εμείς εισηγούμεθα να αρθεί η βουλευτική του ασυλία σε ό,τι αφορά το αυτοκινητιστικό ατύχημα, δηλαδή το αδίκημα της περιπτώσεως του άρθρου 314 του Ποινικού Κώδικα. Επαναλαμβάνω, η θέση αρχής δεν έχει καμιά σχέση με την εκτιμήση που τρέφει ο ομιλών προς το πρόσωπο του συναδέλφου κ. Πυθαγόρα Βαρδίκου.
Είναι αληθές, κύριοι συνάδελφοι, ότι ο κ. Βαρδίκος έχει απαλλαγεί
πρωτοδίκως, έχει ασκηθεί όμως έφεση και η υπόθεση βρίσκεται σε εκκρεμοδικία. Αφορά πράξη η οποία δεν αναφέρεται στη σφαίρα της πολιτικής δραστηριότητας του συναδέλφου και με βάση αυτό το δεδομένο εμείς
εισηγούμεθα την άρση της βουλευτικής ασυλίας.
Σε ό,τι αφορά τον κ. Γκαλήπ Γκαλήπ πρόκειται για μια πολιτική πράξη, με την οποία κανείς μπορεί να συμφωνεί ή να διαφωνεί. Ο ομιλών έχει την άποψη ότι ο κ. Γκαλήπ επέλεξε διατυπώσεις οι οποίες ανοίγουν θέματα για συζήτηση. Σε καμία περίπτωση όμως δεν πρέπει να αρθεί η βουλευτική
ασυλία του. 'Αλλωστε κάτι τέτοιο δεν θα ήταν και πολιτικά σώφρον διότι θα ήταν δυνατόν να γίνει αξιοποίηση αυτού του στοιχείου και να δημιουργήσει καταστάσεις που σε καμία περίπτωση δεν θα υπηρετούσαν εκείνο το οποίο όλοι επιδιώκουμε. Και εκείνο που επιδιώκουμε είναι να μην αναδεικνύονται ζητήματα, να μην μεγεθύνονται, προκειμένου να μην παράγουν αποτελέσματα τα οποία δεν θέλει η ελληνική κοινωνία.
ΠΡΟΕΔΡΕΥΩΝ (Παναγιώτης Σγουρίδης): Ο κ. Καμμένος έχει το λόγο. ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, ζήτησα το λόγο για να αναφερθώ
στο θέμα της άρσεως ασυλίας του συναδέλφου κ. Γκαλήπ Γκαλήπ. Ζήτησα το λόγο διότι διαφωνώ με την εισηγήτρια του κόμματός μου κου Παπακώστα και τη θέση την οποία πήρε, καθώς διαφωνώ και με την άποψη του έγκριτου νομικού κ. Κουβέλη, διότι το θέμα της δηλώσεως του συναδέλφου κ. Γκαλήπ Γκαλήπ δεν έχει να κάνει με ένα θέμα πολιτικό της τρέχουσας πολιτικής. Εδώ είναι ένα θέμα εθνικό και παραβαίνει και τους διεθνείς κανονισμούς της συμφωνίας της Λωζάνης, που έχει υπογραφεί από την Ελλάδα και την Τουρκία.
Ο κ. Γκαλήπ, αντί να έρθει στην επιτροπή της Βουλής και να αναθεωρήσει τη δήλωση την οποία του χρέωσαν ότι έκανε στο μνημείο του Κεμάλ Ατατούρκ, έρχεται και επιβεβαιώνει αυτά για τα οποία εμηνύθη. Μιλάει για τουρκική μειονότητα, ενώ ακόμη και το επίσημο τουρκικό κράτος αποδέχεται τη μουσουλμανική μειονότητα της Θράκης, την οποία στηρίζει το ελληνικό κράτος και έχουμε υποχρέωση να τη στηρίξουμε όλοι μας.
Διαφωνώ με τον κ. Κουβέλη που είπε ότι θα ανοίξουν μεγάλα θέματα εάν αρθεί η ασυλία, διότι συμβαίνει ακριβώς το αντίθετο. 'Εχουμε τα Βαλκάνια τα οποία φλέγονται, έχουμε θέματα τα οποία θέτουν κατά καιρούς διάφορες ομάδες και αν η Βουλή των Ελλήνων δεν ακούσει τη δήλωση του κ. Γκαλήπ, ότι δεν μιλάει περί τουρκικής, αλλά περί μουσουλμανικής μειονότητας, θα είναι σαν να αποδεχόμαστε στο σύνολό μας τη δήλωση περί τουρκικής μειονότητας του συναδέλφου κ. Γκαλήπ Γκαλήπ.
Εκεί, λοιπόν, θα ανοίξουν τα θέματα και εκεί θα δώσουν τα όπλα, προκειμένου να δημιουργηθούν θέματα στις δικές μας περιοχές, στην ελληνική Δυτική Θράκη.
Πιστεύω ότι αν μεν υπάρξει δήλωση από το συνάδελφο ότι μιλούσε περί μουσουλμανικής μειονότητας, έχει καλώς, να μην αρθεί η βουλευτική του ασυλία. Αν όμως επιμείνει στην τουρκική μειονότητα, έχουμε υποχρέωση, ως Βουλή των Ελλήνων, να μην συνταχθούμε με αυτή τη θέση, η οποία ουσιαστικά απειλεί την ακεραιότητα της χώρας.
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Θα έχω το λόγο μετά, κύριε
Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): Μισό λεπτό. Υπάρχει μια διαδικασία την οποία γνωρίζετε.
Ο κ. Τασούλας έχει το λόγο.
ΚΩΝΣΤΑΝΤΙΝΟΣ ΤΑΣΟΥΛΑΣ: Κύριε Πρόεδρε, κύριοι συνάδελφοι, είμαι ένας εκ των συναδέλφων για τους οποίους ζητείται η άρση ασυλίας και μάλιστα για ιδιαιτέρως ατιμωτικά αδικήματα, όπως είναι εκείνα της παραβάσεως καθήκοντος, της υφαρπαγής ψευδούς βεβαιώσεως και της ηθικής αυτουργίας σε παράβαση καθήκοντος.
ΠΡΟΕΔΡΕΥΩΝ (Παναγιώτης Σγουρίδης): 'Ολα αυτά εσείς τα κάνατε;
ΚΩΝΣΤΑΝΤΙΝΟΣ ΤΑΣΟΥΛΑΣ: Και άλλα τινά που ευτυχώς δεν τα αντελήφθησαν. Ο λόγος για τον οποίο εζήτησα να ομιλήσω, παρά το ότι οι αγορεύσεις
των εισηγητών θεωρώ ότι εμένα προσωπικώς με καλύπτουν, είναι ότι ήθελα να υπογραμμίσω μία άλλη όψη της λεγόμενης "διαφάνειας". Η άλλη όψις της λεγόμενης "διαφάνειας" είναι ο τρόπος με τον οποίον μπορεί να διασύρεται κανείς, επί τριετίαν εν προκειμένω, εκ του γεγονότος ότι ενίοτε εισαγγελικοί λειτουργοί υιοθετούν απολύτως μηνύσεις οι οποίες υποβάλλονται εναντίον δημοσίων προσώπων.
Ο εισαγγελεύς, ο οποίος πήρε τη μήνυση που κατετέθη από υποψήφια
δήμαρχο εναντίον μου σε περίοδο δημοτικών εκλογών και ενώ είχα ανακοινώσει την υποψηφιότητά μου στο Νομό Ιωαννίνων, υιοθέτησε σαν με καρμπόν αυτήν τη μήνυση, εγώ δε πληροφορούμαι έκτοτε τα της πορείας της προκαταρκτικής εξετάσεως και της προανακρίσεως από δυσμενή δημοσιεύματα
μερικών εφημερίδων της ιδιαίτερης πατρίδος μου. Πληροφορούμαι δηλαδή συνεχώς την πορεία της προανακρίσεως, ακόμη και όταν αυτή βρίσκεται σε φάση μυστικότητος, από δημοσιεύματα τοπικών εφημερίδων της ιδιαίτερης πατρίδος μου, αλλά και αθηναϊκών, τα οποία, φυσικά, έχουν σκοπό την αποκατάσταση της δικαιοσύνης και δευτερευόντως, το να με πλήξουν πολιτικά.
Κατηγορούμαι ότι συνέβαλα εις το να υπερτετραπλασιασθεί ένα δημοτικό αναψυκτήριο του δήμου. Αυτό γράφει η μήνυση, ότι παρέλαβα ένα δημοτικό αναψυκτήριο ογδόντα τετραγωνικά και το νομιμοποίησα, για να ωφελήσω τον νέο ενοικιαστή, στα τριακόσια σαράντα ένα τετραγωνικά. Αν είχε ζητηθεί η μαρτυρία μου ή η μαρτυρία των υπηρεσιών, θα έβλεπαν ότι από το 1977, δεκαοκτώ δηλαδή χρόνια πριν αναλάβω δήμαρχος, μέχρι το Νοέμβριο του 1994, δύο μήνες πριν αναλάβω δήμαρχος Κηφισιάς, το εν λόγω ακίνητο από διακόσια δέκα τετραγωνικά, έφθασε να είναι 341 τ.μ. καθώς επεκτείνετο επειδή ήταν αυθαίρετο, και κανείς τότε δεν έκανε μήνυση σε κανέναν, γιατί προφανώς κανείς δήμαρχος της Κηφισιάς τότε δεν είχε αποφασίσει να πολιτευθεί. Εάν είχε γίνει αυτή η διασταύρωση, νομίζω πως δεν θα υφιστάμην επί τριετίαν αυτόν το διασυρμό και την προσπάθεια να μειωθεί η τιμή και η υπόληψή μου. 
Επειδή το θέμα έφθασε μέχρις εδώ και επειδή θεωρώ ότι είναι δείγμα
του πόσο εύκολα κανείς υιοθετεί κατηγορίες και καταγγελίες, ως μη έδει, εις τρόπον ώστε να τιμωρείται κανείς δι' αυτού του διασυρμού, θα παρακαλέσω το Σώμα, παρά το ότι αισθάνομαι εντονότατη πικρία και δυσφορία για την μεταχείριση της οποίας έτυχα ίσαμε τώρα, να δεχθεί την άρση της ασυλίας, για να αντιμετωπίσω αυτό το ζήτημα εκεί που πρέπει και να αντιληφθούν όλοι εκείνοι οι οποίοι αισθάνθηκαν ότι μπορούν να διασύρουν τόσο εύκολα κάποιον ότι τελικώς η ελληνική δικαιοσύνη ούτε ανεξέταστη ούτε άκριτη ούτε ευκολόπιστη είναι.
Ευχαριστώ, κύριε Πρόεδρε.
(Χειροκροτήματα απο την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ο κ. Λευτέρης Παπαγεωργόπουλος
έχει το λόγο για πέντε λεπτά.
ΛΕΥΤΕΡΗΣ ΠΑΠΑΓΕΩΡΓΟΠΟΥΛΟΣ: Ευχαριστώ, κύριε Πρόεδρε.
Αναμφίβολα με καλύπτουν οι εισηγήσεις όλων των εισηγητών, οφείλω
όμως μία εξήγηση για να πείσω και ουσιαστικά το Σώμα, δεδομένου ότι δώδεκα χρόνια Βουλευτής πρώτη φορά έρχεται αίτηση άρσεως ασυλίας σε βάρος μου, χωρίς να έπεται ότι αυτό δεν μπορεί να συμβεί σε κάποιο συνάδελφο και από την πρώτη μέρα της κοινοβουλευτικής του ζωής. Ομολογώ όμως ότι μετά από δώδεκα χρόνια, αναμφίβολα με ενοχλεί το γεγονός αυτό.
Με ενοχλεί γιατί δεν είμαι υπέρ της συλλήβδην απόρριψης όλων των
αιτήσεων άρσης ασυλίας και επίσης, γιατί όσον με αφορά τήρησα έναν κανόνα: για να υπάρχει ισότητα όρων, ποτέ δεν μήνυσα κανένα στη ζωή μου ακόμη και αν προκλήθηκα. Κάποιοι όμως θεωρούν τους Βουλευτές ότι βρίσκονται σε capitis deminutio. Υποβάλλουν μία αδέσποτη μήνυση, μία αβάσιμη μήνυση και φωνάζουν μετά ότι ο Βουλευτής καλύπτεται πίσω από την κοινοβουλευτική του ασυλία και παριστάνουν τα παλικάρια. Και συνεχίζεται η δυσφήμηση και η συκοφαντία.
'Οσον αφορά το συγκεκριμένο θέμα. Με το μηνυτή Νομάρχη Εύβοιας
ανήκουμε στον ίδιο πολιτικό χώρο. Αυτό δεν σημαίνει ότι έχω καθήκον, έχω χρέος και ότι θα πρέπει να τεθώ αλληλέγγυος ή να ανεχθώ ή να αποσιωπήσω νοοτροπίες, συμπεριφορές και πρακτικές που δεν προκαλούν απλώς το κοινό και το δημόσιο αίσθημα, αλλά είναι ποινικού ενδιαφέροντος.
Το θέμα αφορά χορήγηση αδείας ιχθυοκαλλιέργειας στην περιοχή Νέων
Στύρων Εύβοιας. Η άδεια εκεί σαν χαρτί μόνο, αξίζει εκατό εκατομμύρια -τόσο τιμάται- σε μια περιοχή βεβαρημένη με ενδιαφέρον τουριστικό. Με άρνηση του δήμου, του λιμεναρχείου, του Ε.Ο.Τ., του Υπουργείου Πολιτισμού ο νομάρχης φαλκίδευσε διαδικασίες, μεθόδευσε καταστάσεις ώστε να χορηγήσει την άδεια αυτή στην ιδιαιτέρα γραμματέα του, την οποία ενεφάνιζε με το πατρικό της όνομα. 'Οταν λοιπόν απειλήθηκαν κινητοποιήσεις και δεν έλεγε να σταματήσει αυτήν τη διαδικασία, έγινε ερώτηση στη Βουλή, έγιναν δημόσιες δηλώσεις, επελήφθη ο εισαγγελέας, ο οποίος έκανε επείγουσα προκαταρκτική αυτεπάγγελτη εξέταση και ήδη επίκειται δίωξη σε βαθμό κακουργήματος εναντίον του.
Μετά από όλα αυτά συνομολόγησε ο νομάρχης την πράξη, ανεκάλεσε την απόφασή του, προκειμένου να υπαχθεί προφανώς σε ευεργετικές διατάξεις του
νόμου -όχι από γενναιότητα- και από κει και πέρα υπέβαλε μήνυση για συκοφαντική δυσφήμηση.
'Ετσι έχουν τα πράγματα. Είναι, λοιπόν, η ενέργειά μου πράξη καθαρά κοινοβουλευτική η οποία εδικαιώθη εκ των πραγμάτων, εσώθη το έννομο αγαθό το οποίο έπρεπε να προστατεύσουμε και σαν αποτέλεσμα αυτών ερχόμαστε να απολογηθούμε.
Τελειώνω με το σχόλιο ότι αυτή η συμπεριφορά, αυτή η λογική κάποιων νομαρχών προστίθεται στην αλλαζονεία τους, θέλουν να διατυπώσουν την αξίωση να μην υπόκεινται ούτε καν σε κοινοβουλευτικό έλεγχο. 'Εχουμε αναφερθεί πολλές φορές με αυστηρότερες αναφορές στον Πρωθυπουργό και σε Υπουργούς. Ε, οι νομάρχες είναι πιο ευαίσθητοι και δεν δέχονται τίποτα! 
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκαλήπ έχει το λόγο.
ΓΚΑΛΗΠ ΓΚΑΛΗΠ: Κύριε Πρόεδρε, κυρίες και κύριοι Βουλευτές, βέβαια ζητούν οι συνάδελφοί μου της Νέας Δημοκρατίας κάποια εξήγηση και από μένα, αλλά ο κ. Καμμένος συγκεκριμένα με αυτά που λέει, δείχνει ότι δεν έχει προσέξει καλά τι αναφέρει η δικογραφία. Εκεί δεν υπάρχει καμία αναφορά για το πώς αποκάλεσα εγώ τη μειονότητα. Απλώς γίνεται αναφορά για τις βλέψεις του Κεμάλ για τη Δυτική Θράκη...
ΠΑΝΑΓΙΩΤΗΣ ΚΑΜΜΕΝΟΣ: Πείτε ότι είναι μουσουλμανική, για να τελειώνουμε.
ΓΚΑΛΗΠ ΓΚΑΛΗΠ: Σας παρακαλώ. Η μειονότητα, όλοι οι κάτοικοι της Δυτικής Θράκης έχουν ελληνική υπηκοότητα, είναι όλοι 'Ελληνες πολίτες, αλλά ο καθένας έχει και κάποια καταγωγή. Λίγος σεβασμός στην καταγωγή μας δεν βλάπτει. Αυτό θέλουμε απ' όλους σας.
ΠΑΝΑΓΙΩΤΗΣ ΚΑΜΜΕΝΟΣ: Οι διεθνείς συνθήκες...
ΓΚΑΛΗΠ ΓΚΑΛΗΠ: Ναι, οι διεθνείς συνθήκες δεν μιλούν για ελληνική μειονότητα στην Κωνσταντινούπολη, αλλά έτσι λέγεται, τι να κάνουμε τώρα; 
ΠΡΟΚΟΠΗΣ ΠΑΥΛΟΠΟΥΛΟΣ: Το άρθρο 45 μιλάει για ελληνική μειονότητα,
κύριε Γκαλήπ. Αυτή είναι η διαφορά.
ΓΚΑΛΗΠ ΓΚΑΛΗΠ: Ναι, το άρθρο 45 το διευκρινίζει πολύ καθαρά, μιλάει
για μη μουσουλμανικές μειονότητες στην Κωνσταντινούπολη.
Θα αναφερθώ, λοιπόν, στα δημοσιεύματα των εφημερίδων τα οποία είδαν
το φως της δημοσιότητας μετά τη γραπτή αναφορά μου στο Μαυσωλείο του Τούρκου ηγέτη Κεμάλ Ατατούρκ, τις επικρίσεις ορισμένων συναδέλφων μου οι οποίες διατυπώθηκαν δυστυχώς χωρίς να γνωρίζουν το ακριβές περιεχόμενο του κειμένου στο οποίο αναφέρομαι, καθώς και στην αιτούμενη από γνωστό δικηγόρο του Πειραιά, αλλά αποτυχημένο πολιτευτή της Νέας Δημοκρατίας, άρση της βουλευτικής μου ασυλίας, προκειμένου να δικαστώ από την ελληνική 
δικαιοσύνη, πράγμα το οποίο δεν απεύχομαι, αλλά θα έλεγα ότι το επιδιώκω. Θέλω, λοιπόν, να επισημάνω τα παρακάτω.
Κατ' αρχήν θέλω να κάνω μια μικρή αναφορά στο μεγάλο Τούρκο ηγέτη Κεμάλ Ατατούρκ, ο οποίος όχι μόνο δεν είχε κατακτητικές βλέψεις ενάντια μιας ευρωπαϊκής χώρας, αλλά ήταν αυτός που προσπάθησε για το πλησίασμα

της Τουρκίας, όσο το δυνατόν πιο κοντά στην Ευρώπη, με ενέργειες όπως την κατάργηση της αραβικής γραφής και τη θέσπιση του λατινικού αλφάβητου, την αλλαγή της ενδυμασίας των γυναικών, αλλά και το δικαίωμα ψήφου, τη συνεχή αναφορά του στα δικαιώματα των μειονοτήτων και πολλά άλλα.
ΠΡΟΕΔΡΕΥΩΝ (Παναγιώτης Σγουρίδης): Τι ρόλο παίζει τώρα αυτή η αναφορά μέσα στο ελληνικό Κοινοβούλιο;
ΓΚΑΛΗΠ ΓΚΑΛΗΠ: Αφήστε, κύριε Πρόεδρε, να τελειώσω.
ΠΡΟΕΔΡΕΥΩΝ (Παναγιώτης Σγουρίδης): Eντάξει, έχουμε μια ελευθερία
λόγου, αλλά θα πρέπει να συζητήσουμε επί της υποθέσεως.
ΓΚΑΛΗΠ ΓΚΑΛΗΠ: 'Ηταν αυτός που μαζί με τον αείμνηστο Ελευθέριο Βενιζέλο έθεσαν τις βάσεις για την προσέγγιση των δύο λαών, με σκοπό τη μεταξύ τους ειρήνη και φιλία.
Τέλος, ήταν αυτός ο οποίος με δήλωσή του στις 29 Ιανουαρίου 1930 στην Νικομήδεια είχε πάρει σαφή και ξεκάθαρη θέση ενάντια στο περιεχόμενο
του εθνικού όρκου των Τούρκων, σημείο εκείνο που αφορά τη δυτική Θράκη.
Επανερχόμενος τώρα στη γραπτή αναφορά μου, θέλω να πω για άλλη μια φορά ότι είναι γραπτή, σαφής και ξεκάθαρη, οπότε δεν επιδέχεται καμιάς αμφισβήτησης. Και αυτά που μπορώ να σας δώσω προς διαπίστωση των παραπάνω είναι φωτογραφία του κειμένου, καθώς και επίσημη μετάφραση του Υπουργείου Εξωτερικών.
Από μια σύγκριση των δύο κειμένων -και εννοώ αυτού που δημοσιεύθηκε στις εφημερίδες- θα διαπιστώσετε την παραποίηση, τη λανθασμένη μετάφραση,
αλλά και την αφαίρεση τριών βασικών λέξεων, αυτών του εκσυγχρονισμού, πολιτισμού και παγκοσμιότητας, οι οποίες διευκρινίζουν τον αγώνα που εννοώ και αποτελούν την κεντρική ιδέα της αναφοράς, με σκοπό βέβαια την δημιουργία εντυπώσεων, αλλά το κυριότερο, εχθρικό προς το πρόσωπό μας κλίμα, καθώς και προς το κόμμα στο οποίο ανήκω.
Η ενέργεια αυτή κατά τη γνώμη μου είναι επιεικώς απαράδεκτη. Μετά από την ενέργεια αυτή εναντίον μου, μου συμπαραστάθηκαν όλοι οι αιρετοί άρχοντες της μειονότητας με γραπτές τους δηλώσεις.
Στο σημείο αυτό θα ήθελα να σας υπενθυμίσω μια από τις πολλές κατά καιρούς δημόσιες δηλώσεις μου, αυτή που έγινε μετά από τη συνάντησή μου με τον ύπατο αρμοστή της ΟΑΣΕ στις 8.10.1999 και την οποία σας επαναλαμβάνω:" Διεκδικούμε το σεβασμό όλων των μειονοτικών δικαιωμάτων που προβλέπονται από τα διεθνή κείμενα του ΟΗΕ, της ΟΑΣΕ και του Συμβουλίου της Ευρώπης. Ουδέποτε διατυπώθηκε αίτημα αυτονομίας, 
αυτοδιάθεσης, απόσχισης και ενδεχόμενη επιδίωξή του θα με βρει αντίθετο. Δεν θα πρέπει οι μειονότητες να χρησιμοποιούνται ως πρόσχημα για
επιδίωξη αλλαγής συνόρων".
Τελειώνοντας θα ήθελα να τονίσω ότι μπορούσα να ήμουν εγώ αυτός ο
οποίος θα έπρεπε να προσφύγει στη δικαιοσύνη για παραποίηση της αναφοράς μου στον Κεμάλ Ατατούρκ, για να σταματήσουν οι επιθέσεις ενατίον του προσώπου μου και του ΠΑΣΟΚ και να μάθει επιτέλους ο κόσμος την πραγματική αλήθεια. Δεν προσέφυγα όμως, διότι αυτές τις ενέργειες τις θεωρώ
πολιτικές πράξεις των πολιτευτών που θέλουν να μονοπωλήσουν τον υπερπατριωτισμό.
Και ερωτώ τελικά: Ποιοι είναι αυτοί που κάνουν κακό σε αυτόν τον τόπο και στις σχέσεις των δύο λαών ; Αυτοί που κάνουν γραπτές ξεκάθαρες δηλώσεις και αναφορές ή οι υποτιθέμενοι υπερπατριώτες, οι οποίοι τις διαστρεβλώνουν;
ΠΡΟΕΔΡΕΥΩΝ (Παναγιώτης Σγουρίδης): Ο κ. Προκόπης Παυλόπουλος ζήτησε
το λόγο ως Κοινοβουλευτικός εκπρόσωπος της Νέας Δημοκρατίας.
Ορίστε, κύριε Παυλόπουλε, έχετε το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα ήθελα να διευκρινίσω στο Σώμα αλλά και στον κ. Γκαλήπ, ότι μιλάμε για ένα θέμα σεβασμού Διεθνούς Δικαίου και δη συμβατικού διεθνούς δικαίου, το οποίο καθορίζει το πως αποκαλούνται οι μειονότητες και σε ό,τι αφορά στην Τουρκία, αλλά και σε ό,τι αφορά στην Ελλάδα. Και είναι σαφής η Συνθήκη της Λωζάνης στο σημείο αυτό. Είναι σαφής και ομιλεί περί μουσουλμανικής μειονότητας. Είναι κανόνας δικαίου, ο οποίος έχει τη σημασία του. Και δεν πίστευα ότι θα βρισκόμουν στην ανάγκη να διευκρινίσω γιατί η Συνθήκη της Λωζάνης ομιλεί για μουσουλμανική μειονότητα και δεν αναφέρεται στο κριτήριο της καταγωγής. Διότι είναι γνωστό ότι η μουσουλμανική μειονότητα δεν έχει τουρκική καταγωγή κατ' ανάγκη και αυτό είναι γνωστό τοις πάσι. 
(Χειροκροτήματα από την πτέρυγα της Νέας Δημοκρατίας)
Κι αν ήθελε ο κ. Γκαλήπ να τρέφει το σεβασμό προς τον Κεμάλ Ατατούρκ, τον οποίο μας λέει ότι τρέφει, θα έπρεπε να γνωρίζει. Γιατί η Συνθήκη της Λωζάνης χρησιμοποιεί διαφορετική ορολογία για τη μειονότητα την ελληνική στην Κωνσταντινούπολη παραδείγματος χάριν και για τη μουσουλμανική μειονότητα στη Θράκη.
Ζητήσαμε, λοιπόν, ως Νέα Δημοκρατία κάτι πολύ απλό. Γιατί βρισκόμαστε στο Ελληνικό Κοινοβούλιο, εκπροσωπούμε τον Ελληνικό Λαό και πρώτο και κύριο μέλημα του 'Ελληνα Βουλευτή είναι να αποδεικνύει σεβασμό στην έννομη τάξη και μάλιστα στους κανόνες του Διεθνούς Δικαίου, οι οποίοι, όπως είναι γνωστό, με ρητή διάταξη του Συντάγματος έχουν υπερκείμενη τυπική ισχύ σε σχέση ακόμα και με τους κοινούς νόμους.
Ζητήσαμε, λοιπόν, και επιμένουμε ακόμα να μας δώσει αυτήν τη ρητή αυτονόητη διευκρίνιση μέσα στη Βουλή, προκειμένου να καθορίσουμε και τη θέση μας ως Βουλευτές κατά συνείδηση. Ναι ή όχι, η Συνθήκη της Λωζάνης ομιλεί περί μουσουλμανικής μειονότητας; Και αν ναι -που είναι αναμφισβήτητο- ο κ. Γκαλήπ όταν αναφέρεται στη μειονότητα στη Θράκη, εξακολουθεί να την αποκαλεί τουρκική ή τη θεωρεί μουσουλμανική. 'Εχει σημασία το γεγονός αυτό. Γιατί διευκρίνισα γιατί η Συνθήκη της Λωζάνης χρησιμοποίησε αυτούς τους όρους. Παρακαλούμε, λοιπόν, να μας κάνει αυτήν την αυτονόητη και απλή διευκρίνιση. Και τονίζω ότι ήδη έχουμε δείξει υπερβολική ανοχή ως παράταξη, λέγοντας ότι ζητούμε δεύτερη διευκρίνιση. Γιατί οι ως τώρα δηλώσεις του δεν υπήρξαν ικανοποιητικές. Και το τονίζω
ικανοποιητικές, όχι για να τονώσουμε οποιοδήποτε εθνικό αίσθημα αλλά για λόγους εφαρμογής και σεβασμού της έννομης τάξης και δη των κανόνων του Διεθνούς Δικαίου. Του ζητούμε, λοιπόν, να μας πει αν σέβεται ή όχι τους κανόνες του Διεθνούς Δικαίου, ως Βουλευτής του Ελληνικού Κοινοβουλίου. Ξεκάθαρη δήλωση, αυτό και μόνο, τίποτα παραπάνω. Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Παναγιώτης Σγουρίδης): Θα σας δώσω το λόγο, κύριε
Ακριβάκη, νομίζω όμως, ότι ο κ. Γκαλήπ το διευκρίνισε στην τοποθέτησή του.
ΠΡΟΚΟΠΗΣ ΠΑΥΛΟΠΟΥΛΟΣ: 'Οχι, κύριε Πρόεδρε. Θα μου επιτρέψετε να πω το εξής: Διευκρινίζω ότι δεν το ξεκαθάρισε. Γιατί είπε ότι εκτός από το θέμα του τι λένε οι διεθνείς συνθήκες, υπάρχει και το ζήτημα της καταγωγής. Του υπενθυμίζω, λοιπόν, ότι ομιλεί επί εσφαλμένης νομικής βάσεως. Διότι το θέμα της καταγωγής δεν ήταν εκείνο που καθόρισε το εάν και κατά πόσο η μειονότητα αυτή είναι μουσουλμανική ή όχι.
(Θόρυβος από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Σγουρίδης): Ο κ. Ακριβάκης έχει ζητήσει το
λόγο.
Ορίστε, κύριε Ακριβάκη, έχετε το λόγο.
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, δεν αντιλαμβάνομαι γιατί έγινε αυτή η μετατόπιση του θέματος. Διότι εγώ διάβασα τις δηλώσεις του κ. Γκαλήπ και αυτές που θεωρεί ότι ήταν παραποιημένες και αυτές τις πραγματικές που λέει ότι έκανε, τις οποίες διένειμε στην Διαρκή Επιτροπή όταν συζητούσαμε τις άρσεις των ασυλιών.
ΠΡΟΚΟΠΗΣ ΠΑΥΛΟΠΟΥΛΟΣ: Τις διένειμε και ομιλεί περί τουρκικής
μειονότητος.
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Παυλόπουλε, αφήστε με σας παρακαλώ να
μιλήσω.
Υποθέτω, διότι αυτή είναι η πραγματικότης, ότι οι περισσότεροι εξ ημών, εκτός από τους εισηγητάς, δεν έχουμε δει τις δικογραφίες και σίγουρα δεν έχουμε διαβάσει αυτές τις δηλώσεις. 'Ισως είναι μία ατελής διαδικασία της Βουλής. 'Ισως θα έπρεπε να είχαν διανεμηθεί. Θα δείτε από τη δήλωση την οποία έκανε ο κ. Γκαλήπ και στην επιτροπή, ότι δεν
υπάρχει θέμα -και στις παραποιημένες, που λέει- μουσουλμανικής ή τουρκικής μειονότητος.
ΠΑΝΑΓΙΩΤΗΣ ΚΑΜΜΕΝΟΣ: Υπάρχει, διαβάστε το.
ΑΛΕΞΑΝΔΡΟΣ ΑΚΡΙΒΑΚΗΣ: Σας παρακαλώ, κύριε Καμμένε, εγώ δεν σας
διέκοψα.
Δεν υπάρχει τέτοιο θέμα. Γιατί, λοιπόν, μετετοπίσθη σε αυτό το σημείο στη συζήτηση αυτό το θέμα;
Τώρα, θα πω και κάτι άλλο, επ'ευκαιρία αυτών που είπε ο κ. Παυλόπουλος. Η Συνθήκη της Λωζάνης ομιλεί πράγματι για τη μουσουλμανική μειονότητα και ομιλεί για τη μουσουλμανική μειονότητα, εκτός των άλλων και διότι -είναι γνωστό αυτό το πράγμα- εκ καταγωγής υπάρχουν τρία είδη μουσουλμάνων στη Δυτική Θράκη.
ΠΡΟΚΟΠΗΣ ΠΑΥΛΟΠΟΥΛΟΣ: Αυτό ξέρω και εγώ.
ΑΛΕΞΑΝΔΡΟΣ ΑΚΡΙΒΑΚΗΣ: Βεβαίως. Οι Τούρκοι, οι Πομάκοι και οι
Αθίγγανοι. Αυτό είναι δεδομένο.
Δεν μπορεί, λοιπόν -προσέξτε- συλλογικός προσδιορισμός εκ καταγωγής
των μειονοτήτων να υπάρξει, λόγω της Συνθήκης της Λωζάνης. Σ' αυτό συμφωνούμε. 'Ομως ατομικό αυτοπροσδιορισμό εκάστου εξ αυτών, δεν μπορεί να το απαγορεύσεις.
ΙΩΑΝΝΗΣ ΚΕΦΑΛΟΓΙΑΝΝΗΣ: Ο Γιώργος ο Παπανδρέου τα λέει αυτά. 
ΑΛΕΞΑΝΔΡΟΣ ΑΚΡΙΒΑΚΗΣ: Με συγχωρείτε, μισό λεπτό. 'Ενας μουσουλμάνος
στη Δυτική Θράκη, που λέει, εγώ είμαι Πομάκος, διαπράττει έγκλημα; Για να το καταλάβω δηλαδή, τι λέμε εδώ πέρα; Αυτό είναι το θέμα μας; Εκεί μετατοπίζετε τη συζήτηση εσείς, χωρίς κανένα νόημα. Αντίθετα, θέλω να πιστεύω ότι οι εξηγήσεις που έδωσε ο κ. Γκαλήπ, και επεκαλέσθη κάποιες παλαιότερες δηλώσεις του, του 1999, που έλεγε ότι είναι αντίθετος σε κάθε 
κίνηση για απόσχιση, για αυτονομία κλπ., νομίζω ότι μας καλύπτουν πλήρως. Θα απαγορεύσουμε δηλαδή τον αυτοπροσδιορισμό ενός εκάστου Πομάκου ή
Αθιγγάνου, να λέει ότι είναι Αθίγγανος; Τότε δεν ζούμε σε δημοκρατία. Δεν έχω να πω τίποτε άλλο, κύριε Πρόεδρε.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε και κύριοι συνάδελφοι, έχω τη
βεβαιότητα ότι συζητάμε την άρση της βουλευτικής ασυλίας ή τη μη άρση. Κατά συνέπεια, η οποιαδήποτε συζήτηση που γίνεται αναφορικά με την άρση ή

μη της βουλευτικής ασυλίας του κ. Γκαλήπ, πρέπει να οριοθετείται με σαφήνεια στα πλαίσια του συζητουμένου και μόνο θέματος. Διέπραξε ποινικό αδίκημα κατά τους συναδέλφους, εάν το υποστηρίζουν κάποιοι, ο κ. Γκαλήπ με τα όσα διετύπωσε; Είναι πολιτική πράξη ή δεν είναι;
Νομίζω αυτά, κύριοι συνάδελφοι, είναι τα ερωτήματα και όχι αν η ερμηνεία της Συνθήκης της Λωζάνης μπορεί να γίνεται κατά τη μία άποψη ή κατά την άλλη, εάν υπάρχει σεβασμός του Διεθνούς Συμβατικού Δικαίου ή δεν υπάρχει σεβασμός.
Εγώ, κύριοι συνάδελφοι της Νέας Δημοκρατίας, απευθύνομαι σε σας με
απόλυτο σεβασμό στην άποψή σας και σας προτείνω να περιορίσουμε το συζητούμενο θέμα στις πραγματικές του διαστάσεις. Και οι πραγματικές 
διαστάσεις του ζητήματος είναι εάν αυτό, για το οποίο κατηγορείται ο κ. Γκαλήπ, μπορεί να αποτελέσει δικαιολογητική βάση της βουλευτικής του

ασυλίας. 'Ολα τα άλλα ζητήματα νομίζω ότι βρίσκονται εκτός του πλαισίου της παρούσας συζήτησης, και μάλιστα η όποια προσπάθεια να επανέλθουν ζητήματα στο πλαίσιο της συζήτησης που δεν την αφορούν, έχω τη γνώμη ότι προσφέρουν κακή υπηρεσία.
ΠΡΟΕΔΡΕΥΩΝ (Παναγιώτης Σγουρίδης): Η κα Παπακώστα έχει το λόγο.
ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ: Κύριε Πρόεδρε, κυρίες και κύριοι συνάδελφοι, σχετικά με το επίμαχο πλέον, έτσι όπως εξελίχθηκε, θέμα, της αίτησης άρσης της ασυλίας του συναδέλφου κ. Γκαλήπ, θέλω να πω το εξής. 
'Οσον αφορά την πρωτολογία μου και στην εσήγηση γενικότερα και
ειδικότερα στο συγκεκριμένο θέμα, η τοποθέτησή μου ήταν η εξής. 'Οτι οφείλει, όπως πράγματι έπραξε στη συνέχεια ο κ. Γκαλήπ με το δικό του τρόπο, αυτό θα το κρίνουμε εμείς στη συνέχεια ως ελληνικό Κοινοβούλιο, εδώ, στην Ολομέλεια, να δώσει εξηγήσεις, πράγμα το οποίο έκανε, για το τι ακριβώς θεωρεί ότι ερμηνεύεται από αυτό το κείμενο, το οποίο ο ίδιος υπέγραψε στο μαυσωλείο, στο βιβλίο επισκεπτών του Κεμάλ Ατατούρκ, με αφορμή το 4ο Συνέδριο των Μουσουλμάνων της Δυτικής Θράκης.
Θέλω να σας πω το εξής. Ως νέα Βουλευτής, πρέπει να σας πω ότι είναι βαρύ το φορτίο, και βρίσκομαι πραγματικά σε ιδιαίτερα δυσχερή θέση, υπό την έννοια ότι αυτονόητα πράγματα, κανείς μέσα από την ιδιότητα του πολιτικού, πρέπει να τα δει κάτω από μια άλλη λογική. Είναι αυτονόητο και σαφές ότι δεν υπάρχουν εθνικές μειονότητες στην Ελλάδα. Υπάρχει μουσουλμανική μειονότητα, η οποία είναι σεβαστή, η οποία τυγχάνει της προστασίας των ανθρώπινων δικαιωμάτων και υπάρχει, εν πάση περιπτώσει, δημοκρατία στη χώρα μας, η οποία είναι τέτοια και ως δημοκρατικό κράτος, αλλά και ως ευρωπαϊκό κράτος, η οποία δεν επιτρέπει σε κανένα να συμπεριφέρεται με τον τρόπο, που κατά την άποψή μου συμπεριεφέρθη ο κ. Γκαλήπ.
Θεωρώ, λοιπον, ότι αυτήν τη στιγμή έχει την ευθύνη πλέον, μετά τις εξηγήσεις τις οποίες έδωσε ο κ. Γκαλήπ, η Ολομέλεια, κατά συνείδηση να κρίνει, αν την ικανοποιούν ή όχι και σύμφωνα με τις διεθνείς συνθήκες και σύμφωνα με το Σύνταγμα και τους νόμους της χώρας μας, οι εξηγήσεις τις οποίες έδωσε ο κ. Γκαλήπ.
Κατά τη δική μου υποκειμενική άποψη, ως Ελληνίδας, δεν με ικανοποιούν. Θεωρώ ότι στην προκειμένη περίπτωση θα έπρεπε ο κ. Γκαλήπ να είναι σαφής ότι βεβαίως εξέφρασε την πολιτική του θέση και άποψη. 'Ομως, όπως είπα και στην πρωτολογία μου, αυτή η θέση του για την οποία ζητείται ουσιαστικά η άρση ασυλίας του -θα συμφωνήσω με τον κ. Κουβέλη- είναι πράγματι λόγω πολιτικής δράσης.
Η πολιτική όμως δράση, κύριε συνάδελφε, δεν σημαίνει ότι πρέπει να
ξεπερνούμε κάποια όρια. Και τα όρια τα γνωρίζουμε όλοι μας. Δεν είναι άνευ ορίων, αυτές, οι πολιτικές μας δράσεις και οι πολιτικές μας δραστηριότητες.
Οφείλει λοιπόν να απαντήσει ο κ. Γκαλήπ -κατά την άποψή μου- αν συμφωνεί, αποδέχεται, σέβεται το Διεθνές Δίκαιο και τις διεθνείς συμβάσεις και από κει και πέρα η Βουλή να τοποθετηθεί.
Αν το κάνει αυτό, έχω την αίσθηση ότι δεν υπάρχει κανένα απολύτως
ζήτημα. Αν όμως δεν το πράξει, έχω την αίσθηση ότι από κει και πέρα ο καθένας μας κατά συνείδηση να τοποθετηθεί στο αν επιθυμεί ή όχι την άρση της ασυλίας του.
ΠΡΟΕΔΡΕΥΩΝ (Παναγιώτης Σγουρίδης): Ο κ. Καμμένος έχει το λόγο.
ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, θα ήθελα να ξεκαθαρίσω το εξής
επειδή ακούστηκαν πολλά.
Στηρίζουμε τη μουσουλμανική μειονότητα της Θράκης και έχουμε υποχρέωση να τη στηρίζουμε. Δεν θεωρούμε ότι υπάρχει εθνική μειονότητα στη Θράκη. Και αυτό είναι που πρέπει να ξεκαθαριστεί.
Από κει και πέρα, επειδή ακούστηκαν διάφορα περί του Κεμάλ Ατατούρκ, πολιτική άποψη είναι η δική σας ότι πρόκειται περί ενός μεγάλου ηγέτη και ότι στήριξε τις μειονότητες στην Τουρκία.
Η δική μας άποψη -κάποιων ίσως- είναι ότι εσφαγίασε τις μειονότητες
προτού αν θέλετε τις σεβαστεί. Αυτό είναι πολιτική άποψη. Αλλά εδώ υπάρχει ένα θέμα που πρέπει να το ξεκαθαρίσουμε:
Σεβόμαστε ή όχι τη Συνθήκη της Λωζάννης; Και η θέση του
Κοινοβουλευτικού Εκπροσώπου κ. Ακριβάκη έχει να κάνει με την καλή του πρόθεση. Από κει και πέρα οι προθέσεις του συναδέλφου κ. Γκαλήπ νομίζω ότι πρέπει να ξεκαθαριστούν για να κλείσει το θέμα. Για μας δεν υφίσταται μουσουλμανική μειονότητα. Θεωρεί ότι υπάρχει εθνική μειονότητα τουρκική ή όχι; Εάν δεν θεωρεί, δεν ζητάμε την άρση της ασυλίας του. Αν όμως θεωρεί ότι υπάρχει εθνική μειονότητα, προσωπικά ζητώ την άρση της ασυλίας του. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Παπαγεωργίου έχει το λόγο. ΓΕΩΡΓΙΟΣ ΠΑΠΑΓΕΩΡΓΙΟΥ: Κύριε Πρόεδρε, τόνισα από την αρχή ότι με τη
σημερινή συνεδρίαση η Βουλή ασχολείται αν θα πρέπει θα αρθούν οι ασυλίες ορισμένων Βουλευτών μεταξύ των οποίων και του κ. Γκαλήπ. Το πρώτο πράγμα που πρέπει να εξετάσουμε εδώ, παρ'όλο που έχουμε πει ότι εδώ προστατεύουμε την ελευθερία της έκφρασης, είναι αν πράγματι υπέπεσε ή όχι σ' αυτό το αδίκημα. Και δεν νομίζω ότι πρέπει εδώ να πολιτικολογήσουμε για μείζονος σημασίας ζητήματα, τα οποία στο κάτω κάτω της γραφής μπορεί να έλθουν σε μια άλλη συνεδρίαση και να τα συζητήσουμε εκτενώς.
Κατά τα άρθρα 140 και 141 του Ποινικού Κώδικα ο συνάδελφος 
κατηγορείται ότι τέλεσε το αδίκημα "κατά της διεθνούς ειρήνης της χώρας". Και πρέπει εδώ να τονίσουμε, γιατί δεν το άκουσα από κανέναν και δεν το
είπα στην αρχή γιατί δεν ήθελα ακολουθώντας και τις σώφρονες σκέψεις να
μη θέσουμε τέτοια ζητήματα, ότι για να δικαιολογήσει ο μηνυτής κ. Καπερνάρος -ο οποίος πρέπει να σημειωθεί ότι είναι στέλεχος και
υποψήφιος Βουλευτής της Νέας Δημοκρατίας- αυτά τα αδικήματα, προέβη σε
μία υπόθεση ότι ο αγώνας -λέει στη μήνυσή του- που δεν αναγράφεται ούτε στη δήλωση του Γκαλήπ ούτε στα δημοσιεύματα του Τύπου, δεν μπορεί να είναι άλλος από το ότι τη Δυτική Θράκη οφείλουμε να τη διαφυλάξουμε ως κόρη οφθαλμού σε μία ενιαία ενότητα και σε δεδομένη στιγμή να την εντάξουμε στην Τουρκία.
Πού περιέχεται αυτή η δήλωση; Είναι μια υπόθεση του μηνυτή, δεν
περιέχεται στη δήλωση που έκανε στο Μαυσωλείο ο Βουλευτής, πρόκειται για ένα κατασκεύασμα το οποίο χρησιμοποιήθηκε τεχνιέντως απ' ότι φαίνεται για να φθάσει αυτή η υπόθεση και αυτή η συζήτηση εδώ.
Κατά συνέπεια η Βουλή πρέπει να περιοριστεί σ' αυτήν τη συζήτηση αν
έχουμε παράβαση των άρθρων 140 και 141 του Ποινικού Κώδικα.
Στο κάτω-κάτω της γραφής και εμείς δεχόμαστε ότι πράγματι υπάρχει μουσουλμανική μειονότητα στη Θράκη, αλλά το ποιος είναι 'Ελληνας και ποιος αισθάνεται Τούρκος στην καταγωγή μέσα στην ψυχή του, αυτό δεν μπορούμε να το κρίνουμε εμείς εδώ, ούτε να ζητήσουμε την καταδίκη κανενός γι' αυτό.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Κύριε Παπαγεωργίου, επειδή είπατε για το αν κινδυνεύει η Θράκη, θα πω ότι η Θράκη κινδυνεύει από τους θρακολόγους και από τους θρακολογούντες. Συμφωνώ δε μαζί σας.
Το λόγο έχει ο κ. Παυλόπουλος.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, δεν θα ζητούσα το λόγο αν δεν 
υπήρχε η παρέμβαση εκ μέρους του κ. Κουβέλη. Και, βεβαίως, του κ. Παπαγεωργίου στη συνέχεια.
Πράγματι συζητούμε θέματα άρσης ασυλίας. Με τη μόνη διαφορά ότι
κατετέθη στη Βουλή των Ελλήνων ως στοιχείο της δικογραφίας, με βάση την οποία καλείται η Εθνική Αντιπροσωπεία να αποφασίσει για την άρση ή μη της ασυλίας, ένα κείμενο από έναν 'Ελληνα Βουλευτή, μέλος του ελληνικού Κοινοβουλίου, στο οποίο γίνεται ρητά λόγος για "τουρκική μειονότητα". Και τονίζω -επειδή εδώ εκπροσωπούμε τον Ελληνικό Λαό- ότι πρώτιστο μέλημα, 
κατά το Σύνταγμα για το Βουλευτή, είναι ο σεβασμός της έννομης τάξης. Κανένας κανόνας της ελληνικής έννομης τάξης, συμπεριλαμβανομένου του
διεθνούς δικαίου, το οποίο αποτελεί αναπόσπαστο τμήμα της, δεν κάνει λόγο για "τουρκική μειονότητα". Και όσα είπε -δεν θέλω να επεκταθώ- ο κ. Ακριβάκης δεν είναι ακριβή. Καίτοι "Ακριβάκης", ανακριβώς ομίλησε στη συγκεκριμένη περίπτωση. Και το λέγω αυτό γιατί είναι πολύ διαφορετικό από πλευράς διεθνούς δικαίου -και ήταν σοφός ο νομοθέτης της Συνθήκης της Λωζάνης- να μιλάς για μουσουλμανική μειονότητα, δηλαδή, θρησκευτική μειονότητα, από το να μιλάς για εθνική μειονότητα η οποία έχει άλλου είδους μεταχείριση από πλευράς κανόνων διεθνούς δικαίου. Και αυτά συνεφωνήθησαν από τον Ελευθέριο Βενιζέλο και τον Κεμάλ Ατατούρκ.
Κανείς δεν επιχειρεί να δημιουργήσει θέμα εδώ. Κανείς δεν αμφισβητεί όχι μόνο το σεβασμό του, αλλά την προστασία προς τη μουσουλμανική μειονότητα στη Θράκη. 'Αλλωστε η προστασία αυτή υπήρξε έμπρακτη. Γι' αυτό η μειονότητα εκεί αυξάνεται και πληθύνεται. Αντιθέτως με ό,τι συνέβη στη Τουρκία. 'Ετσι αποδείξαμε εμπράκτως το σεβασμό μας. Επομένως, δεν αμφισβητούμε τίποτα από αυτά. Λέμε όμως και παρακαλούμε συνάδελφό μας Βουλευτή στο Κοινοβούλιο, να κάνει μία απλή δήλωση, να πει ένα απλό πράγμα:'Oτι σέβεται τη Συνθήκη της Λωζάνης και ότι αυτό το οποίο ελέχθη στο κείμενό του, δεν αμφισβητεί τη Συνθήκη της Λωζάνης, ούτε την ορολογία που χρησιμοποιεί η οποία έχει και τη σημασία της και την ουσία της. Τον παρακαλώ, λοιπόν, ως Κοινοβουλευτικός Εκπρόσωπος της Νέας Δημοκρατίας να διευκρινίσει αυτό το πράγμα και να θεωρήσουμε λήξαν αυτό το θέμα εδώ. Τίποτα παραπάνω, τίποτα παρακάτω.
(Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΩΝ (Παναγιώτης Σγουρίδης): Ο κ. Ακριβάκης έχει το λόγο. ΑΛΕΞΑΝΔΡΟΣ ΑΚΡΙΒΑΚΗΣ: Νομίζω ότι ο κ. Παυλόπουλος δεν κατάλαβε καλά
αυτά τα οποία είπα. Δεν αμφισβήτησε κανείς τη Συνθήκη της Λωζάνης, ούτε ο ομιλών ούτε ο κ. Γκαλήπ ούτε κανείς άλλος.
ΠΡΟΚΟΠΗΣ ΠΑΥΛΟΠΟΥΛΟΣ: Να μας το πει.
ΑΛΕΞΑΝΔΡΟΣ ΑΚΡΙΒΑΚΗΣ: Σας παρακαλώ. Δηλώσεις μετανοίας αυτήν την
εποχή; Αφήστε το. 'Ηταν άλλων εποχών αυτά.
ΠΡΟΚΟΠΗΣ ΠΑΥΛΟΠΟΥΛΟΣ: Υποτιμάτε το συνάδελφό σας.
ΑΛΕΞΑΝΔΡΟΣ ΑΚΡΙΒΑΚΗΣ: Εν πάση περιπτώσει, εγώ ήμουνα σαφέστατος, κύριε Παυλόπουλε. Συλλογικός προσδιορισμός εθνικής μειονότητας δεν υπάρχει. Υπάρχει θρησκευτική μειονότης, η μουσουλμανική. Αυτός είναι ο διεθνής συλλογικός προσδιορισμός από τη Συνθήκη της Λωζάνης. Πλην όμως ο αυτοπροσδιορισμός καθενός εκ καταγωγής, είτε είναι Πομάκος είτε είναι Αθίγγανος είτε είναι Τούρκος, που όλοι μαζί, αυτές οι τρεις κατηγορίες συγκροτούν τη μουσουλμανική μειονότητα. δεν μπορεί να απαγορευθεί από κανένα, από κανένα δημοκρατικό καθεστώς, να αυτοπροσδιορίζεται δηλαδή ο καθένας για τον εαυτόν του. Αυτό είπα.
Και το δεύτερο θέμα και τελειώνω. Είχαμε ατυχώς εννέα αιτήσεις άρσεις 
ασυλιών σήμερα. Και είπαμε ότι κάποιες από αυτές είναι πολιτικές διώξεις. Και αναφέρομαι χαρακτηριστικά στην αίτηση άρσης ασυλίας κατά του κ. Παπαγεωργόπουλου, που έχει μια αντιδικία με το Νομάρχη της Εύβοιας, του
νομού του.
Πολιτικά πρόσωπα και οι δυο, έχουν μια αντιδικία, δεν μας ενδιαφέρει, η
αίτηση άρσης ασυλίας πρέπει να απορριφθεί. Εδώ δεν ελήφθη υπόψη ότι αυτή η άρση ασυλίας που ζητεί ο εισαγγελεύς έγινε κατόπιν μηνύσεως πολιτευτού της Νέας Δημοκρατίας, στην ίδια περιοχή. Αυτό δεν το λαμβάνετε υπόψη; 
ΠΡΟΚΟΠΗΣ ΠΑΥΛΟΠΟΥΛΟΣ: Είναι παραβίαση Διεθνούς Δικαίου αυτό. 
ΑΛΕΞΑΝΔΡΟΣ ΑΚΡΙΒΑΚΗΣ: Τώρα, μπορεί να σας κάνω και εγώ μια μήνυση,
κύριε Παυλόπουλε, και να λέω ό,τι και σεις στη μήνυση αυτή, κινδυνεύει η διεθνής ειρήνη. Γι'αυτό το αδίκημα κατηγορείται τώρα ο Γκαλήπ.
ΠΡΟΚΟΠΗΣ ΠΑΥΛΟΠΟΥΛΟΣ: Μια διευκρίνιση ζητάμε.
ΑΛΕΞΑΝΔΡΟΣ ΑΚΡΙΒΑΚΗΣ: 'Ενας αποτυχών υποψήφιος της Νέας Δημοκρατίας έκανε μήνυση κατά του Γκαλήπ. Αυτή είναι η ιστορία, πολιτική διαμάχη. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, δεν θα έπαιρνα το λόγο εάν δεν γινόταν αναφορά σε αυτά τα οποία είπα.
Βεβαίως η Συνθήκη της Λωζάνης έχει σοφές ρυθμίσεις, αλλά δεν είναι
καθόλου σοφό, κύριε Παυλόπουλε, μα καθόλου σοφό, να μεγεθύνουμε τα πράγματα αναφορικά με μια συζήτηση για την άρση ή μη της βουλευτικής ασυλίας. Σκεφθείτε, κύριε Παυλόπουλε, την προέκταση των πραγμάτων.
Εάν ο κ. Γκαλήπ, επικαλούμενος το δικαίωμα του αυτοπροσδιορισμού
κινδυνεύει να αρθεί η ασυλία του, με ενδεχόμενη επιλογή των συναδέλφων,
τι θα πρέπει να κάνει η ελληνική πολιτεία, εναντίον όλων εκείνων των μουσουλμάνων που, ενδεχομένως επικαλούμενοι το δικαίωμα του αυτοπροσδιορισμού, δηλώνουν ότι είναι τουρκικής καταγωγής ή τουρκογενείς; Η πρότασή σας ουσιαστικά διευρυνόμενη και υπερβαίνοντας την περίπτωση Γκαλήπ, είναι δυνατόν να δημιουργήσει τεράστια προβλήματα. Πρέπει να το καταλάβουμε αυτό.
ΠΡΟΚΟΠΗΣ ΠΑΥΛΟΠΟΥΛΟΣ: 'Αλλο τουρκική καταγωγή και άλλο τουρκική μειονότητα! Υπάρχει δυνατότητα ατομικού αλλά όχι και συλλογικού αυτοπροσδιορισμού.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί αιτήσεων της άρσεως της ασυλίας των Βουλευτών Π. Βαρδίκου, Γ. Γκαλήπ, Μ. Δαμανάκη, Λ. Κανέλλη, Ε. Παπαγεωργόπουλου, Ι. Παπαθανασίου, Κ. Τασούλα, Κ. Τσίμα και Α. Τσιπλάκου. Η λήψη απόφασης αναβάλλεται σύμφωνα με το άρθρο 62 του Συντάγματος για άλλη συνεδρίαση.
ΠΡΟΕΔΡΕΥΩΝ (Παναγιώτης Σγουρίδης):
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
Υπουργείου Εσωτερικών, Δημόσιας Διοίκησης και Αποκέντρωσης.
Συνέχιση της συζήτησης επί των άρθρων και του συνόλου του σχεδίου νόμου: "Είσοδος και παραμονή αλλοδαπών στην Ελληνική Επικράτεια. Κτήση της ελληνικής ιθαγένειας με πολιτογράφηση".
Η συζήτηση του νομοσχεδίου θα συνεχιστεί σήμερα.
Υπουργείου Εθνικής Παιδείας και Θρησκευμάτων.
Μόνη συζήτηση επί της αρχής, των άρθρων και του συνόλου του σχεδίου νόμου: "Ρυθμίσεις θεμάτων εισαγωγής στην τριτοβάθμια εκπαίδευση και άλλες διατάξεις".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και
θα συζητηθεί κατά τον Κανονισμό.
Υπουργείου Εθνικής 'Αμυνας.
Μόνη συζήτηση επί της αρχής, των άρθρων και του συνόλου του σχεδίου νόμου: "Ρύθμιση θεμάτων Μετοχικών Ταμείων Υπουργείου Εθνικής 'Αμυνας και άλλες διατάξεις".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και θα
συζητηθεί κατά τον Κανονισμό.
Υπουργείου Εξωτερικών.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας για την ελεύθερη κυκλοφορία προσώπων μεταξύ της Ευρωπαϊκής Κοινότητας και των Κρατών - Μελών της αφ'ενός και της Ελβετικής Συνομοσπονδίας αφ'ετέρου, μετά της Τελικής Πράξης".
Είχε εκφράσει επιφυλάξεις το ΚΚΕ.
Ερωτάται το Σώμα: Γίνεται δεκτό το ομοσχέδιο;
ΑΓΓΕΛΟΣ ΤΖΕΚΗΣ: Κρατείται, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και θα συζητηθεί κατά τον Κανονισμό.

Του ιδίου Υπουργείου
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας 'Εδρας μεταξύ της Ελληνικής Δημοκρατίας και του Ευρωπαϊκού Οργανισμού Ανασυγκρότησης".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και θα
συζητηθεί κατά τον Κανονισμό.
Υπουργείου Οικονομικών.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του Πρωτοκόλλου με βάση το άρθρο Κ3 της Συνθήκης για την Ευρωπαϊκή 'Ενωση, σχετικά με το πεδίο εφαρμογής της νομιμοποίησης εσόδων από παράνομες δραστηριότητες, στη Σύμβαση σχετικά με τη χρήση της πληροφορικής στον τελωνειακό τομέα, καθώς και σχετικά με την προσθήκη του αριθμού καταχώρισης των μέσων μεταφοράς στη Σύμβαση".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται. ΝΙΚΟΛΑΟΣ ΓΚΑΤΖΗΣ: Κρατείται. 
ΠΡΟΕΔΡΕΥΩΝ (Παναγιώτης Σγουρίδης): Το νομοσχέδιο κρατήθηκε και θα
συζητηθεί κατά τον Κανονισμό.
Υπουργείου Ανάπτυξης.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Τουρκίας για συνεργασία στον τομέα του Τουρισμού."
Το νομοσχέδιο ψηφίστηκε ομόφωνα στη Διαρκή Επιτροπή.
ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, μπορώ να έχω το λόγο; ΠΡΟΕΔΡΕΥΩΝ (Παναγιώτης Σγουρίδης): Κύριε Παυλίδη, έχετε αντιρρήσεις
επί του νομοσχεδίου αυτού ή συμφωνείτε; Σας δίνω το λόγο για δύο λεπτά. ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, το θέμα μας δεν είναι η
αντίρρηση ή η μη αντίρρηση. Κατ' αρχήν το θέμα μας είναι αν συμφωνούμε ή δεν συμφωνούμε ενώπιον της Ολομέλειας. Απάντηση: Συμφωνούμε, αλλά είμεθα πολιτικό Σώμα και κάνουμε και έκφραση κάποιων απόψεων.
Κύριε Πρόεδρε, δεν μπορεί η Κυβέρνηση να φέρνει στην Ολομέλεια της
Βουλής προς κύρωση μία Συμφωνία, η οποία να περιλαμβάνει λήψη και πρακτικών μέτρων για την ανάπτυξη συνεργασίας μεταξύ της Ελλάδας και της Τουρκίας στον τουριστικό τομέα και να μη λαμβάνει εκείνα τα μέτρα που προτείνουν Βουλευτές και μάλιστα περιοχών ομόρων προς την Τουρκία.

Κατ' επανάληψη ζήτησα -τελευταία φορά την προπερασμένη Παρασκευή-
κατά την ανάπτυξη επερωτήσεως για τα "ελληνοτουρκικά" να επιλυθεί το θέμα χορηγήσεως βίζα, δηλαδή θεωρήσεως διαβατηρίου για είσοδο στην Ελλάδα σε Τούρκους τουρίστες, αλλά διαρκείας σαράντα οκτώ ωρών αντί είκοσι τεσσάρων. Ούτε φωνή ούτε ακρόαση.
Μου δίδει το δικαίωμα αυτή η τακτική του Υπουργείου Εξωτερικών και
του Υπουργείου Δημοσίας Τάξεως -και παρακαλώ και την κυρία Υπουργό Δημοσίας Διοικήσεως, η οποία κατά κάποιον τρόπο είναι συναρμόδια, να παρακολουθήσει το θέμα- να δηλώσω πως φαίνεται ότι η Κυβέρνηση υπογράφει αυτές τις Συμφωνίες μόνο για το θεαθήναι.
Απατείται λήψη αποφάσεων επικειμένης, μάλιστα, της ενάρξεως τουριστικής περιόδου: Αφού θέλουμε να εκμεταλλευτούμε αυτήν την περίοδο για να επιτύχουμε το περιεχόμενο, κύριοι συνάδελφοι, αυτής της συμφωνίας, δηλαδή ανάπτυξη τουριστικής συνεργασίας, ιδού στάδιον δόξης εύκολον, όχι λαμπρόν. Διότι η τουριστική συνεργασία έχει αναπτυχθεί στις περιοχές μας -αναφέρομαι στα νησιά του ανατολικού Αιγαίου- και χωρίς αυτήν τη συμφωνία, κύριε Πρόεδρε. Και σας το έχω ξαναπεί.
Αξιώ, λοιπόν, σαν 'Ελλην Βουλευτής και προπάντων σαν Βουλευτής περιοχής, η οποία είναι εκ των πρώτων που μπορούν να υλοποιήσουν τα όσα επιθυμούν οι δύο πλευρές -και τα οποία στηρίζουμε- να πάρει η Κυβέρνηση απόφαση. 'Η θα πει "παραχωρώ visa σαράντα οκτώ ωρών" ή θα πει "λόγια ενός ακόμη νομοσχεδίου είναι, που θα γίνει νόμος από αύριο, και πλέον τούτου ουδέν".
Και βεβαίως, κύριοι συνάδελφοι, μην παρασυρόμεθα. Καλά όλ' αυτά, αλλά έχουμε και άλλα θέματα που προσδιορίζουν τις ελληνοτουρκικές σχέσεις. Δεν αναφέρομαι στις εθνικές και θρησκευτικές μειονότητες, αλλά αναφέρομαι σε θέματα ουσίας: Σύνορα! τα οποία προηγούνται πάσης συνεργασίας.
Κύριε Πρόεδρε, διαβιβάστε στην Κυβέρνηση, ότι εκ μέρους των συμπατριωτών μου ότι αξιώ απάντηση. Διαφορετικά αυτές οι Συμφωνίες είναι γράμμα κενόν.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, επειδή δεν θα πρέπει να καταχρώμαστε του Κανονισμού οφείλω να σας πω απευθυνόμενος προς όλους σας ότι η κύρωση των Συμβάσεων αυτών εισέρχεται με τη διαδικασία του άρθρου 108: "Στην αρχή της συνεδρίασης και πριν από την έναρξη της συζήτησης των θεμάτων της ημερησίας διάταξης η Βουλή μπορεί να ψηφίσει κατ' αρχήν, κατ' άρθρον και στο σύνολο σχέδια ή προτάσεις νόμων χωρίς συζήτηση." Αυτό σημαίνει ότι καταψηφίζουμε. "Αν προβληθούν αντιρρήσεις, ο Πρόεδρος καλεί το Βουλευτή ή τους Βουλευτές που τις διατυπώνουν να λάβουν το λόγο." Εν προκειμένω δεν έχετε αντίρρηση να ψηφιστεί η Συμφωνία. 
ΑΡΙΣΤΟΤΕΛΗΣ ΠΑΥΛΙΔΗΣ: Το δήλωσα άλλωστε, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): 'Αρα λοιπόν, αν θέλατε, μπορούσατε ν' ασκήσετε το δικαίωμά σας εκ του Κανονισμού, να κάνετε δηλαδή κοινοβουλευτικό έλεγχο είτε επερώτηση στην Κυβέρνηση γι' αυτά τα οποία είπατε. Δεν είναι θέμα της Σύμβασης.
ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε...
ΠΡΟΕΔΡΕΥΩΝ (Παναγιώτης Σγουρίδης): Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Ανάπτυξης: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Τουρκίας για συνεργασία στον τομέα του Τουρισμού", έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
Του ιδίου Υπουργείου
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Τουρκίας για την επιστημονική και τεχνολογική συνεργασία".
Η Σύμβαση αυτή ψηφίστηκε ομοφώνως στη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Ανάπτυξης: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Τουρκίας για την επιστημονική και τεχνολογική συνεργασία", έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Το κείμενο του ψηφισθέντος νομοσχεδίου υπάρχει στο τεύχος των
Πρακτικών της Βουλής).
ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Παρεσχέθη η ζητηθείσα εξουσιοδότηση.
Επανερχόμαστε στο νομοσχέδιο του Υπουργείου Εσωτερικών, Δημόσιας
Διοίκησης και Αποκέντρωσης.
Συνέχιση της συζήτησης επί των άρθρων και του συνόλου του σχεδίου νόμου: "Είσοδος και παραμονή αλλοδαπών στην Ελληνική Επικράτεια. Κτήση της ελληνικής ιθαγένειας με πολιτογράφηση".
Κύριοι συνάδελφοι, έχουμε ψηφίσει τα άρθρα από 1 έως 24. Απομένουν για συζήτηση τα άρθρα από 25 έως 76. Υπάρχουν ακόμη τρεις τροπολογίες Υπουργών, καθώς και επτά εμπρόθεσμες και έξι εκπρόθεσμες τροπολογίες Βουλευτών.
Στην επιτροπή τα άρθρα αυτά συζητήθηκαν σε δύο ενότητες. Προτείνω -και ρωτάω εσάς, κύριε Πολύδωρα, που επεξεργαστήκατε το νομοσχέδιο και εσάς, κύριε Δαβάκη- να συζητήσουμε τα άρθρα από 25 έως 59 και να αφήσουμε τα άρθρα 60 έως 76.
ΑΘΑΝΑΣΙΟΣ ΔΑΒΑΚΗΣ: Κύριε Πρόεδρε, δεν σας άκουσα.
ΠΡΟΕΔΡΕΥΩΝ (Παναγιώτης Σγουρίδης): Επαναλαμβάνω: Προτείνω να συζητήσουμε τα άρθρα από 25 μέχρι 59 σε μία ενότητα με άνεση χρόνου, να αφήσουμε τα άρθρα 60 έως 76 σε άλλη ενότητα και να μπούμε και στις τροπολογίες. Αν χρειαστεί κάτι άλλο, θα δούμε παρακάτω.
ΒΥΡΩΝ ΠΟΛΥΔΩΡΑΣ: Συμφωνούμε, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Συμφωνείτε.
Ο εισηγητής της Πλειοψηφίας κ. Θεοχάρης Τσιόκας έχει το λόγο. ΝΙΚΟΛΑΟΣ ΓΚΑΤΖΗΣ: Κύριε Πρόεδρε, τελείωσε η υπόθεση; Δεν υπάρχουν
άλλα κόμματα;
ΠΡΟΕΔΡΕΥΩΝ (Παναγιώτης Σγουρίδης): Διαφωνείτε;
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, την περασμένη Πέμπτη όλοι οι
εισηγητές είχαμε συμφωνήσει ότι θα συζητήσουμε μέχρι το άρθρο 51. Ξαφνικά μπαίνει το άρθρο 57, ρωτάτε τη Νέα Δημοκρατία, λέει "ναι" και ξεκινάτε. Ρωτήσατε τον εισηγητή της Πλειοψηφίας; Ρωτήσατε εμάς; Δεν έχουμε δικαίωμα λόγου; Δεν έχουμε γνώμη πάνω σε αυτήν τη διαδικασία;
Κύριε Πολύδωρα, δεν είχαμε συμφωνήσει μέχρι το άρθρο 51;
ΠΡΟΕΔΡΕΥΩΝ (Παναγιώτης Σγουρίδης): Κατ'αρχήν, δεν υπάρχει πρόθεση από το Προεδρείο να σας αγνοήσει. Δεν υπάρχει τέτοια πρόθεση. Σας ζητώ συγνώμη και εκ του Βήματος.
ΝΙΚΟΛΑΟΣ ΓΚΑΤΖΗΣ: Δεκτή, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κύριε Κουβέλη, εσείς συμφωνείτε να συζητήσουμε και τα άλλα δέκα άρθρα;
ΦΩΤΗΣ ΚΟΥΒΕΛΗΣ: Κύριε Πρόεδρε, κατ'αρχήν θα ήθελα, σας παρακαλώ, να
ακούσω με σαφήνεια την πρότασή σας διότι δεν την άκουσα.
ΠΡΟΕΔΡΕΥΩΝ (Παναγιώτης Σγουρίδης): Η πρόταση την οποία έκανα είναι η εξής: 'Εχουν απομείνει για συζήτηση τα άρθρα από 25 έως 76.
ΦΩΤΗΣ ΚΟΥΒΕΛΗΣ: Αυτό είναι προφανές.
ΠΡΟΕΔΡΕΥΩΝ (Παναγιώτης Σγουρίδης): Είπαμε να συζητηθούν τα άρθρα από 25 έως 59 ως μια ενότητα με άνεση χρόνου. Θα δώσουμε, δηλαδή, δεκαπέντε λεπτά και μπορεί να πάμε και στα είκοσι ή είκοσι πέντε λεπτά. Από εκεί και πέρα να δούμε ποιοι άλλοι θα εγγραφούν να μιλήσουν και να αφήσουμε μια άλλη ενότητα, από το άρθρο 60 έως το 76, για την Πέμπτη.
ΦΩΤΗΣ ΚΟΥΒΕΛΗΣ: Εγώ δεν έχω αντίρρηση.
ΠΡΟΕΔΡΕΥΩΝ (Παναγιώτης Σγουρίδης): Εσείς, κύριε Τσιόκα, τι γνώμη
έχετε;
ΘΕΟΧΑΡΗΣ ΤΣΙΟΚΑΣ: Είναι αλήθεια ότι είχαμε πει ότι θα συζητήσουμε
μέχρι το άρθρο 51. Και μέχρι το άρθρο 59, όμως, είναι ίδια ενότητα.
'Εχω τη γνώμη ότι επειδή ήδη οι περισσότερες παρατηρήσεις από την πολιτική ηγεσία του Υπουργείου Εσωτερικών και Δημόσιας Διοίκησης έχουν γίνει δεκτές, μπορούμε να αποκτήσουμε πλέον μια καλύτερη ροή. 'Αρα, μπορούμε να πάμε και μέχρι το άρθρο 59.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Τσιόκα, έχετε το
λόγο επί της ενότητας των άρθρων.
Σας δίνω δεκαπέντε λεπτά και θα έχετε άνεση χρόνου. 'Ολοι οι
εισηγητές θα έχουν άνεση χρόνου. 
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και
Αποκέντρωσης): Κύριε Πρόεδρε, θα παρακαλούσα το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το
λόγο. Θέλετε να κάνετε κάποιες τροποποιήσεις;
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, έχω ήδη καταθέσει κάποιες αλλαγές στα άρθρα 34 και 46 τα οποία συζητούνται τώρα. Θα ήθελα να σας προτείνω και μια άλλη τροπολογία, με βάση τις συζητήσεις που είχαν γίνει και στην επιτροπή, στο άρθρο 31.
Το άρθρο 31 αντικαθίσταται ως εξής: " 'Αρθρο 31. 'Ασκηση επαγγελματικής δραστηριότητας από μέλη οικογένειας αλλοδαπού. Τα πρόσωπα που γίνονται δεκτά για λόγους οικογενειακής συνένωσης επιτρέπεται να εργάζονται με σχέση εξαρτημένης εργασίας ή να παρέχουν ανεξάρτητες υπηρεσίες ή έργο ή να ασκούν ανεξάρτητη οικονομική δραστηριότητα. Προς το σκοπό αυτό απαιτείται να λαμβάνουν άδεια εργασίας ή άδεια άσκησης ανεξάρτησης οικονομικής δραστηριότητας, προσκομίζοντας την άδεια παραμονής λόγω οικογενειακής συνένωσης, εφαρμοζομένων αναλόγως των διατάξεων των παραγράφων 6i, 7i και 8i του άρθρου 68 του παρόντος ως προς τη διαδικασία και τα λοιπά απαιτούμενα δικαιολογητικά".
Την αλλαγή αυτή την προτείνω, διότι έχουμε πει ότι η οικογενειακή συνένωση σε δύο χρόνια επιτρέπεται. 'Οπως ήταν το άρθρο, δεν επέτρεπε στα μέλη τα οποία έρχονται για οικογενειακή συνένωση για ένα χρόνο να 
εργάζονται. Επειδή ζητήθηκε από αρκετούς συναδέλφους -και νομίζω ότι είναι λογικό από τη στιγμή που τους επιτρέπουμε να έρθουν εδώ- καλύτερα είναι να 
τους δίνουμε το δικαίωμα της εργασίας, ώστε να μην εργάζονται παρανόμως. Επειδή προτιμότερο είναι να έχουμε οικογένειες στη χώρα μας για διάφορους
λόγους, νομίζω ότι είναι καλό να τους δώσουμε τη δυνατότητα να
εργάζονται. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Αυτές τις τροποποιήσεις που κάνετε

κυρία Υπουργέ, παρακαλώ να τις δώσετε στα Πρακτικά και να τις διανείμουμε.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Τις άλλες νομοτεχνικές βελτιώσεις στα άρθρα 34 και 46 τις έχω μοιράσει.
ΠΡΟΕΔΡΕΥΩΝ (Παναγιώτης Σγουρίδης): Για τα Πρακτικά της Βουλής τα
έχετε δώσει;
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Βεβαίως, έχουν μοιραστεί από την προηγούμενη φορά.

Τώρα είναι το άρθρο 31, εάν θέλετε σας το μοιράζω και αυτό.
ΠΡΟΕΔΡΕΥΩΝ (Παναγιώτης Σγουρίδης): Παρακαλώ να το δώσετε για τα Πρακτικά και στη συνέχεια να μοιραστεί.
Ο κ. Τσιόκας έχει το λόγο.
(Στο σημείο αυτό η Υπουργός Εσωτερικών, Δημόσιας Διοίκησης και Αποκέντρωσης κ. Βάσω Παπανδρέου, καταθέτει για τα Πρακτικά την προαναφερθείσα τροποποίηση η οποία έχει ως εξής:
"'Αρθρο 31 του σχεδίου νομου
Το άρθρο 31 αντικαθίσταται ως εξής:

"'Αρθρο 31
'Ασκηση επαγγελματικής δραστηριότητας από μέλη οικογένειας αλλοδαπού Τα πρόσωπα που γίνονται δεκτά για λόγους οικογενειακής συνένωσης
επιτρέπεται να εργάζονται με σχέση εξαρτημένης εργασίας ή να παρέχουν ανεξάρτητες υπηρεσίες ή έργο ή να ασκούν ανεξάρτητη οικονομική δραστηριότητα. Προς το σκοπό αυτό απαιτείται να λαμβάνουν άδεια εργασίας ή άδεια άσκησης ανεξάρτητης οικονομικής δραστηριότητας, προσκομίζοντας την άδεια παραμονής λόγω οικογενειακής συνένωσης, εφαρμοζομένων αναλόγως των διατάξεων των παρ. 6.i, 7.i και 8.i του άρθρου 68 του παρόντος ως προς τη διαδικασία και τα λοιπά απαιτούμενα δικαιολογητικά").

ΘΕΟΧΑΡΗΣ ΤΣΙΟΚΑΣ: Κύριε Πρόεδρε θα ήθελα να κάνω ορισμένα σχόλια και παρατηρήσεις για τα συγκεκριμένα άρθρα που συζητάμε. Για το άρθρο 25 που καθορίζει τις προϋποθέσεις για τη διαδικασία και τη χορήγηση εισόδου για την άσκηση ανεξάρτητης οικονομικής δραστηριότητας και στην επιτροπή, αλλά και εδώ, νομίζω ότι δεν υπάρχουν σημαντικές παρατηρήσεις.
Πρέπει να πούμε ότι οι βασικές προϋποθέσεις στηρίζονται στο ότι ο αλλοδαπός πρέπει να διαθέτει επαρκές εισόδημα που να του επιτρέπει να ασκήσει την ανεξάρτητη επαγγελματική δραστηριότητα και πάνω απ' όλα η δραστηριότητα αυτή να συμβάλει στην ανάπτυξη της εθνικής οικονομίας.
Το άρθρο 26 καθορίζει τις προϋποθέσεις χορήγησης άδειας παρανομής
στον αλλοδαπό που έχει λάβει θεώρηση εισόδου για την άσκηση ανεξάρτητης οικονομικής δραστηριότητας. Αυτό σημαίνει ότι με το άρθρο αυτό ζητείται ο αλλοδαπός να παρουσιάσει επίσημα αποδεικτικά στοιχεία για την εισαγωγή του συναλλάγματος που επαρκεί να καλύψει τα έξοδα παραμονής και άσκησης της συγκεκριμένης δραστηριότητας.
Το άρθρο 27 προσδιορίζει το χρόνο άδειας που δίνεται για την
παραμονή. Είναι δύο χρόνια και στη συνέχεια, εφόσον η δραστηριότητα αυτή συνεχίζεται, μπορεί να ανανεώνεται κάθε δύο χρόνια.
Εκείνο το οποίο έχει σημασία και νομίζω ότι αξίζει τον κόπο να σταθούμε, είναι το άρθρο 29 που καθορίζει τις προϋποθέσεις εισόδου για την οικογενειακή συνένωση.
Με το άρθρο αυτό προσδιορίζεται ότι αλλοδαπός που κατοικεί μόνιμα στην Ελλάδα για δύο τουλάχιστον χρόνια και έχει άδεια παραμονής, μπορεί να ζητήσει στα πλαίσια της οικογενειακής συνένωσης, την είσοδο και την εγκατάσταση στη χώρα μελών της οικογένειάς του, εφόσον τα μέλη της οικογένειάς του πρόκειται να κατοικήσουν μαζί με τον αλλοδαπό και εφόσον ο αλλοδαπός αποδεικνύεται ότι διαθέτει σταθερό και επαρκές για τις ανάγκες της οικογένειας προσωπικό εισόδημα, που δεν μπορεί να είναι μικρότερο από το ημερομίσθιο του ανειδίκευτου εργάτη.
Προσδιορίζεται ταυτόχρονα ότι τα μέλη της οικογένειας του αλλοδαπού που εισέρχονται στη χώρα στο πλαίσιο της οικογενειακής συνένωσης, νοούνται ο σύζυγος, τα κάτω των δεκαοκτώ ετών άγαμα τέκνα του και τα κάτω των δεκαοκτώ ετών, άγαμα τέκνα της συζύγου, εφόσον έχει ανατεθεί η άσκηση της γονικής μέριμνας. Πάνω σ' αυτό το άρθρο υπήρξαν ενστάσεις και προβληματισμοί, ενδεχομένως για την ανάγκη και τη σκοπιμότητα ότι αυτά τα δύο χρόνια είναι πολύ μεγάλος χρόνος προκειμένου να επέλθει η οικογενειακή συνένωση, ότι εμμέσως θίγονται κανόνες του Διεθνούς Δικαίου που προβλέπουν συλλογικές συμβάσεις και γενικότερα το Διεθνές Δίκαιο
προσβλέπει σε λιγότερο χρόνο.
'Εχω την γνώμη ότι επειδή έτσι κι αλλιώς θα υπάρξει κύρωση σύμβασης
που θα οδηγήσει σ'αυτήν την κατάληξη του λιγότερου χρόνου προσαρμοσμένου στα ευρωπαϊκά δεδομένα. Αλλά σ'αυτήν τη μεταβατική περίοδο όπου το ζητούμενο είναι κατ'αρχήν να ελεγχθεί η ροή, να καταγραφεί ο αριθμός των απασχολουμένων μεταναστών και να νομιμοποιηθεί, μπορεί να παραμείνει ως έχει. 'Αλλωστε, είναι θέμα εύλογου χρόνου να οδηγηθούμε στις λύσεις που επιβάλλουν οι διεθνείς συμβάσεις και οι διεθνείς συμφωνίες.
Με το άρθρο 29 προβλέπεται η διαδικασία χορήγησης άδειας παραμονής
για την οικογενειακή συνένωση. Στους ανήλικους αλλοδαπούς που έχουν συμπληρώσει το δέκατο τέταρτο έτος της ηλικίας τους χορηγείται ατομική άδεια παραμονής, η χρονική διάρκεια της οποίας ακολουθεί αυτήν την άδεια παραμονής του ασκούντος τη γονική μέριμνα.
Με το άρθρο 30 καθορίζεται η διάρκεια και η ανανέωση της άδειας
παραμονής για οικογενειακή συνένωση.
Στο άρθρο 31 νομίζω ότι είναι σημαντική η επαναδιατύπωση που έκανε σήμερα η Υπουργός, διότι είναι προφανές ότι εάν αφήναμε την ερμηνεία, όπως είχε διατυπωθεί, να μην μπορεί δηλαδή ο αλλοδαπός να ασκεί επαγγελματική δραστηριότητα για ένα χρόνο, εφόσον επέρχεται η οικογενειακή συνένωση στη χώρα μας, στην ουσία έμμεσα θα ενθαρρύναμε την παράνομη απασχόληση, γεγονός το οποίο θα είχε επιπτώσεις σε πάρα πολλά επίπεδα.
Με την επαναδιατύπωση που έγινε νομίζω ότι απαντάμε σε ένα καίριο πρόβλημα και δίνουμε μια σωστή διέξοδο, προκειμένου, εφόσον κάποιος έχει νόμιμη άδεια εισόδου και παραμονής στη χώρα μας, από εκείνο το σημείο και μετά να δίνεται η δυνατότητα να μπορεί άμεσα να ασκήσει την επαγγελματική του δραστηριότητα.
Για τα άρθρα 32 και 33 δεν έχω να σχολιάσω κάτι.
Νομίζω ότι εκεί που πρέπει πάλι να σταθούμε είναι το άρθρο 34, που
καθορίζει τις προϋποθέσεις για τη διαδικασία χορήγησης άδειας εργασίας σε αλλοδαπούς καλλιτέχνες για την απασχόληση σε κέντρα διασκέδασης. Με βάση το άρθρο αυτό η άδεια εργασίας χορηγείται από το νομάρχη ύστερα από γνώμη της Υπηρεσίας Αλλοδαπών και Μετανάστευσης, όπως είχε διατυπωθεί στην Επιτροπή, γιατί στη συνέχεια υπήρχαν βελτιώσεις, τις οποίες θέλω να σχολιάσω.
Δεν χορηγείται άδεια εργασίας σε αλλοδαπό καλλιτέχνη εάν πρόκειται να εργαστεί σε εργοδότη που καταδικάστηκε τελεσίδικα για αδικήματα ή που διατηρεί κατάστημα χορητικότητας κάτω των πενήντα καθισμάτων ή που απασχολεί λιγότερους από δέκα ημεδαπούς ή άλλους πολίτες της Ευρωπαϊκής 'Ενωσης και περισσότερους από είκοσι αλλοδαπούς.
Με την τροποποίηση, όπως επαναδιατυπώθηκε και κατατέθηκε στην Ολομέλεια, νομίζω ότι στο συγκεκριμένο άρθρο απαντάμε σε ένα καίριο πρόβλημα. Επειδή σ'αυτόν τον τομέα πολλές φορές αναπτύσσονται δραστηριότητες παράμονες οι οποίες έχουν επιπτώσεις στην ελληνική κοινωνία, δραστηριότητες οι οποίες ενδεχομένως να οδηγούν σε εξαθλίωση της ανθρώπινης προσωπικότητας γι'αυτόν το λόγο νομίζω ότι με το γεγονός ότι ζητούνται πολύπλοκες διαδικασίες για να μετακληθούν "καλλιτέχνηδες", ζητούνται ταξιδιωτικά έγγραφα, πιστοποιητικά ποινικού μητρώου, άδειες εργασίας και όλα αυτά θα γίνονται με βάση το αίτημα που υποβάλλουν επαγγελματικοί φορείς. Θεωρώ ότι η επαναδιατύπωση δηλαδή ότι πρέπει να εντάσσονται στον προγραμματισμό του ΟΑΕΔ, νομίζω ότι απαντάμε σε ένα ουσιαστικό πρόβλημα, δίνουμε μια διέξοδο που από τη μια πλευρά δείχνουμε ότι η πολιτεία δεν είναι διατεθειμένη να ανεχθεί χαλαρές διαδικασίες που οδηγούν σ'αυτές τις παρανομίες και από την άλλη πλευρά οι διαδικασίες για τη μετάκληση καλλιτεχνών είναι δύσκολες, πολυδάπανες και στην ουσία αποθαρρύνουν τέτοιες πρωτοβουλίες. Χρειάζεται όμως καλλίτερη αποσαφίνιση του όρου "καλλιτέχνης" το συγκεκριμένο άρθρο για να μην υπάρξουν "παράθυρα" στν όποια ερμηνεία εφαρμογής.
Το άρθρο 35 προβλέπει τις διαδικασίες και τις προϋποθέσεις χορήγησης αδείας και παραμονής σε αλλοδαπό καλλιτέχνη, σε κέντρα διασκέδασης, που έχει λάβει άδεια εργασία και θεώρηση εισόδου.
Το άρθρο 36 καθορίζει τις προϋποθέσεις και τη διαδικασία εισόδου και παραμονής αλλοδαπών, αθλητών και προπονητών. Αυτό είναι σημαντικό, γιατί και σ' αυτούς τους τομείς ηγέρθηκαν κάποιοι προβληματισμοί. Προσδιορίζεται με το συγκεκριμένο άρθρο ότι προηγουμένως πρέπει να δοθεί
έγκριση από την ομοσπονδία του συγκεκριμένου αθλήματος και στη συνέχεια να χορηγείται άδεια εισόδου.
Με το άρθρο 37 προβλέπονται οι προϋποθέσεις εισόδου και παραμονής μελών διοικητικών συμβουλίων, διαχειριστών και προσωπικού εταιριών. Προσδιορίζεται με το συγκεκριμένο άρθρο ότι για το σκοπό αυτό οφείλουν όλοι οι ενδιαφερόμενοι να προσκομίζουν στο ελληνικό προξενείο του τόπου κατοικίας τους μεταξύ των άλλων βεβαίωση της εταιρίας τους, ότι θα απασχοληθούν στην αντίστοιχη εταιρία στη χώρα μας.
Στο άρθρο 38 καθορίζονται προϋποθέσεις εισόδου και παραμονής
αλλοδαπών πνευματικών δημιουργών και λοιπών καλλιτεχνών πέρα από τους αναφερόμενους στο άρθρο 34 του νομοσχεδίου. Νομίζω ότι αυτές οι ειδικές κατηγορίες αλλοδαπών είναι ευπρόσδεκτες στη χώρα μας. Οι διαδικασίες είναι πιο απλές, πιο σταθερές, πιο ενθαρρυντικές και επομένως σωστά κινείται προς αυτήν την κατεύθυνση το συγκεκριμένο άρθρο.
Το άρθρο 39 καθορίζει τις προϋποθέσεις για τη χορήγηση άδεια
παραμονής σε άλλες περιπτώσεις αλλοδαπών εκτός από τις προηγούμενες που ορίζονται με ρητό τρόπο διαδικασίες. Αυτές οι προϋποθέσεις στηρίζονται στη δυνατότητα να αποδεικνύεται ότι μπορούν οι συγκεκριμένοι αλλοδαποί πρώτον να καλύψουν τις δαπάνες διαβίωσής τους χωρίς να χρειάζεται να έχουν αμειβόμενες δραστηριότητες και δεύτερον, να αποδείξουν τη νόμιμη προέλευση των πόρων αυτών.
Με το άρθρο 40 ρυθμίζονται τα της εισόδου και ολιγοήμερης παραμονής
των αλλοδαπών.
Με το άρθρο 41 προβλέπονται οι γενικές αρχές που διέπουν τα δικαιώματα των αλλοδαπών που βρίσκονται στην Ελλάδα. Νομίζω, ότι είναι πολύ σημαντικό άρθρο, γιατί προσδιορίζονται και τα δικαιώματα και οι υποχρεώσεις. Συγκεκριμένα, προσδιορίζεται ότι οι αλλοδαποί στηρίζονται στα θεμελιώδη ανθρώπινα δικαιώματά τους όπως αυτά προβλέπονται από το εσωτερικό δίκαιο, από το Διεθνές Δίκαιο, από τις συμβάσεις και από τις γενικές αρχές του δικαίου. Από την άλλη, οι αλλοδαποί που μένουν στην ελληνική επικράτεια οφείλουν όπως και οι ημεδαποί να σέβονται τους νόμους, τις δημόσιες αρχές και να υπόκεινται στις ίδιες υποχρεώσεις, ασφάλιση, φορολογία, στις διοικητικές υποχρεώσεις, προκειμένου να εξασφαλίζεται μια ομαλή κοινωνική ένταξή τους στη χώρα μας. Επίσης προβλέπεται ότι οι αλλοδαποί ασφαλίζονται στους οικείους ασφαλιστικούς οργανισμούς, απολαμβάνουν τα ίδια ασφαλιστικά δικαιώματα με τους ημεδαπούς, γεγονός που είναι ευεργετικό και για τους ίδιους και για την ίδια τη χώρα μας, αλλά και για το εργασιακό περιβάλλον που αναπτύσσεται στη χώρα μας.
Το άρθρο 42 καθορίζει τις προϋποθέσεις πρόσβασης των ανηλίκων
αλλοδαπών στην εκπαίδευση. Και αυτό είναι ένα πάρα πολύ σημαντικό άρθρο που δίνει τη δυνατότητα κοινωνικής ένταξης σε νέους ανθρώπους. Οι ανήλικοι αλλοδαποί αφού σπουδάσουν στη χώρα μας, μορφωθούν στη χώρα μας, τους δίδεται η δυνατότητα να γίνουν στην ουσία οι καλοί αγωγοί της ελληνικής παιδείας των δικών μας αξιών, των δικών μας δυνατοτήτων. Οι αλλοδαποί που διαμένουν στη χώρα μας υπόκεινται στην υποχρεωτική ελάχιστη σχολική φοίτηση, όπως και οι ημεδαποί. Επίσης έχουν χωρίς περιορισμούς, πρόσβαση στις δραστηριότητες της σχολικής ή εκπαιδευτικής κοινότητας. Μάλιστα, επειδή το δικαίωμα της εκπαίδευσης είναι σημαντικό, κατ' εξαίρεση δίδεται η δυνατότητα να μπορούν να εγγράφονται στον ελληνικό εκπαιδευτικό σύστημα βασικής μόρφωσης και με ελλιπή δικαιολογητικά τέκνα που προστατεύονται από το ελληνικό κράτος ως πρόσφυγες ή έχουν υποβάλει αίτηση για χορήγηση πολιτικού ασύλου και όλοι όσοι τελούν υπό την προστασία της Υπάτης Αρμοστείας των Ηνωμένων Εθνών και όσοι προέρχονται από περιοχές στις οποίες επικρατεί εμπόλεμη κατάσταση. Τέλος, αλλοδαποί απόφοιτοι δευτεροβάθμιας εκπαίδευσης στην Ελλάδα έχουν το δικαίωμα πρόσβασης στα πανεπιστήμια με ίδιους όρους και προϋποθέσεις όπως και οι ημεδαποί.
Το άρθρο 43 καθορίζει στην ουσία πολιτικές ασφάλειας που έχει ανάγκη η Ελληνική κοινωνία και καθορίζει ειδικότερα τις υποχρεώσεις του κατόχου αδείας παραμονής. Συγκεκριμένα, ο αλλοδαπός κατά τη διάρκεια της διανομής του στην Ελλάδα υποχρεούται να δηλώσει στην αρμόδια για τη χορήγηση της άδειας αρχή του τόπου διαμονής του την αλλαγή της κατοικίας του, τη μεταβολή της αστικής κατάστασης, ιδίως δε την αλλαγή της ιθαγένειας, τη
σύναψη ή τη διάλυση γάμου, τη γέννηση τέκνου, την αλλαγή διαβατηρίου ή την απώλεια αυτού.
Επίσης, οφείλει να αναχωρήσει χωρίς άλλη ειδοποίηση μέχρι την
ημερομηνία λήξης της ισχύος ή της δοθείσας παράτασης της άδειας παραμονής του, εκτός εάν πριν από τη λήξη υποβάλλει αίτηση για ανανέωση. Αλλοδαπός στον οποίο δεν εγκρίθηκε άδεια παραμονής, έχει την υποχρέωση να εγκαταλείψει αμέσως το ελληνικό έδαφος χωρίς άλλες διατυπώσεις.
Με το άρθρο 44 προβλέπεται η δυνατότητα επιβολής περιορισμών στην
κυκλοφορία κάτω από ορισμένες περιπτώσεις.
Στο άρθρο 45 προβλέπονται οι περιπτώσεις στις οποίες είναι δυνατή η ανάκληση της άδειας παραμονής του αλλοδαπού. Οι περιπτώσεις αυτές αφορούν στη δημόσια τάξη και ασφάλεια και στην προστασία της δημόσιας υγείας.
Στο άρθρο 46 προβλέπονται οι περιπτώσεις στις οποίες μπορεί να επιτραπεί η διοικητική απέλαση αλλοδαπού. Συγκεκριμένα, η διοικητική απέλαση επιτρέπεται εάν ο αλλοδαπός καταδικασθεί τελεσίδικα σε κάθειρξη ή φυλάκιση μεγαλύτερη του ενός έτους ή για ορισμένα εγκλήματα ή εάν παραβιάσει τις διατάξεις του παρόντος νόμου ή εάν η παρουσία του στο ελληνικό έδαφος κρίνεται ιδιαίτερα επικίνδυνη για τη δημόσια τάξη, για την ασφάλεια ή για την δημόσια υγεία.
Με το άρθρο 47 προβλέπονται ενέργειες που πρέπει να γίνουν σε
περίπτωση κωλυμάτων που εμποδίζουν την απέλαση.
Με το άρθρο 48 απαριθμούνται περιπτώσεις που απαγορεύεται η απέλαση
των αλλοδαπών. Είναι και αυτό ένα σημαντικό άρθρο που άπτεται της υποστήριξης των θεμελιωδών ανθρώπινων δικαιωμάτων. Σε αυτό αναφέρεται ότι δεν επιτρέπεται η απέλαση του αλλοδαπού, εάν ο αλλοδαπός είναι ανήλικος, ή η οικογένειά του διαμένει μόνιμα στην Ελλάδα ή είναι γονέας ημεδαπού ανηλίκου και ασκεί τη γονική μέριμνα, ή έχει υποχρέωση διατροφής, ή έχει υπερβεί το ογδοηκοστό έτος της ηλικίας του.
Με το άρθρο 49 προβλέπεται ότι οι δαπάνες απέλασης και τα έξοδα
διατροφής καλύπτονται από τον απελαυνόμενο. Εάν ο αλλοδαπός δεν διαθέτει το απαιτούμενο ποσό, αυτό καταβάλεται από το δημόσιο κατά το μέρος που δεν καλύπτεται από τον υπόχρεο. Σε περίπτωση που η είσοδος ή η παραμονή του αλλοδαπού έχει επιτραπεί με κατάθεση εγγυητικής επιστολής από τρίτο πρόσωπο, τα έξοδα απέλασης και διατροφής βαρύνουν καθ' ολοκληρία τον αλλοδαπό και το πρόσωπο που έχει καταθέσει την εγγυητική επιστολή.
Για το άρθρο 52 πρέπει να πω ότι προβλέπονται ποινικές κυρώσεις για
όποιον επιχειρεί να εισέλθει ή να εξέλθει από το ελληνικό έδαφος χωρίς τις νόμιμες διατυπώσεις.
Στο άρθρο 53 προβλέπονται οι υποχρεώσεις υπηρεσιών και υπαλλήλων που συναλλάσσονται με αλλοδαπούς.
Στο άρθρο 54 προβλέπεται η υποχρέωση των συμβολαιογράφων να διαπιστώνουν κατά την κατάρτιση των συμβολαιογραφικών πράξεων που αφορούν αλλοδαπούς, οι οποίοι παρίστανται αυτοπροσώπως ή δηλώνουν κατοικία ή διαμονή στην ημεδαπή, ότι αυτοί έχουν θεώρηση εισόδου ή άδεια παραμονής στη χώρα και να κάνουν μνεία στη σχετική πράξη.
Στο άρθρο 55 προβλέπονται οι υποχρεώσεις των εργοδοτών αλλοδαπών εργαζομένων και κυρώσεις σε περίπτωση παράβασης αυτών. Συγκεκριμένα, 
προβλέπεται ότι δεν επιτρέπεται η πρόσληψη και η απασχόληση αλλοδαπών που δεν έχουν άδεια παραμονής. Εφόσον, όμως, απαιτείται ως προϋπόθεση για την χορήγηση της άδειας παραμονής ή την κατάρτιση σύμβασης για την απασχόληση, τότε η ισχύς της σύμβασης τελεί υπό αναβλητική αίρεση της χορήγησης άδειας παραμονής. Στην περίπτωση που ο εργοδότης παραβεί αυτές τις υποχρεώσεις προβλέπονται σημαντικές- αυστηρές διοικητικές και ποινικές κυρώσεις.
Με το άρθρο 56 προβλέπονται οι υποχρεώσεις των υπαλλήλων και των
λοιπών ιδιωτών.
Στο άρθρο 57 προβλέπονται ποινικές και διοικητικές κυρώσεις για τις μεταφορές σε πλοιάρχους, κυβερνήτες ή σε οποιοδήποτε άλλο μέσο μέσω του οποίου μεταφέρονται αλλοδαποί.
Στο άρθρο 58 προβλέπεται η διαδικασία της σύστασης των υπηρεσιών για
την εφαρμογή του συγκεκριμένου νόμου και καθορίζεται και μεταβατική διάταξη μέχρι να οργανωθούν οι συγκεκριμένες υπηρεσίες.
Με το άρθρο 59 παρέχεται η δυνατότητα στο Υπουργείο Εσωτερικών,
Δημόσιας Διοίκησης και Αποκέντρωσης να εκδώσει τα προεδρικά διατάγματα

και τις υπουργικές αποφάσεις που θα ρυθμίσουν ειδικότερα τα θέματα του νομοσχεδίου.
ΠΡΟΕΔΡΕΥΩΝ (Παναγιώτης Σγουρίδης): Ο κ. Δαβάκης έχει το λόγο.
ΑΘΑΝΑΣΙΟΣ ΔΑΒΑΚΗΣ: Κύριε Πρόεδρε, θα αναφερθώ εμπεριστατωμένα στις βασικές παρατηρήσεις που είχα κάνει και στην επιτροπή επί των άρθρων. 
Στο άρθρο 25, που αφορά τη θεώρηση εισόδου, στην παράγραφο 5, όπου
αναγράφεται ότι η Υπηρεσία Αλλοδαπών και Μετανάστευσης μπορεί να απαιτεί από τον αλλοδαπό να προσκομίσει και πρόσθετα δικαιολογητικά, πιστεύω ότι για την πληρέστερη σαφήνεια του άρθρου, θα πρέπει να προσδιοριστεί τι θα αφορούν αυτά τα πρόσθετα δικαιολογητικά.

Στο άρθρο 26 δεν έχω κάποια παρατήρηση.
Στο άρθρο 27, το οποίο αναφέρεται στην ανανέωση και στη διάρκεια παραμονής, πιστεύω ότι όσον αφορά την παράγραφο 1, όπου αναγράφεται ότι χορηγείται για δύο έτη άδεια παραμονής, πρέπει να μετατραπεί σε ένα έτος όπως είναι και στην περίπτωση εξηρτημένης εργασίας, προκειμένου να υπάρχει τακτικότερος έλεγχος.
Στην παράγραφο 2 του άρθρου 27 και στις περιπτώσεις κατά τις οποίες χορηγείται η ανανέωση, πιστεύω ότι πρέπει να προβλεφθεί σαν κώλυμα της ανανέωσης και η τυχόν περιέλευση του αλλοδαπού σε κατάσταση πτώχευσης και η περίπτωση εκδόσεως εις βάρος του διαταγής πληρωμής κλπ.
Το άρθρο 28, σχετικά με τη θεώρηση εισόδου στην παράγραφο 1, αναφέρεται στον αλλοδαπό που κατοικεί νόμιμα στην Ελλάδα επί δύο τουλάχιστον έτη. Θα έλεγα ότι στο σημείο αυτό θα μπορούσε να προστεθεί επί δύο τουλάχιστον έτη, κατόπιν λήψης αδείας παραμονής, γιατί όπως είναι γνωστό η νομιμότητα δεν προϋποθέτει και άδεια παραμονής.
Στο άρθρο 29, σχετικά με τη χορήγηση αδείας παραμονής, στην παράγραφο 2, πιστεύω ότι πρέπει να προβλεφθεί διάταξη για εκείνους τους ανήλικους που γεννήθηκαν στην Ελλάδα και συμπλήρωσαν το δέκατο τέταρτο έτος της ηλικίας τους, διαρκούσης της αδείας παραμονής του γονέως τους.
Στο άρθρο 30 δεν θα κάνω κάποια παρατήρηση.
Στο άρθρο 31 χαίρομαι διότι υπήρξε μία αλλαγή του συγκεκριμένου
άρθρου. 'Ηταν μη λειτουργικό και άδικο. Η συγκεκριμένη διατύπωση όπως την ανέγνωσε προηγουμένως η κυρία Υπουργός είναι πιο ρεαλιστική.
Στο άρθρο 32, στην παράγραφο 2 πιστεύω ότι εκεί που λέει ότι η αίτηση για τη χορήγηση αυτοτελούς αδείας παραμονής συνοδεύεται ιδίως, θα μπορούσε αυτό το "ιδίως" να μετατραπεί σε "υποχρεωτικώς", από ληξιαρχική πράξη γέννησης, θανάτου ή δικαστική απόφαση διαζυγίου.
Στο άρθρο 33 που αναφέρεται στην άδεια παραμονής αλλοδαπού συζύγου
'Ελληνα ή πολίτη της Ευρωπαϊκής 'Ενωσης, τα πέντε έτη της παραγράφου 1 στον αλλοδαπό σύζυγο ημεδαπού ή πολίτη χώρας της Ευρωπαϊκής 'Ενωσης που χορηγείται άδεια παραμονής, θα μπορούσαν να γίνουν τρία χρόνια για να διαπιστώνεται συχνότερα η έγγαμη συμβίωση.
Στο άρθρο 34, στην παράγραφο η', πρέπει σαφώς, κυρία Υπουργέ, να
προβλεφθεί και να καθοριστεί η έννοια του συγκεκριμένου καλλιτέχνη του άρθρου 34. Είναι πλέον γνωστό στην ελληνική κοινωνία τι είναι αυτοί οι καλλιτέχνες ή οι καλλιτέχνιδες, πώς ξεκινάνε και πώς καταλήγουν. Πρέπει να προσδιοριστεί σαφώς η έννοια του καλλιτέχνη με καθορισμό των προσόντων των συγκεκριμένων προσώπων που εμπίπτουν σ' αυτήν τη διάταξη.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και
Αποκέντρωσης): Είναι δύσκολο.
ΑΘΑΝΑΣΙΟΣ ΔΑΒΑΚΗΣ: Νομίζω ότι υπάρχουν κάποιοι τρόποι. Πτυχίο σαφώς
είναι δύσκολο, αλλά νομίζω ότι μπορεί κάπως να προβλεφθεί. Διότι η αοριστία, όπως γνωρίζετε, μέχρι τώρα και η περιέλευση των ανθρώπων αυτών στο ημίφως καταλήγει στα γνωστά κυκλώματα πορνείας και σε όλες τις άλλες εγκληματογόνες εστίες τις οποίες γνωρίζουμε όλοι.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και
Αποκέντρωσης): 'Εχουμε κάνει τροποποιήσεις στο άρθρο 34.
ΑΘΑΝΑΣΙΟΣ ΔΑΒΑΚΗΣ: Ναι, έχετε κάνει νομοτεχνική βελτίωση πιο κάτω. Το ξέρω.
ΒΑΣΩ ΠΑΠΑΝΔΡΕΟΥ (Υπουργός Εσωτερικών, Δημόσιας Διοίκησης και Αποκέντρωσης): Οι αμοιβές που λέω για ένα εκατομμύριο σε περίπτωση πορνείας και δύο για ανήλικους, να γίνουν δύο εκατομμύρια και πέντε για ανήλικους. Είναι τόσο βαριές οι ποινές και τόσες οι προϋποθέσεις.
Κύριε Δαβάκη, το καταλαβαίνω, είναι δύσκολο να πούμε ποια είναι η καλλιτέχνιδα, αλλά ο καταστηματάρχης αυτός μπορεί να δηλώσει ότι θα πάρει τρεις για γκαρσόνες...
ΑΘΑΝΑΣΙΟΣ ΔΑΒΑΚΗΣ: Κοιτάξτε, η αύξηση των ποινών είναι προς τη σωστή
κατεύθυνση...
ΑΡΙΣΤΟΤΕΛΗΣ ΠΑΥΛΙΔΗΣ: Ποιος συνέβαλε στη σύνταξη αυτού του άρθρου; ΠΡΟΕΔΡΕΥΩΝ (Παναγιώτης Σγουρίδης): Παρακαλώ, κύριοι συνάδελφοι, μην
κάνετε διακοπές!
Συνεχίστε, κύριε Δαβάκη.
ΑΘΑΝΑΣΙΟΣ ΔΑΒΑΚΗΣ: Η αύξηση των ποινών είναι προς τη σωστή κατεύθυνση, διότι σαφώς θα τα λάβει υπόψη του ο κάθε εργοδότης αυτά τα θέματα.
Στην παράγραφο 2 του συγκεκριμένου άρθρου, σχετικά με την αίτηση, ότι ο εργοδότης που επιθυμεί να απασχολήσει αλλοδαπό υποβάλλει αίτηση στη Νομαρχιακή Αυτοδιοίκηση, θα έλεγα ότι έπρεπε να υπάρξει πρόβλεψη ο κάθε εργοδότης να δικαιούται να υποβάλει αίτηση μόνο για ένα από τα ενδεχομένως περισσότερα κέντρα διασκεδάσεως τα οποία διαθέτει. Να υπάρξει συγκεκριμένο νούμερο, αριθμός 1, για τα συγκεκριμένα κέντρα, διότι όπως γνωρίζετε, αυτά τα κέντρα ιδιαίτερα στην ελληνική επαρχία, αλλά και στα αστικά κέντρα είναι διάχυτα.
Στο άρθρο 35 σχετικά με τη χορήγηση άδειας παραμονής, στην παράγραφο 3 αναγράφεται ότι η άδεια παραμονής χορηγείται για το χρονικό διάστημα για το οποίο ο αλλοδαπός έχει λάβει άδεια εργασίας και δεν ανανεώνεται. 
Εδώ νομίζω, ότι χρειάζεται μία διασφάλιση της εξόδου από τη χώρα του
αλλοδαπού μετά τη λήξη της εργασίας του και πιστεύω ότι μπορεί να υπάρξει αυτή η διασφάλιση εάν προβλεφθεί ο εργοδότης να προσκομίζει υποχρεωτικά στη νομαρχία εντός δεκαπέντε ημερών από τη λήξη της άδειας, βεβαίωση της μεθοριακής υπηρεσίας ότι ο αλλοδαπός έφυγε. Να προσκομίζει, δηλαδή, κάποιο διαπιστωτικό έγγραφο ότι ο συγκεκριμένος αλλοδαπός έχει φύγει από τη χώρα.
Στο 9ο Κεφάλαιο δεν έχω κάποια παρατήρηση να καταθέσω, ούτε στο άρθρο 36, ούτε στο άρθρο 37.
Στο άρθρο 38, όπου αναφέρεται στην είσοδο και παραμονή αλλοδαπών, πνευματικών δημιουργών κλπ, νομίζω ότι τόσο η παράγραγος 1 όσο και η 2 είναι μία ασαφής διάταξη, διότι δεν προσδιορίζεται ο λόγος και ο τρόπος χορήγησης θεώρησης εισόδου στην κατηγορία των προσώπων που μνημονεύεται η διάταξη αυτή. Για ποιο λόγο, δηλαδή, αυτοί θα έρχονται στην Ελλάδα; Νομίζω ότι θέλει μία περαιτέρω σαφήνεια.
Στο άρθρο 39, όπου αναγράφονται οι άλλες περιπτώσεις χορήγησης αδείας παραμονής, τα άλλα πρόσωπα, θα έλεγα ότι πρέπει να προσδιοριστεί ποιους αφορά αυτή η ευνοϊκή μεταχείριση καθώς και οι λόγοι αυτής της ευνοϊκής μεταχείρισης για τη συγκεκριμένη κατηγορία ανθρώπων.
Στην παράγραφο 4, του άρθρου 39, με απόφαση του Υπουργού Εσωτερικών, Δημόσιας Διοίκησης και Αποκέντρωσης, επιτρέπεται να χορηγείται η άδεια παραμονής μέχρι ενός έτους, η οποία μπορεί να ανανεώνεται κάθε φορά
μέχρι ένα έτος και να γράφει τα πρόσωπα. Τα πρόσωπα αυτά απαλλάσσονται της υποχρέωσης να έχουν βίζα, την υποχρέωση θεώρησης εισόδου; Είναι ένα ερώτημα που νομίζω ότι πρέπει να εξηγηθεί.
Στο άρθρο 40, στο εδάφιο β', λέει "παράταση του χρόνου παραμονής". 
Ποιο όργανο χορηγεί την παράταση αυτή; Νομίζω ότι πρέπει να προσδιοριστεί. Αναφέρει "παράταση του χρόνου παραμονής μέχρι έξι ακόμη μήνες μπορεί να χορηγηθεί στον αλλοδαπό, εφόσον διαθέτει επαρκείς πόρους διαβίωσης". Ποιος θα χορηγεί αυτήν την παράταση; Μπορεί να προσδιοριστεί στο άρθρο.
Στο άρθρο 41. Δεν έχω κάποια παρατήρηση, μόνο για την περίπτωση του νομίμου: "Οι αλλοδαποί που διαμένουν νόμιμα στην Ελλάδα ασφαλίζονται στους οικείους ασφαλιστικούς οργανισμούς και απολαμβάνουν των ιδίων ασφαλιστικών δικαιωμάτων με τους ημεδαπούς". Μήπως θα έπρεπε να επεκταθεί και ευρύτερα, όσον αφορά κυρίως τη δωρεάν ιατροφαρμακευτική περίθαλψη. Είναι μια πολύ θα έλεγα προκεχωρημένη άποψη και στέκομαι με ιδιαίτερη προσοχή.
Στο άρθρο 42 δεν έχω κάποια παρατήρηση.
Στο άρθρο 43 στην παράγραφο 1 αναγράφεται "ο αλλοδαπός, κατά τη διάρκεια της παραμονής του στην Ελλάδα, υποχρεούται να δηλώσει στην υπηρεσία αλλοδαπών και μετανάστευσης" διάφορα πράγματα. Νομίζω ότι πρέπει μετά την υποβολή των συγκεκριμένων δηλώσεων να προβλεφθεί ως διοικητική κύρωση παραβίασης των υποχρεώσεων αυτών, η ανάκληση της άδειας παραμονής προκειμένου να κατατίθενται γρήγορα χωρίς διάφορες παρεκκλίσεις. Δηλαδή ποινική ρήτρα να είναι η ανάκληση της άδειας παραμονής του.
Στην παράγραφο 5, του άρθρου 43, στο τέλος του πρώτου εδαφίου και
στην αρχή του δευτέρου αναγράφεται "υποχρεούται κατά την αναχώρηση να καταβάλει το τετραπλάσιο του προβλεπόμενου παραβόλου για άδεια παραμονής ετήσιας διάρκειας. Εάν ο χρόνος της παράνομης παραμονής είναι μεγαλύτερος των τριάντα ημερών, υποχρεούται να καταβάλει το οκταπλάσιο...". Εδώ θα πρέπει να υπάρξει μια πρόβλεψη το τι θα γίνει εάν αρνηθεί να καταβάλει τα ποσά αυτά εάν δεν τα έχει. Ας υποθέσουμε ότι δεν τα έχει. Τί θα γίνει; 
Στο ενδέκατο κεφάλαιο, στο άρθρο 44, δεν έχω κάποια παρατήρηση.
Στο άρθρο 45 "ανάκληση της άδειας παραμονής" στην παράγραφο 1 υπάρχει το εδάφιο α' για λόγους εθνικής ασφάλειας, υπάρχει το εδάφιο β'. Θα πρότεινα εγώ να προβλεφθεί και ένα τρίτο εδάφιο σε περίπτωση παραβίασης των υποχρεώσεων του αλλοδαπού ή διαπίστωσης υποβολής πλαστών δικαιολογητικών ανακαλείται η άδεια παραμονής πέραν των γενικών λόγων ανάκλησης.
Στο άρθρο 46, δεν θα παρατηρήσω κάτι.
Στα "κωλύματα απελάσεων" του άρθρου 47, αναγράφει "αν δεν είναι εφικτή η άμεση απέλαση του αλλοδαπού". Πότε δεν είναι εφικτή η άμεση απέλαση του αλλοδαπού; Για ποιους λόγους; Νομίζω ότι πρέπει να καθοριστεί πότε και για ποιους λόγους δεν είναι εφικτή η άμεση απέλαση του αλλοδαπού.
Στο άρθρο 48 δεν έχω να παρατηρήσω κάτι.
Στο άρθρο 49, σχετικά με τις "δαπάνες απέλασης", στο δεύτερο εδάφιο
της πρώτης παραγράφου λέει "το καταβαλόμενο από το δημόσιο ποσό βεβαιώνεται ως δημόσιο έσοδο και εισπράττεται κατά τις διατάξεις του ΚΕΔΕ". Νομίζω ότι πρέπει να πούμε σε βάρος ποίου βεβαιώνεται ως δημόσιο έσοδο, αφού ο αλλοδαπός δεν διαθέτει το αναγκαίο ποσό.
Στην τέταρτη παράγραφο του άρθρου 49 λέει "αν ο αλλοδαπός αρνείται να επιβιβαστεί στο μεταφορικό μέσο προκειμένου να απομακρυνθεί από τη χώρα, η απομάκρυνσή του δύναται να πραγματοποιηθεί με συνοδεία αστυνομικής δύναμης...". Νομίζω ότι εδώ πρέπει να προσδιοριστεί ποιος διασφαλίζει τη μετακίνηση, τα κριτήρια και το διαπιστωτικό όργανο της διασφάλισης της ασφαλούς μετάβασης και της παραμονής και της επιστροφής των συνοδών αστυνομικών. Και ποια είναι η τύχη του υπό απέλαση αλλοδαπού σε περίπτωση που δεν διασφαλίζονται αυτά τα εχέγγυα; Νομίζω ότι αυτό πρέπει να προβληματίσει την υπηρεσία σας.
Στο άρθρο 50 δεν έχω κάποια παρατήρηση.
Στο άρθρο 51, στην τρίτη παράγραφο, στο τρίτο εδάφιο λέει "με την ίδια απόφαση τα χρησιμοποιηθέντα μεταφορικά μέσα φυλάσσονται και αποδίδονται σε αυτούς μετά την εκπλήρωση...". Σχετικά με τη φύλαξη που ουσιαστικά πρόκειται περί κατασχέσεων των μεταφορικών μέσων, νομίζω ότι πρέπει να υπάρξει μια δικαστική επικύρωση για λόγους στοιχειώδους συνταγματικής νομιμότητας.
Στο κεφάλαιο δώδεκα που αφορά τις "γενικές υποχρεώσεις-κυρώσεις" δεν έχω κάποιο σχόλιο στο άρθρο 52, ειμή μόνο στη δεύτερη παράγραφο, στο πρώτο εδάφιο, στον όγδοο στίχο μπορούμε να πούμε "στο διοικητή της αστυνομικής υπηρεσίας ή λιμενικής αρχής παραμεθορίου περιοχής". Δηλαδή να συμπληρώσουμε το "παραμεθορίου περιοχής".
Στο άρθρο 53, που αναφέρεται στις "υποχρεώσεις υπηρεσιών και υπαλλήλων-κυρώσεις" στη δεύτερη παράγραφο, στο τρίτο εδάφιο εκεί που αναφέρεται ότι "οι ως άνω υπάλληλοι οφείλουν να το γνωστοποιήσουν αμέσως στην πλησιέστερη αστυνομική αρχή ή στην πλησιέστερη υπηρεσία αλλοδαπών και μετανάστευσης", θα μπορούσε να αντικατασταθεί νομοτεχνικά νομίζω καλύτερα με το "οι υπάλληλοι των υπηρεσιών και φορέων της παραγράφου 1 του παρόντος άρθρου" και όχι να λέμε "οι ως άνω υπάλληλοι".
Στο άρθρο 54, στη λήξη του πρώτου εδαφίου της παραγράφου 1 εκεί που λέει "...ότι αυτοί έχουν θεώρηση εισόδου ή άδεια παραμονής και να κάνει σχετική μνεία στην πράξη τους" μπορούμε μετά να βάλουμε κόμμα (,) και μετά "επισυνάπτοντας σ'αυτήν σχετικά αντίγραφα των σχετικών πιστοποιητικών". Είναι τυπικά αυτά τα ζητήματα, αλλά νομίζω ότι για λόγους νομοτεχνικής αρτιότητας θα ήταν πολύ καλύτερο να πούμε "επισυνάπτοντας σ'αυτήν σχετικά αντίγραφα των σχετικών πιστοποιητικών". 
Στο άρθρο 55 δεν παρατηρώ κάτι.
Στο άρθρο 56 το διαζευτικό "ή" του τρίτου στίχου της πρώτης παραγράφου να γίνει "καθώς και".
Στο άρθρο 57, σχετικά με τις "υποχρεώσεις μεταφορέων-κυρώσεις",
νομίζω ότι στην παράγραφο 2 που αφορά τους πλοίαρχους και τους κυβερνήτες πλοίου, στο δεύτερο εδάφιο λέει "η ανωτέρω αξιόποινη πράξη
θεωρείται τετελεσμένη, προκειμένου μεν για θαλάσσια και εναέρια μεταφορικά μέσα". Νομίζω ότι η θέση της αντικειμενικής ποινικής ευθύνης των πλοιάρχων κυβερνητών πλοίων για τους λαθρομετανάστες μέσα στο πλοίο είναι υπερβολική εάν ληφθεί υπόψη η πληθώρα τα ταξιδιωτών η οποία διακινείται με τα πλωτά μέσα στη χώρα μας, η τεράστια έκταση των θαλασσίων συνόρων και κυρίως η διαπιστωμένη αδυναμία των λιμενικών αρχών και της λιμενικής αστυνομίας σχετικά με το ότι μπαίνουν οι λαθρομετανάστες μέσα στο πλοίο.
Στο άρθρο 58 "σύσταση υπηρεσιών και έλεγχος" δεν έχω να παρατηρήσω
κάτι.
Στο άρθρο 59 ούτε και εδώ έχω να παρατηρήσω κάτι.
Αυτές είναι συνολικά οι παρατηρήσεις μου.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Δαβάκη.
Ο κ. Γκατζής έχει το λόγο.
ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε.
Στην οικογενειακή συναίνεση ιδιαίτερα η τελευταία τροποποίηση που
έγινε στο άρθρο 31 πιστεύω ότι ικανοποιεί ένα αίτημα που ήταν όλης θα έλεγα της Βουλής και πιστεύω ότι θα βοηθήσει στην οικογενειακή συνένωση των αλλοδαπών. 'Ομως έχουμε να κάνουμε παρατηρήσεις στη συνέχεια για όλα αυτά τα άρθρα και ιδιαίτερα μέχρι το άρθρο 33.
(Στο σημείο αυτό, την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Τα μέλη της οικογένειας δυστυχώς εδώ, κύριε Υπουργέ, περιορίζονται
μόνο στη γυναίκα και στα παιδιά. Τουλάχιστον για ανθρωπιστικούς λόγους θα έπρεπε να προβλέπεται και για τον πατέρα, τη μάνα, τους γονιούς, δηλαδή, των ανθρώπων αυτών.
Μια δεύτερη παρατήρηση: Δεν αναγνωρίζεται το αυτόνομο δικαίωμα της παραμονής του συζύγου που βρίσκεται εν διαστάσει έως ότου βγει δικαστική απόφαση. Τι γίνεται; Βρίσκονται σε εκκρεμότητα οι άνθρωποι αυτοί και θα πρέπει να τακτοποιηθεί.
Επίσης για τους μεικτούς γάμους, δεν ξέρω αν είναι δυνατόν να κάνει η Αστυνομία ή οι υπάλληλοι -δεν ξέρω ποιος θα είναι ο αρμόδιος- τον ντέντεκτιβ και να παρακολουθεί αυτές τις καταστάσεις, αν δηλαδή έγινε εικονικός γάμος ή δεν έγινε, αλλά εν πάση περιπτώσει μια τέτοια έρευνα αντιβαίνει στα ανθρώπινα δικαιώματα και στην ιδιωτική ζωή του καθενός. 
Πέρα από εκεί, για να μην πολυλογώ, θα ήθελα να κάνουμε τις εξής
προτάσεις: Το δικαίωμα εργασίας χωρίς περιορισμούς έχει ουσιαστικά ικανοποιηθεί, αλλά να έχει και το αυτοτελές δικαίωμα παραμονής και εργασίας ο σύζυγος που βρίσκεται σε διάσταση. Η οικογενειακή συνένωση 
κατά την άποψή μας μπορεί να γίνει και μετά από ένα χρόνο, κύριε Υπουργέ. Τα δύο χρόνια, λοιπόν, να γίνουν ένα. 'Οπως είπε και η κυρία Υπουργός
στην τροποποίηση του άρθρου αυτού, του άρθρου 31, που έκανε είναι προτιμότερο να βρίσκεται εδώ ο αλλοδαπός με την οικογένειά του, τη σύζυγό του κλπ., παρά να βρίσκεται μόνος.
'Ερχομαι στο άρθρο που αναφέρεται στις καλλιτέχνιδες. Θα ήθελα εδώ να πω, κύριε Υπουργέ, για το υπόμνημα που θα το έχετε πάρει και εσείς και το οποίο αναφέρεται στο άρθρο 34 και είναι από τη φεμινιστική πρωτοβουλία ενάντια στην καταναγκαστική πορνεία των αλλοδαπών γυναικών. 'Εχει ημερομηνία 10-11-2000 και αναφέρεται στο τι τραβάνε οι γυναίκες αυτές που τις εκμεταλλεύονται οι διάφοροι μαστροποί 'Ελληνες και ξένοι και τις

έχουν οδηγήσει στα πορνεία. Επίσης περιγράφει σε τι κατάσταση βρίσκονται όταν συλληφθούν και ποια είναι η διαδικασία που ακολουθείται. Είτε πάει μόνη της η γυναίκα να καταγγείλει αυτόν που την εκμεταλλεύεται είτε
γίνει μία σύλληψη μετά από έρευνα που γίνεται στο κέντρο έχει ακριβώς την ίδια μεταχείριση. Τις πιάνουν, γίνονται οι ανακρίσεις, κάθονται μερικές ημέρες στο τμήμα, από εκεί οδηγούνται στην Ασφάλεια και μάλιστα σε χώρους, που μάλιστα ενώ προβλέπονται για λίγες γυναίκες πολλές φορές στοιβάζονται ενενήντα και εκατό γυναίκες που δεν έχουν χώρο ούτε τα στρώματα να στρώσουν για να κοιμηθούν και μετά από λίγο απελαύνονται με αποτέλεσμα να περιμένει ο μαστροπός έξω από τα σύνορα, εφόσον πηγαίνουν οδικώς, για να τις ξαναπιάσει και να τις ξαναφέρει με άλλο όνομα κάνοντας την ίδια δουλειά.
Πρέπει εδώ να δούμε τις προτάσεις αυτές που κάνουν ότι, δηλαδή,
πρέπει τελικά να υπάρχει προστασία, ότι δεν θα πρέπει να αντιμετωπίζονται οι γυναίκες που πάνε μόνες τους στην Αστυνομία και καταγγέλλουν το
μαστροπό με τον ίδιο τρόπο, αλλά θα πρέπει να αντιμετωπίζονται διαφορετικά, αυτές οι οποίες το σκάνε και θέλουν να φύγουν. Είτε πάνε σε άλλες υπηρεσίες είτε πάνε στην Αστυνομία να έχουν προστασία και να φεύγουν αεροπορικώς με προστασία κανονική και έτσι να αντιμετωπίσουμε ουσιαστικά αυτά τα προβλήματα, τα οποία είναι υπαρκτά και έχουν να κάνουν με τους κανόνες του ανθρωπισμού.
Ποια είναι τα συμπεράσματα από όλη αυτήν την έρευνα που έχει κάνει η επιτροπή αυτή: Λένε ότι οι χώρες της άμεσης φιλοξενίας για όσες αλλοδαπές δραπετεύουν από την καταναγκαστική πορνεία θα πρέπει να προσφέρουν 
φιλοξενία χωρίς προϋποθέσεις, με συνθήκες προστασίας, αλλά όχι φυλάκισης. Αυτή η ρύθμιση να ισχύει για όσες καταφεύγουν σε κοινωνικές οργανώσεις ή σε κρατικές υπηρεσίες οποιασδήποτε μορφής.
Σε περίπτωση που θέλουν να φύγουν να υπάρχει έκδοση διαβατηρίου από τις πρεσβείες τους, χωρίς την καταβολή παράβολου. Εδώ χρειάζεται και ένα παράβολο πενήντα χιλιάδων δραχμών όταν θα φύγει. Συμβαίνει αυτό όταν ξέρουμε ότι αυτές το σκάνε και απευθύνονται εκεί για να ζητήσουν τρόπο να φύγουν και δεν έχουν δεκάρα. Να απαλλαγούν, λοιπόν, από αυτό το πρόστιμο των πενήντα χιλιάδων δραχμών και να μπορέσουν να φύγουν.
Επίσης η έκδοση αεροπορικού εισιτηρίου εξασφαλίζει το να μη μπορούν
οι μαστροποί να τους πάρουν έξω από τα σύνορα. Αυτό είναι ένα από τα αιτήματα που βάζουν.
Τέλος, την εξαίρεση από το πρόστιμο.
Νομίζουμε, κύριε Υπουργέ, ότι πρέπει τελικά να θεσπίσουμε ορισμένες
διαδικασίες, ώστε να μην μπορεί τελικά ο μαστροπός, 'Ελληνας ή
αλλοδαπός, να παίζει το παιχνίδι εις βάρος αυτών των γυναικών και όσο το δυνατόν να έχουμε μέτρα προστασίας των θυμάτων σεξουαλικής βίας και εκμετάλλευσης.
'Ερχομαι τώρα στο άρθρο 38 που μιλάει για τους πνευματικούς δημιουργούς. Και εδώ ισχύουν οι ίδιες παρατηρήσεις που έχουμε κάνει στα προηγούμενα άρθρα και έχουν σχέση με την υγειονομική περίθαλψη, την
υγεία, την ασφάλεια, το κατάλυμα κλπ. Δεν είναι δυνατόν να τα εξασφαλίσουν αυτά οι άνθρωποι αυτοί. Πολύ περισσότερο που οι διαδικασίες στο άρθρο 34, ότι θα πρέπει να έχουν εξασφαλισμένη την άδεια παραμονής, την υγεία, το κατάλυμα κλπ., έρχονται στις γενικότερες διατάξεις και γενικεύονται για όλες τις κατηγορίες των αλλοδαπών που εισέρχονται στη χώρα.
Επίσης, θα ήθελα, κύριε Πρόεδρε, να κάνω ορισμένες προτάσεις στο
άρθρο 39, οι οποίες φυσικά έχουν σχέση και με τα ανθρώπινα δικαιώματα και με τα μέτρα προσωρινής προστασίας που πρέπει να παίρνονται για τους ανθρώπους αυτούς.
Ιδιαίτερα στο άρθρο 39 παράγραφος 4, πρέπει κατά την άποψή μας να ληφθεί υπόψη και το άρθρο 25 του νόμου 1975/1991, το οποίο παραμένει σε ισχύ και το οποίο ρητά προβλέπει το καθεστώς προσωρινής προστασίας. Εδώ δεν αναφέρονται μέτρα προσωρινής προστασίας για τον αλλοδαπό ο οποίος αναφέρεται στο άρθρο 39, όπως επίσης και στις ειδικές διατάξεις που περιέχονται στο προεδρικό διάταγμα 61/1999.
Είναι θετική η πρόβλεψη για άλλες κατηγορίες αδειών που δεν υπήρχαν στον ισχύοντα νόμο. Η παράγραφος 3 όμως είναι η μόνη ανθρωπιστική ρήτρα που προβλέπεται από το νομοσχέδιο και πιστεύουμε ότι ακόμη και αυτή είναι περιοριστική.
Μία τέτοια ρύθμιση, κατά την άποψή μας, είναι αναγκαίο να περιλαμβάνει τις περιπτώσεις που η επιστροφή του αλλοδαπού στη χώρα του είναι δυνατή, αλλά έτσι ακριβώς όπως γίνεται καθίσταται δύσκολη και απάνθρωπη για πολλούς λόγους. Στις περιπτώσεις που τυχόν επιστροφή του θα επιφέρει σοβαρή βλάβη, δηλαδή για να γίνω πιο κατανοητός η επιστροφή του μπορεί να είναι οδυνηρή και απάνθρωπη, αυτός ο άνθρωπος δεν θα πρέπει να διώχνεται. Στις περιπτώσεις που τυχόν επιστροφή του θα επιφέρει σοβαρή βλάβη στον απομακρυνόμενο αλλοδαπό, επειδή ίσως εκκρεμούν δίκες και άλλα προβλήματα οικονομικής φύσεως ή υγείας, δεν θα πρέπει να διώκεται κατ' αυτόν τον τρόπο.
Ακόμη, στις περιπτώσεις που αποδεδειγμένα ο αλλοδαπός έχει παραμείνει στη χώρα νόμιμα ή παράνομα επί μεγάλο χρονικό διάστημα, πρέπει να υπολογίζεται και ο χρόνος παραμονής, ώστε η άδεια να μπορεί να ανανεώνεται, να μην είναι υποχρεωτικά προσωρινή και να παρέχεται η δυνατότητα της εργασίας. Η άδεια που δίνεται από αυτήν τη διάταξη σε συνδυασμό με το άρθρο 8 παράγραφος 2 εμποδίζει τη χορήγηση άδειας
εργασίας στον αλλοδαπό.
Επίσης, κύριε Υπουργέ, θα ήθελα να προσέξετε το εξής: Με ενημέρωσαν σήμερα ότι ο ΟΑΕΔ έβγαλε μία εγκύκλιο -δεν την έχω πάρει ακόμα στα χέρια μου- η οποία λέει: "'Οταν γυναίκα αλλοδαπού η οποία είναι γραμμένη στην πράσινη κάρτα φύγει και πάει στη χώρα της, δεν της δίνεται ξανά το δικαίωμα επανόδου και αντιμετωπίζεται όπως όλοι οι παράνομοι οι οποίοι θέλουν να εισέλθουν στη χώρα". Δέστε το αυτό.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Δεν της ξαναδίνουν βίζα;
ΝΙΚΟΛΑΟΣ ΓΚΑΤΖΗΣ: Ναι, δεν της δίνουν βίζα. Δείτε το λοιπόν αυτό, γιατί είναι ένα μεγάλο πρόβλημα. Δεν τολμούν να φύγουν για να μη χάσουν την άδεια παραμονής τους στην Ελλάδα.
Στο άρθρο 41 έχουν γίνει οι αλλαγές. Με τη διαγραφή της παραγράφου 1, που αναφερόταν στα δικαιώματα των νομίμων, ισχύει για τους παρανόμους ό,τι και για τους νομίμους. 'Ομως, θα πρέπει να δούμε εδώ ότι δεν προστατεύονται θεμελιώδη ανθρώπινα δικαιώματα, τα οποία κατοχυρώνονται και από το Σύνταγμα και από την Ευρωπαϊκή Σύμβαση, για κάθε πρόσωπο, για κάθε αλλοδαπό που βρίσκεται στη χώρα μας. Γι' αυτό, κατά την άποψή μας, η διατύπωση αυτή δεν είναι συνταγματική και έρχεται σε αντίθεση, όπως είπα, και με την Επιτροπή του Συμβουλίου της Ευρώπης.
Επίσης, θα ήθελα να πω ότι πρέπει σε κάθε περίπτωση ο μη κανονικός μετανάστης να έχει τα δικαιώματα, τα οποία δεν μπορεί να του στερήσει κανένας σε σχέση με αυτά που αναφέρονται και από τον ΟΗΕ και από το Σύνταγμα και τελικά από τα βασικά δικαιώματα που προβλέπονται από την Εθνική Συλλογική Σύμβαση Εργασίας, της προστασίας της αξιοπρέπειάς του, του δικαιώματος στην πρόσβαση στη δικαιοσύνη και στις άλλες υπηρεσίες, στην πρόσβαση στο σύστημα υγείας, στην τέλεση γάμου και δημιουργίας οικογένειας, της αναφοράς στις αρχές του δικαιώματος ακρόασης, του δικαιώματος να έρχεται σε επαφή με τις αρχές της χώρας του, της προστασίας σε περίπτωση άσκηση βίας ή και για το προηγούμενο, όπως είπα, άρθρο 34, της σεξουαλικής κατάχρησης.
Η τροποποίηση που εισάγεται στο νόμο περί καταπολέμησης ρατσιστικών
ενεργειών, σύμφωνα με την οποία οι προβλεπόμενες πράξεις διώκονται αυτεπάγγελτα, κατά την άποψή μας είναι πάρα πολύ θετική και αποτελούσε, αν θέλετε, ένα πάγιο αίτημα και του μαζικού κινήματος και όλων των αντιρατσιστικών οργανώσεων.
'Ερχομαι στο άρθρο 42 για την εκπαίδευση. Είναι θετικό γιατί θα
γράφεται το παιδί χωρίς δικαιολογητικά. 'Ομως, κύριε Υπουργέ, παραμένει η διάταξη να δηλώσει ο πατέρας τη διεύθυνση. Και είναι φυσικό να τη δηλώσει, όπως τη δηλώνουν και οι 'Ελληνες γονείς για κάθε πρόβλημα που μπορεί να συμβεί. Εκεί όμως που οι δημόσιες υπηρεσίες είναι υποχρεωμένες να ενημερώνουν την Αστυνομία, τι γίνεται; Δεν εμποδίζουμε κατ' αυτόν τον τρόπο την παρακολούθηση των μαθημάτων από το γιο, την κόρη, από τα παιδιά των παράνομων μεταναστών; Ενώ τους επιτρέπεται η εγγραφή, όταν θα πάει να δώσει και τη διεύθυνσή του, είναι υποχρεωμένος ο υπάλληλος, σαν υπηρεσία του δημοσίου, να αναφέρει στην Αστυνομία ότι ο τάδε αλλοδαπός βρίσκεται εκεί και φυσικά θα συλληφθεί, αν δεν είναι νόμιμος και θα ακολουθήσει τη διαδικασία που προβλέπει ο νόμος. Πρέπει εδώ να δούμε τι γίνεται και μ' αυτές τις περιπτώσεις.
Δεν ξέρω αν η πολιτική της Κυβέρνησης και μ' αυτό το νομοσχέδιο είναι να τους αφομοιώσουμε σαν έθνος. Γιατί το λέω αυτό; Γιατί δεν δίνεται η δυνατότητα στα παιδιά αυτά, κύριε Πρόεδρε, να παρακολουθήσουν μαθήματα της γλώσσας τους, της ιστορίας τους και της γεωγραφίας τους ή και των παραδόσεών τους, όπως γίνεται στις ξένες χώρες που υπάρχουν τα Ελληνόπουλα και με τη συνδρομή των εκεί κρατών δίνεται το δικαίωμα στη διατήρηση και μάθηση της γλώσσας, όπως και των παραδόσεών μας, στα σχολεία που πηγαίνουν οι μαθητές αυτοί.
Το άρθρο 43 για τις υποχρεώσεις των αλλοδαπών. Η διάταξη αυτή
επιβάλλει ένα βάρος, κύριε Υπουργέ, στον εισερχόμενο αλλοδαπό, χωρίς να συμβάλει στη διασφάλιση της τάξης. Είναι προφανές ότι όσοι θέλουν να ξεφύγουν από το νόμο, ξεφεύγουν. Και ξέρουμε τι γίνεται σ' αυτές τις περιπτώσεις και δεν θα δηλώνονται.
Στα άρθρα 44 έως και 50. Εδώ θα πρέπει να δούμε τις διατάξεις που αφορούν την εκτέλεση απελάσεων. Μέχρι σήμερα, κύριε Πρόεδρε, έχουν δημιουργηθεί πάρα πολλά προβλήματα, έχουν γεμίσει τα κρατητήρια με δίκαιους και αδίκους, προκάλεσαν πολύμηνες κρατήσεις χωρίς λόγο, οδήγησαν
στα κρατητήρια μικρά παιδιά, τροφοδότησαν κυκλώματα εκμετάλλευσης και έθεσαν τους μετανάστες στην κάθε είδους αυθαιρεσία.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή).
Μπορούμε να μιλήσουμε μέχρι είκοσι πέντε λεπτά κύριε Πρόεδρε.
ΠΡΟΕΔΡΕΥΩΝ (Κωνσταντίνος Γείτονας): Πόσο χρόνο θέλετε;
ΝΙΚΟΛΑΟΣ ΓΚΑΤΖΗΣ: Ο προηγούμενος Πρόεδρος είπε ότι έχουμε δικαίωμα
μέχρι είκοσι πέντε λεπτά.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε με άνεση.
ΝΙΚΟΛΑΟΣ ΓΚΑΤΖΗΣ: Εξάλλου τελειώνω. Δεν έχω να πω πολλά. Αλλά είναι
25 άρθρα. Δεν είναι και λίγα. 'Ενα λεπτό το άρθρο μας δίνετε.
ΠΡΟΕΔΡΕΥΩΝ (Κωνσταντίνος Γείτονας): Συνεχίστε, κύριε Γκατζή.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, τι είναι αυτό το σύστημα της συζητήσεως των άρθρων ομαδικά; Ούτε επεξεργασία υπάρχει ούτε δίνεται η δυνατότητα στους Βουλευτές να αναπτύξουν την άποψή τους.
ΠΡΟΕΔΡΕΥΩΝ (Κωνσταντίνος Γείτονας): Κύριε Γκελεστάθη, ως παλιός κοινοβουλευτικός γνωρίζετε ότι το λόγο στο Κοινοβούλιο τον ζητούν και δεν τον παίρνουν αυθαιρέτως.
ΝΙΚΟΛΑΟΣ ΓΚΕΛΕΣΤΑΘΗΣ: Σε αυτό έχετε δίκιο.
ΠΡΟΕΔΡΕΥΩΝ (Κωνσταντίνος Γείτονας): Συνεχίστε, κύριε Γκατζή.
ΝΙΚΟΛΑΟΣ ΓΚΑΤΖΗΣ: Θα ήθελα να κάνω δύο παρατηρήσεις, κύριε Υπουργέ.
Οι λόγοι απέλασης τροποποιούνται, με τον περιορισμό των περιπτώσεων, στις καταδίκες για τις οποίες έχουν επιβληθεί διοικητικά πρόστιμα κλπ. ή άλλες ποινές γι' αυτά τα αδικήματα. Αυτή είναι θετική διάταξη. Η απέλαση για λόγους δημόσιας τάξης και ασφάλειας στηρίζεται όμως σε έννοιες αόριστες και αυθαίρετες. Δεν προσδιορίζετε ποιοι είναι αυτοί οι λόγοι της δημόσιας ασφάλειας, της δημόσιας τελικά τάξης και ασφάλειας. Αν είναι γι' αυτούς τους κακοποιούς, σε αυτούς αναφέρεσθε συγκεκριμένα στην πιο πάνω παράγραφο, η οποία γίνεται κατανοητή.
Η απέλαση επίσης για λόγους υγείας, δεν θα πρέπει αυτούς τους ανθρώπους να τους περιθάλψουμε και αν είναι μετά να τους διώξουμε, να τους αμολύσουμε σαν ένα δημόσιο κίνδυνο υγείας, είτε μέχρι να φύγουν για 'Ελληνες πολίτες είτε όταν θα φύγουν, να δημιουργήσουν εκεί χίλια δυο προβλήματα υγείας, εφόσον είναι επικίνδυνα;
Επίσης, η ίδια η προθεσμία των είκοσι τεσσάρων ωρών για αντιρρήσεις
που τίθεται στον απελαυνόμενο είναι...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): 'Ηδη έχει γίνει σαράντα οκτώ ώρες.
ΝΙΚΟΛΑΟΣ ΓΚΑΤΖΗΣ: Ναι, αυτό ήθελα να πω. Είναι τώρα σαράντα οκτώ,
αλλά και πάλι, κύριε Υπουργέ, είναι ελάχιστος χρόνος για να μπορεί με τις διαδικασίες που ισχύουν και με το πώς αντιμετωπίζονται στα κρατητήρια, είναι αδύνατον να έρθει σε επικοινωνία για να μπορέσει να αποκτήσει το δικαίωμα ακροάσεως που του θέτει το Σύνταγμα. Είναι πάρα πολύ μικρό και θεωρούμε ότι θα πρέπει να αυξηθεί τουλάχιστον για τέσσερις - πέντε ημέρες.
Είναι σωστό ότι έχει αφαιρεθεί εδώ η σύμφωνη γνώμη εισαγγελέα για την κράτηση του υπό απέλαση διάταξη που είχε να κάνει με την τηλεφωνική. 'Ομως είναι θετικό ότι πρέπει να γίνεται με την έγκριση του εισαγγελέα. 
Δεν υπάρχει η δυνατότητα προσφυγής επίσης του αλλοδαπού κατά της
απόφασης για την απέλαση και ο έλεγχος από άλλο όργανο, ένα πρωτοβάθμιο δικαστήριο. Παίρνει μία απόφαση ο εισαγγελέας ή η Αστυνομία ή ο αστυνομικός διευθυντής ο οποίος αποκτά πολλές αρμοδιότητες για την απέλαση των αλλοδαπών, χωρίς αυτός να έχει το δικαίωμα προσφυγής σε ένα πρωτοβάθμιο έστω άλλο δικαστήριο, με τη διαδικασία του κατεπείγοντος.
Η προθεσμία επίσης των τριάντα ημερών είναι εξαιρετικά μικρή για
ανθρώπους που τυχόν έχουν κάνει εδώ την εγκατάστασή τους, τον κύκλο των επαγγελματικό, το βιοτικό κλπ. Θα πρέπει να αυξηθεί τουλάχιστον σε δύο με τρεις μήνες.
Η κράτηση επίσης είναι εξαιρετικά δυσμενής. Είναι δυσμενές μέτρο στην περίπτωση αυτή, το οποίο θα πρέπει να δούμε κατ' εξαίρεση, σε σοβαρές περιπτώσεις και θα πρέπει να επιβάλεται και αυτό πρέπει να αναφέρεται ρητά στο νόμο, όλες οι περιπτώσεις πλην των εξαιρέσεων. Δηλαδή ποιοι έιναι αυτοί οι οποίοι θα κρατούνται, γιατί θα κρατούνται κλπ. και πώς θα φύγουν. Συμπληρωματικά, σε ειδικές περιπτώσεις, υπάρχει, πάντοτε η δυνατότητα επιβολής περιοριστικών μέτρων, αλλά δεν μπορεί οι κρατήσεις να γίνονται με τον τρόπο που γίνονται, να κρατούνται τόσο χρόνο, χωρίς
ουσιαστικά να αναφέρονται ρητά στο νόμο.
Για την προθεσμία απέλασης το είπα. Είναι επίσης θετική και σημαντική η διάταξη που αναφέρεται στο γενικό γραμματέα της περιφέρειας, όπως είναι θετικές και οι διατάξεις του άρθρου 50 που επιτρέπουν την αναστολή της απέλασης και μάλιστα και της δικαστικής, σε περιπτώσεις που υπάρχουν γνωμοδοτήσεις από τους εισαγγελείς ή που έχουν δημιουργήσει οι άνθρωποι αυτοί σχέσεις οι οποίες εκτιμούνται εκ των υστέρων ότι θα πρέπει να παραμείνουν στη χώρα.
Επίσης, κύριε Πρόεδρε, απ' ό,τι τουλάχιστον μας έχουν καταγγείλει οι πρόσφυγες, υπάρχουν μέσα στις φυλακές άνθρωποι, πάνω από εκατό αυτήν τη στιγμή, στον Κορυδαλλό είτε στα κρατητήρια αστυνομικών τμημάτων, οι οποίοι έχουν εκτίσει τις ποινές τους και παραμένουν ακόμη στις φυλακές. Γιατί; Δεν ξέρω, κύριε Υπουργέ, ψάξτε το. Είναι λίγο βαρύ αυτό για έναν άνθρωπο που ενώ έχει εκτίσει την ποινή του, βρίσκεται στις φυλακές.
Κατά την άποψή μας, θα πρέπει κατ' εξαίρεση να γίνεται η κράτηση. Η
μητέρα του ανηλίκου δεν πρέπει να κρατείται ή η έγγυος γυναίκα, όπως και οι υπερήλικες, οι ανήλικοι και οι ασθενείς ορισμένων κατηγοριών.
Το άρθρο 50 -για να τελειώνω μέχρι και το 51- αναφέρεται στη
δημιουργία των κρατητηρίων. Εδώ θα πρέπει να δούμε, κύριε Υπουργέ, ότι τα κρατητήρια αυτήν τη στιγμή και στην Ασφάλεια και στις αστυνομικές αρχές, παρ' όλο που μετατίθεται σήμερα στον Περιφερειάρχη, μέχρι που να λειτουργήσουν και μέχρι να γίνουν τέτοιες φυλακές κάτω από την ευθύνη της Περιφέρειας γι' αυτούς τους ανθρώπους, οι οποίοι θα κρατούνται δεν ξέρω για πόσο διάστημα, θα πρέπει να είναι ανθρώπινες οι συνθήκες. Δεν ξέρω αν έχετε πάει στο κρατητήριο της Νέας Ιωνίας -είναι το μοναδικό για το
Βόλο- μέσα σε ένα δωμάτιο δεκαπέντε τετραγωνικών, κύριε Πρόεδρε, στοιβάζονται καμιά φορά εικοσιπέντε και τριάντα άνθρωποι. Είναι απάνθρωπο και πρέπει να το δούμε.
Για το άρθρο 51, για τους ανεπιθύμητους, τα είπαμε: να προβλέπεται η διαδικασία της προσφυγής. Για δε το προηγούμενο, το άρθρο 50, έχουμε την άποψη ότι πρέπει να προστεθούν εδώ στο άρθρο ορισμένες διατάξεις οι οποίες έχουν σχέση με τις αποφάσεις της 'Υπατης Αρμοστείας των Ηνωμένων Εθνών για τους πρόσφυγες, που λέει ότι θα πρέπει να παραπέμπονται σε κέντρο υποδοχής όσοι ζητούν άσυλο κ.λπ, με τα προβλεπόμενα στην ειδική νομοθεσία, εκτός και αν αποτελεί κίνδυνο για την εθνική και δημόσια ασφάλεια. Οι χώροι κράτησης να πληρούν όλες τις βασικές προϋποθέσεις, οι γυναίκες και οι οικογένειες να κρατούνται σε διαφορετικούς χώρους, ενώ καταβάλλεται κάθε προσπάθεια τα παιδιά να μην κρατούνται και θα πρέπει αυτά να γίνονται αποδεκτά.
Ερχόμαστε στο άρθρο 52 μέχρι το 57, που μιλούν για τις κυρώσεις. Εδώ επαναλαμβάνονται όλες οι βαριές κυρώσεις του προηγούμενου νόμου και δεκαπλασιάζονται τα ελάχιστα όρια των προστίμων. Οι διατάξεις της παραγράφου 4 στο άρθρο 52 οδηγούν σε καταστρατήγηση των διατάξεων για την προστασία των προσφύγων καθ' όσον: δεν παρέχουν ικανές εγγυήσεις προστασίας, δεν εξασφαλίζουν την πρόσβαση του φυγάδα στη διαδικασία για την υποβολή αίτησης για χορήγηση ασύλου. Το τηλεφωνικό σήμα του εισαγγελέα για την απέλαση, το οποίο έχει φυσικά απαλειφθεί, είναι θετικό αλλά έτσι όπως και πάλι λειτουργεί αφήνει πολλά περιθώρια αυθαιρεσίας. Η αποχή από την ποινική δίωξη με την υπάρχουσα πρακτική: εισαγγελικές γνωμοδοτήσεις κ.λπ, υποχρεώνει τον αστυνομικό διοικητή να προχωρήσει
στην απέλαση και ενόσω απόσχει από αυτήν, σαν συνέπεια έρχεται αναπόφευκτα η κράτηση του αιτούντα άσυλο για χρονικό διάστημα που φθάνει τους τρεις και τέσσερις μήνες.
Στο άρθρο 53 επιδιώκονται οι διατάξεις που είχαν κατακριθεί σαν απάνθρωπες και αντισυνταγματικές. Απαγορεύεται, παραδείγματος χάρη, σε υπηρεσίες και φορείς να δέχονται αιτήσεις αλλοδαπών χωρίς άδεια παραμονής. Η απαγόρευση περιλαμβάνει όλο το δημόσιο τομέα. Περιλαμβάνει ακόμη θεραπευτήρια και κλινικές για χρόνιες παθήσεις. Προβλέπει εξαίρεση σε έκτακτα περιστατικά. Υποχρεώνει την κλινική να ειδοποιεί την Αστυνομία. Εισάγει κύρωση σε περίπτωση παράλειψης ή παραβίασης καθήκοντος. Επεκτείνει την απαγόρευση σε συμβολαιογράφους, που σημαίνει αδυναμία κατάρτισης πληρεξουσίου σε δικηγόρο ή τρίτο, αναγνώρισης παιδιού, απόκτησης περιουσιακού στοιχείου, πώλησης αυτού, εντολής για δικαστικές ενέργειες κ.λπ.

Με τον τρόπο αυτό, κύριε Υπουργέ, είναι αδύνατον στον αλλοδαπό να ασκήσει οποιαδήποτε από τα θεμελιώδη δικαιώματα, ακόμη και αυτό της προσφυγής στη δικαιοσύνη που μέχρι σήμερα είχε κριθεί ότι δεν εμπίπτει στις διατάξεις αυτές.
Προβλέπει ακόμη υποχρέωση των εκμισθωτών ακινήτων και καταλυμάτων αλλά και κάθε ιδιώτη που παρέχει στέγη σε αλλοδαπό να γνωστοποιεί στην Αστυνομία τη φιλοξενία του αλλοδαπού. Προβλέπει πρόστιμο και μέχρι ένα εκατομμύριο γι' αυτήν την παράλειψη.
Θα ήθελα εδώ να πω αυτό που είχα πει και επί της αρχής. Κύριε Πρόεδρε, και επί της αρχής του νομοσχεδίου είχα πει ότι οι διατάξεις αυτές προβλέπονταν από τη χούντα ...
(Στο σημείο αυτό κτυπάει ξανά το κουδούνι λήξεως του χρόνου ομιλίας
του κυρίου Βουλευτή)
Κύριε Πρόεδρε, θα προσπαθήσω να τελειώσω σύντομα. Εξάλλου είμαι στο
άρθρο 55, δεν έχω πολλά ακόμη. Θα ήθελα δύο λεπτά με την ανοχή σας και τελειώνω.
Αυτές οι διατάξεις, κύριε Πρόεδρε, προβλέπονταν από τη χούντα. 
'Οποιος φιλοξενεί, είτε ...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Για τους εκμισθωτές, πού το βλέπετε αυτό που λέτε; 
ΝΙΚΟΛΑΟΣ ΓΚΑΤΖΗΣ: Για τους εκμισθωτές, για όσους φιλοξενούν ... ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Κύριε Γκατζή, μου επιτρέπετε γιατί λέγονται πράγματα που αγγίζουν τα όρια της μυθομανίας.
ΠΡΟΕΔΡΕΥΩΝ (Κωνσταντίνος Γείτονας): Κύριε Υπουργέ, αφήστε τον κύριο συνάδελφο να ολοκληρώσει. Δεν θα τελειώσουμε έτσι. Μην ανοίγουμε νέο κύκλο συζήτησης.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Κύριε Γκατζή, πού το λέει αυτό;
ΝΙΚΟΛΑΟΣ ΓΚΑΤΖΗΣ: Στο άρθρο 53, κύριε Υπουργέ, αν το θυμάμαι καλά,
γιατί μιλάω με σημειώσεις ...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Ο κ. Γκατζής λέει πράγματα που δεν είναι μέσα στη διάταξη. Πού τα είδατε αυτά;
ΠΡΟΕΔΡΕΥΩΝ (Κωνσταντίνος Γείτονας): Σημειώστε το, να απαντήσετε
μετά.
ΝΙΚΟΛΑΟΣ ΓΚΑΤΖΗΣ: Το άρθρο 54 είναι για τις υποχρεώσεις συμβολαιογράφου, τις υποχρεώσεις υπηρεσιών και υπαλλήλων και τις κυρώσεις. Τι άλλο θέλετε να σας πω;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Πού είναι αυτά που λέτε; Για τις χουντικές διατάξεις θέλω να ακούσω.
ΝΙΚΟΛΑΟΣ ΓΚΑΤΖΗΣ: Υποχρεώσεις εργοδοτών, αλλοδαπών εργαζομένων και
κυρώσεις...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Πού είναι η υποχρέωση του εκμισθωτή να πηγαίνει στην ασφάλεια. Αυτό θέλω να μου πείτε. Το είπατε και θέλω να ξαναπείτε σε ποιο άρθρο είναι.
ΝΙΚΟΛΑΟΣ ΓΚΑΤΖΗΣ: Θα το βρω και θα σας πω στη δευτερολογία μου για να μην τρώω το χρόνο.
Στο άρθρο 55 θα πρέπει να δούμε την αποποινικοποίηση της εργασίας που γίνεται χωρίς άδεια και την κατάργηση των καταδοτικών διατάξεων.
Το άρθρο 58 αφορά τη σύσταση υπηρεσιών και τον έλεγχο. Δεν έχω να πω τίποτα γι' αυτό.
Κύριε Πρόεδρε, στη δευτερολογία μου θα πω και αυτά που ζητάει ο
κύριος Υπουργός.
ΠΡΟΕΔΡΕΥΩΝ (Κωνσταντίνος Γείτονας): 'Οπως διαπιστώσατε, είχατε πολύ άνεση χρόνου. Φτάσατε στα είκοσι οκτώ λεπτά. Το λέω με αγαθή πρόθεση.
Ο κ. Κουβέλης, ο Κοινοβουλευτικός Εκπρόσωπος του Συνασπισμού της
Αριστεράς και της Προόδου, έχει το λόγο.
ΦΩΤΗΣ ΚΟΥΒΕΛΗΣ: Ευχαριστώ, κύριε Πρόεδρε.
Κύριε Υπουργέ, θεωρώ και εγώ θετική τη διάταξη του άρθρου 31, όπως διαμορφώθηκε, αναφορικά με τη δυνατότητα άσκησης επαγγελματικής δραστηριότητας από το συνενούμενο με την οικογένειά του άτομο. 
Παραλείπω όμως μία σειρά από άλλες σκέψεις για να αναφερθώ, κύριε
Πρόεδρε, στο ειδικότερο κεφάλαιο που αφορά την είσοδο και παραμονή
αλλοδαπών καλλιτεχνών για απασχόληση σε κέντρα διασκέδασης.
Κύριε Υπουργέ, πώς ορίζεται η έννοια του καλλιτέχνη με το νομοσχέδιό σας; Ποιος είναι εκείνος ο οποίος θα παρέχει βεβαίωση και πιστοποίηση ότι η εισερχομένη στην Ελλάδα αλλοδαπή είναι όντως καλλιτέχνης και δεν είναι θύμα κάποιων μαστροπών και εκμεταλλευτών γυναικών; Δεν έχετε καμία διάταξη. Κατά συνέπεια, είναι δυνατόν οι ποικιλώνυμοι αυτοί εργοδότες να επιχειρούν, συμμορφούμενοι με τις διατάξεις του νομοσχεδίου σας, την εισαγωγή αλλοδαπών γυναικών στην Ελλάδα, που δεν θα έχουν καμία σχέση με την τέχνη, θα τις βαπτίζουν καλλιτέχνιδες προκειμένου να αναπτύσσουν δραστηριότητα πορνείας και εκμετάλλευσης γυναικών.
ΠΡΟΕΔΡΕΥΩΝ (Κωνσταντίνος Γείτονας): Σωματεμπορία, σε "σύγχρονη"
μορφή.
ΦΩΤΗΣ ΚΟΥΒΕΛΗΣ: Ναι, κύριε Πρόεδρε, πρόκειται για σωματεμπορία. ΑΠΟΣΤΟΛΟΣ ΑΝΔΡΕΟΥΛΑΚΟΣ: Νομοθετική υπόθαλψη σωματεμπορίας.
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, παρ'όλο που από την 'Εδρα δεν μου επιτρέπεται, να μπαίνω στη συζήτηση επειδή μίλησα επί της αρχής, θέλω να πω ότι με καλύπτετε απόλυτα στις παρατηρήσεις σας. Τα είπα και εγώ όταν μίλησα επί της αρχής αυτά.
ΦΩΤΗΣ ΚΟΥΒΕΛΗΣ: Ευχαριστώ, κύριε Πρόεδρε, και θα παρακαλούσα να έχω την προσοχή του κυρίου Υφυπουργού γιατί ίσως είναι χρήσιμα μερικά από αυτά που θα ακούσετε.
Σας ερωτώ, λοιπόν, να μου ορίσετε με σαφή και συγκεκριμένο τρόπο, να το πείτε στη Βουλή, τι εννοείτε όταν αναφέρεσθε στην είσοδο καλλιτεχνών. Δεν αντιλαμβάνεσθε ότι έτσι προσχηματικά νομοθετείτε, για το λόγο ότι θέλετε να καλύψετε όλες εκείνες τις περιπτώσεις των γυναικών, επαναλαμβάνω, που υπό τον τίτλο και το ένδυμα "καλλιτέχνες" έρχονται στην Ελλαδα και γίνονται αντικείμενο εμπορίας σαρκός;
Ακούστε, κύριε Υπουργέ. Λέτε ότι είναι δυνατόν αυτές οι εισερχόμενες στην Ελλάδα καλλιτέχνιδες να απασχολούνται και σε καταστήματα, τα οποία θα τα ορίζετε, κατά παρέκκλιση της κείμενης νομοθεσίας, ως κέντρα διασκέδασης με απόφαση του Υπουργού Εσωτερικών, Δημόσιας Διοίκησης και Αποκέντρωσης.
Με άλλα λόγια τι λέει, κύριοι συνάδελφοι; Λέει ότι έχει τη δυνατότητα ο εκάστοτε Υπουργός Εσωτερικών να υπερβαίνει με τη ρύθμιση τον τρόπο ορισμού των κέντρων διασκέδασης, να τάσσει διαφορετικές προϋποθέσεις, κύριε Πρόεδρε, να ονομάζει τα ποικιλώνυμα κέντρα ως κέντρα διασκέδασης που δεν είναι τίποτε άλλο παρά κέντρα εκμετάλλευσης γυναικών.
Δεν σας αρκεί η νομοθετική ρύθμιση, η οποία ονομάζει με σαφή και συγκεκριμένο τρόπο, ποια είναι κέντρα διασκέδασης; Γιατί θέλετε να δώσετε αυτήν τη δυνατότητα στον εκάστοτε Υπουργό Δημόσιας Διοίκησης, ξεπερνώντας την κείμενη νομοθεσία, να ορίζει και νέα κέντρα ως κέντρα διασκέδασης; 
Και βεβαίως, επειδή κανένας δεν είναι αθώος στην εποχή αυτή, κύριε
Πρόεδρε, και επειδή όλοι έχουμε τις υποψίες μας, υποψίες βεβαίως απροσωπόληπτες, είμαστε υποχρεωμένοι να ζητήσουμε από τον κύριο Υφυπουργό να αποσύρει τη συγκεκριμένη διάταξη και να παραμείνει στον καθορισμό των κέντρων ως κέντρων διασκέδασης, όπως αυτά ορίζονται από τη κείμενη και γενική νομοθεσία περί καθορισμού των κέντρων διασκέδασης.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): 'Εχετε άδικο κύριε Κουβέλη και θα σας εξηγήσω.
ΠΡΟΕΔΡΕΥΩΝ (Κωνσταντίνος Γείτονας): Θα το πείτε αν έχει άδικο. Αλλά
το άρθρο πρέπει να "κλειδωθεί", να μην έχει τρύπες και "μπάζει".
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Κύριε Πρόεδρε, δεν έχει καταλάβει ο κ. Κουβέλης...
ΦΩΤΗΣ ΚΟΥΒΕΛΗΣ: Θα παρακαλέσω, κύριε Πρόεδρε, επειδή εγώ δεν διέκοψα ποτέ τον κύριο Υφυπουργό...
ΠΡΟΕΔΡΕΥΩΝ (Κωνσταντίνος Γείτονας): Να απαντήσει μετά. Αυτό λέγω. ΦΩΤΗΣ ΚΟΥΒΕΛΗΣ: ...θα του ζητήσω να σεβαστεί το δικαίωμά μου να ομιλώ
συνεχώς και να μη με διακόπτει.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Ζητώ από τον κύριο Πρόεδρο να μου επιτρέψει να σας διευκρινίσω κάτι. Αν δε το δέχεστε, εντάξει. Θα σας απαντήσω όμως ότι είναι προς το αυστηρότερο η ρύθμιση αυτή.
ΦΩΤΗΣ ΚΟΥΒΕΛΗΣ: Να μου απαντήσετε, αλλά αν είναι προς το αυστηρότερο, όπως λέτε, η ρύθμιση, επιτρέψτε να καταθέσω τη ταπεινή επιστημονική μου άποψη, ότι το αυστηρότερο δεν προκύπτει και πρέπει να το ορίσετε. Εγκαταλείψτε την κυβερνητική αλαζονεία και δεχθείτε ότι υπάρχουν και
παρατηρήσεις, οι οποίες μπορούν να βοηθούν τη νομοτεχνική βελτίωση των κειμένων περαιτέρω.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Είναι αλαζονεία το ότι θέλω να σας ενημερώσω;
ΦΩΤΗΣ ΚΟΥΒΕΛΗΣ: Κύριε Υφυπουργέ, στο άρθρο 34, εκεί που ορίζετε ότι η άδεια εργασίας σε αλλοδαπό καλλιτέχνη δεν χορηγείται, εφόσον το εργοδότης, όπως λέτε, κατά την τελευταία πενταετία έχει καταδικαστει τελεσίδικα για παράβαση της νομοθεσίας περί αλλοδαπών, όπλων, ναρκωτικών κλπ., γιατί το περιορίζετε στην πενταετία;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Πόσο θέλετε;
ΦΩΤΗΣ ΚΟΥΒΕΛΗΣ:'Απαξ και καταδικάστηκε κάποιος για παράβαση των συγκεκριμένων διατάξεων νόμου στα οποία αναφέρεσθε, να μη του χορηγείται ποτέ η άδεια, κύριε Υφυπουργέ. Νομίζω ότι είναι μια ευθεία, σαφής και αποφασιστική ρύθμιση.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Δεν είσθε μόνο εσείς ευαίσθητος, κύριε Κουβέλη. Δεκτό αυτό που λέτε, αλλά ...
ΠΡΟΕΔΡΕΥΩΝ (Κωνσταντίνος Γείτονας): Κύριε Υφυπουργέ, παρακαλώ. Δεν μπορείτε να αντιδράτε κατ'αυτόν τον τρόπο. Θα ζητάτε το λόγο αν τον θέλετε. Αν επιτρέπει και ο ομιλητής θα τον παίρνετε.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Επίδειξη ευαισθησίας γύρω από ένα θέμα, που αποδείξαμε ότι είμαστε ευαίσθητοι, δεν δέχομαι.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, δεν μπορεί να γίνει έτσι συζήτηση, γιατί αν θα το κάνουν αυτό και άλλοι συνάδελφοι, δε θα είναι αίθουσα Κοινοβουλίου αυτή.
ΦΩΤΗΣ ΚΟΥΒΕΛΗΣ: Κύριε Πρόεδρε, εγώ δεν διεκδίκησα μονοπώληση της ευαισθησίας. Εγώ ως Κοινοβουλευτικός Εκπρόσωπος του κόμματος στο οποίο έχω τη τιμή να ανήκω, διατυπώνω απόψεις οι οποίες μπορεί να είναι ενοχλητικές, μπορεί να είναι όμως και επαγωγές του καλυτέρου αποτελέσματος, υπό την προϋπόθεση ότι θα έχει ο κύριος Υφυπουργός και η Κυβέρνηση ανοιχτά αυτιά να ακούει βελτιωτικές προτάσεις.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Γίνεται δεκτό αυτό που λέτε οι λέξεις, "κατά την τελευταία πενταετία" φεύγουν.
ΦΩΤΗΣ ΚΟΥΒΕΛΗΣ: Επίσης, θα παρακαλέσω για άλλη μια φορά τον κύριο
Υφυπουργό, να μη διακόπτει. 'Εχει τη δυνατότητα στην ομιλία του να αποκρούσει, όσα κατά τη γνώμη του ο ομιλων λέει αβασίμως.
ΠΡΟΕΔΡΕΥΩΝ (Κωνσταντίνος Γείτονας): 'Εχει κάνει τρίτη φορά έκκληση και το Προεδρείο, κύριε Κουβέλη. Ελπίζω, λοιπόν, ότι ο κύριος Υπουργός, θα προσαρμοσθεί στην υπόδειξη.
ΦΩΤΗΣ ΚΟΥΒΕΛΗΣ: 'Ετσι, λοιπόν, κύριε Πρόεδρε, επανερχόμενος στο θέμα αυτό, σας προτείνω, κύριε Υφυπουργέ, εφόσον κάποιος έχει υποπέσει βεβαιωμένα στα αδικήματα που αναφέρετε στο συγκεκριμένο άρθρο, να μην του χορηγείται γενικώς η άδεια να λειτουργεί κέντρα με καλλιτέχνες, οι οποίοι θα έρχονται στη χώρα μας από το εξωτερικό. Και για να βοηθήσω την παραδοχή αυτής της πρότασης, σας λέω -το γνωρίζετε πάρα πολύ καλά- ότι σε άλλες περιπτώσεις, σε άλλα ζητήματα, ο νομοθέτης θέλει την απαγόρευση, για παράδειγμα μιας άσκησης ενός επιτηδεύματος, εάν κάποιος πολίτης έχει υποπέσει σε συγκεκριμένα αδικήματα. Το ίδιο να κάνετε και εδώ. Δεν είναι 
δυνατόν να του δίδεται ένα δικαίωμα χάριτος, ουσιαστικά πέντε ετών. 'Οποιος την τελευταία πενταετία υπέπεσε στα αδικήματα αυτά δεν θα παίρνει άδεια.
Περαιτέρω, στο άρθρο 38, κύριε Υφυπουργέ, αναφέρεσθε στην είσοδο και την παραμονή αλλοδαπών πνευματικών δημιουργών και μελών καλλιτεχνικών συγκροτημάτων και τσίρκων. Εδώ, ενδιαφέρομαι πάρα πολύ για τους πνευματικούς δημιουργούς, για τους οποίους για να τους δώσετε δυνατότητα εισόδου και παραμονής, θέλετε να έχουν εξασφαλίσει κατάλυμα και να διαθέτουν τα οικονομικά μέσα για τη διαβίωσή τους. Και σας ερωτώ: 'Εχετε μια διακεκριμένη περίπτωση πνευματικού λειτουργού, ενός ζωγράφου, ενός μουσικού, ενός πνευματικού ανθρώπου, ο οποίος επιλέγει να έλθει στη χώρα μας. Θα ζητήσετε από αυτόν τον άνθρωπο να έχει επάρκεια εισοδήματος για
τη διαβίωσή του;
Κύριε Υφυπουργέ, όταν οι δικοί μας πνευματικοί δημιουργοί έφυγαν κυνηγημένοι από συγκεκριμένες συνθήκες από την πατρίδα και πήγαν
στην Ευρώπη, όχι μόνο δεν σκέφτηκε καμία ευρωπαϊκή χώρα απ'αυτούς τους πνευματικούς δημιουργούς να ζητήσει απόδειξη ύπαρξης καταλύματος και επαρκούς εισοδήματος, αλλά αντιθέτως τους ενίσχυσε.
Είναι μεγάλος ο αριθμός τέτοιων καλλιτεχνών. Είμαι βέβαιος ότι όταν ο αείμνηστος Ξενάκης πήγαινε στη Γαλλία, κυνηγημένος από την πατρίδα του κάτω από εκείνες τις δύσκολες συνθήκες, καμία γαλλική αρμόδια υπηρεσία δεν ζήτησε απόδειξη του πνευματικού αυτού δημιουργού, του Γιάννη Ξενάκη, ότι έχει κατάλυμα και ότι έχει επάρκεια εισοδήματος. Και σας συνιστώ να διαγράψετε τη σχετική ρύθμιση, όπως την έχετε στο νομοθέτημα, σε ό,τι αφορά τους πνευματικούς δημιουργούς.
Στο άρθρο 44 σε συνδυασμό και με το άρθρο 45. Στο άρθρο 44 τάσσετε περιορισμούς στην κίνηση και εγκατάσταση των αλλοδαπών, λέγοντας, κύριε Υφυπουργέ, ότι με απόφαση των Υπουργών Εσωτερικών, Δημόσιας Διοίκησης και Αποκέντρωσης και του κατά περίπτωση αρμόδιου Υπουργού, μπορεί να επιβάλλονται σε συγκεκριμένο αλλοδαπό για λόγους εθνικής ασφάλειας, δημόσιας τάξης ή δημόσιας υγείας, περιορισμοί. Αλλά, εάν υπάρχουν λόγοι δημόσιας τάξης και δημόσιας ασφάλειας, διώξτε τον από τη χώρα. Δεν είναι δυνατόν εν μέρει να τον έχετε παρόντα στη χώρα και εν μέρει να του απαγορεύετε την κίνηση. Διότι εκείνος ο οποίος προσβάλλει τη δημόσια τάξη και τη δημόσια ασφάλεια, έχω τη γνώμη, κύριε Πρόεδρε, ότι έχει διαπράξει ποινικό αδίκημα για να προσβάλει αυτά τα δύο σημαντικά έννομα αγαθά. Αν είναι έτσι, εγκαταλείψτε τη λογική του περιορισμού της εγκατάστασης ή της 
κίνησης και διώξτε τον από τη χώρα, διότι το άλλο είναι ερμαφρόδιτο. Είναι μεσοβέζικο και δεν εξυπηρετεί τίποτα. Ευθεία, λοιπόν, ρύθμιση για
εκείνον που αποδεδειγμένα προσβάλλει τη δημόσια ασφάλεια και τη δημόσια τάξη. Και η συνέπεια γι'αυτόν που προσβάλλει αυτά τα δύο αγαθά, είναι να φεύγει από τη χώρα.
Περαιτέρω, στο άρθρο 48. Σας ρώτησα, κύριε Υφυπουργέ και στη Διαρκή Επιτροπή και επαναφέρω το ερώτημά μου. Πράγματι συντρέχουν οι προϋποθέσεις, κύριε Πρόεδρε, του νόμου για να απελαύνεται ένας μετανάστης. Εάν, όμως, αυτός ο μετανάστης δεν είναι επιτρεπτό να επαναπροωθηθεί στη χώρα από την οποία κατάγεται, εάν εκεί διώκεται αποδεδειγμένα για πολιτικούς λόγους, τι θα κάνει η χώρα μας;
Θα τον στείλει εκεί όπου είναι βέβαιο ότι τον περιμένουν συνθήκες που θα απειλούν την ελευθερία του ή και τη ζωή του;
ΠΡΟΕΔΡΕΥΩΝ (Κωνσταντίνος Γείτονας): Κύριε Κουβέλη μου επιτρέπετε;
ΦΩΤΗΣ ΚΟΥΒΕΛΗΣ: Παρακαλώ.
ΠΡΟΕΔΡΕΥΩΝ (Κωνσταντίνος Γείτονας): Αυτός ο αλλοδαπός δεν θα έπρεπε
να έχει ακολουθήσει τη διαδικασία του ασύλου;
ΦΩΤΗΣ ΚΟΥΒΕΛΗΣ: Αυτό θα έλεγα, αν με αφήνατε να ολοκληρώσω. Να του παρέχεται, λοιπόν, κύριε Πρόεδρε, και εγώ χαίρομαι για τη διακοπή, γιατί ήταν ωφέλιμη, να του παρέχεται αυτού του μετανάστη που αποφασίζεται η απέλασή του μέσα από μια άνεση χρονική, να ζητεί τη χορήγηση πολιτικού ασύλου και να αποφαίνεται πια η πολιτεία αν συντρέχουν ή δεν συντρέχουν οι όροι και οι προϋποθέσεις να αναγνωριστεί ως πολιτικός πρόσφυγας. Είναι πάρα πολύ σαφή τα ζητήματα και νομίζω ότι σαφώς πρέπει να αντιμετωπίζονται.
Σε ό,τι αφορά το άρθρο 50 για τους χώρους κράτησης αλλοδαπών, πρέπει, κύριε Πρόεδρε, να ληφθεί συγκεκριμένη μέριμνα έτσι ώστε αυτοί οι χώροι στους οποίους κρατούνται ή θα κρατούνται αλλοδαποί να εξασφαλίζουν στοιχειωδώς ανθρώπινες συνθήκες. Και οι συνθήκες κράτησης των αλλοδαπών δεν είναι ανθρώπινες ούτε για τους αλλοδαπούς ούτε για τους αστυνομικούς οι οποίοι βρίσκονται εκεί για να τους φυλάνε. Και νομίζω ότι η κατάσταση τέτοιων χώρων κράτησης αλλοδαπών είναι προσβολή για τον πολιτισμό της Ελλάδας.
Σε ό,τι αφορά τον κατάλογο των ανεπιθυμήτων αλλοδαπών σας λέω για άλλη μια φορά, κύριε Υπουργέ, ότι πρέπει να δώσετε δικαίωμα προσφυγής, έτσι ώστε εκείνος ο οποίος έχει καταταγεί, έχει συμπεριληφθεί στον κατάλογο των ανεπιθυμήτων να μπορεί, ασκώντας δικαιώματα, να αμφισβητήσει την συμπερίληψη του σε έναν τέτοιο κατάλογο.
Στο άρθρο 53, κύριε Υφυπουργέ, ακούστε σε τι αδιέξοδα οδηγεί η
διατύπωση που έχετε στην παράγραφο 1 του άρθρου 53. Οι δημόσιες υπηρεσίες, τα Νομικά Πρόσωπα Δημοσίου Δικαίου, οι Οργανισμοί Τοπικής Αυτοδιοίκησης, οι οργανισμοί και επιχειρήσεις κοινής ωφέλειας και οργανισμοί κοινής ασφάλειας υποχρεούνται να μην παρέχουν τις υπηρεσίες
τους σε αλλοδαπούς οι οποίοι δεν έχουν διαβατήριο ή άλλο ταξιδιωτικό έγγραφο. 'Εχει κοινωφέλεια η ΔΕΗ; Θα στερείσετε σ' αυτόν τον άνθρωπο το στοιχειώδες αγαθό να φωτίζεται ή να θερμαίνεται το σπίτι του; Θα του στερείσετε το στοιχειώδες αγαθό της επικοινωνίας από τον ΟΤΕ. Δεν έχει κοινωφέλεια ο ΟΤΕ; Νομίζω ότι αυτές είναι ακραίες ρυθμίσεις οι οποίες σε τίποτε δεν εξυπηρετούν.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Αν του ζητήσουν το διαβατήριο θα είναι τραγικό;
ΦΩΤΗΣ ΚΟΥΒΕΛΗΣ: Αφήστε να ολοκληρώσω, μπορείτε να διαφωνείτε, δικαίωμά σας. Τώρα στο άρθρο 54 υποχρεώνετε τους συμβολαιογράφους σε διαδικασίες και καθήκοντα τα οποία δεν τους αντιστοιχούν. Και σας έφερα ένα συγκεκριμένο παράδειγμα στη Διαρκή Επιτροπή, θα το επαναλάβω. Αλλοδαπός ο οποίος πλέον πρέπει να φύγει από την Ελλάδα διότι δεν πληροί τις νόμιμες προϋποθέσεις ή έχει παραβιάσει την κείμενη νομοθεσία. 'Εχει διαμορφώσει όμως, κύριοι συνάδελφοι, ένα συγκεκριμένο τραπεζικό λογαριασμό και θέλει να χορηγήσει πληρεξούσιο σε κάποιον συμπατριώτη του ή σε κάποιον συμπολίτη μας, για να μπορεί να διακινεί το συγκεκριμένο τραπεζικό λογαριασμό. Και αυτό το πληρεξούσιο είναι ανάγκη να περιβληθεί τον τύπο συμβολαιογραφικού εγγράφου. Τι θα κάνετε; Θα του στερείσετε αυτό το δικαίωμα και θα οδηγηθείτε με έναν έμμεσο πλην σαφή τρόπο στην απαλλοτρίωση της περιουσίας του, απαλλοτρίωση απαγορευμένη άλλωστε και από το Σύνταγμα.
Σε ό,τι αφορά το άρθρο 56, είναι εκείνο που σας ενόχλησε, κύριε
Υπουργέ, από τον προλαλήσαντα. Οι διευθυντές ξενοδοχείων, παραθεριστικών κέντρων, κλινικών και θεραπευτηρίων καθώς και άλλο πρόσωπο που παρέχει με οποιονδήποτε τρόπο, επαναλαμβάνω με οποιονδήποτε τρόπο, στέγη σε αλλοδαπό οφείλουν να ενημερώνουν την αστυνομική υπηρεσία ή την υπηρεσία αλλοδαπών. Δεν είναι κατάδοση; Αν το επιλέγετε, να το πείτε, αλλά είναι κατάδοση. Κι έχει δίκιο ο συνάδελφός μας που πριν λίγο αναφέρθηκε σε διαδικασία και μέθοδο η οποία εφαρμόστηκε κατά κόρον στη διάρκεια της δικτατορίας, της επτάχρονης τυραννίας.
'Ερχομαι τώρα στο άρθρο 57. Είναι υπερβολική η ρύθμιση του άρθρου 57, όταν θέλετε να έχει ευθύνη ο πλοίαρχος ή ο κυβερνήτης γενικώς πλοίου ή πλωτού ή αεροπλάνου κι οδηγεί κάθε είδους μεταφορικό μέσο να έχει γνώση, κατά συνέπεια και ευθύνη για τη μεταφορά αλλοδαπού. Θα δημιουργήσετε μια αντικειμενική ευθύνη για τον πλοίαρχο ή τον πιλότο, θα τους δημιουργήσετε τεράστια προβλήματα, με δεδομένο και αυτονόητο ότι κανένας πλοίαρχος ή κανένας πιλότος δεν είναι εξ αντικειμένου ούτε υπεύθυνος αλλά ούτε και αρμόδιος, αλλά ούτε και ικανός να ελέγχει ποιοι επιβιβάζονται του μέσου. 
Κύριε Πρόεδρε, με αυτές τις σκέψεις έχω ολοκληρώσει την ομιλία μου
και επιφυλάσσομαι στη δευτερολογία μου και σας ευχαριστώ για την ανοχή που επιδείξατε στο χρόνο μου.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, ο Βουλευτής Θεσσαλονίκης κ. Σωτήριος Κούβελας ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΟΛΟΙ OI ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Κύριε Υπουργέ, θα μιλήσετε τώρα, επειδή προηγουμένως θέλατε να δώσετε κάποιες διευκρινίσεις ή θα ακούσετε τους συναδέλφους που είναι εγγεγραμμένοι και θα μιλήσετε μετά;
ΑΡΙΣΤΟΤΕΛΗΣ ΠΑΥΛΙΔΗΣ: Να μιλήσουμε πρώτα εμείς...
ΠΡΟΕΔΡΕΥΩΝ (Κωνσταντίνος Γείτονας): Είναι δικαίωμα του Υπουργού να μιλήσει τώρα. Προηγουμένως ζήτησε να κάνει διευκρινίσεις και δεν του επετράπη. Γι' αυτό τον ρωτώ αν θέλει τώρα να δώσει τουλάχιστον κάποιες διευκρινίσεις, για να τοποθετηθούν μετά οι άλλοι συνάδελφοι.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, ας μιλήσουν πρώτα οι συνάδελφοι, με την παρατήρηση ότι η προσαρμοστικότητά μου στον Κανονισμό λειτουργίας της Βουλής αποδεικνύεται με τον τρόπο που λειτουργώ επί οκτώ χρόνια.
Αυτό αφορά την παρατήρησή σας, με την παράκληση όπως εγώ οφείλω να σέβομαι τις διαδικασίες της Βουλής και σεις να σέβεστε τουλάχιστον τη δική μου παρουσία και τον τρόπο που αυτή υλοποιείται τόσα χρόνια εδώ... 
ΠΡΟΕΔΡΕΥΩΝ (Κωνσταντίνος Γείτονας): Κύριε Υφυπουργέ, κάνετε λάθος,
διότι παραβιάσατε επανειλημμένως τον Κανονισμό, διακόπτοντας τον ομιλητή κατ' επανάληψη αυθαιρέτως -και είναι διατυπωμένη στα Πρακτικά- και
επομένως θα πρέπει να μέμφεσθε μόνο τον εαυτό σας.
Προχωρούμε, λοιπόν, στις τοποθετήσεις των κυρίων συναδέλφων.
Ο κ. Ακριβάκης έχει το λόγο.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Γνωρίζω ότι η διαδικασία αυτή εφαρμόζεται και σε άλλες περιπτώσεις και για την ισότητα των όπλων θα έπρεπε να την εφαρμόζετε και σε όλες τις περιπτώσεις.
ΕΥΓΕΝΙΟΣ ΧΑΙΤΙΔΗΣ: Κύριε Πρόεδρε, εμείς πότε θα μιλήσουμε;
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, γνωρίζετε ότι όταν ο Υπουργός ή οι Κοινοβουλευτικοί Εκπρόσωποι ζητήσουν το λόγο, τον έχουν. Μην κάνετε, λοιπόν, φασαρία.
Ορίστε, κύριε Ακριβάκη, έχετε το λόγο.
ΑΛΕΞΑΝΔΡΟΣ ΑΚΡΙΒΑΚΗΣ: Κύριε Πρόεδρε, αναφέρθηκε ο κ. Κουβέλης και θα αναφερθώ κι εγώ στο άρθρο 34, το οποίο θεωρώ σημαντικό, γιατί όλοι γνωρίζουμε τι γίνεται στη χώρα μας με αυτούς τους καλλιτέχνες των κέντρων διασκεδάσεως.
'Ετσι όπως αναφέρεται στο άρθρο 34 ο όρος "αλλοδαποί καλλιτέχνες",
νομίζω ότι είναι πολύ αόριστος υπό την έννοια ότι σ' αυτήν τη λέξη "καλλιτέχνες" δεν ξέρουμε ποιοι περιλαμβάνονται. Περιλαμβάνονται και οι μπαρ γούμαν, περιλαμβάνονται οι κονσοματρίς; Είναι ένας όρος τελείως αόριστος.
Το δεύτερο θέμα είναι το εξής: Ποιος κρίνει αν ο αλλοδαπός που θα
έλθει και υπέγραψε σύμβαση εργασίας με κάποιο κέντρο διασκέδασης είναι καλλιτέχνης; Επί τη δηλώσει του ιδίου βαπτίζεται καλλιτέχνης ή επί τη δηλώσει του ιδιοκτήτη-εργοδότη του κέντρου διασκέδασης;
Και θα ήθελα εδώ να σας εφιστήσω την προσοχή στο εξής θα έλεγα αντιφατικό. Λέτε στο άρθρο 38, που αναφέρεται στην είσοδο και παραμονή αλλοδαπών πνευματικών δημιουργών και μελών καλλιτεχνικών συγκροτημάτων και τσίρκων. "Επιτρέπεται να εισέρχονται στη χώρα εφόσον αποδεικνύουν τη συγκεκριμένη δραστηριότητά τους". Για τους πνευματικούς δηλαδή ανθρώπους ζητάει ο νόμος να αποδεικνύουν την δραστηριότητά τους, ότι είναι ζωγράφοι, ότι είναι γλύπτες κλπ.
Για τους καλλιτέχνες όμως στο άρθρο 34, δεν ζητείται η απόδειξη της δραστηριότητάς τους. Και αυτό πιστεύω ότι είναι μια σημαντική ατέλεια του άρθρου 34, διότι θα έλεγα ότι ανοίγει τους ασκούς του Αιόλου, πρώτον διότι υπό την έννοια του καλλιτέχνη θα μπαίνει ο οποιοσδήποτε στη χώρα και θα δουλεύει στο κέντρο διασκέδασης ή επειδή θα υπάρχουν περιορισμοί στην είσοδο άλλων αλλοδαπών για να εργαστούν σε άλλες δουλειές θα βαπτίζονται ως καλλιτέχνες, θα υπογράφουν μια σύμβαση εργασίας με τον ιδιοκτήτη του κέντρου διασκέδασης και θα δουλεύουν σε άλλη εργασία εκτός κέντρου διασκέδασης ή στο ίδιο κέντρο διασκέδασης, αλλά δεν θα είναι καλλιτέχνης. Θα είναι λαντζέρης, θα είναι πορτιέρης.
Επειδή, λοιπόν, είναι ένα πολύ δύσκολο θέμα που απασχολεί και θα απασχολεί την ελληνική κοινή γνώμη, θα παρακαλούσα αυτό το άρθρο να το κρατήσετε, κύριε Υπουργέ, να το δούμε με κάποια ησυχία και νηφαλιότητα και να το συζητήσουμε στην επόμενη συνεδρίαση που θα γίνει.
Αναφορικά τώρα με το άρθρο 44 που αναφέρεται στους περιορισμούς στην κίνηση και εγκατάσταση των αλλοδαπών, εγώ είμαι σύμφωνος μ' αυτό το άρθρο. Διαφωνώ με την άποψη που εξέφρασε ο κ. Κουβέλης, ότι θα πρέπει να απελαύνονται. Αυτό είναι το χειρότερο. Σίγουρα πρέπει να υπάρχουν κάποιοι περιορισμοί εάν υπάρχουν λόγοι ασφάλειας, υγείας στην εγκατάσταση σε κάποιες γεωγραφικές περιοχές του οποιουδήποτε αλλοδαπού.
Αναφέρθηκε πάλι το άρθρο 48. Εγώ νομίζω ότι δεν χρειάζεται ειδική ρύθμιση στο άρθρο 48 για το πολιτικό άσυλο, να μπορεί να ζητήσει κάποιος απελαυνόμενος πολιτικό άσυλο. Υπάρχει η δυνατότης να ζητήσει πολιτικό άσυλο από την κείμενη νομοθεσία. Δεν χρειάζεται επομένως να περιληφθεί κάποια άλλη διάταξη για το θέμα αυτό.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Υπάρχει η παράγραφος 6, κύριε Ακριβάκη, και παρακαλώ να την προσέξετε.
ΑΛΕΞΑΝΔΡΟΣ ΑΚΡΙΒΑΚΗΣ: Πιστεύω ότι δεν χρειάζεται, διότι είναι πλήρες αυτό το άρθρο.
Επίσης συμφωνώ με τη διατύπωση του άρθρου 53, -διότι ακούστηκε περί ακραίων ρυθμίσεων που θεσπίζονται εναντίον των αλλοδαπών -ότι δηλαδή

οι δημόσιες υπηρεσίες, οι δημόσιοι οργανισμοί δεν θα παρέχουν τις υπηρεσίες τους σε κάποιους που δεν είναι νόμιμα εγκατεστημένοι στη χώρα
μας. Γιατί; Δηλαδή ο παρανόμως ευρισκόμενος αλλοδαπός στη χώρα μας θα πρέπει να βρίσκεται σε καλυτέρα θέση από τον 'Ελληνα; Ανεφέρθη το παράδειγμα των αυθαιρέτων. Εάν 'Ελληνας έκτισε ένα αυθαίρετο. Δεν μπορεί να πάρει ρεύμα. Γιατί ο αλλοδαπός θα μπορεί να πάρει ρεύμα;

ΑΠΟΣΤΟΛΟΣ ΑΝΔΡΕΟΥΛΑΚΟΣ: Για να μη μας πουν ξενόφοβους.
ΑΛΕΞΑΝΔΡΟΣ ΑΚΡΙΒΑΚΗΣ: Εγώ κάνω το συλλογισμό μου, κύριε Ανδρεουλάκο, ο οποίος νομίζω ότι είναι σαφής. Γι' αυτό συμφωνώ με τις ρυθμίσεις του άρθρου 53.
'Ομως θα μου επιτρέψετε να πω ότι το άρθρο 57, που αναφέρεται στην
ευθύνη των πλοιάρχων των πιλότων κλπ., πραγματικά είναι πολύ ευρύτατο και θα τύχει ίσως κάποιας διασταλτικής ερμηνείας και αυτό θα είναι ιδιαίτερα επικίνδυνο.
Διότι αλίμονο τώρα, εάν σε έναν πλοίαρχο που μεταφέρει δύο-τρεις χιλιάδες ανθρώπους από τον Πειραιά ας πούμε στη Ρόδο. Θα του ζητήσουμε ευθύνη, επειδή στο πλοίο υπάρχουν τρεις αλλοδαποί ή πέντε και να τον οδηγήσουμε και στο δικαστήριο και να καταδικαστεί, επειδή δεν αντελήφθη ή εν πάση περιπτώσει δεν είπε ότι υπάρχουν κάποιοι αλλοδαποί; Είναι ανέφικτο αυτό το πράγμα. Ασφαλώς αυτό το άρθρο, το άρθρο 57, είναι σαφές ότι αναφέρεται σε κάποιους που μεταφέρουν δολίως, παρανόμως λαθρομετανάστες, τα ξέρουμε αυτά, μέσα σε φορτηγά, κρυφά κλπ. Σ'αυτούς αναφέρεται σε καϊκια κλπ. που κάνουν αυτήν τη δουλειά, όπως τα λένε δουλεμπορικά. Ασφαλώς δεν αναφέρεται -και αυτό πρέπει να διευκρινιστεί-σε πλοιάρχους ή πιλότους αεροπλάνων, που μεταφέρουν χιλιάδες κόσμο 
ημερησίως. Δεν μπορούν να έχουν τέτοια ευθύνη αυτοί και μάλιστα ποινική. Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Χαϊτίδης έχει το λόγο.
ΕΥΓΕΝΙΟΣ ΧΑΙΤΙΔΗΣ: Κυρίες και κύριοι συνάδελφοι, ήθελα να συμφωνήσω απολύτως με όσα είπε προηγουμένως ο κ. Ακριβάκης, αν και νομίζω, κύριοι συνάδελφοι, ότι κάνετε ένα σοβαρό λάθος. Από αύριο θα περιληφθείτε στη χορεία των ξενόφοβων και των ρατσιστών, στην οποία ανήκουμε και εμείς σύμφωνα με ορισμένους, οι οποίοι πλειοδοτούν σε παροχές προς τους αλλοδαπούς, χωρίς αυτό...
ΑΛΕΞΑΝΔΡΟΣ ΑΚΡΙΒΑΚΗΣ: Ο καθένας έχει τις απόψεις του.
ΠΡΟΕΔΡΕΥΩΝ (Κωνσταντίνος Γείτονας): Κύριε Ακριβάκη, μη διακόπτετε
παρακαλώ.
ΕΥΓΕΝΙΟΣ ΧΑΙΤΙΔΗΣ: ...Αυτοί οι "προοδευτικοί" που πολλές φορές στην πλειοδοτική τους μανία θέλουν να αποδώσουν στους μη 'Ελληνες περισσότερη απ'ό,τι στους 'Ελληνες.
Ερχόμαστε στη συγκεκριμένη ενότητα των άρθρων 25 έως 59 την οποία
θεωρώ, κύριε Πρόεδρε, ότι είναι πάρα πολύ σημαντική.
'Ηθελα να κάνω κατ'αρχήν μια γενική ερώτηση στον κύριο Υφυπουργό. Εάν
τα συζητούμενα άρθρα -όπως και τα προηγηθέντα, όπως και αυτά που θα ακολουθήσουν- αφορούν και όσους πρώην 'Ελληνες πολίτες στερήθηκαν την ελληνική ιθαγένεια, εις εφαρμογήν του προϊσχύσαντος άρθρου 19 του κώδικα περί ελληνικής ιθαγένειας. Παρακαλώ σ'αυτό να μας κάνετε μια διευκρίνιση και να υπάρχει μια δέσμευση της Κυβερνήσεως, γραμμένη στα Πρακτικά, εάν
θα ισχύσουν όλα αυτά για όσους στερήθηκαν την ελληνική ιθαγένεια ή εάν δεν θα ισχύσουν εάν αυτοί θα πάνε στην κατηγορία των ανεπιθύμητων του άρθρου 51.
Επίσης, ήθελα να σας ρωτήσω, κύριε Υπουργέ, συμπερασματικά και εν συνεχεία θα έρθω σε καθένα από τα άρθρα: Τελικά η Κυβέρνηση προβλέπει έναν ανώτατο αριθμό αλλοδαπών, οι οποίοι θα έρθουν στην Ελλάδα, Διότι με τη δυνατότητα να νομιμοποιηθούν όσοι βρίσκονται σήμερα στην Ελλάδα και οι οποίοι εκτιμώνται από ένα έως ενάμισι εκατομμύριο και με τη δυνατότητα του άρθρου περί συνενώσεως οικογενειών να έρθουν για καθέναν ο οποίος θα νομιμοποιείται και άλλοι πέντε-έξι καταλαβαίνετε ότι αμέσως-αμέσως φθάνουμε σε δυσθεώρητα ύψη αλλοδαπών, οι οποίοι κατά το νόμο θα έρθουν στην Ελλάδα και επαληθεύονται όλοι αυτοί οι φόβοι μας για τους οποίους με πολύ αυστηρό και άδικο τρόπο χαρακτηριστήκαμε από μέσα ενημέρωσης, και από πολιτικούς και εμμέσως από τον ίδιο τον Πρωθυπουργό χθες.
'Ερχομαι, λοιπόν, στα συγκεκριμένα άρθρα. Στο άρθρο 25 παράγραφος 2α. Αναφέρεσθε σε εκείνους οι οποίοι θα μπορούν να εγκατασταθούν όχι για την άσκηση εξηρτημένης εργασίας, αλλά για να ασκήσουν μια αυτοτελή εργασία. Και ρωτάω: Εφόσον κατ'αρχήν θα ελεγχθούν οι προϋποθέσεις από τα ελληνικά προξενεία, θα υπάρξουν εκείνοι οι ειδικευμένοι οικονομολόγοι οι οποίοι μεταξύ των άλλων θα ελέγξουν τις δύο βασικές προϋποθέσεις, δηλαδή την
οικονομική δυνατότητα του αλλοδαπού, να ασκήσει ένα ανεξάρτητο επάγγελμα στην Ελλάδα και αν αυτό το επάγγελμα συνεισφέρει στην ελληνική οικονομία; Βάζετε δύο πάρα πολύ σοβαρές και σωστές προϋποθέσεις, αλλά δεν μας λέτε ποιος είναι αυτός μέσα στο Προξενείο, ο οποίος θα ασκήσει αυτόν τον έλεγχο.
Στο άρθρο 26 υπάρχει μία αντίφαση. Μας λέτε ότι εκείνος ο οποίος θα εισέλθει στην Ελλάδα και θα πάρει άδεια παραμονής και εργασίας θα πρέπει -και πολύ σωστά- να υποστεί μία ιατρική εξέταση, γιατί το ίδιο συμβαίνει σε όλες τις ευνομούμενες χώρες υποδοχής μεταναστών. 'Ομως τι προβλέπει το νομοσχέδιο (άρθρο 38); 'Ενας, αλλοδαπός αν θέλει να εγκατασταθεί στην Ελλάδα θα πρέπει πρώτα να έλθει παράνομα, να πάει στα ιατρεία του ΙΚΑ να εξεταστεί και εν συνεχεία να βγει έξω και να περιμένει να του δοθεί η σχετική άδεια εισόδου. Προχειρότητα άνευ προηγουμένου.
Στο άρθρο 28, όπως και σε άλλα άρθρα, αναφέρεστε σε μία σειρά από δικαιολογητικά. Αυτά τα δικαιολογητικά, κύριε Υπουργέ, όπως και τις άλλες προϋποθέσεις των άρθρων του νομοσχεδίου, ποιος θα τις ελέγχει; Διότι εγώ δεν βλέπω να προβλέπετε κάποιες ειδικές υπηρεσίες ή ενίσχυση σε προσωπικό και σε μέσα των υπαρχουσών υπηρεσιών, οι οποίες ήδη πολλές φορές δεν επαρκούν για το συγκεκριμένο έργο που ασκούν σήμερα.
Επίσης με το άρθρο 32, παράγραφος 1γ και με μία ανεξέλεγκτη πρόφαση μπορούν να παραμένουν αυτοτελώς στην Ελλάδα όλοι όσοι ήλθαν με γνήσια ή πλαστά πιστοποιητικά οικογενειακής καταστάσεως. 'Ετσι θ' ανοίξει ένας δίαυλος εισόδου ανεξέλεγκτου και απροσδιόριστου αριθμού ξένων ατόμων στην Ελλάδα.
Στο άρθρο 24 περί καλλιτεχνών με κάλυψε ο κ. Ακριβάκης. Φυσικά είναι ένα πάρα πολύ σοβαρό άρθρο γιατί καταλαβαίνετε ότι όλοι εκείνοι, οι οποίοι δεν έχουν άλλες προϋποθέσεις, θα υπαχθούν στο άρθρο αυτό. Εγώ θα πρότεινα συμπληρωματικά σε όσα είπε ο κ. Ακριβάκης ότι μπορείτε να ζητήσετε να είναι τουλάχιστον απόφοιτοι κάποιων σχετικών σχολών: σχολών μουσικής, σχολών θεάτρου κλπ., ανεξάρτητα αν τέτοιες βεβαιώσεις και πιστοποιητικά μπορούν να τα βρουν πολύ εύκολα με το γνωστό τρόπο.
Στο άρθρο 39, παράγραφοι 1 και 2 προβλέπεται ότι μπορούν να έρχονται και άτομα, τα οποία δεν θα εργαστούν, αλλά επειδή θα αποδείξουν μία οικονομική ευχέρεια για να ζήσουν εδώ στην Ελλάδα χωρίς να εργάζονται. Και γεννάται το ερώτημα: Ανατρέπετε τη βασική φιλοσοφία του νομοσχεδίου που αφορά στην κάλυψη κενών θέσεων εργασίας που δεν μπορούν να καλυφθούν από 'Ελληνες;
Επίσης, κύριε Υπουργέ, έχετε σκεφθεί ως Κυβέρνηση, αυτοί, οι οποίοι πλούτισαν σε χώρες δυστυχούντων κατά κύριο λόγω ανθρώπων, πώς πλούτισαν; Μήπως είναι άνθρωποι της μαφίας, η οποία θα έλθει στην Ελλάδα και θα εγκατασταθεί βάσει του νόμου κι έτσι θα έχουμε άλλου είδους προβλήματα; Εγώ απορώ ποια είναι η αιτιολογία αυτού του άρθρου ώστε να προβλέψετε να έλθουν και διάφορα τέτοια άτομα.
(Στο σημείο αυτό κτυπάει το κουδούνι λήξεως του χρόνου ομιλίας του
κυρίου Βουλευτή)
Τελειώνοντας -και ευχαριστώ για την κατανόησή σας, κύριε Πρόεδρε-ήθελα να ρωτήσω: Πρώτον, όλοι αυτοί οι οποίοι νομίμως πλέον θα εργάζονται, εάν και πότε και με ποιες προϋποθέσεις θα αποκτήσουν συνταξιοδοτικό δικαίωμα.
Δεύτερον, εάν θα φορολογούνται για τα έσοδα που επισήμως πλέον και
κατά τρόπο διαπιστωμένο θα αποκτήσουν στην Ελλάδα.
Τρίτον, εάν θα μπορούν να μεταφέρουν στο εξωτερικό και με ποιες
προϋποθέσεις χρήματα ή είδη αξίας.
'Ολα αυτά είναι βασικότατα στοιχεία, τα οποία θα επηρεάσουν -εάν δεν τα προβλέψετε και δεν τα αντιμετωπίσετε- την ελληνική οικονομία κι ενδεχομένως θα ανατρέψουν τους όποιους σχεδιασμούς του Υπουργείου Εθνικής Οικονομίας.
Αυτά ήθελα να πω ως τις βασικότερες παρατηρήσεις, κύριε Υπουργέ, και πιστεύω ότι θα τύχω σχετικών απαντήσεων.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, έχω την τιμή να σας ανακοινώσω ότι η Διαρκής Επιτροπή Μορφωτικών Υποθέσεων καταθέτει την έκθεσή της στην πρόταση νόμου αρμοδιότητας του Υπουργείου Εθνικής Παιδείας και Θρησκευμάτων "Εθνικός διάλογος για την παιδεία και συγκρότηση σχετικών επιτροπών".
Το λόγο έχει ο κ. Ανδρέας Λοβέρδος.
ΑΝΔΡΕΑΣ ΛΟΒΕΡΔΟΣ: Ευχαριστώ, κύριε Πρόεδρε.
Εγώ δεν θέλω να αναμειχθώ σε ένα ζήτημα που λίγο πριν προέκυψε
σχετικά με την εφαρμογή του Κανονισμού της Βουλής. Ωστόσο θέλω να πω ότι η συζήτηση έτσι όπως ζωντανά διεξάγεται ορισμένες φορές με τον κύριο Υφυπουργό, έχει καταλήξει σε θετικά αποτελέσματα. Και αυτό το καταλαβαίνει κανείς εάν δει τις διατάξεις της ενότητας που σήμερα εξετάζουμε.
Λόγου χάρη η μετά από αρκετή συζήτηση τροποποίηση του άρθρου 31, που τώρα μας διανεμήθηκε, όπου στα πρόσωπα τα οποία γίνονται δεκτά για λόγους οικογενειακής συνένωσης επιτρέπεται η εργασία χωρίς χρονικές προθεσμίες, είναι πάρα πολύ θετική τροποποίηση στη συγκεκριμένη διάταξη.
Εν όψει, όμως, αυτής θέλω να πω ότι στο αμέσως επόμενο άρθρο, στο
άρθρο 32, πρέπει να απαλειφθεί και η παράγραφος 4. 'Ετσι δεν είναι; ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης):'Εχετε δίκιο.
ΑΝΔΡΕΑΣ ΛΟΒΕΡΔΟΣ: 'Ολο το άρθρο 32 είναι ένα δείγμα υψηλού πολιτισμού, αλλά πρέπει να διαγράψουμε την παράγραφο 4.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Είναι σωστή η παρατήρηση. Να διαγραφεί η παράγραφος 4 του άρθρου 32.
ΠΡΟΕΔΡΕΥΩΝ (Κωνσταντίνος Γείτονας): Κύριε Υφυπουργέ, στο μικρόφωνο να ακουστεί για τα Πρακτικά. Πείτε το σας παρακαλώ στο μικρόφωνο, ώστε να μη γίνει κάποιο λάθος μετά κατά την ψήφιση. Αν θέλετε, μπορείτε καλύτερα να το οριστικοποιήσετε στην ομιλία σας. Διότι μετά κατά την ψήφιση μπορεί να γίνει κάποιο λάθος. Να είναι σαφές το τι λέτε.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Θα το επαναλάβω στην ομιλία μου.
ΠΡΟΕΔΡΕΥΩΝ (Κωνσταντίνος Γείτονας): Ωραία. Επομένως σημειώστε το για να το πείτε στην ομιλία σας.
ΑΝΔΡΕΑΣ ΛΟΒΕΡΔΟΣ: Ακριβώς προϊόν αυτού του ζωντανού διαλόγου είναι
και η παράγραφος 3 του άρθρου 33, όπου στο σύζυγο ή στη σύζυγο την αλλοδαπή, όταν αυτός ή αυτή αποδεικνύεται πως έχει συνάψει πραγματικό και όχι εικονικό γάμο -ο εικονικός γάμος διερευνάται κατά το άρθρο 33 παράγραφος 2- και στην παράγραφο 3 λοιπόν, του άρθρου αυτού μετά από σχετικό διάλογο έχει γίνει δεκτό, και υπάρχει πια στις διατάξεις του σχετικού άρθρου, πως μπορεί να χορηγείται άδεια εργασίας του συζύγου ή της συζύγου που έχει πάρει, ως εκ του αποτελέσματος του γάμου, άδεια παραμονής. Συνεπώς αποκτά και άδεια εργασίας χωρίς να υπάρχει προθεσμία. Τώρα, σχετικά με αυτό το οποίο ήδη συζητήθηκε, δηλαδή το άρθρο 34 με τους αλλοδαπούς καλλιτέχνες, είχα πει και στη Διαρκή Επιτροπή -και θέλω να το επαναλάβω- ότι στην παράγραφο 5 η περίπτωση γ', κύριε Υπουργέ, έχει δημιουργήσει στην πράξη πάρα πολλά προβλήματα και έχει αποτελέσει αφορμή διαφθοράς. Είναι η περίπτωση των δέκα κοινοτικών καλλιτεχνών, με ή χωρίς εισαγωγικά, που, αν υπάρχουν, παρέχουν τη νομική δυνατότητα να απασχολήσει ο σχετικός εργοδότης και έναν αλλοδαπό ή μία αλλοδαπή καλλιτέχνιδα.
'Οσο έχω πληροφόρηση, μου επιτρέπει να γνωρίζω πως αυτή η διάταξη με αυτή τη δυσανάλογη αριθμητική σχέση, έχει δημιουργήσει αφορμή για μια σειρά από παρανομίες και για μια σειρά από πράξεις που, εν πάση 
περιπτώσει, δεν μας τιμούν στο πεδίο αυτής της κοινωνικής δραστηριότητας. 'Η απαλείφεται ή μειώνεται τουλάχιστον ο αριθμός. Διότι αυτή η υποχρέωση δεν μπορεί να τύχει εφαρμογής από πλευράς αυτών που ασχολούνται με αυτό
το αντικείμενο. Την παραβιάζουν, λαδώνουν -με συγχωρείτε για την έκφραση-για να μην, εν πάση περιπτώσει, οδηγηθούν μπροστά στις έννομες συνέπειες που αυτή τους η πρακτική έχει κ.ο.κ.
Επίσης θέλω να καταθέσω μία απορία και με βάση αυτή να προτείνω εμμέσως κάτι. Στην ίδια διάταξη, άρθρο 34 παράγραφος 5, αλλά περίπτωση α', έχουμε την αδυναμία, το ασυμβίβαστο να δοθεί άδεια εργασίας σε αλλοδαπό καλλιτέχνη όταν ο εργοδότης την τελευταία πενταετία έχει καταδικαστεί για την παραβίαση της νομοθεσίας περί αλλοδαπών. 'Ολης της νομοθεσίας; Και μιας παρατυπίας λόγου χάρη, μιας παράβασης που εξαλείφεται με τη σημερινή κωδικοποίηση; Είναι ένα ζήτημα. Ειδικά για τις περιπτώσεις των ανθρώπων που ασχολούνται στο χώρο αυτό, που έχουν τα κλασικά χαρακτηριστικά και προβλήματα των χώρων νυχτερινής εργασίας στο επίπεδο της διασκέδασης, δεν αποκλείεται να έχει υπάρξει καταδίκη για παραβίαση λόγου χάρη της παράτυπης απασχόλησης αλλοδαπού. 'Οταν δεν
επιτρέπουμε να εκδοθεί άδεια εργασίας σε αλλοδαπό καλλιτέχνη που έχει αυτόν τον εργοδότη, νομίζω ότι θα υπάρξει ανάγκη υπέρβασης αυτής της απαγόρευσης και αυτό θα αποτελέσει και νέα αφορμή για περαιτέρω διαφθορά. 
Τώρα μία παρατήρηση, που προσπάθησα να δω πού μπορώ να την
προσαρμόσω, στο κεφάλαιο ΙΑ' περί απελάσεων και έχοντας συζητήσει με τις αρμόδιες αρχές της 'Υπατης Αρμοστείας: Εγώ θεωρώ ότι το μεγάλο πρόβλημά μας και για τις διαδικασίες της απέλασης, αλλά και της επαναπροώθησης, είναι στην πράξη -όχι στις νομοθετικές ρυθμίσεις- η μη εφαρμογή της νομοθεσίας που προστατεύει αυτόν που ζητά πολιτικό άσυλο επικαλούμενος πολιτική ιδιότητα ή πολιτική δίωξη στη χώρα από την οποία προέρχεται. 'Ισως θα μπορούσαμε εδώ -καταγράφοντας τις απαγορεύσεις απελάσεως- να καταγράψουμε για λόγους συμβολικούς και τις περιπτώσεις αυτές, κύριε Υπουργέ.
Είναι χρήσιμο. Η συζήτηση που έχω κάνει σχετικά...
ΠΡΟΕΔΡΕΥΩΝ (Κωνσταντίνος Γείτονας): Κύριε Λοβέρδο, απ' ό,τι θυμάμαι
και από το Υπουργείο Δημόσιας Τάξης, εάν ζητήσει πολιτικό άσυλο αναστέλλονται οι διαδικασίες με τις διατάξεις αυτές.
ΑΝΔΡΕΑΣ ΛΟΒΕΡΔΟΣ: Δεν τηρείται αυτό, κύριε Πρόεδρε. Δεν εφαρμόζεται. ΑΡΙΣΤΟΤΕΛΗΣ ΠΑΥΛΙΔΗΣ: 'Ολοι ζητάνε, κύριε Πρόεδρε.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών Δημόσιας Διοίκησης και Αποκέντρωσης): Να θυμίσω, κύριε Πρόεδρε, ότι από τη στιγμή που κινείται η διαδικασία παροχής ασύλου, φεύγουμε πλέον από τις διατάξεις της νομοθεσίας περί αλλοδαπών. Πάμε στη Συνθήκη της Γενεύης και στις αντίστοιχες υποχρεώσεις της χώρας και στη νομοθεσία περί ασύλου. 
ΠΡΟΕΔΡΕΥΩΝ (Κωνσταντίνος Γείτονας): Αυτό ακριβώς λέω και εγώ. ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Το σύνολο των διατάξεων δημιουργεί το προστατευτικό πλέγμα στο οποίο αναφέρεστε.
ΑΝΔΡΕΑΣ ΛΟΒΕΡΔΟΣ: Συμφωνώ απολύτως.
ΦΟΙΒΟΣ ΙΩΑΝΝΙΔΗΣ: Μου επιτρέπετε, κύριε Λοβέρδο;
ΑΝΔΡΕΑΣ ΛΟΒΕΡΔΟΣ: Βεβαίως.
ΦΟΙΒΟΣ ΙΩΑΝΝΙΔΗΣ: Αυτό είναι πολύ καλό ως ερμηνευτική δήλωση, δοθέντος ότι στο θέμα που ορθώς αναφέρθηκε ο συνάδελφος κ. Λοβέρδος υπάρχει αναφορά και από την ύπατη αρμοστεία του ΟΗΕ εν Ελλάδι για το θέμα των πολιτικών προσφύγων. Επομένως, ως ερμηνευτική δήλωση είναι πολύ καλό που καταχωρείται.
ΠΡΟΕΔΡΕΥΩΝ (Κωνσταντίνος Γείτονας): 'Ετσι είναι. Καλώς το διευκρίνισε ο κύριος Υπουργός.
ΑΝΔΡΕΑΣ ΛΟΒΕΡΔΟΣ: Σε επίκληση της κας Μαραγκοπούλου αυτής ακριβώς της θεματολογίας και εγώ είχα πει στη Διαρκή Επιτροπή ότι η νομοθεσία περί πολιτικού ασύλου είναι έτερον θέμα. Πλην όμως, εγώ το θίγω εδώ για να πω το εξής: Επειδή στην πράξη, ναι μεν υπάρχει αυτό το προστατευτικό νομοθετικό πλαίσιο, αλλά δεν εφαρμόζεται ειδικά στις επαναπροωθήσεις, καλό είναι που το συζητάμε, καλό είναι που κάνουμε αυτήν τη ρητή αναφορά, ίσως όμως στην πράξη δίπλα σε άλλα μέτρα, σε άλλες πρακτικές που θα εξασφαλίζουν τελικώς την εξέταση του αιτήματος, όχι την αποδοχή, ίσως και εμείς μ' αυτήν τη συζήτησή μας, αλλά και με την προσθήκη αυτού του λόγου στις απαγορεύσεις της απέλασης, να συμβάλλουμε. Ευχαριστώ πολύ. 
ΠΡΟΕΔΡΕΥΩΝ (Κωνσταντίνος Γείτονας): Ο κ. Παυλίδης έχει το λόγο. ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, έχω τη βεβαιότητα ότι συζητούμε
ένα από τα σοβαρότερα νομοσχέδια που μέχρι στιγμής έχουμε έρθει ενώπιον της Ολομελείας, τουλάχιστον από τις τελευταίες εκλογές μέχρι σήμερα και το οποίο ασφαλώς θα σημαδέψει και την περαιτέρω πορεία της χώρας μας, καθόσον αφορά στην αντιμετώπιση ενός καινοφανούς όπως αποκαλεί το μέχρι το 1993-1994 κινδύνου, δηλαδή της παρανόμου εισόδου αλλοδαπών, τουλάχιστον στις κοινοτικές χώρες, διότι σήμερα συζητούμε περί αυτού ακριβώς. Δεν ομιλούμε περί της διακινήσεως που αναφέρθηκε των κοινοτικών πολιτών. Ομιλούμε γι' αυτούς που προέρχονται από τρίτες χώρες. Είναι κάτι το οποίο είχαν προβλέψει πολλοί, κυρίως οι μετέχοντες σε διεθνείς οργανισμούς, όταν έβλεπαν να καταρρέει το παλαιότερο σύστημα, το λεγόμενο σοβιετικό μπλοκ.
'Αρα δεν επρόκειτο μόνο περί υποθέσεως που ανεπτύχθη σ' εκείνο το χώρο, αλλά ανεπτύχθη και σε άλλες χώρες ασιατικές επί παραδείγματι. Εμείς με κάποια καθυστέρηση πάντως ήρθε η ώρα να το αντιμετωπίσουμε.
Το ερώτημα για μένα, κύριε Υπουργέ, είναι τι θέλουμε. Θέλουμε να κρατήσουμε τις πόρτες κλειστές ή θέλουμε να τις ανοίξουμε με διάφορα
προσχήματα; Δυσανασχετείτε.
Εγώ σαν μέλος του Κοινοβουλίου διερωτώμαι τελικώς τι θέλουμε. Γιατί αν θέλουμε να κρατήσουμε τις πόρτες κλειστές, συμπτώματα σαν αυτό το.... 
ΠΡΟΕΔΡΕΥΩΝ (Κωνσταντίνος Γείτονας): Ρητορικό είναι το ερώτημά σας. ΑΡΙΣΤΟΤΕΛΗΣ ΠΑΥΛΙΔΗΣ: Πέστε το και ρητορικό.
'Εχω όμως την αίσθηση ότι ξεφεύγουμε από το απλό ρητορικό ερώτημα και πάμε και σε ουσίας πράγματα. Δηλαδή με το άρθρο 33 τι κάνει η χώρα μας; Θα καθιερώσει το λευκό γάμο. Είναι μηχανισμός ο οποίος λειτούργησε σε πολλές χώρες. Είδατε στις Ηνωμένες Πολιτείες όπου αναγκάστηκαν τώρα να καταφύγουν σε μέτρα σκληρά, σκληρότατα. Ξέρετε πόσοι συμπατριώτες μας έκαναν εικονικούς γάμους για να παραμείνουν στις Ηνωμένες Πολιτείες; Είναι επί χρόνια αυτή η ιστορία.
'Οσα μέτρα και να έχετε, ποιος είναι αυτός ο αστυφύλακας ή ο
αξιωματικός της αστυνομίας αν συμβιούμε ή δεν συμβιούμε, εάν είναι νόμιμο ή δεν είναι νόμιμο ή αν έχουν σχέσεις τα ζευγάρια και θα πει ότι διαπιστώνω το μη τακτικό της συμβιώσεως, άρα ο γάμος δεν ισχύει και εκδιώκω τον ένα εκ των δύο; Στο άρθρο 33 αναφέρομαι.
Μεταφέρομαι και εγώ κι ας αποτελεί επανάληψη, στο άρθρο 34 που αφορά τους καλλιτέχνες. Εσείς και εμείς είμαστε άνθρωποι της "πιάτσας". Δεν ξέρουμε τι γίνεται γύρω μας; Και όσοι μάλιστα είμαστε από τουριστικές περιοχές κάποτε-κάποτε παραγνωρίζουμε το φαινόμενο παρ' ότι ξέρουμε πάρα πολύ καλά τις συνέπειές του. 'Ομως, τώρα ανοίγουμε τη φάμπρικα της διά νόμου σωματεμπορίας. Μέχρι τώρα ήταν μισάνοιχτη και τώρα την ανοίγουμε διάπλατα. Γραφεία υπήρχαν πάντοτε μετακλήσεως "καλλιτεχνών", όπως ελέγοντο. Τώρα θα γίνουν γραφεία εισαγωγής, με... Proforma Invoice, που λέτε και εσείς των οικονομικών και θα παραγγέλλουν: "Στείλτε μου ένα φορτίο είκοσι πέντε κοριτσιών για την τάδε επιχείρηση". Μην έχετε καμία αμφιβολία γι' αυτό. Ούτε πουριτανισμός είναι ούτε άλλο τι, είναι πραγματικότητα.
'Οσον αφορά στην παρατήρηση που έγινε από συναδέλφους ότι εδώ στην Ελλάδα δεν μπορείς να διαπιστώσεις ποιος είναι ο καλλιτέχνης, συμφωνώ απολύτως! Θυμάσθε τη φράση του Τσαρούχη: "Είσαι ό,τι δηλώσεις!" Φαντασθείτε τώρα τη καλλιτέχνιδα που έρχεται π.χ. από την Τασκένδη ή τον "καλλιτέχνη" που έρχεται από κάποια άλλη περιοχή. 'Αντε να του πεις ότι δεν είναι καλλιτέχνης.
Κύριε Υπουργέ, εγώ προτείνω να αποσυρθεί αυτή η διάταξη, γιατί δεν
έχει νόημα. Τι επιχειρούμε να κάνουμε;
'Αρθρο 50, χώροι κράτησης αλλοδαπών. Πρόεδρέ μου, να έλθετε στη Κω να δείτε στο αστυνομικό τμήμα, το οποίο είναι εγκατεστημένο σ'εκείνο το μεγαλοπρεπές κτίριο της διοικήσεως, έγκλειστους, στοιβαγμένους επί μήνες τους λαθρομετανάστες. Αναγκάσθηκαν ή έφθασαν στο σημείο να αυτοπυρποληθούν για να ξυπνήσουν οι αρμόδιες αρχές, αυτές που τώρα λέτε ότι θα δαπανήσουν για να οργανώσουν τους χώρους φιλοξενίας, ώστε κάτι να γίνει. Καλά τα νομοσχέδια που γίνονται νόμοι, καλοί οι νόμοι, καλή η ανάθεση αρμοδιοτήτων, αλλά, Υπουργέ μου, έχουμε πρόβλημα, σας αρέσει δεν σας αρέσει. Επαιτούν οι επικεφαλής της Τοπικής Αυτοδιοίκησης είτε πρώτου είτε δεύτερου βαθμού. Βγαίνουν έξω και ζητούν φαγητό για να τους διαθέσουν. Τους κατανέμουν δώθε, κείθε και στέγη δεν υπάρχει. Ντροπή για την κοινωνία μας και λυπούμαι που αναγκάζομαι να τα μεταφέρω εδώ. Τα μεταφέραμε στη κυβέρνηση σας, η οποία "πέρα βρέχει" και σ' αυτήν την περίπτωση. Σε τουριστικές μάλιστα περιοχές έχουμε το φαινόμενο να υπάρχει μεγάλη συγκέντρωση αλλοδαπών και μάλιστα εκ των χωρών που μας ενδιαφέρει να δείχνουμε το καλό μας πρόσωπο. Φαντάζεσθε τι εικόνα δίνουμε; Εμείς δεν τη φανταζόμαστε, γνωρίζουμε ποια είναι η εικόνα που δίνουμε, ασχέτως νομοσχεδίου, που μεθαύριο θα είναι νόμος. Παρακαλώ προσέξτε. Να ξοδέψουμε, αφού αποφασίσαμε να γίνουμε η "φιλόξενος" χώρα.
Προχωρώ σε άλλο άρθρο. 'Αρθρο 57, υποχρεώσεις και ευθύνες των
πλοιάρχων. Τι να προλάβει ο έρημος πλοίαρχος ενός επιβατηγού οχηματογωγού, το οποίο κάνει τη γραμμή Πάτρα-Πρίντεζι ή ακόμα και στα δικά μας νερά; Προ καιρού ο εκπαιδευόμενος στα θαλασσινά Υπουργός Ναυτιλίας μας έφερε μια διάταξη, η οποία έλεγε ότι πρέπει να κάθεται στον καταπέλτη ο πλοίαρχος και να μετράει πόσοι μπαίνουν μέσα για να περιοριστεί το φαινόμενο των υπεραρίθμων. Τώρα του λέτε να κάνει τον 
έλεγχο του τελωνειακού ή του υπαλλήλου της υπηρεσίας ελέγχου διαβατηρίων. Αυτό του λέτε να κάνει, να κοιτάει ποιος έχει ταξιδιωτικά έγγραφα. Και
καλά, όλοι οι άλλοι που είναι στη στεριά πριν μπούμε στα καράβια τι κάνουν; Και η ευθύνη τους ποια είναι; Φέρετε επ' αυτών των θεμάτων ευθύνη, διότι εβραδύνατε να κυρώσετε τη Συνθήκη Σένγκεν. Μπλεχτήκατε στα διάφορα ιδεολογικά σας. Το χρήμα που διέθετε η Κοινότητα γνωρίζετε πολύ καλά ότι δεν απέμεινε στις κάσες, το πήραν άλλοι. Και όταν την εφαρμόσαμε -και υπάρχουν απόψεις ότι εφαρμόστηκε καλώς και υπάρχουν και άλλες απόψεις ότι εφαρμόστηκε κακώς- "καραβάν-σεράι" η υπόθεση.
'Οσον αφορά τις ευθύνες δεν μιλάω για τους πιλότους. 'Ενα αεροπλάνο θα έχει είκοσι, τριάντα, σαράντα, εκατό επιβάτες. Αλλά φαντάζεσθε ένα καράβι με δύο χιλιάδες επιβάτες που πρέπει ο καπετάνιος να κάνει έλεγχο των ταξιδιωτικών εγγράφων; 'Εχουν λογική αυτά και μάλιστα σε μια ναυτιλιακή χώρα;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Το ισχύον δίκαιο.
ΑΡΙΣΤΟΤΕΛΗΣ ΠΑΥΛΙΔΗΣ: Να το αλλάξουμε, κύριε Υπουργέ. Εσείς και εγώ
είμαστε εδώ για να κάνουμε νόμους.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ναι, αλλά εσείς δεν τον ψηφίσατε το νόμο.
ΑΡΙΣΤΟΤΕΛΗΣ ΠΑΥΛΙΔΗΣ: Δεν με αφοπλίζετε με αυτό που λέτε "το ισχύον
δίκαιο".
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Το καταγγέλλετε.
ΑΡΙΣΤΟΤΕΛΗΣ ΠΑΥΛΙΔΗΣ: Το καταγγέλλω. Γιατί όχι; Τι είναι αυτό το
επιχείρημα "το ισχύον δίκαιο";
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε παρακαλώ, κύριε
Παυλίδη.
ΑΡΙΣΤΟΤΕΛΗΣ ΠΑΥΛΙΔΗΣ: Δίκαιο κάνουμε, αυτή είναι η δουλειά μας. Είμαστε νομοθέτες. 'Οπου είναι στραβό το δίκαιο να το ισιώσουμε και να γίνει το σωστό, κύριε Υπουργέ.
Μια και είσασθε συναρμόδιος για ένα θέμα το οποίο κούρασε ίσως το
Κοινοβούλιο θα παρακαλέσω και εσάς -ό,τι έκανα με τον Υπουργό των Εξωτερικών- εφόσον υπάρχει εδώ ένα ειδικό κεφάλαιο, που αναφέρεται στη παραχώρηση της λεγόμενης βίζας, κύριε Υπουργέ, από τη θέση που είσασθε δείτε την απλή πρόταση παραχωρήσεως βίζας στους Τούρκους τουρίστες για σαρανταοκτώ ώρες, με τη διαδικασία που εσείς επιλέξατε. Δώστε μια σύντομη απάντηση: ή κάνετε το σύστημα να δουλεύει με κάποια προέκταση ή δεν το κάνετε! Κλείστε το θέμα.
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε παρακαλώ, κύριε
Παυλίδη. Τελειώστε.
ΑΡΙΣΤΟΤΕΛΗΣ ΠΑΥΛΙΔΗΣ: Παρακαλώ θερμώς γι' αυτό, κύριε Υπουργέ, γιατί είναι και δική σας συναρμοδιότης.
Πάντως μου δίνει την εντύπωση αυτό το τόσο σοβαρό τόλμημα -γιατί πρόκειται περί τολμήματος- ότι έρχεται στη Βουλή έχουν ανάγκη ιδιαιτέρας επεξεργασίας. Μια παράκληση: Αφαιρέστε την ενότητα του άρθρου 34. 
ΠΡΟΕΔΡΕΥΩΝ (Κωνσταντίνος Γείτονας): Ευχαριστώ, κύριε Παυλίδη.
Ο κ. Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, θα γίνω και πάλι κακός. Συζητάμε ένα νομοσχέδιο τεράστιας σημασίας για τη χώρα. Δεν θα πω πόσοι είμαστε παρόντες, αλλά μπορώ τουλάχιστον να πω ότι το σύνολο των εγγεγραμμένων ομιλητών δεν υπερβαίνει τους τέσσερις. Δεν ξέρω τι δικαιολογία μπορεί να βρίσκουμε, δεν ξέρω πώς αντιμετωπίζουν οι συνάδελφοι και ιδίως οι μονίμως απόντες -και ας ξαναγίνω κακός- τους ανθρώπους της περιφερείας τους, διότι δεν υπάρχει ελληνική περιφέρεια που να μην έχει άμεσο πρόβλημα με το αντικείμενο που συζητάμε.
Δεν θέλω να παρεξηγηθώ ως μεμψίμοιρος, γι' αυτό σπεύδω να πω ότι
μέχρι τώρα δεν είχαμε καθόλου μεταναστευτική πολιτική, αυτό το νομοσχέδιο είναι ένα βήμα θετικό, αλλά υπάρχουν επιφυλάξεις και αντιρρήσεις σε ορισμένα άρθρα, τις οποίες και θα επισημάνω χωρίς αυτό να αναιρεί την ορθότητα άλλων ρυθμίσεων και διατάξεων του νομοσχεδίου.
Αρχίζω από τα περίφημα περί καλλιτεχνών. Κύριε Υπουργέ, η έκθεση της Επιστημονικής Υπηρεσίας της Βουλής επισημαίνει ότι δεν ορίζονται τα απαραίτητα τυπικά και ουσιαστικά προσόντα των εν λόγω προσώπων ούτε οι συγκεκριμένες υπηρεσίες και το είδος της καλλιτεχνικής εργασίας, το οποίο πρόκειται να προσφέρουν προκειμένου να χαρακτηριστούν ως καλλιτέχνες. Περαιτέρω υποστηρίζει ότι θα πρέπει με προεδρικά διατάγματα και όχι με υπουργικές αποφάσεις να ρυθμιστούν οι λεπτομέρειες στις οποίες παραπέμπει
το σχέδιο νόμου.
Υπάρχει επίσης μια παρατήρηση της Επιστημονικής Υπηρεσίας της Βουλής πως, σε ό,τι αφορά τα κέντρα διασκέδασης, ο Υπουργός μπορεί να διευρύνει, όχι όμως να περιορίσει τον κύκλο των κέντρων που χαρακτηρίζονται ως κέντρα διασκέδασης από την ισχύουσα νομοθεσία. Δηλαδή με απόφασή του μπορεί να διευρύνει, αλλά όχι να περιορίσει. Θέλει νόμο.
Επίσης πάλι η έκθεση της Επιστημονικής Υπηρεσίας της Βουλής σχετικά
με την απασχόληση αλλοδαπών καλλιτεχνών επισημαίνει κενά και παραλείψεις. Περιορίζομαι, γιατί δεν έχω και χρόνο, στην τελευταία παρατήρηση της Επιστημονικής Υπηρεσίας που αναφέρεται στα θύματα της σωματεμπορίας, που είναι μάρτυρες και λέει πολύ σωστά "σημειωτέον ότι οι ρυθμίσεις του
σχεδίου νόμου σχετικά με την απέλαση δεν προβλέπουν την παραμονή των θυμάτων των σωματεμπόρων στην Ελλάδα μέχρι την αμετάκλητη, τουλάχιστον την τελεσίδικη εκδίκαση των σχετικων ποινικών υποθέσεων στις οποίες είναι μάρτυρας".
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Το έχουμε κάνει αυτό.

ΦΟΙΒΟΣ ΙΩΑΝΝΙΔΗΣ: Πότε το κάνατε;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): 'Εχει ήδη διατυπωθεί.
ΦΟΙΒΟΣ ΙΩΑΝΝΙΔΗΣ: Δεν το ήξερα, αλλά καλώς το κάνατε.
ΠΡΟΕΔΡΕΥΩΝ (Κωνσταντίνος Γείτονας): Είναι νομίζω στις αρχικές αναδιατυπώσεις που διανείματε την πρώτη μέρα. Τα επιβεβαιώνετε; 
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Μπορεί να το δει ο κ. Ιωαννίδης. Είναι η διόρθωση της παραγράφου 7 του άρθρου 46.
ΦΟΙΒΟΣ ΙΩΑΝΝΙΔΗΣ: Καλώς, ας μη χάνουμε χρόνο, κύριε Πρόεδρε.
Αναφέρομαι επίσης στην ελάχιστη προθεσμία των εικοσιτεσσάρων ωρών που αναφέρει το άρθρο 46 για αυτούς που μπορούν να δηλώσουν πολιτικό άσυλο. 
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Γίνονται 48 (οι ώρες).
ΦΟΙΒΟΣ ΙΩΑΝΝΙΔΗΣ: Το κάνατε 48, αλλά εν πάση περιπτώσει και αυτό
ακόμα είναι λίγο.
Και συνεχίζω, εδώ μπορεί να έχουμε πρόβλημα...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Εννοείται βέβαια ώρες εργασίμων ημερών.
ΠΡΟΕΔΡΕΥΩΝ (Κωνσταντίνος Γείτονας): Να μιλάτε στο μικρόφωνο για να σας ακούνε. Αυτά πρέπει να ακούγονται, γιατί έχουν σημασία για την εφαρμογή του νόμου. Πρέπει επίσης να γράφονται στα Πρακτικά, αυτό θέλουμε.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Σαράντα οκτώ ωρών, εννοείται εργασίμων ημερών. Εάν συμπίπτει Κυριακή, προφανώς δεν υπολογίζεται κατά τους κανόνες που ισχύουν γενικώς.
ΦΟΙΒΟΣ ΙΩΑΝΝΙΔΗΣ: Δεν ισχύει γενικώς.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Διευκρινίζεται πάντως.
ΦΟΙΒΟΣ ΙΩΑΝΝΙΔΗΣ: Α, έτσι, με τη διευκρίνιση.
Επίσης, η έκθεση αναφέρεται σε ένα general comment, το υπ' αριθμόν 15 διεθνούς συμφώνου, κατά το οποίο τα δικαιώματα του συμφώνου αναγνωρίζονται σε όλα τα άτομα χωρίς διάκριση για λόγους αμοιβαιότητας, εθνικότητας ή ανιθαγένειας και η εξευτελιστική μεταχείριση θα παραβίαζε και τη σχετική αρχή που προβλέπεται από το άρθρο 3 και από την Ευρωπαϊκή Σύμβαση Δικαιωμάτων του Ανθρώπου.
ΝΙΚΟΛΑΟΣ ΓΚΑΤΖΗΣ: Αναφέρεσθε στο άρθρο 42.
ΦΟΙΒΟΣ ΙΩΑΝΝΙΔΗΣ: Ναι, αλλά προχωρώ πολύ αποσπασματικά και γρήγορα, διότι έχω και άλλες παρατηρήσεις να κάνω, που αφορούν σε άλλα θέματα. 
'Ερχομαι κατ' αρχήν στο περίφημο άρθρο 44. Αναφέρεται ότι: "Με
απόφαση των Υπουργών Εσωστερικών, Δημόσιας Διοίκησης και Αποκέντρωσης και κατά περίπτωση αρμοδίου Υπουργού, μπορεί να επιβάλλονται σε συγκεκριμένο αλλοδαπό για λόγους εθνικής ασφάλειας, δημόσιας τάξης ή δημόσιας υγείας περιορισμοί που αναφέρονται ιδίως στην εγκατάσταση, παραμονή, μετάβαση σε ορισμένους τόπους...". Θα μπορούσα να το καταλάβω, εάν λέγατε για λόγους εθνικής ασφάλειας, αλλά για λόγους δημόσιας τάξης είναι μια τόσο ευρεία έννοια και τόσο παρερμηνευμένη δικαστικά πολλές φορές, ώστε μου φαίνεται ότι θα πρέπει να απαλειφθεί. Τι θα πει "για λόγους δημόσιας τάξης";

Θα προσθέσω και κάτι άλλο. Ούτως ή άλλως είναι αντισυνταγματικό,
διότι όπως ξέρετε το Σύνταγμά μας καλύπτει πλήρως ...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Εχει κριθεί από το Συμβούλιο της Επικρατείας ότι είναι επιτρεπτοί οι περιορισμοί στη μετακίνηση, κύριε Ιωαννίδη.
ΦΟΙΒΟΣ ΙΩΑΝΝΙΔΗΣ: Κοιτάξτε, δεν ξέρω τι έχει πει το Συμβούλιο της Επικρατείας σε μια απόφαση που επικαλείσθε. Μπορεί να υπάρχουν και άλλες αντίστροφες. Εγώ θα σας πω ένα πράγμα: Το Σύνταγμα της Ελλάδος καλύπτει εις ό,τι αφορά στα ανθρώπινα δικαιώματα, τα ατομικά δικαιώματα, πλην των πολιτικών ελευθεριών και πολιτικών δικαιωμάτων, πλήρως όλους τους εν Ελλάδι κατοικούντες ή διαμένοντες. Αυτό ισχύει και σε όλες τις έννομες τάξεις των δημοκρατικών χωρών. Δεν μπορεί να υπάρχει διακριτική μεταχείριση των μεν από τους δε, δηλαδή των Ελλήνων από τους αλλοδαπούς. Μόνο τα πολιτικά δικαιώματα δεν μπορούν να έχουν και αυτό για λόγους ευνόητους.
Στο άρθρο 53 παράγραφος 2 εάν μεν περιοριστούμε -το είπα και στην
ομιλία μου επί της αρχής- στο ότι οι διευθυντές φυλακών και κρατητηρίων υποχρεούνται να παραλαμβάνουν και να φυλάσσουν διαβατήρια ή άλλα έγγραφα και να αναφέρονται περαιτέρω στις αρχές, έχει καλώς, αλλά όλες οι υπηρεσίες, όλα τα νομικά πρόσωπα δημοσίου δικαίου, τα νοσοκομεία, οι πάντες θα πρέπει να δίνουν αναφορά.
Συνεχίζω γιατί στο άρθρο 56 παράγραφος 2, βλέπω ανεπίτρεπτες υπερβολές. Εκεί αναφέρεται ότι οι διευθυντές ξενοδοχείων, παραθεριστικών κέντρων, κλινικών και θεραπευτηρίων κλπ, όλοι αυτοί πρέπει να
καταγγέλλουν στην Αστυνομία ή στην Υπηρεσία Αλλοδαπών και Μετανάστευσης την άφιξη και αναχώρηση αλλοδαπών που φιλοξενούν.
Καλά, πέρα του ότι πράγματι το ζήσαμε...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Σε όλον τον κόσμο.
ΦΟΙΒΟΣ ΙΩΑΝΝΙΔΗΣ: Με συγχωρείτε, αλλά εγώ δεν έχω κατ' αρχήν όλο τον
κόσμο μπροστά μου, εάν τον έχετε εσείς...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Εκτός από αυτήν τη διάταξη που είχε δίκιο ο κ. Γκατζής,
στα ξενοδοχεία πηγαίνει κανείς χωρίς την ταυτότητά του, χωρίς τα νομιμοποιητικά του έγγραφα;
ΦΟΙΒΟΣ ΙΩΑΝΝΙΔΗΣ: Εγώ, δεν αναφέρομαι σ'αυτά.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Η Αστυνομία δεν φυλάει την τάξη;
ΦΟΙΒΟΣ ΙΩΑΝΝΙΔΗΣ: 'Αλλο είναι να δώσεις τα στοιχεία σου στο ξενοδοχείο. Εγώ δεν λέω ότι δεν πρέπει να δίνεις τα στοιχεία σου στο ξενοδοχείο. Εδώ λέμε σ'αυτόν που θα νοικιάσει το σπίτι του ότι πρέπει να τον καταδώσει. Το θέμα δεν είναι τόσο απλό. Εδώ ουσιαστικά λέτε ότι όποιος δεν καταδώσει θα τιμωρείται με πρόστιμο πεντακόσιες χιλιάδες (500.000) έως ένα εκατομμύριο (1.000.000.). Και η αναφορά που έκανε ο συνάδελφος για την εποχή της δικτατορίας, επειδή την έζησα, πρέπει να σας πω ότι δεν μπορούσαμε να πάμε πουθενά γιατί μας κατήγγελαν αμέσως.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος
της Βουλής κ.ΠΑΝΑΓΙΩΤΗΣ ΣΓΟΥΡΙΔΗΣ)
ΑΠΟΣΤΟΛΟΣ ΑΝΔΡΕΟΥΛΑΚΟΣ:Δεν έχουμε δικτατορία.
ΦΟΙΒΟΣ ΙΩΑΝΝΙΔΗΣ: Δεν έχουμε δικτατορία, αλλά καλλιεργούμε ένα πνεύμα. Ο γιατρός που πάει και εξετάζει έναν ασθενή έχει υποχρέωση ... 
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Μου επιτρέπετε μια διακοπή;
ΦΟΙΒΟΣ ΙΩΑΝΝΙΔΗΣ: Βεβαίως.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Οταν πηγαίνει ένας αλλοδαπός σε μια κλινική, σ'ένα θεραπευτήριο, το γεγονός ότι ενδεχομένως είναι φορέας ενός νοσήματος επικίνδυνου για την κοινωνία, δεν δημιουργεί αντίστοιχη υποχρέωση στον διευθυντή της κλινικής να προστατεύσει την κοινωνία κάνοντάς το γνωστό; 
ΦΟΙΒΟΣ ΙΩΑΝΝΙΔΗΣ: Αυτό και για τον ημεδαπό.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Δεύτερον. Για το γεγονός ότι ενημερώνει την αστυνομική αρχή, άκουσα τον όρο "κατάδοση". Πλην της υποχρεώσεως των φυσικών προσώπων που θα τη βγάλουμε σε λίγο, ο ξενοδόχος όταν φιλοξενεί αλλοδαπούς που δεν ξέρει την ταυτότητά τους, που δεν ξέρει αν πρόκειται για άνθρωπο που θα βγει έξω και θα διαπράξει αδικήματα, ειδοποιώντας την
αστυνομική αρχή, καταδίδει και διαπράττει αδίκημα σε βάρος του κοινωνικού συνόλου; Ας το δούμε λίγο αυτό το πράγμα.
ΦΟΙΒΟΣ ΙΩΑΝΝΙΔΗΣ: Κατά τη γνώμη μου η ρύθμιση, είναι απολύτως αντισυνταγματική. Εν πάση περιπτώσει, καλλιεργεί ένα κλίμα το οποίο, ενώ δεν θα προστατεύσει από τους πραγματικούς εγκληματίες που είναι
αλλοδαποί -διότι δεν είναι όλοι οι αλλοδαποί άγγελοι, όπως δεν είναι και όλοι οι 'Ελληνες άγγελοι- και δεν θα παρεμποδίσει τη διάπραξη κάποιου εγκλήματος θα δημιουργήσει καταστάσεις στις οποίες θα υπάρξουν και αθλιότητες καταγγελιών, μόνο και μόνο για ιδιωτικούς προσωπικούς λόγους και προσωπικά συμφέροντα. Ξέρετε ότι ο δικτάτορας Παπαδόπουλος στο τέλος του 1967 έκανε δημόσια έκκληση να σταματήσουν οι καταγγελίες, γιατί είχαν τρελαθεί πια από τις ανώνυμες ή επώνυμες καταγγελίες. Μην ανοίγουμε, λοιπόν, τέτοιες ιστορίες.
Δεν πιστεύω ότι με αυτόν τον τρόπο επιτυγχάνουμε τον στόχο που
δέχομαι ότι είναι αυτός που λέτε, δηλαδή να προστατεύσουμε την κοινωνία από την αυθαίρετη διακίνηση ατόμων συνδεομένων με εγκληματική δραστηριότητα. Εδώ, δεν επιτυγχάνουμε το στόχο αλλά δημιουργούμε προϋποθέσεις που μπορούν να οδηγήσουν σε εντελώς ανεπιθύμητα αποτελέσματα, σε μειωτικά αν θέλετε και της δημοκρατικής μας πολιτείας, η οποία σε τελευταία ανάλυση προστατεύεται πλήρως από το θεσμικό της πλαίσιο.
Το πρόβλημα όπως και για την τρομοκρατία δεν είναι οι νόμοι, αλλά η
ικανότητα καταστολής με τις σύγχρονες μεθόδους που επιτρέπουν να καταδιώκεται το έγκλημα οργανωμένο ή μη.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ανδρεουλάκος έχει το λόγο. 
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Υπουργέ, διευκολύνετε υπερβολικά την
προσέλευση και εγκατάσταση αλλοδαπών στην Ελλάδα, λες και είμαστε η γη της επαγγελίας, λες και είμαστε σε τέτοια ανάπτυξη, που πρέπει να διαφημίζουμε και την προσέλευση εδώ. Mας προέκυψε το πρόβλημα. Γι' αυτό πρέπει να είμαστε προσεκτικοί, ώστε πραγματικά με τις ρυθμίσεις που κάνουμε να χαράξουμε μια κάποια μεταναστευτική πολιτική, έστω και αν δεν διασφαλίζουμε το απαραβίαστο των συνόρων.
'Ερχομαι τώρα στο άρθρο 25. Θέλετε να διευκολύνετε εδώ την προσέλευση αλλοδαπών που θα αναπτύσσουν ανεξάρτητη οικονομική δραστηριότητα και τη σκοπιμότητα αυτής της άσκησης συγκεκριμένης οικονομικής δραστηριότητας την επαφίετε στην υπηρεσία αλλοδαπών και μετανάστευσης, χωρίς έστω κάποια γνώμη του οικείου επιμελητηρίου. Δεν λέω σύμφωνο γνώμη, αλλά κάποια γνώμη. Δεν πρέπει να υπάρχει κάποια γνώμη του οικείου επιμελητηρίου; Φρονώ ότι πρέπει να υπάρχει κάποια γνώμη του οικείου επιμελητηρίου. Και σε κάθε περιφέρεια υπάρχει παράρτημα και του Οικονομικού Επιμελητηρίου και του Εμπορικού και του Βιομηχανικού και του Βιοτεχνικού Επιμελητηρίου. 
Λέτε ότι εάν στην παράγραφο 5 του άρθρου 25 δεν υπάρχει όργανο ή
υπηρεσία το οποίο να προβαίνει στο προβλεπόμενο από το νόμο έλεγχο, τότε η άδεια χορηγείται από την υπηρεσία αλλοδαπών και μετανάστευσης του τόπου όπου ο αλλοδαπός προτίθεται να ασκήσει τη δραστηριότητα αυτή. Δεν μιλάμε για την επιτροπή μετανάστευσης του άρθρου 9. 'Ετσι δεν είναι; Μιλάμε για την υπηρεσία αλλοδαπών και μετανάστευσης. Και εδώ νομίζω ότι θα έπρεπε να δίνεται μια γνώμη του οικείου επιμελητηρίου, που είναι συναφές με την άσκηση αυτής της οικονομικής δραστηριότητας.
'Ερχομαι στο άρθρο 28, στην ανανέωση, κύριε Υπουργέ.
Σε μία από τις δύο προϋποθέσεις, στη β', λέτε εφόσον πρόκειται για
την ίδια δραστηριότητα ή συνέχεια ή εξέλιξη της αρχικής δραστηριότητας. Πολύ χαλαρή διατύπωση! Πρόκειται για την ίδια δραστηριότητα. Αν είναι συνέχεια, δεν είναι ίδια; Αν είναι εξέλιξη της ίδιας δεν καλύπτεται από το "ίδια"; Εκτός αν θέλετε να αφήσετε ελεύθερο τον αλλοδαπό να αναπτύξει οποιαδήποτε οικονομική δραστηριότητα θέλει. 'Αρα, λοιπόν, εγώ νομίζω ότι πρέπει να απαλείψετε επτά λέξεις, από το "ή" έως τη λέξη "δραστηριότητας".
'Ερχομαι τώρα στο άρθρο 30, παράγραφος 2, στο θέμα της εισόδου και παραμονής αλλοδαπών για οικογενειακή συνένωση. Νομίζω ότι το τελευταίο εδάφιο θα πρέπει να αυτονομηθεί και να πάρει τον αριθμό 3. Χρειάζεται, δηλαδή, να τονισθεί ότι τηρούνται οπωσδήποτε οι διατάξεις του άρθρου 8. 
'Οσον αφορά στο άρθρο 32, με τίτλο "Αυτοτελής άδεια παραμονής μελών
οικογένειας αλλοδαπών", έχω να παρατηρήσω ότι προβλέπομε τη δυνατότητα
αυτοτελούς δικαιώματος παραμονής στα πρόσωπα, μεταξύ των άλλων περιπτώσεων και όταν ο αλλοδαπός ασκεί βία στα πρόσωπα αυτά. Ο αλλοδαπός ασκεί βία στα πρόσωπα αυτά. Αν ένα πρόσωπο είναι ανήλικο, δεκαπέντε, δεκαέξι ετών, και ο αλλαδαπός, ο οποίος εννοείται ότι είναι ο προστάτης του, ασκεί βία επάνω του, με το να του δώσουμε αυτοτελές δικαίωμα παραμονής, σε τι τον προστατεύομε;
Επίσης προβλέπομε τη δυνατότητα δικαιώματος αυτοτελούς παραμονής και σε περίπτωση εκδόσεως διαζυγίου του αλλοδαπού. Αλλά τι γίνεται εδώ με τους λευκούς γάμους; Εδώ θα ανοίξουμε μεγάλο αλισβερίσι. 'Ερχεται εδώ ένας αλλοδαπός, δραστηριοποιείται δύο χρόνια, κάνει έναν εικονικό γάμο στην Αλβανία, χωρίζει και ξανακάνει γάμο κλπ. Δηλαδή ανοίγουμε μια κερκόπορτα με τους λευκούς γάμους.
Επίσης, στην παράγραφο 3 του ίδιου άρθρου, λέτε ότι η διάρκεια της αυτόνομης αδείας παραμονής δεν μπορεί να υπερβαίνει το ένα έτος και μπορεί να ανανεώνεται για τους λόγους που προβλέπονται από τις διατάξεις του παρόντος νόμου. Να διατυπωθεί η διάταξη ως εξής: "και μπορεί να χορηγείται και να ανανεώνεται για τους λόγους που προβλέπονται από τις διατάξεις του παρόντος νόμου". Διότι μιλάμε για αυτόνομο δικαιώματα παραμονής. Παραδείγματος χάρη, ένας ο ενηλικιώθηκε και ζητά να εργαστεί, αυτόνομα, σε κάποια εργασία. Δεν πρέπει να περνάει από τον ΟΑΕΔ, να έχει κάποιο λόγο ο ΟΑΕΔ; Και η χορήγηση και η ανανέωση να είναι κάτω από τις προδιαγραφές των διατάξεων του παρόντος νόμου. Γιατί μόνο η ανανέωση; 
Επίσης, για τα κέντρα διασκέδασης. Κύριε Υπουργέ, εδώ στα άρθρα 34
και 35 ουσιαστικά τι κάνουμε; Νομοθετική υπόθαλψη αδικημάτων κατά των ηθών. Αυτό κάνουμε. Υποθάλπουμε αδικήματα. Αυτό κάνουμε. Aς υποθέσουμε ότι δεν υποκρύπτεται πορνεία και έχουμε πραγματική καλλιτεχνία. Ξέρετε πόσο καλλιτεχνικό προσωπικό έχουμε άνεργο στην Ελλάδα; Μιλάω για ντόπιο 
προσωπικό. Θέλετε να σας πω και κάτι άλλο; Και πόρνες έχουμε εν αφθονία. Δεν καταλαβαίνω. Δηλαδή βοηθάμε αυτήν την επιχειρηματικότητα αυτών που 
έχουν τα κέντρα διασκεδάσεως, ώστε να φέρνουν φθηνό πράγμα; Είναι ντροπή. Εγώ δεν μπαίνω στη νομοτεχνική βελτίωσή των δύο αυτών άρθρων, για τα
οποία είχα προτάσεις να κάνω, γιατί θεωρώ ότι είναι ντροπή που
νομοθετούμε έτσι.
Κύριε Υπουργέ, κάποτε το κόμμα σας υπήρξε κόμμα της δημόσιας
οικονομικής δραστηριότητας. Τώρα ανακαλύψατε την Εδέμ της ιδιωτικής πρωτοβουλίας και μας περάσατε παρασάγγας εμάς στη Νέα Δημοκρατία. Τα λέω ξεκάθαρα, διότι ουσιαστικά είναι ντροπή για τον 'Ελληνα νομοθέτη, που θεσμοθετεί αυτές τις διατάξεις.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Θα σας απαντήσω. Υπάρχει και η άλλη πλευρά.
ΑΠΟΣΤΟΛΟΣ ΑΝΔΡΕΟΥΛΑΚΟΣ: 'Ερχομαι τώρα στο δικαίωμα εγκαταστάσεως. Να θεσμοθετηθεί, κύριε Υπουργέ, ότι ο κανόνας είναι ότι ναι μεν έχει ελευθερία κινήσεως, αλλά δεν έχει ελευθερία εγκατάστασης. Είδατε τι γίνεται στα βόρεια σύνορά μας. Κατεβαίνει φωτιά προς τα κάτω. Ελεύθερη εγκατάσταση να μην έχουμε.
ΠΡΟΕΔΡΕΥΩΝ (Παναγιώτης Σγουρίδης): Από τη Μαύρη Θάλασσα όμως
κατεβαίνουν άλλα πράγματα!
ΑΠΟΣΤΟΛΟΣ ΑΝΔΡΕΟΥΛΑΚΟΣ: Δηλαδή με κοινό προεδρικό διάταγμα να
ορίζετε εξαιρέσεις. Να το αντιστρέψουμε.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Το λέει.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Δηλαδή να μην είναι ο κανόνας ότι επιτρέπεται, αλλά ο κανόνας να είναι ότι δεν επιτρέπεται. Παίρνει ένας μία άδεια να πάει να κάνει μια συγκεκριμένη εργασία σε συγκεκριμένο εργοδότη σε μία περιφέρεια. Πρέπει να είναι "αμολητός" και να πάει όπου θέλει; Αν πάρουν από το εθνικό τους κέντρο έντολη οι εδώ Αλβανοί και τους πουν, θα παραταχθείτε σε τέσσερις νομούς, στους τρεις νομούς της Ηπείρου και της Αιτωλοακαρνανίας -γιατί χάρτες κυκλοφορούν- νομίζετε ότι δεν θα πάνε; Νομίζετε ότι είναι 'Ελληνες; Είναι ένας λαός υπερήφανος και σκληρός και τον υποτιμάμε. Είναι πειθαρχημένος στο εθνικό του κέντρο. Βάλτε, λοιπόν, φραγμούς για να μη θρηνήσουμε.
Προχωρώ στις ποινικές ρυθμίσεις που κάνετε. Εδώ λέτε ότι στον
εργοδότη που θα απασχολήσει παρανόμως αλλοδαπό μπορεί να επιβληθεί από το Γενικό Γραμματέα από ένα έως πέντε εκατομμύρια. Προσθέσθε, το οποίο όμως πρόστιμο σε καμία περίπτωση δεν μπορεί να είναι μικρότερο του συνόλου των εργοδοτικών και εργατικών ασφαλιστικών εισφορών που αντιστοιχούν στο
χρόνο της παράνομης απασχόλησης του αλλοδαπού. Διότι αν κρατήσω εγώ έναν αλλοδαπό τέσσερα χρόνια σε "μαύρη" εργασία, έχω εξασφαλίσει πάρα πολλά πλεονεκτήματα, διότι δεν πλήρωσα ασφαλιστικές εισφορές. Τουλάχιστον να έχει πρόστιμο που να μην είναι σε καμία περίπτωση κατώτερο του συνόλου των εργοδοτικών και εργατικών ασφαλιστικών εισφορών του χρόνου απασχόλησης του παράνομου αλλοδαπού. Βάλτε μια τέτοια ασφαλιστική δικλείδα.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Για ποια διάταξη πρόκειται;
ΑΠΟΣΤΟΛΟΣ ΑΝΔΡΕΟΥΛΑΚΟΣ: Είναι το άρθρο 55 παράγραφος 3, που λέει "χρηματικό πρόστιμο που μπορεί να κυμαίνεται από ένα εκατομμύριο (1.000.000) έως πέντε εκατομμύρια (5.000.000) δραχμές για κάθε παράνομο αλλοδαπό". Επ' αυτού έκανα την πρόταση.
Πάμε τώρα πιο κάτω στην παράγραφο 4. Εδώ λέτε, αν υπάρξει τρίτη καταδίκη η επιχείρηση κλείνεται οριστικά και δεν χορηγείται στο ίδιο πρόσωπο...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Διαβάστε αργά τις διατάξεις για να μπορώ να τις παρακολουθώ, κύριε συνάδελφε.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Αν μου δίνει την άδεια το Προεδρείο... 
ΠΡΟΕΔΡΕΥΩΝ (Παναγιώτης Σγουρίδης): Σας δίνω την άδεια, κύριε
συνάδελφε. Δεν κτυπώ το κουδούνι. Και το κάνω αυτό, γιατί πραγματικά κάνετε ουσιαστικές νομοτεχνικές παρατηρήσεις και δεν μιλάτε γενικά. 
ΑΠΟΣΤΟΛΟΣ AΝΔΡΕΟΥΛΑΚΟΣ: Αναφέρομαι στο άρθρο 55, παράγραφος 3, εκεί
που λέει για τους εργοδότες που απασχολούν παράνομο προσωπικό.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Παραβιάζουν τις διατάξεις του νόμου αυτού;
ΑΠΟΣΤΟΛΟΣ AΝΔΡΕΟΥΛΑΚΟΣ: Βεβαίως, τις παραγράφους 1 και 2.
Λέτε για χρηματικό πρόστιμο. Εμείς λέμε μετά την τελευταία λέξη
"αλλοδαπό" να βάλετε ότι το πρόστιμο δεν μπορεί να είναι σε καμία περίπτωση μικρότερο των εργοδοτικών και των ασφαλιστικών εισφορών που αντιστοιχούν στο χρόνο παράνομης απασχόλησης του αλλοδαπού.
ΠΡΟΕΔΡΕΥΩΝ (Παναγιώτης Σγουρίδης): Καλώς, προχωρήστε στο παρακάτω. ΑΡΙΣΤΟΤΕΛΗΣ ΠΑΥΛΙΔΗΣ: Και γιατί έχει τόσο μεγάλο εύρος το πρόστιμο
απο ένα μέχρι πέντε εκατομμύρια;
ΠΡΟΕΔΡΕΥΩΝ (Παναγιώτης Σγουρίδης): Ναι, αλλά βάζοντας την παράγραφο
αυτή το κάνει απαγορευτικό.
ΑΠΟΣΤΟΛΟΣ AΝΔΡΕΟΥΛΑΚΟΣ: Με αυτό που βάζουμε, διασφαλίζουμε το να μην έχει οικονομικό όφελος. Δηλαδή να μην έχει κίνητρο.
Στο τέλος της παραγράφου 4 του άρθρου 55, λέτε: "Αν υπάρξει τρίτη
καταδίκη, το κατάστημα ή η επιχείριση κλείεται οριστικά και δεν χορηγείται στο ίδιο πρόσωπο τέτοια άδεια για χρονικό διάστημα πέντε ετών". Μα, θα βάλει τη γυναίκα του, θα βάλει το γιο του. Βάλτε "στο ίδιο πρόσωπο ή σε μέλος της οικογενείας του".
ΠΡΟΕΔΡΕΥΩΝ (Παναγιώτης Σγουρίδης): Συγγενή πρώτου βαθμού.
ΑΠΟΣΤΟΛΟΣ AΝΔΡΕΟΥΛΑΚΟΣ: Διαφορετικά δεν κάνουμε τίποτα. Να βάλουμε
μερικούς περιορισμούς.
Στην παράγραφο 5 του ιδίου άρθρου λέτε: "Με ποινή φυλάκισης τιμωρείται και ο αλλοδαπός", αλλά δεν προσδιορίζεται ελάχιστο όριο. Ελάχιστο όριο εκ του νόμου είναι οι δέκα ημέρες. Βάλτε τρεις μήνες, κύριε Υπουργέ. Να τιμωρείται και ο αλλοδαπός με ποινή φυλάκισης τουλάχιστον τριών μηνών. Γιατί βάζετε απλώς "με ποινή φυλάκισης";
ΠΡΟΕΔΡΕΥΩΝ (Παναγιώτης Σγουρίδης): Εδώ παμε να αποσυμφορήσουμε τις
φυλακές, να τους τρέφουμε κιόλας;
ΑΠΟΣΤΟΛΟΣ AΝΔΡΕΟΥΛΑΚΟΣ: Δεν πρέπει να βάλετε και ένα ελάχιστο όριο ποινής φυλάκισης γι' αυτούς που έρχονται εδώ παράνομα; Δεν το κατάλαβα. 
Επίσης πρέπει να βελτιώσουμε τη διάταξη για τους πλοιάρχους. Ξέρετε
πού προσιδιάζει αυτή η διάταξη; Σε μικρά πλοιάρια δουλεμπορικά ή σε έναν που έχει ένα φορτηγό και βάζει μέσα έναν αλλοδαπό. Εδώ, για να μη φθάσουμε σε ακρότητες με το άρθρο 57, θα πρέπει να βάλουμε "που μεταφέρουν προδήλως εν γνώσει τους". Διότι έτσι όπως είναι σημαίνει ότι τιμωρείται αυτός που οδηγεί το φορτηγό ή αυτός που έχει ένα μικρό πλοιάριο. Αν όμως ένας πλοίαρχος διοικεί ένα οχηματαγωγό και κάποιος άλλος βάζει μέσα σε αυτό διακόσια αυτοκίνητα και χίλιους πεντακόσιους επιβάττες μπορεί να το ελέγξει;
ΠΡΟΕΔΡΕΥΩΝ (Παναγιώτης Σγουρίδης): Κατανοητό, κύριε Ανδρεουλάκο.
Προχωρήστε.
ΑΠΟΣΤΟΛΟΣ AΝΔΡΕΟΥΛΑΚΟΣ: Βάλατε κάτι από αυτά που είχα επισημάνει στην επιτροπή στο άρθρο 57 παράγραφος 1, στο τελευταίο εδάφιο: "Η άσκηση ενδίκου μέσου κατά των παραπάνω δικαστικών αποφάσεων δεν έχει ανασταλτικό αποτέλεσμα".
Κύριε Υπουργέ, εδώ μιλάμε για ένα πρόβλημα οξύτατο. Γιατί δεν λέτε
ότι ούτε αναστέλλεται ούτε μετατρέπεται, η δε έφεση δεν έχει ανασταλτικό αποτέλεσμα; 'Οταν είναι επαγγελματίας μεταφορέας ή είναι υπότροπος, γιατί δεν βάζετε -γιατί πρέπει να κατοχυρώσουμε την ελληνικότητα της πατρίδος μας- σε αυτές τις περιπτώσεις...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ποιες περιπτώσεις;
ΑΠΟΣΤΟΛΟΣ AΝΔΡΕΟΥΛΑΚΟΣ: Σε αυτές που αναφέρεσθε όταν λέτε: "Συνιστά επιβαρυντική περίπτωση και επιβάλλεται φυλάκιση τουλάχιστον δύο ετών και χρηματική ποινή πέντε (5.000.000) έως οκτώ εκατομμυρίων (8.000.000) δραχμών για κάθε μεταφερόμενο άτομο, αν η μεταφορά ενεργείται κατ' επάγγελμα ή με σκοπό το παράνομο κέρδος ή αν ο υπαίτιος είναι δημόσιος υπάλληλος ή τουριστικός ή ναυτιλιακός ή ταξιδιωτικός πράκτορας ή είναι υπότροπος". Σε αυτή την περίπτωση βάλτε ότι η ποινή ούτε αναστέλλεται ούτε ανατρέπεται, η δε έφεση δεν έχει ανασταλτικό αποτέλεσμα.
Τότε μόνο θα γίνει κάτι, γιατί τις οικονομικές κυρώσεις τις ξέρουμε. Με το νόμο τον περί τεντιμποϊσμού, θυμάστε πώς κόπηκε το φαινόμενο αμέσως. Βάλτε το, λοιπόν, αυτό που σας λέω.
ΠΡΟΕΔΡΕΥΩΝ (Παναγιώτης Σγουρίδης): Κατανοητό, προχωρήστε στο επόμενο. ΑΠΟΣΤΟΛΟΣ AΝΔΡΕΟΥΛΑΚΟΣ: 'Εχω να κάνω μία παρατήρηση νομοτεχνικού
περιεχομένου στο άρθρο 52. Λέτε "'Οποιος επιχειρεί να εξέλθει απο το ελληνικό έδαφος ή να εισέλθει σε αυτό χωρίς τις νόμιμες διατυπώσεις, τιμωρείται". Δηλαδή εδώ καταστρώνεται το αδίκημα να τιμωρείται εν αποπείρα. Αυτό θέλετε;
ΠΡΟΕΔΡΕΥΩΝ(Παναγιώτης Σγουρίδης): Είναι στο άρθρο 52 παράγραφος 1; ΑΠΟΣΤΟΛΟΣ ΑΝΔΡΕΟΥΛΑΚΟΣ: Ναι. "'Οποιος επιχειρεί να εξέλθει από το
ελληνικό έδαφος ή να εισέλθει σε αυτό χωρίς τις νόμιμες διατυπώσεις, τιμωρείται με ποινή φυλάκισης τουλάχιστον τριών μηνών και χρηματική ποινή τουλάχιστον πεντακοσίων χιλιάδων (500.000) δραχμών". Το θέλετε εν αποπείρα. Σύμφωνοι;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ναι.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Εδώ θα σας συνιστούσα να βάλετε και την
περίπτωση υποτροπής. Εκεί που λέτε "Θεωρείται επιβαρυντική περίπτωση και επιβάλλεται φυλάκιση τουλάχιστον έξι μηνών και χρηματική ποινή", να βάλετε και την περίπτωση υποτροπής. Να βάλετε ότι έχουμε επιβαρυντική περίπτωση και σε περίπτωση υποτροπής. Να το σημειώσετε αυτό.
Και κάτι άλλο. Επίσης καταστρώνετε την παράγραφο 2 σε συνάφεια με την παράγραφο 1. Δηλαδή, όταν τον πιάσουν στην είσοδο, μπορεί ο εισαγγελέας, για να τον ξεφορτωθούμε γρήγορα, να μη ασκήσει ποινική δίωξη. Αυτό δεν λέτε;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ναι.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Ωραία. Γιατί στο τέλος της παραγράφου 2 λέτε ότι "Στην περίπτωση αυτή ο εισαγγελέας πλημμελειοδικών μπορεί να ανακαλέσει την απόφασή του για αποχή από την ποινική δίωξη ύστερα από έγκριση του εισαγγελέα εφετών, εφόσον δεν έχει παρέλθει ένα έτος από την ημέρα της παράνομης εισόδου του αλλοδαπού στη χώρα"; Αν κατάλαβα, η φιλοσοφία αυτής της νομοθετικής ρυθμίσεως, δηλαδή να απέχει ο εισαγγελέας πρωτοδικών με έγκριση του εισαγγελέα εφετών από την άσκηση ποινικής δίωξης, είναι να μας δίδεται η ευχέρεια να απαλλαγούμε το γρηγορότερο από αυτό το πρόσωπο που είναι ανεπιθύμητο.'Οταν, λοιπόν, έχει περάσει ένας χρόνος, γιατί να μην υπάρχει η δυνατότητα της ποινικής διώξεως; Γιατί η ratio legis στην πράξη αποδεικνύεται ότι δεν πραγματώθηκε. Αφού είναι ένα χρόνο εδώ, αφού δεν μπορέσαμε να απαλλαγούμε, γιατί να μην μπορούμε να του ασκήσουμε ποινική δίωξη; Δηλαδή η πάροδος πολλού χρόνου συνηγορεί υπέρ της δυνατότητας...
ΠΡΟΕΔΡΕΥΩΝ (Παναγιώτης Σγουρίδης): Εσείς λέτε σε ένα χρόνο να μπορεί να ασκηθεί ποινική δίωξη.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Βέβαια.
'Ηθελα να πω το εξής. Αν, κύριε Πρόεδρε, ένας αλλοδαπός εισέλθει

παράνομα στην πατρίδα μας και δεν τον πιάνουμε κατά την είσοδό του αλλά μετά από ένα μήνα αυτός ο αλλοδαπός δεν πρέπει να διώκεται ποινικώς; 
ΛΕΩΝΙΔΑΣ ΤΖΑΝΗΣ(Υφυπουργός Εσωτερικών, Δημόσιας Διοίκησης και
Αποκέντρωσης): Βεβαίως.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Πού το αναφέρει; Μισό λεπτό. Σας είπα ότι
τιμωρείται το αδίκημα μόνο εν αποπείρα.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Στην παράγραφο 1.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Σε ποια διάταξη τιμωρείται όταν έχει εισέλθει μέσα στη χώρα και αλωνίζει και είναι παράνομος; Δεν το λέτε πουθενά.
ΠΡΟΕΔΡΕΥΩΝ (Παναγιώτης Σγουρίδης): 'Οταν συλλαμβάνεται, απελαύνεται. ΑΠΟΣΤΟΛΟΣ ΑΝΔΡΕΟΥΛΑΚΟΣ: Δεν έχει διαπράξει αδίκημα ένα μήνα μετά που
εισήλθε;
ΠΡΟΕΔΡΕΥΩΝ (Παναγιώτης Σγουρίδης): Αφού την ώρα που συλλαμβάνεται
απελαύνεται, κύριε Ανδρεουλάκο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Την ώρα που εισέρχεται παράνομα, κύριε
Πρόεδρε, διαπράττει το αδίκημα του άρθρου 52 παράγραφος 1.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Μπορεί να προστεθεί η διάταξη "ή εισέρχεται".
ΑΠΟΣΤΟΛΟΣ ΑΝΔΡΕΟΥΛΑΚΟΣ: Αυτά είχα να πω, κύριε Πρόεδρε, και
ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Καρασμάνης έχει προτασσόμενη
δευτερολογία.
Ορίστε, κύριε Καρασμάνη, έχετε το λόγο για τρία λεπτά.
ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, δεν θα έπαιρνα το λόγο, αλλά με
έχουν προβληματίσει τα άρθρα 56 και 57, γιατί ποινικοποιείται η καθημερινή ζωή, γιατί μετατρέπεται ο έλεγχος της νομιμότητας σε αστυνόμευση και με βάζει σε σκέψεις η ποινικοποίηση της καθημερινότητας. Δεν μπορεί να ζητάτε, κύριε Υπουργέ, από τον ξενοδόχο να καταδίδει τους αλλοδαπούς που μένουν στο ξενοδοχείο του. Αυτό δημιουργεί μια εικόνα πολύ άσχημη. Αντιλαμβάνεσθε, όταν εισέρχονται τα αστυνομικά όργανα στο ξενοδοχείο για να διαπιστώσουν τη γνησιότητα των εγγράφων, τι εικόνα δημιουργείται στους υπόλοιπους πελάτες. Νομίζω ότι πρέπει να το δείτε
αυτό το θέμα.
Με προβληματίζει ιδιαίτερα το άρθρο 57 στο σημείο εκεί που λέτε "αυτοί που τους προωθούν στο εσωτερικό της χώρας ή διευκολύνουν τη μεταφορά ή προωθήσή τους ή εξασφαλίζουν σε αυτούς κατάλυμα, τιμωρούνται με φυλάκιση τουλάχιστον ενός έτους και χρηματική ποινή ενός εκατομμυρίου (1.000.000) έως πέντε εκατομμυρίων (5.000.000) δραχμών για κάθε μεταφερόμενο αλλοδαπό. Μεταφορικά μέσα που χρησιμοποιήθηκαν για τη μεταφορά προσώπων κατάσχονται και δημεύονται".
Κύριε Υπουργέ, είναι μια διάταξη πολύ ασαφής και γενική και δημιουργεί μεγάλα προβλήματα στους 'Ελληνες μεταφορείς και ειδικότερα στους ιδιοκτήτες οδηγούς ΤΑΧΙ.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Μα, δεν ξέρουν τι θα μεταφέρουν, κύριε Καρασμάνη;
ΓΕΩΡΓΙΟΣ ΚΑΡΑΣΜΑΝΗΣ: Πώς θα το ξέρουν, όταν υπάρχουν αυτήν τη στιγμή λαθρομετανάστες, ζουν στη χώρα μας εδώ και δύο και τρία χρόνια και μιλάνε την ελληνική γλώσσα; Πώς είναι δυνατόν να το ξέρουν;
Εγώ θεωρώ τουλάχιστον παράλογο να απαιτείται από τον επαγγελματία ιδιοκτήτη ταξί ο έλεγχος των ταξιδιωτικών εγγράφων, όταν υποψιάζεται ότι αυτός είναι αλλοδαπός. Μάλιστα ζητάτε να έχει γνώσεις πάνω σ'αυτό, να διαπιστώνει ο ίδιος την πλαστότητα. Θα μου πείτε ότι υπάρχουν τα δικαστήρια. Τα δικαστήρια μπορούν να αθωώσουν τον ιδιοκτήτη όταν διαπιστώσουν ότι έχει άγνοια για την πλαστότητα των εγγράφων. 'Ομως θα έχει υποστεί την ταλαιπωρία. Θα έχει συλληφθεί, θα έχει οδηγηθεί στα κρατητήρια, θα έχει πληρώσει δικαστικά και δικηγορικά έξοδα και θα μείνει άνεργος μέχρι να τελεσιδικίσει η απόφαση.
Εγώ έχω να σας διηγηθώ ένα περιστατικό το οποίο έζησα από κοντά. Στις 23 Δεκεμβρίου συνελήφθη ιδιοκτήτης οδηγός ταξί, που μετέφερε αλλοδαπούς, οι οποίοι μιλούσαν τέλεια τα ελληνικά, από τη 'Εδεσσα στο Κιλκίς και στη διαδρομή έγινε έλεγχος. Διαπιστώθηκε ότι αυτοί οι άνθρωποι είναι λαθρομετανάστες. Ο οδηγός συνελήφθη, τον κρατήσανε στα κρατητήρια, του κατασχέσανε το ταξί, μέχρι στιγμής δεν του το έχουν επιστρέψει και σήμερα μάλιστα του ζητήσανε να καταθέσει οκτακόσιες χιλιάδες (800.000)για
εγγύηση και να πάρει το ταξί για φύλαξη και όχι για να δουλέψει. Αντιλαμβάνεσθε πότε θα τελεσιδικήσει.
Νομίζω κύριε Υπουργέ ότι δεν πατάσσεται έτσι η λαθρομετανάστευση, με την εξόντωση των ιδιοκτητών μεταφορικών μέσων και ειδικότερα των ιδιοκτητών οδηγών ταξί. Ξέρετε ότι αυτή η τάξη είναι η πιο ευάλωτη και η πιο ανυπεράσπιστη κοινωνική ομάδα, που υφίσταται τις εγκληματικές πράξεις καθημερινώς, με ληστείες, με προπηλακισμούς, με απαγωγές.
Πιστεύω ότι θα ξεκαθαρίσει το πράγμα και μη μου πείτε ότι είναι προηγούμενη παράγραφος από προηγούμενο νόμο -αυτό δεν ευσταθεί, εδώ νομοθετούμε και αλλάζουμε κάποια κακώς κείμενα- με το να προσθέσουμε στο άρθρο 57 στην παράγραφο 1 που λέει: "Καθώς και αυτοί που τους προωθούν στο εσωτερικό της χώρας" τις λέξεις "από τα σύνορα" και να γίνει "καθώς και αυτοί που τους προωθούν από τα σύνορα στο εσωτερικό της χώρας". 'Ετσι ξεκαθαρίζουν τα πράγματα.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών Δημόσιας, Διοίκησης και Αποκέντρωσης): Αν κάποιος μεταφέρει από την 'Αρτα στα Γιάννενα, τι γίνεται; Αυτός δεν τιμωρείται; Τι λέτε τώρα;
ΓΕΩΡΓΙΟΣ ΚΑΡΑΣΜΑΝΗΣ: Εγώ λέω από τα σύνορα. Υπάρχει μεγάλη ταλαιπωρία.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Με συγχωρείτε, και εγώ αδελφό ταξιτζή έχω, αλλά κάτι τέτοιο δεν θέλω.
ΓΕΩΡΓΙΟΣ ΚΑΡΑΣΜΑΝΗΣ: Υπάρχει και στη Λάρισα και στην Καρδίτσα και στην 'Εδεσσα και στο Βόλο και στην Πέλλα και στο Κιλκίς. Από τα σύνορα. Προσέξτε το αυτό, υπάρχει μεγάλη ταλαιπωρία.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, θέλω να σας ενημερώσω ότι επειδή υπάρχει ένα κώλυμα των Υπουργών του Υπουργείου Εσωτερικών, Δημόσιας Διοίκησης και Αποκέντρωσης για να συζητήσουν το νομοσχέδιο την Πέμπτη, δεν θα το συζητήσουμε την Πέμπτη, αλλά θα συζητηθεί το επόμενο νομοσχέδιο "Ρύθμιση θεμάτων εισαγωγής στην Τριτοβάθμια Εκπαίδευση και άλλες διατάξεις" και το νομοσχέδιο του Υπουργείου Εσωτερικών θα συνεχιστεί την Τρίτη.
ΦΩΤΗΣ ΚΟΥΒΕΛΗΣ: Ποιος το αποφάσισε αυτό;
ΠΡΟΕΔΡΕΥΩΝ (Παναγιώτης Σγουρίδης): Επειδή η κυρία Υπουργός και ο Υφυπουργός δεν μπορούν να βρίσκονται εδώ. Γι'αυτό το λόγο μετατίθεται η συζήτηση του νομοσχεδίου.
ΝΙΚΟΛΑΟΣ ΓΚΑΤΖΗΣ: Δεν θα βρισκόμαστε εμείς την άλλη εβδομάδα εδώ. ΦΩΤΗΣ ΚΟΥΒΕΛΗΣ: Κύριε Πρόεδρε, δεν έχω αντίρρηση, αλλά υπάρχει μια
Διάσκεψη των Προέδρων, η οποία αποφασίζει.
'Οσο με αφορά πρέπει να σας πω ότι εγώ δεν δέχομαι. Εάν θέλετε να
ανακοινώσετε δικαίωμά σας, αλλά το δικαίωμα...
ΝΙΚΟΛΑΟΣ ΓΚΑΤΖΗΣ: Επιτρέπετε, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): Ορίστε κύριε Γκατζή.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, την άλλη εβδομάδα είναι γνωστό ότι θα λείπουν πολλοί συνάδελφοι λόγω της επετείου. Δεν θα βρίσκονται στη Βουλή. 'Ενας από αυτούς θα είμαι και εγώ. Αν το νομοσχέδιο συζητηθεί την Τρίτη, όπως λέτε, οπωσδήποτε εγώ τουλάχιστον δεν θα είμαι. Θα λείπουν και άλλοι συνάδελφοι. Ουσιαστικά μας αποκλείετε να λάβουμε μέρος στη συζήτηση του νομοσχεδίου.
ΦΩΤΗΣ ΚΟΥΒΕΛΗΣ: 'Ετσι είναι, κύριε Πρόεδρε. Ο δικός μας προγραμματισμός πού πάει;
ΠΡΟΕΔΡΕΥΩΝ (Παναγιώτης Σγουρίδης): Θα πω το εξής πράγμα και σ' εσάς κύριε Γκατζή, και σ' εσάς, κύριε Κουβέλη. Σίγουρα στη Διάσκεψη των Προέδρων γίνεται συζήτηση και οργανώνεται το κοινοβουλευτικό έργο είτε της νομοθετικής εργασίας είτε του κοινοβουλευτικού ελέγχου.
ΦΩΤΗΣ ΚΟΥΒΕΛΗΣ: Ελπίζω όχι κατά φαινόμενο.
ΠΡΟΕΔΡΕΥΩΝ (Παναγιώτης Σγουρίδης): Πρέπει να ξέρετε, όμως, ότι ζήτησε η υπηρεσία για να μπορέσουμε να ανακοινώσουμε ...
ΦΩΤΗΣ ΚΟΥΒΕΛΗΣ: Ποια υπηρεσία;
ΠΡΟΕΔΡΕΥΩΝ (Παναγιώτης Σγουρίδης): Κατ'αρχήν, πρέπει να ξέρετε ότι την Πέμπτη θα πρέπει να ειδοποιήσουμε τα κόμματα, για να μπορέσουν να έλθουν για το νομοσχέδιο του Υπουργείου Παιδείας.
ΦΩΤΗΣ ΚΟΥΒΕΛΗΣ: Τι είμαστε; Κινούμενα;
ΠΡΟΕΔΡΕΥΩΝ (Παναγιώτης Σγουρίδης): Καλώς, θα συζητηθεί αύριο στη
Διάσκεψη των Προέδρων...
ΦΩΤΗΣ ΚΟΥΒΕΛΗΣ: 'Οχι, κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κουβέλη.
ΦΩΤΗΣ ΚΟΥΒΕΛΗΣ: Κύριε Πρόεδρε, γνωρίζετε ότι και οι Βουλευτές έχουν τον προγραμματισμό τους. Κατά συνέπεια δεν μπορείτε απόψε το βράδυ να μας ανακοινώνετε ότι αλλάζει η ημερήσια διάταξη. Είμαι βέβαιος ότι τόσο εσείς όσο και ο κ. Κακλαμάνης δεν είστε ευτυχείς με μια τέτοια διαδικασία. 
ΠΡΟΕΔΡΕΥΩΝ (Παναγιώτης Σγουρίδης): Ναι, όμως, πρέπει να ξέρετε ότι
και για να συζητήσουμε ένα νομοσχέδιο θα πρέπει να υπάρχουν Υπουργοί. Αν ο Υπουργός έχει κώλυμα, το νομοσχέδιο δεν μπορεί να συζητηθεί άνευ του Υπουργού.
ΦΩΤΗΣ ΚΟΥΒΕΛΗΣ: Κλείστε τότε τη Βουλή.
ΑΡΙΣΤΟΤΕΛΗΣ ΠΑΥΛΙΔΗΣ: Τι παραπάνω από τη Βουλή έχει να κάνει ο
Υπουργός, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): 'Ολα λύνονται μέσα από μια καλή πίστη και μια καλή συνεννόηση. Δεν υπάρχει ούτε πρόθεση αιφνιδιασμού, ούτε πρόθεση να υπάρξει υπόσκαψη του έργου της Βουλής. Υπήρχε μία ανάγκη και αυτή η ανάγκη διατυπώνεται στο Σώμα. 'Ομως κλείνω εδώ την παρένθεση της ανακοίνωσης λέγοντας ότι επιφυλασσόμεθα για το θέμα της συζήτησης αυτής στη Διάσκεψη των Προέδρων αύριο.
ΦΩΤΗΣ ΚΟΥΒΕΛΗΣ: Γιατί το ανακοινώνετε τότε;
ΑΘΑΝΑΣΙΟΣ ΔΑΒΑΚΗΣ: Αυτό το λέτε τώρα, δεν το είπατε στην αρχή. ΠΡΟΕΔΡΕΥΩΝ (Παναγιώτης Σγουρίδης): Πρέπει να ξέρετε ότι τη σειρά
συζήτησης των νομοσχεδίων και τη μεταβολή της σειράς τη συζητάει και ο Πρόεδρος της Βουλής. Προβλέπεται από τον Κανονισμό της Βουλής.
ΦΩΤΗΣ ΚΟΥΒΕΛΗΣ: Η Διάσκεψη.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε το λόγο. ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ευχαριστώ, κύριε Πρόεδρε.
Για την ιστορία, απλά να πω στους συναδέλφους ότι τουλάχιστον η δική μου απουσία οφείλεται στο ότι πρέπει να παρευρεθώ στη σύνοδο της διεπιστημονικής ομάδας για την αξιολόγηση της χώρας στον ΟΟΣΑ, στο Παρίσι, την ερχόμενη Πέμπτη. Αυτό πιστεύω ότι είναι ένας λόγος που πρέπει η Βουλή να λάβει υπόψη της. Κατά τα λοιπά, ασφαλώς είναι ζήτημα της Βουλής.
ΑΡΙΣΤΟΤΕΛΗΣ ΠΑΥΛΙΔΗΣ: Κύριε Υπουργέ, μας τα λέτε τώρα. Τώρα το μάθατε αυτό;
ΝΙΚΟΛΑΟΣ ΓΚΑΤΖΗΣ: Το θέμα είναι ότι θα λείπουμε και εμείς, κύριε
Υπουργέ.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Δεν είναι μόνο αυτό, προέκυψε και πρόβλημα της κας Παπανδρέου. Εν πάση περιπτώσει, όμως, δεν φανταζόμουν ότι θα δημιουργείτο τέτοιο πρόβλημα, σέβομαι όμως και τις επιφυλάξεις και τις ενστάσεις του κ. Κουβέλη.
Αγαπητοί συνάδελφοι, δεν έχω να κάνω καμία παρατήρηση ή συμπλήρωση ή διόρθωση στο άρθρο 25, καμία στο άρθρο 26, καμία στο άρθρο 27, καμία στο άρθρο 28 και στο 29, όπως και στο άρθρο 30.
Στο άρθρο 31 ήδη έχει γίνει η αλλαγή και η αναδιατύπωση που ανακοίνωσε η κα Παπανδρέου.
Στο άρθρο 32 υπενθυμίζω -ή μάλλον για πρώτη φορά καταχωρείται στα
Πρακτικά- ότι λόγω της προηγούμενης αναδιατύπωσης του άρθρου 31, διαγράφεται η παράγραφος 4 του άρθρου 32, η οποία συνδεόταν με το άρθρο 31, που προβλέπει ότι "η απαγόρευση που προβλέπεται στο άρθρο 31 δεν ισχύει για τα πρόσωπα του παρόντος άρθρου". Από τη στιγμή που έφυγε η απαγόρευση φεύγει και η διάταξη αυτή. Καμία επίσης παρατήρηση στο άρθρο 33 και κάποια ειδική αναφορά στο άρθρο 34. 'Εγιναν πολλές παρατηρήσεις. Η Κυβέρνηση δεν αισθάνεται καμία ενοχή ούτε προσπάθησε να νομιμοποιήσει την πορνεία, εκφράσεις που πιστεύω ότι από όποιους διατυπώθηκαν αδικούν και την πραγματικότητα και τις προθέσεις και την προσπάθεια της Κυβέρνησης να αντιμετωπίσει ένα πραγματικό πρόβλημα. 'Ομως υπήρξε ένας προβληματισμός από τους συναδέλφους, που μας υποχρεώνει να κρατήσουμε τη διάταξη αυτή για να τη δούμε στην επόμενη συνεδρίαση, αφού προηγουμένως θυμίσω κάποιες αλλαγές που ήδη έχουν γίνει δεκτές.
'Οπως για παράδειγμα, η παράγραφος 5 εδάφιο α' του άρθρου 34 αναδιατυπώνεται ως εξής: "Εφόσον ο εργοδότης έχει καταδικαστεί τελεσίδικα" -γίνεται δεκτή η παρατήρηση του κ. Κουβέλη να φύγει η φράση "κατά την τελευταία πενταετία"- και κατά τα λοιπά συνεχίζει ως έχει η διάταξη.
Επαναλαμβάνω ότι θα κρατηθεί για να γίνει αναδιατύπωσή της με βάση τις προτάσεις και υποδείξεις των συναδέλφων για τον προσδιορισμό της έννοιας του καλλιτέχνη. Θα προσπαθήσουμε να βρούμε έναν τρόπο προσδιορισμού της έννοιας παρά τη δυσκολία, που αντιλαμβάνεσθε και εσείς οι ίδιοι ότι υπάρχει για να προσδιορίσει κανείς την έννοια. Εν πάση περιπτώσει, θα διατυπωθεί μία πρόταση κατά την επόμενη συνεδρίαση.
Δεν έχω καμία παρατήρηση για τη διάταξη του άρθρου 35.
Στη συνέχεια πάμε στην παρατήρηση κάποιου συναδέλφου σε σχέση με το
άρθρο 45. Στην παράγραφο 1 του άρθρου 45 προστίθεται και εδάφιο γ'. Εννοείται ότι η παράγραφος 1 του άρθρου 45 λέει ότι "Με απόφαση του Γενικού Γραμματέα Περιφέρειας, ύστερα από εισήγηση των αρμόδιων υπηρεσιών του Υπουργείου Δημόσιας Τάξης ή Υγείας και Πρόνοιας αντιστοίχως ανακαλείται η άδεια παραμονής πέραν των γενικών λόγων ανάκλησης, σύμφωνα με την κείμενη νομοθεσία και για τους εξής λόγους: α)... β) ..." όπως είναι διατυπωμένα τα εδάφια αυτά και προστίθεται εδάφιο γ' ως εξής: "σε περίπτωση παραβίασης από τον αλλοδαπό των υποχρεώσεων που προκύπτουν γι' αυτόν από τον παρόντα νόμο ή" -εννοείται σε περίπτωση-"υποβολής πλαστών δικαιολογητικών", όπως ο κ. Ανδρεουλάκος και ο κ. Δαβάκης ζήτησαν να γίνει.
Στη συνέχεια πάμε στο άρθρο 50 όπου στο τέλος της παραγράφου 1, όπως είναι διατυπωμένη, προστίθεται ειδικό εδάφιο με την εξής διατύπωση: "Με την ίδια απόφαση καθορίζονται οι προδιαγραφές και οι όροι λειτουργίας αυτών των χώρων". Αναφερόμαστε στους χώρους κράτησης των αλλοδαπών. 
Ερχόμαστε στη συνέχεια στο άρθρο 52 παράγραφος 1. Είναι σωστό αυτό
που είπε ο κ. Ανδρεουλάκος ότι τιμωρεί το αδίκημα εν αποπείρα. Αλλά θα τιμωρείται το αδίκημα εν αποπείρα και όχι εν διαπράξει, εν πλήρει ολοκλήρωσει; Είναι σωστή η παρατήρησή του.
'Ετσι, λοιπόν, η νέα διατύπωση του άρθρου 52 και της παραγράφου 1
είναι η εξής: "'Οποιος εξέρχεται ή επιχειρεί να εξέλθει από το ελληνικό έδαφος ή εισέρχεται ή επιχειρεί να εισέλθει σε αυτό χωρίς τις νόμιμες διατυπώσεις" και συνεχίζει η παράγραφος 1 ως έχει.
ΑΡΙΣΤΟΤΕΛΗΣ ΠΑΥΛΙΔΗΣ: Αφού εξέρχεται όμως πώς εφαρμόζεται ο νόμος;
Αφού βγήκε από τα σύνορά μας...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Η έξοδός του είναι δίχως τις νόμιμες διατυπώσεις. Πάντως το αδίκημα τιμωρείται όχι μόνο εν αποπείρα, αλλά και εν διαπράξει. Αυτή είναι η διατύπωση.
Στο τέλος της ίδιας παραγράφου 1 του άρθρου 52 γίνεται δεκτή η πρόταση του κ. Ανδρεουλάκου. Στην παράγραφο αυτή εκεί που λέει ότι θεωρείται επιβαρυντική περίπτωση και επιβάλλεται φυλάκιση τουλάχιστον έξι μηνών κλπ. προστίθεται η φράση "ή είναι υπότροπος". Ζήτησε ο κ. Ανδρεουλάκος να συμπεριληφθεί ως επιβαρυντική περίπτωση και η υποτροπή. 
Στη συνέχεια πάμε στο άρθρο 53 και στην παράγραφο 1 που λέει ότι οι
δημόσιες υπηρεσίες, τα νομικά πρόσωπα δημοσίου δικαίου, οι Οργανισμοί Τοπικής Αυτοδιοίκησης, οι οργανισμοί και επιχειρήσεις κοινής ωφέλειας και οι οργανισμοί κοινωνικής ασφάλισης υποχρεούνται να μην παρέχουν τις υπηρεσίες τους σε αλλοδαπούς, οι οποίοι δεν έχουν διαβατήριο ή άλλο ταξιδιωτικό έγγραφο ή θεώρηση εισόδου ή άδεια παραμονής ή γενικά δεν αποδεικνύουν ότι παραμένουν νόμιμα στην Ελλάδα" και προστίθεται η φράση "εκτός αν ορίζεται διαφορετικά στον παρόντα νόμο". Γιατί ορίζεται διαφορετικά για παράδειγμα για τα σχολεία που δεν ισχύουν αυτά.
Βεβαίως θυμίζω ότι στο τέλος αυτής της παραγράφου 1 μετά τις
λέξεις "Εξαιρούνται τα νοσοκομεία, θεραπευτήρια και κλινικές όταν πρόκειται για αλλοδαπούς που εισάγονται εκτάκτως για νοσηλεία" προστίθεται η φράση "και για ανήλικα παιδιά".
Νομίζω ότι στο άρθρο 55 δεν έχουμε κάποιες αλλαγές, πλην των ποσών. ΦΟΙΒΟΣ ΙΩΑΝΝΙΔΗΣ: Για τα ανήλικα παιδιά τι εννοείτε; Γενικώς για τα
ανήλικα παιδιά;
ΠΡΟΕΔΡΕΥΩΝ (Παναγιώτης Σγουρίδης): Κύριε Ιωαννίδη, εφόσον θέλετε να κάνετε νομοτεχνική παρέμβαση και εφόσον το δέχεται και ο κύριος Υπουργός, πάρτε το μικρόφωνο να μιλήσετε για να σας ακούσει.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Ηδη έχει γίνει αυτή η αλλαγή. Γενικώς για τη νοσηλεία ανήλικων παιδιών δεν τίθεται θέμα.
Θυμίζω επίσης ότι έχει αλλάξει η παράγραφος 5, του άρθρου 55 και έχει προστεθεί....
ΑΘΑΝΑΣΙΟΣ ΔΑΒΑΚΗΣ: Στην παράγραφο 4, τελευταίο στίχο, εκεί που λέει
"αν υπάρξει τρίτη καταδίκη, το κατάστημα ή η επιχείρηση...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Λέει ότι κλείεται οριστικά και δεν χορηγείται στο ίδιο πρόσωπο τέτοια άδεια κλπ.
'Εχω την αίσθηση ότι πάμε σε αντισυνταγματικές ρυθμίσεις, με μια
προσθήκη που ακούστηκε.
Κύριε Δαβάκη, σας απαντώ επί της προτάσεως που ήδη έχει γίνει. 'Οταν πέρα του δράστη, πέραν του καταδικαζομένου επεκτείνουμε τις διοικητικές κυρώσεις και σε συγγενικά πρόσωπα, έχω την αίσθηση ότι πάμε ευθέως πλέον σε αντισυνταγματική ρύθμιση. Σας ξαναλέω ότι θα βάλουν και το φίλο τους και τον ξάδελφό τους και όποιο απίθανο πρόσωπο θέλετε αυτοί οι συγκεκριμένοι άνθρωποι και αυτό κάνουν.
Θυμίζω την παράγραφο 5 που λέει ότι, όταν η παραβίαση των διατάξεων του παρόντος νόμου γίνεται με σκοπό την προαγωγή αλλοδαπών σε πορνεία, τιμωρείται με φυλάκιση τουλάχιστον δύο ετών και χρηματική ποινή τουλάχιστον δύο εκατομμυρίων (2.000.000) δραχμών και όχι ενός εκατομμυρίου (1.000.000) δραχμών και στη συνέχεια σε περίπτωση που το θύμα είναι ανήλικος ή ανήλικη τιμωρείται με φυλάκιση τουλάχιστον τριών ετών και χρηματική ποινή τουλάχιστον πέντε εκατομμυρίων (5.000.000) δραχμών και όχι δύο, όπως ήταν η αρχική διατύπωση.
Στο άρθρο 58 θα παρακαλέσω να διαγραφούν οι λέξεις...
ΝΙΚΟΛΑΟΣ ΓΚΑΤΖΗΣ: Στο άρθρο 56 δεν έχουμε καμία τροποποίηση εκεί που είπατε για τους ιδιώτες, κύριε Υφυπουργέ;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ναι, έχετε δίκιο.
Στο άρθρο 56, παράγραφος 2 να διαγραφεί η φράση "καθώς και κάθε άλλο πρόσωπο που παρέχει με οποιονδήποτε τρόπο στέγη σε αλλοδαπό", ώστε η παράγραφος 2 να έχει πλέον ως εξής: "Οι διευθυντές ξενοδοχείων, παραθεριστικών κέντρων, κλινικών και θεραπευτηρίων, οφείλουν να ενημερώνουν την αστυνομική υπηρεσία ή την υπηρεσία αλλοδαπών και μετανάστευσης για την άφιξη και την αναχώρηση αλλοδαπών που φιλοξενούν". 
Αυτή η υποχρέωση νοείται σε φορείς που έχουν μαζική επαφή με
ανθρώπους.
Και να θυμίσω, γιατί άκουσα κάποιες αιτιάσεις που πιστεύω ότι δεν είναι μέσα στα όρια της αντικειμενικής κριτικής, ότι την ίδια υποχρέωση έχουμε και για τους ημεδαπούς. Δεν πάει ημεδαπός στο ξενοδοχείο, χωρίς να δείχνει την ταυτότητά του. 'Οταν, λοιπόν, λέμε ότι επιβάλλουμε την επίδειξη ταξιδιωτικών εγγράφων, επιβάλλουμε στον αλλοδαπό ίδια υποχρέωση με αυτή που ισχύει για τον ημεδαπό.
ΦΩΤΗΣ ΚΟΥΒΕΛΗΣ: Ναι, αλλά ο ημεδαπός δεν έχει υποχρέωση ανακοίνωσης
στην ασφάλεια.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Για τη λέξη, σας εξήγησα πάλι. Υπάρχουν δύο προσεγγίσεις στο θέμα. Η μία είναι αυτή την οποία έκανε ο κ. Ιωαννίδης και τη σέβομαι, αλλά δεν την αντιλαμβάνομαι, δεν την αποδέχομαι στη σημερινή εποχή, σε μια εποχή που όχι μόνο οι αλλοδαποί, αλλά και οι αγνώστου ταυτότητος ημεδαποί είναι πρόσωπα που πρέπει να απασχολούν τις αρχές.
ΦΩΤΗΣ ΚΟΥΒΕΛΗΣ: Μην το λέτε αυτό.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών Δημόσιας Διοίκησης και Αποκέντρωσης): Γιατί, κύριε Κουβέλη; Φοβάται κανείς να πει ποιος είναι; Τι έχει να κρύψει; Αυτό είναι το ζήτημα. 'Οταν προσέρχεται σε ένα χώρο ένας άνθρωπος και ζητά στέγη και δεν έχει ένα έγγραφο για να δείξει ποιος είναι κάτι κρύβει. Η κοινωνία, λοιπόν, δεν πρέπει να φυλάγεται απ' αυτόν; 
ΦΩΤΗΣ ΚΟΥΒΕΛΗΣ: Εξαρτάται από το τι κρύβει, κύριε Υφυπουργέ.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ας δούμε λίγο, ποια είναι η έννοια της προοδευτικής και της συντηρητικής προσέγγισης του ζητήματος.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, παρακαλώ μου επιτρέπετε μία διακοπή; ΠΡΟΕΔΡΕΥΩΝ (Παναγιώτης Σγουρίδης): Δέχεστε τη διακοπή, κύριε Υπουργέ; ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Παρακαλώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Ιωαννίδη, έχετε το
λόγο.
ΦΟΙΒΟΣ ΙΩΑΝΝΙΔΗΣ: Εγώ δεν αμφισβητώ την υποχρέωση ημεδαπών τε και αλλοδαπών, προσερχόμενοι στα ξενοδοχεία να δείχνουν το διαβατήριό τους ή
την ταυτότητά τους. 'Αλλο είναι αυτό που αμφισβητώ. Είναι αυτό που προβλέπει η ρύθμιση που λέει ότι οι διευθυντές όλων αυτών, οφείλουν να ενημερώσουν την αστυνομική υπηρεσία ή την υπηρεσία αλλοδαπών και μετανάστευσης για την άφιξη και την αναχώρηση αλλοδαπών που φιλοξενούν. 
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Προσέξτε την επόμενη παράγραφο. 'Ανευ ταξιδιωτικού εγγράφου.
ΦΟΙΒΟΣ ΙΩΑΝΝΙΔΗΣ: Αν δεν το κάνουν αυτό έχουν χρηματικό πρόστιμο από πεντακόσιες χιλιάδες (500.000) έως ένα εκατομμύριο (1000.000).
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): 'Ανευ ταξιδιωτικών εγγράφων. Το ξαναλέω. Πάει κάποιος δηλαδή, χωρίς τα χαρτιά του και δεν πρέπει η έννομη τάξη να ασχολείται με το ποιος είναι; Ειλικρινά δεν το καταλαβαίνω αυτό.
ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, έχει δίκιο ο κύριος Υφυπουργός, αυτό είναι πάγια τακτική.
ΦΟΙΒΟΣ ΙΩΑΝΝΙΔΗΣ: Κατ' αρχήν, εάν δεν έχει χαρτιά, πώς ξέρει πώς
λέγεται; Θα πει δηλαδή στην Αστυνομία, ελάτε εδώ, διότι μου ήρθε ένας που δεν ξέρω πώς λέγεται;
ΠΡΟΕΔΡΕΥΩΝ (Παναγιώτης Σγουρίδης): Κατ' αρχήν, ο Δωδεκανήσιος που ξέρει από ξενοδοχεία, ξέρει ότι χωρίς ταυτότητα δεν μπαίνεις μέσα. 
ΑΡΙΣΤΟΤΕΛΗΣ ΠΑΥΛΙΔΗΣ: Εξαιρουμένων, κύριε Πρόεδρε, ορισμένων
περιπτώσεων, όπου διά ειδικούς λόγους αποκρύπτεται η ταυτότης ... ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Πάμε στην πλατεία Βάθης ...
ΑΡΙΣΤΟΤΕΛΗΣ ΠΑΥΛΙΔΗΣ: Πάντως είναι διεθνώς καθιερωμένη πρακτική αυτό που λέει ο κύριος Υφυπουργός, ο μη έχων αποδεικτικό στοιχείο ταυτοπροσωπείας καταγράφεται, το λεγόμενο βιβλίο πόρτας, έχει και αυτό το στοιχείο και δίδεται στην Αστυνομία. 'Οσοι ταξιδεύουν το ξέρουν, γι' αυτό φροντίζουν να έχουν γνήσιο ή πλαστό ταξιδιωτικό έγγραφο που να το αποδεικνύει και να αποφεύγουν την Αστυνομία.
ΠΡΟΕΔΡΕΥΩΝ (Παναγιώτης Σγουρίδης): Καλώς, ευχαριστούμε για την
παρέμβαση.
Συνεχίστε, κύριε Υφυπουργέ.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Τελειώνω με τη διόρθωση της διάταξης του άρθρου 58.
Στην παράγραφο 1 αναγράφεται ότι στο Υπουργείο Εσωτερικών κλπ. 
συνιστάται Διεύθυνση Αλλοδαπών και Μετανάστευσης. Με προεδρικό διάταγμα, που εκδίδεται ύστερα από πρόταση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, καθορίζεται η διάρθρωση των οργανικών μονάδων της και η κατανομή των αρμοδιοτήτων μεταξύ τους. Διαγράφονται οι λέξεις "συνιστώνται οι οργανικές θέσεις προσωπικού και καθορίζονται οι κατηγορίες, οι κλάδοι και τα προσόντα του εν λόγω προσωπικού". Μετά τη λέξη "μεταξύ τους", παρακαλώ να προστεθούν οι λέξεις "τα προσόντα του προσωπικού της", δηλαδή το προεδρικό διάταγμα δεν θα προβλέπει τη σύσταση οργανικών θέσεων κλπ. μετά απ' αυτήν τη διαγραφή. 
Στην παράγραφο 2 γράφει: "Με προεδρικό διάταγμα που εκδίδεται με
πρόταση των Υπουργών Εσωτερικών, Δημόσιας Διοίκησης και Αποκέντρωσης και Οικονομικών, και γνώμη του Γενικού Γραμματέα Περιφέρειας, μπορεί να συνιστώνται διευθύνσεις ή τμήματα αλλοδαπών και μετανάστευσης σε κάθε νομό της Περιφέρειας, ως μονάδες της. Ειδικά στην περιφέρεια Αττικής μπορεί να συνιστώνται μέχρι τέσσερις διευθύνσεις, των οποίων η κατά τόπο αρμοδιότητα καθορίζεται με το ίδιο προεδρικό διάταγμα. Με όμοιο διάταγμα καθορίζεται η έδρα τους, η διάρθρωση των οργανικών μονάδων". Η λέξη "της" γίνεται "τους". Και συνεχίζει κανονικά το άρθρο "και η κατανομή των αρμοδιοτήτων μεταξύ τους". Διαγράφονται στη συνέχεια οι λέξεις "συνιστώνται οι οργανικές θέσεις προσωπικού και καθορίζονται οι κατηγορίες, οι κλάδοι". Παραμένει η φράση "τα προσόντα του εν λόγω προσωπικού", φεύγουν, όμως, οι λέξεις "εν λόγω". Διαβάζω: "Τα προσόντα του προσωπικού τους καθώς και οι κλάδοι από τους οποίους επιλέγονται οι προϊστάμενοι των οργανικών της...". Φεύγει η λέξη "της" και συνεχίζει "... μονάδων και ρυθμίζεται κάθε συναφές θέμα". Είναι περισσότερο νομοτεχνικές διατυπώσεις αυτές.
Στη διάταξη του άρθρου 59 δεν υπάρχει κάποια διόρθωση.
Αυτές είναι οι διορθώσεις, αγαπητοί συνάδελφοι, μετά από τις
παρατηρήσεις που έγιναν από τους συναδέλφους. Εντελώς επιγραμματικά να θυμίσω, επειδή έθεσε το θέμα της αντισυνταγματικότητας ο κ. Ιωαννίδης
-σχετικά με τη διάταξη που περιορίζει την κίνηση των αλλοδαπών στο εσωτερικό της χώρας- ότι απλά, σύμφωνα και με το Συνταγματικό Δίκαιο του αειμνήστου Μάνεση, περιορισμοί στην ελεύθερη διακίνηση και κυκλοφορία των ατόμων γενικώς, είναι επίσης δυνατό να επιβληθούν με νόμο ή βάσει νόμου για λόγους δημόσιας υγείας.
ΦΟΙΒΟΣ ΙΩΑΝΝΙΔΗΣ: Των ατόμων γενικώς, αυτό λέω και εγώ.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Περιμένετε λίγο, κύριε Ιωαννίδη.
ΦΟΙΒΟΣ ΙΩΑΝΝΙΔΗΣ: Την αντισυνταγματικότητα την εντοπίζω στη διαφορά
μεταχείρισης.
ΠΡΟΕΔΡΕΥΩΝ (Παναγιώτης Σγουρίδης): Είστε πολύ ζωηρός, κύριε συνάδελφε.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Για δε τους αλλοδαπούς η εν γένει διακίνηση και
κυκλοφορία στο εσωτερικό της χώρας μπορεί να ρυθμιστεί και να περιοριστεί με νόμο ή βάσει νόμου, λέει ο αείμνηστος Μάνεσης. Οι οποίοι λόγοι -ο Μάνεσης το λέει αυτό και ξέρετε πολύ καλά τι σημαίνει Μάνεσηςδικαιολογούνται από λόγους δημόσιας ασφάλειας ή τάξης ή υγείας ή γενικότερου εθνικού συμφέροντος.
ΦΩΤΗΣ ΚΟΥΒΕΛΗΣ: Αργά τον ανακαλύψατε τον Μάνεση.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Επιτρέψτε μου να πω, κύριε Κουβέλη, ότι εγώ προσωπικά, ανακάλυψα στα δεκαοκτώ μου το Μάνεση, ως καθηγητή.
ΦΩΤΗΣ ΚΟΥΒΕΛΗΣ: 'Οχι εσείς προσωπικά.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Αλλά και αν εννοείτε και τον ευρύτερο δημοκρατικό χώρο, εκεί που βρίσκεται πιστεύω ο Μάνεσης, δεν θα ήθελε να χαρίσει τον εαυτό του σε κανέναν. Επειδή συνέβαινε να τον γνωρίσω.
ΦΩΤΗΣ ΚΟΥΒΕΛΗΣ: 'Ετσι λέτε!
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): 'Ετσι ξέρω, όχι έτσι λέω.
ΑΡΙΣΤΟΤΕΛΗΣ ΠΑΥΛΙΔΗΣ: Ωραία συνεδρίαση, κύριε Πρόεδρε!
ΠΡΟΕΔΡΕΥΩΝ (Παναγιώτης Σγουρίδης): Πού να περάσουμε και τις μεταμεσονύκτιες ώρες, θα γίνει πολύ ελεύθερη συζήτηση.
ΦΟΙΒΟΣ ΙΩΑΝΝΙΔΗΣ: Επειδή εγώ έχω διαβάσει όλα όσα έχει γράψει ο
Μάνεσης, σας πληροφορώ ότι δεν έχει γράψει μόνο αυτό.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Ιωαννίδη. ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Τελειώνω, κύριε Πρόεδρε. Μια λέξη μόνο για την ευθύνη του πλοιάρχου. Πρέπει να προσδιορίσουμε πότε θεωρείται διαπραχθέν το αδίκημα, πότε θεωρείται τελεσθείσα η πράξη και η διάταξη αυτή διατυπώθηκε μετά από σχετική παρατήρηση...
ΦΩΤΗΣ ΚΟΥΒΕΛΗΣ: Το λέει ο Ποινικός Κώδικας.
ΦΟΙΒΟΣ ΙΩΑΝΝΙΔΗΣ: Στο Ποινικό Δίκαιο αντικειμενική ευθύνη δεν
υπάρχει.
ΠΡΟΕΔΡΕΥΩΝ (Παναγιώτης Σγουρίδης): Κύριε Ιωαννίδη, σας παρακαλώ. ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Προηγουμένως με επέπληξε ο κ. Γείτονας για παραβίαση του Κανονισμού της Βουλής. Τώρα ποιος θα με προστατεύσει;
ΠΡΟΕΔΡΕΥΩΝ (Παναγιώτης Σγουρίδης): Πρέπει να ξέρετε ότι οδόντα αντί
οδόντος.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Θεωρείται τελεσθείσα η πράξη, λέει ο νόμος, αν πέρασε στο εσωτερικό του πλοίου ο παρανόμως μεταφερόμενος αλλοδαπός. Πείτε μου εσείς με ποιο τρόπο θα μπορούσε διαφορετικά ο νομοθέτης να προσδιορίσει τη διάπραξη του αδικήματος.
Είπαν μερικοί συνάδελφοι, να αποδεικνύεται ότι προδήλως γνωρίζει. Επιτρέψτε μου να πω ότι προδήλως γνωρίζει, τουλάχιστον στο Ποινικό Δίκαιο στοιχείο του αδικήματος, "προδήλως γνωρίζει" εγώ δεν θυμάμαι. Γνωρίζει ή εκ βαρείας αμελείας αγνοεί αυτές τις έννοιες θυμάμαι από το Ποινικό Δίκαιο και αυτές τις έννοιες θα τις κρίνει ο δικαστής. Τη συνδρομή του στοιχείου της γνώσης ή της μη γνώσης θα το κρίνει ο δικαστής. Είπε ο κ. Καρασμάνης, μα, προωθεί από τα σύνορα ο μεταφορέας. Και εγώ σας λέω ο μεταφορέας παίρνει τους αλλοδαπούς από τα σύνορα, τους πάει στην 'Αρτα, τους παραλαμβάνει άλλος, δηλαδη εκείνος που έκανε τη σκυταλοδρομία απαλλάσσεται της ευθύνης της διακίνησης των αλλοδαπών;
ΠΡΟΕΔΡΕΥΩΝ (Παναγιώτης Σγουρίδης): 'Εχω μία απορία. Δηλαδή ο ταξιτζής στην Αθήνα μέσα, που μεταφέρει από την πλατεία Βάθης στην Ομόνοια ή στο Σύνταγμα κάποιους αλλοδαπούς, θα πάει μέσα;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ο νόμος λέει από το εξωτερικό.
ΦΩΤΗΣ ΚΟΥΒΕΛΗΣ: Δεν είναι έτσι.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ας αφήσουμε να εξελιχθεί ομαλά η συζήτηση και με κανονισμούς για να μπορέσουμε να βγάλουμε ένα συμπέρασμα.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Η διάταξη του άρθρου 57 λέει τα εξής: "Πλοίαρχοι ή κυβερνήτες πλοίου, πλωτού μέσου ή αεροπλάνου και οδηγοί κάθε είδους μεταφορικού μέσου που μεταφέρουν από το εξωτερικό...
ΦΩΤΗΣ ΚΟΥΒΕΛΗΣ: 'Οχι.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Μα, αυτό λέει. Αφήστε με να συνεχίσω. "...στην Ελλάδα αλλοδαπούς που δεν έχουν δικαίωμα εισόδου στο ελληνικό έδαφος, στους οποίους έχει απαγορευθεί η είσοδος για οποιαδήποτε αιτία, καθώς και αυτοί που τους προωθούν στο εσωτερικό της χώρας", προώθηση στο εσωτερικό της χώρας προφανώς δεν είναι μεταφορά από τα Βριλήσσια στο αεροδρόμιο του Ελληνικού.
ΦΩΤΗΣ ΚΟΥΒΕΛΗΣ: Ποιος θα το κρίνει;
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ο δικαστής θα το κρίνει.
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, σας παρακαλώ.
Ας τελειώσει ο Υπουργός και θα σας δώσω το λόγο.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Η μεταφορά ενός αλλοδαπού από τη μια συνοικία στην άλλη της Αθήνας -και δεν πιστεύω να έχετε δει περίπτωση κατηγορουμένου ταξιτζή που μετέφερε, σας είπα, από την Αργυρούπολη στα Βριλήσσια αλλοδαπό- δεν αποτελεί προώθηση...
ΦΩΤΗΣ ΚΟΥΒΕΛΗΣ: Μου επιτρέπετε;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κουβέλη.
ΦΩΤΗΣ ΚΟΥΒΕΛΗΣ: Κύριε Πρόεδρε, υπάρχουν περιστατικά δικαστηριακά, καταγεγραμμένα στα ποινικά χρονικά, όπου οδηγοί ταξί έχουν καταδικαστεί διότι μετέφεραν από μία πόλη σε μια κωμόπολη αλλοδαπούς και εθεωρήθη ότι προωθούν από το εξωτερικό στην ημεδαπή παράνομους μετανάστες. Αυτά δεν είναι δικά μου στοιχεία, είναι στοιχεία που καταγράφονται στατιστικά μέσα στη διαδικασία των ποινικών δικαστηρίων. Εκεί ειλικρινά εγώ αναζητώ ποια διατύπωση θα μπορούσε να κατασφαλίσει όλους αυτούς, οι οποίοι αδόλως δραστηριοποιούνται επαγγελματικά και είναι ενδεχόμενο στο αυτοκίνητό τους να ανεβεί ένας αλλοδαπός.
Θα επανέλθω επί του θέματος αυτού, θα επανέλθω με την έννοια ότι επιφυλάσσομαι να βρω μια διατύπωση, η οποία να εξυπηρετεί και αυτό το οποίο εσείς θέλετε και το καταλαβαίνω, αλλά και αυτό το οποίο δεν πρέπει να υπάρξει, για να μην οδηγεί ανθρώπους στο ποινικό ακροατήριο, οι οποιοι δεν έχουν κανένα δόλο.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Δεν έχω αντίθετη άποψη από τον κ. Κουβέλη. Απλώς θέλω να πω ότι παραδοσιακά η εφαρμογή και η ερμηνεία των νόμων εναπόκειται στο δικαστή. Βεβαίως και από τη δική μας πλευρά, κατά την έκδοση ερμηνευτικής εγκυκλίου, θα τονιστούν ορισμένα πράγματα και βεβαίως υποθέτω ότι και η λογική και η γραμματική ερμηνεία της διάταξης δείχνει ότι δεν σκοπεί εκεί ο νόμος. Ο νόμος σκοπεί να τιμωρήσει την είσοδο, τη μεταφορά και την προώθηση. Είναι έννοιες που πιστεύω ότι μπορούν να αποσαφηνιστούν.
Στον κ. Παυλίδη θα ήθελα να πω ότι η παράγραφος 2 του άρθρου 33
αποτελεί υλοποίηση σχετικής κοινοτικής οδηγίας, που αναφέρεται στους συζύγους των πολιτών των κρατών-μελών της Ευρωπαϊκής 'Ενωσης.
Είπα λίγο πριν για την αντικειμενική ευθύνη των πλοιάρχων. Θα θυμίσω στον κ. Ιωαννίδη ότι πολλές από τις παρατηρήσεις της Επιστημονικής Υπηρεσίας της Βουλής ενσωματώθηκαν ήδη στο νομοσχέδιο και βεβαίως επιφυλασσόμεθα συνολικά για το άρθρο 34, σε σχέση με τις παρατηρήσεις όλων των συναδέλφων και του κ. Λοβέρδου, που μίλησε για τον αριθμό των εργαζομένων που πρέπει να απασχολεί κατ' αυτόν τον τρόπο ο εργοδότης, ο υπό την έννοια του αρθρου 34 εργοδότης.
Στον κ. Κουβέλη είπα ότι σε σχέση με το άρθρο 34 η έννοια του
καλλιτέχνη κατά τη νέα μελέτη της διάταξης θα γίνει προσπάθεια να προσδιοριστεί. Η ελαστικότητα που πρότεινε ο κ. Κουβέλης για το άρθρο 38 για τους πνευματικούς δημιουργούς απαντάται στο άρθρο 39 παράγραφος 4, που προβλέπει ότι με απόφαση του Υπουργού Εσωτερικών επιτρέπεται να χορηγείται άδεια παραμονής μέχρις ενός έτους, η οποία μπορεί να ανανεώνεται καθε φορά μέχρι ενός έτους, σε πρόσωπα που δεν πληρούν τις προϋποθέσεις νόμιμης παραμονής και για λόγους ανθρωπιστικής κυρίως φύσεως καθίσταται αδύνατη η αναχώρηση ή η απομάκρυνση τους από την ελληνική επικράτεια, σε αλλοδαπούς που εξαναγκάζονται για λόγους ανωτέρας βίας να μετακινηθούν από τη χώρα της ιθαγένειάς τους, σε αλλοδαπούς επιστήμονες που έχουν ιδιαιτέρως διακριθεί για την προσφορά τους στην έρευνα και επιστήμη.
Είπαν κάποιοι συνάδελφοι τι θα γίνει για κάποιον που δεν
είναι δυνατόν να απελαθεί στη χώρα προέλευσης για λόγους ανωμαλίας ή για λόγους που αφορούν τη χώρα του. Θα ήθελα εδώ να θυμίσω ότι υπάρχει σχετική πρόβλεψη στην παράγραφο 6 του άρθρου 46 ότι ο Γενικός Γραμματέας Περιφέρειας ύστερα από γνώμη της Επιτροπής Μετανάστευσης, μπορεί και αυτεπαγγέλτως να αναστείλει προσωρινά την απέλαση, όταν αυτό επιβάλλεται από ανθρωπιστικούς λόγους, από λόγους ανωτέρας βίας ή δημόσιου συμφέροντος, όπως όταν συντρέχουν εξαιρετικοί λόγοι, που αφορούν τη ζωή ή την υγεία του αλλοδαπού ή της οικογένειάς του.
Αλλο θέμα είναι η διαδικασία του ασύλου, που αυτός πλέον που δεν θα
έχει τη δυνατότητα να πάει στη χώρα του πρέπει να την κινήσει, όπως ο νόμος ορίζει.
ΝΙΚΟΛΑΟΣ ΓΚΑΤΖΗΣ: Οι σαραντα οκτώ ώρες προθεσμία που του δίνετε δεν είναι δυνατό να προλάβει.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Οι σαράντα οκτώ ώρες αφορούν την προσφυγή του και διευκρίνισα ότι πρέπει να είναι εργάσιμες. Βέβαια δεν συμφωνώ με την αντίληψη ότι αν υπάρχουν λόγοι δημόσιας ασφάλειας δεν πρέπει να του περιορίζουμε τη μετακίνηση, αλλά να τον διώχνουμε. 'Ηδη εξήγησα ότι είναι συνταγματική η ρύθμιση για τον περιορισμό του δικαιώματος μετακίνησης. 
'Οσον αφορά τις υποχρεώσεις που επιβάλλονται στους συμβολαιογράφους,
θα ήθελα να πω ότι οι συμβολαιογράφοι έχουν την υποχρέωση να διερευνούν και να ελέγχουν την ικανότητα προς το συναλλάσσεσθαι του προσερχόμενου σε αυτούς, αδιαφόρως εθνικότητος. Η δικαιοπρακτική ικανότητα και το δικαίωμα να συναλλάσσονται αποδεικνύεται με προσαρμογή συγκεκριμένων εγγράφων.
Ο συμβολαιογράφος είναι δημόσιος λειτουργός. Και η ιδιότητα του
λειτουργού του επιβάλλει αντίστοιχες υποχρεώσεις. Δηλαδή είναι δυνατόν να είναι κάποιος παράνομα στην Ελλάδα, τελείως ανέλεγκτα και εμείς να πούμε μην του στερείτε το δικαίωμα να κάνει συναλλαγές; Κάποιος άλλος είπε, μα, να μην μπορεί να εξουσιοδοτήσει κάποιον για συγκεκριμένες πράξεις εκπροσώπησης; Ο νόμος ορίζει ότι ειδικά για την παροχή δικαστικού πληρεξουσίου, έχει τη δυνατότητα να ορίζει με δικαστικό πληρεξούσιο δικηγόρο. Δηλαδή, αυτό το βασικό του δικαίωμα δεν του το στερεί κανείς και θα έλεγα ότι κινούμεθα και μ' ένα πνεύμα ιδιαίτερα φιλελεύθερο σε σχέση με τα όσα ισχύουν εδώ αλλού.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ.Ιωαννίδης.
ΦΟΙΒΟΣ ΙΩΑΝΝΙΔΗΣ: Χάριν της επιστήμης, κύριε Πρόεδρε, θα πω ότι το Ποινικό Δίκαιο δεν αναγνωρίζει αντικειμενική ευθύνη. Κανείς θεωρητικός του Ποινικού Δικαίου δεν έχει ποτέ δεχθεί αντικειμενική ευθύνη.
Mη μου πείτε ότι υπάρχουν και κάποιες άλλες διατάξεις νόμων που θεσπίζουν αντικειμενική ευθύνη, διότι εγώ όταν δικηγορούσα πάντοτε τις προσέβαλα ως αντίθετες με βασικές αρχές του Ποινικού Δικαίου. Και πρέπει να πω ότι το Ποινικό Δίκαιο έχει πάντοτε προϋπόθεση την υπαιτιότητα. Η υπαιτιότητα μπορεί να είναι είτε δόλος είτε αμέλεια αλλά πάντως δεν μπορεί να έχει αντικειμενική ευθύνη.
Τώρα, σε ό,τι αφορά τον πλοίαρχο, επειδή εξωραίσατε κάπως τα πράγματα, σας λέω το εξής. Λέτε "είτε προωθούν ή διευκολύνουν τη μετακίνηση ή εξασφαλίζουν σ' αυτούς κλπ." Μπαίνει, λοιπόν, κάποιος αλλοδαπός από τον Πειραιά στο καράβι για να πάει στην Κρήτη. Ξέρετε τώρα ότι τα καράβια είναι μεγάλα, μεταφέρουν περίπου χιλίους πεντακοσίους ανθρώπους. Ο πλοίαρχος μπορεί να κάνει έλεγχο στους εισερχόμενους στο καράβι σε ό,τι αφορά διαπιστωτικά έγγραφα της νόμιμης ή μη παραμονής τους
στην Ελλάδα;
Παρακάτω έχουμε και επιβαρυντικές επιπτώσεις. "Κατάσχονται, δημεύονται, με απόφαση του δικαστηρίου, μεταφορικά μέσα" κλπ. και δεν υπάρχει και ανασταλτικό αποτέλεσμα στην άσκηση του ενδίκου μέσου. 
Προφανώς, κύριε Υπουργέ, δεν είναι στις προθέσεις σας να υπάρξουν
τέτοιου είδους πρακτικές, αλλά επειδή αυτά μπορεί στα χέρια, αν θέλετε είτε ευθυνόφοβων εισαγγελέων είτε ξέρω γω μη προσεκτικών μελετητών της σοφής νομοθεσίας μας, να δώσουν αφορμές για διώξεις, με πολύ σοβαρές συνέπειες, γι' αυτό τουλάχιστον, αν δεν υπάρχει άλλος τρόπος διατύπωσης της διατάξεως αυτής, να υπάρξει μια ερμηνευτική δήλωση, η οποία να διευκρινίζει ότι αυτά αφορούν αυτούς που κατά κάποιο τρόπο ασκούν αυτό το θεάρεστο έργο με ιδιοτέλεια. Αυτά είχα να πω, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Θεωρώ ότι αυτά που ελέχθησαν εδώ στην Ολομέλεια και καταγράφηκαν στα Πρακτικά, αποτελούν κατά βάση ερμηνευτική δήλωση. 'Ομως λέω και εγώ, παρ' όλο που δεν είμαι νομικός, ότι θα πρέπει να υπάρξει κάποιος διαχωρισμός ανάμεσα σ'αυτούς που το κάνουν κατ'επάγγελμα ή χωρίς να το ξέρουν.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, αν δεν μιλούσε ο κύριος Υπουργός για αντικειμενική ευθύνη, δεν θα υπήρχε πρόβλημα, διότι τότε προϋπόθεση
είναι η γνώση.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Παυλίδης.
ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, εδώ ψηφίζουμε νόμο, ο οποίος θα εφαρμοσθεί στην Ελλάδα. Ποια είναι τα πλοία τα οποία μεταφέρουν συνήθως επιβάτες; Είναι τα επιβατηγά οχηματαγωγά της ακτοπλοίας μας, είναι τα κρουαζιερόπλοια και είναι και τα πλοιάρια, όπως αποκαλούνται, τα οποία θα κάνουν τους τουριστικούς πλόες. Αυτά είναι τα συνήθη πλοία. Και πάμε μετέπειτα στα μικρότερα σκάφη, τα οποία μετακινούνται μεταξύ των νησιών, αλλά και μεταξύ γειτονικών προς την Ελλάδα χωρών και την Ελλάδα.
Θα τους βάλουμε όλους στην ίδια μοίρα; Νόμο που θα εφαρμοσθεί στην
Ελλάδα θα ψηφίσουμε. 'Εχει λογική, κύριε Υπουργέ, να δούμε πώς θα εφαρμοστεί ο νόμος. Ο πλοίαρχος, ο οποίος μεταφέρει επιβάτες από νησιά της εκλογικής μου περιφέρειας προς τον Πειραιά -μιλάμε τώρα για Ρόδο, που την έχετε ζήσει- κάθε φορά έχει στο πλοίο μέσα δυόμισι χιλιάδες επιβάτες, ολόκληρη πόλη. Και πιθανώς να εμφανίζεται και το φαινόμενο που θέλει να πατάξει το Υπουργείο Εμπορικής Ναυτιλίας, των υπεραρίθμων. Γίνονται τρεις χιλιάδες κόσμος. Είναι δυνατόν να του λέμε ότι πρέπει να αφήσεις τη γέφυρα και να κάνεις έλεγχο των ταξιδιωτικών εγγράφων; Ποια; Εμείς η πρώτη ναυτιλιακή δύναμη του κόσμου; Δηλαδή τι ψηφίζουμε τώρα; Εντάξει, η αντικειμενική ευθύνη, εντάξει η υποκειμενική ευθύνη. Τι ψηφίζουμε εμείς απόψε; Μήπως ήταν σκοπιμότερο να συνεννοηθείτε με το Υπουργείο Εμπορικής Ναυτιλίας το οποίο έχει αντιμετωπίσει παρόμοια συμπτώματα; Υπάρχει και περίφημος Κώδικας Ναυτικού Δικαίου που έχει προβλέψει τέτοιες ή παρόμοιες περιπτώσεις. Και από εκεί και πέρα, με μια διάταξη πιο ρεαλιστική να δούμε πώς θα αντιμετωπίσουμε το φαινόμενο. Υπάρχει θέμα είναι βέβαιο. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο. ΝΙΚΟΛΑΟΣ ΓΚΑΤΖΗΣ: Θα ήθελα να σημειώσω, επειδή είπε ο κύριος Υπουργός
ότι είναι γι' αυτούς που μεταφέρουν από το εξωτερικό. Είναι συγκεκριμένο στην παράγραφο 1 στην έβδομη σειρά που λέει "αυτούς που για οποιοδήποτε λόγο προωθούνται στο εσωτερικό της χώρας".
Επίσης να πω ότι στην ίδια παράγραφο λίγο πριν από το τέλος της, λέει πέρα από τα πρόστιμα που είναι ένα έως πέντε εκατομμύρια δραχμές και φυλάκιση κλπ. κατάσχουν και το πλοίο. Και ερωτώ. Εγώ για παράδειγμα θέλω να καταστρέψω τον κ. Τζανή. Στέλνω δέκα αλλοδαπούς, τον καρφώνω κιόλας και πάει καταστράφηκε.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Η δικαιοσύνη τι θα κάνει;
ΝΙΚΟΛΑΟΣ ΓΚΑΤΖΗΣ: Δεν ξέρω, κύριε Τζανή, τι θα κάνει, αλλά είναι δυνατόν ο πλοίαρχος να έχει την ευθύνη και να κατάσχεται και το πλοίο όταν έχουμε τέτοια ροή των λαθρομεταναστών, που κάνουν τα ταξίδια από την Αθήνα στα νησιά; Και δεύτερον, επανέρχομαι στο άρθρο 56. Πολύ σωστά βελτιώθηκε, εν πάση περιπτώσει, η παράγραφος 2 αλλά θα πρέπει να αφαιρέσετε και την παράγραφο 3 η οποία λέει για πρόστιμα, για φυλακίσεις για το ένα, για το άλλο κλπ., όσοι δεν θα τα δώσουν στην Αστυνομία και δεν τηρήσουν τις διαδικασίες του άρθρου 1. Δείτε το και αυτό.
Επίσης καλό είναι, κύριε Πρόεδρε, να αφαιρεθεί το άρθρο 34 να
ξεμπερδεύουμε με αυτήν την υπόθεση.
ΠΡΟΕΔΡΕΥΩΝ (Παναγιώτης Σγουρίδης): Το 34 είπε ότι κρατείται.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Υπάρχει μια επιφύλαξη για τη νομοτεχνική του διατύπωση, για τη φιλοσοφία του, να τη δούμε. Αλλά είναι μια διάταξη επί το αυστηρότερον, κύριε Γκατζή, και παρακαλώ να τη δείτε. Εάν φύγει η διάταξη του άρθρου 34, οι κύριοι "επιχειρηματίες" του είδους δεν θα μετακαλούν καλλιτέχνες. 'Ο,τι θέλουν θα παίρνουν και θα το βαφτίζουν καλλιτέχνες. 
Θαρρείτε δηλαδή ότι εξαλείφεται ο κίνδυνος ώστε να μην υπάρξει το
φαινόμενο που υπάρχει σήμερα; Θα μετακαλούν οικιακές βοηθούς, θα τις χαρακτηρίζουν όπως θέλουν, μην έχουμε ψευδαισθήσεις. Η διάταξη αυτή έχει αυστηρότερες διατυπώσεις ως προς την είσοδο, απαιτεί εγγυητικές επιστολές, απαιτεί ειδικές διαδικασίες για να τίθεται υπό έλεγχο η κατάσταση. 'Εχει αυστηρότερες ποινές σε περίπτωση παραβίασης της νομοθεσίας. Είναι αυστηρότερη η διάταξη, παρακαλώ να το δείτε το άρθρο 34.
Δεύτερον, να διασκεδάσω λίγο τις ανησυχίες λέγοντας ότι η διάταξη που αφορά την ευθύνη και τις υποχρεώσεις των μεταφορέων είναι διάταξη, που προβλέπει το άρθρο 33 του ήδη ισχύοντος σήμερα νόμου. Εφαρμόζεται από το 1991. Είναι ο 1975 του 1991. Αντιγραφή είναι. Λάθος λέει ο ένας, λάθος λέει ο άλλος. Τέλειος νόμος δεν υπάρχει πουθενά. Δεν βγήκε ακόμα ο τέλειος νόμος. 'Αλλωστε αν ήταν όλοι οι νόμοι τέλειοι, δεν θα χρειαζόταν ερμηνεία από τα δικαστήρια.
ΑΡΙΣΤΟΤΕΛΗΣ ΠΑΥΛΙΔΗΣ: Θα σας ρωτήσω.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Αφήστε με να μιλήσω, κύριε Παυλίδη. Σας παρακαλώ! ΠΡΟΕΔΡΕΥΩΝ (Παναγιώτης Σγουρίδης): Δεν θέλει ερώτηση, κύριε Παυλίδη.
Σας παρακαλώ. Και να μη γράφεται καμία διακοπή πλέον, διότι αυτή η ιστορία θα μας πάει μέχρι τις τρεις τα ξημερώματα.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Ξέρετε πολύ καλά ότι όταν ένα νομοσχέδιο συνυπογράφεται από τον Υπουργό Εμπορικής Ναυτιλίας, δεν το υπογράφει χωρίς να ξέρει τι γράφει. Αποδέχεται τις συγκεκριμένες ρυθμίσεις κατά το μέρος που τον αφορούν.
Λέω, λοιπόν, ότι έχουμε δύο διαφορετικά αδικήματα: Το αδίκημα της
παραγράφου 1 του άρθρου 57. Αναφέρεται σε όλους εκείνους που εκμεταλλεύονται τους ανθρώπους και τους μεταφέρουν από τα σύνορα με τα πλοία τους στο εσωτερικό. Και προβλέπει ειδικές διαδικασίες.
Λέει: "Πλοίαρχοι ή κυβερνήτες πλοίου, πλωτού μέσου ή αεροπλάνου και οδηγοί κάθε είδους μεταφορικού μέσου, που μεταφέρουν από το εξωτερικό..." -είναι σαφές- "...στην Ελλάδα αλλοδαπούς που δεν έχουν δικαίωμα εισόδου" -δηλαδή λαθρομετανάστες- "στο ελληνικό έδαφος ή στους οποίους έχει απαγορευθεί η είσοδος για οποιαδήποτε αιτία, καθώς και αυτοί που τους προωθούν στο εσωτερικό της χώρας ή διευκολύνουν... τιμωρούνται με φυλάκιση τουλάχιστον ενός έτους και χρηματική ποινή ενός εκατομμυρίου... κλπ".
Και για τους πλοιάρχους ορίσαμε ότι ειδικά πλοίαρχοι, πάντα επαναλαμβάνω στο πνεύμα της διάταξης του άρθρου 57, παράγραφος 1, ή κυβερνήτες πλοίων και πλωτών μέσων, που μεταφέρουν τους προαναφερόμενους αλλοδαπούς υπό συνθήκες που θέτουν σε κίνδυνο τη ζωή και την ασφάλειά τους, τιμωρούνται με ποινή κάθειρξης.
ΦΟΙΒΟΣ ΙΩΑΝΝΙΔΗΣ:...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Αφήστε με επιτέλους, κύριε Ιωαννίδη, να μιλήσω. 'Εχω κι εγώ κάποια δικαιώματα εδώ. Σεβαστείτε τα.
Θυμίζω, λοιπόν, ότι αδικήματα που τιμωρούνται σε βαθμό πλημμελήματος ή κακουργήματος τιμωρούνται μόνο εκ δόλου. Τελεία και παύλα. 'Οποιος δηλαδή...
ΦΟΙΒΟΣ ΙΩΑΝΝΙΔΗΣ:...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Να θυμίσω στον κ. Ιωαννίδη ότι το άρθρο 26 του Ποινικού Κώδικα προβλέπει ότι ο καταλογισμός της πράξης κατ'αρχήν γίνεται -αναφορικά με κακουργήματα και πλημμελήματα- μόνον όταν τα αδικήματα τιμωρούνται εκ δόλου. Να σας το διαβάσω για να αρθεί κι αυτή η ανησυχία. 'Οταν άλλο τι δεν αναφέρεται σημαίνει δόλο.
ΦΟΙΒΟΣ ΙΩΑΝΝΙΔΗΣ:...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Πάμε τώρα στην παράγραφο 2 για να εξηγήσουμε λίγο την έννοια, που παρεξήγησε ο κ. Ιωαννίδης.
ΦΟΙΒΟΣ ΙΩΑΝΝΙΔΗΣ:...
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Ιωαννίδη. Να
μη γράφεται καμία διακοπή του κ. Ιωαννίδη.
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Ο ιδιοκτήτης ενός καταστήματος για παράδειγμα, κύριε Ιωαννίδη, στου οποίου το χώρο εισέρχονται μικρά παιδιά και παίζουν μπιλιάρδο, ενώ απαγορεύεται από το νόμο, τιμωρείται αδιαφόρως του εάν την ίδια ώρα που μπήκαν τα παιδιά γνώριζε την είσοδό τους. Ξέρετε για ποιο λόγο; Διότι έχει την ευθύνη της φύλαξης του χώρου. Πείτε μου εσείς τώρα: Ο πλοίαρχος...
ΒΥΡΩΝ ΠΟΛΥΔΩΡΑΣ:...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Ειλικρινά δεν καταλαβαίνω, κ. Ιωαννίδη. Διεκδικείτε για τον εαυτό σας το δικαίωμα της αυθεντίας; Ακούστε, λοιπόν. Αναφέρομαι στην παράγραφο 2. Τελείως άλλο αδίκημα από την παράγραφο 1. Μιλάμε για την περίπτωση που μπαίνει κάποιος σ' ένα πλοίο χωρίς να του γίνει έλεγχος για τα ταξιδιωτικά του έγγραφα, για τα χαρτιά του.
ΑΡΙΣΤΟΤΕΛΗΣ ΠΑΥΛΙΔΗΣ:...
ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει περίπτωση από την
Κρήτη προς τον Πειραιά να μπεις σε πλοίο και να σου ζητήσουν τα ταξιδιωτικά σου έγγραφα. Εισιτήριο θα σου ζητήσουν.
ΦΟΙΒΟΣ ΙΩΑΝΝΙΔΗΣ:...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Επαναλαμβάνω, λοιπόν, ότι αυτό είναι διαφορετικό αδίκημα από αυτό της παραγράφου 1, που αφορά όπως είπαμε στη μαζική μεταφορά λαθρομεταναστών, στους ανθρώπους, οι οποίοι πλουτίζουν μεταφέροντας όλες αυτές τις καραβιές των δυστυχισμένων. Κάπου πρέπει να υπαχθεί. Βλέπω ειλικρινά -και δεν μπορώ να το αποδεχθώ- μία απόρριψη.
Κάντε την πρότασή σας, κύριε Ιωαννίδη. Εμείς προτείνουμε μία συγκεκριμένη διάταξη. Εσείς να πείτε: "Εγώ τη βλέπω ελλιπή και προτείνω αυτό". Προτείνετέ το, επιτέλους.
ΦΟΙΒΟΣ ΙΩΑΝΝΙΔΗΣ:...
ΒΥΡΩΝ ΠΟΛΥΔΩΡΑΣ:...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Ιωαννίδη, μιλάμε πάντα για τα δρομολόγια του εξωτερικού. Δεν μιλάμε για τις εσωτερικές μετακινήσεις. Για το Θεό δηλαδή.
ΝΙΚΟΛΑΟΣ ΓΚΑΤΖΗΣ: ...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Μα, προώθηση στο εσωτερικό δεν είναι αυτοτελές αδίκημα; Κάποιος δεν προωθεί στο εσωτερικό; Δηλαδή θα τιμωρήσουμε το αδίκημα μόνο κατά την είσοδο;
ΝΙΚΟΛΑΟΣ ΓΚΑΤΖΗΣ:...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Τόση ώρα για τι μιλάμε, κύριε Γκατζή; Για τις γραμμές του εσωτερικού μιλάμε; Μιλάμε γι' αυτόν που ανεβαίνει...
ΦΟΙΒΟΣ ΙΩΑΝΝΙΔΗΣ: ...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Βρίσκεται ένα πλοίο στην Αγκόνα...
ΦΟΙΒΟΣ ΙΩΑΝΝΙΔΗΣ: ...
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Ιωαννίδη. ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Δεν αφορά αυτόν τον πλοίαρχο, κύριε Ιωαννίδη.
ΒΥΡΩΝ ΠΟΛΥΔΩΡΑΣ: ...
ΦΟΙΒΟΣ ΙΩΑΝΝΙΔΗΣ: ...
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Ιωαννίδη, σε ό,τι αφορά τους πλοιάρχους μιλάμε για τα αδικήματα που διαπράττονται κατά την επιβίβαση από γραμμές του εξωτερικού και τον ερχομό τους στην Ελλάδα. Γι' αυτό μιλάμε. 'Ολη αυτήν την ώρα γι' αυτό μιλάμε.
Εν πάση περιπτώσει, κύριε Πρόεδρε, με αυτές τις παρατηρήσεις και διευκρινίσεις, με την επιφύλαξη της επανεξέτασης της διάταξης του άρθρου
34 και με την παράκληση προς τους συναδέλφους να έρθουν κατά τη συζήτηση της διάταξης του άρθρου 34 και να κάνουν συγκεκριμένες προτάσεις για την ολοκληρωμένη διατύπωση της διάταξης...
ΠΡΟΕΔΡΕΥΩΝ (Παναγιώτης Σγουρίδης): Το άρθρο 34 έχει συζητηθεί. Απλώς κρατείται για να φέρετε τις παρατηρήσεις.
Τι σημαίνει αυτό; Σημαίνει ότι θα φέρετε τις παρατηρήσεις σας, θα τις δώσετε στον κύριο Υπουργό και ο κύριος Υπουργός θα κατεβάσει μία διάταξη. 
ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Νομίζω ότι δόθηκαν οι διευκρινίσεις που έπρεπε να δοθούν. ΦΟΙΒΟΣ ΙΩΑΝΝΙΔΗΣ: Να κρατηθεί και το άρθρο 57, κύριε Πρόεδρε. ΑΡΙΣΤΟΤΕΛΗΣ ΠΑΥΛΙΔΗΣ: Κύριε Πρόεδρε, να κρατηθεί και το άρθρο 57. ΛΕΩΝΙΔΑΣ ΤΖΑΝΗΣ (Υφυπουργός Εσωτερικών, Δημόσιας Διοίκησης και
Αποκέντρωσης): Ας κρατήσουμε και το άρθρο 57.
ΠΡΟΕΔΡΕΥΩΝ (Παναγιώτης Σγουρίδης): Καλώς.
Συνεπώς, κύριοι συνάδελφοι...
ΦΟΙΒΟΣ ΙΩΑΝΝΙΔΗΣ: ...
ΠΡΟΕΔΡΕΥΩΝ (Παναγιώτης Σγουρίδης): Κύριε Ιωαννίδη, σας παρακαλώ. Δεν καταργούμε το Προεδρείο.
Συνεπώς, κύριοι συνάδελφοι, κρατούνται τα άρθρα 34 και 57. 'Εχει ολοκληρωθεί η συζήτησή τους. 'Οποιοι θέλουν να κάνουν ολοκληρωμένες νομοτεχνικές παρατηρήσεις να τις δώσουν στον κ. Τζανή, για να κατεβάσει την πρόταση.
Κύριοι συνάδελφοι, κηρύσσεται περαιωμένη η συζήτηση επί της ενότητος των άρθρων 25 έως 59 και εισερχόμαστε στην ψήφισή τους κεχωρισμένως. 
Ερωτάται το Σώμα: Γίνεται δεκτό το άρθρο 25, όπως τροποποιήθηκε από
τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 25 έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 26;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 26 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 27 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 27 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 28, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 28 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 29, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 29 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 30, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 30 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 31, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 31 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 32, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 32 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 33, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 33 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Το άρθρο 34 κρατείται.
Ερωτάται το Σώμα: Γίνεται δεκτό το άρθρο 35, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 35 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 36, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 36 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 37, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 37 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 38, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 38 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 39, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 39 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 40, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 40 έγινε δεκτό ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 41, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 41 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 42, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 42 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 43, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 43 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 44, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 44 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 45, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
ΝΙΚΟΛΑΟΣ ΓΚΑΤΖΗΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 45 έγινε δεκτό,
όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 46, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 46 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 47, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 47 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 48, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 48 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 49, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 49 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 50, όπως τροποποιήθηκε απο τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 50 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 51, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 51 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 52, όπως τροποποιήθηκε απο τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 52 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 53, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 53 έγινε δεκτό, όπως τροποποιήθηκε απο τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 54, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 54 έγινε δεκτό, όπως τροποποιήθηκε απο τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 55, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 55 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 56, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 56 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Το άρθρο 57 κρατείται.
Ερωτάται το Σώμα: Γίνεται δεκτό το άρθρο 58, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 58 έγινε δεκτό, όπως τροποποιήθηκε απο τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 59, ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 59 έγινε δεκτό,
ως έχει, κατά πλειοψηφία.
Κύριοι συναδελφοι, έχουν διανεμηθεί τα Πρακτικά της Πέμπτης 8 Μαρτίου 2001 και της Παρασκευής 9 Μαρτίου 2001 και ερωτάται το Σώμα αν τα επικυρώνει.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Πέμπτης 8 Μαρτίου 2001 και της Παρασκευής 9 Μαρτίου 2001 επικυρώθηκαν.
Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 00.01' λύεται η συνεδρίαση για
σήμερα ημέρα Τετάρτη 21 Μαρτίου 2001 και ώρα 10.00' με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία: Απποφάσεις Βουλής, συνέχιση της συζήτησης επί των αναθεωρητέων διατάξεων του Συντάγματος, σύμφωνα με τα άρθρα 110 του Συντάγματος και 119 του Κανονισμού της Βουλής (άρθρα 101, 102, 103, 108 και 109).

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ



