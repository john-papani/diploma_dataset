
Σελίδα 10217 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΜΗ'
Τρίτη 9 Ιουνίου 1998 (ΠΡΩΪΝΗ)
Αθήνα, σήμερα στις 9 Ιουνίου 1998, ημέρα Τρίτη και ώρα 11.10' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 5.6.1998 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΜΖ' συνεδριάσεώς του, της 5ης Ιουνίου 1998 σε ό,τι αφορά την ψήφιση στο σύνολο του σχεδίου νόμου: "Ρύθμιση θεμάτων οργάνωσης και λειτουργίας των Τεχνολογικών Εκπαιδευτικών Ιδρυμάτων και άλλες διατάξεις".)
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Αθανάσιο Αλευρά, Βουλευτή Α'Αθηνών, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία το Εργατοϋπαλληλικό Κέντρο Μεσσηνίας ζητεί οικονομική ενίσχυση για την κάλυψη των λειτουργικών δαπανών του.
2) Ο Βουλευτής Μεσσηνίας κ. ΙΩΑΝΝΗΣ ΓΙΑΝΝΑΚΟΠΟΥΛΟΣ κατέθεσε αναφορά με την οποία ο Ιερός Ναός της Κοιμήσεως Θεοτόκου Αμφιθέας ζητεί οικονομική ενίσχυση για την αποπεράτωση έργων συντήρησής του.
3) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η 'Ενωση Αστυνομικών Υπαλλήλων Αττικής ζητεί τη σύσταση συνοριακής αστυνομίας με πρόσληψη προσωπικού 5ετούς υποχρέωσης.
4) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Αγροτικός Σύλλογος Αυλώνα Αττικής ζητεί να παραταθεί η προθεσμία υποβολής δηλώσεων για καταστροφές από παγετούς.
5) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η Συνεταιριστική Οινοβιομηχανία MARKO ζητεί τη ρύθμιση χρεών της προς την ΑΤΕ.
6) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο Τοπικός Οργανισμός Εγγείων Βελτιώσεων Σερρών ζητεί την αύξηση αποζημιώσεως στους συνταξιοδοτηθέντες υπαλλήλους του Οργανισμού.
7) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο Τοπικός Οργανισμός Εγγείων Βελτιώσεων Σερρών ζητεί την επίσπευση της κατασκευής της Δυτικής Διώρυγας της Πεδιάδας Σερρών.
8) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η Ιερά Μητρόπολις Σερρών και Νιγρίτης Σχολή Βυζαντινής Μουσικής υποβάλλει προτάσεις για το Π.Δ. σχετικά με τη μουσική εκπαίδευση στην Ελλάδα.
9) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Νομαρχιακή Αυτοδιοίκηση Λασιθίου ζητεί τη λήψη μέτρων για την προστασία της θαλάσσιας πανίδας ιδιαίτερα της περιοχής Αγίου Νικολάου και Ιεράπετρας.
10) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε δημοσίευμα εφημερίδας σχετικά με την καθυστέρηση των έργων στο Δικταίο 'Ανδρο στο οροπέδιο Λασιθίου.
11) Ο Βουλευτής Κυκλάδων κ. ΝΙΚΟΛΑΟΣ ΛΕΒΟΓΙΑΝΝΗΣ κατέθεσε αναφορά με την οποία Φορείς του νησιού Σύρου διαμαρτύρονται για την απαγόρευση χορηγήσεως νέων αδειών από τον ΕΟΤ για ενοικιαζόμενα επιπλωμένα δωμάτια και διαμερίσματα.
12) Ο Βουλευτής Αχα|ας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία το Εργατοϋπαλληλικό Κέντρο Κορίνθου καταγγέλλει την επιχειρούμενη άσκηση βίας με ΜΑΤ στους εργαζομένους απεργούς.
13) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Σύλλογος Πολυτέκνων Λαρίσης και Περιχώρων ζητεί την τροποποίηση των νομοθετικών ρυθμίσεων σχετικά με τη χορήγηση του πολυτεκνικού επιδόματος.
14) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία οι Γενικοί Διευθυντές Παιδαγωγικών Ακαδημιών και Εποπτών Εκπαιδεύσεως με βαθμό Γενικού Διευθυντού ζητούν τη διευθέτηση της συνταξιοδότησής τους.
15) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Σύλλογος Διπλ. Μηχ/κων Κοζάνης ζητεί την καταβολή αποζημιώσεων στους υπαλλήλους των ΤΑΣ εκτός έδρας για αποστάσεις μεγαλύτερες των 50 χιλ.
16) Ο Βουλευτής Αθηνών κ. ΓΕΩΡΓΙΟΣ ΚΑΡΑΤΖΑΦΕΡΗΣ κατέθεσε αναφορά με την οποία ο κ. Γεώργιος Κωνσταντίνου, 
 

  



Σελίδα 10218 
διαμαρτύρεται για την άρνηση έκδοσης υπουργικής απόφασης σχετικά με προσφυγή του.
17) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο Σύλλογος Συνταξιούχων Κοινοτικών Υπαλλήλων Νομού Σερρών καταγγέλλει την έλλειψη ελεγκτού ιατρού στο Περιφερειακό ΤΥΔΚΥ του Νομού Σερρών.
18) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Σύνδεσμος Εργοληπτών Δημοσίων 'Εργων Νομού 'Εβρου αναφέρεται στη δημοπράτηση του έργου κατασκευής της εθνικής οδού Αρδανίου - Ορμενίου 'Εβρου.
19) Οι Βουλευτές κύριοι ΛΕΩΝΙΔΑΣ ΛΥΜΠΕΡΑΚΙΔΗΣ, ΝΙΚΟΛΑΟΣ ΓΚΕΛΕΣΤΑΘΗΣ και ΘΕΟΔΩΡΟΣ ΚΑΤΣΙΚΗΣ κατέθεσαν αναφορά με την οποία ο Νομάρχης 'Εβρου ζητεί την αποζημίωση των αγροτών του Νομού 'Εβρου που οι καλλιέργειές τους επλήγησαν από πλημμύρες.
20) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Νομάρχης 'Εβρου ζητεί την αποζημίωση των αγροτών του Νομού 'Εβρου που οι καλλιέργειές τους επλήγησαν από πλημμύρες.
21) Ο Βουλευτής 'Εβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία η Σχολική Επιτροπή του 2ου Δημοτικού Σχολείου Ορεστιάδας 'Εβρου ζητεί την προσθήκη νέων αιθουσών διδασκαλίας και χώρων άθλησης στο σχολείο.
22) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ διαμαρτύρεται για την καθυστέρηση που παρουσιάζεται στην εισαγωγή και διεξαγωγή του προκαθορισμένου στοιχήματος στα πρακτορεία του ΟΠΑΠ.
23) Ο Βουλευτής Πειραιώς κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία Εργαζόμενοι στο Ενεργειακό Κέντρο της ΔΕΗ στη Μεγαλόπολη Αρκαδίας ζητούν την αξιοποίηση του προσωπικού της ΔΕΗ, ώστε να αποκλεισθούν οι εργολάβοι.
24) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία Κοινοτικοί Υπάλληλοι ειδικής περιορισμένης διαβάθμισης Νομού Καρδίτσας ζητούν την επίλυση μισθολογικού και βαθμολογικού θέματός τους.
25) Οι Βουλευτές κύριοι ΙΩΑΝΝΗΣ ΑΡΑΠΗΣ, ΝΙΚΟΛΑΟΣ ΓΚΕΛΕΣΤΑΘΗΣ και ΘΕΟΔΩΡΟΣ ΚΑΤΣΙΚΗΣ κατέθεσαν αναφορά με την οποία η Κοινότητα Μουρικίου Βοιωτίας ζητεί την κατασκευή έργων για την ύδρευση του οικισμού της "ΥΛΙΚΗ".
26) Οι Βουλευτές κύριοι ΙΩΣΗΦ ΒΑΛΥΡΑΚΗΣ, ΝΙΚΟΛΑΟΣ ΓΚΕΛΕΣΤΑΘΗΣ και ΘΕΟΔΩΡΟΣ ΚΑΤΣΙΚΗΣ κατέθεσαν αναφορά με την οποία η Βυζαντινή Χορωδία του Συνδέσμου Ιεροψαλτών Νομού Χανίων "ΓΕΩΡΓΙΟΣ Ο ΚΡΗΣ" ζητεί οικονομική ενίσχυση για την κάλυψη εξόδων μετάβασης και παραμονής της στο Διεθνές Φεστιβάλ Εκκλησιαστικής Μουσικής στη Γαλλία.
27) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία ο Σύλλογος Γονέων Πασχόντων από Μεσογειακή Αναιμία του Νομού Λέσβου ζητεί την ολοκλήρωση των ερευνητικών προγραμμάτων για το χάπι αποσιδήρωσης L1.
28) Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία η Συντονιστική Επιτροπή Φορέων και Πολιτών κατά της 'Ιδρυσης Φυλακών Υψίστης Ασφαλείας στην Αρκαδία, διαμαρτύρεται για τη διάνοιξη του δρόμου Συλίμνας - Αγίου Λιά.
29) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Πανελλήνια Ομοσπονδία Επαγγελματιών Πρακτόρων ΠΡΟ-ΠΟ διαμαρτύρεται για την καθυστέρηση που παρουσιάζεται στην εισαγωγή και διεξαγωγή του προκαθορισμένου στοιχήματος στα πρακτορεία του ΟΠΑΠ.
30) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η 'Ενωση Αξιωματικών Αστυνομίας Ηπείρου ζητεί την επίλυση θεσμικών και οικονομικών αιτημάτων της.
31) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Μετοχίου Διρφύων Εύβοιας ζητεί επιχορήγηση 5.000.000 δρχ. για την κάλυψη εκτάκτων αναγκών της.
32) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Μαρμαρίου Εύβοιας ζητεί την πλήρωση θέσεων ιατρών των Περιφερειακών Ιατρείων Παραδεισίου - Καλλιανών Εύβοιας.
33) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Εξωραϊστικός Σύλλογος "ΑΓ. ΙΩΑΝΝΗΣ" Αγίας Παρασκευής Αττικής ζητεί την επίλυση περιβαλλοντικών προβλημάτων της περιοχής του.
34) Οι Βουλευτές κύριοι ΜΑΡΙΑ ΜΠΟΣΚΟΥ, ΣΤΑΥΡΟΣ ΠΑΝΑΓΙΩΤΟΥ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία η 'Ενωση Αστυνομικών Υπαλλήλων Νομού Κοζάνης ζητεί την πλήρωση των κενών θέσεων των αστυνομικών υπαλλήλων Νομού Κοζάνης.
35) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΑΠΟΣΤΟΛΟΣ ΤΑΣΟΥΛΑΣ κατέθεσαν αναφορά με την οποία οι εργαζόμενοι, συνταξιούχοι και άνεργοι της Αμαλιάδας Νομού Ηλείας ζητούν τη λήψη μέτρων για την πάταξη της ανεργίας.
36) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία οι εργαζόμενοι και συνταξιούχοι της Λήμνου ζητούν τη λήψη μέτρων για την ανάπτυξη της νήσου Λήμνου.
37) Οι Βουλευτές κύριοι ΧΑΡΑΛΑΜΠΟΣ ΑΓΓΟΥΡΑΚΗΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία οι εργαζόμενοι, συνταξιούχοι και άνεργοι του Νομού Ηρακλείου ζητούν την εφαρμογή των συλλογικών διαπραγματεύσεων και στο Δημόσιο.
38) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία οι εργαζόμενοι της περιοχής Αγρινίου ζητούν ουσιαστικές αυξήσεις στις κλαδικές συμβάσεις εργασίας.
39) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύνδεσμος Συνταξιούχων - Επιδοματούχων Αθήνας - Πειραιά - Περιχώρων ΙΚΑ καταγγέλλει την επίθεση των ΜΑΤ ενάντια στους απεργούς - εργαζομένους της Ιονικής.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5736/23-3-98 ερώτηση δόθηκε με το υπ'αριθμ. 1684/8-4-98 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 5736/23-3-98 ερώτησης που κατέθεσε στη Βουλή των Ελλήνων ο Βουλευτής κ. Αθ. Χειμάρας σας γνωρίζουμε ότι, με βάση την υπογραφείσα LOΑ GR-Β-ΙΑΤ παραχωρήθηκαν δωρεάν από τις ΗΠΑ στην Ελλάδα:
α. 50000 τεμμάχια βλήματα DΡΙCΜ πυροβόλου 8" (4851 τον.)
β. 50000 γεμίσματα πυροβόλου 8'' (1930 τον.) αμφότερα με χρονοδιάγραμμα παράδοσης στις αποθήκες τους τον Oκτώβριο 1997 και μεταφορά τους στο λιμάνι φόρτωσης Sunny 
 

  



Σελίδα 10219 
Ροint (σιδηροδρομική μεταφορά) μέχρι το Μάρτιο 1998. 
Το Γενικό Επιτελείο Στρατού ζήτησε από το Υπουργείο Εμπορικής Ναυτιλίας (ΥΕΝ) τη διενέργεια ξεχωριστού διαγωνισμού για τη μεταφορά των 7000 τόνων πυρομαχικών από τις HΠΑ διαβιβάζοντας ταυτόχρονα και συναφείς όρους, όπως προβλέπεται από το άρθρο 4 του ναυλοσυμφώνου.
Το Υπουργείο Εμπορικής Ναυτιλίας και ειδικότερα η Διεύθυνση Θαλασσίων Κρατικών Μεταφορών διενήργησε την 5η Δεκεμβρίου 1997 μειοδοτικό διαγωνισμό για τη μεταφορά των πυρομαχικών, στον οποίο μειοδότησε η Εταιρεία "ΕΛΛHΝOΑΜΕΡΙΚΑΝΙΚΕΣ ΓΡΑΜΜΕΣ Α.Ε." και η οποία υπέγραψε τη σχετική σύμβαση την 15η Ιανουαρίου 1998. H εν λόγω εταιρεία εξέδωσε τα απαραίτητα δικαιολογητικά και έγγραφα προς τις Αμερικανικές Αρχές τα οποία απαιτούνται για την εξαγωγή των πυρομαχικών και δήλωσε τα δύο φορτηγά (Φ/Γ) πλοία "ΘΕΛΗΣΙΣ" ΚΑΙ "ADVΑΝΤΑGΕ", για πραγματοποίηση με ασφάλεια της μεταφοράς από HΠΑ στην Ελλάδα.
Το πρώτο φορτίο πυρομαχικών μεταφέρθηκε με μέριμνα των Αμερικανικών Αρχών στο λιμάνι φόρτωσης (Sunny Ροint) την 12 Μαρτίου 1998. Επειδή όμως το πρώτο πλοίο "ΘΕΛΗΣΙΣ" της εταιρείας παρουσίασε κάποιο πρόβλημα στην πυρανίχνευση, αντικαταστάθηκε από κάποιο άλλο (ύστερα από έγκριση του 4ου Επιτελικού Γραφείου ΓΕΣ) προκειμένου να γίνει η μεταφορά με ασφάλεια και το οποίο ολοκλήρωσε την φόρτωση των πυρομαχικών και ανεχώρησε για την Ελλάδα την 3η Απριλίου 1998.
Το δεύτερο φορτίο μεταφέρθηκε στο λιμάνι φόρτωσης την 2η Απριλίου 1998 με μικρή καθυστέρηση, με υπαιτιότητα των Αμερικανικών Αρχών λόγω των επικρατουσών κακών καιρικών συνθηκών. Σύμφωνα με την Εταιρεία, το δεύτερο πλοίο θα πραγματοποιήσει τη φόρτωση στο διάστημα 9-15 Απριλίου 1998, λόγω της καθυστέρησης κατάπλου του δεύτερου πλοίου, εξαιτίας επίσης των κακών καιρικών συνθηκών στην περιοχή.
'Oπως προκύπτει από τα παραπάνω, τα αναφερόμενα στο δημοσίευμα της εφημερίδας "στοιχεία", στα οποία στηρίχθηκε η Ερώτηση του κ. Βουλευτή δεν ευσταθούν καθόσον όλες οι διαδικασίες τηρήθηκαν μέσα στα καθορισμένα χρονικά πλαίσια. Η μικρή καθυστέρηση που σημειώθηκε στη φόρτωση του πρώτου φορτίου οφείλεται στην αλλαγή του πλοίου για λόγους ασφαλείας εκτελέσεως της μεταφοράς, ενώ στο δεύτερο φορτίο λόγω των επικρατουσών κακών καιρικών συνθηκών και εξ' υπαιτιότητος των Αμερικανικών Αρχών. Ως εκ τούτου οι Αμερικανικές Αρχές δεν επέβαλλαν κανένα πρόστιμο (20000 δολ.) στο Ελληνικό Δημόσιο όπως αναφέρεται στην ερώτηση και ούτε πρόκειται να επιβάλλουν κάτι τέτοιο, καθόσον η μεταφορά των πυρομαχικών βρίσκεται σε εξέλιξη και υλοποιήται κανονικά. 
Θα πρέπει να καταστεί σαφές, ότι δεν τίθεται θέμα μη παράδοσης των πυρομαχικών από τις Αμερικανικές Αρχές, καθότι όπως ήδη αναφέρθηκε έχει ήδη αναχωρήσει το πρώτο πλοίο για την Ελλάδα και σε λίγες μέρες θα γίνει η φόρτωση και του δεύτερου φορτίου.
Ο Υπουργός
ΑΠ. - ΑΘ. ΤΣΟΧΑΤΖΟΠΟΥΛΟΣ"
2. Στην με αριθμό 5736/20-3-98 ερώτηση δόθηκε με το υπ'αριθμ. 129/6-4-98 έγγραφο από τον Υπουργό Εμπορικής Ναυτιλίας η ακόλουθη απάντηση:
"Απαντώντας στην 5736/20-3-98 ερώτηση του Βουλευτή κ. Αθ. Χειμάρα, σας γνωρίζουμε τα ακόλουθα:
'Οσον αφορά τα αναγραφόμενα στη σχετική ερώτηση περί Οικονομικής Ευθύνης του Ελληνικού Δημοσίου, λόγω της καθυστέρησης παραμονής του φορτίου στις ΗΠΑ, έχει προβλεφθεί στο ναυλοσύμφωνο που υπογράφηκε με το μεταφορέα "ΕΛΛHΝOΑΜΕΡΙΚΑΝΙΚΕΣ ΓΡΑΜΜΕΣ ΜΑΝΕ", ότι σε περίπτωση που αυτός καθυστερήσει να υλοποιήσει στον προβλεπόμενο χρόνο τη μεταφορά ή δεν υλοποιήσει τις υποχρεώσεις του που απορρέουν από το ναυλοσύμφωνο που έχει υπογράψει, θα του επιβάλλονται οι προβλεπόμενες από το νόμο ποινικές ρήτρες, δύναται να κηρυχθεί αυτός έκπτωτος με όλες τις συνέπειες που προβλέπει ο νόμος, ενώ παράλληλα θα επιβαρυνθεί με όλες τις οικονομικές συνέπειες που θα προκύψουν από την καθυστέρηση υλοποίησης της μεταφοράς.
Η διαδικασία αλλαγής πλοίου είχε προβλεφθεί και συμπεριληφθεί στο ναυλοσύμφωνο που υπογράφηκε με τον μεταφορέα και μέσα στα πλαίσια αυτής το ΥΕΝ/ΔΠΣΕΑ συμφώνησε με την προτεινόμενη από το ΓΕΣ αντικατάσταση του αρχικού πλοίου με το Φ/Γ πλοίο "CAPE MORE TON", το οποίο και εστάλει ήδη για τη φόρτωση των πυρομαχικών από ΗΠΑ.
Ο Υπουργός
ΣΤΑΥΡΟΣ ΑΡ. ΣΟΥΜΑΚΗΣ"
3. Στην με αριθμό 5741/20-3-98 ερώτηση δόθηκε με το υπ'αριθμ. 1686/6-4-98 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 5741/20-3-98 ερώτησης που κατέθεσε ο Βουλευτής κ. Κ. Σπυριούνης στη Βουλή των Ελλήνων, σχετικά με τη βελτίωση του υφιστάμενου συστήματος μεταθέσεων και των όρων διαβιώσεως των οπλιτών στο Στράτευμα, σας πληροφορούμε τα εξής:
Με την Υπουργική Απόφαση 410/47/4388/ της 17-6-94, καθιερώθηκε η υποχρεωτική θητεία τουλάχιστον για ένα εξάμηνο σε Μονάδες Β' Κύκλου Εκπαίδευσης για το Στρατό Ξηράς, σε πολεμικά Πλοία, Ναυστάθμους και Υπηρεσίες Νήσων για το Πολεμικό Ναυτικό και σε Μονάδες εκτός Νομών Αττικής, Βοιωτίας και Θεσσαλονίκης για την Πολεμική Αεροπορία. Τοιουτοτρόπως δημιουργήθηκε για πρώτη φορά πλαίσιο αρχών και κανόνων στο σύστημα μεταθέσεων οπλιτών, στηριγμένο (ι) στη συνταγματική επιταγή για ισονομία και ισοπολιτεία (άρθρο 4 του Συντάγματος) και (ιι) στην απαγκίστρωση της πελατειακής σχέσης Διοίκησης και πολιτών. H εν λόγω Υπουργική απόφαση, όχι μόνο βρίσκεται σε πλήρη ισχύ και τηρείται πιστά, αλλά μελετάται και η περαιτέρω βελτίωσή της ώστε το σύνολο των οπλιτών να μετατίθεται από τη μεθόριο στο εσωτερικό της χώρας εφόσον οι επιχειρησιακές και λειτουργικές ανάγκες των Μονάδων το επιτρέπουν. Με βάση το σχέδιο που επεξεργάζεται το Επιτελείο του κ. Υπουργού, όλοι οι Στρατευμένοι θα πηγαίνουν για δέκα (10) μήνες στην παραμεθόριο ώστε όλοι ανεξαιρέτως να υπηρετήσουν το υπόλοιπο της θητείας τους σε μία από τις τρεις περιοχές της αρεσκείας τους.
Σε ό,τι αφορά τους όρους διαβιώσεως των οπλιτών σας γνωρίζουμε ότι μία από τις προτεραιότητες του Υπουργείου Εθνικής 'Αμυνας αποτελεί η αναθεωρήση των αναγκών που καλύπτει η μηνιαία οικονομική παροχή για μια ουσιαστική εξυπηρέτηση των οπλιτών, που να αντιστοιχεί σε πραγματικές ανάγκες με παράλληλη εγγραφή των αναγκαίων ποσών στον τακτικό προϋπολογισμό. Αξίζει μάλιστα να σημειωθεί ότι για πρώτη φορά προβλέπονται ειδικές ρυθμίσεις για συγκεκριμένες κατηγορίες οπλιτών όπως αυτές για τους πολύτεκνους. Επίσης, σας ενημερώνουμε ότι ήδη έχει προωθηθεί για συνυπογραφή από το συναρμόδιο Υπουργό (κ. Μαντέλη) σχέδιο τροπολογίας Νόμου που αφορά την ελεύθερη μετακίνηση οπλιτών με τα Μαζικά Μέσα Μεταφοράς. Εντούτοις, θα πρέπει να τονισθεί ότι τα παραπάνω μέτρα. δεν θα πρέπει να αντιμετωπισθούν, ως αποσπασματικά και μεμωνομένα, αλλά ως τμήμα της συνολικότερης προσπάθειας για την ουσιαστική αναβάθμιση των συνθηκών διαβίωσης και της ποιότητας ζωής των Ελλήνων πολιτών κατά την εκπλήρωση της στρατιωτικής τους θητείας. 
H μέριμνα και η αγωγή υγείας του στρατευσίμου προσωπικού αποτελεί θεμελιώδη προτεραιότητα και επιλογή της Hγεσίας του Υπουργείου Εθνικής 'Αμυνας. Ειδικότερα εκτιμάται ότι στον χώρο των Ενόπλων Δυνάμεων μία οργανωμένη και ολοκληρωμένη πολιτική πρόνοιας τόσο σε επίπεδο πρόληψης όσο και σε επίπεδο θεραπευτικό, όχι μόνο συμβάλλει στην αμυντική θωράκιση της χώρας, αυξάνοντας το αξιόμαχο και την επιχειρησιακή ετοιμότητα του Στρατεύματος, αλλά ταυτόχρονα αποτελεί και μία ελάχιστη ανταπόδοση προς αυτούς που θέτουν την ζωή τους στην διάθεση και την υπηρεσία της Πατρίδας. 
 

  



Σελίδα 10220 
Προς τούτο, υπάρχουν και εφαρμόζονται ήδη στις Μονάδες και των τριών κλάδων των Ενόπλων Δυνάμεων και προγράμματα προληπτικής ιατρικής που αφορούν, μεταξύ άλλων, το κάπνισμα, την παχυσαρκία, την στεφανιαία νόσο, τα ναρκωτικά και το ΑΙDS. Επιπλέον, έχει προβλεφθεί η ένταξη ψυχολόγων και στους τρεις Κλάδους των Ενόπλων Δυνάμεων, ενέργεια η οποία εκτιμάται ότι θα συμβάλλει στη στήριξη υλοποίησης εκ μέρους του ιατρικού προσωπικού των προγραμμάτων προληπτικής ιατρικής σε όλους τους παραπάνω τομείς. Ακόμα, ιδιαίτερο βάρος θα δοθεί στις διατροφικές συνήθειες των οπλιτών. 'Hδη το πρόγραμμα συσσιτίου εκδίδεται από επιτροπή και υπό την αιγίδα του γιατρού της Μονάδας, με σκοπό την αποφυγή και τον περιορισμό επιβαρυντικών στοιχείων της διατροφής. Επιπλέον, ειδικά προγράμματα διαιτολογίου, αλλά και συμβουλευτικής ιατρικής, θα προβάλλουν και θα δίνουν κατευθύνσεις για την αποφυγή και τον περιορισμό των βλαπτικών τροφών και των ανθυγιεινών διατροφικών συνηθειών, εν γένει. 
Πρόθεση του κ. Υπουργού είναι να αναβαθμισθεί ουσιαστικά το κεφάλαιο "Στρατευμένος νέος", διότι στην προσφορά αυτού στηρίζεται ένα μεγάλο μέρος της αμυντικής προσπάθειας της χώρας. Εκτιμάται ότι σε αυτήν την προσφορά των νέων η πολιτεία έχει υποχρέωση να ανταποκριθεί με έναν ξεχωριστό τρόπο. Στην κατεύθυνση αυτή φιλοδοξεί ότι θα κινηθούν τα νέα μέτρα που καταρτίζονται με ιδιαίτερη προσοχή. 
Ο Υπουργός
ΑΠ. - ΑΘ. ΤΣΟΧΑΤΖΟΠΟΥΛΟΣ"
4. Στην με αριθμό 5753/23-3-98 ερώτηση δόθηκε με το υπ'αριθμ. 998/9-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5753/23-3-98 που κατέθεσε ο Βουλευτής κ. Γ. Θωμόπουλος για τα θέματα της αρμοδιότητάς μας, σας πληροφορούμε τα εξής: 
Για τη ρύπανση του Αργολικού Κόλπου που έχει προκληθεί από την αλόγιστη χρήση λιπασμάτων, βρίσκεται υπό παρακολούθηση το Αργολικό πεδίο. Το ΥΠΕΧΩΔΕ έχει ήδη περιλάβει τον Αργολικό Κόλπο στις ευαίσθητες περιοχές που έστειλε στην Ε.Ε. και μέσα στο 1998 θα καταρτισθεί συγκεκριμμένο πρόγραμμα δράσης, στο οποίο θα προβλέπονται καλλιεργητικές τεχνικές όσον αφορά τη λίπανση, τη φυτοπροστασία και τις κτηνοτροφικές δραστηριότητες, που θα προστατεύουν το περιβάλλον και θα είναι υποχρεωτικές για τους αγρότες. 
Ενώ για τη ρύπανση του Αργολικού κόλπου από αστικά και βιομηχανικά λύματα αρμόδιες είναι οι Νομαρχιακές Υπηρεσίες του Νομού. 
Ο Υπουργός
ΣΤ. ΤΖΟΥΜΑΚΑΣ"
5. Στην με αριθμό 5758/23-3-98 ερώτηση δόθηκε με το υπ'αριθμ. 999/9-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5758/23-3-98 που κατέθεσε ο Βουλευτής κ. θ. Δημοσχάκης, σας πληροφορούμε τα εξής: 
Οι αποζημιώσεις των βαμβακοπαραγωγών του Νομού 'Εβρου άρχισαν να καταβάλλονται στις 23-3-98 με χορήγηση προκαταβολών (περίπου το 70% της συνολικής αποζημίωσης) και θα ολοκληρωθούν σύντομα. Επίσης η καταβολή των οικονομικών ενισχύσεων στους αγρότες που γεωργοκτηνοτροφικές τους εκμεταλλεύσεις ζημιώθηκαν από βροχοπτώσεις - πλημμύρες από 20 Νοεμβρίου 1997 έως 10 Φεβρουαρίου 1998, θα αρχίσει μετά την έγκριση από την Ε.Ε. του σχεδίου διϋπουργικής απόφασης, που έχει ήδη αποσταλεί στην Επιτροπή της Ε.Ε. και στο οποίο αναφέρονται τα μέτρα που λαμβάνονται υπέρ των πληγέντων αγροτών.
Ο Υπουργός
ΣΤ. ΤΖΟΥΜΑΚΑΣ"
6. Στην με αριθμό 5763/23-3-98 ερώτηση δόθηκε με το υπ'αριθμ. 1156/15-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5763/23-3-98 που κατέθεσε στη Βουλή ο Βουλευτής κ. Θεοδ. Στάθης σχετικά με επαναλειτουργία Σιδηροδρομικού Σταθμού Φαρσάλων, σας διαβιβάζουμε το σχετικό έγγραφο με αρ. πρωτ 659874/30-3-98 του Δ/ντος Συμβούλου του Οργανισμού Σιδηροδρόμων Ελλάδος. 
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 
7. Στην με αριθμό 5768/23-3-98 ερώτηση δόθηκε με το υπ'αριθμ. 1218/15-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμ. 5768/23-3-98 που κατέθεσε στη Βουλή η Βουλευτής κ. 'Ελσα Παπαδημητρίου σχετικά με χρονοδιάγραμμα μετεγκατάστασης της Ο.Α. στον Δ.Α. Αθηνών "Ελευθέριος Βενιζέλος", σας διαβιβάζουμε το σχετικό έγγραφο με αρ. πρωτ. ΠΔΣ και ΔΣ/1351/7-4-98 του Προέδρου Δ. Σ. και Δ/ντος Συμβούλου της Ο.Α.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
8. Στην με αριθμό 5770/23-3-98 ερώτηση δόθηκε με το υπ'αριθμ. 1518/14-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5770/23-3-98 που κατατέθηκε στη Βουλή των Ελλήνων από τη Βουλευτή κ. Ε. Παπαδημητρίου που αφορά την "απόρριψη" της κας 'Αννας Συνοδινού από τα "Επιδαύρια" 1998, σας γνωρίζουμε τα εξής: 
'Ολες οι αιτήσεις συμμετοχής στα "Επιδαύρια" 1998 εξετάσθηκαν από την επταμελή Γνωμοδοτική Επιτροπή, τα μέλη της οποίας είναι άμισθα και με καταξίωση στον καλλιτεχνικό χώρο της ιδιότητάς τους (μουσική, σκηνοθεσία, χορός κλπ.).
Από την πολιτική ηγεσία ποτέ δεν είχαν τεθεί όπως είναι φυσικό κριτήρια για την επιλογή των συγκροτημάτων που επιθυμούν να μετάσχουν στα "Επιδαύρια. Αποκλειστικό κριτήριο των μελών της Γνωμοδοτικής Επιτροπής είναι το καλλιτεχνικό αισθητήριό τους σε συνδυασμό με την υποστήριξη ανανεωτικών τάσεων και απόψεων στο χώρο του αρχαίου δράματος. 
Το Αρχαίο Θέατρο Επιδαύρου παραχωρείται κάθε χρόνο στον ΕΟΤ από το Κεντρικό Αρχαιολογικό Συμβούλιο για έξι παραγωγές (Παρασκευή και Σάββατο) και δύο επιπλέον παραγωγές των Κρατικών Θεάτρων. 
Από τις έξι παραγωγές του ΕΟΤ διευκρινίζουμε ότι τα τελευταία χρόνια η μία παραγωγή γίνεται με συμπαραγωγή του ΕΟΤ με το Δήμο Ασκληπιείου μετά από απόφαση του Κ.Α.Σ. και επίσης δεύτερη παραγωγή ανατίθεται σε αλλοδαπό καλλιτεχνικό συγκρότημα προκειμένου να εμφανισθούν και άλλες, πέραν των ελληνικών, απόψεις αρχαίου δράματος. 
Τέλος επίσης διευκρινίζουμε ότι η Γνωμοδοτική Επιτροπή του Φεστιβάλ στα πλαίσια του ελαχίστου αριθμού παραγωγών (δύο ή τριών) που απομένουν για έγκριση σε σχέση με τον αριθμό των αιτήσεων, δεν "απορρίπτει" προτάσεις αλλά μόνο εγκρίνει τη συμμετοχή Καλλιτεχνικών Συγκροτημάτων, σεβόμενη όλους τους καλλιτέχνες και τα ρεύματα που προτείνονται. 
Στα πλαίσια αυτά στο Αρχαίο Θέατρο Επιδαύρου το Φεστιβάλ οργάνωσε δικές του παραγωγές με την κα 'Αννα Συνοδινού επί δύο συνεχή χρόνια 1996 και 1997 και επίσης η ίδια καλλιτέχνης εμφανίσθηκε σε πλήθος περιφερειακών εκδηλώσεων του ΕΟΤ, πράγμα που αποδεικνύει την εκτίμηση της προσφοράς και καλλιτεχνικής αξίας της ηθοποιού στο χώρο.
Η Υπουργός
ΒΑΣΩ ΠΑΠΑΝΔΡΕΟΥ"
 

  



Σελίδα 10221 
9. Στην με αριθμό 5783/24-3-98 ερώτηση δόθηκε με το υπ'αριθμ. 1155/15-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5783/24-3-98 που κατέθεσε στη Βουλή ο Βουλευτής κ. Αναστ. Παπαληγούρας, σχετικά με την αφύλακτη διάβαση στο Κάτω 'Ασσο Κορινθίας, σας διαβιβάζουμε το σχετικό έγγραφο με αρ. πρωτ. 161196/195-Α/2-4-98 του Δ/ντος Σμμβούλου του Οργανισμού Σιδηροδρόμων Ελλάδος Α.Ε. 
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ: Τα σχετικά έγγραφα βρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
10. Στην με αριθμό 5779/24-3-98 ερώτηση δόθηκε με το υπ'αριθμ. 316/13-4-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5779/24-3-98 ερώτηση των Βουλευτών κυρίων Μπάμπη Αγγουράκη και Μήτσου Κωστόπουλου, σας γνωρίζουμε τα εξής:
Στο οικοδομικό τετράγωνο που περιβάλλεται από τις οδούς Δερεχάνη-Χάνσεν-Tσίλλερ, βρίσκεται ο θερινός κινηματογράφος Α-Β, ένα νεοκλασικό κτίσμα στην οδό Θεοτοκοπούλου 34 και άλλα κτίσματα χωρίς ιδιαίτερα μορφολογικά στοιχεία. 
Ο θερινός κινηματογράφος Α-Β δεν έχει χαρακτηριστεί ως ιστορικός τόπος και ιστορικό διατηρητέο μνημείο (ΥΠΠΟ/ ΔΙΛΑΠ/Γ/3Ο53/46463/30.9.92, μετά από γνωμοδότηση του Κ.Σ.Ν.Μ). Tο θέμα του χαρακτηρισμού του κτιρίου της οδού Θεοτοκοπούλου 34 (δίπλα στο Α-Β) εκκρεμεί ενώπιον του Κ.Σ.Ν.Μ., ενώ για το κτίριο της οδού Δερεχάνη 8, το T.Σ.Μ.Στ.Ε. αποφάνθηκε ότι δεν εντάσσεται στις διατάξεις του 1469/50 (σχετικό έγγραφο της 1ης Εφορείας Νεωτέρων Μνημείων, αρ. πρωτ. 837/7.4.97).
Σημειώνεται ότι οι αιτήσεις κατεδάφισης κτισμάτων στην Αθήνα εξετάζονται από την 1η Ε.Ν.Μ. και το T.Σ.Μ.Στ.Ε. ή το Κ.Σ.Ν.Μ. 
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
11. Στις με αριθμό 5781/24-3-98, 5942/1.4.98 ερωτήσεις δόθηκε με το υπ'αριθμ. 555/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στις ερωτήσεις 5781/24-3-98, 5942/1-4-98 που κατέθεσαν οι Βουλευτές κύριοι Στ. Παναγιώτου, Μαρία Μπόσκου,Γ. Αδαμόπουλος, Ν. Κατσαρός, Α. Καραγκούνης και Π. Φουντουκίδου, για τα θέματα της αρμοδιότητάς μας, σας πληροφορούμε τα εξής:
Σχετικά με τις καθυστερημένες πληρωμές καπνών εσοδείας 1996 και τις αγορές καπνών εσοδείας 1997 από την εταιρεία "ΑΤIC Α.Ε.", σας γνωρίζουμε ότι σε σύσκεψη που έγινε στο Υπουργείο Γεωργίας στις 18-3-98 με θέμα τις αγοροπωλησίες καπνών από την εταιρεία "ΑΤΙC Α.Ε.", ο εκπρόσωπος της εταιρείας κ. Χoρδαλιάς δεσμεύτηκε για τα εξής:
Η αποπληρωμή των καπνών εσοδείας 1998 θα ολοκληρωθεί μέχρι το τέλος του τρέχοντος μηνός.
Οι αγορές καπνών εσοδείας 1997 θα ξεκινήσουν το πρώτο πενθήμερο του μηνός Απριλίου. 
Οι ποικιλίες Βιρτζίνια, Μπερλεϋ, Μπασμά και Ελασσόνα θα χρηματοδοτηθούν από το πλαφόν που έχει η επιχείρηση στην ΑΤΕ. 
Οι ποικιλίες Τσεμπέλια, Μαύρα, Σ-79, Μυρ. Αγρινίου, K.K. Κλασικά, Κ.Κ. μη Κλασικά θα χρηματοδοτηθούν σε συνεργασία με τις εταιρείες "Η.Δ. Παπαδόπουλος Α.Ε" και "Γ. Βιτάσταλης Α.Ε.".
Για την ποικιλία Κατερίνη η επιχείρηση δηλώνει ότι είναι διατεθειμένη να μεταβιβάσει τα συμβόλαια σε άλλους μεταποιητές.
Μετά από αυτό η αρμόδια Υπηρεσία του Υπουργείου Γεωργίας αναμένει την εκπλήρωση των δεσμεύσεων του 
εκπροσώπου της παραπάνω εταιρείας.
Ο Υπουργός
ΣΤ. ΤΖΟΥΜΑΚΑΣ"
12. Στην με αριθμό 5796/26-3-98 ερώτηση δόθηκε με το υπ'αριθμ. 805/9-4-98έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5796/26-3-98 που κατέθεσε στη Βουλή των Ελλήνων ο Βουλευτής κ. Γεώργιος Τζιτζικώστας, σχετικά με τον υπόχρεο για την απόδοση των ασφαλιστικών εισφορών στο ΙΚΑ των απασχολούμενων σε ιδιωτικά οικοδομοτεχνικά έργα, σας γνωρίζουμε τα ακόλουθα:
Από την ισχύουσα νομοθεσία του ΙΚΑ, σε κάθε περίπτωση υπόχρεος για την καταβολή των εισφορών στο Ιδρυμα είναι ο εργοδότης, δηλ. το πρόσωπο (φυσικό ή νομικό) για λογαριασμό του οποίου τα υπαγόμενα στην ασφάλιση πρόσωπα, προσφέρουν την εργασία τους.
Στην περίπτωση των απασχολουμένων σε οικοδομοτεχνικά έργα που εκτελούνται με τη μεσολάβηση τρίτων προσώπων (εργολάβων και υπεργολάβων), ως εργοδότης για την καταβολή των ασφαλιστικών εισφορών θεωρείται (άρθρο 8 παρ. 5 εδαφ. γ' του α.ν. 1846/1951) ο κύριος του ανεγειρόμενου, συμπληρούμενου, μεταρρυθμιζόμενου, επισκευαζόμενου ή κατεδαφιζόμενου κτίσματος, δηλ. ο ιδιοκτήτης - οικοπεδούχος, ακόμη και στην περίπτωση της κατασκευής οικοδομής με το σύστημα της αντιπαροχής (ΣτΕ 1039/1985, 4127/1087, 3203/1988), οπότε ευθύνονται εις ολόκληρον όλοι οι συνιδιοκτήτες.
Κατά την εφαρμογή των διατάξεων της παρ. 9 του άρθρου 26 του α.ν. 1846/1951 "Τυπικές υποχρεώσεις εργοδοτών" (π.χ. τήρηση και υποβολή μισθολογικών καταστάσεων) εκτός από τον κύριο του κτίσματος είναι υπεύθυνοι και τα μεσολαβούντα τρίτα πρόσωπα εργολάβοι ή υπεργολάβοι, οι οποίοι προσλαμβάνουν και αμείβουν τους ασφαλισμένους.
'Οπως άλλωστε έχει κριθεί και από τα ανώτατα δικαστήρια (ΑΠ 239/76), δεν ήταν δυνατή η μετάθεση της υποχρέωσης καταβολής των εισφορών στον εργολάβο, ο οποίος έχει αναλάβει την εκτέλεση ενός έργου (μιας οικοδομής εν προκειμένω) η κυριότητα της οποίας ανήκει, σύμφωνα με τον Αστικό Κώδικα στον ιδιοκτήτη του οικοπέδου.
Σε περίπτωση μη απόδοσης των οφειλομένων ασφαλιστικών εισφορών, το ΙΚΑ υποχρεούται στη λήψη αναγκαστικών μέτρων κατά των υποχρέων.
Επιπλέον για την προστασία των οικοπεδούχων και των αγοραστών διαμερισμάτων καθώς και την διασφάλιση των εσόδων του ΙΚΑ, με την παράγραφο 5 του άρθρου 2 του ν. 2556/1997 προβλέπεται η θέσπιση υποχρέωσης προσκόμισης ασφαλιστικής ενημερότητας κατά την μεταβίβαση ακινήτων.
Για το κοινωνικό πρόβλημα που δημιουργήθηκε τελευταία από την ένταση των ελέγχων του ΙΚΑ για την μη παραγραφή οφειλών αλλά, και τις αμφισβητήσεις ως προς το ύψος των οφειλομένων, το θέμα μελετάται και οι απόψεις της Κυβέρνησης θα ανακοινωθούν σύντομα.
Ηδη έχει ζητηθεί από το ΙΚΑ η αναστολή των αναγκαστικών πράξεων μέχρι να ληφθούν οι οριστικές αποφάσεις.
Ο Υφυπουργός
ΝΙΚ. ΦΑΡΜΑΚΗΣ"
13. Στην με αριθμό 5812/26-3-98 ερώτηση δόθηκε με το υπ'αριθμ. 317/13-4-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην 5812/26.03.98 ερώτηση του Βουλευτή κ. Σπήλιου Σπηλιωτόπουλου, σας γνωρίζουμε τα εξής:
Για το νεοκλασικό κτίριο στη συμβολή των οδών Πατρέως και Καραϊσκάκη στην Πάτρα,από την αρμόδια Υπηρεσία του ΥΠ.ΠΟ. έχει κινηθεί η διαδικασία χαρακτηρισμού του ως νεότερου μνημείου (έργο τέχνης-ιστορικό διατηρητέο μνημείο). Σχετικά με τις εργασίες που πρέπει να γίνουν για την άμεση αποκατάστασή του, αρμόδιο είναι το Υπουργείο Εθνικής 
 

  



Σελίδα 10222 
Παιδείας και Θρησκευμάτων, στο οποίο και ανήκει το ακίνητο.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
14. Στην με αριθμό 5822/26-3-98 ερώτηση δόθηκε με το υπ'αριθμ. 1188/15-4-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5822/26-3-98 που κατέθεσε στη Βουλή ο Βουλευτής κ. Σπήλιος Σπηλιωτόπουλος σχετικά με την αναφορά του Αρχιελεγκτού του ΟΣΕ Δημήτρη Σερασίδη, σας διαβιβάζουμε το σχετικό έγγραφο με αρ. πρωτ. 659976/3-4-98 του Δ/ντος Συμβούλου του Οργανισμού Σιδηροόρόμων Ελλάόος Α.Ε. 
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
15. Στην με αριθμό 5837/27-3-98 ερώτηση δόθηκε με το υπ'αριθμ. 6918/14-4-98 έγγραφο από την Υπουργό Ανάπτυξης η ακόλουθη απάντηση:
"Απαντώντας στην ερώτηση 5837/27.3.98 που κατέθεσε στη Βουλή των Ελλήνων ο Βουλευτής κ. Ευγενίδιος Χαϊτίδης, σας γνωστοποιούμε τα εξής : 
Το Υπουργείο ανάπτυξης προκειμένου να επιλύσει τα όποια προβλήματα παρουσιάζονται κατά την εφαρμογή της Πετρ/κής Πολιτικής, συγκρότησε Ομάδα Εργασίας με την απόφαση Δ1/Γ/95/25778/11.12.97 του Γενικού Γραμματέα Ανάπτυξης αντικείμενο της οποίας είναι η αναμόρφωση των διατάξεων της νομοθεσίας για πετρ/δή. 
Στην Ομάδα Εργασίας συμμετέχουν εκπρόσωποι των Υπουργείων Οικονομικών, Ανάπτυξης, Μεταφορών και Επικοινωνιών και Εμπορικής Ναυτιλίας, καθώς και εκπρόσωπος της ΔΕΠ Α.Ε., προκειμένου να προτείνουν τις κατάλληλες ρυθμίσεις που πρέπει να γίνουν στην πετρ/κή Νομοθεσία. 
Εν πάσει περιπτώσει η τελική λύση θα δοθεί από το Υπουργείο Μεταφορών και Επικοινωνιών το οποίο είναι καθ' ύλην αρμόδιο. 
Η Υπουργός
ΒΑΣΩ ΠΑΠΑΝΔΡΕΟΥ"
16. Στις με αριθμό 5840/27-3-98, 5968/1-4-98 ερωτήσεις δόθηκε με το υπ'αριθμ. 537/7-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στις ερωτήσεις 5840/27-3-98, 5968/1-4-98 που κατέθεσαν οι Βουλευτές κύριοι Γ. Σούρλας, θ. Νάκος, Ν. Γκατζής και B. Μπούτας, σας πληροφορούμε τα εξής:
Στον προσχεδιασμό που είχε συνταχθεί από την αρμόδια Υπηρεσία του Υπ. Γεωργίας με το έγγραφο αρ. Πρωτ. 101005/9605/23-12-1997 το οποίο επισυνάπτουμε σε φωτοαντίγραφο, είχε προταθεί, στο Υπουργείο Εθνικής 'Αμυνας - Γεν. Επιτελείο Αεροπορίας , να λειτουργήσει για την αντιπυρική περίοδο τρέχοντος έτους κλιμάκιο 2 Α/Φ CL-215 (Κάναντουρ) στο Α/Α τηςΑγχιάλου. Επίσης είχε προσχεδιασθεί και είχε προσδιοριστεί σε γενικά πλαίσια το απαραίτητο προς πρόσληψη εποχιακό προσωπικό για την εξυπηρέτηση της δασοπυρόσβεσης τόσο σε Πανελλαδικό όσο και σε επιμέρους Νομαρχιακά επίπεδα.
Εξ' όσων όμως έχουν δρομολογηθεί τελευταίως και δοθέντως ότι έχει κατατεθεί στη Βουλή νομοσχέδιο με τίτλο "Ανάθεση της Δασοπυρόσβεσης στο Πυροσβεστικό Σώμα" που αναμένεται να ψηφισθεί πολύ σύντομα, η υλοποίηση ή τροποποίηση του προσχεδιασμού αυτού εναπόκειται πλέον στην εν λόγω Υπηρεσία, εφ' όσον αναλάβει τελικά το έργο της Δασοπυρόσβεσης. 
Ο Υπουργός
ΣΤ. ΤΖΟΥΜΑΚΑΣ"
17. Στην με αριθμό 5842/27-3-98 ερώτηση δόθηκε με το υπ'αριθμ. 1690/9-4-98 έγγραφο από τον Υπουργό Εθνικής 'Αμυνας η ακόλουθη απάντηση:
"Σε απάντηση της 5842/27-3-98 ερώτησης που κατέθεσε ο Βουλευτής κ. Ι. Βαρβιτσιώτης στη Βουλή των Ελλήνων με θέμα τις κρίσεις Αξιωματικών του Πολεμικού Ναυτικού (ΠΝ) με βεβαρημένο ιατρικό μητρώο σας γνωρίζονται τα ακόλουθα:
Οι κρίσεις των Αξιωματικών του ΠΝ διενεργήθηκαν σύμφωνα με τις διατάξεις του Ν. 2439/96 σε πνεύμα απόλυτης αξιοκρατίας. 'Οσοι από τους Αξιωματικούς νοσηλεύτηκαν στα Ναυτικά Νοσοκομεία της Χώρας, εξετάσθηκαν από την Ανωτάτη Υγειονομική Επιτροπή (ΑΝΥΕ) σύμφωνα με την κείμενη Νομοθεσία. Η ΑΝΥΕ στη συνέχεια αποφαίνεται με αιτιολογημένη γνωμάτευση για την κατάσταση της υγείας των νοσηλευθέντων Αξιωματικών. 
Σας πληροφορούμε ότι εκτός από την περίπτωση του προβλήματος υγείας του Αντιναυάρχου Νικολάου Κατσαρού, δεν έχει προκύψει κανένα άλλο πρόσφατο πρόβλημα υγείας Ανωτάτου Αξιωματικού του ΠΝ.
Ο Υπουργός
ΑΠ. ΑΘ. ΤΣΟΧΑΤΖΟΠΟΥΛΟΣ"
18. Στην με αριθμό 5843/27-3-98 ερώτηση δόθηκε με το υπ'αριθμ. 1228/15-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5843/27-3-98 που κατέθεσε στη Βουλή ο Βουλευτής κ. Αναστ. Νεράντζης σχετικά με εγκατάσταση κεραιών κινητής τηλεφωνίας εντός και εκτός των πόλεων, σας πληροφορούμε τα παρακάτω: 
1. 'Οπως προκύπτει από τα στοιχεία της αρμόδιας Υπηρεσίας του Υπουργείου μας η εταιρεία ΚΟΣΜΟΤΕ έχει υποβάλει την με αριθμ. πρωτ. 80955/2-12-97 αίτηση εγκατάστασης συστήματος ραδιοεπικοινωνίας για την θέση Κορυδαλλός 1 και η οποία βρίσκεται στο στάδιο εξέτασης. Επίσης η εταιρεία ΡΑΝΑFΟΝ SΑ έχει υποβάλει την με αρ. πρωτ 7578/18-10-97 αίτηση για τον Κορυδαλλό (Αθηνάς 111) που και αυτή βρίσκεται στο στάδιο εξέτασης καθώς και η εταιρεία ΣΤΕΤ ΕΛΛΑΣ ΑΕΒΕ έχει υποβάλει την 58336/2-4-98 αίτηση για τον Κορυδαλλό (Γρ. Λαμπράκη 94) που είναι και αυτή υπό εξέταση.
2. οι εγκρίσεις εγκατάστασης κεραιών εκδίδονται κατ'εφαρμογή των διατάξεων της παρ. 1 του άρθρου 24α του ν. 2075/92 όπως αυτό προστέθηκε με το άρθρο 41 του ν. 2145/93 (ΦΕΚ 88 Α) σε συνδυασμό με τις διατάξεις των παρ. 5α και 5 ε5 του ιδίου άρθρου. Οι άδειες που εκδίδει η Υπηρεσία μας αφορούν στην από τηλεπικοινωνιακής πλευράς συμφωνία μας για την σκοπιμότητα εγκατάστασης της κεραίας και στη κατασκευή αντίστοιχου οικίσκου για τη στέγαση των μηχανημάτων των σταθμών ραδιοεπικοινωνίας καθώς και στη κατασκευή πυλώνων κλπ. για την τοποθέτηση των κεραιών.
3. Οι κρίσεις για θέματα υγείας δεν είναι αρμοδιότητα του Υπουργείου Μ. και Ε. αλλά του Υπουργείου Υγείας, συνεπώς το ζήτημα ενδεχόμενων επιδράσεων στον ανθρώπινο οργανισμό των ραδιοκυμάτων είναι αρμοδιότητα του Υπουργείου Υγείας. Για θέματα προστασίας του περιβάλλοντος αρμοδιότητα έχει το Υπουργείο ΠΕ.ΧΩ.ΔΕ. 
4. Οι αιτήσεις εγκατάστασης κεραιών κινητής τηλεφωνίας σε κατοικημένες περιοχές, χωρίς να υπάρχει σχετική νομική υποχρέωση, εξετάζονται από ομάδα εργασίας από ειδικούς τεχνικούς επιστήμονες του ΥΜΕ η οποία συστάθηκε με την 84168/7-11-96 απόφαση του Γ.Γ.Ε. έργο της οποίας είναι ο υπολογισμός της στάθμης πυκνότητας ισχύος και εντάσεως του προκαλουμένου ηλεκτρομαγνητικού πεδίου σε παρακείμενες οικίες βάσει των τεχνικών χαρακτηριστικών της κεραίας και των πομπών και η εξασφάλιση (μέσω πρόσθετων συντελεστών ασφαλείας, πέραν εκείνων που έχουν ήδη ενσωματωθεί στο παρακάτω πρότυπο) ότι δεν υπάρχει περίπτωση υπέρβασης των σταθμών αναφοράς (μέγιστων επιτρεπόμενων ορίων) για το γενικό πληθυσμό του Ελληνικού και Ευρωπαϊκού προτύπου ΕΛΟΤ-CΕΝΕLEC ΕΝV 50166-2. Το ΥΜΕ δηλαδή έμμεσα συμβάλει στη λήψη μέτρων προφύλαξης του κοινού εξετάζοντας τεχνικά το ζήτημα με κριτήριο (μέτρο σύγκρισης) τις στάθμες αναφοράς του Ευρωπαϊκού προτύπου. 
 

  



Σελίδα 10223 
5. Πρέπει επίσης να τονιστεί ότι η εγκατάσταση σταθμών βάσης κινητής τηλεφωνίας σε πυκνοκατοικημένες αστικές περιοχές είναι σύμφωνη με τη σχεδίαση και τη δομή του συστήματος GSΜ και DCS 1800, πράγμα που σημαίνει ότι στις ανωτέρω περιοχές οι σταθμοί βάσης πρέπει να έχουν περιορισμένη εμβέλεια, ώστε οι κυψελίδες που εξυπηρετούνται από κάθε σταθμό βάσης να έχουν μικρό σχετικά μέγεθος και να γίνεται δυνατή η επαναχρησιμοποίηση των ίδιων συχνοτήτων σε κοντινές αποστάσεις. Τούτο σημαίνει ότι στα πλαίσια της τηλεπικοινωνιακής σκοπιμότητας είναι αδύνατον να αποφευχθεί η εγκατάσταση κεραιών σε πυκνοκατοικημένες περιοχές. 
6. Μετά την έγκριση της Υπηρεσίας μας, για την τοποθέτηση των παραπάνω εγκαταστάσεων απαιτείται σύμφωνα με τον νόμο (παρ. 5ε του άρθ. 24α του ν. 2075/92) και έγκριση από την αρμόδια πολεοδομική υπηρεσία. 
7. Οι καταγγελίες περί εγκατάστασης κεραιών χωρίς να έχει εκδοθεί η προβλεπόμενη άδεια και η ως εκ τούτου επιβολή προστίμου θα εξετασθούν στα πλαίσια των σχετικών διατάξεων της παραγράφου 10 του άρθρου 240 του ν. 2075/92. 
8. Τέλος σας γνωστοποιούμε ότι επίκεται η έκδοση κοινής απόφασης των Υπουργών Ανάπτυξης, ΠΕ.ΧΩ.ΔΕ, Υγείας και Πρόνοιας και Μεταφορών και Επικοινωνιών, για τα μέτρα προφύλαξης του κοινού από τη λειτουργία των εγκαταστάσεων κινητής τηλεφωνίας.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
19. Στην με αριθμό 5849/27-3-98 ερώτηση δόθηκε με το υπ'αριθμ. 43/7-4-98 έγγραφο από τον Aναπληρωτή Υπουργό Eξωτερικών η ακόλουθη απάντηση:
"Σε απάντηση της ερώτησης 5849/27-3-98 των Βουλευτών κυρίων Στ. Παναγιώτου και Μ. Μπόσκου σας γνωρίζουμε τα εξής:
Ο οικισμός του ΕΙΥΑΠΟΕ στα Παγούρια του νομού Ροδόπης, κατασκευάσθηκε σε έκταση 400 στρεμμάτων, που είχε παραχωρηθεί από το Κράτος, με σκοπό την στέγαση των ομογενών. Το τμήμα της έκτασης αυτής, που βρίσκεται σε επαφή με το υπάρχον χωριό, πολεοδομήθηκε (μελέτη περιβαλλοντικών επιπτώσεων, καθορισμός όρων δόμησης κλπ.) και στην συνέχεια, κατόπιν αξιολόγησης που έγινε από τη Δημόσια Επιχείρηση Πολεοδομίας Οικισμού και Στέγασης (ΔΕΠΟΣ), ανατέθηκε σε τέσσερις εταιρείες προκατασκευής, η κατασκευή 80 συνολικά κατοικιών (20 κατοικίες η κάθε εταιρεία). Οι προδιαγραφές ήταν ανάλογες και οι τιμές ανά τετραγωνικό μέτρο χαμηλότερες, από εκείνες των προγραμμάτων του ΥΠΕΧΩΔΕ στην Κοζάνη και στα Γρεβενά. Τα έργα υποδομής (οδοποιία, ύδρευση, αποχέτευση) δημοπρατήθηκαν με πανελλήνιο μειοδοτικό διαγωνισμό και ανατέθηκαν στον μειοδότη.
Είναι τελείως αναληθές ότι οι δρόμοι "απλώς χαράχτηκαν", γιατί έχουν κατασκευαστεί πλήρεις, με κράσπεδα, πεζοδρόμια, υπόβαση και με δίκτυα ύδρευσης και κυρίως αποχέτευσης, μένει μάλιστα μόνο η τελική επάλειψη της ασφάλτου. Επίσης έχει κατασκευασθεί πλήρης βιολογικός καθαρισμός. 
'Οσο για την ύδρευση, υπάρχει σχετική συμφωνία μεταξύ της κοινότητας και του Ιδρύματος, ώστε να ενισχύεται η πίεση κατά τους καλοκαιρινούς μήνες, οπότε οι ανάγκες υδροδότησης είναι αυξημένες. 
Για την επίλυση των προβλημάτων, έχουν επανειλημμένα γίνει συζητήσεις μεταξύ του ΕΙΥΑΠΟΕ και των φορέων της περιοχής. Σε πρόσφατη επίσκεψή του μάλιστα, ο Δ/νων Σύμβουλος του Ιδρύματος εξασφάλισε, με τη συνδρομή του Νομάρχη Ροδόπης και του Γεν. Γραμματέα της Περιφέρειας, την κατασκευή των απαραίτητων έργων υποδομής (Υδροδότηση - Ασφαλτόστρωση) από την Τοπική Αυτοδιοίκηση με τη χρηματοδότηση της Περιφέρειας Ανατ. Μακεδονίας και Θράκης.
Οι κατοικίες παραδόθηκαν σε τέσσερις μήνες και χαρακτη ρίζονται "προκλητικής αρτιότητας" σε σχέση με τα σπίτια των γηγενών κατοικιών. 
Στο πλαίσιο της προσπάθειας που καταβάλλει το 'Ιδρυμα να έμπλέξει έστω και ελάχιστα τους ομογενείς στην παραγωγή των κατοικιών τους, είχε ληφθεί η απόφαση, οι κατοικίες να παραδοθούν με πλήρεις σωληνώσεις θέρμανσης και οι ομογενείς με δική τους πρωτοβουλία και επιλογή να τοποθετήσουν τα θερμαντικά σώματα, τον καυστήρα και την δεξαμενή του καυσίμου.
Τέλος, το ΕΙΥΑΠΟΕ είναι Νομικό Πρόσωπο Ιδιωτικού Δικαίου και ελέγχεται κάθε χρόνο από Ορκωτούς Λογιστές, οι οποίοι και δεν δίνουν πιστοποιητικό ελέγχου.
Ο Αναπληρωτής Υπουργός
ΓΙΩΡΓΟΣ Α. ΠΑΠΑΝΔΡΕΟΥ")
 

  



Σελίδα 10224 
ΠΡΟΕΔΡΟΣ (Απόστολος Κακλαμάνης): Κύριοι Βουλευτές, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει η προεκφώνηση των νομοσχεδίων που είναι γραμμένα στην ημερήσια διάταξη.
Υπουργείου Δημόσιας Τάξης.
Συνέχιση της συζήτησης επί των άρθρων και του συνόλου του σχεδίου νόμου: "Υπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις".
Θα ολοκληρωθεί σήμερα η συζήτησή του 
Υπουργείου Εσωτερικών, Δημόσιας Διοίκησης και Αποκέντρωσης.
Μόνη συζήτηση επί της αρχής, των άρθρων και του συνόλου του σχεδίου νόμου: "Ανασύνταξη των εκλογικών καταλόγων, οργάνωση και άσκηση του εκλογικού δικαιώματος των ετεροδημοτών, εκσυγχρονισμός της εκλογικής διαδικασίας και άλλες διατάξεις".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΠΡΟΕΔΡΟΣ (Απόστολος Κακλαμάνης): Το νομοσχέδιο κρατήθηκε και θα συζητηθεί κατά τον Κανονισμό.
Υπουργείου Πολιτισμού.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας των Φιλιππίνων για μορφωτική συνεργασία".
Το νομοσχέδιο έχει ψηφιστεί ομοφώνως στη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας των Φιλιππίνων για μορφωτική συνεργασία", έγινε δεκτό ομοφώνως, σε μόνη συζήτηση κατ'αρχήν, κατ'άρθρον και στο σύνολο και έχει ως εξής:
Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας των Φιλιππίνων για μορφωτική συνεργασία
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας των Φιλιππίνων για μορφωτική συνεργασία, που υπογράφηκε στην Αθήνα στις 23 Ιουνίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:
ΣΥΜΦΩΝΙΑ
ΜΕΤΑΞΥ ΤΗΣ ΚΥΒΕΡΝΗΣΕΩΣ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΕΩΣ
ΤΗΣ ΔΗΜΟΚΡΑΤΙΑΣ ΤΩΝ ΦΙΛΙΠΠΙΝΩΝ
ΓΙΑ ΜΟΡΦΩΤΙΚΗ ΣΥΝΕΡΓΑΣΙΑ
Η Κυβέρνηση της Ελληνικής Δημοκρατίας και η Κυβέρνηση της Δημοκρατίας των Φιλιππίνων, που θα αναφέρονται στο εξής ως τα "Συμβαλλόμενα Μέρη",
ΕΠΙΘΥΜΩΝΤΑΣ να ενδυναμώσουν τις φιλικές σχέσεις μεταξύ των δύο χωρών και να προωθήσουν την αμοιβαία γνώση και κατανόηση μέσω της ανάπτυξης των μορφωτικών τους σχέσεων,
ΣΥΜΦΩΝΗΣΑΝ τα ακόλουθα:
'Αρθρο 1
Κάθε Συμβαλλόμενο Μέρος θα προωθεί τη μελέτη της εθνικής γλώσσας, λογοτεχνίας και πολιτισμού της άλλης χώρας, προκειμένου να δίνεται στο λαό του η ευκαιρία να επωφελείται το μέγιστο δυνατόν από την πολιτιστική κληρονομιά της εν λόγω χώρας.
'Αρθρο 2
Τα Συμβαλλόμενα Μέρη θα ενθαρρύνουν τη συνεργασία και τις ανταλλαγές στους τομείς του πολιτισμού και της εκπαίδευσης μεταξύ των αντίστοιχων αρμόδιων φορέων τους, όπως εθνικών πολιτιστικών οργανισμών, ακαδημιών επιστημών, πανεπιστημίων και άλλων εκπαιδευτικών ιδρυμάτων.
'Αρθρο 3
Τα Συμβαλλόμενα Μέρη θα ενθαρρύνουν την ανταλλαγή έντυπου και άλλου υλικού στους τομείς της λογοτεχνίας, της τέχνης, της μουσικής, του πολιτισμού, της εκπαίδευσης, της επιστήμης και της τεχνολογίας.
'Αρθρο 4
Τα Συμβαλλόμενα Μέρη θα διευκολύνουν τη διοργάνωση, στο έδαφός τους, εκθέσεων και εκδηλώσεων σχετικών με την πολιτιστική και καλλιτεχνική ζωή της άλλης χώρας.
'Αρθρο 5
Τα Συμβαλλόμενα Μέρη θα διευκολύνουν τις ανταλλαγές και τη συνεργασία μεταξύ των φοιτητών και των φοιτητικών οργανώσεων των δύο χωρών.
'Αρθρο 6
Τα Συμβαλλόμενα Μέρη θα διευκολύνουν, στο πλαίσιο των δυνατοτήτων τους, τη χορήγηση υποτροφιών για πανεπιστημιακές σπουδές ή έρευνα, σύμφωνα με τους σχετικούς νόμους και κανονισμούς που ισχύουν στην κάθε χώρα.
'Αρθρο 7
Για την εφαρμογή της παρούσας Συμφωνίας θα συσταθεί Μικτή Επιτροπή Ελλάδας - Φιλιππίνων, η οποία θα απαρτίζεται από εκπροσώπους των δύο Συμβαλλόμενων Μερών και θα συγκαλείται εκ περιτροπής στην Αθήνα και τη Μανίλα.
'Αρθρο 8
Η παρούσα Συμφωνία θα τεθεί σε ισχύ ευθύς ως τα Συμβαλλόμενα Μέρη πληροφορήσουν το ένα το άλλο, δια της διπλωματικής οδού, ότι έχουν ολοκληρωθεί οι αναγκαίες εσωτερικές διατυπώσεις για τη θέση της σε ισχύ και θα παραμείνει σε ισχύ επ' αόριστο, εκτός εάν καταγγελθεί από οποιοδήποτε Συμβαλλόμενο Μέρος, δια εγγράφου κοινοποιήσεως, έξι μήνες προηγουμένως.
'Εγινε στην Αθήνα, στις 23 Ιουνίου 1997, εις διπλούν στην ελληνική και αγγλική γλώσσα. Τα δύο κείμενα είναι εξίσου αυθεντικά. 
ΓΙΑ ΤΗΝ ΚΥΒΕΡΝΗΣΗ ΓΙΑ ΤΗΝ ΚΥΒΕΡΝΗΣΗΤΗΣ ΕΛΛΗΝΙΚΗΣ ΤΗΣ ΔΗΜΟΚΡΑΤΙΑΣΔΗΜΟΚΡΑΤΙΑΣ ΤΩΝ ΦΙΛΙΠΠΙΝΩΝ(υπογραφή) (υπογραφή)

  



Σελίδα 10225 
Η σελίδα σε PDF 

  



Σελίδα 10226 
Η σελίδα σε PDF 

  



Σελίδα 10227 
'Αρθρο δεύτερο
Τα Πρωτόκολλα - Πρακτικά που καταρτίζονται από τη Μικτή Επιτροπή του άρθρου 7 της παρούσας Συμφωνίας εγκρίνονται με κοινή πράξη των αρμόδιων κατά περίπτωση υπουργών.
'Αρθρο τρίτο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 8 αυτής.]
ΠΡΟΕΔΡΟΣ (Απόστολος Κακλαμάνης): Υπουργείου Ανάπτυξης.
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βενεζουέλας για συνεργασία στον τομέα του τουρισμού".
Και αυτό το νομοσχέδιο έχει ψηφιστεί ομοφώνως στην Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο του Υπουργείου Ανάπτυξης "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βενεζουέλας για συνεργασία στον τομέα του τουρισμού" έγινε δεκτό ομοφώνως, σε μόνη συζήτηση, κατ'αρχήν, κατ'άρθρον και στο σύνολο και έχει ως εξής:
Kύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης τηςΔημοκρατίας της Βενεζουέλας για συνεργασία στον τομέα του τουρισμού
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βενεζουέλας για συνεργασία στον τομέα του τουρισμού, που υπογράφηκε στην Αθήνα στις 22 Οκτωβρίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:
ΣΥΜΦΩΝΙΑ
ΜΕΤΑΞΥ ΤΗΣ ΚΥΒΕΡΝΗΣΗΣ ΤΗΣ
ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΗΣ
ΤΗΣ ΔΗΜΟΚΡΑΤΙΑΣ ΤΗΣ ΒΕΝΕΖΟΥΕΛΑΣ
ΓΙΑ ΣΥΝΕΡΓΑΣΙΑ ΣΤΟΝ ΤΟΜΕΑ ΤΟΥ ΤΟΥΡΙΣΜΟΥ
Η Κυβέρνηση της Ελληνικής Δημοκρατίας και η Κυβέρνηση της Δημοκρατίας της Βενεζουέλας, αναφερόμενες εφεξής ως "τα Συμβαλλόμενα Μέρη",
ΛΑΜΒΑΝΟΝΤΑΣ υπόψη τους στενούς δεσμούς φιλίας που συνδέουν την Ελλάδα με τη Βενεζουέλα,
ΠΕΠΕΙΣΜΕΝΟΙ για τη σημασία της διμερούς συνεργασίας των χωρών τους και επιθυμώντας να δυναμώσουν την τουριστική συνεργασία τους,
ΒΕΒΑΙΟΙ ότι μία στενή συνεργασία μεταξύ των τουριστικών αρχών της Ελλάδας και της Βενεζουέλας θα συμβάλλει ευνοϊκά στην προώθηση και ενδυνάμωση της τουριστικής δραστηριότητας μεταξύ των δύο χωρών.
ΣΥΜΦΩΝΗΣΑΝ ΤΑ ΑΚΟΛΟΥΘΑ:
'Αρθρο Ι
Τα Συμβαλλόμενα Μέρη θα συνεργάζονται στον τομέα του τουρισμού προκειμένου να προωθήσουν περαιτέρω και να ενισχύσουν τις τουριστικές σχέσεις μεταξύ των χωρών τους. Θα επιδιώξουν επίσης να αναπτύξουν και να αυξήσουν την τουριστική κίνηση μεταξύ Ελλάδας και Βενεζουέλας σύμφωνα με τους αντίστοιχους νόμους και κανονισμούς τους και θα ενθαρρύνουν τη συνεργασία, γι' αυτόν το σκοπό, μεταξύ των ταξιδιωτικών γραφείων τους, καθώς επίσης και άλλων επιχειρήσεων και οργανισμών που δραστηριοποιούνται στον τομέα του τουρισμού.
'Αρθρο ΙΙ
Με σκοπό να καταστήσουν περισσότερο γνωστούς στο κοινό του άλλου Συμβαλλόμενου Μέρους τους τουριστικούς πόλους έλξης τους και να αυξήσουν τη διμερή τουριστική κίνηση, τα Συμβαλλόμενα Μέρη θα ενθαρρύνουν την αμοιβαία τουριστική προβολή μέσω της ανταλλαγής πληροφοριών, διαφημιστικού υλικού και υλικού προβολής σύμφωνα με τους αντίστοιχους νόμους και κανονισμούς τους. Για το σκοπό αυτόν θα εξετάσουν επίσης τη δυνατότητα συμμετοχής σε τουριστικές πανηγύρεις, εκθέσεις, σεμινάρια και άλλες τουριστικές εκδηλώσεις που πραγματοποιούνται στην επικράτεια του άλλου Μέρους και τη διοργάνωση ενημερωτικών ταξιδίων για ταξιδιωτικούς πράκτορες, δημοσιογράφους τουρισμού και άλλο προσωπικό των μαζικών μέσων ενημέρωσης.
'Αρθρο ΙΙΙ
Τα Συμβαλλόμενα Μέρη θα ενθαρρύνουν τη διμερή συνεργασία μεταξύ των γραφείων ταξιδίων και άλλων ειδικευμένων φορέων με σκοπό την προσέλκυση και προώθηση ταξιδίων από τρίτες χώρες.
'Αρθρο IV
Τα Συμβαλλόμενα Μέρη θα ανταλλάσσουν πληροφορίες και έντυπο υλικό για τα εκπαιδευτικά τους προγράμματα και θα εξετάσουν όλες τις δυνατές μορφές συνεργασίας στον τομέα της επαγγελματικής κατάρτισης του προσωπικού που απασχολείται στον τουριστικό τομέα.
'Αρθρο V
Tα Συμβαλλόμενα Μέρη θα ενθαρρύνουν όλες τις δυνατές μορφές διμερούς τεχνικής συνεργασίας με ιδιαίτερη έμφαση στην ανταλλαγή τεχνογνωσίας και εμπειρογνωμόνων μεταξύ των εθνικών τουριστικών αρχών τους, καθώς επίσης και μεταξύ των οργανισμών και ινστιτούτων, που δραστηριοποιούνται στον τομέα του τουρισμού.
'Αρθρο VI
Tα Συμβαλλόμενα Μέρη θα ενθαρρύνουν και θα διευκολύνουν αμοιβαία, σύμφωνα με την ισχύουσα νομοθεσία της χώρας τους, τις επενδύσεις των Ελλήνων και των Βενεζολανών επιχειρηματιών, καθώς επίσης και τις μικτές επιχειρήσεις στους αντίστοιχους τουριστικούς τομείς τους.
Για το σκοπό αυτόν θα ενημερώνουν τακτικά το ένα Μέρος το άλλο όσον αφορά τα κίνητρα για τουριστικές επενδύσεις που προβλέπονται από την εθνική τους νομοθεσία, καθώς επίσης και τις δυνατότητες για τέτοιες επενδύσεις που υφίστανται σε καθεμία από τις δύο χώρες.
'Αρθρο VII
Με σκοπό την εφαρμογή της παρούσας Συμφωνίας μέσω διμερών διαβουλεύσεων και μέσω της υποβολής προτάσεων στις αρμόδιες αρχές τους, μία Μικτή Επιτροπή θα συνέρχεται περιοδικά αποτελούμενη από ίσο αριθμό εξουσιοδοτημένων εκπροσώπων των αρχών των Συμβαλλόμενων Μερών.

  



Σελίδα 10228 
Τα Συμβαλλόμενα Μέρη μπορούν να προσκαλούν για να συμμετάσχουν τους αντιπροσώπους και εμπειρογνώμονές τους τόσο από το δημόσιο όσο και από τον ιδιωτικό τομέα.
Οι συναντήσεις της Επιτροπής θα πραγματοποιούνται εναλλάξ σε καθεμία από τις δύο χώρες σε χρόνο που θα συμφωνείται από τα Συμβαλλόμενα Μέρη.
Κάθε συνάντηση θα προεδρεύετε από τον Επικεφαλής της Αντιπροσωπείας της χώρας στην οποία πραγματοποιείται.
'Αρθρο VIII
Η παρούσα Συμφωνία θα τεθεί σε ισχύ κατά την ημερομηνία κατά την οποία και τα δύο Συμβαλλόμενα Μέρη θα έχουν γνωστοποιήσει το ένα στο άλλο, δια της διπλωματικής οδού, την ολοκλήρωση των νομικών διατυπώσεων που απαιτούνται σε κάθε χώρα για τη θέση σε ισχύ της Συμφωνίας.
'Αρθρο ΙΧ
Η παρούσα Συμφωνία θα παραμείνει σε ισχύ επί δύο (2) χρόνια και στο εξής θα ανανεώνεται αυτόματα κάθε φορά για πρόσθετες διετείς περιόδους, εκτός αν καταγγελθεί με γνωστοποίηση, δια της διπλωματικής οδού, από ένα από τα Συμβαλλόμενα Μέρη τουλάχιστον έξι (6) μήνες πριν από την εκπνοή της κάθε περιόδου.
'Εγινε στην Αθήνα την 22η Οκτωβρίου 1997 εις διπλούν στην ελληνική, ισπανική και αγγλική γλώσσα και τα δύο κείμενα είναι εξίσου αυθεντικά. Σε περίπτωση απόκλισης ως προς την ερμηνεία θα υπερισχύει το αγγλικό κείμενο.
ΓΙΑ ΤΗΝ ΚΥΒΕΡΝΗΣΗ ΓΙΑ ΤΗΝ ΚΥΒΕΡΝΗΣΗΤΗΣ ΕΛΛΗΝΙΚΗΣ ΤΗΣ ΔΗΜΟΚΡΑΤΙΑΣΔΗΜΟΚΡΑΤΙΑΣ ΤΗΣ ΒΕΝΕΖΟΥΕΛΑΣΒάσω Παπανδρέου Hermann Luis SorianoΥπουργός Ανάπτυξης Υπουργός Τουρισμού

  



Σελίδα 10229 
Η σελίδα σε PDF 

  



Σελίδα 10230 
Η σελίδα σε PDF 

  



Σελίδα 10231 
Η σελίδα σε PDF 

  



Σελίδα 10232 
υπηρεσιακούς παράγοντες, οι οποίοι μπορεί καθ' όλα να εκπληρούν ευσυνείδητα τα καθήκοντά τους, όμως θα υπάρχει όπως και να το κάνουμε κάποια υπόνοια μεροληψίας. 'Ετσι λοιπόν, προκειμένου να εξετάζεται αντικειμενικά και σε βάθος κάποια συγκεκριμένη καταγγελία ή κάποιο αξιόλογο πειθαρχικό παράπτωμα στο οποίο προβλέπεται να επιβληθούν σοβαρότατες ποινές, αυτής της διαδικασίας θα επιλαμβάνεται και θα προΐσταται εισαγγελικός λειτουργός.
Με το άρθρο 9 συστήνεται λογαριασμός αρωγής ορφανών τέκνων του προσωπικού του Υπουργείου Δημόσιας Τάξης. Και φυσικά είναι επίσης αυτονόητο εδώ ότι ο σκοπός της διάταξης, η ratio legis αυτής της διάταξης είναι να προστατευθούν ηθικά και υλικά αυτά τα ορφανά, επειδή είναι γνωστό ότι οι αστυνομικοί αυτής της κατηγορίας αντιμετωπίζουν αυξημένο κίνδυνο δεδομένου ότι είναι εκτεθειμένοι σε πολλούς κινδύνους και συνεπώς χρειάζεται αυτή η διάταξη προκειμένου να αντιμετωπιστούν εις ένδειξη αλληλεγγύης και αλτρουϊσμού τα προβλήματα τα οποία θα προκύψουν για τις οικογένειές τους.
Με το άρθρο 10 προβλέπεται η συμμετοχή των εκπροσώπων των συνδικαλιστικών φορέων σε όλα τα ασφαλιστικά ταμεία των αστυνομικών. Και τούτο γίνεται, όπως διαλαμβάνεται και στην αιτιολογική έκθεση, για να εξασφαλίζεται η διαφάνεια στη διαχείριση των πόρων των ταμείων, να γίνεται σωστότερη και πληρέστερη ενημέρωση των μελών, κ.ο.κ. 
Η διάταξη του άρθρου 13 είναι τυπική και αναφέρεται στο θέμα της σύνδεσης των συστημάτων συναγερμού με αστυνομικές υπηρεσίες και ειδικότερα καθιερώνεται νέα διαδικασία σύνδεσης αλλά και σχετικό τέλος υπέρ του δημοσίου. Περαιτέρω αιτιολογείται ο λόγος για τον οποίο καθιερώνεται αυτή η διάταξη.
Τέλος άλλη τυπική διάταξη είναι το άρθρο 14 με το οποίο προβλέπεται καταβολή τέλους δέκα χιλιάδων (10.000) δραχμών για τη χορήγηση αντιγράφων αδειών οδήγησης μοτοποδηλάτων μέχρι πενήντα κυβικών, που εκδίνουν οι αστυνομικές υπηρεσίες στις περιπτώσεις απώλειας, κλοπής φθοράς ή αλλοίωσής τους.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Με το άρθρο 15 ρυθμίζεται η έκταση της αστικής ευθύνης των κυβερνητών των πλωτών μέσων της Ελληνικής Αστυνομίας, του Λιμενικού Σώματος και του Πυροσβεστικού Σώματος, σε περίπτωση πρόκλησης ατυχήματος.
Αυτά είχα να πω, κύριε Πρόεδρε, σχετικά με τα άρθρα και ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Φούσας έχει το λογο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα παρακαλέσω να μιλήσω τώρα εγώ ως Κοινοβουλευτικός Εκπρόσωπος και να μιλήσει μετά, όταν έρθει, ο κ. Φούσας.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Παυλόπουλε.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, θα παρακαλέσω πρώτα-πρώτα, πριν από την ονομαστική ψηφοφορία, τον κύριο Υπουργό να διευκρινίσει ορισμένα πράγματα. Γιατί με την ευκαιρία της συζήτησης του άρθρου 1 τέθηκαν ορισμένα κρίσιμα ζητήματα. Και, νομίζω, ότι πρέπει, κύριε Υπουργέ, να δώσετε τις διευκρινίσεις αυτές για να ξέρουμε, κατά τη διάρκεια της ονομαστικής ψηφοφορίας, τα εξής:
Πρώτον, σας θυμίζω ότι είχαμε ζητήσει, από πλευράς Νέας Δημοκρατίας, εφόσον έχετε έτοιμα τα διατάγματα -δηλαδή και το διάταγμα ως προς την ίδρυση της υπηρεσίας και το διάταγμα ως προς τη στελέχωση- να μας διευκρινίσετε εάν είναι διατεθειμένο το Υπουργείο τις γενικές γραμμές των δύο διαταγμάτων, να τις βάλει αντιστοίχως μέσα στα άρθρα 1 και 3 για να ξέρει η Βουλή τι ψηφίζει και να μην υπάρχει μία εν λευκώ παραπομπή.
Αυτήν τη διευκρίνιση σας παρακαλώ πολύ, όταν θα μας απαντήσετε -πριν πάντως από την ονομαστική ψηφοφορία- θα ήθελα να την είχα. Διότι θα ήταν -και μπορεί να είναι χωρίς να προκαταλαμβάνω τίποτα- διαφορετική η θέση μας εάν η Βουλή γνωρίζει τι είναι εκείνο το οποίο, σε πολύ γενικές γραμμές, περιέχει η εξουσιοδότηση και εντελώς διαφορετική εάν υπάρχουν απλές εξουσιοδοτήσεις.
Αυτά σε ό,τι αφορά το πρώτο ζήτημα.
Πάλι όμως, στην πρώτη ενότητα θα παρακαλούσα πολύ να διευκρινίσετε εάν αποσύρετε ή όχι την τροπολογία τη σχετική με το ζήτημα της σύστασης της Επιθεώρησης. Δηλαδή του Σώματος εκείνου Επιθεώρησης το οποίο θα αφορά την πάταξη της διαφθοράς.
Σας θυμίζω και πάλι, για να μη δημιουργούνται εντυπώσεις ενδεχομένως και από συναδέλφους οι οποίοι έλειπαν...
ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, θα μου επιτρέψετε να σας διακόψω;
ΠΡΟΚΟΠΗΣ ΠΑΥΛΟΠΟΥΛΟΣ: Ναι, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Εάν είναι δυνατόν, επειδή είπαμε και στον κύριο Υπουργό σε σχέση με την πρώτη ενότητα να μην τοποθετηθεί τώρα, αλλά, αν χρειαστεί, να τοποθετηθεί πριν την ψηφοφορία, αν η παρέμβασή σας αφορά την πρώτη ενότητα...
ΠΡΟΚΟΠΗΣ ΠΑΥΛΟΠΟΥΛΟΣ: 'Οχι, δεν αφορά την πρώτη ενότητα. Αλλά εν όψει του ότι θα ψηφίσουμε, κύριε Πρόεδρε, χωρίς να έχουν γίνει διευκρινίσεις, θα παρακαλούσα τον Υπουργό να μας πει τι έχει κατά νου για να εξαρτηθούν και οι τοποθετήσεις ορισμένων συναδέλφων εν όψει της ονομαστικής ψηφοφορίας.
ΠΡΟΕΔΡΕΥΩΝ (Λουκάς Αποστολίδης): Εντάξει, κύριε συνάδελφε. 
ΠΡΟΚΟΠΗΣ ΠΑΥΛΟΠΟΥΛΟΣ: Το δεύτερο θέμα, κύριε Υπουργέ, το οποίο θα ήθελα να σας θέσω είναι το εξής: 
Σε σχέση με την τροπολογία την οποία φέρατε, σας θυμίζω ποια είναι η θέση την οποία είχε λάβει τουλάχιστον η Νέα Δημοκρατία. Θεωρούμε αναγκαία τη δημιουργία Επιθεώρησης στο χώρο του Υπουργείου Δημόσιας Τάξης. Την θεωρούμε ως υπηρεσία εντεταγμένη στον Οργανισμό του Υπουργείου Δημόσιας Τάξης και, βεβαίως, με σταδιοδρομία στελεχών τα οποία εξελίσσονται. Δεν δεχόμεθα την πρόχειρη δημιουργία μιας υπηρεσίας εκτός Οργανισμού και μάλιστα με στελέχη τα οποία τα παίρνει ο Υπουργός όπως εκείνος νομίζει. Χωρίς δηλαδή να δημιουργείται ένα σώμα το οποίο έχει μια οντότητα και μια σταθερότητα στον Οργανισμό. Διότι διαφορετικά θα καταντήσει αυτή η υπηρεσία να αποτελείται από αρεστούς του εκάστοτε Υπουργού, οι οποίοι εκτός από τη διαφθορά ή με αφορμή τη διαφθορά, δεν αποκλείεται -δεν θέλω να σας καταλογίσω προθέσεις, πάντως δεν θα είστε επί μονίμου βάσεως Υπουργός- κάτω από ορισμένες προϋποθέσεις να θέλουν να ελέγχουν άλλα ζητήματα.
Σας το προτείναμε, λοιπόν, και εξακολουθούμε να το προτείνουμε. Δεν αποτελεί αντικείμενο ούτε τροπολογίας ούτε πολύ περισσότερο μιας απλής εξουσιοδότησης το θέμα αυτό. Σας παρακαλούμε πολύ δεσμευθείτε πολιτικά στη Βουλή ότι θα φέρετε ειδικό σχέδιο νόμου ή σε άλλο σχέδιο νόμου συγκεκριμένη διάταξη που θα τροποποιεί τον Οργανισμό και θα εντάσσει σ' αυτόν την σχετική υπηρεσία, καθορίζοντας ποια θα είναι η σταδιοδρομία των στελεχών της. Πάντως δεν είναι δυνατόν ποτέ ένα τόσο σοβαρό θέμα να ρυθμιστεί με μια απλή και μόνο τροπολογία η οποία μάλιστα, όπως σας εξήγησα την άλλη φορά, παραπέμπει σε μια εξουσιοδότηση.
Η Βουλή δηλαδή, ψηφίζει δυο φορές εν λευκώ προς την Κυβέρνηση. Η μια είναι γιατί πρόκειται περί απλής και μόνο εξουσιοδότησης. Και η δεύτερη γιατί μέσα στην εξουσιοδότηση δεν περιλαμβάνεται κανενός είδους δέσμευση, ούτε ως προς την οργάνωση ούτε ως προς τον τρόπο στελέχωσης αυτής της υπηρεσίας. 
Δεν μπορεί η Βουλή να εξουσιοδοτήσει την Κυβέρνηση εν λευκώ. Δεν αποτελεί νομοθετική ρύθμιση αυτό το πράγμα.
Επομένως, ζητούμε να αποσύρετε αυτήν την τροπολογία. 
'Ερχομαι στα επιμέρους άρθρα:
Σε ό,τι αφορά το θέμα της δήλωσης για την περιουσιακή κατάσταση των αστυνομικών, στο άρθρο 7, δηλαδή τη δήλωση του "πόθεν έσχες". Είμαστε σαφώς υπέρ. Το ερώτημα όμως, το οποίο θέτουμε είναι το εξής: Το ζήτημα, όπως έχει 

  



Σελίδα 10233 
αποδειχθεί άλλωστε με όλων των ειδών το "πόθεν έσχες", δεν είναι να δηλώνει απλώς και μόνο ένας δημόσιος λειτουργός τι είναι εκείνα τα οποία έχει. Τελικά το "πόθεν έσχες" -το ξέρετε και αφορά και τα δικά μας ζητήματα, όχι μόνο των αστυνομικών, πολύ περισσότερο όμως των αστυνομικών που οπωσδήποτε δεν έχουν τον έλεγχο που ισχύει για τους πολιτικούς, για τους Βουλευτές γενικότερα- γνωρίζετε πολύ καλά ότι στην Ελλάδα είναι απλώς και μόνο μια καταγραφή του ποια περιουσιακά στοιχεία έχει καθένας. Δεν αποτελεί σε καμία περίπτωση τρόπο ελέγχου του που βρήκε κανείς τα στοιχεία αυτά.
Θα πρέπει λοιπόν, να μας διευκρινίσετε πως αντιλαμβάνεστε τη λειτουργία αυτής της διάταξης και πώς δεν θα καταλήξει αυτή η διάταξη να είναι απλώς και μόνο μια ακόμη περίπτωση όπου δημόσιοι λειτουργοί θα λένε ότι έχουν ορισμένα περιουσιακά στοιχεία, αλλά ουδείς θα ελέγχει περαιτέρω πού βρέθηκαν αυτά τα στοιχεία. 
Ξανατονίζω -και αυτό η Κυβέρνηση πρέπει να το δει γενικότερα για το "πόθεν έσχες"- ότι το πόθεν έσχες δεν σημαίνει απλώς και μόνο ότι πρέπει
να δηλώνουμε τι είναι εκείνα τα οποία έχουμε, αλλά πρέπει να δηλώνουμε από ποιες πηγές προήλθαν τα χρήματα εκείνα τα οποία οδήγησαν στη διαμόρφωση...
ΕΥΑΓΓΕΛΟΣ ΣΤΑΪΚΟΣ: Την εξήγηση την έδωσε ο κύριος Υπουργός.
ΠΡΟΚΟΠΗΣ ΠΑΥΛΟΠΟΥΛΟΣ: Με συγχωρείτε πολύ. Την εξήγηση την έδωσε ο κύριος Υπουργός και την άκουσα, αλλά είναι η ίδια εξήγηση που ισχύει για όλους τους λειτουργούς. Εγώ δεν έχω δει να υπάρχει ποτέ ο έλεγχος...
ΕΥΑΓΓΕΛΟΣ ΣΤΑΪΚΟΣ: Ανασύρεται ο φάκελος, αν υπάρχει θέμα...
ΠΡΟΚΟΠΗΣ ΠΑΥΛΟΠΟΥΛΟΣ: Εάν σας ικανοποιεί από πλευράς κυβερνητικής πλειοψηφίας αυτό που μου λέτε, εάν σας ικανοποιεί ότι αυτό αποτελεί πράγματι τρόπο ελέγχου του πόθεν έσχες, σας διαβεβαιώ ότι δεν μας αρκεί. 
ΕΥΑΓΓΕΛΟΣ ΣΤΑΪΚΟΣ: Το ξέρετε καλά...
ΠΡΟΚΟΠΗΣ ΠΑΥΛΟΠΟΥΛΟΣ: Ξέρω τι μπορεί να γίνει. Ξέρω ότι πρέπει κάθε δήλωση η οποία γίνεται να ελέγχεται. Και να μη λέει καθένας μόνο τι είναι εκείνα τα οποία έχει. Οι δηλώσεις του "πόθεν έσχες", το γνωρίζετε όλοι, λένε απλώς και μόνο τι έχουμε. Ουδείς υποχρεώθηκε ποτέ να πει από που προέρχονται τα χρήματα εκείνα, τα οποία αποτελούν περιεχόμενο του "πόθεν έσχες". Ούτε και αυτό συμβαίνει στη συγκεκριμένη περίπτωση. Γι' αυτό, επαναλαμβάνω, ότι πρέπει να ληφθεί άλλη πρόνοια, αν θέλουμε να έχουμε ουσιαστική...
ΦΩΤΗΣ ΚΟΥΒΕΛΗΣ: Οι Βουλευτές...
ΠΡΟΚΟΠΗΣ ΠΑΥΛΟΠΟΥΛΟΣ: Θα με συγχωρέσετε, τονίζω γι' αυτήν τη διάταξη ακριβώς. Γι' αυτό είπα ότι για τους Βουλευτές υπάρχουν περισσότερα εχέγγυα απ' ό,τι θεσπίζονται εδώ. Αλλά, εν πάση περιπτώσει, και εκεί ακόμα υπάρχουν προβλήματα. Σκεφθείτε πόσο μάλλον εδώ, που δεν υπάρχει αυτού του είδους η υποχρέωση. 'Η τουλάχιστον ας διευκρινίσει ο Υπουργός την υποχρέωση αυτή.
Τέλος, θα ήθελα να έλθω στο άρθρο 8 εν συντομία, το οποίο αφορά την ενέργεια ΕΔΕ κατά αστυνομικών από εισαγγελείς.
Εδώ, κύριε Υπουργέ, δεν έχω καταλάβει το εξής: Γιατί άραγε υπάρχει διακριτική ευχέρεια του Υπουργού, εάν ή όχι θα χρησιμοποιήσει τον εισαγγελέα. Σας διαβάζω τη διάταξη, όπως έχει στην παράγραφο 1: "Για τη βεβαίωση πειθαρχικού παραπτώματος αστυνομικού που επισύρει κατά τις διατάξεις του οικείου πειθαρχικού δικαίου, ποινή απόταξης ή αργίας με απόλυση ή αργίας με πρόσκαιρη παύση, ο Υπουργός Δημόσιας Τάξης μπορεί να ζητεί τη διενέργεια ΕΔΕ εντός ορισμένης προθεσμίας από τον κατά τόπο αρμόδιο εισαγγελέα, όπως δύναται να την ενεργήσει ο ίδιος ή να την αναθέτει σε υφιστάμενο εισαγγελικό λειτουργό". 
'Οπως είναι διατυπωμένη έχει δύο "δύναται" εκ των οποίων το ένα, είμαι βέβαιος ότι δεν το θέλετε. Λέει: "δύναται να διατάσσει ΕΔΕ".
Πρώτα-πρώτα υποθέτω ότι το δύναται πηγαίνει στο ότι δύναται να διατάσσει ένορκη διοικητική εξέταση με εισαγγελέα. Γιατί ένορκη διοικητική εξέταση, εν πάση περιπτώσει για ένα τόσο σοβαρό θέμα, θα γίνεται. 'Οπως όμως είναι διατυπωμένη, το δύναται καταλαμβάνει και τα δύο. Και φοβούμαι πολύ ότι η νομοτεχνική διατύπωση, όπως έχει αυτήν τη στιγμή, είναι ατυχής. Αλλιώς πρέπει να διατυπώσετε την πρόταση αυτή.
Το μπορεί, δηλαδή, πρέπει να πάει στο ότι μπορεί να τη διεξάγει ο εισαγγελικός λειτουργός, όχι ότι μπορεί, και μόνο, να διατάσσεται η ένορκη διοικητική εξέταση.
Αλλά εδώ θα έρθω να παρατηρήσω και το εξής. Πώς είναι δυνατόν, ακόμα και αυτή η διακριτική ευχέρεια ως προς τον εισαγγελικό λειτουργό, να τίθεται εδώ. Εγώ πιστεύω ότι αφού θέλετε το εχέγγυο του εισαγγελέα να μπει -και είναι πολύ λογικό να μπει- γιατί άραγε σε αυτές τις περιπτώσεις που είναι σοβαρές, να μην είναι υποχρεωτικό. 
'Εχω την εντύπωση ότι αν το αφήσετε ως διακριτική ευχέρεια, θα παρουσιαστούν φαινόμενα νεποτισμού, τα οποία θα σημαίνουν ότι σε άλλες περιπτώσεις που θα θέλει να προστατεύσει ο Υπουργός ορισμένους δεν θα το κάνει και σε άλλες θα το κάνει.
Και τις δύο, λοιπόν, περιπτώσεις διακριτικής ευχέρειας πρέπει να τις βγάλετε. Δεν μπορεί να είναι διακριτική ευχέρεια το αν θα γίνει ή όχι ένορκη διοικητική εξέταση -πρέπει να γίνεται υποχρεωτικά και αυτό το εννοείτε υποθέτω- αλλά δεν μπορεί να είναι η ένορκη διοικητική εξέταση δυνητική σε ό,τι αφορά την παρέμβαση εισαγγελικού λειτουργού. Πρέπει να αναδιατυπώσετε αυτήν την παράγραφο και εν πάση περιπτώσει αν δεν δέχεστε τη δεύτερη παρατήρηση που αφορά τον εισαγγελέα, αναδιατυπώστε την, ώστε να φαίνεται ότι κάθε φορά που βρίσκεστε προ της επιβολής τέτοιων ποινών, θα διατάσσεται εν πάση περιπτώσει η ΕΔΕ. Και η διακριτική ευχέρεια θα αφορά μόνο τη δυνατότητα παρέμβασης ή όχι του εισαγγελικού λειτουργού.
Θεωρώ ότι σε αυτά τα δύο άρθρα μπορείτε να επιφέρετε σημαντικές μεταβολές που θα βοηθήσουν προς την ορθή κατεύθυνση.
Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Ο κ. Κωστόπουλος έχει το λόγο.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ευχαριστώ, κύριε Πρόεδρε.
Για το άρθρο 7, θα μπορούσα να πω και ας μου επιτραπεί η έκφραση "αυτό μας μάρανε τώρα". 
Αναφέρομαι στο άρθρο που προτείνει να κάνουν δήλωση "πόθεν έσχες" οι εργαζόμενοι στην Αστυνομία, στα Σώματα Ασφάλειας. 
Μα, θα διερωτηθεί κανείς: Είναι αντίθετο το Κ.Κ.Ε. στον έλεγχο, στη διαφάνεια, στη δυνατότητα του μηχανισμού του κράτους να παρεμβαίνει ώστε ορισμένοι οι οποίοι παρανομούν να έχουν το φόβο;
Δεν είναι εύκολο να το πει κανένας αυτό. 'Ομως, θα πρέπει να βάλει κανείς τα πράγματα σε μία σειρά. 
Αυτά είναι τα προβλήματα, που αντιμετωπίζουν οι εργαζόμενοι στα Σώματα Ασφάλειας σήμερα; Δηλαδή αυτό απόμεινε να κάνουν και το ρυθμίζουμε εδώ; Δεν γνωρίζουμε όλοι μας, ποια είναι η κατάσταση των κατώτερων τουλάχιστον από την άποψη των μισθών, των υπερωριών, της ασφάλισης κλπ.; Δεν γνωρίζουμε τη σοβαρή κατάσταση της κομματικοποίησης και τι γίνεται, για πολλά χρόνια -δεν λέω για τούτο τον Υπουργό ή τον άλλον- ποια αντίληψη επικρατεί;
Και ποιος μου εγγυάται εμένα και στον καθένα από εμάς ότι αύριο το πρωί, για λόγους αν θέλετε κομματικών σκοπιμοτήτων, δεν θα γίνει μία επιλογή, όπως έγινε και σε άλλες περιπτώσεις με το "πόθεν έσχες", πολιτικής επίθεσης σε κάποια πρόσωπα; Πολιτική, που θα σημαδέψει συγκεκριμένα πρόσωπα. Και όχι κατ' ανάγκην ότι θα βρει από τον έλεγχο του "πόθεν έσχες" αμαρτίες εκείνος που θα κάνει την επίθεση την κομματική. 'Ομως και μόνο το γεγονός ότι γίνεται έλεγχος στον τάδε και στον τάδε, δημιουργείται αίσθηση, ερωτήματα. Αν υπήρχε μια "ομαλή" κατάσταση -και η λέξη ομαλή μέσα σε εισαγωγικά, γιατί είναι δύσκολος ο χώρος- τότε, θα μπορούσαμε 

  



Σελίδα 10234 
να κουβεντιάσουμε και να συμφωνήσουμε για τη δήλωση του "πόθεν έσχες" των αστυνομικών.
Σχετικά με το άρθρο που αναφέρεται στα ασφαλιστικά ταμεία των εργαζόμενων στα Σώματα Ασφάλειας, το άρθρο 10. Κύριε Υπουργέ, γνωρίζετε -και σας το θυμίζουμε- ότι η άποψη που έχουμε σαν κόμμα είναι εντελώς διαφορετική από την πρόταση πού γίνεται στο νομοσχέδιο. Και θα εξηγηθώ ευθύς αμέσως. Αυτό είναι μία ρύθμιση, που λέει ότι συμμετέχουν στα ασφαλιστικά ταμεία εκπρόσωποι, εκλεγμένοι, των εργαζόμενων στην Αστυνομία και στα Σώματα Ασφάλειας. Και στην παρούσα φάση, επειδή είναι νεοσύστατα τα σωματεία, θα ορισθεί από τα διοικητικά συμβούλια. Θα έλεγε κανείς ότι είναι θετικό. Γιατί να υποβάλει ένσταση ή να έχει αντίρρηση κάποιος;
Ξεκινάμε από την εξής λογική. Και αυτή είναι η διαφορά μας, η θεμελιακή θα έλεγα. Τα ασφαλιστικά ταμεία, κατά τη δική μας άποψη, είναι των ίδιων των εργαζόμενων. 'Οπως και να το δει κανείς, είτε στο δημόσιο εργάζεται κάποιος είτε στον ιδιωτικό τομέα, τα ασφαλιστικά ταμεία είναι των ίδιων των εργαζόμενων. Δεν θα σας αναλύσω τώρα την ιστορική εξέλιξη των ταμείων, γιατί νομίζω ότι είναι γνωστή. 'Ομως, φτιάχτηκαν από τους ίδιους τους εργαζόμενους, σαν ταμεία ανθρωπιάς, αλληλεγγύης και πήραν αργότερα το χαρακτήρα της κοινωνικής ασφάλισης, πρόνοιας κλπ.
Εφόσον, άμεσα ή έμμεσα, είναι τα ταμεία των εργαζόμενων -γιατί είναι χρήματα των εργαζόμενων αυτά που διαχειρίζονται- θα έπρεπε κατά πλειοψηφία να ελέγχονται αυτά τα ταμεία από τους ίδιους τους εργαζόμενους. Θα ήταν καλύτερα τα πράγματα, εκατό φορές καλύτερα θα έλεγα, εάν υπήρχε αυτή η σύνθεση στα διοικητικά συμβούλια των ασφαλιστικών ταμείων, δηλαδή εάν ήταν πλειοψηφία αυτοί που πληρώνουν στο κάτω-κάτω γι' αυτά τα ταμεία. Θα ξεπερνιούνταν πάρα πολλές δυσκολίες και εμπόδια, δεν θα βρισκόμαστε σε μία κατάσταση να κουβεντιάζουμε για κρίσιμα προβλήματα του ασφαλιστικού μας συστήματος, γιατί αυτά προκύψαν από τις διοικήσεις που διορίζονταν από τις εκάστοτε κυβερνήσεις εδώ και πενήντα χρόνια περίπου και δεν θα φθάναμε σήμερα στο σημείο να υπάρχουν στα θεμέλια του ασφαλιστικού συστήματος βόμβες εν λειτουργία έτοιμες να εκραγούν.
Αν ήταν τα ταμεία στα χέρια των εργαζομένων, οι ίδιοι θα έκαναν τα κουμάντα τους και θα έλεγαν "έχω λεφτά, έχω απόθεμα, θα δώσω αύξηση, θα κάνω μία παροχή, θα βελτιώσω τη θέση του μέλους του ταμείου μου" και οι ίδιοι πάλι θα έλεγαν "δεν έχω λεφτά, να σφύξω την κατάσταση ώστε το ταμείο να παραμείνει ζωντανό, γιατί δεν είναι μόνο για σήμερα". Οι ίδιοι επίσης θα έλεγαν "να παρθούν πρόσθετα μέτρα", αυτά που δεν παίρνουν οι διάφορες κυβερνήσεις για την ασφάλιση των ανασφάλιστων, για να μη δίνονται τα λεφτά των ταμείων άτοκα στους τραπεζίτες για δεκαετίες ολόκληρες. Θα παρενέβαιναν και θα ήταν τα ταμεία πιστεύουμε -παρ'ότι υπάρχουν ωριμάνσεις και δεν κλείνουμε τα μάτια και πρέπει να παίρνονται τακτικά μέτρα από τα ίδια τα ταμεία για να ξεπερνιούνται οι ωριμάνσεις- σε καλύτερη θέση σήμερα, για να μην πω άριστη, απ'ό,τι τα οδήγησαν αυτές οι διορισμένες διοικήσεις. Αυτή είναι η δική μας λογική.
Από την άποψη αυτή δεν μπορούμε να υποστηρίξουμε την πρόταση που κάνει το άρθρο 10 για συμμετοχή των εκπροσώπων των εργαζομένων στα διοικητικά συμβούλια των ταμείων. Αυτό είναι φτωχό. 'Ερχεται σε αντίθεση με τη γενικότερη λογική μας, με τη γενικότερη αντίληψή μας για το πώς πρέπει να λειτουργήσουν οι ασφαλιστικοί οργανισμοί, μαζί και αυτά τα ταμεία για τα οποία κουβεντιάζουμε. Αυτή είναι η άποψή μας.
Ξέρω ότι δεν πρόκειται να πείσουμε την Κυβέρνηση, γιατί όλο το σύστημα έχει αυτά τα χαρακτηριστικά. Η πλειοψηφία δηλαδή στα διοικητικά συμβούλια των ασφαλιστικών ταμείων, μέχρι και των επικουρικών ακόμη να φανταστεί κανείς -καταπληκτικά πράγματα είναι αυτά- ανήκει σε αυτόν που είναι στην Κυβέρνηση, σε αυτόν που ασκεί πολιτική κάθε φορά. Είναι λάθος, μεγάλο λάθος. Θα υποστούν και άλλες αρνητικές συνέπειες τα ταμεία από μία τέτοια λογική.
ΠΡΟΕΔΡΕΥΩΝ (Λουκάς Αποστολίδης): Ο κ. Φούσας έχει το λόγο.
ΑΝΤΩΝΙΟΣ ΦΟΥΣΑΣ: Κυρίες και κύριοι συνάδελφοι, έχουμε να συζητήσουμε το νομοσχέδιο από το άρθρο 5 μέχρι τέλος. Συναφή με το νομοσχέδιο είναι και τα δύο διατάγματα που μας έδωσε ο Υπουργός που κατά την άποψή μου πρέπει να αποτελέσουν αντικείμενο συζήτησης. 'Εχουμε επίσης να συζητήσουμε και τέσσερις τροπολογίες. Υποθέτω, κύριε Πρόεδρε, πως οι τροπολογίες δεν θα συζητηθούν τώρα.
ΠΡΟΕΔΡΕΥΩΝ (Λουκάς Αποστολίδης): Ασφαλώς όχι, κύριε συνάδελφε.
ΑΝΤΩΝΙΟΣ ΦΟΥΣΑΣ: Επομένως θα συζητήσουμε τις τροπολογίες και ιδίως τη μία στην οικεία στιγμή που έχουμε να κάνουμε και αρκετές παρατηρήσεις.
Θέλω ιδιαίτερα να αναφερθώ στα δύο προεδρικά διατάγματα, εκ των οποίων το ένα έχει σχέση με τις προϋποθέσεις και τη διαδικασία των προσλήψεων και το άλλο έχει σχέση με τη χωροταξική κατανομή των τμημάτων των συνοριακών φυλάκων. Κατ'αρχήν να κάνω μία παρατήρηση όσον αφορά την κατανομή. Η άποψή μου είναι ότι όπως κατανέμονται, κύριε Υπουργέ και κυρίες και κύριοι συνάδελφοι, εκ των πραγμάτων είναι αδύνατη η αποτελεσματική φύλαξη των συνόρων. Σας ομιλώ για το Νομό Ιωαννίνων, που ασφαλώς τον γνωρίζω πολύ καλά. Μου δώσατε τη δυνατότητα και θα επιδιώξω και εγώ να σας εξηγήσω από κοντά τα προβλήματα. Ελπίζω το ίδιο να κάνουν και οι Βουλευτές των άλλων νομών. Αλλά πρέπει να σας πω ότι και χωριά μένουν έξω και δύσκολες περιοχές μένουν έξω, που εκ των πραγμάτων θα βρουν περάσματα οι λαθρομετανάστες ώστε να εισέρχονται στη χώρα μας ανενόχλητοι. Είναι ένα μεγάλο πρόβλημα. Δεν θέλω περισσότερα επ'αυτού να τονίσω. Αλλά εκ των πραγμάτων και σε συνδυασμό μάλιστα με τον αριθμό των φυλάκων -που δεν θα είναι υποθέτω περισσότεροι από τρακόσιους στο Νομό Ιωαννίνων και άρα κατά βάρδια δεν θα είναι περισσότεροι από πενήντα-εξήντα- δεν μπορώ να συμφωνήσω ότι θα έχουμε αποτελεσματική φύλαξη των συνόρων. Για το θέμα αυτό, όμως, επιφυλάσσομαι να σας επισκεφθώ στο γραφείο σας και να σας πω τις ειδικότερες παρατηρήσεις μου.
'Οσον αφορά το άλλο διάταγμα σχετικά με τις προσλήψεις, έχω σημειώσει τουλάχιστον οκτώ, δέκα παρατηρήσεις -δεν μπορώ να τις πω όλες- που θα ήταν πολύ χρήσιμο να τις συζητήσουμε στην Ολομέλεια. 'Ομως, με τον τρόπο που επιλέχθηκε να γίνει η συζήτηση, αυτό δεν μπορεί σήμερα να γίνει.
Θέλω να παρατηρήσω κάτι στις προϋποθέσεις, στις οποίες επιμένετε, παραδείγματος χάρη στις καταδίκες όπου υπάρχει μία αντίφαση. Στην η' περίπτωση ομιλείτε για οριστική απόφαση, πιο κάτω ομιλείτε για αμετάκλητη απόφαση. Δεν ξέρω ποιος ειδικός είδε τα θέματα αυτά. Πάντως υπάρχουν πολλά προβλήματα που θα πρέπει να αντιμετωπισθούν.
Λέτε αίφνης:"'Οσοι κατοικούν σε παραμεθορίους νομούς όπου λειτουργούν ή πρόκειται να λειτουργήσουν υπηρεσίες συνοριακής φύλαξης και κατά προτίμηση σε περιοχές των νομών αυτών, που περιλαμβάνονται στην τοπική αρμοδιότητα των εν λόγω υπηρεσιών." 'Ομως, δεν προσδιορίζεται πως θα προκύψει, πόσο χρόνο να κατοικούν κλπ. Είναι μερικά πρακτικά θέματα, τα οποία έχω τη γνώμη πως θα έπρεπε να αποτελέσουν αντικείμενο ευρύτερης συζήτησης.
Ακόμη, βάζετε ως όριο, ως ελάχιστο ανάστημα το 1,70. Πρέπει να σας πω ότι θα δυσκολευτείτε να βρείτε πολλούς με αυτό το ύψος.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ε, όχι.
ΑΝΤΩΝΙΟΣ ΦΟΥΣΑΣ: Σας πληροφορώ ότι πράγματι θα δυσκολευτείτε να βρείτε πολλούς τέτοιους. Δεν ξέρω γιατί ο 1,68 δεν μπορεί να είναι συνοριακός φύλακας. Βέβαια, αυτή είναι μία πολύ μικρή παρατήρηση. 'Εχω πολλές παρατηρήσεις να κάνω σε σχέση με αυτό το διάταγμα.
Ας έρθω στο νομοσχέδιο. Κατ' αρχήν, κύριε Υπουργέ, δεν δώσατε καμία εξήγηση ούτε και ο εισηγητής σας, γιατί θα πρέπει οι φύλακες αυτοί να είναι ασφαλισμένοι στο ΙΚΑ. Είναι μία διάκριση σε σχέση με τους αστυνομικούς που, ενώ αυτοί 

  



Σελίδα 10235 
είναι ασφαλισμένοι στο δημόσιο, οι συνοριακοί φύλακες θα είναι ασφαλισμένοι στο ΙΚΑ.
ΦΟΙΒΟΣ ΙΩΑΝΝΙΔΗΣ: Μισθωτή εργασία προσφέρουν. Πού θα πάνε;
ΑΝΤΩΝΙΟΣ ΦΟΥΣΑΣ: Εμείς τα ρυθμίζουμε, ως Νομοθετικό Σώμα, αυτά, δεν τα ρυθμίζει κανείς ουρανοκατέβατα. Θεωρώ ότι θα ήταν καλύτερα -αυτό έχω να παρατηρήσω- να είναι ασφαλισμένοι στο δημόσιο όπως και οι Πυροσβέστες και οι Αστυνομικοί. Αλλά θα το δούμε στην πορεία.
'Οσον αφορά το άρθρο 7 για το "πόθεν έσχες". Σας είπα στην κατ' άρθρο συζήτηση, πως θεωρώ ότι αυτό το μέτρο δεν θα είναι αποτελεσματικό με τον τρόπο που θα λειτουργήσει. Μιλάμε για σαράντα δύο χιλιάδες αστυνομικούς, οι οποίοι θα είναι υποχρεωμένοι -και καλώς θα είναι- να υποβάλουν τη δήλωση του "πόθεν έσχες". Με προκαλεί και με ανησυχεί η άποψη ότι όλη αυτή η διαδικασία θα γίνει, όπως είπε ο κ. Στάικος, δειγματοληπτικά, δηλαδή ενίοτε και κατά περίπτωση να ερευνούμε και να ελέγχουμε αυτές τις δηλώσεις ή όταν θα έχει υποπέσει ένας αστυνομικός σε ένα αδίκημα. Αυτό είναι η μεγίστη γελοιοποίηση του ίδιου του θεσμού του "πόθεν έσχες", ο οποίος μπορεί να έχει θετικό αποτέλεσμα αν εφαρμόζεται σωστά.
Επαναλαμβάνω αυτό που είπα και στην Επιτροπή, ότι ομιλούμε για έλεγχο από τον Αντιεισαγγελέα του Αρείου Πάγου με τις δύσκολες ή μάλλον ανύπαρκτες δυνατότητες να ελέγξει ουσιαστικά αυτές τις σαράντα δύο χιλιάδες δηλώσεις. Θα έλεγα ότι η διευκρίνισή σας, πως αυτό δεν έχει την έννοια πως θα ελέγχονται ουσιαστικά όλες οι δηλώσεις, θεωρώ ότι δημιουργεί ένα τεράστιο πρόβλημα και δεν θα έχει κανένα θετικό αποτέλεσμα.
ΕΥΑΓΓΕΛΟΣ ΣΤΑΪΚΟΣ: Θέλετε να παραλειφθεί αυτή η διάταξη;
ΑΝΤΩΝΙΟΣ ΦΟΥΣΑΣ: Η άποψή μου και η πρότασή μου είναι πως ασφαλώς και σωστό είναι το μέτρο αυτό, να γίνονται οι δηλώσεις, αλλά να συγκροτηθεί ένα ειδικό σώμα ελεγκτικό, ώστε να έχουμε ουσιαστικό αποτέλεσμα. Αυτό δεν είναι καθόλου δύσκολο να γίνει, είτε από το δικό σας σώμα, να πηγαίνουν έτοιμες στον Αντιεισαγγελέα του Αρείου Πάγου, είτε να υπάρχει μία γραμματειακή, λογιστική και ελεγκτική υποστήριξη στον Αντιεισαγγελέα. Η απλή υποβολή, αλλά και η δήλωση του εισηγητού σας και υμών ότι δεν είναι ανάγκη να γίνεται έλεγχος σε όλες, αλλά δειγματοληπτικά και όταν θα παρουσιάζεται θέμα, αποδυναμώνει και ευτελίζει τον ίδιο το θεσμό του "πόθεν έσχες". Δηλαδή, θα συμβεί αυτό που δυστυχώς συμβαίνει και σε άλλες περιπτώσεις, παρ' ότι είναι ένα σπουδαίο και χρήσιμο μέτρο αν εφαρμοσθεί σωστά.
'Ερχομαι στο άρθρο 8. Παρατηρήσεις έκανε ο κ. Παυλόπουλος. Θέλω και εγώ να παρατηρήσω τα εξής. Είστε εσείς σήμερα, κύριε Υπουργέ -δεν θέλω να αμφισβητώ την καλή σας διάθεση- αύριο θα είναι ίσως άλλος, εύχομαι να μην είναι, αλλά ίσως θα είναι από το κόμμα σας, μεθαύριο ασφαλώς -και εύχομαι να είναι και θα είναι- το δικό μας κόμμα, πάντως θα είναι άλλοι Υπουργοί.
Δηλαδή, γιατί παρέχετε τη διακριτική ευχέρεια και μάλιστα λέτε στο ένα μπορεί και στο άλλο δύναται; Εδώ είναι συντακτικό λάθος αλλά, δεν στέκομαι όμως σ' αυτό. Θεωρώ όμως ότι σε κάθε περίπτωση, αφού λέτε ότι προβλέπονται τα αδικήματα απόταξης ή αργίας με απόλυση ή αργίας με πρόσκαιρη παύση, σημαίνει ότι τα αδικήματα είναι πολύ σοβαρά. Γι' αυτές τις περιπτώσεις κάθε φορά γιατί να μην προϊσταται πάντοτε ο αρμόδιος εισαγγελέας αυτής της ΕΔΕ; Η πρότασή μου και η πρόταση του κόμματός μου είναι αυτή που σας ανέφερα δηλ. να είναι υποχρεωτική.
'Ερχομαι στο άρθρο 9. Δεν το διορθώσατε και θα επανέλθω σ' αυτά που είπα στη Διαρκή Επιτροπή. Μιλάτε για εξοχές της Ελληνικής Αστυνομίας και για άλλα σώματα και υπηρεσίες που ιδρύονται, αλλά συμπεριλαμβάνετε μόνο αστυνομικούς, το Πυροσβεστικό Σώμα και το πολιτικό προσωπικό και αγνοείτε το νέο σώμα που ιδρύεται με τον ίδιο νόμο. Είναι πρόθεσή σας να εξαιρέσετε το σώμα των Συνοριακών Φυλάκων ή εκ λάθους δεν τους συμπεριλάβατε. Επιμένω σ' αυτό γιατί το έχω υπογραμμίσει και στην επιτροπή. Η πρότασή μου είναι ότι ασφαλώς πρέπει να συμπεριλαμβάνονται και οι συνοριακοί φύλακες είτε αυτό έχει σχέση με τους ειδικούς λογαριασμούς ελέγχου είτε έχει σχέση με τις εξοχές είτε έχει σχέση με όσες άλλες ρυθμίσεις έχει αυτό το νομοσχέδιο.
Η άποψή μου τέλος είναι ότι θα έπρεπε τα δύο διατάγματα περιληπτικά να είναι μέρος αυτού του νομοσχεδίου, ώστε να έχουμε τη δυνατότητα να τα ελέγξουμε και να κάνουμε τις παρατηρήσεις μας. Μας φέρατε τα δύο διατάγματα και δεν έχουμε καμία αμφιβολία ότι θα τηρήσετε το λόγο σας και ότι θα τα προχωρήσετε. Δεν έχω καμία βεβαιότητα όμως ότι αργότερα ένα διάταγμα δεν μπορεί να αλλάξει, να τροποποιηθεί ή τι άλλο μπορεί να συμβεί, ενώ θα έπρεπε αυτά τα πολύ σοβαρά θέματα να αποτελέσουν αντικείμενο επεξεργασίας από την Ολομέλεια του Σώματός μας.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, τη συνεδρίασή μας παρακολουθούν από τα δυτικά θεωρεία αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα εννέα μαθητές και τρεις συνοδοί-δάσκαλοι από το 8ο Δημοτικό Σχολείο Νέας Σμύρνης.
Τους καλωσορίζουμε στο Κοινοβούλιο.
(Χειροκροτήματα απ' όλες τις πτέρυγες)
Ο συνάδελφος κ. Τσιτουρίδης ζητά ολιγοήμερη άδεια απουσίας στο εξωτερικό.
Εγκρίνει το Σώμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Λουκάς Αποστολίδης): Συνεπώς η Βουλή ενέκρινε τη ζητηθείσα άδεια.
Ο επίτιμος Πρόεδρος της Νέας Δημοκρατίας κ. Μητσοτάκης έχει το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, το νομοσχέδιο το οποίο συζητάμε στην ουσία έχει δύο κεφάλαια. Το ένα, που ήταν το αντικείμενο της συζήτησης στις προηγούμενες συνεδριάσεις, δηλαδή η δημιουργία ενός σώματος για τον έλεγχο των συνόρων. Το δεύτερο κεφάλαιο, όπως αναφέρεται τουλάχιστον στον τίτλο, αφορά στη δήλωση περιουσιακής καταστάσεως των αστυνομικών. Θα πω τη γνώμη μου με πολύ συντομία και όσο μπορώ απροκατάληπτα. 
Δεν υπάρχει αμφιβολία ότι κάτι πρέπει να γίνει στα σύνορα. Αυτό που γίνεται για μένα είναι ανεπαρκές, αλλά πάντως είναι ένα βήμα. Ελπίζω ότι κάπως θα καλυτερεύσει τα πράγματα. Μιλάω από πλευράς γενικής αρχής. 'Ομως δεν λύνει το πρόβλημα ούτε κατά ποσοστόν. Κατά μείζονα λόγο δεν λύνει και το γενικότερο πρόβλημα της ηθικής τάξης μέσα στην Αστυνομία και της ασφάλειας γενικότερα στην ελληνική κοινωνία, το υπόλοιπο νομοσχέδιο το οποίο πλουτίζεται και από ορισμένες προσθήκες που για μένα δεν θα έπρεπε να είναι προσθήκες. Θα έπρεπε να είναι σε ειδικό νομοσχέδιο διότι αξίζει τον κόπο να συζητήσουμε το πρόβλημα της ηθικής τάξης μέσα στην Αστυνομία μας.
Σε ό,τι αφορά τη δήλωση περιουσιακής καταστάσεως: Κατέληξε να είναι της μόδας τον τελευταίο καιρό, κάθε φορά που έχουμε ένα πρόβλημα, να κάνουμε δηλώσεις "πόθεν έσχες" και μετά ξεχνιούνται οι δηλώσεις αυτές, κανείς δεν ξέρει αν έγιναν, πού έγιναν και πού χρησιμοποιήθηκαν.
Αρχίζοντας από τους Βουλευτές, επισημαίνω με λύπη ότι η πλειοψηφία του Σώματος δεν θέλησε να είναι τροποποιητέο το άρθρο το σχετικό με αυτό το θέμα των Βουλευτών -δεν θέλω να επανέλθω- και εκεί δεν γίνεται το σωστό και πολύ περισσότερο, δεν γίνεται στον υπόλοιπο ευρύτερο χώρο όπου απαιτείται να γίνουν δηλώσεις.
Τι χρειάζονται οι δηλώσεις "πόθεν έσχες"; Χρειάζονται πρώτα απ'όλα για να δοθεί μια δημοσιότητα στην περιουσιακή κατάσταση του προσώπου το οποίο κάνει τη δήλωση. Ουσιαστικά, δεν θα έπρεπε να ονομάζεται δήλωση "πόθεν έσχες", θα έπρεπε να ονομάζεται δήλωση τι έσχες, δηλαδή τι περιουσία έχεις -και όχι πόθεν την απέκτησες- τι έσχες για να έχεις. Δηλαδή, τελικά σήμερα τι έχεις.
Και η δήλωση, όμως, του τι έχεις, κύριε Πρόεδρε, έχει σημασία. Διαβάσαμε στις εφημερίδες πρόσφατα δήλωση του αρχηγού της Αστυνομίας, ο οποίος μίλησε για αστυνομικούς 

  



Σελίδα 10236 
που είναι ιδιοκτήτες βίλας, πολυτελούς κατοικίας. 'Εχει αξία να φανεί τι περιουσία έχει ο καθένας, διότι από κει και πέρα ο συνειρμός και η έρευνα είναι πολύ ευκολότερη και την κάνει και η κοινωνία και η κοινή γνώμη, όταν απροόπτως παρουσιάζεται ένας πλούσιος από πού τα έχει τα χρήματα. 'Αλλωστε και η δήλωση του "πόθεν έσχες" καθ'εαυτή όπως γίνεται λέει ότι έχει περιουσία από τον πατέρα του ή την αγόρασες, δηλαδή λέει από πού την απέκτησες. Κατά συνέπεια, έχει και αυτό αξία, αλλά δεν φτάνει αυτό.
Θα έπρεπε, από κει και πέρα, να υπάρχει η δυνατότητα περαιτέρω ελέγχου. Εγώ δεν θεωρώ ότι είναι ρεαλιστικό να πούμε ότι θα φτιάξουμε σώμα να ελέγξει σαράντα δύο χιλιάδες δηλώσεις. Ασφαλώς δειγματοληπτικός θα πρέπει να είναι ο έλεγχος εκεί που χρειάζεται.
Ακόμα εγώ δεν καταλαβαίνω γιατί όταν πρόκειται να κάνουμε έναν έλεγχο ή μία προκαταρκτική εξέταση πρέπει οπωσδήποτε να καταδικάσουμε όλους τους άλλους και να πούμε ότι μόνο οι δικαστές είναι έντιμοι. Τιμώ τη δικαιοσύνη, αλλά υπάρχουν και άλλοι έντιμοι άνθρωποι στη χώρα εκτός από τους δικαστές και αναφέρομαι ιδιαίτερα στο ίδιο το Σώμα της Αστυνομίας. Γιατί, δηλαδή, το Σώμα της Αστυνομίας δεν μπορεί το ίδιο να κάνει έναν έλεγχο και να κάνει και αυτό κάθαρση;
Εκεί, κύριε Πρόεδρε, είναι το μεγάλο πρόβλημα. Νοσεί σήμερα η Αστυνομία. Το γιατί νοσεί είναι ένα θέμα που πρέπει να το συζητήσουμε κάποτε με άνεση σ'αυτήν τη χώρα. Εγώ πιστεύω βαθύτατα ότι ο βασικός λόγος για τον οποίο νοσεί η Αστυνομία είναι ο κομματισμός, ο οποίος εισεχώρησε μέσα στο Σώμα.
Η Κυβέρνηση έπρεπε να έχει το θάρρος να δημιουργήσει το Αρχηγείο της Αστυνομίας, κύριε Υπουργέ, το οποίο εμείς είχαμε ετοιμάσει και αν δεν είχαμε πέσει πρόωρα, το Αρχηγείο θα είχε γίνει. Δεν μπορεί ο Υπουργός να αποφασίζει και για την τελευταία μετακίνηση αστυφύλακα. Δεν μπορεί να είναι υποτεταγμένοι στην πολιτική εξουσία -scrive, κομματική εξουσία- όλοι όσοι υπηρετούν στην Αστυνομία, διότι από κει και πέρα δεν έχουν οντότητα, γίνονται άβουλα όργανα και ένα νεύμα του Υπουργού ή του κομματικού ισντρούκτορα, που συχνά υπάρχει -ακόμα και σήμερα υπάρχει μέσα στο Υπουργείο- οδηγεί στις τελικές κρίσεις.
Το άλλο θέμα το οποίο πρέπει να το πούμε ευθέως είναι τι θέλουμε να κάνουμε στην Αστυνομία. Θέλουμε να επιβάλουμε ηθική; Μπορούμε. Αν το κόμμα αφήσει απερίσπαστους τους ανθρώπους που γνωρίζουν, μπορούν να επιβάλλουν την ηθική τάξη. Μιλώ διότι έχω προσωπική εμπειρία του θέματος, αφού το χειρίστηκα υπευθύνως. Μέσα στην Αστυνομία γνωρίζονται. Γνωρίζουν ποιοι είναι τίμιοι και γνωρίζουν ποιοι δεν είναι τίμιοι.
Και δυστυχώς, πάρα πολύ συχνά επικρατούν αυτοί που δεν είναι τίμιοι, εν γνώσει αυτών που κρίνουν. Ο κυριότερος και ο βασικότερος λόγος αυτής της απαράδεκτης κατάστασης είναι το γεγονός ότι υπάρχει η κυριαρχία του κόμματος, η ολοκληρωτική κυριαρχία, στις τοποθετήσεις και τις προαγωγές.
Εγώ, όπως γνωρίζετε, έχω μιλήσει και θετικά για τον κύριο Υπουργό παλαιότερα και για την προσπάθεια, που άρχισε στο Υπουργείο Δημοσίας Τάξεως. Θλίβομαι, διότι σήμερα είμαι υποχρεωμένος να δηλώσω ότι βλέπω ένα νεύμα του κόμματος φτάνει για να σταματήσει τις καλύτερες προθέσεις, που δεν αμφιβάλλω ότι υπάρχουν.
Αν θέλει πράγματι η Κυβέρνηση του κ. Σημίτη, κύριε Πρόεδρε, να επαναφέρει την ηθική τάξη και την αξιοκρατία στην Αστυνομία, χωρίς την οποία η Αστυνομία δεν μπορεί να επιβιώσει, τότε δεν έχει παρά να απομακρύνει το κόμμα, να κάνει το Αρχηγείο και να αφήσει τον Υπουργό, ο οποίος δεν έχει άλλωστε καμία διάθεση, δεν αμφιβάλλω, ο ίδιος θα είναι ο ευτυχέστερος των ανθρώπων, αν τον απαλλάξουν απ' αυτό το βάρος, να αφήσει την πολιτική εξουσία να κάνει τη δουλειά της και την Αστυνομία να διοικείται και η ίδια, όπως διοικούνται οι 'Ενοπλες Δυνάμεις.
'Εχουμε δεχθεί όλοι μας ότι η Αστυνομία είναι και αυτή ένα ανάλογο Σώμα με τις 'Ενοπλες Δυνάμεις, όπως διευθύνονται και οι 'Ενοπλες Δυνάμεις. Και εκεί η πολιτική εξουσία δεν είναι αμέτοχη. Φυσικά θα αποφασίζει για την κορυφή, θα έχει και το λόγο της, το γνωρίζουμε, ότι και στις άλλες κρίσεις ενδεχομένως θα έχει το λόγο, αλλά δεν θα έχει τον πρώτο και τον τελευταίο λόγο.
Αυτά, κύριε Πρόεδρε, θα ήθελα να πω και όσον αφορά τη συγκεκριμένη τροπολογία, την προσθήκη, την οποία ο κύριος Υπουργός έχει φέρει, θα μιλήσω, διότι θα αναφερθώ ειδικότερα στο καυτό θέμα της ηθικής τάξης μέσα στην Αστυνομία.
ΠΡΟΕΔΡΕΥΩΝ (Λουκάς Αποστολίδης): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Πρόεδρε, περιορίζομαι να αναφερθώ στα συγκεκριμένα άρθρα και επιφυλάσσομαι να σχολιάσω την τροπολογία στην οικεία θέση της συζητήσεως.
Θεωρώ, κύριοι συνάδελφοι, θετικό το γεγονός ότι καθιερώνεται η υποχρέωση υποβολής δηλώσεως, σύμφωνα με το άρθρο 7 του νομοσχεδίου, για την περιουσιακή κατάσταση των αστυνομικών.
Θέλω όμως να επισημάνω ότι δεν πρέπει να περιπέσει σε μία κατάσταση ρουτίνας η υποβολή της δηλώσεως περιουσιακής κατάστασης των αστυνομικών. Δεν είναι σωστό να είναι δειγματοληπτικός ο έλεγχος, αλλά συστηματικός. Να ελέγχονται όλες οι δηλώσεις όλων των αστυνομικών κατ' έτος και θα έλεγα ότι θα πρέπει το Υπουργείο να έχει και μια εικόνα κάθε χρόνο, τι έχουν υποβάλει αυτοί που υπηρετούν στην Ελληνική Αστυνομία.
Βεβαίως ο αντεισαγγελέας του Αρείου Πάγου, στον οποίο θα υποβάλεται η δήλωση, αυτονόητο είναι ότι μπορεί να αξιοποιεί τους ιεραρχικά υφισταμένους του, να ζητεί τη γραμματειακή στήριξη των υπηρεσιών του Αρείου Πάγου, προκειμένου ο έλεγχος των δηλώσεων περιουσιακής κατάστασης να είναι και συστηματικός και ενδελεχής και σε βάθος και να μην περιπέσει σε κατάσταση ρουτίνας.
Σε ό,τι αφορά το άρθρο 8, είχα διατυπώσει, κύριε Υπουργέ, στη Διαρκή Επιτροπή την άποψη ότι πρέπει να καταστήσετε υποχρεωτική τη διενέργεια της ένορκης διοικητικής εξέτασης, όταν πρόκειται για περιπτώσεις, που επισύρουν την ποινή της απόταξης ή της αργίας, απ' τον αρμόδιο εισαγγελέα.
Και χαίρομαι, που σήμερα άκουσα και τον κ. Παυλόπουλο και τον κ. Φούσα να υιοθετούν αυτήν την πρόταση, την οποία είχαμε κάνει στη Διαρκή Επιτροπή.
Σε ό,τι αφορά τη δεύτερη δυνατότητα, νομίζω ότι δεν υπάρχει πρόβλημα, γιατί λέει ότι ο εισαγγελέας δύναται να την ενεργήσει ο ίδιος ή να την αναθέσει σε υφιστάμενό του λειτουργό. Αυτό δεν είναι κακό. Υπάρχουν δύο "δύναται" στη διάθεσή του. Το ένα "μπορεί" -και σας είπα την άποψή μου, μάλλον επανέλαβα εκείνο που είχα πει στη Διαρκή Επιτροπή- και υπάρχει και ένα δεύτερο "δύναται". Αυτό το δεύτερο "δύναται" δίνει την ευχέρεια στον αρμόδιο εισαγγελέα ή να διενεργεί ο ίδιος ή να τη δίνει στον ιεραρχικά υφιστάμενό του κι αυτό δεν είναι κακό.
Επανέρχομαι στο άρθρο 7, για τη δήλωση περιουσιακής κατάστασης. Εδώ στενεύετε πάρα πολύ τα όρια και ζητάτε τη δήλωση της περιουσιακής κατάστασης του ιδίου του αστυνομιικού ή της συζύγου ή των ανηλίκων τέκνων του. Γιατί δεν το διευρύνετε; 'Εχουν αδελφούς, έχουν γονείς. Γιατί να μην ισχύει αυτό που ισχύει για τους Βουλευτές; Δηλαδή να υποχρεώνονται να δηλώνουν...
ΓΕΩΡΓΙΟΣ ΣΟΥΡΛΑΣ: Δηλαδή τίποτα.
ΦΩΤΗΣ ΚΟΥΒΕΛΗΣ: Κύριε Σούρλα, νομίζω ότι δεν είσθε ενήμερος. Αν έχετε δει τη δήλωση, που κάνουν οι Βουλευτές, τουλάχιστον από νομική άποψη έχει μία πληρότητα, άλλο αν έχει περιπέσει σε κατάσταση ρουτίνας.
Προσέξτε όμως τι είπα, κύριε Σούρλα, και μην αδικείτε αυτό που ακούγεται. Εγώ είπα ότι στην περίπτωση του άρθρου 7 περιορίζεται η δήλωση μόνο για τον ίδιο τον αστυνομικό, τη σύζυγο και τα παιδιά του. Και εγώ λέω να διευρυνθεί ο κύκλος των προσώπων και να υποχρεούται ο αστυνομικός να δηλώνει τα περιουσιακά στοιχεία και των αδελφών του. Είναι ό,τι ισχύει για τους Βουλευτές. Αυτό, κύριε Σούρλα, είναι σαφές για όποιον στοιχειωδώς επικοινωνεί με τη νομική διάσταση της δηλώσεως "πόθεν έσχες" των Βουλευτών.

  



Σελίδα 10237 
ΓΕΩΡΓΙΟΣ ΣΟΥΡΛΑΣ: Κύριε Κουβέλη...
ΠΡΟΕΔΡΕΥΩΝ (Λουκάς Αποστολίδης): Να σταματήσει ο διάλογος, κύριε Σούρλα.
ΦΩΤΗΣ ΚΟΥΒΕΛΗΣ: Για την ουσία σας είπα, κύριε Σούρλα, εδώ στη Βουλή ότι δεν πρέπει να περιπέσει σε κατάσταση ρουτίνας όπως έχει περιπέσει και για τους 'Ελληνες Βουλευτές.
Στο άρθρο 11, κύριε Υπουργέ, προβλέπεται μία ποινή φυλακίσεως μέχρις ενός έτους. Σωστό είναι, αλλά σας προτείνω να ορίσετε και το κατώτερο όριο ποινής. Δηλαδή από τρεις μήνες το ελάχιστο -αυτή είναι η πρότασή μου. Τιμωρείται με φυλάκιση τουλάχιστον τριών μηνών, μέχρις ενός έτους. Διότι έτσι όπως είναι η διατύπωση είναι δυνατόν για τη συγκεκριμένη παράβαση, για το συγκεκριμένο αδίκημα, να επιβληθεί ποινή δέκα ημερών φυλάκισης. Γι'αυτό προτείνω το κατώτερο όριο να είναι τρεις μήνες. Δηλαδή τιμωρείται -και αναφέρομαι στο τέλος της διατάξεως- με φυλάκιση από τριών μηνών μέχρις ενός έτους και χρηματική ποινή -επίσης να ορίσετε κατώτερο όριο- και το ανώτατο να είναι δύο εκατομμύρια (2.000.000).
Με αυτές τις σκέψεις έχω ολοκληρώσει, κύριε Πρόεδρε, και θα επανέλθω σε ό,τι αφορά αυτή την υπηρεσία εσωτερικών υποθέσεων η οποία έρχεται να θεσμοθετηθεί με τροπολογία από τον κύριο Υπουργό. Και σπεύδω από τώρα, κύριε Υπουργέ, να σας ζητήσω να αποσύρετε την τροπολογία, διότι και το θέμα αδικείται, αλλά κυρίως ζητάτε μία εν λευκώ εξουσιοδότηση για ένα ζήτημα το οποίο είναι πάρα πολύ σημαντικό και θα έπρεπε με πολύ συγκεκριμένο και ορισμένο τρόπο να μπορεί η Βουλή να ψηφίσει για ένα τέτοιο θέμα.
ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Κουβέλη.
Ο κ.Ιωαννίδης έχει το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, μου φαίνεται ότι η Νέα Δημοκρατία έχει ένα πνεύμα μικροψυχίας. 'Ακουσα προηγουμένως τον κ. Μητσοτάκη ο οποίος επιτέλους παραδέχθηκε ότι μπορεί να μην λύνονται όλα τα προβλήματα με αυτό το σχέδιο νόμου ούτε της φύλαξης των συνόρων ούτε και του "πόθεν έσχες" με την ουσιαστική του έννοια, αλλά είναι βήματα προόδου αναντίρρητα. Αυτό γιατί αρνείστε να το δεχθείτε και μάλιστα με έναν τρόπο που δημιουργείται μία εντύπωση ότι η όλη νομοθετική πρωτοβουλία στο συγκεκριμένο θέμα δεν έχει την καθαρότητα και την πρόθεση την αγαθή που έχει;
Κύριοι συνάδελφοι, είναι σίγουρα βήμα θετικό. Μπορεί να μην καλύπτει πλήρως το θέμα ούτε αν θέλετε της φυλάξεως των συνόρων καίτοι ο Υπουργός προσδιόρισε ότι μιλάμε μόνο για χερσαία σύνορα ότι, εν πάση περιπτώσει, είναι ένα πρόβλημα που πρέπει να το αντιμετωπίσουμε άμεσα, αλλά είναι ένα βήμα προόδου και επείγον θα έλεγα.
Σε ό,τι αφορά τις διατάξεις που συζητούμε σήμερα για το "πόθεν έσχες" εγώ φοβάμαι, κύριοι συνάδελφοι, ότι καμία διάταξη νόμου δεν μπορεί να επιβάλλει την εντιμότητα ούτε στους πολιτικούς ούτε στους αστυνομικούς ούτε στους δικαστές. Τίμιος ή είναι κανείς ή δεν είναι. 'Ομως υπηρετείται η διαφάνεια με αυτόν τον τρόπο.
Διότι είναι σωστό αυτό που είπε ο κ. Μητσοτάκης ότι βεβαίως είναι αδύνατος ο πραγματικός έλεγχος σαράντα δύο χιλιάδων δηλώσεων, το γεγονός όμως ότι οι δηλώσεις αυτές υπόκεινται σε δημοσιότητα είναι ένας τρόπος που εν πάση περιπτώσει μπορεί να συγκρατεί κάποιους από τον πειρασμό ή την ασυδοσία.
Βεβαίως είμαστε σε μια εποχή που όχι μόνο στα Σώματα Ασφαλείας, αλλά γενικότερα -είναι κοινωνικό το φαινόμενο και δεν είναι και ελληνικό μόνο που καταντάει να έχει ο πανάρχαιος, αν θέλετε, λόγος επικαιρότητα, "ποιος θα μας φυλάξει από τους φύλακες"- σε όλα τα κοινωνικά στρώματα παρατηρούμε αυτό το φαινόμενο. 'Οπως και να έχει όμως το πράγμα, το γεγονός ότι δίνεται η δυνατότητα με αυτές τις ρυθμίσεις αφ' ενός να υπάρχει μια διαφάνεια στο "πόθεν έσχες", αφ' ετέρου να διενεργεί τη διοικητική εξέταση εισαγγελικός λειτουργός, νομίζω ότι είναι μια αναμφισβήτητη πρόοδος. Βεβαίως θα ήταν αν θέλετε καλύτερο να λειτουργούσαν τα πράγματα τόσο άψογα, ώστε να μην ήταν αναγκαίο δικαστικός λειτουργός, εισαγγελικός λειτουργός να επιλαμβάνεται για να μπορεί να υπάρξει η αυτοκάθαρση του Σώματος. 'Ομως, όπως έχουν αυτήν τη στιγμή τα πράγματα, νομίζω ότι είναι μια σωστή νομοθετική πρωτοβουλία, διότι είναι μια περαιτέρω εγγύηση ότι η Κυβέρνηση θέλει -και πιστεύω ότι το θέλουμε όλοι μας και πρέπει να το θέλουμε όλοι μας- να προστατευθούν και οι έντιμοι αστυνομικοί που είναι η μεγάλη πλειοψηφία, από τη συμπεριφορά των παρανομούντων και βεβαίως να παταχθεί η παρανομία.
Γι' αυτή τη δυνατότητα άλλωστε που υπάρχει να παρεμβαίνει ο εισαγγελέας για την άσκηση της διοικητικής εξέτασης νομίζω ότι απλώς τη διατύπωση της διάταξης πρέπει ίσως να προσέξουμε λίγο. Κατ' αρχήν βεβαίως φραστικά το "δύναται" και το "μπορεί" να συνυπάρχουν στο ίδιο άρθρο δεν είναι κομψό απολύτως. Αλλά, ανεξάρτητα απ' αυτό ίσως πράγματι η παρατήρηση να μην έχει την ευχέρεια ο Υπουργός να επιλέξει αλλά σε κάθε περίπτωση για τέτοια σοβαρά αδικήματα να αναλαμβάνει να παραπέμπει ο Υπουργός σε εισαγγελέα, να έχει κάποια σημασία.
Τώρα ακούστηκαν μερικά άλλα πράγματα -αλλά δεν θέλω να πάρω χρόνο- και για τα ασφαλιστικά ταμεία. Ο αντίλογος σ' αυτά -δεν είναι τώρα εδώ ο κ. Κωστόπουλος- μπορεί να υπάρξει γιατί και εκεί όπου οι ίδιοι οι εργαζόμενοι ή οι ασφαλισμένοι θα είχαν απόλυτο έλεγχο στη διοίκηση των ταμείων τους, θα βλέπατε ότι πολλές αποφάσεις τους δεν θα ήταν σύμφωνες με το πραγματικό τους συμφέρον ή τουλάχιστον με το μακροχρόνιο πραγματικό τους συμφέρον. Αλλά δεν είναι ευκαιρία τώρα για να συζητήσουμε εδώ τις τροποποιήσεις που επέρχονται στη συμμετοχή, στη διοίκηση των ταμείων, τα οποία είναι και επικουρικά. Διότι κατά τα άλλα βεβαίως είναι δημόσιοι υπάλληλοι. Δεν είναι κύριας ασφάλισης ταμεία αυτά.
Νομίζω ότι όσα είπε ο κ. Μητσοτάκης για τη δημιουργία του Αρχηγείου ενείχαν κάποιες υπερβολές. Δεν θα πρέπει να ξεχνάμε και η εμπειρία αυτού του τόπου είναι πλούσια, ότι η Αστυνομία θα πρέπει να είναι υπό τον πλήρη έλεγχο της πολιτικής ηγεσίας -δεν είναι το ίδιο πράγμα οι 'Ενοπλες Δυνάμεις- με μια διαφορά. Κανείς μας δεν θα διαφωνήσει ότι δεν πρέπει να υπάρχει και ο κομματισμός. 
Τώρα ποιος επιδίδεται ή ποιος στο παρελθόν επεδόθη περισσότερο στον κομματισμό, δεν είναι, νομίζω, ο κατάλληλος χρόνος τώρα να το συζητήσουμε. Ευθύνες υπάρχουν, θα έλεγα εγώ διαχρονικές και προς όλες τις πλευρές. Αλλά σίγουρα δεν μπορεί η σημερινή Κυβέρνηση και ο σημερινός Υπουργός να κατηγορηθούν για κομματισμό διότι σειρά μέτρων από την εισαγωγή στα Σώματα μέχρι μια σειρά από άλλες ρυθμίσεις κατατείνουν ακριβώς στο να εξουδετερώσουν αυτό το κακό ή την κακή πρακτική, την οποία βεβαίως δεν άσκησε μόνο το ΠΑΣΟΚ κατά καιρούς, την ασκήσατε πολύ περισσότερο εσείς στα πολύ περισσότερα άλλωστε που κυβερνήσατε.
Και ίσως, αν υπάρχει μια δικαιολογία για τις κομματικές παρεμβάσεις του ΠΑ.ΣΟ.Κ. στο παρελθόν, η δικαιολογία αυτή να βρίσκεται στο γεγονός ότι επί τριάντα χρόνια υπήρχε ένας πλήρης και απόλυτος έλεγχος της δικιάς σας παρατάξεως. Εγώ, όμως, δεν θέλω να μπούμε σε μια τέτοια λογική. 
ΝΙΚΟΛΑΟΣ ΓΚΕΛΕΣΤΑΘΗΣ: Δεν θέλετε, αλλά αναφέρεσθε και πρέπει να πάρετε απάντηση.
ΦΟΙΒΟΣ ΙΩΑΝΝΙΔΗΣ: Κύριε Γκελεστάθη, θα την πάρω την απάντηση, αλλά δεν είναι δυνατόν να ομιλείτε ως παρθένοι επί ενός αντικειμένου όπου δεν μπορείτε να διεκδικήσετε παρθενία!
ΧΡΗΣΤΟΣ ΡΟΚΟΦΥΛΛΟΣ: Υπάρχουν και οι μωρές παρθένες!
ΠΡΟΕΔΡΕΥΩΝ (Λουκάς Αποστολίδης): Να σταματήσει η συζήτηση για τις παρθένες και τους παρθένους, κύριε Ροκόφυλλε! 
ΧΡΗΣΤΟΣ ΡΟΚΟΦΥΛΛΟΣ: Μα, δεν την άρχισα εγώ. 
ΠΡΟΕΔΡΕΥΩΝ (Λουκάς Αποστολίδης): Μα, τη συνεχίζετε εσείς. 

  

 Σελίδα 10238 
ΦΟΙΒΟΣ ΙΩΑΝΝΙΔΗΣ: Διότι, εν πάση περιπτώσει υποχρεωνόμαστε απλώς να απαντούμε. Και πλειοδοτώ, εν πάση περιπτώσει, και εγώ και ο Υπουργός στην άποψή σας, πως ό,τι κι αν έχει γίνει επιτέλους στο παρελθόν, αυτή η ιστορία του κομματισμού πρέπει να σταματήσει. Και όλα τα μέτρα που παίρνει η Κυβέρνηση είναι προς την κατεύθυνση αυτή. Αυτό πρέπει να το αναγνωρίσετε. Είναι δηλαδή μικρό βήμα ότι δεν θα μπαίνει κανείς στα Σώματα με κομματικές επιλογές, αλλά με πανελλήνιες εξετάσεις; Γιατί τα ξεχνάτε όλα;
(Θόρυβος στην Αίθουσα)
ΠΡΟΕΔΡΕΥΩΝ (Λουκάς Αποστολίδης): Κύριε Ιωαννίδη, σας παρακαλώ να απευθύνεστε προς το Προεδρείο και όχι σε συναδέλφους.
ΦΟΙΒΟΣ ΙΩΑΝΝΙΔΗΣ: 'Εχετε δίκιο, κύριε Πρόεδρε, γιατί βλέπω, χωρίς να είναι στις προθέσεις μου να ερεθίσω, ότι ερεθίζονται οι συνάδελφοι της Νέας Δημοκρατίας. 
ΠΡΟΕΔΡΕΥΩΝ (Λουκάς Αποστολίδης): Σας αρέσει και σας να ερεθίζετε τους συναδέλφους, κύριε Ιωαννίδη!
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, τελειώνω εδώ.
Σε ό,τι αφορά εκείνα που ελέχθησαν ήδη, καίτοι δεν συζητούμε την τροπολογία, για την τροπολογία που πρόκειται να συζητήσουμε, αφήνω για να τα πω εκείνη την ώρα.
ΠΡΟΕΔΡΕΥΩΝ (Λουκάς Αποστολίδης): Ο κ. Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Εμείς πιστεύουμε στην αναποτελεσματικότητα του νομοσχεδίου αυτού. Ως εκ τούτου, όλες αυτές οι λεπτομέρειες δεν είναι δυνατόν να βοηθήσουν με την αποδοχή του, μπορεί να πει κανένας, στο σκοπό τον οποίο έχει το νομοσχέδιο, γιατί δεν εκπληρώνει εκείνες τις προϋποθέσεις που πρέπει να έχει για να είναι αποτελεσματικό.
Η δήλωση της περιουσιακής κατάστασης των αστυνομικών ετέθη τώρα τελευταία στο σχέδιο νόμου και το συζητήσαμε και στη Διαρκή Επιτροπή. Εν όψει των τελευταίων γεγονότων διαφθοράς στην Αστυνομία και όλων εκείνων τα οποία ομιλούν για έκταση αυτής, περιορισμένη ή μεγάλη, το πρόβλημα της διαφθοράς στην Αστυνομία δεν το λύει ούτε η διάταξη του άρθρου 7 για τη δήλωση περιουσιακής κατάστασης των αστυνομικών ούτε η τροπολογία που έρχεται για την ίδρυση και λειτουργία υπηρεσίας εσωτερικών υποθέσεων του Υπουργείου Δημοσίας Τάξεως. Διότι και το ένα και το άλλο δεν κτυπούν το βασικό περιεχόμενο της λειτουργίας διαφθοράς. Η λειτουργία διαφθοράς προέρχεται από την υποβάθμιση την οικονομική, την υπηρεσιακή και την κοινωνική στο Αστυνομικό Σώμα. 'Οταν αστυνομικοί σήμερα μάχονται στη ζωή με εκατόν ογδόντα χιλιάδες (180.000) και διακόσιες χιλιάδες (200.000) δραχμές το μήνα και έχουν παιδιά και δεν έχουν σπίτι δικό τους κλπ., δεν είναι δυνατόν να πει κανένας ότι πράγματι μπορεί αυτοί οι άνθρωποι να αντιμετωπίσουν τη ζωή και χωρίς παραβάσεις. Οδηγούνται εκεί κατ' ανάγκη. Επομένως, να ένας στόχος. Δεν μπορεί να τους κάνουμε δίαιτα και να ζητάμε από πάνω απ' αυτούς την ευθύνη ότι δημιουργούν προϋποθέσεις λειτουργίας διαφθοράς, διότι αυτή η οικονομική, υπηρεσιακή και κοινωνική υποβάθμιση οδήγησε στο κατάντημα αυτό. Και το κατάντημα αυτό θα όφειλε το κράτος να το ανορθώσει με την οικονομική, υπηρεσιακή και κοινωνική αναβάθμιση, την οποία δεν κάνει. Και το περιεχόμενο της διάταξης του άρθρου 7 και του προεδρικού διατάγματος που έρχεται, δεν έχουν καμία σχέση και δεν το αντιμετωπίζουν. Βέβαια λέμε ότι δήλωση περιουσιακής κατάστασης -εκεί είναι τα κρούσματα- θα υποβάλουν αυτοί.
Κύριε Υπουργέ, αυτοί οι οποίοι θα υποβάλουν τη δήλωση περιουσιακής κατάστασης, εκείνοι οι οποίοι λειτουργούν στη διαφθορά, εκείνοι οι οποίοι "τα πιάνουν", εκείνοι οι οποίοι ενέχονται σε σκάνδαλα και σε ναρκωτικά κλπ., δεν έχουν ακίνητα δικά τους και καταθέσεις δικές τους. Εκείνοι έχουν τον τρόπο να διαφθείρουν και εκείνα που παίρνουν, να τα εξαφανίζουν κατά τον τρόπο που γνωρίζουν και να μην εμφανίζονται σε καμία δήλωση περιουσικής κατάστασης ούτε να εμφανίζονται κατ' άλλο τρόπο. Επομένως να, που το θέμα αυτό δεν αντιμετωπίζεται εδώ.
Βέβαια, δεν μπορεί να πει κανείς ότι δεν πρέπει να κάνουν δήλωση περιουσιακής κατάστασης. Ας την κάνουν. Ο τρόπος με τον οποίο γίνεται εδώ η διατύπωση για τη δήλωση περιουσιακής κατάστασης, είναι αναποτελεσματικός. Θα είναι σαράντα, σαράντα δύο χιλιάδες δηλώσεις και δεν υπόκεινται σε έλεγχο. Αυτές πρέπει να ελέγχονται. Μόνο τότε δημιουργείται ασφάλεια ως προς την εφαρμογή του περιεχομένου του άρθρου 7.
Θα πρέπει να ελέγχονται και να έχουν περιεχόμενο σαφές και πλήρες, να επεκτείνονται και πέρα από τα παιδιά, τη σύζυγο και στους άλλους συγγενείς, όπως γίνεται για τους Βουλευτές. Θα πρέπει να αναφέρεται, βέβαια, αναλυτικά το κάθε τι και από πού το απέκτησαν, πράγμα το οποίο εδώ δεν το λέτε.
Επομένως, καθίσταται βέβαια αναποτελεσματική η διάταξη αυτή ως προς την αντιμετώπιση της διαφθοράς και επειδή δεν μπορεί κανείς να το αρνηθεί, σαν αναποτελεσματικό μέτρο, ας πούμε "ναι". Στην πράξη όμως, δεν υπάρχει τίποτε στη συγκεκριμένη περίπτωση και ως εκ τούτου δεν μπορεί κανείς να πει ότι αντιμετωπίζεται το πρόβλημα.
Στην τροπολογία που φέρνετε για τη λειτουργία των εσωτερικών υποθέσεων της Αστυνομίας, πάλι εδώ δεν υπάρχει προστασία του θεσμού αυτού που πάτε να κάνετε, διότι λέτε, ότι τα θέματα οργάνωσης, λειτουργίας της υπηρεσίας αυτής, το διοικητικό της επίπεδο, η έδρα και οι επιμέρους αρμοδιότητες καθορίζονται με προεδρικό διάταγμα. Δηλαδή ο Υπουργός αποφασίζει από ποιους, κατά ποίο τρόπο και από τι θα συνιστάται αυτή η υπηρεσία εσωτερικών υποθέσεων του Υπουργείου Δημοσίας Τάξεως.
Και δεν λέτε, πώς θα λειτουργεί. Θα γίνονται μετατάξεις; Αυτοί θα είναι ισόβιοι; Θα είναι αιώνιοι εκεί μέχρι να πάρουν σύνταξη; Πώς θα γίνεται; Θα κάνετε μετατάξεις από αλλού; Ποια θα είναι η οργάνωση; Αυτός ο θεσμός θα λειτουργήσει σαν ασφαλιστική δικλείδα, φερ' ειπείν για ό,τι μπορεί να αντιμετωπίσει;
Επομένως, εδώ τελεί οπωσδήποτε υπό την εποπτεία του Υπουργού Δημοσίας Τάξεως και μάλιστα αναφέρεται ότι καθορίζεται με απόφαση του Υπουργού Δημόσιας Τάξης από αστυνομικό προσωπικό κλπ. Εσείς θα το καθορίζετε ή ο οποιοσδήποτε Υπουργός Δημοσίας Τάξεως του κυβερνώντος κόμματος.
Δεν θα ήθελα να αναφερθούμε τώρα στο ότι η άσκηση της εξουσίας ταυτίστηκε στην Ελλάδα την τελευταία, μπορεί να πει κανείς, τριακονταετία με την άσκηση πολιτικής εξουσίας μέσω της Αστυνομίας. Τι να θυμηθούμε; Να θυμηθούμε την εποχή της ΕΡΕ, όπου η 'Αμεση Δράση αποτελούσε το κινητό κομματικό γραφείο της παράταξης εκείνης; Με εκείνα τα στοιχεία δεν υπήρξε βία και νοθείες; Με εκείνα τα στοιχεία δεν έγιναν δολοφονίες, με εκείνη τη λειτουργία της αστυνόμευσης και του αστυνομικού κράτους; Ας μην το ξεχνάμε.
Και αν δεν έκανε τους αγώνες ο Γεώργιος Παπανδρέου, για να αποκαταστήσει κάπως αυτό το κομματικό κατεστημένο της άσκησης της εξουσίας με το αστυνομικό κράτος, τότε με την άσκηση εξουσίας εκ μέρους της Αστυνομίας, προς όφελος του κυβερνώντος κόμματος...
ΝΙΚΟΛΑΟΣ ΓΚΕΛΕΣΤΑΘΗΣ: Αυτά που λέτε, είναι απαράδεκτα.
ΓΕΩΡΓΙΟΣ ΤΣΑΦΟΥΛΙΑΣ: Πώς να μην τα ξεχνάμε; Και εκείνοι οι απόηχοι ακόμη εκφράζονται και σήμερα με ένα πνεύμα βέβαια διαφορετικό, αλλά ύστερα από τους ανένδοτους αγώνες του Γεωργίου Παπανδρέου.
Επομένως, εδώ δεν διασφαλίζεται η αξία της έννοιας της άσκησης της εξουσίας εκ μέρους του κυβερνώντος κόμματος, ως προς το ότι δεν θα υπάρχει και ταύτιση με το συμφέρον της κομματικής εξουσίας. Ως εκ τούτου δεν είναι δυνατόν να δεχθούμε ένα τέτοιο προεδρικό διάταγμα, το οποίο θα προσδιορίζει τους κομματικούς κυβερνητικούς στόχους, οι οποίοι θα εξαρτώνται από το τι θα εξυπηρετούν εκείνοι ή οι άλλοι.
'Οσον αφορά τώρα την περίπτωση του εισαγγελέα, ας ασκεί τα καθήκοντά του, ας κάνει διοικητικές ενέργειες και εκεί που λέει ότι "μπορεί", ας αναφερθεί "υποχρεούται", διότι η αργία, 
 





Σελίδα 10239 
η απόλυση κλπ., τείνουν να αντικατασταθούν και εκεί να γίνει ότι υποχρεούται πλέον ο Υπουργός Δημοσίας Τάξεως να αποστέλλει για διοικητική εξέταση.
'Οσον αφορά τη συμμετοχή των εκπροσώπων των συνδικαλιστικών φορέων, "προ πάσης άλλης τροφής, αναγκαιοτέρα η παρούσα".
Δεν μπορούμε να πούμε όχι. Το να μεταβάλλουμε το θεσμό αυτό, δεν μπορούμε να τον μεταβάλλουμε. Καλώς να συμμετέχουν. Ως προς το πώς θα εξελιχθούν τα πράγματα στο μέλλον, δεν είναι δυνατόν από τώρα να πούμε ότι αρνούμαστε τη διάταξη αυτή. Στο κάτω-κάτω θα μας πουν και εκείνοι, που είναι εκπρόσωποι των συνδικαλιστικών φορέων, γιατί αρνείστε. Δεν μπορούμε να έχουμε διαφορετική άποψη.
Στο άρθρο 14 που αφορά τα αντίγραφα αδειών οδήγησης μοτοποδηλάτων, έχω να πω ότι αρκετές φορολογίες υπάρχουν. Από ένα τυχαίο συμβάν χάθηκε κάτι. Να μην πάει ο άλλος να πληρώσει τις δέκα χιλιάδες (10.000) δραχμές, επειδή έχασε την άδειά του. Αυτό το πληρώνουν οι οικονομικώς αδύναμοι, οι πιο αφελείς και οι άνθρωποι, οι οποίοι αξίζουν προστασίας. Να πληρώνουν, λοιπόν, αυτές τις δέκα χιλιάδες (10.000) δραχμές.
Τελειώνω, κύριε Πρόεδρε, με αυτές τις παρατηρήσεις και θα επανέλθω και πάλι αν χρειαστεί.
ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Τσαφούλια.
Ο κ. Σούρλας έχει το λόγο.
ΓΕΩΡΓΙΟΣ ΣΟΥΡΛΑΣ: Επανέρχεται και πάλι σήμερα το θέμα του "πόθεν έσχες". Εάν θέλουμε να είμαστε ειλικρινείς και ουσιαστικοί -και πιστεύω ότι είναι στις προθέσεις και στις δυνατότητες- πρέπει να δεχθούμε ότι το "πόθεν έσχες" είναι μία ρύθμιση εντυπωσιασμού, όπως και όσες έγιναν μέχρι τώρα και αποτελεί εμπαιγμό σε βάρος του ελληνικού λαού, των ασθενεστέρων τάξεων και εκείνων που αγωνίζονται για εντιμότητα, διαφάνεια και ανθρώπινη αξιοπρέπεια.
Θα μπορούσε, κύριε Υπουργέ, να ήταν ουσιαστική αυτή η ρύθμιση, αν είχε εφαρμογή μέχρι σήμερα. Θα μπορούσε να ήταν ουσιαστικό εργαλείο λειτουργίας του δημοκρατικού πολιτεύματος, αν είχε εφαρμογή σε όλες τις περιπτώσεις και ιδιαίτερα εναντίον των διαφθορέων της δημόσιας ζωής, εναντίον των πρωταγωνιστών της σήψης, εναντίον των εμπόρων ναρκωτικών, των λαθρεμπόρων και όλων εκείνων, οι οποίοι ξαφνικά εμφανίζονται και δεν γίνονται μόνο οικονομικοί παράγοντες του τόπου, αλλά ουσιαστικά ασκούν εξουσία. Είναι γνωστά όλα αυτά και έχουν καταγγελθεί και μέσα στη Βουλή και εκτός Βουλής, αλλά ποιος να τα αναδείξει, όταν η εξουσία ασκείται καθ' όν τρόπον ασκείται από τα εξωθεσμικά κέντρα; Δεν έχει καμία πρακτική εφαρμογή του "πόθεν έσχες".
Από το 1994 όπου επεξετάθη και εφαρμόζεται το "πόθεν έσχες" ο αρμόδιος Υπουργός μου απάντησε ότι δεν έγινε κανένας έλεγχος, διότι το υποσύστημα δεν λειτουργεί -το είπα και επί της αρχής, όταν μίλησα- δεν υπάρχει η δυνατότητα, θα δούμε τι θα γίνει στο μέλλον και επομένως καμία κύρωση δεν έχει επιβληθεί σ' έναν από όλους αυτούς.
'Εχετε, κύριε Υπουργέ, σαν μέλος της Κυβέρνησης να μου πείτε μία περίπτωση από τις χιλιάδες δηλώσεις που κατατέθηκαν στον εισαγγελέα του Αρείου Πάγου; Μπορείτε να μου πείτε έναν που να τιμωρήθηκε;
Τι κάνουμε; Νομιμοποιούμε ενδεχομένως όλες τις αυθαιρεσίες τους. Αυτό κάνουμε εδώ μέσα. Είναι σοβαρή αυτή η διαδικασία, την οποία ακολουθούμε;
Κύριε Πρόεδρε, γνωρίζετε κανέναν που να τιμωρήθηκε; Γιατί νομοθετούμε; Ποιον κοροϊδεύουμε; Τους εαυτούς μας ή τον ελληνικό λαό; Τέσσερα ολόκληρα χρόνια δεν βρέθηκε κάποια γραμματειακή υποστήριξη να κάνει ελέγχους και μας μιλάνε για υποσυστήματα και άλλα περίεργα πράγματα, τα οποία δυσκόλως αντιλαμβανόμαστε;
Και για ποιο "πόθεν έσχες" μιλάμε, κύριοι συνάδελφοι, όταν ξέρετε τις καραμπινάτες εξαιρέσεις που υπάρχουν.
Αγοράζεις έντοκα γραμμάτια του δημοσίου; Δεν χρειάζεται πόθεν έσχες. Αγοράζεις ομόλογα του δημοσίου; Δεν χρειάζεται πόθεν έσχες. Αγοράζεις περιουσία του δημοσίου; Δεν χρειάζεται πόθεν έσχες. Αγοράζεις μετοχές εισηγμένες στο Χρηματιστήριο; Δεν χρειάζεται πόθεν έσχες. Ιδρύεις ανώνυμη εταιρεία με ίδια κεφάλαια; Δεν χρειάζεται πόθεν έσχες. Ενισχύεις οικονομικά την ανώνυμη εταιρεία; Δεν χρειάζεται πόθεν έσχες.
Δηλαδή, με όσα δισεκατομμύρια ή τρισεκατομμύρια δολάρια ή δραχμές, αν έχεις, μπορείς να κάνεις αυτές τις κινήσεις που είπαμε προηγουμένως: Να πας στο Χρηματιστήριο να αγοράσεις με μερικά δισεκατομμύρια ή τρισεκατομμύρια μετοχές εισηγμένες στο Χρηματιστήριο και μετά από δευτερόλεπτα να πάρεις ένα χαρτί, αφού πληρώσεις το 0,3% και με την άδεια της Αστυνομίας -όπως λέει ο λαός- νομιμοποιείς τα χρήματά σου.
Γιατί κοροϊδεύουμε τον ελληνικό λαό; Γιατί τον εμπαίζουμε τον ελληνικό λαό; Και ψάχνουμε το μεροκαματιάρη, το μικρομεσαίο, τον βιοτέχνη κλπ. να του βρούμε μήπως έκανε καμία κουζίνα ή πήρε κανένα οικόπεδο ή επεξέτεινε λίγο το σπίτι του ή έκανε καμία εξοχική παράγκα. Ταιριάζει αυτό σε σύγχρονο κοινοβουλευτικό πολίτευμα;
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Και ερωτώ: Περιμένετε τίποτα από το "πόθεν έσχες" των αστυνομικών;
Δεν υπάρχει, λοιπόν, ουσιαστική ρύθμιση. Είναι εμπαιγμός, γενικώς το "πόθεν έσχες".
Κύριε Υπουργέ, θα έπρεπε να μας πείτε κάτι για ένα επίκαιρο θέμα, για το rave party της Χαλκίδας. Δραματικά μεταφέρω το ερώτημα του κόσμου. Πώς είναι δυνατόν να μοιράζονται ογδόντα με εκατό χιλιάδες δόσεις την ημέρα στους τοξικομανείς και να μην μπορεί η Αστυνομία, οι αρχές, να εντοπίσουν τους εμπόρους ναρκωτικών; Πώς είναι δυνατόν να υπάρχει δίκτυο διακίνησης ναρκωτικών που ξεπερνά τα δέκα χιλιάδες άτομα στην Ελλάδα, σύμφωνα με εκτιμήσεις διεθνών οργανισμών -διακόσιες χιλιάδες είναι σε όλη την Ευρώπη το δίκτυο διανομής ναρκωτικών, περίπου δέκα χιλιάδες αντιστοιχεί σε μας- και να μην μπορούμε να εντοπίσουμε τους εμπόρους ναρκωτικών; Και οργανώνονται τα rave party σαν και αυτό στην Χαλκίδα. Είναι πανελλαδικό κύκλωμα. Βεβαίως το οργάνωσαν οι χορηγοί, εκείνοι που θέλουν νέους χρήστες ναρκωτικών, εκείνοι που θέλουν να κάνουν νέα φυτώρια, που θέλουν να κάνουν φυτά τα παιδιά της Ελλάδος.
Είναι επίκαιρο το θέμα και δραματικό και πιστεύω ότι είναι στις προθέσεις σας να το αντιμετωπίσετε.
Πού θα πάει αυτή η ιστορία; Δεν μπορούμε επιτέλους να εντοπίσουμε τους εμπόρους ναρκωτικών; Αλλά πώς να τους εντοπίσουμε, αφού ξέρουμε ποιοί είναι οι αποδέκτες.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, με συγχωρείτε. Νομίζω ότι ο κύριος συνάδελφος θα πρέπει να διευκρινίσει τι εννοεί λέγοντας "αποδέκτες". Δεν μπορεί εδώ ανεύθυνα ...
ΓΕΩΡΓΙΟΣ ΣΟΥΡΛΑΣ: Εννοώ αποδέκτες, κύριε Υπουργέ. 'Ενα τρισεκατομμύριο (1.000.000.000.000) κυκλοφορεί στην Ελλάδα από ξέπλυμα βρώμικου χρήματος.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ μη γίνεται διάλογος.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, όταν λέει ότι η Αστυνομία αδυνατεί να τους συλλάβει και μιλάει για αποδέκτες, τι έχει στο μυαλό του;
ΓΕΩΡΓΙΟΣ ΣΟΥΡΛΑΣ: Αυτό που έχει ολόκληρος ο ελληνικός λαός. Αυτό που λέτε και εσείς πολλές φορές ότι εμπλέκονται δικαστικοί, πολιτικοί, εμπλέκονται δημόσιοι λειτουργοί και όλοι εκείνοι που διευκολύνουν στο ξέπλυμα του βρώμικου χρήματος.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ μην οξύνουμε τη συζήτηση, κύριοι συνάδελφοι. 'Εχουμε περιορισμένο χρόνο σ' αυτήν τη συνεδρίαση.
ΓΕΩΡΓΙΟΣ ΣΟΥΡΛΑΣ: Αυτό εννοώ, κύριε Υπουργέ. Αυτό που εννοείτε και αυτό που πιστεύετε.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Σούρλα, 

  



Σελίδα 10240 
σας παρακαλώ.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Λυπάμαι για τις ανεύθυνες αυτές διακηρύξεις.
ΓΕΩΡΓΙΟΣ ΣΟΥΡΛΑΣ: Ποιες είναι υπεύθυνες, οι δικές σας;
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ανεύθυνες, για να βγάλουμε κάποιο τίτλο σε κάποια εφημερίδα.
ΓΕΩΡΓΙΟΣ ΣΟΥΡΛΑΣ: Ποιος σας είπε ότι εγώ θέλω τίτλο;
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Σούρλα, δεν έχετε το λόγο.
ΓΕΩΡΓΙΟΣ ΣΟΥΡΛΑΣ: Από πόνο εγώ το λέω αυτό. Για τίτλο; Πώς μιλάτε έτσι;
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, μην οξύνουμε τη συζήτηση, κύριοι συνάδελφοι.
Ο κ. Γκελεστάθης έχει το λόγο.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, πιστεύω ότι κάθε νομοθετική πρωτοβουλία που ασκείται στη Βουλή, όσον αφορά τα Σώματα Ασφαλείας, θα πρέπει να αποβλέπει στην ενίσχυση του κύρους και της αξιοπιστίας τους, αλλά και στην ενίσχυση του προσωπικού τους, στην άσκηση των καθηκόντων του.
'Οσον αφορά το προσωπικό, νομίζω ότι πέρα από την εκπαίδευσή του και την υλική αμοιβή του, χρειάζεται ιδιαίτερα η ηθική υποστήριξή του.
Με λύπη άκουσα προηγουμένως συναδέλφους, στη διάθεσή τους να γενικεύουν, να εκφράζονται κατ' αυτόν τον απαράδεκτο τρόπο -για να μην χρησιμοποιήσω άλλη λέξη- σε βάρος του συνόλου της Αστυνομίας και των Αστυνομικών.
Είναι γεγονός ότι, όπως σε όλο το δημόσιο τομέα, έτσι και στην Ελληνική Αστυνομία, όπου υπηρετεί προσωπικό σαράντα δύο χιλιάδων περίπου ανθρώπων, βρίσκονται και ελαχιστότατοι Αστυνομικοί που πατούν τον όρκο τους και παραβαίνουν το καθήκον τους.
Αυτό, όμως, δεν μπορεί να δίνει το δικαίωμα σε κανέναν, όπως στο συνάδελφο προηγουμένως που αναφέρθηκε κατά τρόπο απαράδεκτο, να εννοεί ότι η Αστυνομία και οι Αστυνομικοί στο σύνολό τους δεν επιτελούν εύορκα το καθήκον τους και μάλιστα, όπως παρακολουθούμε όλοι μας, με κίνδυνο της ζωής τους και της αρτιμέλειάς τους. Ξέρουμε όλοι πόσο ανταποκρίνονται στην αποστολή τους.
Η θεσμοθέτηση με το άρθρο 7 της υποχρεώσεως της δηλώσεως της περιουσιακής καταστάσεως των Αστυνομικών, δεν ξέρω αν είναι απαραίτητο μέτρο για να αντιμετωπισθούν αυτά τα ελαχιστότατα περιστατικά που συμβαίνουν και στην Αστυνομία. Νομίζω ότι δεν θα πρέπει να είναι αφορμή, για να γίνεται αυτή η γενίκευση και να διατυπώνονται αυτές οι απόψεις, οι οποίες, όταν ακούγονται εκτός της Αιθούσης από τους υπηρετούντες στην Ελληνική Αστυνομία, καταλαβαίνετε σε ποια συμπεράσματα τους οδηγούν, ενώ θα έπρεπε να είναι προσπάθεια όλων μας, ανεξάρτητα από πολιτικές τοποθετήσεις, να ενισχύεται η αγάπη, η εκτίμηση και ο σεβασμός του κοινωνικού συνόλου προς τους Αστυνομικούς, για να μπορούν με αποτελεσματικότητα να ασκούν τα καθήκοντά τους.
'Ετσι, κύριε Πρόεδρε, νομίζω ότι εν πάση περιπτώσει η θεσμοθέτηση για την Αστυνομία της δηλώσεως του πόθεν έσχες, δεν πρόκειται να έχει κανένα άλλο αποτέλεσμα, αλλά απλώς να δίδεται η εντύπωση ότι και οι Αστυνομικοί δηλώνουν τα περιουσιακά τους στοιχεία.
Ποιοι Αστυνομικοί έχουν περιουσίες τέτοιου επιπέδου, ώστε να εμβάλλουν τον κύριο συνάδελφο να κάνει τέτοιες σκέψεις; Αν κάποιος Αστυνομικός έτυχε να παντρευτεί κάποια γυναίκα που έχει κάποια περιουσία, μπορεί να έχει κάποια περιουσία. Στο σύνολό τους οι Αστυνομικοί με αυτές τις χαμηλές αποδοχές που έχουν από το κράτος, είναι αντικείμενο τέτοιας μεταχειρίσεως, εκ μέρους εκπροσώπων του ελληνικού λαού, στην Αίθουσα αυτή;
Κύριε Πρόεδρε, με το άρθρο 8 θεσμοθετείται η διενέργεια ένορκης διοικητικής εξέτασης, με παραπομπή του θέματος αυτού, από τη δυνατότητα που δίδεται από τον κύριο Υπουργό Δημοσίας Τάξεως, στον Εισαγγελέα. Και απορώ γιατί θεσμοθετείται ειδικά για την Αστυνομία η δυνατότητα αυτή. Στους άλλους δημοσίους λειτουργούς, στους δημοσίους υπαλλήλους υπάρχει αυτή η μεταχείριση, κύριε Πρόεδρε; Δηλαδή όταν ένας δημόσιος λειτουργός, όταν ένας δημόσιος υπάλληλος παραβαίνει το καθήκον του, η ένορκη διοικητική εξέταση μπορεί να γίνεται από Εισαγγελέα; Δεν γίνεται από τους προϊσταμένους του; Αν το πόρισμα κριθεί ότι πρέπει να πάει στην Εισαγγελία, ασφαλώς πηγαίνει και αυτό συμβαίνει και στην Ελληνική Αστυνομία. Εάν η διενέργεια ένορκης διοικητικής εξέτασης γίνεται από προϊσταμένους εναντίον εκείνων, οι οποίοι ενδεχομένως έχουν υποπέσει σε οποιοδήποτε παράπτωμα, το πόρισμα που συντάσσεται, είναι στην κρίση του Αρχηγού της Αστυνομίας και του Υπουργού Δημόσιας Τάξης, εάν θα αποσταλεί και στον Εισαγγελέα. Γιατί πρέπει ειδικά να θεσμοθετηθεί η διάταξη αυτή όσον αφορά τους Αστυνομικούς που καταλαβαίνουμε τι επίπτωση θα έχει στο ηθικό τους; Δηλαδή πρέπει εκ προοιμίου οι Αστυνομικοί να θεωρούνται στην εκτέλεση των καθηκόντων τους ότι διαπράττουν οποιαδήποτε παράνομη πράξη;
Για το λόγο αυτό νομίζω, κύριε Υπουργέ, ότι πρέπει να υπάρξει μία διαφορετική διατύπωση, ώστε να ισχύει αυτό που ισχύει σε όλο το δημόσιο τομέα για όλους τους κρατικούς λειτουργούς. Και βέβαια, εάν τελικά ψηφιστεί η διάταξη αυτή, οπωσδήποτε θα πρέπει να ψηφιστεί τροποποιημένη, διότι δεν μπορεί να υπάρχει δυνατότητα εκ μέρους του Υπουργού Δημόσιας Τάξης για τη διαβίβαση της διενέργειας της ένορκης διοικητικής εξέτασης από Εισαγγελέα ή όχι. 'Η θα είναι γενικό μέτρο ή δεν θα είναι, όταν από την υποτιθέμενη πράξη του Αστυνομικού προβλέπονται οι ποινές που διαγράφονται στη διάταξη αυτή.
Για το λόγο αυτόν, κύριε Πρόεδρε, θέλω να παρακαλέσω τους αγαπητούς συναδέλφους, όταν αντιμετωπίζουμε θέματα που αφορούν το προσωπικό των Σωμάτων Ασφαλείας, να είμαστε πολύ προσεκτικοί. Διότι αυτή η διάθεση της γενικεύσεως και μάλιστα από ορισμένα Μέσα Μαζικής Ενημέρωσης, καταλαβαίνετε τι επίπτωση έχει στο ηθικό των Αστυνομικών στην εκτέλεση του καθήκοντος στο οποίο, κύριε Πρόεδρε, αποβλέπουμε όλοι μας για τη διατήρηση της έννομης τάξης, της δημόσιας ασφάλειας και την προάσπιση της τιμής και της περιουσίας των Ελλήνων πολιτών.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καραμάριος. Απών. Διαγράφεται.
Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, είναι αλήθεια ότι αυτόν τον καιρό η Αστυνομία βάλλεται -και όχι αδίκως- από πολλές κατευθύνσεις, διότι δόθησαν κάποια δικαιώματα στην κοινωνία. Νομίζω, όμως, κύριοι συνάδελφοι, ότι δίδουμε διαστάσεις ανεπίτρεπτες και εμείς μέσα σε αυτήν την Αίθουσα. 
Επειδή παρουσιάστηκαν δύο-τρία κρούσματα διαφθοράς στην Αστυνομία, δεν σημαίνει ότι θα πρέπει να πάρει, κατά το κοινώς λεγόμενο, η μπάλα όλους. Σε ποια κοινωνική ομάδα, σε ποιο επάγγελμα δεν υπάρχουν κάποια περιστατικά σαν και αυτά;
Και είχα πει, αν ενθυμούνται οι παλιοί συνάδελφοι στην Αίθουσα, ότι σε κάποια περίπτωση που είχε εμφανιστεί ένα κρούσμα ανηθικότητος ενός δασκάλου σε μία περιοχή, οι δάσκαλοι κρυβόντουσαν γιατί δεν ήθελαν να τους πουν ότι ήταν και αυτοί βιαστές. Για το Θεό. Δεν είναι επιτρεπτό τουλάχιστον σε μας να γενικεύουμε τα προβλήματα και να ρίχνουμε ολόκληρη την Αστυνομία στον Καιάδα. Θεώρησα χρέος μου να τα πω αυτά, διότι είμαι από τους ανθρώπους που αναγνωρίζω την τεράστια προσφορά της Ελληνικής Αστυνομίας στην κοινωνία μας.
Θα ασχοληθώ με δύο θέματα, κύριε Υπουργέ. Το θέμα των δηλώσεων, του λεγομένου "πόθεν έσχες". Δεν διαφωνεί κανείς, κύριε Υπουργέ, ότι όλοι όσοι έχουν οποιαδήποτε μορφή εξουσίας από την πιο μεγάλη μέχρι την πιο μικρή, θα πρέπει να είναι σε γυάλα, να φαινόμαστε, να βλέπει η κοινωνία ποιοι είμαστε από κάθε πλευρά. Δεν διαφωνώ, λοιπόν, στην καθιέρωση του "πόθεν έσχες". Η δήλωση όμως του "πόθεν έσχες" όλων μας δεν είναι να γίνεται, είναι να ελέγχεται. Διότι το να γίνεται και να μπαίνει στα συρτάρια είναι άνευ 

  



Σελίδα 10241 
αποτελέσματος. Πρέπει λοιπόν να γίνεται ο έλεγχος.
Ανελύθη από άλλους εκλεκτούς συναδέλφους η αδυναμία του ελέγχου, σαράντα τριών χιλιάδων φακέλων. Και δέχομαι κύριε Υπουργέ, ότι αυτό που αναφέρατε είναι κάτι, ότι θα υπάρχει ο φάκελος και σε κάποια στιγμή μπορεί να ανασύρεται και επομένως μπορεί να έχει ένα θετικό αποτέλεσμα. Δεν είναι έλεγχος. Κάνω μία πρόταση, τις δηλώσεις του "πόθεν έσχες" των αξιωματικών να τις ελέγχει ο Αντιεισαγγελέας του Αρείου Πάγου. Να αφεθούν στον αντιεισαγγελέα του Αρείου Πάγου ως λέει η διάταξη, ούτως ώστε να υπάρχει η δυνατότητα του ελέγχου. Για τους οπλίτες συστήσατε στην Ελληνική Αστυνομία μία επιτροπή μέσα από το ίδιο της το Σώμα να ελέγχει. Διαφορετικά δεν έχει νόημα η υποβολή της δηλώσεως.
Στο δεύτερο θέμα θα ήθελα, κύριε Υπουργέ, να εφιστήσω την προσοχή σας. Είναι το άρθρο 8. Στο άρθρο 8 αυτή η διακριτική ευχέρεια που αφήνεται στον Υπουργό να δίνει τη δυνατότητα ή όχι στον εισαγγελέα της διεξαγωγής της ΕΔΕ, θα σας δημιουργήσει προβλήματα. Και θα σας δημιουργήσει τέτοια προβλήματα που πολλές φορές θα είναι άδικα, διότι εσείς ως Υπουργός θα θελήσετε για μια περίπτωση που κρίνετε σκόπιμο ότι δεν πρέπει να πάει στον εισαγγελέα, να την κάνουν τα όργανα της Αστυνομίας να δεχτείτε τους μύδρους, τους αδίκους τις περισσότερες φορές κατά τη δική μου άποψη, που θα είναι από πολλούς. Γι' αυτό αυτήν τη διακριτική ευχέρεια που θεσπίζετε στο άρθρο να την απαλείψετε. Αφήστε το θέμα στους εισαγγελείς.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βαρβιτσιώτης έχει το λόγο.
ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, η γενίκευση μεμονωμένων περιστατικών οδηγεί σχεδόν πάντοτε σε λανθασμένα συμπεράσματα. Υπήρξαν πράγματι ορισμένα περιστατικά διαφθοράς στο Σώμα της Αστυνομίας, τα οποία όμως σε καμία περίπτωση δεν μπορούν να καταδικάσουν ολόκληρο το Σώμα. Και σε κάθε οργανωμένη ομάδα μπορεί να υπάρξουν ελάχιστοι, οι οποίοι μπορεί να είναι επιλήσμονες του καθήκοντός τους.
Δεν σημαίνει όμως ότι δικαιούμεθα ολόκληρη την ομάδα να την καταδικάσουμε.
Θα έλεγα επίσης ότι αυτή η συνολική και συλλογική καταδίκη μιας ολόκληρης ομάδας οδηγεί σε αδράνεια των υπολοίπων, αδράνεια η οποία ξεκινά από το γενικό κλίμα που έχει δημιουργηθεί.
Θεωρώ ότι είναι ορθή η διάταξη για την υποβολή δηλώσεων περιουσιακής καταστάσεως των αστυνομικών. Και είμαι βέβαιος ότι η μεγάλη πλειοψηφία αξιωματικών και ανδρών της αστυνομίας θα χειροκροτεί αυτήν τη διάταξη, διότι είναι έντιμη. Το θέμα όμως δεν είναι εκεί. Το θέμα είναι αν είναι αποτελεσματική.
Από το 1965, κύριε Υπουργέ, υποβάλλω -όταν καθιερώθηκε για πρώτη φορά από το Γεώργιο Παπανδρέου το "πόθεν έσχες" των Βουλευτών- ανελλιπώς δήλωση. Πιστεύετε ότι την κοίταξε ποτέ κανείς; Πλην του δημοσιογραφικού θορύβου που γίνεται για λόγους εντυπωσιασμού κάθε φορά που δημοσιεύονται οι δηλώσεις των Βουλευτών, ασχολήθηκε κανένας άλλος; Προ ημερών είχαμε νέα επέκταση υποβολής δηλώσεων περιουσιακής καταστάσεως και σε άλλες κατηγορίες και σήμερα μας λέτε ότι σαράντα δύο χιλιάδες αστυνομικοί θα υποβάλουν δηλώσεις περιουσιακής καταστάσεως σ' έναν από τους αντιεισαγγελείς του Αρείου Πάγου, ο οποίος χωρίς υποδομή, χωρίς οργάνωση, χωρίς γραφείο θα μαζεύει δηλώσεις. Και λοιπόν τι έγινε;
Η απάντηση του κυρίου Υπουργού ότι αν παραστεί ανάγκη θα ανασυρθεί η προηγούμενη δήλωση για να φανεί η διαφορά της περιουσιακής καταστάσεως του κρινόμενου ή του υπόπτου αστυνομικού, δεν με πείθει. Εδώ πρέπει να δούμε το θέμα γενικότερα. Και δεν αναφέρομαι μόνο στους αστυνομικούς αλλά και στον πολιτικό κόσμο που είναι υποχρεωμένος να υποβάλλει δηλώσεις αλλά και σε όλες τις άλλες κατηγορίες.
Πρέπει να δούμε πώς μπορεί το σύστημα να γίνει πιο αποτελεσματικό. Γιατί εδώ φοβάμαι ότι ο τρόπος με τον οποίο λειτουργεί η δήλωση περιουσιακής καταστάσεως, αποτελεί εμπαιγμό προς τον λαό και προς εμάς τους ίδιους.
Επίσης, κύριε Υπουργέ, είμαι εναντίον της πολυνομίας. 'Εχουμε το προνόμιο να έχουμε τους τριπλάσιους κατά μέσο όρο νόμους από όλες τις Ευρωπαϊκές χώρες. Και εσείς με το άρθρο 14 θέλετε να δημιουργήσετε πάλι μία κατάσταση πολυνομίας. Λέτε ότι αυξάνεται -γιατί πρέπει να αυξηθεί- το τέλος εκδόσεως αδείας μοτοποδηλάτου υπέρ του δημοσίου και το ορίζετε σε δέκα χιλιάδες (10.000) δραχμές. Αν αύριο χρειαστεί να το μειώσετε ή να το αυξήσετε, θα φέρετε καινούριο νόμο; Και γιατί δεν βάζετε μία φράση που να λέει "δυνάμενο να αυξηθεί με προεδρικό διάταγμα εκδιδόμενο προτάσει του Υπουργού Δημόσιας Τάξης". Αν αυτή η διάταξη υπήρχε σε προηγούμενο νόμο δεν θα αναγκαζόσασταν να φέρετε νέα τώρα.
Η Βουλή υποχρεώνεται σε ψήφιση λεπτομερειών που δεν έχουν καμιά ουσία και αξία.
Τέλος, θα ήθελα να παρατηρήσω ότι είναι άδικο αυτό που λέτε στο άρθρο 14, ότι σε περίπτωση κλοπής, την οποία υπέστη κάποιος, θα υποχρεούται και σε επιβάρυνση δέκα χιλιάδων (10.000) δραχμών.
Κύριε Υπουργέ, θα ήθελα να σημειώσω ακόμα ότι οι παρατηρήσεις που έγιναν στο άρθρο 8 από πολλούς συναδέλφους, με βρίσκουν σύμφωνο. Δηλαδή, πιστεύω ότι είναι για δική σας προστασία να τροποποιήσετε τη φράση "μπορεί να ζητήσει ο Υπουργός διενέργεια ένορκης διοικητικής εξέτασης" υπό την έννοια ότι δεν θα είναι δυνατόν να κατηγορηθείτε ότι θέλετε να καλύψετε κάποιον μη ζητώντας τη διενέργεια προκαταρκτικής εξετάσεως.
Νομίζω ότι με αυτές τις παρατηρήσεις θα μπορεί να βελτιωθεί ουσιαστικά το νομοσχέδιο και οι διατάξεις που συζητάμε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρατζαφέρης έχει το λόγο.
ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, πριν μπω στην ουσία του νομοσχεδίου, θέλω να δώσω μια απάντηση στον κοινοβουλευτικό εκπρόσωπο του ΠΑΣΟΚ, ο οποίος μετρώντας πάλι τα χρόνια, έβγαλε τριάντα χρόνια να κυβερνάει τον τόπο η δική μας παράταξη. Θα τονίσω ότι θα πρέπει στην Αίθουσα αυτή να μάθουμε κάποτε αριθμητική. Μεταπολεμικά η Νέα Δημοκρατία και ο πρόγονος αυτής το Λαϊκό Κόμμα και ο Συναγερμός κυβέρνησαν μόλις δέκα χρόνια. Εν συνεχεία υπάρχουν τα επτά χρόνια μετά τη Μεταπολίτευση, και τα τρία χρόνια στη συνέχεια με την κυβέρνηση Μητσοτάκη. Δηλαδή σύνολο είκοσι χρόνια. Η άλλη πλευρά έχει κυβερνήσει από το 1945 μέχρι το 1952, από το 1963 μέχρι το 1967, από το 1981 μέχρι το 1990 και μετά το 1993 μέχρι σήμερα. 'Αρα, λοιπόν, η ευθύνη από την άλλη πλευρά είναι μεγάλη. Μη χρησιμοποιούμε, λοιπόν, την αριθμητική, όπως μας εξυπηρετεί. Θα πρέπει δε ορισμένα πράγματα να ακούγονται με τις πραγματικές τους διαστάσεις και να αναλαμβάνει ο καθένας τις ευθύνες του.
Αναφορικά τώρα, κύριε Υπουργέ, με το θέμα των συνοριακών φυλάκων -τα είπαμε και στην επιτροπή, σας τα λέμε και τώρα- αν και η κίνηση είναι προς τη σωστή κατεύθυνση, δεν φθάνουν όμως χίλιοι άνθρωποι για τη φύλαξη χιλίων χιλιομέτρων. Και όταν μάλιστα αυτοί οι άνθρωποι υποχρεούμενοι την εβδομάδα να καλύπτουν τη φύλαξη επί 24ώρου βάσεως, φθάνουν μόνο τους διακόσιους. Δεν καλύπτονται έτσι αυτά τα χιλιόμετρα.
Υπάρχει πρόταση γι' αυτό, κύριε Υπουργέ. Καταργείστε τους ΟΑΕΔ στους ακριτικούς νομούς και οποιοσδήποτε μένει άνεργος να γίνεται συνοριακός φύλακας. Δεν μπορείτε να έχετε κάποιον άνεργο να του δίνετε ένα επίδομα και να κάθεται. Δώστε του ολόκληρο το επίδομα και κάντε τον συνοριακό φύλακα. Αυτόματα έτσι λύεται και το θέμα της ανεργίας στους ακριτικούς νομούς. Δεν χρειάζεται, λοιπόν, κάποια φιλοσοφία εάν πράγματι θέλετε να πατάξετε το θέμα των λαθρομεταναστών, που γίνεται και η αιτία εκματελλεύσεως καθημερινώς από κάποιους άλλους για δήθεν ρατσιστικά στοιχεία, προσπαθώντας να διογκώσουν το θέμα από τη στιγμή 

  



Σελίδα 10242 
που δεν υπάρχει ρατσισμός στη χώρα. Και το ξέρουμε πάρα πολύ καλά αυτό. Να μην αναφέρω το θέμα με τις Φιλιππινέζες και τους Φιλιππινέζους, με το οποίο δεν ασχολήθηκε κανείς, αλλά εκμεταλλεύονται κάποιοι τους Αλβανούς λαθρομετανάστες προσπαθώντας να το αναδείξουν ως μέγιστο θέμα, προκειμένου να καρπωθούν κάποιους ψήφους, δημιουργώντας έτσι ένα τεράστιο θέμα και πλήγμα συγχρόνως για την Ελλάδα.
'Ερχομαι, τώρα, κύριε Υπουργέ, σ' αυτό το "πόθεν έσχες". Εγώ βέβαια έχω μία άποψη. 'Οτι δηλαδή όσο εφαρμόζεται το "πόθεν έσχες", τόσο αυτό γίνεται οδηγός για καταθέσεις στην Ελβετία, γιατί εάν γίνεται η οποιαδήποτε λαθραία, παράνομη πράξη, μπορεί αν θέλει το κράτος, εάν αισθάνεται σοβαρή η Κυβέρνηση, να κάνει εφαρμογή των νόμων. Ξέρουμε ότι αυτό το "πόθεν έσχες" δεν λειτουργεί. Ξέρουμε ότι ο οποιοσδήποτε μπορεί να κάνει μια εταιρεία Λιβεριανή και να καλύψει οτιδήποτε.
Γνωρίζουμε πάρα πολύ καλά και εσείς ιδιαιτέρως, αλλά και εγώ, βάσει και της άλλης ιδιότητος που έχουμε, πόσοι συνάδελφοι εξ ημών, που υποχρεούνται να κάνουν δήλωση, βρίσκονται με βίλες πολλών εκατομμυρίων, με τεράστια περιουσιακά στοιχεία και ουδείς τους ήλεγξε. Μην έχετε, λοιπόν, ψευδαισθήσεις. Και μάλιστα με τον τρόπο που έρχεσθε και κάνετε αυτό το "πόθεν έσχες" εξυπηρετείτε τους μεγάλους και αφήνετε στο σκοπευτικό τους μικρούς. Λέτε "στα ανήλικα τέκνα"! Δηλαδή ανήλικο τέκνο έχει ο αστυφύλακας. Ο αξιωματικός, ο οποίος είναι αν θέλετε εκείνος ο οποίος μπορεί να κάνει τη μεγάλη κομπίνα, έχει ένα παιδί 19 ετών να του τα γράψει. 'Οταν το παιδί, λοιπόν, πάψει να είναι ανήλικο, και είναι 19 ετών, μπορεί να έχει οποιαδήποτε περιουσία και δεν κάνει δήλωση. Δηλαδή ο αστυφύλακας πάλι να είναι στο σκοπευτικό και ο αξιωματικός, ο οποίος είναι είκοσι χρόνια στην Αστυνομία και έχει ένα παιδί 19 ετών, δεν υποχρεούται να κάνει δήλωση. Και εν πάση περιπτώσει, κάποιος που κάνει μια κομπίνα, κύριε Υπουργέ, δεν μπορεί να τα γράψει στον πατέρα του ή στη μητέρα του; Τα ακίνητα πού θα τα βρείτε; Γιατί, λοιπόν, είναι απ' έξω ο πατέρας και η μητέρα; Νομίζω ότι πάσχει εδώ η διάταξη και χρειάζεται κάποια προσοχή.
Από την άλλη θέλω να τονίσω αυτό το θέμα με τον εισαγγελέα. Από τη μια πλευρά με το νομοσχέδιο μας βάζετε μέσα τον εισαγγελέα και από την άλλη πλευρά με την τροπολογία μας κάνετε το Σώμα των Αδιαφθόρων. Ομολογείτε δηλαδή κυνικά ότι υπάρχουν οι διεφθαρμένοι όπου θα έρθει το Σώμα των Αδιαφθόρων για να μπορέσει να ξεκαθαρίσει την κατάσταση. Εφόσον κάνετε που κάνετε αυτό το Α2 -διότι στην ουσία περί αυτού πρόκειται, το Α2 της Αστυνομίας, αυτό που εσείς είχατε πολεμήσει για πάρα πολλά χρόνια, η δική σας τουλάχιστον παράταξη και εν πάση περιπτώσει το επεκτείνετε από το στρατό και στην Αστυνομία- εφόσον δηλαδή βάζετε μέσα και τους αδιάφθορους, γιατί βάζετε και τον εισαγγελέα; Ας αναλάβουν οι αδιάφθοροι να κάνουν αυτές τις Ε.Δ.Ε.
Επομένως, λοιπόν, το νομοσχέδιό σας πάσχει. Δεν ξέρω, έχει μικρές νοηματικές διαδρομές. 'Ισως και δυσκίνητες.
Πρέπει, λοιπόν, να συνειδητοποιήσουμε τι έχουμε. Εισαγγελέα ή αδιάφθορους; Δεν μπορεί να έχουμε και τα δύο μέσα σ'αυτή τη διαδικασία.
'Ενα άλλο θέμα, το οποίο θα ήθελα να παρατηρήσω, κύριε Υπουργέ, και το οποίο δεν ακούστηκε μέσα σ' αυτή την Αίθουσα, είναι αυτό της σύνδεσης με συναγερμό με την Αστυνομία, όπου θέλετε ως τέλος εκατό χιλιάδες δραχμές. Και πάλι δηλαδή θα υπάρχει εξυπηρέτηση των κρατούντων, των εχόντων και όχι του απλού πολίτη. Ο απλός πολίτης δηλαδή, ο οποίος δεν έχει να δώσει το χαράτσι των εκατό χιλιάδων δραχμών, δεν μπορεί να έχει ασφάλεια, δεν μπορεί να έχει σύνδεση με την Αστυνομία. Ο μόνος που μπορεί, είναι αυτός που μπορεί, να διαθέσει τις εκατό χιλιάδες, (100.000) δηλαδή ο πλούσιος. Πάλι δημιουργείτε ένα μέγιστο ταξικό θέμα και σ' αυτό το θέμα της ασφάλειας, όπου κανονικά δεν θα έπρεπε να υπάρχει.
Και για τον κ. Σούρλα τώρα, που σας είπε πριν κάποια πράγματα για τους αποδέκτες των ναρκωτικών, κύριε Υπουργέ. Δεν τους γνωρίζετε; Θα σας δώσω μια περίπτωση. Δεν ξέρετε ότι αποδέκτης αυτών των ναρκωτικών είναι μεγάλος εκδότης με τον οποίο καθημερινώς βρισκόσαστε και ο οποίος μάλιστα ποδηγετεί την πολιτική ηγεσία της χώρας;
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Αυτά στον εισαγγελέα να τα πείτε.
ΓΕΩΡΓΙΟΣ ΚΑΡΑΤΖΑΦΕΡΗΣ: Δεν το γνωρίζετε; Δίδει γραμμή. Δεν γνωρίζετε ότι υπάρχει; Ρωτήστε το θυρωρό της πολυκατοικίας σας, αν όχι την Αστυνομία, κύριε Υπουργέ. Καλύπτεται!
(Θόρυβος στην Αίθουσα)
Ξέρετε, λοιπόν, ότι υπάρχει εκδότης ναρκομανής, ο οποίος μάλιστα σας δίνει γραμμή. Και σε εσάς αλλά και εν πολλοίς και στη Νέα Δημοκρατία.
Λοιπόν, αν θέλετε να ξεκαθαρίσετε τα πράγματα, να τολμήσετε, κύριε Υπουργέ και όχι να βάλλετε εναντίον συναδέλφων...
ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω να μην οξύνουμε τη συζήτηση, κύριε Καρατζαφέρη. Και είναι άλλο θέμα αυτό το οποίο θίγετε τώρα. Με ευκαιρία ένα νομοσχέδιο αναμοχλεύετε θέματα, τα οποία δεν είναι της παρούσης στιγμής.
ΓΕΩΡΓΙΟΣ ΚΑΡΑΤΖΑΦΕΡΗΣ: Σας παρακαλώ, κύριε Πρόεδρε. Εάν πρέπει κάποια στιγμή να πούμε την αλήθεια, να την πούμε. Δεν μπορεί ναρκομανείς να καθορίζουν τις τύχες της χώρας.
(Θόρυβος στην Αίθουσα)
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Στον εισαγγελέα να τα πείτε αυτά.
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Ν. Κρητικός): ... την κατάλληλη στιγμή και την κατάλληλη ώρα.
Ο κ. Καρακώστας έχει το λόγο.
ΓΕΩΡΓΙΟΣ ΣΟΥΡΛΑΣ: Γιατί δεν ρωτάτε ποιος είναι;
(Θόρυβος στην Αίθουσα)
ΕΛΕΝΗ ΑΝΟΥΣΑΚΗ: Το ρωτήσαμε.
ΚΩΝΣΤΑΝΤΙΝΟΣ ΒΡΕΤΤΟΣ: Το ρωτήσαμε.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, εκείνος που το λέει, να ερωτηθεί.
(Θόρυβος στην Αίθουσα)
Σας παρακαλώ, κύριοι συνάδελφοι!
Ορίστε, κύριε Καρακώστα, έχετε το λόγο.
ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε στην ενότητα που συζητούμε σήμερα, δύο βασικές διατάξεις έχουν σπουδαιότητα και αυτές οι διατάξεις προσπαθούν να αντιμετωπίσουν τη διαφθορά, κυρίως μέσα στα Σώματα Ασφάλειας και ειδικότερα στο προσωπικό της Αστυνομίας. Η μία διάταξη είναι του άρθρου 7 που θεσπίζει το "πόθεν έσχες" και η άλλη διάταξη είναι το άρθρο 8 που θεσπίζει την ενέργεια των ΕΔΕ κατά αστυνομικών από εισαγγελικούς λειτουργούς.
Είναι εύλογο βέβαια, η πολιτική ηγεσία του Υπουργείου Δημόσιας Τάξης να θέλει να αντιμετωπίσει τη διαφθορά σ' έναν ευαίσθητο τομέα, όπως είναι της Ελληνικής Αστυνομίας και μάλιστα τα τελευταία κρούσματα επιτάχυναν να γίνει νομοθετική ρύθμιση στο θέμα αυτό.
Κύριε Υπουργέ, εγώ θα έλεγα ότι είναι μέσα στους στόχους σας να αντιμετωπίσετε τη διαφθορά και δεν είναι κατακριτέα η διάταξη που βάζετε. Βέβαια, στην πράξη φοβάμαι θα μείνει ανενεργός, γιατί θα προσκρούσει σε πρακτικές διαδικασίες που δεν θα αποβλέπουν στον ουσιαστικό αποτελεσματικό έλεγχο.
Θα πρότεινα, κύριε Υπουργέ, στο Υπουργείο Δικαιοσύνης να θεσπίσει ποινική διάταξη στον ποινικό μας κώδικα που να καθιερώνει τη διαφθορά ως έγκλημα, όπως είναι και στον ιταλικό ποινικό κώδικα.
'Ετσι, λοιπόν, θα μπορούσε να αντιμετωπιστεί η διαφθορά σε ολόκληρη τη Δημόσια Διοίκηση και εν στενή εννοία και εν ευρεία. Αυτά όσον αφορά το άρθρο 7.
'Ερχομαι στο άρθρο 8. Μία φραστική διατύπωση, ας την προσέξουν οι συντάκτες που έγινε λόγος εδώ μέσα. Εγώ θα πρότεινα το εξής: Εκεί που λέει "ο Υπουργός Δημόσιας Τάξης 

  



Σελίδα 10243 
μπορεί να ζητεί τη διενέργεια ΕΔΕ εντός ορισμένης προθεσμίας από τον κατά τόπο αρμόδιο εισαγγελέα", ο οποίος δεν χρειάζεται, το "δύναται". Την ενεργεί ο ίδιος, ή την αναθέτει σε υφιστάμενο εισαγγελικό λειτουργό. Το διαζευτικτό δικαίωμα του εισαγγελικού λειτουργού καθορίζεται με το "ή". Δεν χρειάζεται και το "δύναται". Επομένως, λύνεται η διαφορά μας. Την ενεργεί ο ίδιος, ή την αναθέτει. Αυτό είναι η λεκτική διατύπωση.
'Ηθελα όμως εδώ, κύριε Υπουργέ, να εκφράσω τις κάποιες επιφυλάξεις σε αυτό το άρθρο. Βέβαια, το δικαίωμα το κρατάτε εσείς, να αναθέτετε στον εισαγγελικό λειτουργό τη διενέργεια ΕΔΕ κατά αστυνομικών. Προσέξτε, όμως, υπάρχει και ένας κίνδυνος. Τίθεται μία αμφισβήτηση στο Σώμα των αξιωματικών. 'Οπως γνωρίζετε, η πειθαρχική εξουσία ασκείται από τους φυσικούς προϊσταμένους μέσα σε ένα Σώμα και σε μία διοικητική υπηρεσία.
Δεν θα βάλουμε τρόπον τινά τον εισαγγελέα να ελέγχει τους αξιωματικούς, δηλαδή πάνω από το κεφάλι των αξιωματικών θα βάλουμε εισαγγελικούς λειτουργούς. Βέβαια, το κρατάτε αυτό το δικαίωμα και είναι δυνητικό να τους το δώσετε για την άσκηση αυτής της εξουσίας. Εγώ δεν διαφωνώ βασικά, γιατί σκοπός της διάταξης είναι να χτυπηθεί η διαφθορά. Μήπως όμως ανοίγουμε άλλες κερκόπορτες σε αυτό το θέμα και συναντήσουμε δυσκολίες, οπότε μεμφόμεθα το Σώμα των αξιωματικών και τους παρουσιάζουμε όλους πως είναι διεφθαρμένοι; Προσέξτε το αυτό, γιατί εγκυμονεί αυτούς τους κινδύνους.
Επειδή δεν έχω χρόνο να αναπτύξω και την τροπολογία που καταθέτετε, θα λάβω το λόγο, όταν θα έλθει η ώρα της.
Σας ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μαρκογιαννάκης έχει το λόγο.
ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, έχει επισημανθεί ότι μάλλον ατελέσφορος θα είναι η προσπάθεια φύλαξης των συνόρων μας από τους φρουρούς, οι οποίοι θα προσληφθούν, κυρίως εξαιτίας του μικρού αριθμού, αλλά και του μεγέθους του προβλήματος των λαθρομεταναστών.
Η απάντηση του κυρίου Υπουργού είναι ότι θα δούμε την αποτελεσματικότητα αυτών οι οποίοι θα προσληφθούν και στη συνέχεια, αν χρειαστεί, θα προσλάβουμε και άλλους.
Είχα ρωτήσει στην επί της αρχής τοποθέτησή μου, κύριε Υπουργέ -και παρακαλώ πάρα πολύ να έχουμε μία απάντηση πάνω σ' αυτό το ερώτημα- τι γίνεται με εκείνους τους χίλιους πεντακόσιους αστυνομικούς, οι οποίοι, όπως σας είπε ο κ. Βαλυράκης στην επιτροπή, προσελήφθησαν με σκοπό παρόμοιο με εκείνον, που προσλαμβάνονται οι σημερινοί χίλιοι φρουροί των συνόρων. Το 1985 είχε γίνει προκήρυξη για δύο χιλιάδες αστυφύλακες, αυξήθηκε ο αριθμός στους τρισήμισι χιλιάδες...
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το 1995.
ΧΡΗΣΤΟΣ ΜΑΡΚΟΓΙΑΝΝΑΚΗΣ: Το 1995.
Αυξήθηκε ο αριθμός στους τρισήμισι χιλιάδες, δηλαδή επιπλέον χίλιοι πεντακόσιοι, με μοναδικό σκοπό αυτοί οι χίλιοι πεντακόσιοι να φυλάσσουν τα σύνορα, για να μην έχουμε λαθρομετανάστες.
Σας ετέθη το ερώτημα: "Τι έγιναν αυτοί οι χίλιοι πεντακόσιοι;" Απάντηση δεν δώσατε. Εμείς ξέρουμε τι έγιναν. Είχαν προσληφθεί με κομματικά κριτήρια, ήταν υμέτεροι και βεβαίως κανείς δεν τοποθετήθηκε στα σύνορα. Είναι στα γραφεία και προσφέρουν τις υπηρεσίες τους εκεί.
Οφείλετε, λοιπόν, μία απάντηση και αυτήν τη στιγμή, που το πρόβλημα έχει οξυνθεί, παρακαλώ πάρα πολύ, τουλάχιστον, να δηλώσετε ότι θα βρείτε ποιοι είναι αυτοί οι χίλιοι πεντακόσιοι που προσλήφθηκαν γι' αυτόν το σκοπό και προσθετικά να μεταβούν στα σύνορα, να ενισχύσουν την προσπάθεια που γίνεται σήμερα μαζί με τους χιλίους τους οποίους προσλαμβάνετε. Δεν μπορεί να συνεχίζετε αυτή η κατάσταση. Εάν δεν δώσετε μία πειστική απάντηση, τότε όλα αυτά τα οποία μας λέτε εδώ, ότι κάνετε προσπάθεια εξάλειψης του κομματισμού, για αξιοκρατία και όλα αυτά, τα ακούμε πλέον να ηχούν περίεργα, γιατί είστε ανακόλουθος.
'Ερχομαι να επισημάνω δύο-τρία θεματάκια.
Κατ' αρχάς με το πρόβλημα της ΕΔΕ. Κύριε Υπουργέ, εγώ θα επαναλάβω εκείνο, το οποίο είπα στην τοποθέτησή μου επί της αρχής. Καλό είναι να προϊσταται στην ΕΔΕ εισαγγελικός λειτουργός. 'Εχει τα εχέγγυα της αντικειμενικότητας. Το ένα θέμα είναι, γιατί επιλεκτικά εσείς να οδηγείτε κάποιες υποθέσεις, στον εισαγγελέα. Να πηγαίνουν όλες οι σοβαρές υποθέσεις, που προβλέπουν τις ποινές, που αναφέρονται στο οικείο άρθρο, στον εισαγγελέα και όχι εκείνος ο οποίος θα επιλέγετε. Διότι είναι ενδεχόμενο, όχι εσείς, κάποιος άλλος Υπουργός, να θελήσει να μη θέσει υπό την αντικειμενική κρίση του εισαγγελικού λειτουργού κάποιους, αλλά να τους αφήσει βορά στα νύχια κάποιων κομματικών. Εν πάση περιπτώσει, αυτό το δικαίωμα, το οποίο επιφυλάσσει στον Υπουργό, να το δώσετε σε εκείνον ο οποίος κατηγορείται. Εάν το ζητήσει και ο ίδιος, να μπορεί να διεξαχθεί η έρευνα από εισαγγελικό λειτουργό.
Το σπουδαιότερο: Γιατί τα συμβούλια να αποτελούνται μόνο από αστυνομικούς; Γιατί να μην είναι δικαστικό λειτουργός πρόεδρος του συμβουλίου; 'Ετσι συμβαίνει, κύριε Υπουργέ, στους πολιτικούς υπαλλήλους. Διότι μπορεί το πόρισμα να προτείνει μία δίκαιη ποινή, αλλά έρχονται στη συνέχεια τα συμβούλιά σας -και γνωρίζουμε τι συμβαίνει- όπου ανάλογα με τα κελεύσματα της πολιτικής, ή κομματικής ιεραρχίας, βγαίνουν τα γνωστά αποτελέσματα. 'Ορα περίπτωση Σουλτάτου.
'Οσον αφορά, κύριε Υπουργέ, το θέμα του περίφημου "πόθεν έσχες", έχω να επαναλάβω εκείνο το οποίο κατά κόρον ελέχθη: Μάλλον πρόκειται για μια ρύθμιση, η οποία επιφανειακά μόνον αντιμετωπίζει το πρόβλημα. Δεν μπορεί να γίνει ουσιαστικός έλεγχος σε καμία περίπτωση. Απλούστατα, θα προσθέσουμε στην τόση γραφειοκρατία, άλλη μια εργασία, η οποία δεν θα έχει αποτέλεσμα.
Θέλω να έρθω στο άρθρο 9, το οποίο ομιλεί για τη σύσταση λογαριασμού αρωγής και τα σχετικά. Ομιλείτε για το 'Ιδρυμα "Εξοχές Ελληνικής Αστυνομίας", όπου αναφέρετε πάρα πολλούς πόρους, οι οποίοι θα συμβάλλουν στη λειτουργία αυτού του Ιδρύματος "Εξοχές της Ελληνικής Αστυνομίας". Ομιλείτε για δωρεές, για τόκους καταθέσεων, για έσοδα από καλλιτεχνικές, αθλητικές και άλλης μορφής εκδηλώσεις. 'Ολα αυτά καλά είναι. 'Ομως, εάν δεν υπάρχουν όλα αυτά, τι θα γίνει; Δεν γίνεται λόγος για τακτική επιχορήγηση. Δεν προβλέπετε κάτι τέτοιο;
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Συγγνώμη, κύριε συνάδελφε.
Αν μου επιτρέπετε, κύριε Πρόεδρε. 
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Μιλάμε για το λογαριασμό αρωγής ορφανών, μέσα στο 'Ιδρυμα "Εξοχές Ελληνικής Αστυνομίας". Γιατί για το 'Ιδρυμα "Εξοχές Ελληνικής Αστυνομίας" υπάρχει τακτική επιχορήγηση και λειτουργούν. Μην κάνουμε σύγχυση.
ΧΡΗΣΤΟΣ ΜΑΡΚΟΓΙΑΝΝΑΚΗΣ: Εν πάση περιπτώσει, και γι' αυτόν το λογαριασμό θα μπορούσε να υπάρξει πρόβλεψη τακτικής επιχορήγησης.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Επαμεινώνδας Ζαφειρόπουλος έχει το λόγο.
Απών. Διαγράφεται.
ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ: Πότε θα αρχίσει η ψηφοφορία, κύριε Πρόεδρε;
ΓΙΩΡΓΟΣ ΑΔΑΜΟΠΟΥΛΟΣ: Είχαμε πει ότι θα αρχίσει στις 13.00' η ώρα, κύριε Πρόεδρε. Πότε θα αρχίσουμε;
ΠΡΟΕΔΡΕΥΩΝ (Παναγιώτης Ν. Κρητικός): Είναι δύο ακόμη συνάδελφοι, για να περαιωθεί η συζήτηση.
Πάμε στις προτασσόμενες δευτερολογίες.
Ο κ. Ροκόφυλλος έχει το λόγο.
ΕΝΑΣ ΒΟΥΛΕΥΤΗΣ (Από την πτέρυγα της Νέας Δημοκρατίας): Κύριε Πρόεδρε, είμαστε από τις 11 η ώρα εδώ και είπαμε ότι στις 13.00' η ώρα θα αρχίσει η ψηφοφορία.
ΠΡΟΕΔΡΕΥΩΝ (Παναγιώτης Ν. Κρητικός): Τότε να κηρύξουμε 

  



Σελίδα 10244 
περαιωμένη τη συζήτηση και να περάσουμε στην ψηφοφορία.
ΧΡΗΣΤΟΣ ΡΟΚΟΦΥΛΛΟΣ: 'Οχι, κύριε Πρόεδρε...
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Ροκόφυλλε, έχετε το λόγο για δύο λεπτά για προτασσόμενη δευτερολογία και μετά θα μιλήσει ο κ. Καμμένος.
ΧΡΗΣΤΟΣ ΡΟΚΟΦΥΛΛΟΣ: Γιατί δύο λεπτά, κύριε Πρόεδρε; 'Εχω εγγραφεί από τους πρώτους.
ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε πάρα πολύ. Προτασσόμενη δευτερολογία έχετε. Κατά τον Κανονισμό, εγγραφήκατε μετά τον τέταρτο ομιλητή. 
ΧΡΗΣΤΟΣ ΡΟΚΟΦΥΛΛΟΣ: Ευχαριστώ πολύ, σας τα χαρίζω!
ΠΡΟΕΔΡΕΥΩΝ (Παναγιώτης Ν. Κρητικός): Ευχαριστώ, θα τα κρατήσω. 
ΧΡΗΣΤΟΣ ΡΟΚΟΦΥΛΛΟΣ: Σας τα χαρίζω, να τα έχετε να τα χαίρεσθε!
ΠΡΟΕΔΡΕΥΩΝ (Παναγιώτης Ν. Κρητικός): Μα, κύριε Ροκόφυλλε, δεν γράφουν χέρια. Ο ηλεκτρονικός υπολογιστής γράφει και δεν κάνει λάθος.
ΧΡΗΣΤΟΣ ΡΟΚΟΦΥΛΛΟΣ: Ο ηλεκτρονικός υπολογιστής με γράφει κανονικά.
ΠΡΟΕΔΡΕΥΩΝ (Παναγιώτης Ν. Κρητικός): 'Εχετε εγγραφεί μετά τον τέταρτο ομιλητή. Και ο Κανονισμός λέιε ότι ο εγγραφόμενος μετά τον τέταρτο ομιλητή έχει προτασσόμενη δευτερολογία. Μη μας διαφεύγει ο Κανονισμός.
ΧΡΗΣΤΟΣ ΡΟΚΟΦΥΛΛΟΣ: 'Εχω εγγραφεί από την αρχή.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. 'Εχουμε κανένα προσωπικό και θέλουμε να σας αδικήσουμε, κύριε Ροκόφυλλε; 
ΧΡΗΣΤΟΣ ΡΟΚΟΦΥΛΛΟΣ: 'Οχι βέβαια. Κάνετε όμως λάθος!
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν κάνουμε κανένα λάθος. Εφαρμόζουμε τον Κανονισμό και το γνωρίζετε αυτό. 
Παραιτείσθε από το λόγο σας; Θέλετε να ασκήσετε το δικαίωμά του λόγου στο χρόνο που έχετε;
ΧΡΗΣΤΟΣ ΡΟΚΟΦΥΛΛΟΣ: Κύριε Πρόεδρε ...
ΠΡΟΕΔΡΕΥΩΝ (Παναγιώτης Ν. Κρητικός): Δεν εμπλέκονται άλλοι στη διαδικασία αυτή.
ΧΡΗΣΤΟΣ ΡΟΚΟΦΥΛΛΟΣ: Εντάξει, ευχαριστώ πάρα πολύ.
ΠΡΟΕΔΡΕΥΩΝ (Παναγιώτης Ν. Κρητικός): Ανοίγει ο ηλεκτρονικός υπολογιστής. Γίνονται εγγραφές. Κλείνει. Ξανανοίγει. Και ανάλογα, γίνονται οι καταγραφές.
ΧΡΗΣΤΟΣ ΡΟΚΟΦΥΛΛΟΣ: Εντάξει, κύριε Πρόεδρε, ευχαριστώ πολύ. 
Εγώ βλέπω την ηλεκτρονική κατάσταση. Δεν γράφει αυτό που λέτε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καμμένος έχει το λόγο.
ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, θα είμαι σύντομος.
'Οσον αφορά το θέμα του "πόθεν έσχες" των αστυνομικών, κατ' αρχήν πιστεύω ότι θα πρέπει να θεσπιστεί οπωσδήποτε ο θεσμός του "πόθεν έσχες". Και πιστεύω ότι θα πρέπει να θεσμοθετηθεί με τον τρόπο που λειτουργεί και για τους Βουλευτές. Δηλαδή, να υπάρχει μια πλήρης εικόνα της εκθέσεως που θα υποβάλουν οι αστυνομικοί προς τον εισαγγελέα και προς τις υπηρεσίες. Και επίσης να γίνει αυτό που εφαρμόζεται στις περισσότερες χώρες του κόσμου, δηλαδή, να υπάρχει σύγκριση μεταβολής των περιουσιακών στοιχείων σε αστυνομικούς που υπηρετούν σε ιδιαίτερα ευαίσθητες υπηρεσίες, δηλαδή, στην Υπηρεσία Διώξεως Ναρκωτικών, στην Υπηρεσία Ηθών και Λεσχών, σε εκείνες τις υπηρεσίες που ασχολούνται με την τρομοκρατία και που υπάρχουν τα ιδιαίτερα κονδύλια, τα κονδύλια ασφαλείας που χειρίζονται αξιωματικοί. Εάν λοιπόν γίνεται ένας έλεγχος μεταβολής των περιουσιακών στοιχείων στους αστυνομικούς αυτούς, δεν θα υπάρχει η παραμικρή αμφιβολία προς τα έξω, ούτε θα υπάρχουν διάφορες υποψίες, εντός ή εκτός εισαγωγικών, από διάφορους φορείς που προσπαθούν να βάλουν κατά της Ελληνικής Αστυνομίας. Εάν υπάρχει κάτι το μεμπτό, εκείνοι οι οποίοι το διέπραξαν, θα συλληφθούν.
Ακόμη, κύριε Πρόεδρε, θα πρέπει να δούμε ότι οι καταγγελίες που γίνονται πολλές φορές από τους παρανόμους, που καταγγέλλουν αστυνομικούς, έχουν σκοπό να θέσουν στην άκρη κάποιους άλλους αστυνομικούς. Και έχουμε ένα πρόσφατο παράδειγμα τώρα τελευταία, όπου αστυνομικοί κατηγορούνται αδίκως από εγκληματίες, σε συνεργασία με συναδέλφους τους δυστυχώς, που ήθελαν τη δική τους προσωπική προώθηση. 'Ετσι δημιουργούνται διάφορες υποθέσεις στον Τύπο, όπου αστυνομικοί κατηγορούνται χωρίς κανέναν απολύτως λόγο.
Πρέπει, λοιπόν, να υπάρχει μια ενδελεχής έρευνα σε αυτές τις υποθέσεις, για να απομονωθεί η προσπάθεια, που γίνεται, κατασυκοφαντήσεως της Ελληνικής Αστυνομίας, των ανδρών και των γυναικών αυτής.
Κύριε Πρόεδρε, κύριε Υπουργέ, ένα άλλο θέμα πολύ σοβαρό, το οποίο περιλαμβάνεται στο νομοσχέδιό σας και θα πρέπει να το δούμε, είναι το θέμα των ορφανών, των παιδιών αλλά και των συζύγων, εκείνων των αστυνομικών που έπεσαν στο καθήκον. Πρέπει η πολιτεία ουσιαστικά αυτά τα παιδιά να τα υιοθετήσει. Πρέπει να τα αγκαλιάσει, όχι με κάποιες προσωρινές οικονομικές βοήθειες, αλλά με μια συνεχή βοήθεια. Πρέπει να αγκαλιάσει η πολιτεία αυτούς που έπεσαν για το καθήκον τους και τις οικογένειές τους που έχουν μείνει εκτός προστασίας των πατεράδων τους. Ευχαριστώ πολύ. 
ΠΡΟΕΔΡΕΥΩΝ (Παναγιώτης Ν. Κρητικός): Δεν υπάρχει άλλος κύριος συνάδελφος να ομιλήσει. 
Ο κύριος Υπουργός έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Θα προσπαθήσω να απαντήσω σε μερικές παρατηρήσεις. 
Ο κ. Παυλόπουλος επανέλαβε σήμερα το ερώτημα, ή την πρόταση, να περιληφθούν στο νομοσχέδιο κάποια βασικά σημεία των διαταγμάτων. Θεωρώ ότι το αίτημα αυτό δεν έχει ιδιαίτερο νόημα.
Σας έχω παραχωρήσει τα διατάγματα. Αν διαβάσετε τα διατάγματα, θα δείτε ότι, εάν βάλουμε τις βασικές διατάξεις οι οποίες παραμένουν αναλλοίωτες -και θα παραμείνουν αναλλοίωτες- και οι οποίες ισχύουν σε κάθε περίπτωση, δεν επιτυγχάνεται ο προφανής σκοπός τον οποίο έχετε, η διασφάλιση της διαφάνειας, κάτι το οποίο διασφαλίζεται με την κατάθεση των διαταγμάτων. Για παράδειγμα ένα από τα βασικά στοιχεία στο ένα διάταγμα, όσον αφορά την οργάνωση, είναι η διάταξη αυτών των συνοριακών φρουρών. Αυτό δεν είναι δυνατόν να μπει μέσα στο νόμο. 'Ηδη ο κ. Φούσας για παράδειγμα είπε ότι αυτή η διάταξη δεν είναι η καλύτερη, που σημαίνει ότι αύριο δεν μπορεί να αλλάξει η διάταξη στο Νομό Ιωαννίνων.
Στο άλλο διάταγμα, για παράδειγμα για την πρόσληψη, το βασικό σημείο είναι τα μόρια. Αλλά μπορεί σε ένα νέο διαγωνισμό να προκύψει μια άλλη κατηγορία που πρέπει να προσλάβουμε και να αυξηθούν τα μόρια.
Νομίζω, λοιπόν, ότι μεγαλύτερη διαφάνεια, όσον αφορά την πρόσληψη αυτών των περίφημων χιλίων συνοριακών φρουρών, δεν υπήρξε ποτέ. 'Εχετε στα χέρια σας τα διατάγματα.
Διατυπώθηκε από κάποιους η άποψη -ελπίζω να διατυπώθηκε ως αστείο- ως υπόθεση ότι μπορεί να αλλάξω τα διατάγματα αυτά, τα οποία σας κατέθεσα. Υποθέτω να ήταν τουλάχιστον αστείο, γιατί τα κρατάτε και μπορείτε να ελέγξετε κατά πόσο θα τηρηθεί το κείμενο, όπως το έχουμε διανείμει.
'Οσον αφορά το "πόθεν έσχες", την ΕΔΕ και όλα αυτά τα πράγματα, πρέπει κύριοι συνάδελφοι, να διακηρύξουμε σε αυτήν την Αίθουσα ότι η διαφθορά δεν αφορά το σύνολο των αστυνομικών, το σύνολο της Αστυνομίας. Και θα είναι μεγάλο λάθος εάν από αυτήν τη συζήτηση, με αφορμή αυτές τις δύο διατάξεις, προκύψει μια τέτοια εικόνα, ή προκύψει μια τέτοια άποψη του ελληνικού Κοινοβουλίου. Η μεγάλη πλειοψηφία της Αστυνομίας και των αστυνομικών κάνει το καθήκον της και δεν παρασύρεται από τις προκλήσεις -που δεν είναι λίγες- να υποπέσει στο αδίκημα της διαφθοράς.
Τα συμπτώματα, όμως, που υπάρχουν -πολλά ή λίγα- είναι φυσικό να προκαλούν στην κοινή γνώμη μεγαλύτερη εντύπωση από ανάλογα συμπτώματα σε οποιονδήποτε άλλο χώρο του 

  



Σελίδα 10245 
δημοσίου. Και είναι φυσικό, γιατί η Αστυνομία καλείται να εφαρμόσει νόμους, να προστατεύσει τον πολίτη από κάθε παρανομία. 
Η δικαιολογημένη ή όχι προβολή αυτών των περιστατικών κλονίζει το κύρος της Αστυνομίας, κλονίζει την εμπιστοσύνη του ελληνικού λαού προς την Αστυνομία από τη μία μεριά. Εάν δεν υπάρχει όμως εμπιστοσύνη του ελληνικού λαού προς την Αστυνομία, αν δεν μπορεί να επιτελέσει το έργο της από τη μια μεριά, η γενίκευση αυτών των φαινομένων και η διατύπωση του γενικού αφορισμού στην Αστυνομία από την άλλη, αφοπλίζει την ίδια την Αστυνομία από το να εκτελέσει το καθήκον της.
Γι' αυτό εμείς προτείνουμε αυτά τα μέτρα. Δεν υπάρχει αμφιβολία ότι το "πόθεν έσχες" δεν είναι το αποτελεσματικότερο. 'Ομως το γεγονός ότι οι αστυνομικοί και το αποδέχονται και το ζητούν, καταδεικνύει ότι η πλειοψηφία τους δεν έχει ενδοιασμό να καταθέσει τα περιουσιακά της στοιχεία.
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
Επειδή υπήρξαν ορισμένες παρατηρήσεις, θέλω να πω ότι εμείς δεν κάνουμε τίποτε άλλο, παρά να μεταφέρουμε αυτό, που ισχύει για Βουλευτές και άλλους, αυτούσιο. Δεν κάνουμε καμία αλλαγή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, παρακαλώ, δώστε μου δύο-τρία λεπτά, ώστε να δώσω κάποια απάντηση, πριν την ψηφοφορία.
'Οσον αφορά τις ΕΔΕ από τους εισαγγελείς, θα πω το εξής και θα παρακαλέσω να προσέξει ο κ. Παυλόπουλος ιδιαίτερα, ο οποίος έθεσε το θέμα. 
Κατ' αρχήν, σύμφωνα με το Πειθαρχικό Δίκαιο, για όλες τις περιπτώσεις που αναφέρονται εδώ, υποχρεωτικά δημιουργείται ΕΔΕ. Εδώ τίθεται το ερώτημα: Για όλες τις περιπτώσεις που διενεργείται ΕΔΕ, θα πρέπει να ανατίθεται στον εισαγγελέα;
Εγώ δεν συμφωνώ για δύο λόγους. Πρώτον, εμείς έχουμε εμπιστοσύνη στους αξιωματικούς που διενεργούν ΕΔΕ. Εάν, λοιπόν, το γενικεύσουμε και πούμε ότι είναι υποχρεωτική η ανάθεση των ΕΔΕ στον εισαγγελέα για όλες αυτές τις περιπτώσεις, σημαίνει ότι δεν έχουμε εμπιστοσύνη, κάτι το οποίο εμένα, τουλάχιστον, δεν με εκφράζει...
ΠΡΟΚΟΠΗΣ ΠΑΥΛΟΠΟΥΛΟΣ: Είναι λάθος η διατύπωση, όπως την έχετε εδώ.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Θα τη δούμε, κύριε Παυλόπουλε.
Δεύτερον, περιπτώσεις για τις οποίες προβλέπεται ποινή απόταξης, ή αργίας, ή απόλυσης, δεν είναι μόνον η διαφθορά, είναι και πολλά άλλα παραδείγματα. Εμάς μας ενδιαφέρει η διαφθορά, αλλά το να προσδιορίσουμε εδώ θέματα διαφθοράς, δεν είναι κάτι πάρα πολύ εύκολο.
Ποιος είναι ο στόχος, λοιπόν, και γιατί παρέχεται στον Υπουργό αυτό το δικαίωμα: Υπάρχουν περιπτώσεις οι οποίες γίνονται θέμα στην κοινή γνώμη -αυτό πρέπει να μας απασχολήσει- είτε θεωρούνται ιδιαίτερα σοβαρές. Θα αναφέρω το παράδειγμα της Χίου, όπου κατηγορήθηκε ο αστυνομικός διευθυντής και σήμερα ο αστυνομικός διευθυντής κατηγορεί το διοικητή της ασφάλειας. Αυτό σημαίνει ότι γι' αυτήν την υπόθεση η ΕΔΕ θα έπρεπε να ανατεθεί σε εισαγγελέα. Την αναφέρω σαν μία περίπτωση, που είναι σαφής. Και αυτό το δικαίωμα πρέπει να το έχει ο Υπουργός, διότι ο αρχηγός και γενικά η φυσική ηγεσία έχουν το δικαίωμα να διενεργούν τις κανονικές ΕΔΕ.
Γι' αυτό εμείς λέμε ότι "μπορεί να ζητεί". Διότι αν πούμε "για όλες τις περιπτώσεις", πιστεύω ότι με τη γενίκευση αυτή, πέραν του όγκου των περιπτώσεων, είναι σαν να αμφισβητούμε εντελώς στους αξιωματικούς να διενεργούν ΕΔΕ. Νομίζω ότι δεν είναι αυτή η πρόθεσή μας.
ΠΡΟΕΔΡΟΣ (Απόστολος Κακλαμάνης): Καλώς, κύριε Υπουργέ.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Οσον αφορά το δεύτερο το "δύναται", είναι σαφές. Το είπε και ο κ. Κουβέλης. Δύναται, είτε ο ίδιος ο εισαγγελέας να διενεργεί την ΕΔΕ, είτε να την αναθέτει...
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, μου επιτρέπετε μία διακοπή;
ΠΡΟΕΔΡΟΣ (Απόστολος Κακλαμάνης): 'Οχι συζήτηση, όμως.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Παυλόπουλε, ζητήσατε, αν δεν κάνω λάθος, να είναι υποχρεωτική.
ΠΡΟΚΟΠΗΣ ΠΑΥΛΟΠΟΥΛΟΣ: 'Οχι, κύριε Υπουργέ. Σας έκανα δύο προτάσεις. Το ένα δεν το δέχεσθε. Δικαίωμά σας να μην το δέχεσθε. Με τη διατύπωση που έχετε αυτήν τη στιγμή είναι σαν να πρόκειται να δεχθείτε ότι είναι διακριτική ευχέρεια γενικώς του Υπουργείου, αν θα γίνει ή όχι γενικώς ένορκη διοικητική εξέταση. Εάν θέλετε να πείτε αυτό που λέτε, γράψτε ως εξής τη διατύπωση: "Για τη βεβαίωση πειθαρχικού παραπτώματος αστυνομικού που επισύρει κατά τις διατάξεις του οικείου πειθαρχικού δικαίου ποινή απόταξης, ή αργίας με απόλυση ή αργίας με πρόσκαιρη παύση, ο Υπουργός Δημόσιας Τάξης μπορεί να ζητεί η ένορκη διοικητική εξέταση να διενεργείται εντός ορισμένης προθεσμίας από τον αρμόδιο εισαγγελέα". 'Ετσι όπως το έχετε το "δύναται" είναι σαν να δύναται να γίνει ένορκη διοικητική εξέταση. Ενώ η ένορκη διοικητική εξέταση γίνεται πάντοτε, άσχετα από ποιον γίνεται. Η διατύπωση που έχετε είναι εσφαλμένη.
ΠΡΟΕΔΡΟΣ (Απόστολος Κακλαμάνης): Αν κατάλαβα και εγώ, γιατί θα ψηφίσω και εγώ, η πρόταση του κ. Παυλόπουλου σημαίνει ότι ο Υπουργός έχει τη δυνατότητα απλώς να καθορίσει μία προθεσμία, ότι δεν θα το κάνει ο εισαγγελέας.
ΠΡΟΚΟΠΗΣ ΠΑΥΛΟΠΟΥΛΟΣ: 'Οχι, κύριε Πρόεδρε.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Είναι θέμα διατύπωσης.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το "δύναται" πάει αργότερα.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Η έννοια είναι ότι ο Υπουργός πρέπει να έχει τη δυνατότητα να ζητεί να ανατίθεται σε εισαγγελείς -και αυτοί να μπορούν να αναθέσουν σε άλλον δικαστικό λειτουργό- η διενέργεια διοικητικής εξέτασης για τις περιπτώσεις που προβλέπονται αυτές οι ποινές.
ΠΡΟΕΔΡΟΣ (Απόστολος Κακλαμάνης): 'Αρα έχει τη διακριτική ευχέρεια.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ακριβώς.
ΠΡΟΚΟΠΗΣ ΠΑΥΛΟΠΟΥΛΟΣ: Είναι δέσμια η αρμοδιότητα του Υπουργού να διατάσσει ένορκη διοικητική εξέταση. Αλλά είναι διακριτική η ευχέρεια, τη αυτή η ένορκη διοικητική εξέταση να γίνεται από τον εισαγγελέα ή όχι. Αυτό πρέπει να διευκρινισθεί.
ΠΡΟΕΔΡΟΣ (Απόστολος Κακλαμάνης): Τώρα έγινε σαφές.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Είμαστε σύμφωνοι.
Επίσης, στο άρθρο 3 παράγραφος 1, όσον αφορά το 10% των γυναικών, γίνεται η εξής αναδιατύπωση: "Για την εκπλήρωση της κατά το άρθρο 1 αποστολής των ως άνω υπηρεσιών, η φύση και οι ιδιαιτερότητες της οποίας απαιτούν ιδιαίτερα φυσικά και σωματικά προσόντα, προσλαμβάνονται ως συνοριακοί φύλακες με σύστημα αντικειμενικών κριτηρίων (μόρια) 'Ελληνες πολίτες σε ποσοστό 90% άνδρες, που έχουν εκπληρώσει τις στρατιωτικές τους υποχρεώσεις και δεν έχουν υπερβεί το 32ο έτος της ηλικίας τους και σε ποσοστό 10% γυναίκες, που δεν έχουν υπερβεί το 26ο έτος της ηλικίας τους". Στη συνέχεια η διατύπωση είναι όπως είχαμε συμφωνήσει στην προηγούμενη συνεδρίασή μας, δηλαδή ότι απαιτείται να κατοικούν την τελευταία διετία κλπ.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, το λόγο.
ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Θα ήθελα να παρακαλέσω τον κύριο Υπουργό να δώσει μία απάντηση στην παρατήρηση που έκανε ο συνάδελφος κ. Μαρκογιαννάκης για τους προσληφθέντες αστυφύλακες το 1995. Εάν όντως, όπως 

  



Σελίδα 10246 
Η σελίδα σε PDF 

  



Σελίδα 10247 
Η σελίδα σε PDF 

  



Σελίδα 10248 
Η σελίδα σε PDF 

  



Σελίδα 10249 
Η σελίδα σε PDF 

  



Σελίδα 10250 
9 έγινε δεκτό κατά πλειοψηφία.
Εισερχόμαστε στην ψήφιση του άρθρου 10.
Ερωτάται το Σώμα: Γίνεται δεκτό το άρθρο 10;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΤΩΝΙΟΣ ΦΟΥΣΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 10 έγινε δεκτό κατά πλειοψηφία.
Εισερχόμαστε στην ψήφιση του άρθρου 11.
Ερωτάται το Σώμα: Γίνεται δεκτό το άρθρο 11;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΤΩΝΙΟΣ ΦΟΥΣΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 11 έγινε δεκτό κατά πλειοψηφία.
Εισερχόμαστε στην ψήφιση του άρθρου 12. 
Ερωτάται το Σώμα: Γίνεται δεκτό το άρθρο 12;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΤΩΝΙΟΣ ΦΟΥΣΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 12 έγινε δεκτό κατά πλειοψηφία.
Εισερχόμαστε στην ψήφιση του άρθρου 13.
Ερωτάται το Σώμα: Γίνεται δεκτό το άρθρο 13;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΤΩΝΙΟΣ ΦΟΥΣΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 13 έγινε δεκτό κατά πλειοψηφία.
Εισερχόμαστε στην ψήφιση του άρθρου 14.
Ερωτάται το Σώμα: Γίνεται δεκτό το άρθρο 14;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΤΩΝΙΟΣ ΦΟΥΣΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 14 έγινε δεκτό κατά πλειοψηφία.
Εισερχόμαστε στην ψήφιση του άρθρου 15.
Ερωτάται το Σώμα: Γίνεται δεκτό το άρθρο 15;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΤΩΝΙΟΣ ΦΟΥΣΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 15 έγινε δεκτό κατά πλειοψηφία.
Εισερχόμαστε στην ψήφιση του άρθρου 16.
Ερωτάται το Σώμα: Γίνεται δεκτό το άρθρο 16;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΤΩΝΙΟΣ ΦΟΥΣΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 16 έγινε δεκτό κατά πλειοψηφία.
Εισερχόμαστε στη συζήτηση των τροπολογιών.
Ορίστε, κύριε Ιωαννίδη, έχετε το λόγο.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, ο κύριος Υπουργός έχει καταθέσει τέσσερις τροπολογίες. Και για μεν τις τρεις, απ' ό,τι διεφάνη, δεν υπάρχει πρόβλημα.
Η τέταρτη τροπολογία, που αναφέρεται στο θέμα της συστάσεως της υπηρεσίας εσωτερικών υποθέσεων του Υπουργείου...
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εξ όλων των πτερύγων, μην κάνετε πηγαδάκια. Η συνεδρίαση συνεχίζεται. 
ΦΟΙΒΟΣ ΙΩΑΝΝΙΔΗΣ: ... είναι μια τροπολογία, η οποία έχει ήδη προκαλέσει συζητήσεις και το ενδιαφέρον όλων των πτερύγων της Βουλής. Είναι όμως μία τροπολογία, η οποία βεβαίως θέλει χρόνο για να συζητηθεί. 'Ηδη η εμβόλιμη συνεδρίαση έχει φθάσει στις 14.00' η ώρα. Υπάρχει και βραδινή συνεδρίαση με νομοθετική εργασία και πάλι, με άλλο σχέδιο νόμου.
Εν όψει αυτού, αλλά και του γεγονότος ότι διεπιστώθη, απ' όσα ελέχθησαν μέχρι τώρα τόσο από τον Κοινοβουλευτικό Εκπρόσωπο της Νέας Δημοκρατίας όσο και από τον πρώην Πρωθυπουργό τον κ. Μητσοτάκη, αλλά και από τις άλλες πτέρυγες της Βουλής - υπάρχει συναίνεση και συμφωνία -ως προς το ότι πρέπει να υπάρξει ρύθμιση ανάλογη για την Αστυνομία με τη δημιουργία της αντίστοιχης υπηρεσίας, θα ήθελα να προτείνω στον κύριο Υπουργό εν όψει της δυσχέρειας που υπάρχει της χρονικής εν όψει της σύμπτωσης απόψεων της συμφωνίας και της συναίνεσης, όπως ακούστηκε, για τη δημιουργία μιας τέτοιας υπηρεσίας, προκειμένου να αντιμετωπιστεί το μείζον πρόβλημα αν θέλετε που υπάρχει στο χώρο της Αστυνομίας -θα πρότεινα στον κύριο Υπουργό, αν δεν έχει αντίρρηση, να αποσύρει αυτήν την τροπολογία, η οποία βεβαίως πολύ σύντομα μπορεί να έλθει πάλι με σχέδιο νόμου, που θα ετοίμαζε ο κύριος Υπουργός κατά έναν τέτοιον τρόπο, ώστε να υπάρξει πιο άνετη συζήτηση και, εν πάση περιπτώσει, να αντιμετωπιστεί το πρόβλημα με τη συναίνεση που το ίδιο το πρόβλημα επιβάλλει.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Θα ήθελα να τονίσω ότι από πλευράς της Νέας Δημοκρατίας υπάρχει η απόλυτη συμφωνία ότι πρέπει να δημιουργηθεί μέσα στο Υπουργείο Δημόσιας Τάξης στο πλαίσιο του οργανισμού του Υπουργείου Δημόσιας Τάξης επιθεώρηση για τα θέματα αυτά. Μόνο που, όπως είπαμε την άλλη φορά, πρέπει να υπάρχουν και τα εχέγγυα τα οργανωτικά και της στελέχωσης, ώστε να ξέρουμε περί τίνος πρόκειται. Και τονίσαμε στον κύριο Υπουργό ότι το καλύτερο απ' όλα θα ήταν να έλθει, είτε ολοκληρωμένο σχέδιο νόμου είτε ακόμη ρύθμιση και σε άλλο σχέδιο νόμου. Αλλά πάντως η ρύθμιση ώστε να γνωρίζουμε τι ψηφίζουμε.
Είμαστε υπέρ του να δημιουργηθεί μια τέτοια εγγύηση στο πλαίσιο του Υπουργείου Δημόσιας Τάξης. Αλλά πρέπει να γνωρίζουμε ποια περαιτέρω εχέγγυα υπάρχουν, για να δούμε αν θα είναι αξιοκρατική η στελέχωσή της και βεβαίως αν οι αρμοδιότητες θα ασκούνται προς τη σωστή κατεύθυνση.
Με αυτήν την έννοια θα παρακαλούσα και από πλευράς της Νέας Δημοκρατίας τον κύριο Υπουργό να αποσύρει την τροπολογία και να φέρει ολοκληρωμένη ρύθμιση.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε ζητήσει το λόγο πριν από όλους τους Κοινοβουλευτικούς Εκπροσώπους, αλλά πιστεύω καλό θα ήταν, αν θέλετε, να ακούσετε και τον κ. Κουβέλη και να μιλήσετε μετά.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Εντάξει, κύριε Πρόεδρε. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Θα είμαι πολύ σύντομος, κύριε Πρόεδρε, άλλωστε πριν από λίγο διατύπωσα τις απόψεις μου.
Δεν είναι μόνο, κύριε Υπουργέ, το προχωρημένο της ώρας, είναι οι ελλείψεις που υπάρχουν στην προτεινόμενη ρύθμιση με τη συγκεκριμένη τροπολογία που φέρνετε. Θα σας ζητούσα χάριν της σπουδαιότητος του θέματος, να μην επιμείνετε για σήμερα. Να φέρετε μία ολοκληρωμένη πρόταση. Και εμείς καταλαβαίνουμε τη σπουδαιότητα του ζητήματος, δεν έχουμε αντίρρηση για τη σύσταση υπηρεσίας εσωτερικών υποθέσεων στο Υπουργείο Δημόσιας Τάξης, αλλά δεν είναι δυνατόν με αυτήν την τόσο ελλιπή πρόταση να αντιμετωπίσουμε ένα τόσο μεγάλο και σημαντικό πρόβλημα.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, το λόγο παρακαλώ. 
ΠΡΟΕΔΡΕΥΩΝ (Παναγιώτης Σγουρίδης): Δεν δικαιούστε, έχετε Κοινοβουλευτικό Εκπρόσωπο.
ΝΙΚΟΛΑΟΣ ΓΚΕΛΕΣΤΑΘΗΣ: Συζητούμε τις τροπολογίες;
ΠΡΟΕΔΡΕΥΩΝ (Παναγιώτης Σγουρίδης): 'Οχι, διαδικαστικό θέμα συζητούμε. Γι' αυτό δεν δικαιούστε και εσείς, κύριε Καρακώστα. Δεν σας αδικεί το Προεδρείο, ούτε θέλει να σας αδικήσει. Αφήστε να προχωρήσουμε σύμφωνα με τον Κανονισμό. 
Ορίστε, κύριε Υπουργέ, έχετε το λόγο. 
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Kύριε Πρόεδρε, όταν είχα την ευκαιρία την Πέμπτη να αναπτύξω σε συντομία τους λόγους για τους οποίους προτείνουμε τη σύσταση αυτής της υπηρεσίας, είχα εκφράσει την επιθυμία -και όχι απλά επιθυμία, θα έλεγα ότι είχα κρίνει απαραίτητο- αυτή η υπηρεσία να συσταθεί, αν είναι δυνατόν με τη συναίνεση όλων των πτερύγων της Βουλής, διότι η αντιμετώπιση του προβλήματος της διαφθοράς δεν είναι υπόθεση 

  



Σελίδα 10251 
ενός Υπουργού, οποιουδήποτε, ή της ηγεσίας, οποιασδήποτε. Γι' αυτό είχα και τότε προτείνει ότι θα πρέπει η υπηρεσία αυτή να υποβάλλει και κάθε χρόνο κάποια έκθεση, είτε στη Διαρκή Επιτροπή είτε κάπου αλλού, θα δούμε που.
Το δεύτερο που είχα τονίσει είναι ότι σε καμία περίπτωση εμείς, που προτείνουμε τη σύσταση αυτής της επιτροπής, δεν επιδιώκουμε να συστήσουμε κάποιο Σώμα, που θα παρεκτραπεί από το βασικό στόχο.
Αποδέχομαι λοιπόν την πρόταση να φέρουμε το θέμα σύντομα στη Βουλή, είτε ως αυτοτελές νομοσχέδιο είτε σε κάποιο άλλο νομοσχέδιο -αυτό δεν έχει ίσως σημασία- με σαφήνεια. Θεωρώ πολύ σημαντικό όμως ότι σήμερα όλες οι πτέρυγες, όλη η Βουλή συμφωνεί στην αναγκαιότητα της σύστασης αυτής της υπηρεσίας. Ευχαριστώ.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Παναγιώτης Σγουρίδης): Επί του διαδικαστικού, κύριε Μητσοτάκη;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Επί του διαδικαστικού.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Μητσοτάκη, έχετε το λόγο.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Σ' ό,τι με αφορά, κύριε Πρόεδρε -επειδή και το όνομά μου ανεφέρθη- θα ήθελα να πω ότι δεν έχω καμία αντίρρηση, μέσα στα πλαίσια όμως του Υπουργείου, να υπάρξει και μία επιθεώρηση, η οποία να ασχολείται με αυτό το πρόβλημα, και ενδεχομένως να χρησιμοποιηθεί και εισαγγελέας ως προϊστάμενος, αλλά θεωρώ ότι είναι στρουθοκαμηλισμός απαράδεκτος να περιορίζουμε το μεγάλο πρόβλημα του να επικρατήσει ηθική στην Ελληνική Αστυνομία -η οποία βεβαίως δεν είναι διεφθαρμένη στο σύνολό της, αλλά είναι βέβαιο ότι υπάρχει ένα μικρό τμήμα ανθρώπων οι οποίοι είναι επιλήσμονες του χρέους των- μόνο στη δημιουργία ενός Σώματος τέτοιου, ή μιας υπηρεσίας τέτοιας.
Γι' αυτό πιστεύω ότι το Σώμα πρέπει να επωφεληθεί από την όποια ευκαιρία δώσει ο κύριος Υπουργός φέρνοντας, είτε νόμο είτε προσθήκη, για να συζητήσουμε το γενικότερο πρόβλημα, το οποίο ασφαλώς δεν λύνεται μόνο με τη δημιουργία μίας υπηρεσίας.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 1889 και ειδικό 17, η οποία κατατέθηκε στις 5.6.1998, αποσύρεται.
'Εχουμε πλέον να συζητήσουμε τρεις τροπολογίες, κύριοι συνάδελφοι. Πρώτη είναι η με γενικό αριθμό 1880 και ειδικό 14 και αφορά τις προϋποθέσεις για χορήγηση ειδικής άδειας λειτουργίας επιχειρήσεων παροχής υπηρεσιών ασφαλείας.
Η δεύτερη είναι με γενικό αριθμό 1883 και ειδικό 15 για την απαγόρευση μετατάξεων προσωπικού ασφαλείας από Νομικά Πρόσωπα Δημοσίου Δικαίου, Ο.Τ.Α. κλπ.
Και η τρίτη είναι με γενικό αριθμό 1885 και ειδικό 16 για την ανασυγκρότηση του Συμβουλίου Συντονισμού Ανάλυσης και Ερευνών.
Ξεκινάμε από την πρώτη τροπολογία με γενικό αριθμό 1880 και ειδικό 14.
Υπάρχει κανείς εκ των κυρίων συναδέλφων, που θέλει να μιλήσει επ'αυτής της τροπολογίας;
Ο κ. Φούσας έχει το λόγο.
ΑΝΤΩΝΙΟΣ ΦΟΥΣΑΣ: Από τη στιγμή που διαφωνούμε γενικά με το νομοσχέδιο, δεν την ψηφίζουμε.
ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει κανείς εγγεγραμμένος να μιλήσει επί της τροπολογίας και ερωτάται το Σώμα: Γίνεται δεκτή η τροπολογία με γενικό αριθμό 1880 και ειδικό 14;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 1880 και ειδικό 14 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Εισερχόμαστε στη δεύτερη τροπολογία με γενικό αριθμό 1883 και ειδικό 15, για την απαγόρευση προσωπικού ασφαλείας από τα Νομικά Πρόσωπα Δημοσίου Δικαίου, Ο.Τ.Α. κλπ.
Υπάρχει κανείς εκ των κυρίων συναδέλφων, που θέλει να μιλήσει επ'αυτής της τροπολογίας; Κανείς.
Ερωτάται το Σώμα: Γίνεται δεκτή η τροπολογία με γενικό αριθμό 1883 και ειδικό 15;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 1883 και ειδικό 15 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην τρίτη τροπολογία με γενικό αριθμό 1885 και ειδικό 16 για την ανασυγκρότηση του Συμβουλίου Συντονισμού Ανάλυσης και Ερευνών.
Υπάρχει κανείς εκ των κυρίων συναδέλφων, που θέλει να μιλήσει επ'αυτής της τροπολογίας; Κανείς.
Ερωτάται το Σώμα: Γίνεται δεκτή η τροπολογία με γενικό αριθμό 1885 και ειδικό 16;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 1885 και ειδικό 16 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
'Εχουμε να ψηφίσουμε και το ακροτελεύτιο άρθρο.
Ερωτάται το Σώμα; Γίνεται δεκτό το ακροτελεύτιο άρθρο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΣΤΡΑΤΗΣ ΚΟΡΑΚΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Δημοσίας Τάξεως: "Υπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις" έγινε δεκτό επί της αρχής και επί των άρθρων κατά πλειοψηφία.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Εμπορικής Ναυτιλίας, Εξωτερικών, Οικονομικών και Δημόσιας τάξης κατέθεσαν σχέδιο νόμου: "Κύρωση του Πρωτοκόλλου Συνεργασίας μεταξύ του Υπουργείου Εμπορικής Ναυτιλίας της Ελληνικής Δημοκρατίας και του Υπουργείου Εσωτερικών της Δημοκρατίας της Αλβανίας σχετικά με την εκτέλεση κοινών περιπολιών από την Αστυνομία Συνόρων και το Ελληνικό Λιμενικό Σώμα για την αποτελεσματικότερη αστυνόμευση της θαλάσσιας μεθορίου μεταξύ των δύο χωρών". 
Παραπέμπτεται στην αρμόδια Διαρκή Επιτροπή.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 14.10' λύεται η συνεδρίαση για σήμερα το απόγευμα ημέρα Τρίτη 9 Ιουνίου 1998 και ώρα 18.00' με αντικείμενο εργασιών του Σώματος: α) Κοινοβουλευτικός έλεγχος, συζήτηση αναφορών και ερωτήσεων και β) νομοθετική εργασία, μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης: "Ανασύνταξη των εκλογικών καταλόγων, οργάνωση και άσκηση του εκλογικού δικαιώματος των ετεροδημοτών, εκσυγχρονισμός της εκλογικής διαδικασίας και άλλες διατάξεις", σύμφωνα με την ημερήσια διάταξη.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

  



Σελίδα 10252 
Η σελίδα σε PDF 

