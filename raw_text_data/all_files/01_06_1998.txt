
Σελίδα 9929 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΜΓ'
Δευτέρα 1 Ιουνίου 1998
Αθήνα, σήμερα την 1η Ιουνίου 1998, ημέρα Δευτέρα και ώρα 18.04' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Δημήτριο Πιπεργιά, Βουλευτή Ευβοίας, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η 'Ενωσις Αγροτικών Συνεταιρισμών Βόλου Μαγνησίας ζητεί την οικονομική στήριξη των παραγωγών των παρακαρλίων περιοχών που επλήγησαν από ανεμοθύελλα στις 9 και 10 Μαϊου '98.
2) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η 'Ενωσις Αγροτικών Συνεταιρισμών Βόλου Μαγνησίας ζητεί την οικονομική στήριξη των παραγωγών των παρακαρλίων περιοχών που επλήγησαν από ανεμοθύελλα στις 9 και 10 Μαϊου '98.
3) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η 'Ενωσις Αγροτικών Συνεταιρισμών Βόλου Μαγνησίας ζητεί την οικονομική στήριξη των παραγωγών των παρακαρλίων περιοχών που επλήγησαν από ανεμοθύελλα στις 9 και 10 Μαϊου '98.
4) Ο Βουλευτής Μαγνησίας κ. ΛΕΩΝΙΔΑΣ ΤΖΑΝΗΣ κατέθεσε αναφορά με την οποία η Κοινότητα Ζαγοράς Μαγνησίας διαμαρτύρεται για τον αποκλεισμό του λιμανιού Χορευτού από την ακτοπλοϊκή γραμμή των Ιπτάμενων Δελφινιών.
5) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Κοινότητα Ζαγοράς Μαγνησίας διαμαρτύρεται για τον αποκλεισμό του λιμανιού Χορευτού από την ακτοπλοϊκή γραμμή των Ιπτάμενων Δελφινιών.
6) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Κοινότητα Ζαγοράς Μαγνησίας διαμαρτύρεται για τον αποκλεισμό του λιμανιού Χορευτού από την ακτοπλοϊκή γραμμή των Ιπτάμενων Δελφινιών.
7) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία ο Σύλλογος Πολυτέκνων Λάρισας και Περιχώρων ζητεί τη νομοθετική ρύθμιση των οικονομικών αιτημάτων των μελών του.
8) Ο Βουλευτής Ηλείας κ. ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ κατέθεσε αναφορά με την οποία η Ομοσπονδία Εμπορικών Συλλόγων Ηλείας ζητεί νομοθετική ρύθμιση των οφειλών προς το Δημόσιο των σεισμόπληκτων Νομού Ηλείας.
9) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Ιωλκού του Νομού Μαγνησίας ζητεί για τους Δήμους, που προήλθαν από συνένωση να υπάρξει νομοθετική ρύθμιση διεξαγωγής των δημοτικών εκλογών.
10) Ο Βουλευτής Αθηνών κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία ο Σύλλογος Διπλωματούχων Μηχανικών ΟΣΕ ζητεί την εξυγίανση και τον εκσυγχρονισμό του ΟΣΕ.
11) Ο Βουλευτής Αχαίας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία οι Εργαζόμενοι της ΥΑ/ΕΟΤ ΞΕΝΙΑ Λ.Κυλλήνης υποβάλλουν προτάσεις ρύθμισης της εργασιακής σχέσης τους.
12) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Αναπήρων και Θυμάτων Πολέμου Στερεάς Ελλάδας ζητεί την ικανοποίηση των συνταξιοδοτικών αιτημάτων των μελών της.
13) Ο Βουλευτής Αχαίας κ. ΓΕΩΡΓΙΟΣ ΤΣΑΦΟΥΛΙΑΣ κατέθεσε αναφορά με την οποία το Σωματείο Καπνεργατών και Καπνεργατριών του Εθνικού Οργανισμού Καπνού Αγρινίου και του Ιδιωτικού Καπνεμπορίου "Η Αλληλεγγύη" ζητεί να συμπεριληφθεί ο Νομός Αιτωλ/νίας σε προγράμματα επιδοτήσεων για την επιβίωση των καπνεργατών.
14) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία το Γεωτεχνικό Επιμελητήριο Ελλάδας Περιφερειακό Παράρτημα Κρήτης διαμαρτύρεται για το άρθρο 8 του ν. 2503/97 που ρυθμίζει θέματα της τοπικής αυτοδιοίκησης.
15) Ο Βουλευτής Αθήνας κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία οι εργαζόμενοι του Παράκτιου Κέντρου Ραδιοεπικοινωνιών Λήμνου διαμαρτύρονται για το κλείσιμο των παράκτιων Κέντρων Ραδιοεπικοινωνιών ΟΤΕ Λήμνου.
16) Η Βουλευτής Αθήνας κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία ο Δήμος Καλαμάτας 
 




Σελίδα 9930 
του Νομού Μεσσηνίας ζητεί την εξαίρεση των αναπληρωτών και ωρομισθίων από τη διαδικασία του επικείμενου διαγωνισμού για το διορισμό των εκπαιδευτικών στο δημόσιο.
17) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Πανελλήνιος Σύλλογος Φυσικοθεραπευτών ζητεί να ληφθούν μέτρα για τον εκσυγχρονισμό των οργανισμών λειτουργίας των στρατιωτικών νοσοκομείων σε σχέση με τα εκεί λειτουργούντα Φυσικοθεραπευτήρια.
18) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία η Πανελλήνια 'Ενωση Πλοιάρχων Εμπορικού Ναυτικού υποβάλλει προτάσεις για την επίλυση των προβλημάτων που αντιμετωπίζει ο κλάδος των ναυτεργατών.
19) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Ενώσεων Νοσοκομειακών Γιατρών Ελλάδας ζητεί την ανανέωση της σύμβασης εργασίας του ειδικευόμενου γιατρού Αποστολίδη Χαραλάμπους.
20) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Κοινότητα Λαβαρών του Νομού 'Εβρου ζητεί τη χορήγηση αποζημίωσης για την αποκατάσταση των καταστροφών που έγιναν από τις πλημμύρες στον κάμπο της κοινότητας.
21) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων υποβάλλει προτάσεις για τη χορήγηση του εκλογικού επιδόματος στα μέλη της.
22) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία η Συντονιστική Επιτροπή Συλλόγων Επαναπατρισθέντων Πολιτικών Προσφύγων ζητεί την τροποποίηση στο ν. 1540/85 σχετικά με την ακίνητη περιουσία των πολιτικών προσφύγων.
23) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε δημοσίευμα εφημερίδας σχετικά με τα βασιλικά κτήματα στο Τατόι.
24) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ διαμαρτύρεται για την πρόταση αναθεώρησης του οικοπεδικού σχεδίου του Δήμου Νέας Ερυθραίας που αφορά σε οικοπεδική έκταση του ΤΑΠ-ΟΤΕ στη θέση Καστρί Νέας Ερυθραίας.
25) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Σύλλογος Πλατανιστιωτών Εύβοιας "Η Γέραιστος" αντιτίθεται στην κατασκευή υποσταθμού για την εξυπηρέτηση του Αιολικού Πάρκου στη θέση Λιβάδι Εύβοιας.
26) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Πηλίου του Νομού Εύβοιας ζητεί την επαναλειτουργία σε 24ωρη βάση του πυροσβεστικού οχήματος και του πυροφυλακίου στο Πήλι.
27) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το Σώμα Ελλήνων Προσκόπων Νέας Ιωνίας του Νομού Μαγνησίας ζητεί χρηματοδότηση για την επίλυση του στεγαστικού του προβλήματος.
28) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Πανελλήνιος Σύλλογος Εφοδιαστών Πλοίων ζητεί την ενοποίηση του ΣΔΕ και Τιμολογίου - Δελτίου Αποστολής σε ενιαίο έντυπο.
29) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία ο Σύνδεσμος Σιδηροδρομικών Πελοποννήσου καταγγέλλει την κατάργηση τεσσάρων δρομολογίων τραίνων στην Πελοπόννησο και ζητεί την επαναφορά τους.
30) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Σωματείο Καπνεργατών Εθνικού Οργανισμού και του Ιδ. Καπνεμπορίου "Η ΑΛΛΗΛΕΓΓΥΗ" ζητεί να συμπεριληφθεί και ο Νομός Αιτωλ/νίας σε προγράμματα επιδοτήσεων.
31) Οι Βουλευτές κύριοι ΦΩΤΗΣ ΚΟΥΒΕΛΗΣ, ΣΠΥΡΟΣ ΔΑΝΕΛΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Ομοσπονδία Σωματείων Ελλήνων Βορειοηπειρωτών "Ο ΑΓΙΟΣ ΚΟΣΜΑΣ" διαμαρτύρεται για την κοινή Υπουργική Απόφαση της 29ης/4/98 που αφορά στη χορήγηση ειδικού δελτίου ταυτότητας αλλοδαπού και στους ελληνικής καταγωγής υπηκόους Αλβανίας.
32) Ο Βουλευτής Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί οι εκπαιδευτικοί όλων των βαθμίδων πάσχοντες από Μεσογειακή Δρεπανοκυτταρική και Μικροδρεπανοκυττατική Αναιμία, να διορίζονται σε ποσοστό 5% επί των εκάστοτε διορισμών εκπαιδευτικών, χωρίς εξετάσεις.
33) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Πηλίου Εύβοιας ζητεί να ξαναλειτουργήσει επί 24ώρου βάσεως το πυροσβεστικό όχημα και το πυροφυλάκιο στο Πήλι.
34) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Ομοσπονδία Αναπήρων και Θυμάτων Πολέμου Στερεάς Ελλάδος ζητεί την επίλυση ασφαλιστικών και λοιπών προβλημάτων των αναπήρων.
35) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Κοινότητα Μαρμαρίου Εύβοιας ζητεί το διορισμό αποκλειστικού αστυάτρου για την περιοχή της Νότιας Καρυστίας.
36) Η Βουλευτής Πειραιά κ. ΣΤΕΛΛΑ ΑΛΦΙΕΡΗ κατέθεσε αναφορά με την οποία η Πανελλήνιος 'Ενωσις Πλοιάρχων Εμπορικού Ναυτικού ζητεί την επίλυση ασφαλιστικών, οικονομικών και λοιπών προβλημάτων του κλάδου της.
37) Ο Βουλευτής Αθηνών κ. ΠΕΤΡΟΣ ΚΟΥΝΑΛΑΚΗΣ κατέθεσε αναφορά με την οποία η Ελληνική Κοινότητα Νυρεμβέργης ζητεί να μη φορολογούνται οι συντάξεις των παλλινοστούντων Ελλήνων.
38) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με τις αντιρρήσεις για μια λειτουργία μονάδας ηλεκτρικής ενέργειας στο βόρειο τμήμα της χώρας λόγω του κινδύνου απώλειας τάσης στη Νότια Ελλάδα.
39) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με τον οικονομικό έλεγχο του Σώματος Δίωξης Οικονομικού Εγκλήματος στη "Συκική" στην Καλαμάτα.
40) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με τη μετακίνηση των εκπαιδευτικών αεροσκαφών τύπου Τ-37 στην αεροπορική βάση του Αγρινίου.
41) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο το Λιμενικό Ταμείο Μεσσηνίας ζητεί τη νομοθετική ρύθμιση της επέκτασης των χώρων, που εξομοιώνονται με τη θαλάσσια ζώνη λιμένα.
 




Σελίδα 9931 
42) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με το αίτημα του Δήμου Γαργαλιάνων του Νομού Μεσσηνίας της ολοκλήρωσης του Λουτροθεραπευτηρίου Βρωμονερίου της περιοχής του.
43) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας που αφορά στο αίτημα της ένταξης του Νομού Μεσσηνίας στο πρόγραμμα ενισχύσεων δραστηριοτήτων σχετικά με το ελαιόλαδο προστατευόμενης ονομασίας προέλευσης.
44) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με τη μεθόδευση προώθησης του ελαιολάδου στην εσωτερική αγορά.
45) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με τα προβλήματα στην εφαρμογή του νόμου για τα κίνητρα στους νέους αγρότες.
46) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τα προβλήματα στη λειτουργία των Νοσοκομείων του λεκανοπεδίου λόγω των απεργιακών κινητοποιήσεων και των στάσεων εργασίας του ιατρικού προσωπικού.
47) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε δημοσίευμα εφημερίδας σχετικά με τη λειτουργία του Π.Π.Γ. Νοσοκομείου Λάρισας.
48) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε δημοσίευμα εφημερίδας σχετικά με τη διαδικασία της χορήγησης της πράσινης κάρτας στους αλλοδαπούς.
49) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε δημοσίευμα εφημερίδας σχετικά με τις εισαγωγικές εξετάσεις για τα ΑΕΙ.
50) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με το αίτημα εκσυγχρονισμού του σιδηροδρομικού δικτύου Πελοποννήσου.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4798/18-2-98 ερώτηση δόθηκε με το υπ'αριθμ. 1759/8-4-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώνας στην 4798/18-2-98 ερώτηση του Βουλευτή κ. Λευτέρη Παπανικολάου, που μας διαβιβάσθηκε από το Υπουργείο Υγείας και Πρόνοιας με το Α1α/2100/Φ1/13-3-98 έγγραφό του, σχετικά με τις απεργιακές κινητοποιήσεις των υπαλλήλων του ΙΚΑ, σας γνωρίζουμε τα εξής:
Μετά την πραγματοποιηθείσα 24ωρη απεργία στις 10/2/1998 την οποία είχε κηρύξει η Πανελλήνια Ομοσπονδία Συλλόγων Εργαζομένων ΙΚΑ, ανεστάλησαν οι απεργιακές κινητοποιήσεις, επειδή υπήρξαν θετικές εξελίξεις στα αιτήματα που είχαν υποβληθεί. 
'Ετσι το θέμα της πληρωμής των υπαλλήλων του Ιδρύματος που απασχολήθηκαν στην πληρωμή του αδειοδωροσήμου ρυθμίσθηκε με τη διάταξη του άρθρου 18 παρ. 6 του ν. 2592/98 (ΦΕΚ 57/Α/19-3-98) και ήδη προωθείται σχετική Υπουργική Απόφαση για τον καθορισμό της αμοιβής των υπαλλήλων οι οποίοι θα απασχοληθούν για την καταβολή του Δώρου Πάσχα 1998 στους εργατοτεχνίτες οικοδόμους.
Ο Υφυπουργός
ΝΙΚΟΣ ΦΑΡΜΑΚΗΣ"
2. Στην με αριθμό 4876/19-2-98 ερώτηση δόθηκε με το υπ'αριθμ. 4883/3-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 4876/19-2-98 που κατατέθηκε στη Βουλή των Ελλήνων από το Βουλευτή κ. Η. Παπαδόπουλο και μας διαβιβάστηκε από το Υ.ΠΕ.ΧΩ.Δ.Ε. σας γνωρίζουμε τα εξής:
Η Ελληνική Επιτροπή Ατομικής Ενέργειας, αρμόδια για την προστασία του ελληνικού πληθυσμού από τις ιονίζουσες ακτινοβολίες έχει ασχοληθεί τα τελευταία χρόνια συστηματικά με το θέμα του ραδονίου. Για την εκτίμηση του προβλήματος βασίστηκε στις εργασίες 14 εργαστηρίων που ανήκουν σε ΑΕΙ και ερευνητικά Κέντρα που διεξάγουν μετρήσεις ραδονίου στην Ελλάδα.
Για την καταγραφή των μέχρι τούδε εργασιών και των μετρήσεων στο θέμα αυτό και τη διατύπωση προτάσεων για περαιτέρω ενέργειες, η ΕΕΑΕ οργάνωσε στις 6.6.1996 ανοιχτή Ημερίδα στο Αμφιθέατρο του ΕΚΕΦΕ "Δημόκριτος" με θέμα: "ΡΑΔΟΝΙΟ ΚΑΙ ΕΛΛΗΝΙΚΗ ΚΑΤΟΙΚΙΑ". Τα αποτελέσματα από τις εργασίες που παρουσιάστηκαν στην Ημερίδα ήταν ότι οι συγκεντρώσεις του ραδονίου στα ελληνικά σπίτια, είναι χαμηλές, σε σύγκριση με αυτές των χωρών της βόρειας Ευρώπης πράγμα που αποδόθηκε στον ικανοποιητικό εξαερισμό της ελληνικής κατοικίας, αλλά και στη διαφορά του φυσικού υποβάθρου. Οι ανακοινωθείσες εργασίες αφορούσαν κυρίως τοπικές ή και περιφερειακές επισκοπήσεις, και τονίσθηκε η ανάγκη για συστηματική εθνική επισκόπηση ώστε να αποκτήσουμε πλήρη εικόνα όλου του ελληνικού χώρου.
Για την περαιτέρω διερεύνηση του αντικειμένου και την ανταλλαγή απόψεων και γνώσεων η ΕΕΑΕ οργάνωσε σε συνεργασία με το ΕΜΠ την "1η Περιφερειακή Συνάντηση Νοτιοανατολικής Ευρώπης για το Ραδόνιο", στην Αθήνα, στις 3 Απριλίου 1997, με ομιλητές εκπροσώπους από 13 χώρες.
Με βάση τα συμπεράσματα των δύο συνεδρίων η ΕΕΑΕ ανέθεσε σε Ομάδα τριών ειδικών επιστημόνων μελέτης σκοπιμότητας για τη διεξαγωγή εθνικής επισκόπησης ραδονίου στην Ελλάδα με συνεργασία όλων των περιφερειακών εργαστηρίων που ασχολούνται με το ραδόνιο. Η εκτέλεση του προγράμματος μετρήσεων έχει ήδη αρχίσει να εφαρμόζεται σταδιακά σε επιλεγμένες περιοχές, και επιπλέον συντάσσονται προτάσεις χρηματοδότησης για την ολοκλήρωση του προγράμματος.
Το συγκεκριμένο δημοσίευμα της απογευματινής εφημερίδας είναι αποσπασματικό και δεν ανταποκρίνεται στην πραγματικότητα, ως προς την πληρότητα, την έκταση των μετρήσεων, τα αποδεκτά όρια και τους πιθανούς κινδύνους για τον ελληνικό πληθυσμό. Οι δημοσιευθείσες μετρήσεις δεν προσθέτουν ουσιαστικά νέα στοιχεία πέραν αυτών που έχουν καταγραφεί και ανακοινωθεί στις προαναφερθείσες συναντήσεις που οργάνωσε η ΕΕΑΕ. Οι μετρήσεις του συγκεκριμένου εργαστηρίου είναι πολύ λίγες για να καλύψουν την Ελληνική Επικράτεια και πολύ φτωχές στατιστικά ώστε να οδηγούν σε αξιόπιστα συμπεράσματα. Τα συμπεράσματα στα οποία οδηγείται ο ειδικός είναι πολύ διαφορετικά από τα συμπεράσματα του αρθρογράφου. Επί παραδείγματι από τις 230 μετρήσεις που αναφέρονται στο δημοσίευμα, μόνο δύο υπερβαίνουν το όριο των 400 Βq/m3 που ορίζει ως όριο η Σύσταση 90/143/Εuratοm της Ευρωπαϊκής 'Ενωσης. Πληροφοριακά αναφέρεται ότι στις περισσότερες χώρες της Ευρώπης δεν έχουν θεσπιστεί ανώτατα όρια συγκεντρώσεων, όμως σε πολλές χώρες προτείνονται όρια πολύ ανώτερα από τα αναφερόμενα στη Σύσταση της Ε.Ε. στη Νορβηγία προτείνονται 800 Βq/m3 για τα υπάρχοντα κτίρια ενώ στην Ελβετία η τιμή φτάνει στα 1000 Βq/m3.
Συμπερασματικά αναγνωρίζουμε την σημασία που έχει η πλήρης μελέτη της συγκέντρωσης του ραδονίου καθώς και αναγκαιότητα έγκυρης και επιστημονικά ορθής ενημέρωσης του κοινού, γι' αυτό κρίνουμε ότι η λήψη οιωνδήποτε μέτρων θα πρέπει να γίνει μετά την ολοκλήρωση των μελετών.
Η Υπουργός
ΒΑΣΩ ΠΑΠΑΝΔΡΕΟΥ"
3. Στην με αριθμό 4961/23-2-98 ερώτηση δόθηκε με το υπ'αριθμ. 21/8-4-98 έγγραφο από τον Υπουργό Δημόσιας 
 




Σελίδα 9932 
Τάξης η ακόλουθη απάντηση:
"Σε απάντηση της ερώτησης 4961/23-2-98 που κατέθεσε ο Βουλευτής κ. Ε. Μπασιάκος και μας διαβίβασε το Υπουργείο ΠΕ.ΧΩ.Δ.Ε. με το 670 από 20-3-1998 έγγραφό του, σας γνωρίζουμε τα εξής:
Η ομαλή και ασφαλής κυκλοφορία πεζών και οχημάτων και η πρόληψη των τροχαίων ατυχημάτων, σε όλο το εθνικό και επαρχιακό δίκτυο της χώρας, αποτελεί πρωταρχικό στόχο και καθημερινή επιδίωξη του Υπουργείου μας.
Για την επιτυχία του στόχου αυτού και προκειμένου η προσπάθεια πρόληψης των τροχαίων ατυχημάτων να έχει θετικά αποτελέσματα έχουν εκδοθεί οι απαραίτητες διαταγές και έχουν δοθεί οι εντολές και οδηγίες προς τις αρμόδιες Υπηρεσίες της Ελληνικής Αστυνομίας για λήψη εντόνων μέτρων αστυνόμευσης της τροχαίας κίνησης, σωστή επιτήρηση των οδικών δικτύων, διενέργεια συνεχών αυστηρών ελέγχων τήρησης των κανόνων του Κ.Ο.Κ. καθώς και τη συγκέντρωση και επεξεργασία στοιχείων τροχαίων ατυχημάτων και πιστή εφαρμογή του Συστήματος Ελέγχου Συμπεριφοράς Οδηγών.
Ειδικότερα, για την καλύτερη και αποτελεσματικότερη αστυνόμευση των οδών, διατίθενται καθημερινά ρυθμιστές της κυκλοφορίας, καθώς και πεζές και εποχούμενες περιπολίες. Εκτός από περιπολικά και δίκυκλα με διακριτικά της Τροχαίας χρησιμοποιούνται και υπηρεσιακά αυτοκίνητα και δίκυκλα με συμβατικούς αριθμούς και χρωματισμό. Επίσης, καθιερώθηκε πρόγραμμα ελέγχου της οδικής κυκλοφορίας με ελικόπτερο σε συνεργασία με τις Υπηρεσίες Τροχαίας σε καθημερινή βάση για το Νομό Αττικής και για το Εθνικό οδικό Δίκτυο τις ημέρες ομαδικής εξόδου.
Ιδιαίτερο βάρος έχει δοθεί στον έλεγχο των μεγάλων οχημάτων (λεωφορείων) με τα οποία μετακινούνται ομαδικά πολλά άτομα καθώς και των φορτηγών, των δικύκλων και αγροτικών μηχανημάτων σε ό,τι αφορά την τήρηση των ορίων ταχύτητας, το επιτρεπόμενο βάρος, την αυστηρή εφαρμογή της απαγόρευσης χρήσης κινητών τηλεφώνων κατά την οδήγηση, την τήρηση των σχετικών με την νόμιμη και ασφαλή κυκλοφορία διατάξεων (άδεια κυκλοφορίας, έλεγχος από τα ΚΤΕΟ, κανονική λειτουργία φώτων, ταχογράφος, κίνηση στην δεξιά λωρίδα κυκλοφορίας, κλπ.) τη διαπίστωση κατοχής αδείας ικανότητας οδηγού κατηγορίας αντίστοιχης με το όχημα που οδηγούν και για τήρηση του καθορισμένου ωραρίου οδήγησης καθώς και την παραπομπή και επανεξέταση των οδηγών που αγνοούν βασικούς κανόνες του Κ.Ο.Κ. ή για τους οποίους διατηρούνται αμφιβολίες για τη σωματική ή πνευματική τους κατάσταση.
Για τη διαπίστωση της μέθης των οδηγών, οι αρμόδιες Υπηρεσίες Τροχαίας προβαίνουν στη συγκρότηση συνεργείων ελέγχου μέθης όλες τις ημέρες της εβδομάδας και ειδικότερα τα Σαββατοκύριακα και αργίες. οι έλεγχοι γίνονται με την χρήση σύγχρονων ηλεκτρονικών συσκευών με τις οποίες έχουν εφοδιασθεί οι Υπηρεσίες. Σε περίπτωση θανατηφόρου τροχαίου ατυχήματος γίνεται πάντοτε η ανίχνευση της μέθης των οδηγών.
Με ειδικά συνεργεία, επίσης, ελέγχεται και η ταχύτητα των οχημάτων σε όλη τη χώρα και με μικτά συνεργεία ελέγχονται δικυκλιστές ή οδηγοί αυτοκινήτων οι οποίοι διοργανώνουν αυτοσχέδιους αγώνες ή οδηγούν με προκλητικό και επικίνδυνο τρόπο.
Κατά τις περιόδους των μεγάλων εορτών του έτους και τις μαζικές εξόδους των πολιτών η τροχονομική αστυνόμευση είναι εντονότερη. Εκτός από τα μέτρα που έχουν ήδη αναφερθεί, διανέμονται από τις Υπηρεσίες Τροχαίας ενημερωτικά φυλλάδια κυκλοφοριακού περιεχομένου, γίνεται δια του τύπου και των τηλεοπτικών μέσων ενημέρωση και δίδονται οδηγίες για ασφαλή οδήγηση.
'Εμφαση έχει δοθεί και στην επισήμανση των ατελειών των οδών. Για τις φθορές, βλάβες, ατέλειες του οδικού δικτύου που επισημαίνονται, ενημερώνονται αμέσως τα συναρμόδια Υπουργεία για την αποκατάστασή τους και λήψη μέτρων αποτροπής των κινδύνων. Στα Υπουργεία αυτά και σε άλλους συναρμόδιους φορείς υποβάλλονται προτάσεις για μονοδρομήσεις οδών, αλλαγές δρομολογίων, αλλαγή χρόνου λειτουργίας φωτεινών σηματοδοτών, τοποθετήσεις καθέτου και οριζόντιας σήμανσης και γενικά για τη λήψη των αναγκαίων μέτρων και παρεμβάσεων, που θα επιλύσουν κυκλοφοριακά προβλήματα και θα συντελέσουν στην ταχεία, άνετη και ασφαλή κυκλοφορία προς όφελος των πολιτών και την εξυπηρέτηση του κοινωνικού συμφέροντος.
Παράλληλα, ερευνώνται και μελετώνται σε βάθος οι παράγοντες πρόκλησης των ατυχημάτων, συνάγονται συμπεράσματα και αποφασίζεται η λήψη κάθε πρόσφορου, προς τη κατεύθυνση αυτή, μέτρου, σε συνεργασία με τα άλλα Υπουργεία και συναρμόδιους φορείς.
Πέραν αυτών, καταβάλλονται συνεχείς προσπάθειες και για την κοινωνική ευαισθητοποίηση των πολιτών, με κύριους άξονες τη σωστή κυκλοφοριακή αγωγή, το σεβασμό στην ανθρώπινη ζωή και την εμπέδωση κυκλοφοριακής συνείδησης, μέσα από ομιλίες και διαλέξεις σε σχολεία, συλλόγους, επαγγελματικά σωματεία και διάφορες Υπηρεσίες, καθώς και ραδιοφωνικές εκπομπές, εκθέσεις, κλπ.
Ο Υπουργός
ΓΕΩΡΓΙΟΣ ΡΩΜΑΙΟΣ"
4. Στην με αριθμό 4965/23-2-98 ερώτηση δόθηκε με το υπ' αριθμ. 1022/7-4-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση της με αριθμό 4965/23.2.1998 ερώτησης που κατέθεσε στη Βουλή ο Βουλευτής κ. Βασ. Κεδίκογλου και κοινοποιήθηκε σε μας με το 8318/9.3.1998 έγγραφο του Υπουργείου Εσωτερικών, σχετικά με την κληρονομία της Βασιλικής Τασούλα, σας γνωρίζουμε τα εξής, όσον αφορά το δικής μας αρμοδιότητας θέμα:
Η Βασιλική Κων. Τασούλα, με την από 3.3.1963 ιδιόγραφη διαθήκη της, που δημοσιεύθηκε με το αριθ. 269/29.1.1981 πρακτικό του Πρωτοδικείου Αθηνών, άφησε όλη την περιουσία της στο Ελληνικό Δημόσιο, με την υποχρέωση να ιδρύσει μ' αυτή Πρότυπη Γεωργική Σχολή για εκπαίδευση των αγροτοπαίδων στις ενδεικνυόμενες και επιβαλλόμενες από επιστημονική και οικονομική άποψη καλλιέργειες.
Η περιουσία του κληρ/τος αυτού αποτελείται από δεκατέσσερα αστικά οικόπεδα, σε τρία από τα οποία υπάρχουν πεπαλαιωμένες οικοδομές, δεκατρία αγροτεμάχια και μια δασώδης έκταση.'Ολα ευρίσκονται στην Κοινότητα Ασμήνι Ιστιαίας Ευβοίας.
Από τα ανωτέρω αγροτεμάχια είχε επιλεγεί από την διαθέτιδα το εις θέση, "Αγία Ελένη" παραθαλάσσιο συνολικής έκτασης 182 στρεμμάτων για την ίδρυση της Γεωργικής Σχολής. Επίσης η ίδια εκδήλωσε την επιθυμία "ει δυνατόν " η οικία της στο Ασμήνι να χρησιμοποιηθεί για τον σκοπό αυτό ως κτίριο.
Η Υπηρεσία μας άρχισε και πριν ακόμη υπαχθεί στην άμεση διαχείριση του Υπ. Οικονομικών (άρθρο 36 Α.Ν.2039./39) η κληρονομιαία περιουσία, να αλληλογραφεί με τα Υπουργεία Γεωργίας και Εθνικής Παιδείας για την εκτέλεση του ως άνω σκοπού. 
Η Δ/νση Γεωργικής Εκπ/σης του Υπουργείου Γεωργίας μας γνώρισε, με το 85004/23.12.1983 έγγραφό της, ότι η επαρχία Ιστιαίας, παρ' όλο το σημαντικό Γεωργοκτηνοτροφικό δασικό και αλλιευτικό ενδιαφέρον που παρουσιάζει, στερείται ευκαιριών για συστηματική επαγγελματική γεωργική εκπαίδευση και τεχνοικονομικής και κοινωνικής ενημέρωσης του αγροτικού πληθυσμού και πρότεινε την ίδρυση Γεωργοεκπαιδευτικού Κέντρου στο κτήμα στην θέση Αγία Ελένη κληρ/τος Τασούλα.
Ομοίως, με το 71769/8.11.1984 έγγραφό της, η Δ/νση Προμηθειών και Εφοδιασμού του Υπουργείου Γεωργίας ζήτησε να προβούμε στις δικές μας ενέργειες για τον ορισμό του Υπουργείου Γεωργίας ως αρμόδιου για την ίδρυση της Πρότυπης Γεωργικής Σχολής επισυνάπτοντας την 88/26.9.1984 γνωμοδότηση της Νομικής Δ/νσης του Υπουργείου Γεωργίας, σύμφωνα με την οποία αρμόδιο για την ίδρυση της Γεωργικής Σχολής στο Ασμήνι Ευβοίας, σε βάρος των 
 




Σελίδα 9933 
εσόδων του κληρ/τος Τασούλα, είναι το Υπουργείο Γεωργίας και όχι το Υπουργείο Εθνικής Παιδείας, διότι το δεύτερο είναι σε θέση να ιδρύσει Επαγγελματικό Λύκειο με γεωργικό και κτηνοτροφικό τομέα και όχι Γεωργική Σχολή οπότε δεν ικανοποιείται η βούληση της διαθέτιδας. 
Με αυτά τα δεδομένα εκδόθηκε το από 28.3.1986 π.δ/γμα,με το οποίο υπήχθη η περιουσία του κληρ/τος Κούλας Τασούλα στην άμεση διαχ/ση του Υπ. Οικονομικών και ορίστηκε με την τελευταία παράγραφό του, το Υπουργείο Γεωργίας, ως συναρμόδιο Υπουργείο για την εκτέλεση του σκοπού του.
Μετά από υπενθυμίσεις δικές μας στο Υπουργείο Γεωργίας και την αποστολή, με το αριθ. 1092793/2782/25.8.1994 έγγραφό μας, της από 24.5.1994 αναφοράς του Βουλευτή κ. Κεδίκογλου για την εκτέλεση του σκοπού του κληρ/τος Τασούλα, αυτό μας γνώρισε ότι θα ιδρύσει ΚΕΓΕ μόλις εξασφαλίσει τις αναγκαίες πιστώσεις από το Π.Δ.Ε. και ότι κρίνει απαραίτητο να διατεθούν όλα τα ακίνητα του κληρ/τος Τασούλα για την εγκατάσταση καλλιεργειών.
Μετά την 3346/22.4.1997 ερώτηση του Βουλευτή κ. Κεδίκογλου, σχετικά με το κληρ/μα Τασούλα, το Υπουργείο Γεωργίας αυτοδεσμεύθηκε ότι θα αξιοποιήσει άμεσα το κληρ/μα Τασούλα και ότι τριμελής επιτροπή από αρμόδιους υπαλλήλους του θα μεταβεί στο Ασμήνι Ευβοίας με σκοπό την εξέταση της δυνατότητας συντήρησης και χρησιμοποίησης της οικίας για τις ανάγκες του ΚΕΓΕ και τη σύνταξη έκθεσης. 
Με το 1069842/2446/Β0011/26.6.1997 έγγραφό μας, προς το Υπουργείο Γεωργίας, ζητήσαμε να μας γνωρίσει εντός δύο μηνών από τη λήψη του εγγράφου μας, το οποίο επιδόθηκε και τέθηκε ημερομηνία υπογραφής παραλαβής του η 14.7.1997, τις ενέργειες του, για την εκτέλεση του σκοπού του κληρ/τος Τασούλα, ώστε σε περίπτωση που για οποιοδήποτε λόγο αδυνατεί να ιδρύσει στο άμεσο μέλλον την Γεωργική Σχολή, να προχωρήσουμε στην τροποποίηση του πρ.δ/τος, με το οποίο καταστήσαμε το Υπουργείο Γεωργίας, αρμόδιο ίδρυσης της ως άνω Σχολής. 
Με το 339722/27.8.97 έγγραφό του το Υπουργείο Γεωργίας μας γνώρισε ότι η ομάδα εργασίας που συγκροτήθηκε επισκέφθηκε τα ακίνητα του κληρ/τος, προκειμένου να έχει άμεση αντίληψη Της περιοχής και πρότεινε την ίδρυση α) Γεωργικής Τεχνικής- Επαγγελματικής Σχολής και β) Κέντρο Επαγγελματικής Γεωργικής Εκπαίδευσης -ΚΕΓΕ στην παραθαλάσσια έκταση του κληρ/τος Τασούλα και τη δημιουργία λαογραφικού μουσείου στο παλαιό νεοκλασικό κτίριο του κληρ/τος.
Κατόπιν των ανωτέρω και μετά από τηλεφωνική επικοινωνία με την Δ/νση Δευτεροβάθμιας Εκπ/σης Νομαρχίας Ευβοίας στείλαμε στην τελευταία το 1119914/4327/Β0011/20.11.1997 έγγραφό μας, με το οποίο ζητήσαμε, αφού συνεννοηθεί με τη Δ/νση Γεωργικών Εφαρμογών του Υπουργείου Γεωργίας και προβεί σε επιτόπια έρευνα, να μας γνωρίσει εάν είναι δυνατόν να αναλάβει ως αρμόδια Υπηρεσία την επισκευή και διαμόρφωση της οικίας ώστε να λειτουργήσει ως επαγγελματική Γεωργική Σχολή.
Η Δ/νση Δευτ/θμιας Εκπ/σης Νομαρχίας Ευβοίας μας απάντησε, με το 6971/6.2.1998 έγγραφό της, ότι στα πλαίσια της εκπ/κής μεταρρύθμισης, η οποία προωθείται από το Υπουργείο Παιδείας, Θα λειτουργήσει στην Ιστιαία Ενιαίο Λύκειο και στη θέση της Τεχνικής Επαγγελματικής Σχολής (ΤΕΣ) θα λειτουργήσει Τεχνικό Επαγγελματικό Εκπαιδευτήριο (ΤΕΕ) και γι αυτό το λόγο δεν είναι δυνατό να ιδρυθεί και άλλο ένα ΤΕΕ στο Ασμήνι που απέχει 10 χιλ. περίπου από την Ιστιαία.
'Οσον αφορά το νεοκλασικό διόροφο κτίριο στο Ασμήνι (την οικία της διαθέτιδας) εκτιμά ότι θα μπορούσε να γίνει λαογραφικό μουσείο της περιοχής και η μεγάλη παραθαλάσσια έκταση των 182 στρεμμάτων στη θέση Αγία Ελένη να αξιοποιηθεί από το Υπουργείο Γεωργίας, με την κατασκευή κτιριακού συγκροτήματος για να λειτουργήσει παράρτημα του ΚΕΓΕ Νέας Αρτάκης ή και να στεγασθούν Υπηρεσίες του Υπουργείου Γεωργίας. Πριν περιέλθει στην Υπηρεσία μας η ως άνω απάντηση της Δ/θμιας Εκπ/σης, απάντησε το Υπουργείο Γεωργίας, με το 367732/18.12.97 έγγραφό του, ότι κρίνει σκόπιμο να ξεκινήσει εκπαιδευτικές δραστηριότητες, δηλ. την ίδρυση Τεχνικής Επαγγελματικής Σχολής στο Ν. Εύβοιας αξιοποιώντας το κληρ/μα Τασούλα από το προσεχές σχολ. έτος, θα αναπαλαιώσει την παλαιά διόροφη οικία για να στεγασθεί προσωρινά η ΤΕΣ Οπωροκηπευτικών μέχρι να κατασκευασθεί το κύριο εκπαιδευτικό συγκρότημα της ΤΕΣ-ΚΕΓΕ, ως εκ τούτου πρέπει κάποια ακίνητα να εκποιηθούν για την αξιοποίηση της οικίας και την αγορά του αναγκαίου Τεχνικού-εκπαιδευτικού εξοπλισμού. Παράλληλα θα εντάξει το Υπουργείο Γεωργίας το έργο με την ονομασία "Δημιουργία Κέντρου Πληροφορικής - εκπαίδευσης αγροτών - ΤΑΣΟΥΛΑ- στην Εύβοια σε σχετικό ΣΑΕ 1998 και μας προτείνει να προχωρήσουμε στην τμηματική εκποίηση ωρισμένων ακινήτων του κληρ/τος αυτού.
Στη συνέχεια το Υπ. Γεωργίας μας γνώρισε, με το 299427/6.3.98 έγγραφό του ότι προέβη στις απαραίτητες ενέργειες, ώστε το ως άνω έργο να ενταχθεί στο Πρόγραμμα Δημοσίων Επενδύσεων, με τον χαρακτηρισμό "Δημιουργία Εκπαιδευτικού Κέντρου και Σχολής ΤΕΣ στο Ασμήνι της Ευβοίας", αρχικού προϋπ/σμού 100 εκατ. δραχμών. 
Το πρόγραμμα θα εγκριθεί το Μάϊο του 1998 οπότε και θ' αρχίσει το έργο. 
Η Υπηρεσία μας έχει ήδη ζητήσει από τη ΔΟΥ Ιστιαίας, με το 1008059/247/Β0011/21.1.98 έγγραφό της, την έκθεση προσδιορισμού της σημερινής αγοραίας αξίας των ακινήτων του κληρ/τος Τασούλα, ώστε η Κτηματική Υπηρεσία Νομαρχίας Ευβοίας να προχωρήσει στην, με δημόσιο πλειστηριασμό, εκποίηση ωρισμένων εξ αυτών τμηματικά.
Από τα προεκτεθέντα συνάγεται ότι η διαχ/ση της περιουσίας του εν λόγω κληρ/τος ανήκει στο Υπουργείο Οικονομικών, η δε εκτέλεση του σκοπού στο Υπουργείο Γεωργίας, το οποίο ήδη δραστηριοποιήθηκε προς τούτο, οπότε παρέλκει η σύσταση διαχ/κής επιτροπής, η οποία άλλωστε δεν προβλέπεται από τις κείμενες διατάξεις.
O Yφυπουργός
ΓΕΩΡΓΙΟΣ ΔΡΥΣ"
5. Στην με αριθμό 4972/23-2-98 ερώτηση δόθηκε με το υπ'αριθμ. 2404/9-4-98 έγγραφο από τον Υφυπουργό Οικονομικών η ακόλουθη απάντηση:
"Απαντώντας στην με αριΘμό 4972/23-2-98 ερώτηση, που μας διαβιβάστηκε με τα παραπάνω σχετικό, η οποία κατατέθηκε στην Βουλή από τους Βουλευτές κυρίους Μήτσο Κωστόπουλο και Μπάμπη Αγγουράκη, σας πληροφορούμε από πλευράς δικής μας αρμοδιότητας τα ακόλουθα:
1. Με τις διατάξεις του νέου μισθολογικού νόμου (ν. 2470/97) που εφαρμόζεται από 1-1-1997 οι αποδοχές του προσωπικού του Δημοσίου, των Ν.Π.Δ.Δ. και των Ο.Τ.Α. αναπροσαρμόστηκαν σημαντικά, στα πλαίσια των οικονομικών δυνατοτήτων της Κυβέρνησης.
Πέραν της σημαντικής αυτής αναπροσαρμογής χορηγείται και πρόσθετη αύξηση για το έτος 1998 με το άρθρο 10 του νόμου "Μισθολογικές ρυθμίσεις διπλωματικών υπαλλήλων και άλλων συναφών κατηγοριών του Υπουργείου Εξωτερικών, καθώς και των γιατρών του ΕΘνικού Συστήματος Υγείας και άλλες διατάξεις", που ψηφίστηκε από την Βουλή και επίκειται η δημοσίευσή του στην Εφημερίδα της Κυβέρνησης.
2. Το Θέμα μείωσης των προβλεπομένων από την ισχύουσα συνταξιοδστική νομοθεσία ορίων ηλικίας, για την έναρξη πληρωμής της σύνταξης, προκειμένου για τους υπαλλήλους του Δημοσίου, των ΟΤΑ και των άλλων ν.π.δ.δ., οι οποίοι απασχολούνται σε βαρειές και ανθυγιεινές εργασίες, είναι γενικότερο, άπτεται της αναμόρφωσης του ασφαλιστικού μας συστήματος και μέσα στα πλαίσια αυτά θα αντιμετωπιστεί από ειδική ομάδα εργασίας που έχει συσταθεί για το σκοπό αυτό και αποτελείται από υπηρεσιακούς παράγοντες, ειδικούς επιστήμονες και γιατρούς εργασίας.
Ο Υφυπουργός
Ν. ΧΡΙΣΤΟΔΟΥΛΑΚΗΣ"
 




Σελίδα 9934 
6. Στην με αριθμό 5118/25-2-98 ερώτηση δόθηκε με το υπ' αριθμ. 990/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5118/25-2-98 που κατέθεσε ο Βουλευτής κ. Β. Κεδίκογλου για τα θέματα της αρμοδιότητας μας, σας πληροφορούμε τα εξής: 
Στα ΠΕΠ Στερεάς Ελλάδας είχε προταθεί η ένταξη του αρδευτικού έργου του κάμπου Ιστιαίας, με πρ/σμό 1,5 δισ. δραχμές.
Το υπόψη έργο αφορούσε την μελέτη και κατασκευή αρδευτικών δικτύων σε έκταση 20.000 στρεμμάτων περίπου.
Σήμερα λειτουργούν 12 γεωτρήσεις που έχουν ανορυχθεί από το ΥΠΓΕ και εξυπηρετούν 2.000 στρ. στα οποία έχουν κατασκευασθεί πρόχειρα δίκτυα. 
Από το ΥΠΕΧΩΔΕ το 1988 και 1989 ανορύχθηκαν 30 γεωτρήσεις.
Για την πλήρη και ολοκληρωμένη αντιμετώπιση της άρδευσης στα 20.000 στρέμματα, απαιτείτο ολόκληρη η σειρά των απαραίτητων μελετών (εδαφολογική, γεωργοτεχνικοοικονομική, οριστική και τεχνική), την εκπόνηση των οποίων θα πρέπει να προωθούσε η Γενική Γραμματεία της Περιφέρειας Στερεάς Ελλάδας που έχει και την ευθύνη των αντίστοιχων Περιφερειακών Προγραμμάτων. 
Το Αρδευτικό έργο Κάμπου Ιστιαίας δεν εντάχθηκε στο αντίστοιχο ΠΕΠ. 
'Εχει αποφασισθεί μετά από έλεγχο της καταλληλότητας των γεωτρήσεων που ανορύχθηκαν από το ΥΠΕΧΩΔΕ και υλοποιείται η διαδικασία παραχώρησής τους, να εκπονηθούν Υπηρεσιακές μελέτες επέκτασης των αρδεύσεων σε νέες περιοχές εντός του κάμπου Ιστιαίας.
Η κατασκευή των έργων θα πραγματοποιηθεί σταδιακά σύμφωνα με την εκπόνηση και έγκριση των μελετών και σύμφωνα με τις οικονομικές δυνατότητες του προγράμματος Δημοσίων Επενδύσεων και την σύμφωνη γνώμη της περιφέρειας.
Ο Υπουργός
ΣΤ. ΤΖΟΥΜΑΚΑΣ"
7. Στην με αριθμό 5151/26-2-98 ερώτηση δόθηκε με το υπ' αριθμ. 795/9-4-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5151/26-2-1998 που κατέθεσε στη Βουλή ο Βουλευτής κ. Λευτέρης Παπανικολάου και μας διαβιβάστηκε από το Υπουργείο Υγείας και Πρόνοιας με το Γ3α/626/17-3-1998 έγγραφό του, σχετικά με την επιλογή ασφαλιστικών εισφορών από το ΙΚΑ για οικοδομοτεχνικές εργασίες που πραγματοποιήσαν πριν αρκετά χρόνια σε σεισμοπαθείς της Καλαμάτας, σας γνωρίζουμε τα ακόλουθα:
1. Ως γνωστόν κατ' εξουδιότηση της παρ. 6 του άρθρου 21 του ν. 1902/1990 εκδόθηκε η Φ. 21/2930/10-11-1992 Υπουργική Απόφαση, με την οποία αναμορφώθηκε το σύστημα υπολογισμού εισφορών για τα ιδιωτικά οικοδομοτεχνικά έργα και ισχύει για εργασίες που εκτελούνται μετά την 1-1-1993 καθώς και για εργασίες που εκτελέστηκαν μέχρι 31-12-1992 άλλα δεν είχαν βεβαιωθεί ασφαλιστικές εισφορές.
Η εφαρμογή του αντικειμενικού συστήματος υπολογισμού εισφορών, όπως προκύπτει από τα παραπάνω και για τις εργασίες που εκτελέσθηκαν πριν την 1-1-1993 και δεν είχαν μέχρι τότε βεβαιωθεί ασφαλιστικές εισφορές, θεσμοθετήθηκε με την Υ.Α. Φ. 21/2930/1992 όπως τροποποιήθηκε και ισχύει με την Φ. 21/478/1997 υπουργική απόφαση και δεν εφαρμόζεται με εγκύκλιες οδηγίες της Διοίκησης του ΙΚΑ.
2. Με εγκύκλιο της Διοίκησης του ΙΚΑ δόθηκαν οδηγίες σε όλες τις μονάδες του Ιδρύματος για εντατικοποίηση των προσπαθειών των υπαλλήλων του με σκοπό την τακτοποίηση εκκρεμών υποθέσεων λόγω μη παραγραφής των αξιώσεών του.
Σημειώνουμε ότι προκειμένου να εκκαθαρισθεί και αρχειοθετηθεί πινακίδα οικοδομικού έργου από τις υπηρεσίες του ΙΚΑ, απαιτείται να έχουν προσκομισθεί ανακεφαλαιωτικές καταστάσεις εντολών ασφάλισης για όλες τις φάσεις των εργασιών που εκτελούνται στο έργο, η υποβολή των οποίων αποτελεί υποχρέωση του κάθε εργοδότη.
Στις περιπτώσεις που δεν έχουν υποβληθεί καταστάσεις για όλες τις φάσεις των εργασιών ενώ το έργο έχει αποπερατωθεί, καταλογίζονται σε βάρος του εργοδότη οι διαφορές των ασφαλιστικών εισφορών, σύμφωνα με τις προαναφερόμενες υπουργικές αποφάσεις και του επιβάλλονται αυτοδίκαια τα αναλογούντα πρόσθετα τέλη και προσαυξήσεις που προβλέπονται από τη νομοθεσία του ΙΚΑ.
3. 'Οπως προκύπτει από τα παραπάνω, οι υπηρεσίες του ΙΚΑ, δεν εφαρμόζουν αναδρομικά το νέο σύστημα υπολογισμού των εισφορών και μάλιστα στην περιοχή του δήμου Καλαμάτας, αλλά σύμφωνα με την ισχύουσα νομοθεσία και τις εγκύκλιες οδηγίες της Διοίκησης, προβαίνουν στην εκκαθάριση και τακτοποίηση εκκρεμών υποθέσεων και καταλογίζουν εισφορές σε βάρος των εργοδοτών και τούτο γιατί ενώ έχουν περατωθεί οι εργασίες των έργων τους δεν έχουν υποβάλει μισθολογικές καταστάσεις για όλες τις φάσεις των εργασιών ή δεν έχουν υποβάλει εκ των προτέρων δήλωση προσωπικής απασχόλησης σύμφωνα με τα προβλεπόμενα στο άρθρο 40 του ΚΑ ΙΚΑ επειδή όπως ισχυρίζονται, ορισμένες εργασίες τις εκτέλεσαν οι ίδιοι, χωρίς όμως να το έχουν γνωστοποιήσει στο ΙΚΑ.
Σημειώνουμε τέλος ότι παρά τα ανωτέρω ισχύοντα, το Υπουργείο μας μελετά τα προβλήματα που έχουν προκύψει και σε πολύ σύντομο χρονικό διάστημα θα ανακοινώσει τις αποφάσεις του.
Ο Υφυπουργός
ΝΙΚ. ΦΑΡΜΑΚΗΣ"
8. Στην με αριθμό 5225/4-3-98 ερώτηση δόθηκε με το υπ' αριθμ. 1235/7-4-98 έγγραφο από τον Υπουργό Μακεδονίας - Θράκης η ακόλουθη απάντηση:
"Απαντώντας στην ερώτηση με αριθμό 5225/4.3.1998, που κατέθεσε στη Βουλή ο Βουλευτής κ. Βύρων Πολύδωρας, αναφορικά με τις παθογένειες της Ελληνικής Οικονομίας από την ύπαρξη πολλών, ως επί το πλείστον, ζημιογόνων και ελάχιστα κερδοφόρων κρατικών επιχειρήσεων και εταιρειών, σας πληροφορούμε τα εξής:
- Υπό την εποπτεία του Υπουργείου Μακεδονίας - Θράκης λειτουργούν δύο Οργανισμοί υπό τη μορφή Ανώνυμων Εταιρειών, Ο Οργανισμός 'Υδρευσης Θεσσαλονίκης Α.Ε. και ο Οργανισμός Αποχέτευσης Θεσσαλονίκης Α.Ε.
- Οι δαπάνες των παραπάνω επιχειρήσεων για τις πάσης φύσεως αποζημιώσεις του προέδρου και λοιπών μελών του ΔΣ καθώς και σε τι ποσοστό αντιστοιχούν επί των συνολικών κατ' έτος εσόδων και εξόδων λειτουργίας φαίνονται στους πίνακες που σας αποστέλλουμε.
Ο Υπουργός
ΦΙΛΙΠΠΟΣ ΠΕΤΣΑΛΝΙΚΟΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
9. Στην με αριθμό 5283/5-3-98 ερώτηση δόθηκε με το υπ' αριθμ. 7948/9-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης με αριθμό 5283/5-3-1998 που κατέθεσε στη Βουλή ο Βουλευτής κ. Θεόδωρος Πασσαλίδης, σας πληροφορούμε τα εξής:
Βάσει των διατάξεων της παρ. 5 του άρθρου 8 του ν. 1902/1990 το ανώτατο όριο ηλικίας διορισμού στο δημόσιο είναι για μεν του αποφοίτους Α.Ε.Ι. και Τ.Ε.Ι. το 37ο έτος για δε τους αποφοίτους Δευτεροβάθμιας και Υποχρεωτικής Εκπαίδευσης το 35ο έτος.
Η αύξηση των προαναφερομένων ανώτατων ορίων ηλικίας διορισμού για τις πολύτεκνες μητέρες δεν κρίνεται σκόπιμη, δεδομένου ότι, αφ' ενός μεν αυτές υπάγονται στο πεδίο εφαρμογής του ν. 1648/1986, με το οποίο καθιερώνεται ως 
 




Σελίδα 9935 
ανώτατο όριο ηλικίας διορισμού το 45ο έτος, αφ'ετέρου δε η μεμονωμένη αύξηση του ανώτατου ορίου ηλικίας διορισμού ειδικά για την κατηγορία αυτή υποψηφίων θα προκαλούσε την προβολή αναλόγων αιτημάτων και από άλλες κατηγορίες υποψηφίων (τέκνα πολυτέκνων οικογενειών, τέκνα θυμάτων και αναπήρων πολέμου, τέκνα αγωνιστών της ζώνης των πρόσσω κλπ.) με αποτέλεσμα, σε περίπτωση ικανοποίησής τους, την αναίρεση των ισχυόντων ανωτάτων κατά εκπαιδευτική βαθμίδα ορίων ηλικίας διορισμού στο δημόσιο.
Ο Υφυπουργός
ΣΤ. ΜΠΕΝΟΣ"
10. Στην με αριθμό 5294/5-3-98 ερώτηση δόθηκε με το υπ' αριθμ. 336/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5294/5.3.98 που κατέθεσαν οι Βουλευτές κυρίοι Βαγ. Μεϊμαράκης και Γεωργ. Ορφανός, σας γνωρίζουμε τα ακόλουθα:
'Οπως είναι γνωστό σύμφωνα με τις διατάξεις του ν. 2525/23.9.97 από το έτος 2000 και μετά καταργούνται οι εισιτήριες εξετάσεις για την εισαγωγή στα Α.Ε.Ι. και Τ.Ε.Ι.
Η αλλαγή αυτή συνεπάγεται την ανάγκη προσαρμογής και των διατάξεων που αφορούν την εισαγωγή παιδιών Ελλήνων του εξωτερικού ή παιδιών υπαλλήλων που υπηρετούν στο εξωτερικό και επομένως το θέμα αυτό θα μελετηθεί σε συνδυασμό με την οριστικοποίηση του τρόπο εισαγωγής στην τριτοβάθμια Εκπ/ση της χώρας των υποψηφίων που θα αποφοιτήσουν από το Λύκειο το έτος 2000.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
11. Στην με αριθμό 5370/10-3-98 ερώτηση δόθηκε με το υπ' αριθμ. 358/9-4-98 έγγραφο από τον Υφυπουργό Εθνικής Παιδείας και θρησκευμάτων η ακόλουθη απάντηση:
"Επί της ερωτήσεως υπ' αριθμό 5370/10-3-98 του Βουλευτή κ. Γερ. Γιακουμάτου, σας γνωρίζουμε τα εξής:
Επί των επιμέρους θεμάτων που θέτει η ερώτηση του Βουλευτή Αθηνών κ. Γ. Γιακουμάτου επισημαίνονται τα εξής:
Το Υπουργείο Εθνικής Παιδείας και Θρησκευμάτων, όπως και κάθε συντεταγμένη πολιτειακή αρχή, δεσμεύεται επί θεμάτων θρησκευτικής συνείδησης και λατρείας από το άρθρο 13 του Συντάγματος που παρέχει πλήρη και ισότιμη προστασία σε κάθε γνωστή θρησκεία. Το αρμόδιο ανώτατο δικαστήριο επί των θεμάτων αυτών, το Συμβούλιο της Επικρατείας, θεωρεί το Χιλιασμό γνωστή θρησκεία (Βλ. ΣτΕ 3601/90 και την εκεί παραπεμπόμενη πάγια νομολογία).
Σημειώνουμε ότι τόσο το ΥΠΕΠΘ όσο και οι αναφερόμενοι στα επιμέρους ερωτήματα φορείς δεν έχουν αρμοδιότητα διατύπωσης γνώμης ή λήψης οποιουδήποτε μέτρου περιορισμού της θρησκευτικής ελευθερίας των οπαδών κριθεισών από το ΣτΕ γνωστών θρησκειών.
Το ΥΠΕΠΘ λαμβάνει κάθε δυνατό μέτρο για την προστασία των πολιτισμικών και θρησκευτικών παραδόσεων του Ελληνισμού, πάντοτε όμως στο πλαίσιο της συνταγματικής νομιμότητας.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
12. Στην με αριθμό 5387/10-3-98 ερώτηση δόθηκε με το υπ' αριθμ. 222/7-4-98 έγγραφο από τον Υπουργό Τύπου και Μέσων Μαζικής Ενημέρωσης η ακόλουθη απάντηση:
"Σε απάντηση της ερώτησης 5387/10.3.98, του Βουλευτή κ. Ν. Τσιαρτσιώνη σας γνωστοποιώ τα εξής:
Η κυβέρνηση και δύο συναρμόδια Υπουργεία (Μεταφορών και Επικοινωνιών και Τύπου και ΜΜΕ) αντιμετωπίζουν με ιδιαίτερη προσοχή και υπευθυνότητα την εισαγωγή στη χώρα μας της ψηφιακής δορυφορικής τηλεόρασης.
Για το σκοπό αυτό αλλά και γενικότερα για την ανάπτυξη των ψηφιακών υπηρεσιών τόσο στα παραδοσιακά μέσα (ραδιόφωνο - τηλεόραση) όσο και στις νέες υπηρεσίες (πολυμέσα - διαδίκτυο) έχει αποφασισθεί η ανάπτυξη μιας εθνικής ψηφιακής πλατφόρμας. Στη δημιουργία της τελευταίας θα συντελέσει ένας πολυμετοχικός φορέας όπου θα συμμετέχουν η ΕΡΤ, ο ΟΤΕ καθώς και ιδιώτες οι οποίοι δραστηριοποιούνται στον ευρύτερο χώρο των μέσων επικοινωνίας.
Στόχος μας είναι η διασφάλιση της ισότιμης πρόσβασης των μαζικών μέσων επικοινωνίας στην εθνική ψηφιακή πλατφόρμα και μέσω αυτής όλων των καταναλωτών. Επίσης, οφείλουμε να προστατεύσουμε τον έλληνα καταναλωτή παρέχοντάς του τη δυνατότητα μέσα από έναν μόνο αποκωδικοποιητή να μπορέσει να έχει πρόσβαση σε οποιονδήποτε παροχέα υπηρεσιών.
Ο Υπουργός
ΔΗΜΗΤΡΙΟΣ ΡΕΠΠΑΣ"
13. Στην με αριθμό 5448/12-3-98 ερώτηση δόθηκε με το υπ' αριθμ. 737/3-4-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην με αριθμό πρωτ. 5448/12-3-98 ερώτηση που κατατέθηκε στη Βουλή των Ελλήνων από το Βουλευτή κ. Λευτέρη Ι. Παπανικολάου, σχετικά με τα έργα υποδομής σε καταυλισμούς Ελλήνων Τσιγγάνων και ιδιαίτερα σε ότι αφορά τους Δήμους Καλαμάτας, Μεσσήνης και Μελιγαλά, σας γνωρίζουμε ότι:
Για πρώτη φορά υπήρξε συγκροτημένη και ολοκληρωμένη Εθνική Πολιτική για τους 'Ελληνες Τσιγγάνους.
Η προώθηση των μέτρων περιλάμβανε την πραγματοποίηση αναπτυξιακού και συναινετικού διαλόγου με τους άμεσα ενδιαφερόμενους Τσιγγάνους και τη Νομαρχιακή και Τοπική Αυτοδιοίκηση.
Η υλοποίηση των μέτρων και η αντίστοιχη χρηματοδότησή τους είναι σε άμεση εξάρτηση από την αποδοχή, την ωριμότητα και πληρότητα των προτάσεων και μελετών γι' αυτά.
Η χρηματοδότηση των 550.000.000 δρχ. δεν αποτελεί τη συνολική χρηματοδότηση παρά μόνο τη χρηματοδότηση του Υπουρ. Εσωτερικών.
Η συνολική χρηματοδότηση υπερβαίνει το προϋπολογισθέν ποσό, αλλά ταυτόχρονα υφίστανται πολλαπλασιαστικά αποτελέσματα από την θετική ανταπόκριση των Νομαρχιακών και Τοπικών Αυτοδιοικήσεων.
Δεν αληθεύει ότι υπάρχει περικοπή των χρηματοδοτικών κονδυλίων αντίθετα υπάρχει αργή απορρόφηση αυτών που έχουν ήδη διατεθεί λόγω ιδιαιτεροτήτων του προβλήματος.
Στο Δήμο Μεσσήνης έχει εγκριθεί πίστωση 20 εκατ. από το ΕΤΕΡΠΣ για βελτίωση συνθηκών στον υφιστάμενο καταυλισμό των Τσιγγάνων, χωρίς να έχει απορροφηθεί.
Μετά από πολύμηνη συνεργασία με την Νομ. Αυτοδιοίκηση της Μεσσηνίας και τους Δήμους Μεσσήνης και Καλαμάτας και επί τόπου επισκέψεις, διαμορφώθηκε ενιαία πρόταση μόλις στις 30-1-98.
Η πρόταση αυτή βρίσκεται σε ειδική επεξεργασία και συνδυάζεται με την Πανελλήνια μελέτη των οικιστικών αναγκών των Τσιγγάνων που εκπονεί η ΔΕΠΟΣ. Βασικό πρόβλημα εμφανίζεται στην έλλειψη κατάλληλης δημόσιας ή Δημοτικής 'Εκτασης.
Τα μέτρα για τους Τσιγγάνους της Μεσσήνης θα ενταχθούν άμεσα στο προσεχές προγραμματισμό που εκπονεί η Κυβέρνησή μας.
Ο Υφυπουργός
Θ. ΚΟΤΣΩΝΗΣ"
14. Στην με αριθμό 5479/12-3-98 ερώτηση δόθηκε με το υπ' αριθμ. 375/9-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5479/12-3-98 των Βουλευτών κυρίων Δημ. Κωστόπουλου και Χαρ. Αγγουράκη, σας γνωρίζουμε τα εξής:
Σύμφωνα με αναφορά προς το Δ.Σ. της ΣΕΛΕΤΕ την οποία συνυπογράφουν ο Δ/ντής της Σχολής ΑΣΕΤΕΜ/ΣΕΛΕΤΕ, ο 
 




Σελίδα 9936 
Δ/ντής Σπουδών της ΣΕΛΕΤΕ, ο Γραμματέας της Σχολής ΑΣΕΤΕΜ/ΣΕΛΕΤΕ και ο Προϊστάμενος της Τεχνικής Υπηρεσίας της ΣΕΛΕΤΕ:
Την 19-2-98 το πρωί αίθουσα διδασκαλίας της Σχολής που βρίσκεται στον ισόγειο χώρο της "Εστίας Σπουδαστή" της ΣΕΛΕΤΕ είχε "καταληφθεί" αυθαίρετα, απροειδοποίητα και παράνομα από άγνωστους οι οποίοι είχαν προκαλέσει σειρά από καταστροφές στο διδακτικό αυτό χώρο του οποίου είχαν αλλάξει και τις κλειδαριές. Τούτο είχε ως αποτέλεσμα να μην είναι δυνατή η πραγματοποίηση των προγραμματισμένων στην αίθουσα αυτή μαθημάτων, τα οποία ματαιώθηκαν λόγω έλλειψης αίθουσας διδασκαλίας.
Οι "καταληψίες" είχαν ζωγραφίσει τους τοίχους είχαν κόψει τα "πόδια" των σχεδιαστηρίων που υπήρχαν αρχικά στην αίθουσα διδασκαλίας και είχαν βάψει τις άνω επιφάνειές τους, επίσης είχαν αφαιρέσει συρόμενα παράθυρα της αίθουσας κλπ.
Την ίδια χρονική περίοδο που έγιναν οι ανωτέρω παράνομες ενέργειες -σύμφωνα με τη ίδια ανωτέρω αναφορά- μέσα στο χώρο στάθμευσης των αυτοκινήτων που βρίσκεται μεταξύ Εστίας Σπουδαστή της ΣΕΛΕΤΕ και του κτιρίου του Τεχνικού Επαγγελματικού Λυκείου που στεγάζεται στο συγκρότημα της ΣΕΛΕΤΕ, πυρπολήθηκε από αγνώστους το αυτοκίνητο του Δ/ντή του Γ' ΤΕΛ Αμαρουσίου ενώ ο ίδιος Δ/ντής του ΤΕΛ δέχθηκε επίθεση και ξυλοκοπήθηκε μέσα στο γραφείο του. 'Ηδη για τα τελευταία επεισόδια έχουν επιληφθεί οι αρμόδιες δικαστικές και αστυνομικές αρχές.
'Οπως είναι γνωστό το ΤΕΛ Αμαρουσίου στεγάζεται μεν στο συγκρότημα των εγκαταστάσεων της ΣΕΛΕΤΕ δεν υπάγεται όμως διοικητικά στο ΝΠΔΔ της ΣΕΛΕΤΕ αλλά στη Δ/νση Εκπ/σης Αν. Αττικής.
Χωρίς κατ' ανάγκη το επεισόδιο της "κατάληψης", καταστροφής και παράνομης κατακράτησης της αίθουσας διδασκαλίας να συνδέεται με το δεύτερο επεισόδιο δεν παύουν οι παράνομες αυτές πράξεις να έχουν δημιουργήσει αισθήματα αγανάκτησης και ανασφάλειας του προσωπικού που διακινείται στους χώρους της ΣΕΛΕΤΕ. Τούτο μάλιστα δεδομένου ότι τα γεγονότα αυτά είναι πρωτοφανή για τις υπηρεσίες και τις Σχολές της ΣΕΛΕΤΕ οι οποίες χαρακτηρίζονται για την ασφάλεια και την ευταξία τους.
Θα πρέπει να επισημανθεί επίσης ότι κατά το πρόσφατο παρελθόν οι ίδιοι χώροι είχαν καταληφθεί - και πάλι παράνομα- και είχαν μετατραπεί - χωρίς νόμιμη άδεια - σε παράνομο κυλικείο το οποίο διαχειρίζονταν άγνωστα πρόσωπα.
Τούτο είχε ως αποτέλεσμα την άσκηση κατά του ΝΠΔΔ της ΣΕΛΕΤΕ, δηλ. του Ελληνικού Δημοσίου, αγωγής αποζημίωσης από τέως ενοικιαστή του κυλικείου της ΣΕΛΕΤΕ, ο οποίος ισχυρίζεται ότι υφίστατο αθέμιτο ανταγωνισμό από την παράνομη λειτουργία αυτή χωρίς η Διοίκηση της ΣΕΛΕΤΕ να μπορεί να επέμβει άμεσα - πλην των συστάσεων και παραπόνων της - διότι η Εστία Σπουδαστή τελεί υπό την Διοίκηση του ΕΘνικού Ιδρύματος Νεότητας (Ε.Ι.Ν.) προς το οποίο έχει εκχωρηθεί η διαχείριση και η λειτουργία της εν λόγω Εστίας στην οποία διαμένουν σπουδαστές της ΑΣΕΤΕΜ/ΣΕΛΕΤΕ.
Το παράνομο αυτό κυλικείο διέκοψε τη λειτουργία του προ καιρού, ευθύς ως έγινε γνωστή στους σπουδαστές της ΣΕΛΕΤΕ και στους διαμένοντες στην "Εστία Σπουδαστή" η ανωτέρω δικαστική διεκδίκηση του ιδιώτη. Στους χώρους που παράνομα, κατά τα ανωτέρω, έχουν καταληφθεί ευρίσκονται ακόμη τα ψυγεία και σκεύη τα σχετικά με την παράνομη, κατά τα ανωτέρω, λειτουργία του κυλικείου. 'Ηδη εκτιμάται από τη ΣΕΛΕΤΕ ότι πρόθεση των σημερινών "καταληψιών" των αναφερόμενων χώρων είναι η σταδιακή επαναλειτουργία του αναφερόμενου κυλικείου υπό το αρχικό πρόσχημα της λειτουργίας "πολιτιστικού κέντρου".
Μάλιστα οι πληροφορίες οι οποίες υπάρχουν συγκλίνουν στο ότι οι "άγνωστοι" στην υπηρεσία της ΣΕΛΕΤΕ διαχειριστές του κυλικείου αυτού προσπορίζονται σημαντικά κέρδη εν όψει του ότι ούτε φορολογούνται, ούτε ενοίκιο πληρώνουν, ούτε άλλα επαγγελματικά έξοδα έχουν (Ηλεκτρική Ενέργεια, Νερό κλπ.) αφού αυτά βαρύνουν το Ελληνικό Δημόσιο, τα δε διατιθέμενα είδη του κυλικείου (εδέσματα, αναψυκτικά, καφέδες, σάντουϊτς, τσιγάρα κλπ.) διακινούνται ομοίως χωρίς κανένα έλεγχο.
Τα αρμόδια εκπαιδευτικά και διοικητικά όργανα της ΣΕΛΕΤΕ ζήτησαν έγγραφα από τη Διοίκησή της να λάβει όλα τα απαραίτητα μέτρα για την ασφάλεια του χώρου και του προσωπικού της και γενικά των εργαζομένων στους χώρους του εκπαιδευτικού συγκροτήματος από παράνομες ενέργειες όπως οι ανωτέρω οι οποίες στρέφονται τόσο κατά της ασφάλειας των εργαζομένων, όσο και κατά της περιουσίας του Δημοσίου και της εύρυθμης λειτουργίας των Σχολών της ΣΕΛΕΤΕ.
Επισημαίνεται επίσης το γεγονός ότι οι χώροι των εγκαταστάσεων της ΣΕΛΕΤΕ δεν αποτελούν ακαδημαϊκό άσυλο.
Επομένως δεν απαιτούνται ειδικές διαδικασίες για τη λήψη μέτρων κατά παντός υπευθύνου -από τα αρμόδια όργανα της πολιτείας και τις δικαστικές αρχές- για τις παράνομες αυτές πράξεις αλλά και για άλλες καταστροφές κατά της περιουσίας του Δημοσίου, οι οποίες πραγματοποιούνται κατά τις νυκτερινές, κυρίως ώρες, κατά τις οποίες είναι αδύνατη η φύλαξη των χώρων λόγω της παντελούς έλλειψης του κατάλληλου προς τούτο προσωπικού (πυρπόληση αυτοκινήτου, αναγραφή συνθημάτων και αφισσορύπανση, καταστροφή λουκέτων, κλειδαριών και κιγκλιδωμάτων των εγκαταστάσεων κλπ., κλπ.).
H Διοίκηση της ΣΕΛΕΤΕ -λόγω έλλειψης του κατάλληλου διοικητικού προσωπικού φύλαξης των εγκαταστάσεών της -εκτός από τα μέτρα παθητικής ασφάλειας τα οποία έχει λάβει μέχρι σήμερα (περίφραξη εξωτερικών χώρων και παραθύρων των κτιρίων με κάγκελα, τοποθέτηση αντιβανδαλιστικών υαλοπινάκων κλπ.) βρίσκεται σε αδυναμία να προφυλάξει αποτελεσματικότερα την περιουσία του Δημοσίου, γι' αυτό ζητά να υποβοηθηθεί στο έργο αυτό από τα αρμόδια όργανα της Πολιτείας προς τα οποία ήδη έχει στραφεί, όπως άλλωστε έχει υποχρέωση και από τις διατάξεις του Ποινικού Κώδικα.
'Ετσι το Δ.Σ. της ΣΕΛΕΤΕ αποφάσισε ομόφωνα στις 19-2-1998:
1. Θεώρησε απαράδεκτες και ποινικά κολάσιμες τις πράξεις που περιγράφονται ανωτέρω οι οποίες είναι καταστροφικές κατά της περιουσίας της ΣΕΛΕΤΕ και επομένως κατά του Ελληνικού Δημοσίου και στρέφονται κατά του Δημοσίου συμφέροντος, δεδομένου ότι, πλην των καταστροφών αυτών, εμποδίζουν το εκπαιδευτικό έργο της ΣΕΛΕΤΕ που αποτελεί δημόσια εκπαιδευτική λειτουργία.
Τούτο διότι ειδικότερα ο χώρος στον οποίο αναφέρεται η ανωτέρω ερώτηση και τον οποίο αφορούν οι καταστροφές που περιγράφονται στην ανωτέρω αναφορά των διοικητικών οργάνων της ΣΕΛΕΤΕ - ο οποίος έχει καταληφθεί και κατακρατείται παράνομα - είναι αίθουσα διδασκαλίας της ΣΕΛΕΤΕ.
Η αίθουσα αυτή είναι απαραίτητη για την πραγματοποίηση του εκπαιδευτικού έργου της, λαμβανομένης υπόψη της στενότητας εκπαιδευτικών χώρων που παρουσιάζει σήμερα η Σχολή, με αποτέλεσμα -λόγω της παράνομης κατακράτησής της - μια τάξη να μην έχει χώρο να πραγματοποιήσει τα μαθήματά της.
2. Να αναθέσει στο νομικό σύμβουλο της ΣΕΛΕΤΕ να προβεί σε όλες τις απαραίτητες νόμιμες ενέργειες - οι οποίες επιβάλλονται στην Διοίκηση της ΣΕΛΕΤΕ και από τον Ποινικό Κώδικα - μεταξύ των οποίων και η υποβολή μήνυσης, κατά παντός υπευθύνου για τις καταστροφές και ζημίες κατά της περιουσίας της ΣΕΛΕΤΕ, δηλαδή του Ελληνικού Δημοσίου που πραγματοποιήθηκαν στους χώρους της, κατά τα ανωτέρω, καθώς και για κάθε πράξη ή παράνομη κατακράτηση χώρων η οποία εμποδίζει την εύρυθμη λειτουργία της Σχολής.
Σχετικά με τα αναφερόμενα στην ανωτέρω ερώτηση επισημαίνονται επίσης τα εξής:
α) Η αίθουσα διδασκαλίας που "καταλήφθηκε" και κατακρατείται αυθαίρετα και παράνομα δεν ήταν "εγκαταλειμμένη αίθουσα", όπως αναφέρεται στην ερώτηση, αλλά εν ενεργεία αίθουσα διδασκαλίας.
β) Δεν υπήρξε καμία "φραστική επίθεση του Δ/ντή της 
 




Σελίδα 9937 
ΑΣΕΤΕΜ ενάντια στους σπουδαστές" όπως βεβαιώνουν και οι παριστάμενοι άλλοι καθηγητές της Σχολής, αλλά απλή σύσταση της ανάγκης να αποχωρήσουν από την αίθουσα διδασκαλίας - την οποία κατέστρεψαν, κατά τα ανωτέρω - ώστε να είναι δυνατή η απρόσκοπτη συνέχιση των μαθημάτων σ' αυτή και επισήμανση των σχετικών συνεπειών των παρανόμων ενεργειών τους. Αντίθετα ορισμένοι εξ αυτών - μέλη συγκεκριμένης φοιτητικής πολιτικής παρατάξεως - προκλητικά με περίσσεια θράσους και ανάρμοστη φραστική συμπεριφορά για σπουδαστές αντέδρασαν στις υποδείξεις του Δ/ντή τις οποίες μέχρι σήμερα αγνοούν.
γ) Στους ανωτέρω "καταληψίες" όπως και σε όλους τους σπουδαστές της ΣΕΛΕΤΕ είναι γνωστό ότι μετά την αποπεράτωση των νέων κτιρίων το καλοκαίρι του 1998 όταν θα υπάρχει μεγαλύτερη ευχέρεια χώρων στη Σχολή θα του δοθούν επιπλέον χώροι για την ανετότερη ανάπτυξη των νόμιμων εξωδιδακτικών δραστηριοτήτων τους.
Επίσης η Διοίκηση της ΣΕΛΕΤΕ επανειλημμένα κάθε χρόνο διαθέτει τους χώρους της ΣΕΛΕΤΕ (Θέατρο, Εστιατόριο) για την οργάνωση πολιτιστικών δραστηριοτήτων από την αναφερόμενη στην ερώτηση ομάδα σπουδαστών.
Του λοιπού όμως λόγω της απαράδεκτης κατά τα ανωτέρω συμπεριφοράς τους η Διοίκηση της ΣΕΛΕΤΕ είναι υποχρεωμένη να επανεξετάσει τη στάση της για να προφυλάξει την ασφάλεια και ευταξία των εγκαταστάσεων και την εύρυθμη λειτουργία της η οποία αποτελεί δικαίωμα όλων των σπουδαστών και όχι μια μικρής μειοψηφίας αυτών και εξωσχολικών ατόμων που συνδέονται με αυτούς.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ"
15. Στην με αριθμό 5486/12-3-98 ερώτηση δόθηκε με το υπ' αριθμ. 451/6-4-98 έγγραφο από την Υφυπουργό Ανάπτυξης η ακόλουθη απάντηση:
"Σε απάντηση της ερώτησης 5486/12.3.98 που κατέθεσε ο Βουλευτής κ. Η. Καραμηνάς θέτουμε υπόψη σας τα εξής:
Μετά από πρόταση του Συνδέσμου Δήμων και Κοινοτήτων Ιαματικών Πηγών και Λουτροπόλεων ζητήθηκε από την ΕΤΒΑ να αναλάβει την αξιοποίηση των Ιαματικών Πηγών Ικαρίας και την ανάδειξή τους σε σύγχρονη λουτρόπολη με βάση διεθνή δεδομένα. 
Ως περιοχές επέμβασης καθορίσθηκαν: 
1. μια στον 'Αγιο Κήρυκο, στη θέση "ΑΣΚΛΗΠΙΟΣ - ΔΙΟΙΚΗTΗΡΙΟ"
2. δύο στα Θέρμα, στις θέσεις "ΑΠΟΛΛΩΝ" και "ΣΠΗΛΙΑ".
Ακολούθησε η εκπόνηση μελέτης σκοπιμότητας και στη συνέχεια προκηρύχθηκε και διεξήχθη διεθνής αρχιτεκτονικός διαγωνισμός (Αύγουστος 1987 μέχρι Σεπτέμβριο 1988 / στάδιο προχωρημένης προμελέτης) και απενεμήθησαν βραβεία.
Η εκπόνηση των κατασκευαστικών μελετών ανατέθηκε στα γραφεία που έλαβαν τα πρώτα βραβεία. Μετά την ολοκλήρωση και παραλαβή των μελετών (22.12.1995), εκδόθηκε η οικοδομική άδεια για το Υδροθεραπευτήριο "Απόλλων" (25.07.1996). Παράλληλα εκπονήθηκαν από εξειδικευμένα ινστιτούτα μελέτες τεκτονικές, ελέγχου ραδιενέργειας, διαβρωτικότητας υλικών κλπ., καθώς και οικονομικές μελέτες, που εγκρίθηκαν από τις αρμόδιες υπηρεσίες. Επίσης καθορίσθηκαν οι ζώνες αιγιαλού και παραλίας και εκδόθηκαν οι σχετικές διοικητικές αποφάσεις.
Σε όλες τις προαναφερθείσες ενέργειες, υπήρξε συνεχής και ουσιαστική συμμετοχή του Δήμου Αγίου Κηρύκου, ο οποίος εκπροσωπείτο από το Δήμαρχο. Ειδικότερα, κατά τη διεξαγωγή του αρχιτεκτονικού διαγωνισμού και την εν συνεχεία εκπόνηση των κατασκευαστικών μελετών, έγιναν αποδεκτές προτάσεις τροποποιήσεων χρήσεων γης στις περιοχές επέμβασης και οριστικοποιήθηκε το πρόγραμμα ανάπτυξης της Λουτρόπολης.
Η χρηματοδότηση των μελετών και των λοιπών γενικών εξόδων έγινε μέσω του Προγράμματος Δημοσίων Επενδύσεων (ποσοστό 40%) και του ΕΤΠΑ (Α' Κοινοτικό Πλαίσιο Στήριξης 1989 - 1993, 'Αξονας 3, Υποπρόγραμμα 2, Μέτρο 2, ποσοστό 6Ο%). 
Μέχρι σήμερα δαπανήθηκαν συνολικά 757 εκ. δρχ. (ιστορικό κόστος γενικώς εξόδων και μελετών, αναλυόμενο στους επισυναπτόμενους πίνακες 1,2,3,4). 
Μετά το πέρας των χρηματοδοτήσεων του Α' Κ.Π.Σ. και την έναρξη του Β' Κ.Π.Σ., η Τράπεζα κατέβαλε συνεχείς προσπάθειες εξασφάλισης χρηματοδότησης για την κατασκευή του έργου, είτε στο σύνολό του είτε κατά φάσεις, απευθυνόμενη στους αρμόδιους φορείς.
Σύμφωνα με την από 04.04.1990 Προγραμματική Σύμβαση μεταξύ ΕΤΒΑ Α.Ε. και Δήμου Αγίου Κηρύκου, ο Δήμος 
".....θα διαθέσει: 
α. Τις απαραίτητες οικοπεδικές εκτάσεις (περιοχή Θέρμων και Αγίου Κηρύκου), για την κατασκευή σ' αυτές των έργων της Λουτρόπολης. 
β. Tην χρήση των ιαματικών πηγών, οι οποίες του ανήκουν, σύμφωνα με την αριθμ. 892/04.09.1987 απόφαση του ΕΟΤ........."
"......Οι πιο πάνω εκτάσεις και ιαματικές πηγές θα εισφερθούν, κατά χρήση, στο φορέα που θα συσταθεί...." 
Οι προαναφερθείσες υποχρεώσεις δεν έχουν ακόμη εκπληρωθεί, με αποτέλεσμα να δυσχεράνουν την πορεία του έργου. 
Η ΕTΒΑ επεξεργάζεται εναλλακτικές προτάσεις για την ολοκλήρωση του προγράμματος, που περιλαμβάνονται στη μελέτη βιωσιμότητας και επιχειρηματικού σχεδίου, λαμβάνοντας υπόψη τη μεγάλη σημασία που έχει το έργο αυτό για την οικονομία της ακριτικής αυτής περιοχής.
Η Υφυπουργός
ΑΝΝΑ ΔΙΑΜΑΝΤΟΠΟΥΛΟΥ"
16. Στην με αριθμό 5488/12-3-98 ερώτηση δόθηκε με το υπ' αριθμ. 128/6-4-98 έγγραφο από τον Υφυπουργό Yγείας και Πρόνοιας η ακόλουθη απάντηση:
"Απαντώντας στην ερώτηση 5488/12-3-98 του Βουλευτή κ. Γ. Σούρλα, σας γνωρίζουμε τα εξής:
Το Υπουργείο Υγείας και Πρόνοιας ευρίσκεται σε διαρκή ετοιμότητα, με συνεχή δημιουργία δομών υλοποίησης των προβλεπομένων από το Νόμο 2161/93 προγραμμάτων, ανάπτυξη υπηρεσιών Πρόληψης, θεραπείας και Κοιν. Επανένταξης των εξαρτημένων ατόμων, καθώς και με την κάλυψη των αναγκών υγείας των ατόμων αυτών. Δίνεται πάντα προτεραιότητα και ιδιαίτερη βαρύτητα σε ό,τι αφορά την αντιμετώπιση του μεγάλου αυτού κοινωνικού προβλήματος από τη σκοπιά της υγείας, που είναι στην αρμοδιότητα του Υπουργείου μας.
Η υλοποίηση και εφαρμογή των διατάξεων του ν. 2161/93 προχωρεί με γρήγορους ρυθμούς χωρίς πάντα να μπορεί να επιτευχθεί η επιθυμητή ταχύτητα, λόγω της πολυπλοκότητας των προβλημάτων - είναι συγχρόνως ιατρικά, κοινωνικά, ψυχολογικά - γεγονός που καθιστά εξαιρετικά "λεπτή" τη διαχείρισή τους και δυσχεραίνει την επίτευξη του καλύτερου δυνατού αποτελέσματος.
Από την ίδρυση του Ο.ΚΑ.ΝΑ. (άρθρο 1) έχουν εκδοθεί οι αποφάσεις που αφορούν στη λειτουργία, στελέχωση του Ο.ΚΑ.ΝΑ. (άρθρο 3, 4, 5) καθώς η απόφαση λειτουργίας του Εθνικού Κέντρου Τεκμηρίωσης και Πληροφόρησης για τα Ναρκωτικά (Ε.Κ.ΤΕ.Π.Ν.) (άρθρο 2).
'Εχει ήδη γίνει η επεξεργασία (άρθρο 8) από τον Ο.ΚΑ.ΝΑ. των προδιαγραφών των Προγραμμάτων Πρόληψης, όπως αυτά έχουν υποβληθεί από τους Δήμους και Κοινότητες της χώρας και η έκδοση της εγκριτικής απόφασης προβλέπεται να γίνει σε σύντομο χρονικό διάστημα.
Η προβλεπόμενη από το άρθρο 12 απόφαση, σχετικά με τη λειτουργία υποκαταστάτων, έχει εκδοθεί και λειτουργούν ήδη τα προγράμματα Μεθαδόνης, ενώ πρόκειται εντός των προσεχών ημερών να ιδρυθούν και νέα, ύστερα από την επιτυχή λειτουργία τους σε Αθήνα και Θεσ/νίκη.
Ο από το άρθρο 14 προσδιορισμός των ορίων ποσότητας της κάθε επί μέρους ναρκωτικής ουσίας, που θεωρείται ότι καλύπτει τις ανάγκες ενός χρήστη, συναντά ακόμη δυσκολίες και ευρίσκεται στο ..LAYOUT 4 στάδιο της διερεύνησης, 
 




Σελίδα 9938 
δεδομένου ότι απαιτεί διεπιστημονική προσέγγιση, από ιατρικής, ψυχολογικής, κοινωνιολογικής .λπ. άποψης, πριν μπορέσει να δοθεί μια ικανοποιητική απάντηση.
Το άρθρο 27, σχετικά με την ευνοϊκή αντιμετώπιση (αναστολή εκτέλεσης ποινής) των απεξαρτημένων ατόμων, είναι υπό συζήτηση σε συνεργασία με το Υπουργείο Δικαιοσύνης, για την επέκτασή του και σε πρώην χρήστες που έχουν απεξαρτηθεί με τις δικές τους δυνάμεις.
Χρονικά, η επεξεργασία των πράξεων αυτών, υπολογίζεται να διαρκέσει περίπου ένα εξάμηνο, η δε έκδοσή τους θα πρέπει να έχει γίνει έως το τέλος του χρόνου.
Ο Υφυπουργός
ΕΜΜ. ΣΚΟΥΛΑΚΗΣ"
17. Στην με αριθμό 5531/13-3-98 ερώτηση δόθηκε με το υπ'αριθμ. 906/7-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5531/13-3-98 που κατέθεσε ο Βουλευτής κ. Δ. Κ. Σαρρής, σας πληροφορούμε τα εξής:
Δράσεις και πρωτοβουλίες του Υπουργείου Γεωργίας σε εθνικό και κοινοτικό επίπεόο αποτελούν μεταξύ των άλλων και η ανάπτυξη στρατηγικής προσέγγισης ξένων αγορών (Μarketing για δημιουργία ζήτησης επώνυμου ελληνικού ελαιολάδου στο εξωτερικό - Προώθηση ελληνικού λαδιού μέσω Ο.Π.Ε. - Ενισχυμένα κονδύλια για προβολή της βιολογικής αξίας του λαδιού). 
Σύσταση εταιρείας προώθησης αγροτικών προϊόντων 
'Εχει δοθεί στη δημοσιότητα , καθώς και σε φορείς για να εκφράσουν το ενδιαφέρον τους ως προς την ανάληψη μετοχών, σχέδιο νόμου για τη σύσταση εταιρείας προώθησης αγροτικών προϊόντων.
Σκοποί της εταιρείας είναι: 
. Η προώθηση των πωλήσεων των ελληνικών αγροτικών προϊόντων και κυρίως αυτών των τροφίμων 
. Η διαμεσολάβηση στην εξεύρεση νέων αγορών ή βελτιωμένων τιμών για κάθε τρίτο στις αγορές του εσωτερικού ή εξωτερικού έναντι ευλόγου τιμήματος. 
. Η αντιπροσώπευση εμπορικών οίκων, συνεταιρισμών, ομάδων παραγωγών, καθώς και κάθε τρίτου σε αγορές του εξωτερικού.
. Η προβολή και ανάληψη διαφημιστικών δράσεων και ενημέρωσης του κοινού έναντι ευλόγου τιμήματος καθώς και η διαχείριση προγράμματος προώθησης αγροτικών προϊόντων.
. Η εκπόνηση μελετών ανάλυσης αγορών, παροχής στοιχείων τοπικών ή εθνικών αγορών και μεθόδων χρηματοδότησης για κάθε τρίτο έναντι ευλόγου τιμήματος. 
. Η προετοιμασία διαβουλεύσεων τόσο μεταξύ των παραγωγών, όσο και μεταξύ των οίκων εμπορίας, καθώς και μεταξύ των τελευταίων και των παραγωγών έναντι ευλόγου τιμήματος.
. Η εξεύρεση επιχειρήσεων προώθησης εντός της ενιαίας ευρωπαϊκής αγοράς ή των χωρών ΚΑΕ ή των χωρών της Ανατολικής Μεσογείου ή των υπερπόντιων χωρών για τη δημιουργία κοινοπραξιών, συγχωνεύσεων ή τη σύναψη συμβάσεων. 
. Η εκπόνηση συγκριτικών μελετών για υιοθέτηση συστημάτων ανεφοδιασμού, μηχανογράφησης και ποιοτικών ελέγχων. 
. Η εξεύρεση μεταφορικών μέσων, αποθηκευτικών χώρων και συντονισμός των πωλήσεων 
. Η διαμεσολάβηση για εισαγωγές και εξαγωγές αγροτικών προϊόντων, καθώς και μέσων παραγωγής αυτών για τη διευκόλυνση συνεταιριστικών οργανώσεων και ομάδων παραγωγών
. Τήρηση διαδικασίας συνεχούς πληροφόρησης για το κόστος παραγωγής ανά προϊόν, περιοχή και εποχή. 
Η έγκαιρη και πλήρης χρηματοδότηση για κάλυψη αναγκών των συνεταιριστικών οργανώσεων, όσον αφορά την τυποποίηση και διάθεση ελαιολάδου.
Η μείωση των επιτοκίων χορηγήσεων από την ΑΤΕ σε επίπεδα που οι Οργανώσεις να είναι ανταγωνιστικές. 
Προβολή του ελαιολάδου και των ευεργετικών ιδιοτήτων του μέσω καταχωρήσεων στον τύπο και διαφημίσεων στην τηλεόραση και το ραδιόφωνο. 
'Οσον αφορά τα όσπρια και αρωματικά φυτά σας γνωρίζουμε τα εξής: 
ΟΣΠΡΙΑ 
Θεωρούμε απαραίτητο να συμπεριληφθούν τα όσπρια εφόσον ο εντοπιζόμενος αριθμός, εδωδίμων φυτών είναι μικρότερος των 100, στη συγκεκριμένη μελέτη δεδομένου ότι αυτά, είναι πλούσια σε πρωτεϊνες, υδατάνθρακες κλπ. θρεπτικά στοιχεία αναγκαία για την υγιεινή διατροφή. Ιδιαίτερη βαρύτητα θα πρέπει να δοθεί στη βιολογική καλλιέργεια.
Το μικροκλίμα του νησιού ευνοεί όχι μόνο την καλλιέργειά τους αλλά και τον ιδιαίτερο εμπλουτισμό αυτών σε θρεπτικά στοιχεία, πράγμα το οποίο θα αποδειχθεί και από την μελέτη.
Τα αποτελέσματα της μελέτης, όσον αφορά τα όσπρια, θα είναι χρήσιμα στο Υπ. Γεωργίας ενδεχομένως ως βάση για περαιτέρω διάδοση της καλλιέργειάς τους στις περιοχές όπου καλλιεργούνται ή και σε άλλες όχι μόνον ως προς την χρησιμότητά τους στην υγιεινή διατροφή αλλά ως πρόσθετο εισόδημα και στην συνεισφορά τους στην βελτίωση του εδάφους (αμειψισπορά). 
Αν πρόκειται και για την αυτοφυή αρωματική φαρμακευτική χλωρίδα της Κρήτης και με τηνπροϋπόθεση ότι τα συμπεράσματα (αποτελέσματα) της έρευνας εμπεριείχαν το στοιχείο της Κλινικής 'Ερευνας για τυχόν θεραπευτικές ιδιότητές τους, οι οποίες θα μπορούσαν να χρησιμοποιηθούν ως σημείο αναφοράς για την προώθησή τους ως αυτούσια ή μίγματα ειδών θα ήταν δυνατή η χρηματοδότηση της ανωτέρω έρευνας. 
Θα αποτελούσαν (τα συμπεράσματα) καθοριστικό στοιχείο στην ανάπτυξη του κλάδου των αρωμ. Φαρμ. Φυτών με την επιστημονικά τεκμηριωμένη σύνδεσή τους με θέματα υγείας και έναν εναλλακτικό τρόπο προστασίας των ανθρώπων ο οποίος μάλιστα γνωρίζει σημαντική άνθηση σε άλλες χώρες π χ. Κίνα. 
Επιπλέον, επισημαίνουμε μερικά από τα αυτοφυή αρωματικά φαρμακευτικά φυτά που θα μας ενδιέφεραν στην παρούσα φάση Δίκταμο, Ρίγανη, Φασκόμηλο και Χαμομήλι.
Ο Υπουργός
ΣΤ. ΤΖΟΥΜΑΚΑΣ"
18. Στην με αριθμό 5535/16-3-98 ερώτηση δόθηκε με το υπ'αριθμ. 1307/6-4-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην ερώτηση 5535/16.3.98 που κατέθεσε στη Βουλή ο Βουλευτής κ. Α. Παπαδόγγονας και αφορά την επαιτεία ανηλίκων παιδιών και την εκμετάλλευσή τους από ενήλικες, σας πληροφορούμε τα εξής:
Η Επαιτεία ανηλίκων παιδιών αλλά και άλλων αναξιοπαθούντων ατόμων που καθημερινά κατακλύζουν τους μεγάλους οδικούς κόμβους αλλά και διάφορακεντρικά σημεία των μεγαλουπόλεων είναι ένα παγκόσμιο φαινόμενο που τα τελευταία χρόνια εμφανίζεται και στη χώρα μας με ιδιαίτερα αυξανόμενη τάση λόγω της πληθυσμιακής εισροής (λαθρομεταναστών, προσφύγων, παλλινοστούντων κλπ.) και επομένως αποτελεί ζήτημα της δικής μας κοινωνικής πραγματικότητας. Το 70% των παιδιών που σήμερα επαιτούν είναι Αλβανικής καταγωγής, το υπόλοιπο 30% είναι 'Ελληνες αθίγγανοι, καθώς και άλλων εθνικοτήτων.
Το όλο θέμα έχει απασχολήσει επανειλημμένα το Υπουργείο μας και λόγω της πολυπλοκότητάς του, θεωρήθηκε σκόπιμη και αναγκαία η συνεργασία με όλους τους συναρμόδιους παράγοντες που ασχολούνται ευρύτερα με το παιδί και την οικογένεια ώστε να υπάρξει ένας κοινός λόγος και να αναζητηθούν συντονισμένες λύσεις.
Για την εξεύρεση λύσης στο κοινωνικό αυτό πρόβλημα πραγματοποιήθηκε ευρεία σύσκεψη στο Υπ. Δημόσιας Τάξης με την συμμετοχή εκπροσώπων των συναρμοδίων Υπουργείων Υγείας, Πρόνοιας και Δημόσιας Τάξης, καθώς και εισαγγελικών 
 




Σελίδα 9939 
λειτουργών με σκοπό την εξέταση και την εξεύρεση λύσης στο πρόβλημα της διαμονής και εξασφάλιση στέγης για τα παιδιά των φαναριών, ανεξάρτητα αν αυτά είναι Ελληνικής ή όχι καταγωγής.
Αποφασίσθηκε η συγκρότηση ομάδας εργασίας που με την φροντίδα του Υπουργείου μας θα αναλάβει την διαμόρφωση και την στελέχωση του κατάλληλου χώρου για την υποδοχή και βραχεία φιλοξενία αυτών των παιδιών.
Τελικός στόχος από πλευράς Υπουργείου μας τίθεται η Κοινωνική επανένταξη των παιδιών της κατηγορίας αυτής, αξιοποιώντας ανάλογα τα προγράμματα που εφαρμόζονται σήμερα στα πλαίσια προστασίας της οικογένειας και του παιδιού όπως συμβουλευτική οικογένεια, χορήγηση επιδομάτων προνοιακού χαρακτήρα, εισαγωγή σε Ιδρύματα κλειστής και ανοικτής περίθαλψης, τοποθέτηση σε ανάδοχη οικογένειας ακόμη και υιοθεσία, εφόσον πληρούνται οι νόμιμες προϋποθέσεις.
Στα πλαίσια του Β' Κοινοτικού Πλαισίου Στήριξης εγκρίθηκε στο Υπουργείο μας το Επιχειρησιακό Πρόγραμμα "ΥΓΕΙΑ-ΠΡΟΝΟΙΑ".
Στον τομέα της πρόνοιας εντάχθηκε η δημιουργία των Ειδικών Κέντρων 'Αμεσης Κοινωνικής Βοήθειας στις δραστηριότητες των οποίων περιλαμβάνονται υπηρεσίες για την συνεχή επικοινωνία με πολίτες που αντιμετωπίζουν επείγοντα Κοινωνικά προβλήματα σε 24ωρη διάρκεια, με ανοιχτή τηλεφωνική γραμμή SOS, καθώς και παροχή υπηρεσιών στέγασης, σίτισης, ένδυσης, συμβουλευτικής ενημέρωσης κοινωνικής και νομικής προστασίας εκπαίδευσης και αποκατάστασης. Προβλέπεται επίσης η δημιουργία κοινωνικών ξενώνων για την φιλοξενία μητέρων και παιδιών που πρέπει να απομακρυνθούν από το οικογενειακό τους περιβάλλον.
Τέλος από πλευράς του Υπουργείου μας καταβάλλεται κάθε δυνατή προσπάθεια για την εξάλειψη των παραγωγικών αιτίων που ωθούν τα παιδιά στην επαιτεία.
Ο Υφυπουργός
ΘΕΟΔ. ΚΟΤΣΩΝΗΣ"
19. Στην με αριθμό 5539/16-3-98 ερώτηση δόθηκε με το υπ' αριθμ. 908/7-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5539/16-3-98 που κατέθεσε ο Βουλευτής κ. Ε. Αποστόλου, σας πληροφορούμε τα εξής: 
Σύμφωνα με τον Καν. ( Ε.Κ.) 22ΟΟ/97 του Συμβουλίου, άρθρο 1 παραγρ. 3 πρώτο εδάφιο τα Κράτη-Μέλη είχαν υποχρέωση να ορίσουν περιοχές στις οποίες να γίνει εκρίζωση με βάσηοικονομικά και οικολογικά κριτήρια. 
Καθοριστικό κριτήριο στον ορισμό των περιοχών αυτών ήταν ο όγκος παραγωγής μιας περιοχής και το ποσοστό της απόσυρσης. 
Το πρόγραμμα εξυγίανσης της παραγωγής μήλων, αχλαδιών ροδακινων και νεκταρινιών εφαρμόζεται μόνο σε περιοχές της Κεντρικής και Δυτικής Μακεδονίας και Θεσσαλίας όπου υπάρχει υπερπαραγωγή και μεγάλο ποσοστό απόσυρσης των ανωτέρω προϊόντων.
Ο Υπουργός
ΣΤ. ΤΖΟΥΜΑΚΑΣ"
20. Στην με αριθμό 5540/16-3-98 ερώτηση δόθηκε με το υπ' αριθμ. 725/10-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5540/16-3-98 που κατέθεσε στη Βουλή ο Βουλευτής κ. Βασίλειος Κορκολόπουλος, παρακαλούμε να πληροφορήσετε τον κ. Βουλευτή τα εξής:
Η επιλογή Προϊσταμένων Δ/νσεων γίνεται σύμφωνα με τις διατάξεις του αρ. 36 παρ. 6 του ν. 219Ο/94 και η τοποθέτησή τους ισχύει μετά από σχετική απόφαση του οικείου οργάνου για μία τριετία. Οι τοποθετούμενοι ως Προϊστάμενοι εξακολουθούν να ασκούν τα καθήκοντά τους έως την τυχόν επανεπιλογή τους ή την τοποθέτηση νέου Προϊσταμένου (άρθρο 36 παρ. 9). Η θητεία των Προϊσταμένων Δ/νσεων της ΓΓΔΕ σύμφωνα με την απόφαση τοποθέτησης τους έληξε στις 15-12-97 . 
Η Διοίκηση ήδη έχει καταρτήσει σχετική εισήγηση για την προς κρίση και επιλογή Πρ/νων των Δ/νσεων της ΓΓΔΕ δεδομένου όμως ότι εκκρεμεί από 9 Φεβρουαρίου τρέχοντος έτους στο Ειδικό Υπηρεσιακό Συμβούλιο του Υπουργείου Εσωτερικών, Δημ. Διοίκησης & Αποκέντρωσης, η επιλογή τεσσάρων Γενικών Δ/ντων ισάριθμων κενών θέσεων των Γεν. Δ/νσεων της ΓΓΔΕ, εκτιμήθηκε ότι σκόπιμο θα ήταν να ολοκληρωθεί η διαδικασία επιλογής των Γεν. Δ/ντών και κατόπιν να προωθηθεί η επιλογή Πρ/νων Δ/νσεων ούτως ώστε να αποφευχθεί η δημιουργία νέων κενών θέσεων με συνέπεια την δυσλειτουργία των Υπηρεσιών, αφού οι περισσότεροι εκ των υποψηφίων, σχεδόν στο σύνολό τους, για τις θέσεις Γεν. Δ/ντού, ήδη εκτελούν καθηκόντα Πρ/νου Υπαλλήλων της ΓΓΔΕ στην επικείμενη κρίση του, κρίνει και αποφασίσει την επανεπιλογή τους σε θέση Πρ/νου Δ/νσης.
Επιπρόσθετα σας γνωρίζουμε ότι το Ειδικό Υπηρεσιακό Συμβούλιο δεν έχει ακόμα ορίσει συγκεκριμένη ημέρα επιλογής των Γεν. Δ/ντων της ΓΓΔΕ, αλλά εκτιμά ότι οι εν λόγω κρίσεις θα γίνουν στο πρώτο δεκαήμερο του μηνός Απριλίου 1998.
Ο Υπουργός
Κ. ΛΑΛΙΩΤΗΣ"
21. Στην με αριθμό 5541/16-3-98 ερώτηση δόθηκε με το υπ' αριθμ. 857/7-4-98 έγγραφο από τον Υφυπουργό Εθνικής Οικονομίας η ακόλουθη απάντηση:
"Σε απάντηση της ερώτησης 5541/16-3-98 του Βουλευτή κ. Στ. Δήμα σας γνωρίζουμε τα ακόλουθα:
Το Ε.Π. "Εκπαίδευση και Αρχική Επαγγελματική Κατάρτιση" εγκρίθηκε από την Ε.Ε. με την απόφαση C (94) 1423 στις 29.7 94.
Μέχρι σήμερα έχει εξειδικευθεί το 95%του συνολικού προϋπολογισμού (1.847, Ο ΜΕCU).
Οι δαπάνες που πραγματοποιήθηκαν στην περίοδο, 1994-97, ανήλθαν στο 72%του προϋπολογισμού για την παραπάνω περίοδο.
Η απορροφητικότητα μέχρι τον Φλεβάρη του 1998 ανήλθε στο 28,4%του συνολικού προϋπολογισμού για την περίοδο 1994-99.
Στην επόμενη Επιτροπή Παρακολούθησης που θα πραγματοποιηθεί στις 7.5.98, θα υποβληθεί πρόταση αναμόρφωσης του προγράμματος με σκοπό την αναθεώρησή του, ώστε να επιταχυνθούν οι ρυθμοί υλοποίησης και να επιτευχθούν οι στόχοι που αναφέρονται στο συγκεκριμένο πρόγραμμα.
Το Υπουργείο Παιδείας προς το οποίο κοινοποιούμε την παρούσα ερώτηση ως φορέα παρακολούθησης και υλοποίησης του ΕΠΕΑΕΚ, παρακαλείται να δώσει σχετικές πληροφορίες.
Ο Υφυπουργός
ΧΡ. ΠΑΧΤΑΣ"
22. Στις με αριθμό 5542/16-3-98, 5720/19-3-98 ερωτήσεις δόθηκε με το υπ'αριθμ. 2062/9-4-98 έγγραφο από τον Υφυπουργό Οικονομικών η ακόλουθη απάντηση:
"Σε απάντηση των από 16-3-98 και 19-3-98 εγγράφων σας, σχετικά με τις με αριθμό 5542/16-3-98 και 5720/19-3-98 ερωτήσεις που κατέθεσαν οι Βουλευτές κύριοι Λευτέρης Ι. Παπανικολάου και Ιωάννης Λαμπρόπουλος, αντίστοιχα, αναφορικά με την ενοικίαση-εκποίηση της νήσου Σφακτηρίας σε εταιρεία πετρελαιοειδών, σας γνωρίζουμε τα εξής:
Με την Π 13303/1657/23-7-65 απόφαση του Υπουργού Οικονομικών είχε παραχωρηθεί στην Εταιρεία Γ. ΜΑΜΙΔΑΚΗΣ και ΣΙΑ ΑΕ κατά χρήση και για μια εικοσιπενταετία (25 έτη) ένα τμήμα 25 στρεμμάτων της νήσου Σφακτηρίας, η οποία είναι καταγραμμένη δημόσιο κτήμα με ΑΒΚ 151 Πύλου, με καταβολή αποζημίωσης και με σκοπό την εγκατάσταση τριών δεξαμενών αποθήκευσης υγρών καυσίμων για τον ανεφοδιασμό των πλοίων που προσέγγιζαν το λιμάνι της Πύλου.
Με την Ε2357/161/2Ο-3-98 απόφαση του Αναπληρωτή 
 




Σελίδα 9940 
Υπουργού Οικονομικών, ανακλήθηκε η απόφαση παραχώρησης, επειδή η εταιρεία "Γ. ΜΑΜΙΔΑΚΗΣ & ΣΙΑ ΑΕ" έπαυσε ουσιαστικά τη λειτουργία της από το 1983 και ως εκ τούτου ο σκοπός για τον οποίο παραχωρήθηκε η έκταση του Δημοσίου κατέστη ανενεργός.
Κατά της απόφασης αυτής η Εταιρεία "Γ. ΜΑΜΙΔΑΚΗΣ & ΣΙΑ ΑΕ" άσκησε αίτηση ακύρωσης την οποία το ΣτΕ απέρριψε, πέραν τούτου δε στις 23-7-90 έληξε και η χρονική διάρκεια της παραχώρησης και επομένως, καμία μισθωτική σχέση μεταξύ της προαναφερόμενης εταιρείας και του Ελληνικού Δημοσίου υφίσταται και ο χώρος έχει επανέλθει στην κυριότητα του Υπουργείου Οικονομικών, η δε διοίκηση και διαχείριση στην Κ.Ε.Δ. σύμφωνα με τις διατάξεις του ν. 973/79. 
'Οπως μας ανέφερε η Κτηματική Εταιρεία του Δημοσίου, η οποία είναι αρμόδια για τη διοίκηση και διαχείριση των ακινήτων του Δημοσίου, το εν λόγω δημόσιο κτήμα (νήσος Σφακτηρία) δεν είναι μισθωμένο ούτε έχει υποβληθεί στην εταιρεία αίτημα για ενοικίαση αυτού σε Εταιρεία Πετρελαιοειδών. 
Αίτημα για κατά κυριότητα παραχώρηση της έκτασης των 25 στρεμμάτων που είχαν παραχωρηθεί στην Εταιρεία "Γ. ΜΑΜΙΔΑΚΗΣ & ΣΙΑ ΑΕ" έχει υποβάλλει από 2-12-97 στην υπηρεσία μας η Ανώνυμη Εταιρεία Εμπορίας Πετρελαιοειδών "ΑΙΓΑΙΟΝ ΟΙΛ ΑΕ" με σκοπό την κατασκευή τερματικού σταθμού εφοδιασμού διερχομένων πλοίων με καύσιμα και λιπαντικά και οικολογική μονάδα επεξεργασίας καταλοίπων που προέρχονται από τα πλοία. 
Το παραπάνω αίτημα θα εξετασθεί σύμφωνα με τις διατάξεις του άρθ.96 του Δ/τος 11/12 Νοεμβρίου 1929 μετά την υποβολή από την αρμόδια Κτηματική Υπηρεσία Ν. Μεσσηνίας των απαραίτητων δικαιολογητικών μεταξύ των οποίων η γνώμη των συναρμοδίων υπηρεσιών και με απαραίτητη προϋπόθεση τη σύμφωνη γνώμη του Υπουργείου Ανάπτυξης (Διεύθυνση Βιομηχανίας).
Ο Υφυπουργός
ΓΕΩΡΓΙΟΣ ΔΡΥΣ"
23. Στην με αριθμό 5542/16-3-98 ερώτηση δόθηκε με το υπ' αριθμ. 302/7-4-98 έγγραφο από τον Υπουργό Πολιτισμού η ακόλουθη απάντηση:
"Απαντώντας στην με αριθμό 5542/16-3-98 ερώτηση του Βουλευτή κ. Λευτέρη Παπανικολάου, σας γνωρίζουμε τα εξής:
Το ΥΠ.ΠΟ δεν έχει καμία ενημέρωση σχετικά με ενοικίαση της νήσου Σφακτηρίας, στην οποία αναφέρεται η ερώτηση του κ. Βουλευτή. Ο χώρος αυτός, πάντως, έχει κηρυχθεί ως ιστορικό μνημείο από το 1956 (ΦΕΚ Β' 281/29-12-56) και επομένως οποιαδήποτε επέμβαση σ' αυτόν προϋποθέτει σχετική γνωμοδότηση της Αρχαιολογικής Υπηρεσίας.
Ο Υπουργός
ΕΥΑΓΓΕΛΟΣ ΒΕΝΙΖΕΛΟΣ"
24. Στην με αριθμό 5543/16-3-98 ερώτηση δόθηκε με το υπ' αριθμ. 909/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5543/16-3-98 που κατέθεσε ο Βουλευτής κ. Λ.Ι. Παπανικολάου, σας πληροφορύμε ότι:
Το Υπουργείο Γεωργίας δεν έχει αρμοδιότητα για την αντιμετώπιση θεμάτων προστασίας του θαλάσσιου οικοσυστήματος. Η αρμοδιότητα ανήκει στο ΥΠΕΧΩΔΕ το οποίο λαμβάνει τα απαιτούμενα μέτρα προς το οποίο κοινοποιούμε το παρόν έγγραφον με αντίγραφο της ερώτησης.
Στο επίπεδο αυτό το Υπουργείο Γεωργίας σε συνεργασία με τα ερευνητικά ιδρύματα της χώρας μπορεί να εκφράσει τις απόψεις του.
Σε κάθε όμως περίπτωση το θέμα θα πρέπει να αποτελέσει αντικείμενο έρευνας ώστε να ληφθούν τα ενδεικνυόμενα μέτρα για την αποτελεσματική αντιμετώπιση του προβλήματος.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
25. Στην με αριθμό 5548/16-3-98 ερώτηση δόθηκε με το υπ' αριθμ. 2698/9-4-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5548/98, που κατατέθηκε στη Βουλή από τους Βουλευτές κ.κ. Μαρία Μπόσκου και Σ. Παναγιώτου για τα θιγόμενα σ' αυτή θέματα, σας πληροφορούμε τα εξής:
1. 'Οπως μας εγνώρισε το Τμήμα Απασχόλησης της Ν.Α. Φλώρινας, η "ΑΒΕ Θ. Γεωργίου - Α. Νίκου", βιοτεχνία ετοίμων ενδυμάτων, που λειτουργεί στη ΒΙ.ΠΕ Φλώρινας, διέκοψε για λόγους οικονομικούς την παραγωγή της από 31-12-1997. Στη συνέχεια οι 98 εργαζόμενοι άσκησαν το δικαίωμα της επίσχεσης εργασίας, επειδή δεν τους είχαν καταβληθεί οι δεδουλευμένες αποδοχές των τριών (3) τελευταίων μηνών του 1997. 'Ηδη ο Οργανισμός Απασχόλησης Εργατικού Δυναμικού (ΟΑΕΔ) τους καταβάλλει το πρώτο βοήθημα ανεργίας.
Για το παραπάνω λόγο. Το Τμήμα Απασχόλησης υπέβαλε, κατά του υπευθύνου της επιχείρησης, την αριθμ. 8823/98 μηνυτήρια αναφορά προς την αρμόδια Εισαγγελική Αρχή.
Ο εργοδότης διαβεβαίωσε την ανωτέρω υπηρεσία, ότι θα επαναλειτουργήσει την επίχείρησή του, καταβάλλοντας τις δεδουλευμένες αποδοχές στους εργαζόμενους.
2. Η ανωτέρω επιχείρηση οφείλει στο τοπικό υποκατάστημα ΙΚΑ Φλώρινας ποσό δρχ. 246.025.208 από κύρια οφειλή, πλέον των προσθέτων τελών που φθάνουν το 120%, χρονικής περιόδου 1/1/1993 έως 31/12/1997. Είχε ρυθμίσει την οφειλή της στο ΙΚΑ με την υπ' αριθμ. 314/134/15-10-1997 απόφαση της Επιτροπής Αναστολών, πλην όμως δεν ήταν συνεπής στη ρύθμιση αυτή.
Εισπράχθηκε μόνο το ποσό δρχ. 19.000.000 από τον ΟΑΕΔ, κατόπιν χορήγησης βεβαίωσης ασφαλιστικής ενημερότητας, σύμφωνα με τις διατάξεις του παρ. 7 του άρθρου 39 του ν. 2065/1992.
Για την είσπραξη της οφειλής της επιχείρησης, έχουν ληφθεί τα προβλεπόμενα από την ισχύουσα νομοθεσία αναγκαστικά μέτρα, ήτοι κατάσχεση ακινήτων περιουσιακών στοιχείων της επιχείρησης, υποβολή αίτησης για προσωπική κράτηση του υπευθύνου κ. Θεολόγη Γεωργίου, καθώς και επιβολή του μέτρου της απαγόρευσης εξόδου του από τη χώρα.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
26. Στην με αριθμό 5550/16-3-98 ερώτηση δόθηκε με το υπ' αριθμ. 910/7-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5550/16-3-98 που κατέθεσαν οι Βουλευτές κύριοι Β. Μπούτας, Α. Κανταρτζής και Ν. Γκατζής για τα θέματα της αρμοδιότητας μας, σας πληροφορούμε τα εξής:
Κατά το έτος 1997 η Ν.Α. Λάρισας ζήτησε και έλαβε από το Υπουργείο Γεωργίας τα παρακάτω ποσά για την εφαρμογή προγραμμάτων εξυγίανσης της κτηνοτροφίας.
Ζήτησε 'Ελαβε130.000.000 δρχ.105.000.000 δρχ.(Με το 2005/12-5-97 έγγραφο)(με την 320551/23-5-97 κατανομή)83.000.000 δρχ.83.000.000 δρχ.(Με το 2972/30/6-97 έγγραφο)(Με την 334748/31-7-98 κατανομή)100.000.000 δρχ.100.000.000 δρχ.(Με το 4951/4-11-97 έγγραφο)(Με την 357139/11-11-97 κατανομή)Από τα παραπάνω προκύπτει ότι το Υπουργείο κάλυψε το σύνολο σχεδόν των γνωστών απαιτήσεων της Ν.Α. Λάρισας, και μάλιστα χωρίς σημαντική καθυστέρηση.
Οι πρόσθετες δαπάνες ύψους πλέον των 100.000.000 δρχ. προκλήθηκαν μετά το Νοέμβριο του 1997 και κοινοποιήθηκαν στην αρμόδια Υπηρεσία του Υπουργείου Γεωργίας μόλις στις 11-3-98. 'Ηδη, με κατανομή που έγινε στις 19-3-98 εστάλη 
 




Σελίδα 9941 
στη Ν.Α. Λάρισας ποσό 24.000.000 δρχ. για την κάλυψη των άμεσων αναγκών, ενώ το υπόλοιπο ποσό θα σταλεί το ταχύτερο δυνατό.
Ως προς την αποζημίωση των κτηνοτρόφων του Νομού Λάρισας, αυτή θα καταβληθεί στους δικαιούχους εις το ακέραιο και κατά προτεραιότητα.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
27. Στην με αριθμό 5552/98 ερώτηση δόθηκε με το υπ' αριθμ. 309/6-4-98 έγγραφο από τον Υπουργό Εξωτερικών η ακόλουθη απάντηση:
"Aπαντώντας στην υπ' αριθμ. 5552/98 ερώτηση του Βουλευτή κ. Ευγ. Χαϊτίδη, σας γνωρίζουμε:
Ως προς τη δίκη του κ. Ν. Κωνσταντινίδη, υπενθυμίζουμε ότι συνεργάτης του Γραφείου Συνδέσμου της χώρας μας στα Σκόπια - ο οποίος είχε μεταβεί στη Ρέσνα και στις 23 Δεκεμβρίου 1997 - μετέβη στην πόλη αυτή για τη νέα δικάσιμο της 19.3.98.
Κατά την ακροαματική διαδικασία της 19/3 η Εισαγγελική Αρχή απέσυρε την αυτεπάγγελτη ποινική δίωξη κατά του κ. Κωνσταντινίδη. Σύμφωνα, πάντως, με την ποινική δικονομία, ο ενάγων (ο οποίος ισχυρίζεται ότι ο κ. Κωνσταντινίδης βιαιοπράγησε εναντίον του) δικαιούται εντός μηνός να καταθέσει αγωγή.
Κατά την επιστροφή του ερωτώντος Βουλευτού κ. Χαϊτίδη, ο οποίος συνοδευόμενος από δημοσιογράφους παρακολούθησε τη δίκη, τοπικά αστυνομικά όργανα στον μεΘοριακό σταθμό Μedzetljia (Νίκη) απαίτησαν να παραδοθούν φωτογραφικό υλικό και ταινίες που έφεραν μαζί τους. Μετά από τηλεφωνική επικοινωνία με τον Επικεφαλή του Γραφείου Συνδέσμου της Ελλάδας στα Σκόπια, Πρέσβυ κ. Μαλλιά, ο τελευταίος επεκοινώνησε με τον Διευθυντή του Γραφείου του Υπουργού Εξωτερικών κ. Ηandziski και με τον Βοηθό Υπουργό κ. Dimονski και ζήτησε να επιτραπεί σε ολόκληρη την ομάδα ν' αναχωρήσει για την Ελλάδα άνευ περαιτέρω ταλαιπωρίας. Ταυτόχρονα, αναχώρησε για τα σύνορα η Διευθύνουσα το Προξενικό Γραφείο. Κατόπιν των παραστάσεων αυτών επετράπη η αναχώρηση της ομάδας.
Προ της διέλευσης των συνόρων ο κ. Χαϊτίδης εξέφρασε ευχαριστίες για τη συνδρομή του Γραφείου Συνδέσμου. 
'Οσον αφορά διάφορα προβλήματα που ενδέχεται ν' αντιμετωπίζουν οι 'Ελληνες που διαμένουν στην ΠΓΔΜ, σημειώνεται ότι η διαβίωση και η ελεύθερη έκφραση-διακίνησή τους είναι ένα από τα θέματα που αποτελούν αντικείμενο συνεχούς ενδιαφέροντος της Ελληνικής Πολιτείας. Σε κάθε περίπτωση, το Υπουργείο Εξωτερικών δρα, τόσο διμερώς, όσο και στο διεθνές πεδίο με γνώμονα την εξυπηρέτηση του εθνικού συμφέροντος, έρχεται δε αρωγός σε κάθε 'Ελληνα που θα το ζητήσει, χρησιμοποιώντας την πλέον ενδεδειγμένη μέΘοδο κάΘε φορά. Είναι αυτονόητο ότι οι Υπηρεσίες του Υπουργείου Εξωτερικών, τόσο στην Αθήνα, όσο και στα Σκόπια συνεργάζονται αρμονικά και αποτελεσματικά με οποιονδήποτε 'Ελληνα ή Ελληνίδα ζητήσει την αρωγή τους.
Ο Υπουργός
ΘΕΟΔΩΡΟΣ ΠΑΓΚΑΛΟΣ"
28. Στην με αριθμό 5554/16-3-98 ερώτηση δόθηκε με το υπ' αριθμ. 5/8-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5554/16-3-98, που κατέθεσε η Βουλευτής κ. Ε. Παπαδημητρίου, σας γνωρίζουμε ότι, για την πρόληψη και καταστολή της εγκληματικότητας, ενημερώθηκε η Βουλή την 3-4-1998, κατά τη συζήτηση της 1241/30-3-1998 Επίκαιρης Ερώτησης, που κατέθεσε η Βουλευτής κ. Ε. Ανουσάκη, την 30-3-1998 κατά τη συζήτηση της 37/12-3-1998 Επερώτησης, όπως επίσης και την 1-4-1998 κατά τη συζήτηση των 1214 και 1219/30-3-1998 Επίκαιρων Ερωτήσεων, που κατέθεσανοι Βουλευτές κύριοι Ν.ΠΑΠΑΦΙΛΠΠΙΟΥ και Ε. Βλασσόπουλος, αντίστοιχα.
Για την αντιμετώπιση της λαθρομετανάστευσης και των διαφόρων μορφών εγκληματικότητας στη χώρα μας, ασκείται από τις Υπηρεσίες του Υπουργείου μας έντονο προληπτικό και κατασταλτικό έργο, με σύγχρονες μεθόδους και μέσα, σε συνεργασία με τις συναρμόδιες Υπηρεσίες των άλλων Υπουργείων. 
Ιδιαίτερα, για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες πρόσφατα αποφασίσθηκε η λήψη πρόσθετων, μέτρων που βρίσκονται ήδη στο στάδιο της υλοποίησης. 
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημέγης επιχειρησιακής δράσης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
'Εντονοι επίσης και συστηματικοί είναι και οι έλεγχοι για τη σύλληψη και απομάκρυνση όσων λαθρομεταναστών διαμένουν παράνομα στη χώρα μας και λόγω στέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις. 
Η νομοθετική ρύθμιση, για την νόμιμη απασχόληση των λαθρομεταναστών και την κατοχύρωση των εργασιακών δικαιωμάτων τους με την καθιέρωση κάρτας εργασίας, αξιολογείται εκ μέρους μας ως θετικός παράγοντας, ο οποίος θα συμβάλει στη μείωση της εγκληματικότητας των αλλοδαπών στη χώρα μας. 
Επισημαίνεται ότι το θέμα της λάθρα εισόδου αλλοδαπών στη χώρα μας αντιμετωπίζεται με ιδιαίτερη υπευθυνότητα από τις Υπηρεσίες που αστυνομεύουν τις παραμεθόριες περιοχές και τα 46 μεταβατικά αποσπάσματα, που έχουν αναπτυχθεί σε αυτές και βρίσκονται σε συνεχή επαγρύπνιση. 
Παράλληλα, το Υπουργείο μας, για να τονώσει το αίσθημα ασφάλειας των πολιτών στις παραμεθόριες περιοχές και να αντιμετωπίσει αποτελεσματικότερα το φαινόμενο της παράνομης εισόδου αλλοδαπών προωθεί την ίδρυση Ειδικής Υπηρεσίας Συνοριακών Φυλάκων. 
Μέσα στα πλαίσια αυτά αστυνομεύεται και η επαρχία Ερμιονίδας, όπου τοτελευταίο χρονικό διάστημα παρατηρείται σχετική αυξητική τάση της εγκληματικότητας, από τις Υπηρεσίες της Αστυνομικής Διεύθυνσης Αργολίδας, οι οποίες λαμβάνουν όλα τα απαραίτητα μέτρα, τόσο για την πρόληψη και καταστολή της εγκληματικότητας, την οποία ελέγχουν σε ικανοποιητικό βαθμό, όσο και για την παγίωση αισθήματος ασφαλείας στους πολίτες. 
Πολλά από τα διαπραχθέντα αδικήματα έχουν εξιχνιασθεί. Για την εξιχνίαση των λοιπών οι προσπάθειες συνεχίζονται προς κάθε κατεύθυνση με αμείωτο ενδιαφέρον. Επίσης και το θέμα της αυθαίρετης δόμησης στην περιοχή παρακολουθείται και ελέγχεται αποτελεσματικά. 
Στην Αστυνομική Διεύθυνση Αργολίδας, η οποία στην προσπάθεια της για την αντιμετώπιση των αστυνομικών προβλημάτων έχει ανάγκη και επιζητεί τη συνεργασία των πολιτών, δόθηκε εντολή να εξετάσει τα καταγγελλόμενα και να λάβει εντονότερα μέτρα για βελτίωση της αστυνόμευσης στην ανωτέρω περιοχή και τη λήψη κάθε μέτρου ευταξίας σε αυτή, σε συνεργασία με τους τοπικούς φορείς. 
Ο Υπουργός
ΓΕΩΡΓΙΟΣ ΡΩΜΑΙΟΣ"
 




Σελίδα 9942 
29. Στην με αριθμό 5556/16-3-98 ερώτηση δόθηκε με το υπ' αριθμ. 7949/9-4-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης με αριθμό 5556/16-3-1998 που κατέθεσε στη Βουλή ο Βουλευτής κ. Ιωάννης Τζωάννος η οποία αναφέρεται στις αποζημιώσεις σε πληγέντες από τις πλημμύρες της 2-2-1998 στη Λέσβο και μετά από επικοινωνία της Γενικής Γραμματείας Πολιτικής Προστασίας με την περιφέρεια Β. Αιγαίου και τη Νομαρχιακή Αυτοδιοίκηση Λέσβου, σας πληροφορούμε τα εξής:
Το άμεσο βοήθημα του Υπουργείου Υγείας και Πρόνοιας δόθηκε σε όλες τις δικαιούχες οικογένειες, οι οποίες χωρίστηκαν σε τρεις κατηγορίες, ανάλογα με τις ζημιές που είχε υποστεί το σπίτι τους. Οι βαρύτερα πληγείσες οικογένειες έλαβαν το μέγιστο προβλεπόμενο ποσό των 200.000 δραχμών, ενώ οι άλλες δύο κατηγορίες πήραν 100.000 και 50.000 δραχμών αντιστοίχως. 
Οι πρωτοβάθμιες επιτροπές της Νομαρχιακής Αυτοδιοίκησης που συστήθηκαν για να εκτιμήσουν της ζημιές έχουν ήδη τελειώσει το έργο τους και οι δευτεροβάθμιες επιτροπές της Περιφέρειας Β. Αιγαίου σύντομα θα ολοκληρώσουν το έργο τους, στη συνέχεια θα δοθούν οι αποζημιώσεις στους δικαιούχους, με αποφάσεις των αρμοδίων Υπουργείων. Ειδικότερα, το Υπουργείο Υγείας και Πρόνοιας θα επιδοτήσει την αποκατάσταση των ζημιών στις οικοσκευές, το Υπουργείο Ανάπτυξης (ΕΟΜΜΕΧ) στις επιχειρήσεις και το ΥΠΕΧΩΔΕ στις κατοικίες. 
'Οσον αφορά την αποζημίωση των πληγέντων επιχειρηματιών της πόλης Μυτιλήνης λόγω της πλημμύρας του Σεπτεμβριου 1996, αρμόδιο νασας απαντήσει είναι το Υπουργείο Ανάπτυξης, στο οποίο διαβιβάζουμε την ερώτηση. 
Ο Υφυπουργός
ΣΤ. ΜΠΕΝΟΣ"
30. Στην με αριθμό 5567/16-3-98 ερώτηση δόθηκε με το υπ' αριθμ. 5/8-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5567/16-3-98 που κατέθεσαν οι Βουλευτές κύριοι Π. Κρητικός και Η. Παπαηλίας, σας γνωρίζουμε ότι, για το αντικείμενο αυτής, ενημερώθηκε η Βουλή την 3-4-1998, κατά τη συζήτηση της 1241/3Ο-3-1998 Επίκαιρης Ερώτησης, που κατέθεσε η Βουλευτής κ. Ε. Ανουσάκη, την 30-3-1998 κατά τη συζήτηση της 37/12-3-1998 Επερώτησης, όπως επίσης και την 1-4-1998 κατά τη συζήτηση των 1214 και 1219/3Ο-3-1998 Επίκαιρων Ερωτήσεων, που κατέθεσαν οι Βουλευτές κύριοι Ν. Παπαφιλίππου και Ε. Βλασσόπουλος, αντίστοιχα.
Για την αντιμετώπιση των διαφόρων μορφών εγκληματικότητας στη χώρα μας, ασκείται από τις Υπηρεσίες του Υπουργείου μας έντονο προληπτικό και κατασταλτικό έργο, με σύγχρονες μεθόδους και μέσα, σε συνεργασία με τις συναρμόδιες Υπηρεσίες των άλλων Υπουργείων. 
Ιδιαίτερα, για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες, αποφασίσθηκε πρόσφατα η λήψη πρόσθετων μέτρων που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
'Εντονοι επίσης και συστηματικοί είναι και οι έλεγχοι για τη σύλληψη και απομάκρυνση όσων λαθρομεταναστών διαμένουν παράνομα στη χώρα μας και λόγωστέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις. 
Η νομοθετική ρύθμιση, για την νόμιμη απασχόληση των λαθρομεταναστών την κατοχύρωση των εργασιακών δικαιωμάτων τους με την καθιέρωση κάρτας εργασίας, αξιολογείται εκ μέρους μας ως θετικός παράγοντας, ο οποίος θα συμβάλει στην μείωση της εγκληματικότητας των αλλοδαπών στη χώρα μας.
Η κινητοποίηση της Αστυνομίας είχε ως αποτέλεσμα πολλά διαπραχθέντα αδικήματα να έχουν εξιχνιασθεί. Για την εξιχνώαση των λοιπών προσπάθειες συνεχίζονται με αμείωτο ενδιαφέρον. 
Ο Υπουργός
ΓΕΩΡΓΙΟΣ ΡΩΜΑΙΟΣ"
31. Στην με αριθμό 5570/17-3-98 ερώτηση δόθηκε με το υπ' αριθμ. 2/8-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5570/17-3-98, που κατέθεσε ο Βουλευτής κ. Μ. Κεφαλογιάννης, σε ό,τι μας αφορά, σας γνωρίζουμε τα εξής :
Το Tμήμα Tροχαίας Ηρακλείου ασκεί έντονη τροχονομική αστυνόμευση στο Ηράκλειο και λαμβάνει κάθε αναγκαίο μέτρο για την ομαλή και ασφαλή κυκλοφορία στην πόλη, σε συνεργασία με τις συναρμόδιες Υπηρεσίες. 
'Οσον αφορά τα καταγγελλόμενα για ελλιπή μέτρα ασφαλείας στα εκτελούμενα έργα οδοποιίας στη πόλη του Ηρακλείου, σας γνωρίζουμε ότι η ανωτέρω Υπηρεσία μας προβαίνει σε καθημερινή βάση στον έλεγχο για την τήρηση αυτών και εφαρμόζει τα νόμιμα κατά των υπαιτίων όταν διαπιστώνει παραλείψεις. 
Η προσπάθεια αυτή θα συνεχισθεί από το Τμήμα Τροχαίας Ηρακλείου με αμείωτη ένταση ώστε να εξασφαλίζεται η συνεχής και ασφαλής κυκλοφορία πεζών και οχημάτων.
Ο Υπουργός
ΓΕΩΡΓΙΟΣ ΡΩΜΑΙΟΣ"
32. Στην με αριθμό 5570/17-3-98 ερώτηση δόθηκε με το υπ' αριθμ. 12158/2-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 5570/17-3-98 του Βουλευτή κ. Μ. Κεφαλογιάννη και σύμφωνα με σχετικό έγγραφο της Περιφέρειας Κρήτης, σας πληροφορούμε τα εξής:
1. Στην πόλη του Ηρακλείου εκτελούνται έργα από συνεργεία της ΔΕΥΑΗ εργολάβων Δ.Ε.Η. και Ο.Τ.Ε.
Η εκτέλεση των έργων καθώς και τα χρονοδιαγράμματα υλοποίησης τους εγκρίθηκαν από το Δ.Σ. Δήμου Ηρακλείου.
2. α) Το έργο διαμόρφωσης της Πλατείας Ελευθερίας Δήμου Ηρακλείου δημοπρατήθηκε στις 22-8-96 και η σύμβαση του έργου υπογράφηκε στις 25-10-96.
Πριν από την έναρξη των εργασιών έγινε η περίφραξη του κεντρικού τμήματος στο οποίο εκτελούνται οι εργασίες, ώστε να διασφαλίζεται η κυκλοφορία οχημάτων και η ακεραιότητα των πεζών. Η περίφραξη άρχισε να αφαιρείται τμηματικά μετά την ολοκλήρωση των εργασιών σε τμήματα που αφέθηκαν σε κοινή χρήση.
Οι καταστηματάρχες που λόγω των έργων, δεν μπορούσαν να κάνουν χρήση της πλατείας , απαλλάχτηκαν των τελών που έπρεπε να καταβάλουν στο Δήμο, με την αρ. 730/97 απόφαση του Δ.Σ. Δήμου Ηρακλείου.
β) Από τη ΔΕΥΑ εκτελούνται τα εξής έργα ύδρευσης και αποχέτευσης στο κέντρο της πόλης μέσα στα πλαίσια των εγκεκριμένων χρονοδιαγραμμάτων.
 




Σελίδα 9943 
β1) 'Υδρευση - Αποχέτευση περιοχής Λ. Δημοκρατίας - Λ. Παπανδρέου και Λ. Κνωσσού προϋπολογισμού δαπάνης 580.000.000 δρχ.
β2) 'Υδρευση - Αποχέτευση οδών Δαιδάλου - Κοραή προϋπολογισμού δαπάνης 95.000.000 δρχ.
Το ανωτέρω έργο ξεκίνησε στις 10-1-1998 με σύμφωνη γνώμη των καταστηματαρχών. Τα συνεργεία Δ.Ε.Η. και Ο.Τ.Ε. εκτέλεσαν εργασίες από 4-2-1998 μέχρι 28-3-1998 και ήδη τα συνεργεία του Δήμου υλοποιούν την τελική φάση του έργου, που περιλαμβάνει πλακόστρωση, διαμόρφωση καθιστικών και ηλεκτροφωτισμό.
Ο Υφυπουργός
ΛΑΜΠΡΟΣ ΠΑΠΑΔΗΜΑΣ")
 




Σελίδα 9944 
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 1563/27.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Δημητρίου Πιπεργιά προς τους Υπουργούς Εργασίας και Κοινωνικών Ασφαλίσεων, Υγείας και Πρόνοιας, Εθνικής Οικονομίας, σχετικά με τις προθέσεις της Κυβέρνησης για τη χορήγηση του επιδόματος απολύτου αναπηρίας στους παραπληγικούς συνταξιούχους γήρατος του Ιδρύματος Κοινωνικών Ασφαλίσεων (ΙΚΑ) και του Οργανισμού Γεωργικών Ασφαλίσεων (ΟΓΑ).
Η επίκαιρη ερώτηση έχει ως εξής:
"Η νομοθεσία προβλέπει τη χορήγηση από το ΙΚΑ επιδόματος απολύτου αναπηρίας στους συνταξιούχους γήρατος, που ανέρχεται στο 50% της συντάξεώς τους, υπό την προϋπόθεση ότι είναι τυφλοί και για κανέναν άλλο λόγο.
Οι συνταξιούχοι αναπηρίας παίρνουν το ίδιο επίδομα, της απολύτου αναπηρίας, όταν δεν δύνανται να αυτοεξυπηρετηθούν για την ένδυσή τους, τα γεύματα και τις σωματικές τους ανάγκες.
Για τον Οργανισμό Γεωργικών Ασφαλίσεων η νομοθεσία προβλέπει μόνο την περίπτωση τυφλότητας του συνταξιούχου. Συγχρόνως, η διαπίστωση της αναπηρίας σε παραπληγικά άτομα απαιτεί τη δυσχερέστατη έως αδύνατη μετάβαση τους σε νευρολογική κλινική, που βρίσκεται στο Κέντρο. Η άνιση μεταχείριση μεταξύ συνταξιούχων του ΟΓΑ και ΙΚΑ αφ' ενός, αλλά και μεταξύ συνταξιούχων γήρατος και αναπηρίας αφ' ετέρου, είναι κραυγαλέα.
Οι συνταξιούχοι γήρατος ΟΓΑ και ΙΚΑ μόνο εάν είναι απολύτως τυφλοί λαμβάνουν το επίδομα απολύτου αναπηρίας, ενώ ουδόλως λαμβάνεται υπόψη η έλλειψη ικανότητας αυτοεξυπηρέτησής τους (ένδυση-τροφή-σωματικές ανάγκες).
Αυτή είναι η ανταπόδοση του ΙΚΑ και του ΟΓΑ στην προσφορά εργασίας μέχρι το 65ο έτος της ηλικίας τους και στη συνεχή καταβολή ασφαλίστρου τουλάχιστον τεσσερισήμισι χιλιάδων ενσήμων!
Παρουσιάζεται ένα φαινόμενο Καιαδισμού προκλητικά τραγικό για την εποχή μας, όπου στο κατώφλι του 21ου αιώνα οι ανήμποροι παραπληγικοί συνταξιούχοι γήρατος, που δεν έχουν χάσει εξ ολοκλήρου το φως τους, να αδυνατούν να μετακινηθούν, για να διαπιστωθεί η παραπληγική κατάσταση τους σε κεντρικά νοσοκομεία και η πολιτεία να τους απορρίπτει εθελοτυφλούσα εγκληματικά, στο σύγχρονο Καιάδα των γηραιών παραπληγικών απομάχων της ζωής.
Ερωτώνται οι αρμόδιοι Υπουργοί:
Σε ποιες ενέργειες προτίθενται άμεσα να προβούν, προκειμένου να αποκατασταθεί η δίκαιη και ίση μεταχείριση, ώστε να λάβουν το επίδομα απολύτου αναπηρίας και οι παραπληγικοί συνταξιούχοι γήρατος του ΙΚΑ και του ΟΓΑ, χωρίς να υποχρεούνται σε βασανιστικές και εξοντωτικές μετακινήσεις, που μαθηματικά οδηγούν στον Καιάδα της σύγχρονης και ευνομούμενης κοινωνίας μας;".
Ο Υφυπουργός Εργασίας και Κοινωνικών Ασφαλίσεων κ. Νικόλαος Φαρμάκης έχει το λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, το ερώτημα που τίθεται από το συνάδελφο είναι διπλό. Πρώτον, εάν πρόκειται να λάβουν το επίδομα απόλυτης ανικανότητας οι συνταξιούχοι γήρατος και δεύτερον, με ποιες διαδικασίες αυτό θα γίνει.
'Οπως είναι γνωστό, το επίδομα της απόλυτης ανικανότητας δίνεται στους συνταξιούχους αναπηρίας και αυτό γιατί η νόσος, εξαιτίας της οποίας συνταξιοδοτήθηκαν, μπορεί να επιδεινωθεί μέχρι να καταστήσει απόλυτα ανίκανο για την αυτοεξυπηρέτησή του τον άνθρωπο. Μπορεί επίσης εξαρχής να είχε την απόλυτη αναπηρία.
Οι συνταξιούχοι γήρατος δεν λαμβάνουν αυτό το επίδομα, εκτός από τις περιπτώσεις απόλυτης τυφλότητας και παραπληγίας ή τετραπληγίας. Αυτό έχει τη δικαιολογία του στο γεγονός ότι δεν υπήρξε νόσος εξαιτίας της οποίας να συνταξιοδοτήθηκαν. Θα ήταν δυσβάσταχτο το βάρος στην κοινωνική ασφάλιση με την επέκταση αυτού του επιδόματος και στους συν/χους γήρατος, γιατί όλοι οι άνθρωποι, ολίγον προ του τέλους, θα έλεγα, περιπίπτουν σε μία κατάστασης βιολογικής έκπτωσης τέτοιας, η οποία πράγματι τους καθιστά απολύτως αναπήρους για την αυτοεξυπηρέτησή τους.
Δεν ισχυρίζομαι ότι δεν χρειάζονται πρόνοια, ότι δεν χρειάζονται κοινωνική προστασία. Αυτή όμως η προστασία, που είναι αναγκαίο να τους δοθεί από την πλευρά της πολιτείας, δεν μπορεί να προέρχεται από την κοινωνική ασφάλιση, αλλά από άλλους πιθανώς λογαριασμούς, από λογαριασμούς της πρόνοιας.
Η διαπίστωση της ολικής ανικανότητας γίνεται από υγειονομικές επιτροπές, στις οποίες προσέρχεται κάποιος και ζητά να τύχει αυτού του επιδόματος. Διαμαρτύρεται ο κύριος συνάδελφος ότι ταλαιπωρούνται οι συνταξιούχοι του γήρατος, αυτοί δηλαδή που δικαιούνται αυτό το επίδομα και είναι, όπως είπαμε, οι τυφλοί, οι παραπληγικοί και τετραπληγικοί.
Προβλέπεται, κύριε συνάδελφε, όταν υπάρχει γνωμάτευση γιατρού ότι η μετακίνηση του αρρώστου είναι αδύνατη, να μετακινείται στο σπίτι στου αρρώστου ή στο χώρο που ζει η υγειονομική επιτροπή για να τον εξετάσει. Συνεπώς και εδώ δεν πρέπει να υπάρχει πρόβλημα. Αν έχετε κάτι πολύ συγκεκριμένο, στο οποίο αναφέρεσθε, παρακαλώ να το ακούσω.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Πιπεργιάς έχει το λόγο.
ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κυρίες και κύριοι συνάδελφοι, υπάρχει ένα πρόβλημα που έχει σχέση με το διαχωρισμό των συνταξιούχων σε συνταξιούχους, οι οποίοι έχουν πάρει σύνταξη λόγω αναπηρίας, λόγω ασθένειας και σε συνταξιούχους οι οποίοι πήραν τη σύνταξή τους λόγω γήρατος.
Ας κάνουμε μία υπόθεση εργασίας. 'Ενας ασθενεί στο 60ο έτος και παίρνει σύνταξη ασθενείας. 'Ενας άλλος είναι ικανός, δεν ασθενεί στο 60ο έτος αλλά ασθενεί στο 67ο έτος και έχει πάρει εν τω μεταξύ σύνταξη γήρατος. Βρίσκονται δε και οι δύο στην ίδια κατάσταση. 'Ομως, ο ένας θα παίρνει το επίδομα της απόλυτης ανικανότητας, αυτός που ασθένησε νωρίτερα, ενώ αυτός που ασθένησε αργότερα δεν θα το παίρνει. Νομίζω ότι αυτή η κατάσταση μας οδηγεί σε παραλογισμό. 
'Εχω την άποψη ότι θα πρέπει να υπάρξει πρόβλεψη, έτσι ώστε στις περιπτώσεις εκείνες που διαπιστώνεται ότι υπάρχει απόλυτη αναπηρία, ακόμη και σ' αυτούς που έχουν πάρει σύνταξη γήρατος να χορηγείται αυτό το επίδομα απόλυτης ανικανότητας γιατί είναι προφανές ότι ένας ηλικιωμένος άνθρωπος, συνήθως χαμηλοσυνταξιούχος -μιλάω για τις περιπτώσεις των χαμηλοσυνταξιούχων του ΟΓΑ και του ΙΚΑ- είναι σωστό να παίρνει ένα συμπλήρωμα, ένα βοήθημα στη σύνταξή του, έτσι ώστε να μπορεί να βρει ένα άνθρωπο να τον βοηθά. Αυτό είναι το ένα ζήτημα που θέτω στην ερώτηση και για το οποίο θα πρέπει να υπάρξει μία ρύθμιση, ώστε να διορθωθεί αυτή η αδικία. 
Το δεύτερο είναι ότι ναι μεν υπάρχει πρόβλεψη, να επισκέπτεται η επιτροπή τον ασθενή, στην πράξη όμως αυτό δεν γίνεται, διότι τα εξειδικευμένα νοσοκομεία, που έχουν τις νευρολογικές κλινικές, είναι στο κέντρο. Υπάρχει μία απίστευτη ταλαιπωρία, για να διαπιστωθεί ότι ένας συνταξιούχος ασθενής δικαιούται αυτού του επιδόματος. Για να υπάρξει αυτή η διαπίστωση θα πρέπει προηγουμένως να υποστεί μια απίστευτη ταλαιπωρία και ο ίδιος και ο συγγενής του. Κατά συνέπεια πιστεύω ότι θα πρέπει και εδώ να απλουστευτούν οι σχετικές διαδικασίες.
ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Εργασίας και Κοινωνικών Ασφαλίσεων κ. Φαρμάκης έχει το λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, υπάρχει πράγματι αυτή 
 




Σελίδα 9945 
η διάκριση μεταξύ των συνταξιούχων γήρατος και των συνταξιούχων αναπηρίας. 'Ομως, πουθενά στον κόσμο δεν δίνεται επίδομα απολύτου αναπηρίας εκτός από συγκεκριμένες, επαναλαμβάνω, νόσους στους συνταξιούχους γήρατος και αυτό δεν μπορεί να συμβεί και στην Ελλάδα τουλάχιστον από την πλευρά της κοινωνικής ασφάλισης. Μπορώ να δεχθώ, πράγματι, ότι υπάρχει περίπτωση ένας συνταξιούχος γήρατος να νοσήσει εκ των υστέρων, μετά δηλαδή τη συνταξιοδότησή του, και να χρειάζεται βοήθεια. Δεν μπορεί όμως να προέλθει αυτή η βοήθεια από το χώρο της ασφάλισης. Θα ήταν τόσο δυσβάστακτα τα οικονομικά βάρη, ώστε η δική μας κοινωνική ασφάλιση -σας επαναλαμβάνω ότι δεν συμβαίνει και πουθενά στον κόσμο- δεν θα μπορούσε να τα αναλάβει.
Η διάκριση αυτή υπάρχει. 'Αλλωστε, γενικότερα υπάρχει μια κατ' εξαίρεση, ας την πούμε έτσι, μεταχείριση του αναπήρου εκ κοινής νόσου, ή από εργατικό ατύχημα.
Από εργατικό ατύχημα, γνωρίζετε ότι χορηγείται σύνταξη αναπηρίας ανεξαρτήτως ηλικίας και χωρίς καμιά άλλη προϋπόθεση.
Από κοινή νόσο, χορηγείται σύνταξη αναπηρίας με ελάχιστες προϋποθέσεις. 
Είναι θέμα καθαρά οικονομικό. Είναι ίσως δίκαιο και λογικό αυτοί οι άνθρωποι να αντιμετωπίζονται καλύτερα, να υπάρχει μία προστασία κοινωνική προς αυτούς. 'Ομως αυτό δεν μπορεί, επαναλαμβάνω, να προέλθει από την κοινωνική ασφάλιση. Υπάρχει η κρατική πρόνοια, ο κρατικός προϋπολογισμός. Μπορεί να εξεταστεί ίσως ένα τέτοιο ενδεχόμενο. Αλλά δεν μπορεί αυτό το βάρος να μετακυλιθεί στην κοινωνική ασφάλιση.
Για το δεύτερο νομίζω ότι έχω απαντήσει. Εάν υπάρχει ταλαιπωρία αποδεδειγμένη κακώς υπάρχει. Επαναλαμβάνω ότι η γνωμάτευση και μόνη του γιατρού, ότι ο άρρωστος αδυνατεί να μετακινηθεί, υποχρεώνει την επιτροπή, από την οποία πρόκειται να εξετασθεί, να πάει στο σπίτι του ή όπου αλλού κατοικεί.
ΠΡΟΕΔΡΕΥΩΝ (Παναγιώτης Ν. Κρητικός): Δεύτερη επίκαιρη ερώτηση είναι η με αριθμό 1569/27.5.98 του Βουλευτή της Νέας Δημοκρατίας κ. Εμμανουήλ Κεφαλογιάννη προς τον Υπουργό Οικονομικών, σχετικά με την επιβάρυνση του φόρου μεταβίβασης αγροτικών εκτάσεων κλπ.
Η ερώτηση του κυρίου συναδέλφου έχει ως εξής:
"Σας πληροφορώ ότι οι μεταβιβάσεις αγροτικών εκτάσεων από επαχθή αιτία από αγρότες σε μη αγρότες έχουν παγώσει λόγω του τετραπλασιασμού του φόρου μεταβιβάσεως, που επέβαλε η Κυβέρνηση με το ν. 2520/1997.
Παρουσιάζεται δε το παράδοξο φαινόμενο η αστική περιουσία να επιβαρύνεται κατά τη μεταβίβασή της με συνολικό ποσοστό 13,8%, ενώ οι αγροτικές εκτάσεις, αξίας άνω των τεσσάρων εκατομμυρίων (4.000.000) δραχμών, επιβαρύνονται με φόρο μεταβιβάσεως άνω του 40%.
Επειδή αποτέλεσμα της πολιτικής αυτής της Κυβέρνησης Σημίτη είναι να στερηθούν οι αγρότες μιας σημαντικής πηγής εισοδήματος και από τη δυνατότητα αξιοποίησης της περιουσίας τους, πέραν της συνεχούς μειώσεως του αγροτικού εισοδήματος που οφείλεται στην ανικανότητα της Κυβέρνησης να εξασφαλίσει το αγροτικό εισόδημα μέσω της κοινής αγροτικής πολιτικής, ερωτάσθε, αν η Κυβέρνηση θα συνεχίσει να επιμένει στην πολιτική αυτή ή αν προτίθεσθε να τροποποιήσετε τη διάταξη αυτή".
Ο Υφυπουργός Οικονομικών κ. Γεώργιος Δρυς έχει το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, με τις διατάξεις των νόμων 2520/1997 και 2538/1997 θεσπίστηκε ο τετραπλασιασμός του φόρου μεταβίβασης ακινήτων, στην περίπτωση που έχουμε αγορά αγροτικής γης από μη αγρότες.
Σκοπός της ρύθμισης αυτής, η οποία ήταν και πάγιο αίτημα ολόκληρου του αγροτοσυνδικαλιστικού και αγροτοσυνεταιριστικού κινήματος, ήταν η δημιουργία αντικινήτρου για την εξάλειψη του φαινομένου της κατοχής πλέον του 45% της αγροτικής γης δυστυχώς από μη αγρότες. Είμαστε η μοναδική χώρα στην Ευρώπη που παρουσιάζει τέτοια υψηλά ποσοστά, όπου δηλαδή η αγροτική γη κατέχεται από μη αγρότες- και η συγκεκριμένη ρύθμιση σκόπευε επίσης στην παροχή κινήτρου για τη δημιουργία μεγάλων γεωργικών κλήρων και ισχυρών αγροτικών εκμεταλλεύσεων. Συνεπώς η ρύθμιση αυτή απέβλεπε στην κατοχύρωση της γεωργικής γης, αποκλειστικά στους απασχολούμενους κατά κύριο επάγγελμα αγρότες ή γενικά σε γεωργούς, που ασχολούνται με κτηνοτροφικά επαγγέλματα.
Οφείλω όμως να σας πω ότι στο χρόνο που μεσολάβησε και λειτούργησε αυτή, η ρύθμιση δηλαδή από τον Οκτώβρη του 1997 μέχρι σήμερα, το αποτέλεσμα και η εμπειρία την οποία έχουμε, δεν είναι αυτήν την οποία αναμέναμε. Δηλαδή δεν λειτούργησε προς την κατεύθυνση ...
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Ηταν τραγική αποτυχία, κύριε Υπουργέ!
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, νομίζω ότι συμφωνείτε μαζί μου...
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Συμφωνώ, επιβεβαιώνω και επαυξάνω!
ΓΕΩΡΓΙΟΣ ΔΡΥΣ (Υφυπουργός Οικονομικών): Επαναλαμβάνω ότι το αποτέλεσμα και η εμπειρία, την οποία έχουμε, δεν είναι αυτήν την οποία αναμέναμε με τη θέσπιση της διάταξης αυτής. Γι' αυτόν το λόγο το Υπουργείο Οικονομικών σε συνεργασία με το Υπουργείο Γεωργίας μελετά ήδη την επανεξέταση και της σκοπιμότητα διατήρησης της διάταξης αυτής.
ΠΡΟΕΔΡΕΥΩΝ (Παναγιώτης Ν. Κρητικός): Δεν μου επιτρέπεται να μπω στην ουσία, αλλά η ρύθμιση δεν είναι σωστή, γιατί...
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Είναι τραγική υπόθεση, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Για λόγους συναισθηματικούς, εγώ ο μη αγρότης, θέλω π.χ. να αγοράσω το μερίδιο συγγενικού μου προσώπου, για να μην περιέλθει σε ξένους. Είναι δυνατόν να επιβαρυνθώ με αυτόν τον υπέρογκο φόρο;
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Εγινε χωρίς να το γνωρίζει το Υπουργείο Οικονομικών. Το έκανε ο Υπουργός Γεωργίας με μεταμεσονύκτιο τροπολογία, χωρίς να το ξέρει το Υπουργείο Οικονομικών.
ΠΡΟΕΔΡΕΥΩΝ (Παναγιώτης Ν. Κρητικός): Εγώ έδωσα την αφορμή, κύριε Πρόεδρε, κι εσείς ακολουθήσατε. 'Ομως, δεν μπορούμε να γενικεύσουμε τη συζήτηση. Αλλά όπως είδατε, ο κύριος Υπουργός έδειξε πρόθεση να προβεί σε βελτίωση.
Ο κ. Εμμανουήλ Κεφαλογιάννης έχει το λόγο.
ΕΜΜΑΝΟΥΗΛ ΚΕΦΑΛΛΟΓΙΑΝΝΗΣ: Χαίρομαι με την απάντηση του κυρίου Υπουργού...
ΣΤΡΑΤΗΣ ΚΟΡΑΚΑΣ: Είναι απαράδεκτη η κατάσταση να μεταβιβάζεται αγροτική έκταση ως οικόπεδο τουριστικό.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. 'Εχει το λόγο ο κύριος συνάδελφος που έκανε την ερώτηση. Κάντε και εσείς μία.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, χαίρομαι πραγματικά για την απάντηση του κυρίου Υπουργού. Είναι δραματική η κατάσταση, το έχετε διαπιστώσει άλλωστε και εσείς από τις αρμόδιες υπηρεσίες εφορίας σε όλη την Ελλάδα.
Ουσιαστικά παρουσιάζονται φαινόμενα να μεταβιβάζονται οικόπεδα παραδείγματος χάρη στο Κολωνάκι, και να πληρώνεται φόρος μεταβίβασης δύο εκατομμύρια εφτακόσιες χιλιάδες (2.700.000) δραχμές σε αντικειμενική αξία σαράντα εκατομμυρίων (40.000.000) δραχμών και να έχουμε ημιαστική γη ακριβώς έξω από το όρια μικρών δήμων και κοινοτήτων με αντικειμενική αξία δέκα εκατομμυρίων (10.000.000) δραχμών και πραγματική αξία περίπου το ίδιο, και να χρειάζεται να πληρώνεται στις μεταβιβάσεις αυτές τέσσερα εκατομμύρια (4.000.000) και τεσσεράμισι εκατομμύρια (4.500.000) δραχμές.
Χαίρομαι που έχει αντιληφθεί το Υπουργείο Οικονομικών το μεγάλο πρόβλημα που έχει δημιουργηθεί. 'Αλλωστε, κύριε Υπουργέ, γι' αυτόν το λόγο με σειρά ερωτήσεων τον προηγούμενο Σεπτέμβρη και εν όψει της κατάθεσης του νομοσχεδίου της Κυβέρνησης "ΚΑΠΟΔΙΣΤΡΙΑΣ", σας είχαμε επισημάνει ότι θα δημιουργηθεί τεράστιο πρόβλημα, όσον 
 




Σελίδα 9946 
αφορά τη φορολογική επιβάρυνση από τη μεταβίβαση ακινήτων με επίκληση του δικαιώματος της χρησικτησίας.
Ξέρετε ότι οι περισσότεροι 'Ελληνες που κατείχαν αγροτική γη και η οποία μεταβιβάζεται με χρησικτησία, θα την είχαν αποποιηθεί διότι το όφελος που θα είχαν από το να διατηρήσουν μια επαφή με την περιφέρεια, στην οποία έχουν γεννηθεί, θα ήταν πολύ μικρό σε σχέση με το κόστος να μεταβιβάσουν την περιουσία των γονιών τους στα παιδιά τους ή τους ίδιους.
Χαίρομαι, λοιπόν, για τη διαβεβαίωσή σας και περιμένουμε άμεση ρύθμιση. 'Εχουν σταματήσει όλες οι αγοραπωλησίες αγροτικής γης σε όλη τη Χώρα.
Σας ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο, για να δευτερολογήσει.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, ανεγνώρισα ότι η ρύθμιση αυτή δεν ήταν απολύτως θετική προς την κατεύθυνση για την οποία θεσμοθετήθηκε. Οφείλω, όμως, να σας διαβεβαιώσω ότι τελικά οι μεταβιβάσεις γίνονται. Η ζωή, κύριε Κεφαλογιάννη, έχει βρει άλλες διαδικασίες και οι πολίτες με τη βοήθεια των συμβολαιογράφων παρακάπτουν τη διάταξη αυτή.
ΠΡΟΕΔΡΕΥΩΝ (Παναγιώτης Ν. Κρητικός): Τρίτη είναι η με αριθμό 1573/27.5.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Υγείας και Πρόνοιας, σχετικά με τη λήψη μέτρων στελέχωσης των αγροτικών ιατρείων του Νομού Λέσβου.
Η επίκαιρη ερώτηση του κυρίου συναδέλφου έχει ως εξής:
"Απαράδεκτη είναι η κατάσταση που έχει δημιουργηθεί στην προσφερόμενη πρωτοβάθμια υγειονομική περίθαλψη και στα τρία νησιά του Νομού Λέσβου.
Στη Λέσβο είκοσι περίπου αγροτικά ιατρεία παραμένουν κλειστά, ενώ αρκετά άλλα υπολειτουργούν. Στη Λήμνο υπάρχουν πέντε κενές θέσεις, ενώ στο Αγροτικό Ιατρείο του Αγίου Ευστρατίου δεν υπάρχει γιατρός.
Χαρακτηριστική είναι η περίπτωση του Αγροτικού Ιατρείου του Δήμου Αγιάσου, ο οποίος έχει πληθυσμό πάνω από τρεις χιλιάδες κατοίκους, προβλέπονται τρεις θέσεις αγροτικών ιατρών (για την κάλυψη και του Ιδρύματος Χρόνιων Παθήσεων Αγιάσου η "ΘΕΟΜΗΤΩΡ"), αλλά αυτήν τη στιγμή υπηρετεί μόνο ένας, του οποίου μάλιστα η θητεία λήγει στις 10 Ιουνίου.
Αυτή η κατάσταση δημιουργείται διότι: α) Με το ν. 2519/97 απαγορεύτηκε η παράταση της θητείας υπαίθρου των γιατρών και β) με το νέο μισθολόγιο δημοσίων υπαλλήλων καταργήθηκε μεταξύ άλλων και η προσαύξηση του μισθού των αγροτικών ιατρών που υπηρετούν σε άγονες περιοχές. Αυτό είχε σαν αποτέλεσμα να μην εκδηλώνεται ενδιαφέρον γι' αυτές τις θέσεις.
Ας σημειωθεί επίσης ότι τα περισσότερα αγροτικά ιατρεία του Νομού Λέσβου έχουν χαρακτηριστεί -και δικαιολογήμενα- ως ιατρεία άγονων περιοχών.
Ερωτάται ο κύριος Υπουργός, τι μέτρα προτίθεται να πάρει ώστε να καλυφθούν άμεσα τα κενά στα αγροτικά ιατρεία του Νομού Λέσβου".
Ο Υπουργός Υγείας και Πρόνοιας κ. Κωνσταντίνος Γείτονας έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ευχαριστώ, κύριε Πρόεδρε.
Η μη κάλυψη κενών θέσεων, κύριε Κόρακα, σε περιφερειακά ιατρεία, τα λεγόμενα αγροτικά και στη Λέσβο και σε άλλες περιοχές της χώρας, δεν οφείλεται ούτε σε παραλείψεις του Υπουργείου ούτε σε δυσμενοποίηση των κινήτρων. 'Οπως ξέρετε, τα περιφερειακά ιατρεία ή τα αγροτικά ιατρεία, καλύπτονται από γιατρούς υπόχρεους υπηρεσίας υπαίθρου. Προκηρύσσονται κάθε βδομάδα όλα τα κενά.
Και πραγματικά για ορισμένα, ιδίως τα μονοθέσια, υπάρχει απροθυμία κάλυψης. Και αυτό είναι ένα θέμα που μας απασχολεί. Δεν δυσμενοποιήθηκαν οι διατάξεις. Λέτε ότι με το ν. 2519 απαγορεύθηκε η παράταση. Αυτό δεν είναι αλήθεια, κύριε Κόρακα. Αν προκηρυχθεί η θέση για ένα ιατρείο -και προκηρύσσεται τέσσερις μήνες πριν τη λήξη της θητείας, γιατί πρέπει να μεσολαβήσει και τρίμηνη εκπαίδευση των αγροτικών ιατρών- και σε δύο μήνες δεν καλυφθεί, τότε δίνεται παράταση εξάμηνη ή ενός έτους. 'Εχουμε πολλές τέτοιες περιπτώσεις.
Αλλά δεν δέχονται όλοι οι ιατροί αυτήν την παράταση. Ούτε, επίσης, είναι αληθές ότι με το νέο μισθολόγιο καταργήθηκε το επίδομα για τις άγονες περιοχές. Υπάρχει σχετική ερμηνεία του Γενικού Λογιστηρίου, που λέει ότι το επίδομα για τις άγονες περιοχές, που έπαιρναν οι αγροτικοί ιατροί, ισχύει ανεξάρτητα από το επίδομα για προβληματικες περιοχές, που ισχύει για όλους τους υπαλλήλους.
Η αλήθεια σε αυτό είναι ότι ορισμένοι πάρεδροι -λίγοι- του Ελεγκτικού Συνεδρίου δεν δέχονται αυτήν τη διάταξη. Και γι' αυτό σας λέω προκαταβολικά θα προχωρήσουμε σε μία αληθή ερμηνεία, μέσα από νομοθετική ρύθμιση.
Για τα κενά που είπατε στην περιοχή της Λέσβου, είναι περίπου οκτώ μονοθέσια. 'Εχουμε προχωρήσει στην προκήρυξή τους, όχι μόνο για την κάλυψή τους με γιατρούς υπόχρεους υπαίθρου, αλλά αξιοποιώντας και το σχετικό άρθρο του ν. 2071/92 με θητεία, δηλαδή με γιατρούς που έχουν εκπληρώσει την υποχρεωτική τους θητεία ως αγροτικοί ιατροί.
Επειδή βλέπουμε απροθυμία, κύριε Κόρακα, παρ' όλο που μπορώ να πω ότι κατά μέσο όρο στην Ελλάδα -αυτά τα στοιχεία μου δίνουν οι υπηρεσίες- έχουμε περίπου τον ίδιο αριθμό κενών μονοθέσιων, που έχουμε όλα τα τελευταία χρονια, σκοπεύω να φέρω πρόσθετη ρύθμιση, έτσι ώστε σε περίπτωση που δεν ζητούνται ούτε από τους υπόχρεους γιατρούς σε θητεία υπαίθρου, ούτε από γιατρούς που έχουν τελειώσει το αγροτικό τους με θητεία, να μπορεί ο Υπουργός Υγείας να καλύψει τα κενά αυτά με ειδικευμένους, με εξάμηνες ή ετήσιες συμβάσεις. Αυτήν τη διάταξη θα τη φέρουμε σε προσεχές νομοσχέδιο.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κόρακας έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, είτε θέλουμε είτε όχι, εδώ έχουμε να κάνουμε με μια αντικειμενική πραγματικότητα. 'Εχω εδώ τη διαμαρτυρία της Τοπικής 'Ενωσης Δήμων και Κοινοτήτων του Νομού Λέσβου, η οποία δεν έχει κανένα λόγο πολιτικό ή άλλο να στρέφεται εναντίον σας. Κατά συντριπτική πλειοψηφία είναι δική σας, πρόσκειται σε σας. Αυτή λέει ότι το πρόβλημα που θέτουν με την επίκαιρη ερώτηση έχει πάρει δραματικές διαστάσεις στο Νομό Λέσβου. Είναι στις 14/5/98. Δεν ξέρω τι ενημέρωση έχετε, αλλά πραγματικά πρόκειται, όπως λέει η ίδια η ΤΕΔΚ για είκοσι ιατρεία στο Νομό Λέσβου και έξι στη Λήμνο μαζί με τον 'Αϊ-Στράτη -στον 'Αϊ-Στράτη έλεος, έχουν μείνει διακόσιοι ογδόντα, τριακόσιοι άνθρωποι- που δεν έχουν γιατρό. Στη Λήμνο, δηλαδή σε ακριτικές περιοχές, είναι δυνατόν να μην υπάρχουν γιατροί; Δεν ξέρω τι λέτε εσείς, αλλά οι υπηρεσίες δεν παρατείνουν τη θητεία, πέρα από το ότι δεν είναι βέβαιο πως ο αγροτικός γιατρός θα δεχθεί κάτι τέτοιο.
Είναι θετικό ότι προκηρύσσεται η θέση πιο μπροστά, αλλά φοβάμαι ότι τέσσερις μήνες δεν φθάνουν. Γιατί ώσπου να προσληφθεί ο γιατρός, να πάει στο Αγροτικό Ιατρείο έχουν περάσει τέσσερις μήνες και αναγκαστικά με την εκπαίδευση θα μείνει το Αγροτικό Ιατρείο για τρεις-τέσσερις μήνες χωρίς γιατρό.
'Εχουμε χωριά απομακρυσμένα, χωρίς γιατρό όπως το Σίγρι, ενενήντα εννιά χιλιόμετρα από τη Μυτιλήνη, η 'Αντισσα, η Βατούσα, η Ανεμώτια, η Φίλια, η Σκαμνιά. 'Εχουμε την Αγιάσο με τρεις-τέσσερις χιλιάδες κατοίκους και ένα μόνο γιατρό και μαζί το "Θεομήτωρ", το άσυλο ανιάτων. Είναι φυσικό αυτός να μην προλαβαίνει. Στην Αγιάσο προβλέπονται τρεις και μένει ένας. 'Εχουμε το Μανταμάδο με ένα γιατρό αντί για δύο. Η Κάπη δεν έχει γιατρό, η Σκαμνιά δεν έχει γιατρό, η Πελόπη δεν έχει γιατρό. 'Ολη αυτή η περιοχή Μανταμάδου καλύπτεται από ένα γιατρό. 'Οπως καταλαβαίνετε, αυτά τα πράγματα δεν επιτρέπονται στην εποχή μας και ιδιαίτερα όταν έχουμε να κάνουμε με τέτοιες προβληματικές περιοχές, που και πολλοί άλλοι παράγοντες πείθουν τον κόσμο ότι είναι υπό εγκατάλειψη από την Κυβέρνηση.
 




Σελίδα 9947 
Δεν ξέρουμε, τι μέτρα θα πάρετε. Πάντως με το θέμα της υγείας δεν μπορούμε να παίζουμε. Χρειάζεται άμεση αντιμετώπιση.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας ): Κύριε συνάδελφε, εγώ δεν μπήκα σε λεπτομέρειες για κάθε περίπτωση. 'Οσον αφορά όμως τον 'Αγιο Ευστράτιο, σας λέω ότι υπάρχει ένας γιατρός. Τοποθετήθηκε τώρα και θα πάει αυτές τις ημέρες από το ΓΕΣ και δεύτερος.
Επίσης με το σχετικό άρθρο του ν. 2519 μετατρέπουμε το Περιφερειακό Ιατρείο Αγίου Ευστρατίου σε πολυδύναμο, εικοσιτετράωρης ετοιμότητας. 'Εχουν προχωρήσει αυτές οι αποφάσεις για όλα τα νησιά του Αιγαίου τα οποία δεν έχουν κέντρο υγείας. 'Οσον αφορά αυτό που είπατε για την Αγιάσο, για το θεραπευτήριο, αυτή η θέση είναι κενή πολλά χρόνια. Αυτό επιβεβαιώνει αυτό που λέω εγώ. Υπάρχει μια απροθυμία γιατρών, που είναι υπόχρεοι σε θητεία υπαίθρου, για να πάνε σε μονοθέσια ιατρεία ή σε τέτοιες θέσεις και περιοχές.
Εμείς όχι μόνο δεν δυσμενοποιήσαμε τα κίνητρα ...
ΣΤΡΑΤΗΣ ΚΟΡΑΚΑΣ: Τους έκοψαν το επίδομα. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας ): ... αλλά όπως και σεις προείπατε, προχωρήσαμε σε ευνοϊκότερες ρυθμίσεις, έτσι ώστε να γίνουν πιο ελκυστικές αυτές οι θέσεις στους γιατρούς.
ΣΤΡΑΤΗΣ ΚΟΡΑΚΑΣ: Εγώ είπα τέτοιο πράγμα;
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Είπατε για την προκήρυξη, τέσσερις μήνες ...
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Κόρακα.
ΣΤΡΑΤΗΣ ΚΟΡΑΚΑΣ: Μη δημιουργείτε εντυπώσεις, κύριε Υπουργέ.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας ): Δεν δημιουργώ καμία εντύπωση, κύριε Κόρακα. Σ' αυτά τα θέματα υγείας δεν μπορεί κανένας με εντυπώσεις να καλύψει την ουσία.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Κόρακα, δεν πρέπει να γίνεται διάλογος και ειδικά σ' αυτήν τη διαδικασία των επικαίρων ερωτήσεων. 
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας ): Κύριε Κόρακα, η ουσία είναι ότι υπάρχουν κενά. Στη Λέσβο υπάρχουν οκτώ μονοθέσια κενά. 'Εχουν επαναπροκηρυχθεί και για γιατρούς υπόχρεους υπηρεσίας υπαίθρου και για γιατρούς θητείας σε αξιοποίηση του σχετικού άρθρου του ν. 2017/92. 'Οπως σας είπα, θα προχωρήσουμε σε νέες νομοθετικές ρυθμίσεις, για να κάνουμε ελκυστικότερη την προσέλευση των γιατρών. 
Αυτό είναι θέμα όλης της κοινωνίας και του ιατρικού Σώματος. Δεν μπορούμε να βάλουμε το πιστόλι στον κρόταφο των γιατρών. Πρέπει όμως να καταλάβουν ότι έχουν και εκείνοι ευθύνες απέναντι στο κοινωνικό σύνολο.
ΣΤΡΑΤΗΣ ΚΟΡΑΚΑΣ: Τους κόψατε τα επιδόματα. Τα κενά είναι είκοσι. 
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, δεν έχετε το λόγο.
Τέταρτη είναι η με αριθμό 1575/27.5.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Υγείας και Πρόνοιας, σχετικά με τις οδηγίες χρήσης των φαρμάκων, τις ανεπιθύμητες παρενέργειες κλπ. 
Η επίκαιρη ερώτηση του κ. Αποστόλου έχει ως εξής:
"'Οπως είναι γνωστό, όλα τα φάρμακα παρουσιάζουν ανεπιθύμητες ενέργειες, που πρέπει να αναφέρονται στις εσώκλειστες οδηγίες χρήσης τους. 'Εχει παρατηρηθεί όμως ότι οι οδηγίες αυτές διαφέρουν για την ίδια ουσία και το ίδιο σκεύασμα από χώρα σε χώρα.
Πρόσφατα μελέτη του Εργαστηρίου Πειραματικής Φαρμακολογίας του Πανεπιστημίου Αθηνών έδειξε μεγάλο μέρος ελλείψεων στις ανεπιθύμητες ενέργειες στις ελληνικές οδηγίες χρήσης. Οι ελλείψεις αυτές οδηγούν σε αποπροσανατολισμό τους γιατρούς, με συνέπεια πιθανές βλάβες ασθενών.
Δυστυχώς οι βλάβες αυτές επιβεβαιώνονται από άλλη μελέτη του Περιφερειακού Γενικού Νοσοκομείου Πειραιώς, σύμφωνα με την οποία ένα μέρος των ασθενών εισάγεται στο νοσοκομείο από παρενέργειες φαρμάκων, που προμηθεύτηκαν για θεραπευτικούς λόγους.
Επειδή οι ελλείψεις αυτές εγκυμονούν μεγάλους κινδύνους για τη δημόσια υγεία, 
Ερωτάται ο κύριος Υπουργός:
Τι μέτρα προτίθεται να πάρει, προκειμένου να διασφαλιστεί ότι οι αναφερόμενες ανεπιθύμητες ενέργειες θα είναι πραγματικές και σύμφωνες με τις διεθνείς προδιαγραφές".
Επίκαιρη και ενδιαφέρουσα η ερώτηση.
Ο κύριος Υπουργός έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε, συμφωνώ μαζί σας και τονίζω, για να το ακούσουν και οι πολίτες, ότι δεν υπάρχουν φάρμακα χωρίς ανεπιθύμητες ενέργειες. Θα πρέπει να υπάρχει ιδιαίτερη προσοχή και από τους χρήστες και από τους γιατρούς στη χορήγηση των φαρμάκων.
Η πολιτική της Κυβέρνησης σκοπεύει στην ορθολογική χρήση των φαρμάκων. Μέσα απ' αυτήν τη διαδικασία της ορθολογικής χρήσης πιστεύω ότι μπορούμε να εξασφαλίσουμε καλύτερα αποτελέσματα και προπάντων ασφάλεια. Αυτό είναι το θέμα στο οποίο αναφέρεστε.
Η χώρα μας -αρμόδιος οργανισμός όπως ξέρετε είναι ο Εθνικός Οργανισμός Φαρμάκου- παρακολουθεί όλες τις εξελίξεις και έχει λάβει όλα τα απαραίτητα μέτρα για την ασφάλεια του φαρμάκου. Η νομοθεσία μας είναι πλήρως εναρμονισμένη με την κοινοτική νομοθεσία.
Πώς προέκυψαν τα προβλήματα, στα οποία αναφέρεσθε; Δεν είναι γνωστό στους πολλούς και θέλω να γίνει γνωστό στο Σώμα ότι στα πλαίσια της Ευρωπαϊκής 'Ενωσης υιοθετήθηκαν κοινοί κανόνες επισήμανσης και ενημέρωσης για τα φάρμακα και έχουν καθιερωθεί δύο ειδών ενημερωτικά έντυπα.
Εμείς προσαρμοστήκαμε με μία απόφαση του 1993 και άρχισε η εφαρμογή το 1995. Τι γίνεται σήμερα για τα φάρμακα; 'Οπως γίνεται σε όλην την Ευρώπη, με βάση κοινοτικές οδηγίες, έχουμε ένα έντυπο που απευθύνεται στο γιατρό και ονομάζεται "περίληψη χαρακτηριστικών του προϊόντος", το οποίο δίνει πλήρη εικόνα του φαρμάκου με όλους τους απαραίτητους επιστημονικούς όρους και αυτό μένει στο φάκελο και κοινοποιείται, είναι στη διάθεση του οποιουδήποτε. Υπάρχει και το φύλλο οδηγιών για το χρήστη, γραμμένο σε απλή γλώσσα, χωρίς ιδιαίτερους τεχνικούς όρους και το οποίο περιέχεται στις συσκευασίες των φαρμάκων. Παλιά αυτά, πριν το 1995, ήταν ενιαία. Και με το ενιαίο ήταν μεγαλύτερη σύγχυση. 'Αρα, ισχύει εθνικό δίκαιο με βάση το κοινοτικό δίκαιο, σύμφωνα με το οποίο από το 1995 και μετά οι νέες άδειες φαρμάκων έχουν αυτά τα δύο στοιχεία κι έτσι υπάρχει το ένα, το απλοποιημένο φυλλάδιο και το άλλο, το επιστημονικά τεκμηριωμένο και αναλυτικό. Και για τα πριν του 1995 φάρμακα το ίδιο γίνεται στην Ευρώπη και μάλιστα, όπως με ενημέρωσε ο ΕΟΦ, εμείς είμαστε πολύ πιο μπροστά. Τα παλιά φυλλάδια, το φύλλο αυτό οδηγιών που περιείχετο μέσα στα φάρμακα που κυκλοφορούσαν πριν το '95 αλλάζουν και έχω να σας δείξω συγκεκριμένες αποφάσεις, με μία διαδικασία η οποία, πιστεύουμε, θα ολοκληρωθεί μέσα σε μία διετία. 'Ηδη έχουν αλλάξει με βάση τις νέες διατάξεις περίπου για επτακόσιες περιπτώσεις φαρμάκων.
'Ετσι λοιπόν πιστεύουμε ότι παρέχουμε όλες τις οδηγίες για ασφάλεια των φαρμάκων. Και επιπλέον θέλω να σας πω ότι εμείς καθιερώσαμε το Εθνικό Συνταγολόγιο το 1997, που λίγες χώρες το έχουν. 'Ενα αντίστοιχο έχει η Αγγλία, το οποίο έχει οδηγίες και για τις ανεπιθύμητες παρενέργειες. Δεν είναι μόνο οδηγίες προς τους γιατρούς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε. Εσείς είπατε ότι είναι ένα ενδιαφέρον θέμα και δεν μπορώ να αναφερθώ τηλεγραφικά.
Επίσης, υπάρχουν ειδικές οδηγίες, ειδικές εκδόσεις σε σχέση με ανεπιθύμητες ενέργειες και οδηγίες χρήσης. Και το 
 




Σελίδα 9948 
κυριότερο, με το ν. 2519, που ψηφίσαμε πέρσι, προβλέψαμε στο άρθρο 47 ειδική διάταξη με αυστηρές διαδικασίες υποχρεωτικής ενημέρωσης από τους γιατρούς στον ΕΟΦ για κάθε περιστατικό σοβαρής ή απροσδόκητης ανεπιθύμητης ενέργειας για τα φάρμακα. Και για τους παραβάτες προβλέπονται αυστηρές κυρώσεις.
Με όλο αυτό το πλέγμα των διατάξεων και τον έλεγχο εφαρμογής αυτών, πιστεύουμε ότι παρέχουμε ασφάλεια στους πολίτες, οι οποίοι όμως πρέπει να κατανοήσουν ότι τα φάρμακα δεν είναι καραμέλες.
ΠΡΟΕΔΡΕΥΩΝ (Παναγιώτης Ν. Κρητικός): Τελειώσατε, κύριε Υπουργέ. Στη δευτερολογία σας θα συμπληρώσετε. 
Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Ειλικρινά, αγαπητοί συνάδελφοι, όταν διάβασα τα συμπεράσματα των εργασιών και είδα ότι πρόκειται για ανεπιθύμητες ενέργειες, οι οποίες δεν γράφονται, όπως ακριβώς συμβαίνει σε όλες τις υπόλοιπες χώρες, θεώρησα ότι πρόκειται για έγκλημα. Διότι δεν είναι απλά μία παράβαση της κείμενης νομοθεσίας. Για μας πρόκειται για έγκλημα εκ προμελέτης. 
Το λέω αυτό, διότι στη μελέτη του Τζανείου Νοσοκομείου Πειραιά αναφέρεται ότι το 1997 μπήκαν στο νοσοκομείο, στα εξωτερικά ιατρεία, στην Παθολογική Κλινική, χίλιοι εξακόσιοι σαράντα οκτώ ασθενείς. Απ' αυτούς οι εκατόν εξήντα δύο μπήκαν λόγω παρενεργειών από φάρμακα που είχαν πάρει για θεραπευτικούς λόγους. Και το τραγικότερο είναι ότι δύο απ' αυτούς τους ανθρώπους -βέβαια μπορεί να ήταν μεγάλης ηλικίας- κατέληξαν σε θάνατο. 
Πραγματικά, κύριε Υπουργέ, θα συμφωνήσω μαζί σας, στην προσπάθεια που κάνετε για την πάταξη της πολυφαρμακίας. Το θέμα, όμως, στην προκειμένη περίπτωση είναι ελεγκτικών μηχανισμών. Δεν μπορώ να καταλάβω -που πράγματι ο ΕΟΦ είναι αυστηρός- πώς αυτές οι διαδικασίες δημιουργήθηκαν, πώς έχουν ξεφύγει. 
Εγώ θα συμφωνήσω μαζί σας στην προσπάθεια που κάνετε. 'Ομως, ειδικά στο θέμα του ελεγκτικού μηχανισμού πάνω στις ανεπιθύμητες ενέργειες, θα πρέπει να δώσετε μία μεγαλύτερη σημασία.
ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός Υγείας και Πρόνοιας έχει το λόγο.
ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Κύριε συνάδελφε, το κύριο βάρος στην προσπάθεια αποφυγής των ανεπιθύμητων ενεργειών από τα φάρμακα πέφτει στους γιατρούς. Μην ξεχνάτε ότι ψηφίσαμε διάταξη και πιστεύω ακόμα πως οι γιατροί έχουν χρέος να προσέχουν ιδιαίτερα αυτό το θέμα.
'Οπως ξέρετε ακόμα, με την καινούρια νομοθεσία που ισχύει από το 1995 και μετά, δεν υπάρχει παράλειψη αναγραφής ανεπιθύμητων ενεργειών, γιατί υπάρχει αναλυτική καταγραφή όλων αυτών των παρενεργειών, στο έντυπο το οποίο λέγεται "περίληψη χαρακτηριστικών του προϊόντος", για το οποίο οι γιατροί οφείλουν να είναι ενήμεροι, πέραν των όσων γράφονται στο εθνικό συνταγολόγιο.
Αναφερθήκατε σε ορισμένα περιστατικά. Ρώτησα τον Ε.Ο.Φ. και πρέπει να σας πω ότι οι μόνες ανακοινώσεις για ανεπιθύμητες ενέργειες που είχε πέρσι από γιατρούς -γι' αυτό βάλαμε τη διάταξη- ήταν μόνο διακόσιες πενήντα ή τριακόσιες. Σεις, ενδεχομένως, λέτε, ότι η μελέτη αυτή έβγαλε εκατόν εξήντα περιπτώσεις μόνο στο Νοσοκομείο Νίκαιας.
Δεν μπορώ αυτήν τη στιγμή να επιβεβαιώσω ή μη, τα στοιχεία της μελέτης. Τα έχει ζητήσει ο Ε.Ο.Φ. για να τα επεξεργασθεί. Πάντως δίνουμε ιδιαίτερη σημασία στο θέμα της ασφάλειας των φαρμάκων. Και ο χρήστης πρέπει να προσέχει, αλλά ιδιαίτερα πρέπει να είναι προσεκτικός ο γιατρός για τον οποίο καθιερώσαμε ειδικές κυρώσεις στην περίπτωση που δεν ανακοινώνει παρενέργειες.
Με όλα αυτά τα μέτρα που έχουμε πάρει κατά της πολυφαρμακίας, η οποία βλάπτει την υγεία που κάποιοι θέλουν να ερμηνεύουν λάθος ως πολιτική καθαρά για λόγους οικονομίας, πρέπει να πω ότι προωθούμε βασικά πολιτική για την προστασία της δημόσιας υγείας. Εμείς υποστηρίζουμε ότι έχουμε κάνει ορισμένα βήματα μπροστά, σε σχέση με την ασφάλεια των πολιτών, της υγείας τους, από τη χρήση των φαρμάκων.
Κάνω πάντως έκκληση προς κάθε πολίτη, να αποφεύγει την αλόγιστη χρήση φαρμάκων και ως προς τους γιατρούς συστήνω να ασκούν με υπευθυνότητα αυτό το έργο της συνταγογραφίας.
ΠΡΟΕΔΡΕΥΩΝ (Παναγιώτης Ν. Κρητικός): Πέμπτη είναι η με αριθμό 1565/27.5.98, επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Πολιτισμού, σχετικά με την προστασία και αναστήλωση του θεάτρου της αρχαίας Αιγείρας.
Η επίκαιρη ερώτηση διαγράφεται λόγω κωλύματος του ερωτωμένου κυρίου Υπουργού.
ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, ο κ. Βενιζέλος έχει καταστήσει τον κοινοβουλευτικό έλεγχο το πιο ξευτιλισμένο είδος πολιτικού αγώνα και εκφράζει παντελή αδιαφορία προς τις συνταγματικές διατάξεις, καίτοι είναι συνταγματολόγος και όμως επαγγέλεται το αντίθετο.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, με ηπιότερους όρους και κοσμιότερες φράσεις να εκφράζεσθε. 'Οχι, σας παρακαλώ, αυτές τις φράσεις εδώ.
ΓΕΩΡΓΙΟΣ ΤΣΑΦΟΥΛΙΑΣ: Είναι η τρίτη φορά που διαγράφεται η ερώτηση, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Τσαφούλια, δεν έχετε το λόγο. Εν πάση περιπτώσει, το κώλυμα, είναι κώλυμα άλλωστε εγώ δεν μπορώ να το ερευνήσω. Μάλιστα θα ήμουν ιδιαίτερα αυστηρός, αν υπήρχε στο Υπουργείο και αρμόδιος Υφυπουργός. Συνεπώς, όταν κωλύεται ο Υπουργός, είναι επόμενο να ματαιωθεί η ερώτηση, την οποία όμως έχετε δικαίωμα να επανακαταθέσετε.
ΣΤΡΑΤΗΣ ΚΟΡΑΚΑΣ: Τι πάει να πει "κώλυμα", κύριε Πρόεδρε;
ΠΡΟΕΔΡΕΥΩΝ (Παναγιώτης Ν. Κρητικός): Σεις δεν έχετε το λόγο. Και για να επανέλθω σε σας, κύριε Τσαφούλια, η αναστήλωση ενός θεάτρου, δεν έχει να κάνει με την επικαιρότητα, όπως αντιλαμβάνεσθε.
Εισερχόμαστε στη συζήτηση των επικαίρων ερωτήσεων δευτέρου κύκλου.
Πρώτη είναι η με αριθμό 1560/26.5.98 επίκαιρη ερώτηση του Βουλευτή Πανελληνίου Σοσιαλιστικού Κινήματος κ. Παναγιώτη Κουρουμπλή προς τον Υπουργό Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων προκειμένου να ελεγχθεί κατά πόσο οι εργαζόμενοι στο ζύγισμα και στη φόρτωση των καπνών ασφαλίζονται από τους εργοδότες τους κλπ.
Η επίκαιρη ερώτηση, σε περίληψη, έχει ως εξής:
"Κάθε χρόνο ζυγίζονται στην Ελλάδα περίπου εκατόν τριάντα εκατομμύρια κιλά καπνού διαφόρων ποικιλιών. Με βάση τα υπάρχοντα στοιχεία, το 97% των εργατών που μετέχουν στο ζύγισμα αλλά και στο φόρτωμα των καπνών χρησιμοποιούνται από τους εμπόρους, χωρίς όμως να ασφαλίζονται σε κάποιον ασφαλιστικό οργανισμό, για την εργασία που προσφέρουν. Κατ'αυτόν τον τρόπο έχουμε αρκετές εκατοντάδες εργαζομένων ανασφάλιστους, αλλά και σημαντική εισφοροδιαφυγή".
Ερωτάται ο κύριος Υπουργός:
1. Σε τι ενέργειες θα προβεί, προκειμένου να ελεγχθεί κατά πόσο οι εργαζόμενοι στο ζύγισμα και φόρτωμα των καπνών ασφαλίζονται από τους εργοδότες τους.
2. Είναι στις προθέσεις του να εφαρμόσει αναλογικά το ίδιο καθεστώς ασφάλισης που ισχύει για τους εργαζόμενους στις οικοδομές και στους εργαζόμενους στο ζύγισμα και φόρτωμα των καπνών;".
Ο Υφυπουργός Εργασίας και Κοινωνικών Ασφαλίσεων κ. Νικόλαος Φαρμάκης έχει και πάλι το λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, οι απασχολούμενοι στο ζύγισμα και στο φόρτωμα των καπνών, ως προσφέροντες εξαρτημένη εργασία, ασφαλίζονται στο ΙΚΑ. Το πρόβλημα με την ασφάλισή τους είναι γνωστό, όπως είναι γνωστό και σε 
 




Σελίδα 9949 
άλλους κλάδους εργαζομένων.
Ιδιαιτέρως στην περιοχή της Αιτωλοακαρνανίας, τόσο το ΙΚΑ μέσα από τους υπαλλήλους των αρμοδίων υποκαταστημάτων όσο και η ειδική υπηρεσία, έχουν δραστηριοποιηθεί και διενεργούν τακτικούς ελέγχους στις καπνικές επιχειρήσεις.
Μάλιστα, τα αρμόδια όργανα βρίσκονται σε συνεχή συνεργασία με την καπνεργατική ομοσπονδία και το σωματείο των καπνεργατών και των καπνεργατριών και του Εθνικού Οργανισμού Καπνού Αγρινίου, για τον ουσιαστικότερο έλεγχο των επιχειρήσεων αυτών.
Ο έλεγχος όμως από τα όργανα του ΙΚΑ, θέλω να πω στον κύριο συνάδελφο, καθίσταται πολλές φορές δυσχερής με ευθύνη των ιδίων των εργαζομένων, οι οποίοι δηλώνουν ανακριβή και ασφαλιστικά και ατομικά στοιχεία. Επίσης, δεν δηλώνουν σωστά τις πραγματικές αποδοχές, την ημερομηνία πρόσληψής τους κλπ.
Μετά την καθιέρωση, με το ν. 2556/97, της υποχρέωσης του εργοδότη να τηρεί ειδικό βιβλίο νεοπροσλαμβανόμενου προσωπικού, πιστεύουμε ότι θα καταστεί δυνατόν να συγκεντρωθούν περισσότερα στοιχεία για την ασφαλιστική τακτοποίηση των εργαζομένων στις καπνικές επιχειρήσεις.
Σε ό,τι αφορά την πρότασή σας, κύριε συνάδελφε, για την καθιέρωση συστήματος τεκμαρτού υπολογισμού των ημερών εργασίας, όπως συμβαίνει στα οικονομοτεχνικά έργα, αυτή δεν μπορεί να υιοθετηθεί, γιατί θα έπρεπε, να αφορά γενικότερα τους εργαζόμενους. Γιατί να αφορά, δηλαδή, μόνο τους εργαζόμενους στο ζύγισμα και το φόρτωμα του καπνού; Εν πάση περιπτώσει, δεν μπορεί να θεωρηθεί και ως πανάκεια για τη λύση του προβλήματος, για την αποφυγή, δηλαδή της εισφοροδιαφυγής. Αποτελεσματικός τρόπος είναι η συνεργασία των ιδίων των εργαζομένων με τα αρμόδια όργανα του Ιδρύματος Κοινωνικών Ασφαλίσεων, ώστε να προστατέψουν και οι ίδιοι τα ασφαλιστικά τους δικαιώματα.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουρουμπλής έχει το λόγο.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, έχουμε μπροστά μας ένα ζωντανό παράδειγμα εισφοροδιαφυγής.
Κύριε Υπουργέ, οι καπνέμποροι στην Ελλάδα δεν περνάνε τους δέκα. 'Αρα, δηλαδή, δεν είναι μία υπόθεση πολλών προσώπων, που δεν μπορεί να εξακριβωθεί.
Η περίοδος αγοράς του καπνού δεν ξεπερνάει τον ενάμιση μήνα. Σας ρωτώ λοιπόν: Ζητήστε από τους επώνυμους αυτούς κυρίους μέσα σ' αυτό το χρονικό διάστημα του ενάμιση μήνα να σας πουν, πόσοι είναι οι εργαζόμενοι, οι οποίοι χρησιμοποιούνται στο ζύγισμα, στο φόρτωμα και στο ξεφόρτωμα εκατόν τριάντα εκατομμυρίων κιλών καπνού. 'Εχουν ασφάλιση; Πόσα εκατοντάδες εκατομμύρια μπορεί να χάνει το ΙΚΑ απ' αυτήν την υπόθεση; Βεβαίως, οφείλει και ο εργαζόμενος να αναλάβει τις ευθύνες του. Αλλά, στο καθεστώς που ζούμε, ξέρετε ποια είναι η κατάσταση των εργασιακών σχέσεων, πόσο νόμιμα λειτουργούν οι εργοδότες και πόσο μπορεί ο εργαζόμενος να αντισταθεί. Διότι γνωρίζετε ότι, εάν θα του πει για ΙΚΑ, θα του πει "δεν σε παίρνω", διότι δεν είναι μία εργασία ενός χρόνου, είναι μία εργασία είκοσι, τριάντα, σαράντα ημερών.
Εάν, λοιπόν, δεν αντιμετωπίσουμε αυτούς, που πραγματικά με προκλητικό τρόπο εισφοροδιαφεύγουν, πώς θα καλύψουμε τις ανάγκες των ταμείων, για να μπορέσουν να ικανοποιηθούν και κάποιες άλλες ομάδες, που πολλές φορές χτυπάνε την πόρτα σας δικαίως, ζητώντας κάποια κοινωνική πολιτική, χωρίς να έχετε τη δυνατότητα να τους καλύψετε;
Κύριε Υπουργέ, θα θυμόσαστε τι γινόταν πριν από τρία, τέσσερα, πέντε χρόνια στις οικοδομές. Βρέθηκε ένας τρόπος και υπάρχει μία κατανομή των ενσήμων κατά κατηγορία επαγγέλματος, που ασχολείται στην οικοδομή και κατά κάποιον τρόπο το ΙΚΑ έχει περιορίσει τις διαρροές του σ' αυτόν τον τομέα.
Δεν θα μπορούσατε αύριο να τους καλέσετε και να σας πουν αυτές τις σαράντα πέντε ημέρες, που ζύγισαν εκατόν τριάντα εκατομμύρια κιλά καπνά, πόσα ένσημα έχουν βάλει, για να δείτε ακριβώς τι έχει γίνει.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε συνάδελφε, το πρόβλημα της εισφοροδιαφυγής στο ΙΚΑ και στους άλλους ασφαλιστικούς οργανισμούς είναι γνωστό και είναι ιδιαίτερα εκτεταμένο. Γι' αυτόν τον τελευταίο χρόνο η προσπάθεια του ΙΚΑ έχει ενταθεί, οι έλεγχοι είναι καθημερινοί και περισσότερο εντατικοί. 'Οπως γνωρίζετε, πριν από πέντε περίπου μήνες ειδικός νόμος πέρασε στη Βουλή, που περιέχει ρυθμίσεις για τον περιορισμό της εισφοροδιαφυγής και την πάταξη του φαινομένου.
Επαναλαμβάνω ότι το ΙΚΑ κάνει τη δουλειά του. Αλλά αν δεν έχει και τη συνεργασία των ιδίων των εργαζομένων, δεν μπορεί να είναι αποτελεσματικό, όταν μάλιστα οι ίδιοι αποκρύπτουν τις πραγματικές τους αποδοχές, όταν οι ίδιοι...
ΠΑΝΑΓΙΩΤΗΣ ΚΟΥΡΟΥΜΠΛΗΣ: Είναι σε αδυναμία οι εργαζόμενοι!
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε συνάδελφε, μη διακόπτετε.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Εμείς, πάντως, δεν μπορούμε να επιβάλουμε αυθαιρέτως πρόστιμα ή προσαυξήσεις ή να ζητήσουμε ασφαλιστικές εισφορές από εργοδότες, εάν ο ίδιος ο ασφαλισμένος σε συνεργασία μαζί του δίνει τα ίδια στοιχεία και αποκρύπτει τα πραγματικά. Δεν είναι δυνατόν!
ΠΑΝΑΓΙΩΤΗΣ ΚΟΥΡΟΥΜΠΛΗΣ: Μα, κύριε Υπουργέ, σας παρακαλώ...
ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε, δεν έχετε το λόγο! Δεν επιτρέπεται να διακόπτετε!
Παρακαλώ, να μην καταχωρίζονται οι διακοπές του κυρίου συναδέλφου.
ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Πρέπει να πω ότι επιθυμούμε και εμείς, όσο και εσείς τουλάχιστον, να περιοριστεί αυτό το φαινόμενο, να προστατευτούν τα ασφαλιστικά δικαιώματα των ασφαλισμένων και να μη διαφεύγουν πόροι από το 'Ιδρυμα Κοινωνικών Ασφαλίσεων. Πιστεύω ότι μας αναγνωρίζετε ότι έχουμε την ίδια ευαισθησία με εσάς.
Αλλά επαναλαμβάνω ότι για κάθε κλάδο εργαζομένων θα έπρεπε τότε να εφαρμόζουμε τεκμαρτούς τρόπους υπολογισμού της εργατικής δαπάνης και των ασφαλιστικών εισφορών. Αυτό δεν μπορεί να συμβεί. Ακόμα και εκεί που το έχουμε κάνει -και αναφερθήκατε σε αυτό- στα οικοδομοτεχνικά έργα, υπάρχει γκρίνια απ' όλην την Ελλάδα και από τους εργοδότες και από τους ασφαλισμένους και από τους κύριους των έργων, είτε είναι εργολάβοι είτε είναι ιδιοκτήτες των οικοπέδων.
Εμείς θα κάνουμε αυτό που πρέπει από την πλευρά των κοινωνικών ασφαλίσεων και του ΙΚΑ, αλλά παρακαλούμε και τους ασφαλισμένους να συνεργαστούν μαζί μας, εάν θέλουν να προστατευτούν τα δικαιώματά τους. 
ΠΡΟΕΔΡΕΥΩΝ (Παναγιώτης Ν. Κρητικός): Δεύτερη επίκαιρη ερώτηση είναι η με αριθμό 1568/27.5.98 του Βουλευτή της Νέας Δημοκρατίας κ. Γεωργίου Σαλαγκούδη προς τον Υπουργό Γεωργίας, σχετικά με τη λήψη μέτρων προστασίας των παραγωγών ρυζιού, την καθυστέρηση έναρξης της παρέμβασης κλπ. 
Η επίκαιρη ερώτηση του κ. Σαλαγκούδη σε περίληψη έχει ως εξής:
"Με απόγνωση οι αγρότες ορυζοκαλλιεργητές του Νομού Θεσσαλονίκης παρακολουθούν τη συνειδητή κωλυσιεργία του Υπουργείου Γεωργίας για την έναρξη της παρέμβασης ρυζιού, που ευνοεί τους εμπόρους σε βάρος των αγροτών.
Η παρέμβαση του ρυζιού, όπως ορίζεται από τον κανονισμό της Ε.Ε. έπρεπε να αρχίσει από την 1η Απριλίου 1998.
Δυστυχώς έχουν περάσει δύο μήνες και δεν άρχισε ακόμα.
Οι αγρότες του Νομού Θεσσαλονίκης, όπου παράγεται και η μεγαλύτερη ποσότητα ρυζιού, είναι ανάστατοι, καθώς έχουν και την εμπειρία της περσινής παρέμβασης που έγινε τους μήνες Αύγουστο και Σεπτέμβριο.
Επιτέλους, ας αναλογιστεί τις ευθύνες του ο Υπουργός Γεωργίας, γιατί αν καθυστερήσει και άλλο, θα οδηγήσει τους 
 




Σελίδα 9950 
αγρότες στην καταστροφή.
Οι τιμές που προσφέρονται αυτήν τη στιγμή από τους εμπόρους είναι χαμηλές, πολύ πιο κάτω από την τιμή παρέμβασης, και όσο αργεί η παρέμβαση, γίνονται χαμηλότερες. Παράλληλα οι επιταγές πληρωμής προς τους παραγωγούς αγρότες από τους εμπόρους είναι τουλάχιστον τριμήνου διάρκειας, ενώ της παρέμβασης η πληρωμή γίνεται στο δεκαπενθήμερο.
Η ανικανότητα του Υπουργείου Γεωργίας κάνει αδύνατο τον οικονομικό προγραμματισμό της αγροτικής εκμετάλλευσης, αφού ούτε τους κανονισμούς της Ε.Ε. δεν είναι δυνατόν να εφαρμόσει και η Αγροτική Τράπεζα συνεχίζει το "θεάρεστο" έργο της, των τόκων υπερημερίας, παρά την ευθύνη του εποπτεύοντος Υπουργείου.
Κατόπιν αυτών ερωτάται ο κύριος Υπουργός, να ενημερώσει τη Βουλή:
1. Γιατί καθυστερεί η παρέμβαση ρυζιού;
2. Πότε με ημερομηνία το Υπουργείο είναι αποφασισμένο να την ξεκινήσει;
3. Ποιες οι ενέργειές του για την προστασία των παραγωγών;
4. Προτίθεται να ενημερώσει τους ορυζοκαλλιεργητές για την ημερομηνία παρέμβασης του 1999,".
Ο Υφυπουργός Γεωργίας κ. Γερανίδης έχει το λόγο.
ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, αγαπητοί συνάδελφοι, ξεκινώ από το τέλος. 
Είναι πασιφανές, αγαπητέ συνάδελφε, ότι η παρέμβαση δεν είναι κάτι που προαναγγέλλεται, για να μιλήσουμε αυτήν τη στιγμή για την εμπορική περίοδο 1999. Η παρέμβαση είναι ένα μέτρο στήριξης και της τιμής παραγωγού, που το ασκείς στα μέσα της εμπορικής περιόδου. Το αποφασίζεις με τους ενδιαφερόμενους στα μέσα της εμπορικής περιόδου, δηλαδή από 1η Απριλίου μέχρι τον Αύγουστο.
'Εχω την αίσθηση ότι δεν μπορεί κανείς να μιλήσει για καθυστέρηση. Βέβαια πέρυσι υπήρξε μία καθυστέρηση, γιατί η παρέμβαση του ρυζιού είναι κάτι πρωτόγνωρο, κάτι δύσκολο, κάτι που αναγνωρίζεται και από τους ίδιους, με περισσό ρίσκο. Φέτος πήγαμε πολύ καλύτερα από άποψη ημερομηνιών, έχοντας και την περσινή εμπειρία.
Η υπουργική απόφαση, στο ότι θα γίνει παρέμβαση, πάρθηκε έγκαιρα, τον Φεβρουάριο. Η διακήρυξη ανάδειξης φορέα έγινε έγκαιρα, το Μάρτιο. 'Ομως η προσφορά δεν υπήρξε αθρόα, υπήρξε ολίγων ιδιωτών και μάλιστα που δεν μπορούσαν οι ίδιοι να προσφέρουν χώρους σύμφωνα με τις προδιαγραφές. Υπήρξε ένας τελικά, ο οποίος αξιοποίησε και το γεγονός ότι ήταν μόνος του με μία υπέρογκη προσφορά και υπήρξε ένας κύκλος διαπραγματεύσεων με την αρμόδια επιτροπή μέχρι να καταλήξουν σε μία τιμή, η οποία θα ήταν κάπως παράλληλη με αυτές που προβλέπει ο κανονισμός ή πληρώνει η ίδια η Ευρωπαϊκή 'Ενωση και σε κάθε περίπτωση να μην ξεπερνά την περσινή, γιατί αυτό θα δημιουργούσε άλλου είδους παρενέργειες. Εκεί, πράγματι, με την επιτροπή μέχρι να εξετάσει το σύνολο των αποθηκών των προσφερομένων από τους ιδιώτες υπήρξε μια καθυστέρηση του ενός μήνα.
Από κει και πέρα ξέρετε πολύ καλά ότι το πρόβλημα έχει δημιουργηθεί από την υπερπροσφορά ρυζιού στην ευρωπαϊκή αγορά. Και σε αυτό υπάρχει μία συγκροτημένη πολιτική από μεριάς Υπουργείου Γεωργίας με τις ανάλογες συμμαχίες. 'Εχουμε φέρει κάποια αποτελέσματα στο να υπάρχει η ρήτρα διασφάλισης, ώστε κατ' επέκταση το εισαγόμενο ρύζι μέσα από συνθήκες, είτε του Παγκόσμιου Οργανισμού Εμπορίου είτε της Ευρωπαϊκής 'Ενωσης, για φέτος να κινηθεί σε επίπεδα κάτω του 50% του περσινού, άρα να υπάρχει μια ανακούφιση της αγοράς.
Ξέρετε πολύ καλά ότι προχωράει σε καλό επίπεδο ο διαχωρισμός των δύο ζωνών, ώστε για φέτος, αν είναι δυνατόν, να αποφευχθούν πρόστιμα, άρα οι παραδοσιακοί ορυζοκαλλιεργητές, που είναι ιδιαίτερα στο Νομό Θεσσαλονίκης και στο Νομό Σερρών και οι οποίοι είναι πειθαρχημένοι στην οργάνωση της καλλιέργειας, όσον αφορά την έκτασή τους, να μην υποστούν απώλειες εισοδήματος από το χάσιμο της αντιστάθμισης.
Σε κάθε περίπτωση οι ίδιοι έχουν ενημερωθεί και από μένα προσωπικά σε μία σύσκεψη που συμμετείχε το σύνολο των συνεταιρισμών και της 'Ενωσης στη Χαλάστρα πριν δέκα μέρες. 'Ημασταν έτοιμοι να ξεκινήσουμε από τις 22 του μηνός. Κρίθηκε και από αυτούς ότι είναι πολύ καλύτερο -μπορώ να σας πω και το λόγο για τον οποίον είναι καλύτερο- να ξεκινήσουν να εμφανίζουν το προϊόν από την 1η του μηνός. Γιατί κάθε μήνας προς τα πίσω προσθέτει στην τιμή παρέμβασης κατά κιλό περίπου μία δραχμή, κάτι λιγότερο της μιας δραχμής. Το να ξεκινήσει κανείς στο τέλος Μαϊου, θα είναι ασύμφορο οικονομικά και γι' αυτούς δηλαδή για μία εβδομάδα να μην αξιοποιήσουν τη δυνατότητα αυτή.
'Ετσι, λοιπόν, από σήμερα ξεκινά η παρέμβαση κανονικότατα. Υπάρχουν μέτρα, ώστε το παραγωγικό ρύζι πρώτα αυτό με κάποια προτεραιότητα να απορροφηθεί. 'Εχει δεσμευτεί δημόσια σε αυτήν τη σύσκεψη η Ομοσπονδία Γεωργικών Συνεταιρισμών να μετατραπεί η ίδια σε αποθεματοποιό και να διασφαλίσει το δικό της ρύζι επί τόπου, στις αποθήκες που έχει επιλέξει. Το παραγωγικό θα οδηγηθεί στον ιδιώτη, που έχει ανακηρυχθεί φορέας της παρέμβασης. Στη συνέχεια υπάρχει και νέα διακήρυξη, μήπως βρεθεί και για το υπόλοιπο που θα μείνει. Και αυτό κυρίως είναι αυτό που έχουν οι ιδιώτες έμποροι στα χέρια τους.
ΠΡΟΕΔΡΕΥΩΝ (Παναγιώτης Ν. Κρητικός): Υπερβήκατε κατά πολύ το χρόνο σας, κύριε Υπουργέ!
Ο κ. Σαλαγκούδης έχει το λόγο.
ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, είναι γεγονός ότι ο κύριος Υπουργός εδώ μας εξέφρασε την άποψη ότι, όταν αργεί η παρέμβαση, οφελούνται οι παραγωγοί. Κάτι τέτοιο είπατε, κύριε Υπουργέ! Νομίζω ότι εγώ με την ερώτησή μου εξέφρασα την αγωνία των παραγωγών, που ήθελαν να αρχίσει η παρέμβαση κανονικά την 1η Απριλίου. Και δεν το ήθελαν απλώς μόνο οι παραγωγοί. Εναγωνίως το ζητούσαν από πέρυσι, επειδή πέρυσι πήγατε Αύγουστο και Σεπτέμβριο, να λειτουργήσει η παρέμβαση, με μεγάλες απώλειες στο εισόδημα των παραγωγών.
Πέρσι ήταν πολύ πιο δύσκολη χρονιά και πολύ πιο χειρότερες οι τιμές απ' ότι, είναι φέτος. Εν πάση περιπτώσει, στην AGROTICA ο ίδιος ο Υπουργός δεσμεύτηκε απέναντι στους παραγωγούς ότι θα ξεκινούσε κανονικά την 1η Απριλίου φέτος η παρέμβαση.
Βέβαια, χαίρομαι που είπατε έστω, ότι θα ξεκινήσει την ερχόμενη Δευτέρα. Αλλά, κύριε Υπουργέ, ζούμε μία δύσκολη εποχή για τους αγρότες μας, αφού η ΚΑΤ (Κοινή Αγροτική Πολιτική της Ε.Ε.) κάνει να μειώνονται οι τιμές των προϊόντων τους. Αν εμείς καθυστερούμε τέτοιες καταστάσεις, για να πληρώνονται δηλαδή το προϊόν τους, από την άλλη μεριά χρεωμένοι στην Αγροτική Τράπεζα οι τόκοι υπερημερίας τρέχουν, τότε με τέτοιες ενέργειες δίνουμε μεγαλύτερο πλήγμα στη γεωργία. Και θα πρέπει να είμαστε ιδιαίτερα προσεκτικοί αυτό το διάστημα και τις αποζημιώσεις και τις ζημιές τους αλλά και τις πληρωμές από τα προϊόντα τους να τα παίρνουν όσο το δυνατόν πιο γρήγορα. Να τους βοηθήσουμε, ούτως ώστε οι απώλειες του εισοδήματος, που έχουν, να καλυφθούν από αυτές τις αποτελεσματικότερες ενέργειες του Υπουργείου Γεωργίας.
Ακόμα τώρα, μια και θα δευτερολογήσετε, θα ήθελα να μου πείτε τι γίνεται με το θέμα της περιφερειοποίησης των ποσοστώσεων, δεδομένου ότι υπάρχουν ορισμένες περιοχές, όπως είναι η περιοχή της Χαλάστρας της δυτικής Θεσσαλονίκης, που αναφέρατε προηγουμένως, που υπάρχουν αλατούχα εδάφη και είναι μονοκαλλιέργεια το ρύζι. Δεν μπορεί να έχουν εναλλακτικές δυνατότητες καλλιεργειών. Και εξαιτίας του ότι δεν υπάρχει περιφερειοποίηση των ποσοστώσεων, οι άνθρωποι αυτοί, που δεν έχουν άλλες δυνατότητες να καλλιεργήσουν άλλα προϊόντα, υφίστανται τις επιπτώσεις από τα πρόστιμα που αναφέρατε και εσείς προηγουμένως.
Πρέπει να αναφέρω ότι πέρσι η επιδότηση ανά στρέμμα της Ευρωπαϊκής 'Ενωσης ήταν τεσσεράμισι χιλιάδες (4.500) και αυτοί πληρώθηκαν μόνο επτακόσιες (700) δραχμές. Φέτος 
 




Σελίδα 9951 
είναι εννιάμισι χιλιάδες (9.500) το στρέμμα, μία σημαντική για αυτούς οικονομική ενίσχυση. Εάν δεν προχωρήσετε στην περιφερειοποίηση για την εξασφάλιση, εν πάση περιπτώσει, αυτών των παραγωγών, που δεν έχουν άλλες δυνατότητες αφ' ενός, αλλά και επιπλέον πρέπει αναγκαστικά να καλλιεργούν, αλλά είναι και πειθαρχικοί έναντι των άλλων, που ευκαιριακά μπαίνουν και αυτοί στην παραγωγή ρυζιού, φοβάμαι ότι θα έχουμε και πάλι απώλειες και είναι κρίμα...
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, τελειώνετε.
ΓΕΩΡΓΙΟΣ ΣΑΛΑΓΚΟΥΔΗΣ: ...γιατί οι απώλειες δεν είναι μόνο των παραγωγών, αλλά είναι και της εθνικής μας οικονομίας.
Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, νομίζω ότι θα πρέπει να έχει γίνει αντιληπτό στην Αντιπροσωπεία και στον αγαπητό συνάδελφο ότι από τα πράγματα μία καθυστέρηση ενός μήνα, για να αναδείξεις φορέα, είναι κάτι που μπορεί να συμβεί, είναι μέσα στα όρια της πραγματικότητας, γιατί υπάρχουν και διαδικασίες οι οποίες μπορεί να είναι απρόβλεπτες. Υπήρχε μία διακήρυξη με όλες τις προδιαγραφές, υπήρχε αντίστοιχη επιτροπή. Δεν μπορείς να βιάσεις, όταν υπάρχουν ζητήματα διαφάνειας. Με την έννοια αυτή, υπήρξε μία καθυστέρηση τέτοιου είδους.
'Οσον αφορά το Υπουργείο Γεωργίας, λοιπόν, σύμφωνα και με τις δεσμεύσεις του και απέναντι στους ορυζοπαραγωγούς, προχώρησε τις διαδικασίες. Σε κάθε περίπτωση όταν είπα "Δευτέρα", εννοούσα σήμερα. Από σήμερα έχει ξεκινήσει επισήμως η παρέμβαση με το σχεδιασμό που υπάρχει, έναν πολύ δύσκολο σχεδιασμό, συντονισμό κλπ. Ξεκινάει μία μεγάλη επιχείρηση και το αναγνωρίζουν και οι ίδιοι.
'Οσον αφορά την περιφερειοποίηση, είναι το μέγα θέμα. Εμείς, πριν ασκηθεί ο κανονισμός, την έχουμε ζητήσει. Βρίσκεται σ' ένα καλό επίπεδο και μπορώ να ρισκάρω μία πρόβλεψη ότι τον Ιούνιο σ' ένα από τα Συμβούλια Υπουργών θα περάσει. Σε κάθε περίπτωση, έτσι που έχει προχωρήσει, κατοχυρώνει κατά απόλυτο τρόπο τους παραδοσιακούς ορυζοκαλλιεργητές και την ίδια την ορυζοκαλλιέργεια, διότι στην Ελλάδα εμφανίστηκε ως εξυγίανση των παθογόνων εδαφών. Εκεί ακριβώς, σε περιβαλλοντολογικούς λόγους εστιάσαμε και τα επιχειρήματά μας και έτσι είναι δυνατό να γίνει και αποδεκτό, παρά την αντίδραση των ομολόγων παραγωγών χωρών, Ιταλίας και Ισπανίας.
Επίσης, ένα άλλο πρόβλημα, που φέρνει η παρέμβαση, είναι ότι οι χώροι οι ιδιωτικοί ή οι συνεταιριστικοί στην Ελλάδα από άποψη υποδομής είναι συγκεκριμένων δυνατοτήτων.
Για το ρύζι φαίνεται ότι οι περίοδοι υπερπαραγωγής και υπερπροσφοράς θα συνεχιστούν. Θα χρειαστεί ενδεχόμενα και τον άλλο χρόνο. Και σε αυτό υπάρχει μία πολιτική. Για πρώτη φορά για προϊόν παρέμβασης περίπου έχει διασφαλιστεί το 50% σε ένα έτος ότι θα εξέλθει της χώρας. Θέλω να ανακοινώσω και στην ελληνική αντιπροσωπεία και σε σας ότι τριάντα πέντε χιλιάδες τόνοι από το περυσινό παρεμβατικό ρύζι θα οδηγηθεί προς την Κορέα και υπάρχουν ενέργειες και για το επόμενο, τριάντα πέντε χιλιάδες, που περίπου αντιπροσωπεύει το 50%. Για πρώτη φορά στις διεθνείς υποχρεώσεις της χώρας για επισιτιστική βοήθεια -αλλά και προς τους φτωχούς στην Ελλάδα- μέσω των διανομών των αγροτικών προϊόντων, που γίνονται, μπήκε και το ρύζι.
'Αλλαξε η λογική του Υπουργείου Γεωργίας και αντί να προσφέρει σιτάρι, το οποίο δεν έχει τώρα η χώρα, προσφέρει ισοδύναμο σε αξία σε ρύζι, ακριβώς για να αποσυμφοριστεί η ελληνική αγορά και να δοθεί η δυνατότητα μέσω της λειτουργίας της αγοράς στον αγρότη να πετυχαίνει καλύτερη τιμή.
ΠΡΟΕΔΡΕΥΩΝ (Παναγιώτης Ν. Κρητικός): Τελειώσατε, κύριε Υπουργέ.
Επόμενη είναι η τρίτη υπ. αριθμ. 1572/27.5.98 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Αγγουράκη προς την Υπουργό Ανάπτυξης, σχετικά με την ελλιπή χρηματοδότηση της Επιστημονικής Βιβλιοθήκης του Εθνικού Κέντρου 'Ερευνας Φυσικών Επιστημών "ΔΗΜΟΚΡΙΤΟΣ" την καταβολή των συνδρομών των επιστημονικών περιοδικών κλπ.
Η επίκαιρη ερώτηση του κ. Αγγουράκη έχει ως εξής:
"'Αμεσο κίνδυνο καταστροφικής υποβάθμισης αντιμετωπίζει η Επιστημονική Βιβλιοθήκη του ΕΚΕΦΕ (Εθνικού Κέντρου 'Ερευνας Φυσικών Επιστημών) "ΔΗΜΟΚΡΙΤΟΣ", παρά το γεγονός ότι αποτελεί εγκατάσταση πανελλήνιας εμβέλειας -πεντακόσιοι χρήστες από το "ΔΗΜΟΚΡΙΤΟ", δύο χιλιάδες χρήστες ετησίως από Α.Ε.Ι., Τ.Ε.Ι., ερευνητικά κέντρα, νοσοκομεία, βιομηχανίες, τριάντα πέντε χιλιάδες φωτοτυπίες ετησίως για την εξυπηρέτηση χρηστών από άλλα ιδρύματα μέσω του δικτύου βιβλιοθηκών- και είχε μέχρι τώρα την πληρέστερη συλλογή επιστημονικών περιοδικών της χώρας μας, χίλιοι πεντακόσιοι τίτλοι και εξήντα χιλιάδες βιβλιοδετημένοι τόμοι, από το 1960 και μετά.
Οι συνδρομές επιστημονικών περιοδικών από το 1997 έμειναν απλήρωτες εξαιτίας της ελλιπούς χρηματοδότησης από τη Γενική Γραμματεία 'Ερευνας και Τεχνολογίας, με αποτέλεσμα το σχετικό χρέος να αυξηθεί από τριακόσια εκατομμύρια (300.000.000) δραχμές σε τριακόσια πενήντα εκατομμύρια (350.000.000) δραχμές μετά την πρόσφατη υποτίμηση του εθνικού νομίσματος, ενώ άλλα τριακόσια πενήντα εκατομμύρια (350.000.000) δραχμές απαιτούνται για τις συνδρομές του 1998. Οι Ολλανδοί προμηθευτές (οίκος SWETS) έχουν διακόψει τις συνδρομές των περιοδικών από 1.1.1998 και απειλούν να σύρουν τη διοίκηση του κέντρου στα δικαστήρια για τις οφειλές του 1997.
Ερωτάται η κυρία Υπουργός, τι μέτρα θα πάρει η Κυβέρνηση για:
-Την καταβολή των συνδρομών των επιστημονικών περιοδικών για το 1997, με δεδομένο ότι στην αντίθετη περίπτωση θα εκτεθεί διεθνώς η χώρα μας;
-Την καταδρομή των συνδρομών των επιστημονικών περιοδικών για το 1998, με δεδομένο ότι στην αντίθετη περίπτωση θα τραυματιστεί βαρύτατα μία πηγή γνώσης και πληροφόρησης πανελλήνιας εμβέλειας;".
Ο Υφυπουργός Ανάπτυξης κ. Χρυσοχοϊδης έχει το λόγο.
ΜΙΧΑΗΛ ΧΡΥΣΟΧΟΙΔΗΣ (Υφυπουργός Ανάπτυξης): Κύριε Πρόεδρε, πράγματι υπάρχει ένα σημαντικό οικονομικό πρόβλημα της Βιβλιοθήκης του Εθνικού Κέντρου 'Ερευνας Φυσικών Επιστημών ο "ΔΗΜΟΚΡΙΤΟΣ" και το πρόβλημα αυτό δημιουργήθηκε κυρίως το Δεκέμβριο του 1996, λόγω της καθυστέρησης της τροποποίησης του Κανονισμού, οπότε μεταφέρθηκε στο οικονομικό έτος 1997 ένα χρέος ύψους περίπου εκατόν σαράντα εκατομμυρίων (140.000.000) δραχμών. Στη συνέχεια ζητήθηκαν από το Κέντρο, πράγματι, επιπλέον κονδύλια, αλλά λόγω της περιστολής των δαπανών δεν εδόθησαν.
Πράγματι, το συνολικό χρέος σήμερα ανέρχεται στα τριακόσια σαράντα πέντε εκατομμύρια (345.000.000) δραχμές και έχει ζητηθεί να καλυφθεί από τον προϋπολογισμό του 1998.
Πρέπει να σας ενημερώσω, κύριε Αγγουράκη, ότι δεν έχει υποβληθεί ακόμη για έγκριση ο προϋπολογισμός του 1998 στο Υπουργείο, στη Γενική Γραμματεία 'Ερευνας και Τεχνολογίας, μιας και αντιμετωπίζονται πολύ σημαντικά προβλήματα, τα οποία οφείλονται κυρίως στον ισοσκελισμό του προϋπολογισμού και τα οποία οφείλονται επίσης, κυρίως στις αυξήσεις στο προσωπικό σε εφαρμογή του ν. 2530/97.
Ως εκ τούτου, δεν έχει καθοριστεί ακόμη το οριστικό ποσό στον κωδικό του προϋπολογισμού, που αφορά τις συνδρομές για την Επιστημονική Βιβλιοθήκη του Κέντρου. Επειδή ο προϋπολογισμός αυτός είναι βέβαιο ότι θα υποβληθεί ελλειμματικός για πρώτη φορά, η διοίκηση του Κέντρου και η πολιτική ηγεσία του Υπουργείου Ανάπτυξης προσπαθούν να περιορίσουν το έλλειμμα, λαμβάνοντας βεβαίως υπόψη τις πραγματικές ανάγκες αυτήν τη φορά.
Πρέπει να σας ενημερώσω, επίσης, ότι η αγορά των βιβλίων και των περιοδικών σε πολλαπλά αντίτυπα από διάφορα ερευνητικά κέντρα, που εποπτεύονται από τη Γενική Γραμματεία 
 




Σελίδα 9952 
'Ερευνας, συνιστά σημαντικό οικονομικό πρόβλημα, που έχει απασχολήσει το Υπουργείο. Το ζήτημα μελετάται και ήδη προτείνεται η χρήση νέων τεχνολογικών μεθόδων διασύνδεσης των βιβλιοθηκών μέσω του Εθνικού Ιδρύματος Ερευνών, ώστε να μην παρατηρείται αυτό το φαινόμενο και να μην επιβαρύνονται υπέρμετρα οι προϋπολογισμοί των ερευνητικών κέντρων. 
Με αυτές τις προσπάθειες νομίζω ότι θα καλυφθεί σύντομα το έλλειμμα και θα καλυφθούν οι ανάγκες του κέντρου σε επιστημονικά βιβλία και περιοδικά.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αγγουράκης έχει το λόγο.
ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε.
Πάντως, από την απάντηση του κυρίου Υπουργού έμεινα με την εντύπωση ότι οι ανησυχίες των ερευνητών του "Δημόκριτου" και, απ'ό,τι έχω υπόψη μου, και του ίδιου του προέδρου του Ιδρύματος, ότι δηλαδή μπορεί από 1.1.1998 να κοπούν οι συνδρομές στο "Δημόκριτο" και να έχουμε και δικαστικές αποφάσεις ή δικαστικές διαδικασίες από τους Ολλανδούς προμηθευτές προς το "Δημόκριτο", είναι ένα υπαρκτό πρόβλημα.
Χαίρομαι, που τουλάχιστον ο κύριος Υπουργός δέχθηκε ότι υπάρχει πρόβλημα και επίσης για το ότι παραδέχθηκε ότι, εν πάση περιπτώσει, αυτήν τη στιγμή φαίνεται η Γενική Γραμματεία 'Ερευνας και Τεχνολογίας να ακολουθεί μία πολιτική, είτε περικοπών -τουλάχιστον αυτό κατάλαβα εγώ- των αποδοχών των ερευνητών ή περικοπών, όσον αφορά την ανάγκη επιστημονικής και τεχνολογικής ενημέρωσής τους. Εν πάση περιπτώσει, νομίζω ότι πρέπει να το δει πολύ σοβαρά το πρόβλημα η Γενική Γραμματεία 'Ερευνας και Τεχνολογίας, γιατί εκτός των άλλων, απ' ό,τι έχω υπόψη μου από το πρόγραμμα δημοσίων επενδύσων, τα ποσά για την έρευνα και τεχνολογία στη χώρα μας είναι μηδέν. Τουλάχιστον αυτό υπήρχε στον προϋπολογισμό που συζητήθηκε φέτος. Και είναι ένα θέμα να επικαλούμαστε τους ερευνητές, να τους λέμε να φέρουν εκείνοι ερευνητικά προγράμματα και κατά κάποιον τρόπο -αν θέλετε- και εισαγωγή συναλλάγματος και ταυτόχρονα να αντιμετωπίζεται επιεικώς, θα έλεγα, αυτή η απαράδεκτη κατάσταση. Γιατί με το κόψιμο των περιοδικών και της πληροφόρησης των ερευνητών, είναι σαν να τους κόβουμε το οξυγόνο.
Είχα την ευκαιρία, κύριε Πρόεδρε, να επισκεφθώ πριν δύο μήνες το "Δημόκριτο". Είδα ινστιτούτα, όπως πληροφορικής, μικροηλεκτρονικής και χημείας και ορισμένα άλλα και σας διαβεβαιώ ότι γίνονται πραγματικά πολύ σπουδαίες εργασίες, πολύ σπουδαία έργα, είτε μιλάμε για μετάδοση ψηφιακών δεδομένων είτε μιλάμε για χημικές έρευνες. Πολύ φοβάμαι ότι, αν συνεχιστεί αυτή η πολιτική, θα μειωθεί πάρα πολύ και η επιστημονική αποδοτικότητα του "Δημόκριτου", για να μη μιλάμε για τις επιπτώσεις που θα έχει γενικότερα στη χώρα. Και αν η Κυβέρνηση σκέπτεται να προωθήσει έναν κάποιον ορθολογισμό, γιατί ενδεχομένως υπάρχουν πολλαπλά αντίτυπα των περιοδικών, θα όφειλε κατ'αρχήν να καλύψει αυτά τα έξοδα που υπάρχουν και μετά να προχωρήσει κάποια μέτρα περιορισμού και όχι αυτό που γίνεται τώρα.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΜΙΧΑΗΛ ΧΡΥΣΟΧΟΙΔΗΣ (Υφυπουργός Ανάπτυξης): Είναι προφανές, κύριε Πρόεδρε, ότι η Γενική Γραμματεία 'Ερευνας και Τεχνολογίας θα καταβάλει κάθε προσπάθεια να καλυφθεί αυτό το έλλειμμα και το χρέος προς τον ολλανδικό οίκο, τον προμηθευτή των βιβλίων, ούτως ώστε πράγματι να μην υπάρξει δικαστική διαμάχη και συρθεί η διοίκηση του κέντρου στα δικαστήρια. Δεν θα κοπούν οι επιχορηγήσεις, απλά θα γίνει μία προσπάθεια, ούτως ώστε με τις νέες τεχνολογίες να επιβοηθηθεί έτι περαιτέρω το έργο των επιστημόνων με περιοδικά και βιβλία.
Σε ό,τι αφορά τις περικοπές των αποδοχών, που αναφέρατε, κύριε Αγγουράκη, θέλω να σας τονίσω και πάλι ότι με τον τελευταίο νόμο, που ψηφίστηκε στη Βουλή, έχουν αυξηθεί πάρα πολύ -και ορθώς αυξήθηκαν- οι αποδοχές των εργαζομένων ερευνητών, γιατί πράγματι στο συγκεκριμένο κέντρο επιχειρείται μία σπουδαία προσπάθεια προς την κατεύθυνση της έρευνας και της τεχνολογίας.
Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Τέταρτη είναι η με αριθμό 1567/27.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με την ένταξη στο Κοινοτικό Πρόγραμμα URBAN, που αφορά τη χρηματοδότηση βιομηχανικών επιχειρήσεων, για αλλαγή αντικειμένου των περιοχών Περάματος και Νίκαιας κλπ.
Η ερώτηση αυτή διαγράφεται λόγω κωλύματος του ερωτωμένου κυρίου Υπουργού.
Ολοκληρώθηκε η συζήτηση των επικαίρων ερωτήσεων.
 



Σελίδα 9953 
Η σελίδα σε PDF 




Σελίδα 9954 
Η σελίδα σε PDF 




Σελίδα 9955 
Η σελίδα σε PDF 




Σελίδα 9956 
Η σελίδα σε PDF 




Σελίδα 9957 
Η σελίδα σε PDF 




Σελίδα 9958 
Η σελίδα σε PDF 




Σελίδα 9959 
Η σελίδα σε PDF 




Σελίδα 9960 
Η σελίδα σε PDF 




Σελίδα 9961 
Η σελίδα σε PDF 




Σελίδα 9962 
Η σελίδα σε PDF 




Σελίδα 9963 
Η σελίδα σε PDF 




Σελίδα 9964 
Η σελίδα σε PDF 
 

  

Σελίδα 9965 

ΣΥΜΒΑΣΗ ΓΙΑ ΤΗΝ ΠΡΟΣΤΑΣΙΑ ΤΩΝ

ΑΝΘΡΩΠΙΝΩΝ ΔΙΚΑΙΩΜΑΤΩΝ

ΚΑΙ ΤΗΣ ΑΞΙΟΠΡΕΠΕΙΑΣ ΤΟΥ ΑΝΘΡΩΠΟΥ ΣΕ ΣΧΕΣΗ ΜΕ ΤΙΣ ΕΦΑΡΜΟΓΕΣ ΤΗΣ

ΒΙΟΛΟΓΙΑΣ ΚΑΙ ΙΑΤΡΙΚΗΣ:

ΣΥΜΒΑΣΗ ΓΙΑ ΤΑ ΑΝΘΡΩΠΙΝΑ ΔΙΚΑΙΩΜΑΤΑ

ΚΑΙ ΤΗ ΒΙΟΪΑΤΡΙΚΗ

ΟΒΙΕΔΟ, 4.ΙV.1997

Προοίμιο

Τα Κράτη-Μέλη του Συμβουλίου της Ευρώπης, τα λοιπά Κράτη και τα μέχρι τούδε Συμβαλλόμενα Μέρη της Ευρωπαϊκής Κοινότητας.

ΕΧΟΝΤΑΣ κατά νου την Παγκόσμιο Διακήρυξη των Ανθρωπίνων Δικαιωμάτων της Γενικής Συνέλευσης των Ηνωμένων Εθνών της 10ης Δεκεμβρίου 1948.

ΕΧΟΝΤΑΣ κατά νου τη Σύμβαση για την Προστασία των Ανθρωπίνων Δικαιωμάτων και Βασικών (θεμελιωδών) Ελευθεριών της 4ης Νοεμβρίου 1950.

ΕΧΟΝΤΑΣ κατά νου την Ευρωπαϊκή Κοινωνική Χάρτα της 18ης Οκτωβρίου 1961.

ΕΧΟΝΤΑΣ κατά νου τη Διεθνή Σύμβαση για τα Αστικά και Πολιτικά Δικαιώματα και τη Διεθνή Σύμβαση για τα Οικονομικά, Κοινωνικά και Πολιτιστικά Δικαιώματα της 16ης Δεκεμβρίου 1966.

ΕΧΟΝΤΑΣ κατά νου τη Σύμβαση για την Προστασία του Ατόμου σε σχέση με την Αυτόματη Επεξεργασία Προσωπικών Δεδομένων της 28ης Ιανουαρίου 1981.

ΕΧΟΝΤΑΣ επίσης κατά νου τη Σύμβαση για τα Δικαιώματα του Παιδιού της 20ής Νοεμβρίου 1989.

ΛΑΜΒΑΝΟΝΤΑΣ ΥΠΟΨΗ ότι ο σκοπός του Συμβουλίου της Ευρώπης είναι η επίτευξη μεγαλύτερης ενότητας μεταξύ των μελών της και ότι μία από τις μεθόδους δια των οποίων πρέπει να επιτευχθεί ο σκοπός αυτός είναι η διατήρηση και περαιτέρω πραγμάτωση των ανθρωπίνων δικαιωμάτων και θεμελιωδών ελευθεριών.

ΕΧΟΝΤΑΣ επίγνωση των επιταχυνόμενων εξελίξεων στη Βιολογία και Ιατρική.

ΠΕΠΕΙΣΜΕΝΟΙ για την ανάγκη σεβασμού του ανθρωπίνου όντος τόσο ως ατόμου όσο και ως μέλους του ανθρωπίνου είδους και αναγνωρίζοντας τη σημασία της εξασφάλισης της αξιοπρέπειας του ανθρωπίνου όντος.

ΕΧΟΝΤΑΣ ΕΠΙΓΝΩΣΗ ότι η κατάχρηση της Βιολογίας και της Ιατρικής ενδέχεται να οδηγήσει σε πράξεις που θέτουν σε κίνδυνο την ανθρώπινη αξιοπρέπεια.

ΕΠΙΒΕΒΑΙΩΝΟΝΤΑΣ ότι η πρόοδος της Βιολογίας και της Ιατρικής πρέπει να χρησιμοποιείται επ' ωφελεία της παρούσας και των μελλοντικών γενεών.

ΤΟΝΙΖΟΝΤΑΣ την ανάγκη διεθνούς συνεργασίας ώστε ολόκληρη η ανθρωπότητα να επωφεληθεί των πλεονεκτημάτων της Βιολογίας και της Ιατρικής.

ΑΝΑΓΝΩΡΙΖΟΝΤΑΣ την ανάγκη προαγωγής μιας δημόσιας συζήτησης σχετικά με τα ερωτήματα που θέτει η εφαρμογή της Βιολογίας και της Ιατρικής και με τις απαντήσεις σε αυτά που πρέπει να δοθούν.

ΕΠΙΘΥΜΩΝΤΑΣ να υπενθυμίσουν σε όλα τα μέλη της κοινωνίας τα δικαιώματα και τις υποχρεώσεις τους.

ΛΑΜΒΑΝΟΝΤΑΣ ΥΠΟΨΗ τις σχετικές εργασίες της Κοινοβουλευτικής Συνέλευσης, συμπεριλαμβανομένης της Υπόδειξης 1160 (1991) ως προς την προετοιμασία Σύμβασης για τη Βιοηθική.

ΑΠΟΦΑΣΙΖΟΝΤΑΣ τη λήψη όλων των αναγκαίων μέτρων για την προάσπιση της ανθρώπινης αξιοπρέπειας και των θεμελιωδών δικαιωμάτων και ελευθεριών του ατόμου σε σχέση με την εφαρμογή της Βιολογίας και της Ιατρικής.

ΣΥΝΟΜΟΛΟΓΗΣΑΝ ΤΑ ΕΞΗΣ:

ΚΕΦΑΛΑΙΟ I

Γενικές διατάξεις

'Αρθρο 1

Προθέσεις και στόχοι

Τα Συμβαλλόμενα Μέρη θα προστατεύουν την αξιοπρέπεια και την ταυτότητα κάθε ανθρωπίνου όντος και θα εγγυώνται το σεβασμό της ακεραιότητας και των λοιπών δικαιωμάτων και θεμελιωδών ελευθεριών κάθε ανθρωπίνου όντος, χωρίς διάκριση, σε σχέση με την εφαρμογή της Βιολογίας και της Ιατρικής.

'Εκαστο Συμβαλλόμενο Μέρος θα λάβει τα αναγκαία μέτρα στην εσωτερική του νομοθεσία ώστε να τεθούν εν ισχύι οι διατάξεις της παρούσας Σύμβασης.

'Αρθρο 2

Το προβάδισμα του ανθρωπίνου όντος

Τα συμφέροντα και η ευημερία του ανθρωπίνου όντος θα υπερισχύουν έναντι μόνου του κοινωνικού συμφέροντος ή της επιστήμης.

'Αρθρο 3

Ισότητα ευκαιριών στην περίθαλψη

Οι Συμβαλλόμενοι, λαμβάνοντας υπόψη τις ανάγκες για την υγεία, καθώς και τους διαθέσιμους πόρους θα λάβουν τα κατάλληλα μέτρα προκειμένου να παρέχουν ισότητα προσβάσεων στην κατάλληλης ποιότητας περίθαλψη εντός της επικράτειάς τους.

'Αρθρο 4

Επαγγελματικά πρότυπα

Κάθε επέμβαση στον τομέα της υγείας, συμπεριλαμβανομένης της έρευνας, πρέπει να επιτελείται σύμφωνα με τις σχετικές επαγγελματικές υποχρεώσεις και πρότυπα.

ΚΕΦΑΛΑΙΟ ΙΙ

Συναίνεση

'Αρθρο 5

Γενικός κανόνας

Επέμβαση σε θέματα υγείας μπορεί να υπάρξει μόνον αφού το ενδιαφερόμενο πρόσωπο δώσει την ελεύθερη συναίνεσή του, κατόπιν προηγούμενης σχετικής ενημέρωσής του.

Το πρόσωπο αυτό θα ενημερώνεται εκ των προτέρων καταλλήλως ως προς το σκοπό και τη φύση της επέμβασης, καθώς και ως προς τα επακόλουθα και κινδύνους που αυτή συνεπάγεται.

Το ενδιαφερόμενο πρόσωπο μπορεί ελεύθερα και οποτεδήποτε να ανακαλέσει τη συναίνεσή του.

'Αρθρο 6

Προστασία των προσώπων που βρίσκονται

σε αδυναμία να συναινέσουν


Κατά τα άρθρα 17 και 20 κατωτέρω, επέμβαση δύναται 

 

 


Σελίδα 9966 
να διενεργηθεί μόνο επί προσώπου που δεν διαθέτει την ικανότητα να συναινέσει, για άμεσο όφελός του.
2. Στις περιπτώσεις που, σύμφωνα με το νόμο, ο ανήλικος δεν διαθέτει την ικανότητα να συναινέσει σε επέμβαση, η επέμβαση επιτρέπεται μόνο κατόπιν εξουσιοδότησης του αντιπροσώπού του ή των αρχών ή του προσώπου ή σώματος που προβλέπεται από το νόμο.
Η γνώμη του ανηλίκου θα λαμβάνεται υπόψη σαν αυξανόμενος καθοριστικός παράγοντας σε αναλογία με την ηλικία και το βαθμό ωριμότητάς του.
3. Σε περιπτώσεις όπου, σύμφωνα με το νόμο, ο ενήλικος δεν διαθέτει την ικανότητα συναίνεσης σε επέμβαση εξαιτίας διανοητικής αναπηρίας, νόσου ή για παρεμφερείς αιτίες, η επέμβαση επιτρέπεται μόνο κατόπιν εξουσιοδότησης του αντιπροσώπου του ή αρχής ή προσώπου ή σώματος που προβλέπεται από τη νομοθεσία.
Το ενδιαφερόμενο άτομο θα λαμβάνει, στο μέτρο του δυνατού, μέρος στη διαδικασία εξουσιοδότησης.
4. Στον αντιπρόσωπο, την αρχή, το πρόσωπο ή το σώμα που αναφέρονται στις παραγράφους 2 και 3 ανωτέρω, θα παρέχεται, υπό τις αυτές προϋποθέσεις, η ενημέρωση που αναφέρεται στο άρθρο 5.
5. Η εξουσιοδότηση που αναφέρεται στις παραγράφους 2 και 3 ανωτέρω δύναται να ανακληθεί οποτεδήποτε προς το συμφέρον του ενδιαφερόμενου προσώπου.
'Αρθρο 7
Προστασία των ατόμων που πάσχουν
από διανοητική διαταραχή
Με την επιφύλαξη των προστατευτικών διατάξεων που ορίζονται από το νόμο, συμπεριλαμβανομένης της εποπτικής, ελεγκτικής και αναιρετικής διαδικασίας, το πρόσωπο που πάσχει από διανοητική διαταραχή σοβαράς μορφής δύναται να υποβληθεί, χωρίς τη συγκατάθεσή του, σε επέμβαση που αποσκοπεί στη θεραπεία της διανοητικής του διαταραχής, μόνο στις περιπτώσεις κατά τις οποίες, χωρίς αυτή τη θεραπεία, είναι πιθανόν να ανακύψει σοβαρή βλάβη της υγείας του.
'Αρθρο 8
Επείγουσες καταστάσεις
'Οταν λόγω του επείγοντος της κατάστασης δεν δύναται να ληφθεί η δέουσα συναίνεση, επιτρέπεται να επιτελείται άμεσα κάθε ιατρικώς αναγκαία επέμβαση προς όφελος της υγείας του ενδιαφερόμενου ατόμου.
'Αρθρο 9
Επιθυμίες εκφρασθείσες εκ των προτέρων
Οι προγενέστερα εκφρασθείσες επιθυμίες του ασθενούς σχετικά με ιατρική επέμβαση θα λαμβάνονται υπόψη, προκειμένου για ασθενή, ο οποίος, κατά το χρόνο της επέμβασης, δεν είναι σε θέση να εκφράσει τις επιθυμίες του.
ΚΕΦΑΛΑΙΟ III
Προσωπική ζωή και δικαίωμα στην ενημέρωση
'Αρθρο 10
Προσωπική ζωή και δικαίωμα στηνενημέρωση
1. 'Ολοι έχουν το δικαίωμα σεβασμού της προσωπικής τους ζωής σε σχέση με την πληροφόρηση για την κατάσταση της υγείας τους.
2. 'Ολοι δικαιούνται να λαμβάνουν γνώση κάθε πληροφορίας σχετικής με την κατάσταση της υγείας τους. Θα είναι σεβαστές, ωστόσο, οι επιθυμίες των ατόμων που επιλέγουν να μην ενημερώνονται σχετικά.
3. Σε εξαιρετικές περιπτώσεις, είναι δυνατή η επιβολή περιορισμών από το νόμο στην άσκηση των δικαιωμάτων που αναφέρονται στην παρ. 2 προς το συμφέρον του ασθενούς.
ΚΕΦΑΛΑΙΟ IV
Ανθρώπινο γονιδίωμα
'Aρθρο 11
Απαγόρευση διακρίσεων
Απαγορεύεται κάθε μορφής διάκριση εις βάρος προσώπου επί τη βάσει του γενετικού κληρονομικού υλικού του.
'Αρθρο 12
Γενετικές εξετάσεις που έχουν τη δυνατότητα
πρόβλεψης
Εξετάσεις που προβλέπουν την εμφάνιση γενετικών νόσων ή που χρησιμοποιούνται είτε για την αναγνώριση του υποκειμένου ως φορέα γονιδίου υπεύθυνου για νόσο είτε για την ανίχνευση γενετικής προδιάθεσης ή δεκτικότητας για νόσο, επιτρέπεται να διενεργούνται μόνο για λόγους υγείας ή για επιστημονική έρευνα που σχετίζεται με λόγους υγείας, και υπό την προϋπόθεση της κατάλληλης γενετικής συμβουλευτικής.
'Αρθρο 13
Επεμβάσεις στο ανθρώπινο γονιδίωμα
Κάθε επέμβαση που αποσκοπεί στην τροποποίηση του ανθρώπινου γονιδιώματος είναι επιτρεπτή μόνο για προληπτικούς, διαγνωστικούς ή θεραπευτικούς σκοπούς και μόνον εφόσον δεν αποσκοπεί στο να εισαγάγει οποιαδήποτε τροποποίηση στο γονιδίωμα τυχόν απογόνων.
'Αρθρο 14
Απαγόρευση επιλογής του φύλου
Η χρήση τεχνικών της ιατρικώς υποβοηθούμενης τεκνοποίησης δεν είναι επιτρεπτή εφόσον αποσκοπεί στην προεπιλογή του φύλου του παιδιού, με εξαίρεση τις περιπτώσεις κατά τις οποίες πρέπει να αποφευχθεί σοβαρά κληρονομική νόσος που σχετίζεται με το φύλο.
ΚΕΦΑΛΑΙΟ V
Επιστημονική έρευνα
'Αρθρο 15
Γενικός κανόνας
Η επιστημονική έρευνα στο πεδίο της Βιολογίας και της Ιατρικής διεξάγεται ελεύθερα, σύμφωνα με τις διατάξεις της παρούσας Σύμβασης και τις λοιπές νομικές διατάξεις που διασφαλίζουν την προστασία του ανθρωπίνου όντος.
'Αρθρο 16
Προστασία των προσώπων στα οποία
διενεργείται η έρευνα
Επιτρέπεται η διενέργεια έρευνας επί προσώπου μόνον εφόσον συντρέχουν όλες οι ακόλουθες προϋποθέσεις:
i. Δεν υπάρχει εναλλακτική λύση συγκρίσιμης αποτελεσματικότητας έναντι της έρευνας επί ανθρώπων.
ii. Οι ενδεχόμενοι κίνδυνοι στους οποίους θα εκτεθεί το πρόσωπο δεν είναι δυσανάλογοι προς τα πιθανά οφέλη από την έρευνα.
iii. Το ερευνητικό πρόγραμμα έχει εγκριθεί από το αρμόδιο σώμα μετά από ανεξάρτητη αξιολόγηση της επιστημονικής αξίας του, συμπεριλαμβανομένης της εκτίμησης της σημασίας του ερευνητικού σκοπού και της μελέτης, από ομάδες ιατρών ποικίλων ειδικοτήτων, του κατά πόσον αυτό είναι ηθικώς παραδεκτό.
iv. Τα πρόσωπα στα οποία διενεργείται η έρευνα έχουν ενημερωθεί για τα δικαιώματα και τις διασφαλίσεις που ορίζει ο νόμος για την προστασία τους.
v. Η αναγκαία συναίνεση που προβλέπεται από το 'Αρθρο 5 έχει δοθεί ρητά, ειδικά και είναι τεκμηριωμένη. Η συναίνεση αυτή δύναται να ανακληθεί οποτεδήποτε.
 




Σελίδα 9967 
'Αρθρο 17
Προστασία των προσώπων που αδυνατούν
να συγκατατεθούν στη διενέργεια έρευνας
1. Επιτρέπεται να διενεργηθεί έρευνα σε πρόσωπο που δεν διαθέτει την ικανότητα συναίνεσης όπως ορίζεται στο 'Αρθρο 5, μόνον εφόσον συντρέχουν όλες οι ακόλουθες προϋποθέσεις:
i. Πληρούνται οι προϋποθέσεις που αναφέρονται στο 'Αρθρο 16, υποπαράγραφοι i έως iv.
ii. Τα αποτελέσματα της έρευνας έχουν τη δυνατότητα να παραγάγουν πραγματικό και άμεσο όφελος για την υγεία του.
iii. Δεν είναι εφικτή η διενέργεια έρευνας συγκρίσιμης αποτελεσματικότητας σε άτομα που διαθέτουν την ικανότητα συναίνεσης.
iv. Η αναγκαία εξουσιοδότηση που προβλέπεται από το 'Αρθρο 6 έχει δοθεί κατηγορηματικώς και γραπτώς και
v. Το ενδιαφερόμενο πρόσωπο δεν αντιτίθεται.
2. Εξαιρετικώς και κατά τις προστατευτικές διατάξεις που ορίζει η νομοθεσία, στις περιπτώσεις που η έρευνα δεν έχει τη δυνατότητα να παραγάγει αποτελέσματα άμεσης ωφέλειας για την υγεία του ενδιαφερόμενου προσώπου, δύναται να επιτραπεί αυτή η έρευνα υπό τις προϋποθέσεις που αναφέρονται στην παρ.1, υποπαράγραφοι i, iii, iv και v ανωτέρω, καθώς και στις ακόλουθες πρόσθετες διατάξεις:
i. Η έρευνα σκοπό έχει να συμβάλλει, μέσω της σημαντικής βελτίωσης της επιστημονικής κατανόησης της πάθησης, νόσου ή διαταραχής του ασθενούς, στην τελική επίτευξη αποτελεσμάτων ικανών να επιφέρουν όφελος στο ενδιαφερόμενο πρόσωπο ή σε άλλα πρόσωπα της αυτής ηλικιακής κατηγορίας ή πάσχοντα από την αυτή νόσο ή διαταραχή ή έχοντα την αυτή πάθηση.
ii. Η έρευνα συνεπάγεται ελάχιστο μόνο κίνδυνο και ελάχιστη επιβάρυνση για το ενδιαφερόμενο πρόσωπο.
'Αρθρο 18
'Ερευνα σε έμβρυα in νitrο
1. Στις περιπτώσεις που ο νόμος επιτρέπει την έρευνα σε έμβρυα in νitrο, θα εξασφαλίσει την επαρκή προστασία του εμβρύου.
2. Απαγορεύεται η δημιουργία ανθρωπίνων εμβρύων για ερευνητικούς σκοπούς.
ΚΕΦΑΛΑΙΟ VI
Αφαίρεση οργάνων και ιστών από ζώντες δότες
με σκοπό τη μεταμόσχευση
'Αρθρο 19
Γενικός κανόνας
1. Η αφαίρεση οργάνων ή ιστών απο ζώντα πρόσωπα με σκοπό τη μεταμόσχευση δύναται να διενεργείται αποκλειστικά προς το θεραπευτικό όφελος του λήπτη και στις περιπτώσεις που δεν διατίθενται κατάλληλα όργανα ή ιστοί από αποβιώσαντα πρόσωπα και δεν υφίσταται καμία άλλη εναλλακτική θεραπευτική μέθοδος συγκρίσιμης αποτελεσματικότητας.
2. Η αναγκαία συναίνεση που προβλέπεται από το 'Αρθρο 5 πρέπει να έχει δοθεί ρητώς και κατηγορηματικώς είτε σε γραπτή μορφή ή ενώπιον επίσημου σώματος.
'Αρθρο 20
Προστασία των προσώπων που αδυνατούν
να συναινέσουν στην αφαίρεση οργάνου
1. Απαγορεύεται οποιαδήποτε αφαίρεση οργάνου ή ιστού από πρόσωπο που δεν διαθέτει την ικανότητα συναίνεσης κατά το 'Αρθρο 5.
2. Εξαιρετικώς και κατά τις προστατευτικές διατάξεις που ορίζει ο νόμος, δύναται να επιτραπεί η αφαίρεση αναπλαστικού ιστού από πρόσωπο που δεν διαθέτει την ικανότητα συναίνεσης, εφόσον συντρέχουν οι ακόλουθες προϋποθέσεις:
i. Δεν υπάρχει διαθέσιμος συμβατός δότης που διαθέτει την ικανότητα συναίνεσης.
ii. Ο λήπτης είναι αδελφός ή αδελφή του δότη.
iii. Η δωρεά πρέπει να έχει τη δυνατότητα να είναι σωτήρια για τη ζωή του λήπτη.
iν. Η εξουσιοδότηση που προβλέπεται στις παραγράφους 2 και 3 του 'Αρθρου 6 έχει δοθεί ειδικώς και γραπτώς, σύμφωνα με το νόμο και με την έγκριση του αρμόδιου σώματος.
v. Δεν αντιτίθεται ο πιθανός ενδιαφερόμενος δωρητής.
ΚΕΦΑΛΑΙΟ VII
Απαγόρευση οικονομικού οφέλους και διάθεση
τμήματος του ανθρωπίνου σώματος
'Αρθρο 21
Απαγόρευση οικονομικού οφέλους
Το ανθρώπινο σώμα και τα τμήματά του δεν αποτελούν, ως τέτοια, πηγή οικονομικού οφέλους.
'Αρθρο 22
Διάθεση αφαιρεθέντος τμήματος
του ανθρωπίνου σώματος
'Οταν κατά τη διάρκεια επέμβασης αφαιρείται οποιοδήποτε τμήμα του ανθρωπίνου σώματος, επιτρέπεται η αποθήκευση και χρησιμοποίησή του για σκοπούς άλλους από αυτούς για τους οποίους αφαιρέθηκε, μόνον εφόσον αυτό γίνεται σύμφωνα με τις διαδικασίες που αφορούν στην πρέπουσα ενημέρωση και συναίνεση.
ΚΕΦΑΛΑΙΟ VIII
Παραβιάσεις των διατάξεων της Σύμβασης
'Αρθρο 23
Παραβιάσεις δικαιωμάτων ή αρχών
Οι Συμβαλλόμενοι θα παρέχουν αποτελεσματική νομική προστασία για να αποτρέψουν ή θέσουν τέλος σε παράνομη παραβίαση των δικαιωμάτων και αρχών που εκτίθενται στην παρούσα Σύμβαση σε πολύ σύντομη προθεσμία.
'Αρθρο 24
Αποζημίωση για απρόκλητο βλάβη
Το πρόσωπο που έχει υποστεί απρόκλητο βλάβη εξαιτίας επέμβασης έχει δικαίωμα σε δίκαιη αποζημίωση σύμφωνα με τις προϋποθέσεις και διαδικασίες που ο νόμος ορίζει.
'Αρθρο 25
Κυρώσεις
Οι Συμβαλλόμενοι θα μεριμνήσουν για την εφαρμογή αποτελεσματικών κυρώσεων σε περιπτώσεις παράβασης των διατάξεων της παρούσας Σύμβασης.
ΚΕΦΑΛΑΙΟ IX
Σχέση μεταξύ της παρούσας Σύμβασης
και λοιπών διατάξεων
'Αρθρο 26
Περιορισμοί άσκησης δικαιωμάτων
1. Δεν τίθενται περιορισμοί στην άσκηση των δικαιωμάτων και προστατευτικών διατάξεων της παρούσας Σύμβασης πλην όσων ορίζονται δια νόμου και είναι αναγκαίοι σε μια δημοκρατική κοινωνία προς το συμφέρον της δημόσιας ασφάλειας, την πρόληψη του εγκλήματος, την προστασία της δημόσιας υγείας ή την προστασία των δικαιωμάτων και ελευθεριών των άλλων.
*  Οι κατά την προηγούμενη παράγραφο περιορισμοί δύνανται να μην εφαρμόζονται ως προς τα 'Αρθρα 11, 13, 14, 16, 17, 19, 20 και 21.
 




Σελίδα 9968 
'Αρθρο 27
Ευρύτερη προστασία
Ουδεμία από τις διατάξεις της παρούσας Σύμβασης θα ερμηνεύεται ως περιοριστική ή κατ' άλλον τρόπο θίγουσα τη δυνατότητα ενός των Συμβαλλομένων να εφαρμόσει ευρύτερα μέτρα προστασίας από αυτά που συνομολογούνται με την παρούσα Σύμβαση όσον αφορά στην εφαρμογή της Βιολογίας και της Ιατρικής.
ΚΕΦΑΛΑΙΟ X
Δημόσια συζήτηση
'Αρθρο 28
Δημόσια συζήτηση
Οι Συμβαλλόμενοι θα μεριμνήσουν ώστε τα θεμελιώδη ερωτήματα που εγείρονται από την εξέλιξη της Βιολογίας και της Ιατρικής να καταστούν αντικείμενο κατάλληλης δημόσιας συζήτησης υπό το φως, ιδίως, των σχετικών ιατρικών, κοινωνικών, οικονομικών, δεοντολογικών και νομικών επιπτώσεων, καθώς και ότι οι πιθανές εφαρμογές τους θα καταστούν αντικείμενο κατάλληλων διαβουλεύσεων.
ΚΕΦΑΛΑΙΟ XI
Ερμηνεία και παρακολούθηση της Σύμβασης
'Αρθρο 29
Ερμηνεία της Σύμβασης
Το Ευρωπαϊκό Δικαστήριο Ανθρωπίνων Δικαιωμάτων δύναται να εκφέρει, χωρίς άμεση μνεία σε οποιεσδήποτε συγκεκριμένες εκκρεμούσες δικαστικές ενέργειες, συμβουλευτικές γνώμες επί νομικών θεμάτων που αφορούν στην ερμηνεία της παρούσας Σύμβασης τη αιτήσει των:
- της Κυβέρνησης ενός των Συμβαλλομένων, κατόπιν σχετικής ενημέρωσης των λοιπών Συμβαλλομένων,
- της Επιτροπής που συγκροτείται με βάση το 'Αρθρο 32, με αριθμό μελών που περιορίζεται στους Αντιπροσώπους των Συμβαλλομένων της παρούσας Σύμβασης, βάσει απόφασης που υιοθετείται από την πλειοψηφία των δύο τρίτων.
'Αρθρο 30
'Εκθεση περί εφαρμογής της Σύμβασης
Με τη λήψη της αίτησης από το Γενικό Γραμματέα του Συμβουλίου της Ευρώπης, κάθε Συμβαλλόμενος θα παρέχει εξήγηση του τρόπου με τον οποίο η εσωτερική νομοθεσία του διασφαλίζει την αποτελεσματική εφαρμογή κάθε διάταξης της Σύμβασης.
ΚΕΦΑΛΑΙΟ XII
Πρωτόκολλα
'Αρθρο 31
Πρωτόκολλα
Επιτρέπεται η σύναψη Πρωτοκόλλων κατά το 'Αρθρο 32, με σκοπό την ανάπτυξη, σε συγκεκριμένους τομείς, των αρχών που περιέχονται στην παρούσα Σύμβαση.
Τα Πρωτόκολλα θα είναι ανοιχτά προς υπογραφή από τους υπογράφοντες τη Σύμβαση. Θα υπόκεινται σε επικύρωση, αποδοχή ή έγκριση. Οι υπογράφοντες δεν δύνανται να επικυρώσουν, αποδεχθούν ή εγκρίνουν Πρωτόκολλα χωρίς προηγούμενη ή ταυτόχρονη επικύρωση, αποδοχή ή έγκριση της Σύμβασης.
ΚΕΦΑΛΑΙΟ XIII
Τροποποιήσεις της Σύμβασης
'Αρθρο 32
Τροποποιήσεις της Σύμβασης
1. Τα καθήκοντα που ανατίθενται στην "Επιτροπή" στο παρόν 'Αρθρο και στο 'Αρθρο 29 θα επιτελούνται από την Οργανωτική Επιτροπή για τη Βιοηθική (CDΒΙ) ή από οποιαδήποτε άλλη επιτροπή προς τούτο ορισθείσα από την Επιτροπή των Υπουργών.
2. Με την επιφύλαξη των ειδικών διατάξεων του 'Αρθρου 29, έκαστο κράτος-μέλος του Συμβουλίου της Ευρώπης, καθώς και έκαστο Συμβαλλόμενο Μέρος που δεν αποτελεί μέλος του Συμβουλίου της Ευρώπης, δύναται να αντιπροσωπεύεται και να διαθέτει μία ψήφο στην Επιτροπή, όταν η Επιτροπή επιτελεί τα καθήκοντα που της έχουν ανατεθεί από την παρούσα Σύμβαση.
3. Κάθε κράτος που αναφέρεται στο 'Αρθρο 33 ή που καλείται να προσχωρήσει στη Σύμβαση σύμφωνα με τις διατάξεις του 'Αρθρου 34, το οποίο δεν είναι Συμβαλλόμενο στην παρούσα Σύμβαση, δύναται να αντιπροσωπεύεται στην Επιτροπή με παρατηρητή. Αν η Ευρωπαϊκή Κοινότητα δεν είναι Συμβαλλόμενο Μέρος, δύναται να αντιπροσωπεύεται στην Επιτροπή από παρατηρητή.
4. Προκειμένου να παρακολουθούνται οι επιστημονικές εξελίξεις, η παρούσα Σύμβαση θα εξετασθεί εντός της Επιτροπής το αργότερο εντός πενταετίας από την ημερομηνία που τίθεται εν ισχύι και μετά ταύτα ανά διαστήματα που ήθελε ορίσει η Επιτροπή.
5. Κάθε πρόταση για τροποποίηση της παρούσας Σύμβασης και κάθε πρόταση για σύναψη Πρωτοκόλλου ή για τροποποίηση Πρωτοκόλλου, που γίνεται από Συμβαλλόμενο Μέρος, την Επιτροπή ή την Επιτροπή των Υπουργών, θα μεταβιβάζεται στο Γενικό Γραμματέα του Συμβουλίου της Ευρώπης και θα προωθείται από αυτόν στα κράτη-μέλη του Συμβουλίου της Ευρώπης, στην Ευρωπαϊκή Κοινότητα, σε κάθε υπογράφοντα, Συμβαλλόμενο Μέρος, σε κάθε κράτος που καλείται να υπογράψει την παρούσα Σύμβαση σύμφωνα με το 'Αρθρο 33 και σε κάθε κράτος που καλείται να προσχωρήσει στην παρούσα σύμφωνα με τις διατάξεις του 'Αρθρου 34.
6. Η Επιτροπή θα εξετάζει την πρόταση όχι νωρίτερα από δύο μήνες αφότου έχει προωθηθεί από το Γενικό Γραμματέα σύμφωνα με την παράγραφο 5. Η Επιτροπή θα υποβάλλει το υιοθετηθέν με βάση την πλειοψηφία των δύο τρίτων των ψήφων κείμενο στην Επιτροπή των Υπουργών προς έγκριση. Μετά την έγκρισή του, το κείμενο θα προωθείται στα Συμβαλλόμενα Μέρη προς επικύρωση, αποδοχή ή έγκριση.
7. Κάθε τροποποίηση θα τίθεται εν ισχύι, όσον αφορά στους Συμβαλλομένους που την έχουν αποδεχθεί, κατά την πρώτη ημέρα του μηνός που ακολουθεί την εκπνοή περιόδου ενός μηνός από της ημερομηνίας κατά την οποία πέντε Συμβαλλόμενα Μέρη, συμπεριλαμβανομένων τουλάχιστον τεσσάρων κρατών-μελών του Συμβουλίου της Ευρώπης, έχουν γνωστοποιήσει ότι την αποδέχονται στο Γενικό Γραμματέα.
'Οσον αφορά σε κάθε Συμβαλλόμενο Μέρος που την αποδέχεται ακολούθως, η τροποποίηση θα τίθεται εν ισχύι κατά την πρώτη ημέρα του μηνός που ακολουθεί την εκπνοή περιόδου ενός μηνός από της ημερομηνίας κατά την οποία ο Συμβαλλόμενος έχει γνωστοποιήσει στο Γενικό Γραμματέα σχετικά με την αποδοχή της εκ μέρους του.
ΚΕΦΑΛΑΙΟ XIV
Τελικοί όροι
'Αρθρο 33
Υπογραφή, επικύρωση και έναρξη ισχύος
1. Η παρούσα Σύμβαση θα είναι ανοικτή προς υπογραφή για τα κράτη-μέλη του Συμβουλίου της Ευρώπης, τα κράτη μη-μέλη που έχουν συμμετάσχει στην επεξεργασία της και την Ευρωπαϊκή Κοινότητα.
2. Η παρούσα Σύμβαση υπόκειται σε επικύρωση, αποδοχή ή έγκριση. Τα επίσημα νομικά έγγραφα επικύρωσης, αποδοχής ή έγκρισης θα κατατίθενται στο Γενικό Γραμματέα του Συμβουλίου της Ευρώπης.
*  Η παρούσα Σύμβαση θα τεθεί εν ισχύι κατά την πρώτη ημέρα του μηνός που ακολουθεί την εκπνοή περιόδου τριών μηνών από της ημερομηνίας κατά την οποία πέντε κράτη, 
 




Σελίδα 9969 
συμπεριλαμβανομένων τουλάχιστον τεσσάρων κρατών-μελών του Συμβουλίου της Ευρώπης, έχουν εκφράσει τη συναίνεσή τους να δεσμευθούν με τη Σύμβαση, σύμφωνα με τις διατάξεις της παραγράφου 2 του παρόντος άρθρου.
4. 'Οσον αφορά σε κάθε υπογράφοντα που ακολούθως εκφράζει τη συναίνεσή του να δεσμευθεί με αυτή, η Σύμβαση θα τεθεί εν ισχύι κατά την πρώτη ημέρα του μηνός που ακολουθεί την εκπνοή περιόδου τριών μηνών από της ημερομηνίας κατάθεσης του νομικού εγγράφου επικύρωσης, αποδοχής ή έγκρισης.
'Αρθρο 34
Κράτη μη-μέλη
1. Μετά την έναρξη ισχύος της παρούσας Σύμβασης, η Επιτροπή των Υπουργών του Συμβουλίου της Ευρώπης δύναται, κατόπιν ανταλλαγής απόψεων μεταξύ των Συμβαλλομένων, να καλέσει οποιοδήποτε άλλο κράτος μη-μέλος του Συμβουλίου της Ευρώπης να προσχωρήσει στην παρούσα Σύμβαση με απόφαση που λαμβάνεται από την πλειοψηφία, όπως αυτή προβλέπεται από το άρθρο 20, υποπαράγραφος d, του Καταστατικού του Συμβουλίου της Ευρώπης, καθώς και με την ομόφωνη ψήφο των αντιπροσώπων των Συμβαλλόμενων Κρατών που δικαιούνται να είναι μέλη της Επιτροπής των Υπουργών.
2. Προκειμένου περί οποιουδήποτε προσχωρούντος κράτους, η Σύμβαση θα τεθεί εν ισχύι κατά την πρώτη ημέρα του μηνός που ακολουθεί την εκπνοή περιόδου τριών μηνών από της ημερομηνίας κατάθεσης των επίσημων νομικών εγγράφων προσχώρησης στο Γενικό Γραμματέα του Συμβουλίου της Ευρώπης.
'Αρθρο 35
Επικράτειες
1. Κάθε υπογράφων δύναται, κατά το χρόνο της υπογραφής ή κατά την κατάθεση των επίσημων νομικών του εγγράφων επικύρωσης, αποδοχής ή έγκρισης, να προσδιορίζει την ή τις επικράτειες στις οποίες θα ισχύει η παρούσα Σύμβαση. Κάθε έτερο κράτος δύναται να διατυπώνει την αυτή δήλωση κατά την κατάθεση των επίσημων νομικών του εγγράφων προσχώρησης.
2. Κάθε Συμβαλλόμενος δύναται, σε οποιαδήποτε μεταγενέστερη ημερομηνία, με δήλωσή του στο Γενικό Γραμματέα του Συμβουλίου της Ευρώπης, να επεκτείνει την εφαρμογή της παρούσας Σύμβασης σε οποιαδήποτε άλλη επικράτεια που προσδιορίζεται στη δήλωση και για της οποίας τις διεθνείς σχέσεις είναι υπεύθυνος ή για λογαριασμό της οποίας είναι εξουσιοδοτημένος να παρέχει εγγυήσεις. 'Οσον αφορά σε μία τέτοια επικράτεια, η Σύμβαση θα τίθεται εν ισχύι κατά την πρώτη ημέρα του μηνός που ακολουθεί την εκπνοή περιόδου τριών μηνών από της ημερομηνίας υποβολής αυτής της δήλωσης στο Γενικό Γραμματέα.
3. Κάθε δήλωση, που γίνεται κατά τις δύο προγενέστερες παραγράφους και αφορά σε κάθε προσδιοριζόμενη στη δήλωση επικράτεια, δύναται να αποσύρεται με κοινοποίηση προς το Γενικό Γραμματέα. Η απόσυρση θα τίθεται εν ισχύι κατά την πρώτη ημέρα του μηνός που ακολουθεί την εκπνοή περιόδου τριών μηνών από της υποβολής αυτής της κοινοποίησης στο Γενικό Γραμματέα.
'Αρθρο 36
Επιφυλάξεις
1. Κάθε κράτος και η Ευρωπαϊκή Κοινότητα δύναται, κατά την υπογραφή της παρούσας Σύμβασης ή κατά την κατάθεση των επίσημων νομικών του εγγράφων επικύρωσης, αποδοχής, έγκρισης ή προσχώρησης να διατυπώσει επιφύλαξη σε σχέση με οποιαδήποτε συγκεκριμένη διάταξη της Σύμβασης στο μέτρο που κάθε νομοθεσία τότε ισχύουσα στην επικράτειά του δεν είναι σύμφωνη με τη διάταξη. Δεν θα επιτρέπονται επιφυλάξεις γενικού χαρακτήρα κατά το παρόν άρθρο.
2. Κάθε επιφύλαξη που διατυπώνεται κατά το παρόν άρθρο θα περιέχει σύντομη αναφορά της σχετικής νομοθεσίας.
3. Κάθε Συμβαλλόμενος που επεκτείνει την εφαρμογή της παρούσας Σύμβασης σε επικράτεια που αναφέρεται στη σχετική με το 'Αρθρο 35, παράγραφος 2 δήλωση δύναται, σε σχέση με την εν λόγω επικράτεια, να διατυπώσει επιφύλαξη σύμφωνα με τις διατάξεις των προηγούμενων παραγράφων.
4. Κάθε Συμβαλλόμενος που έχει διατυπώσει την αναφερόμενη στο παρόν 'Αρθρο επιφύλαξη δύναται να την αποσύρει με δήλωσή του στο Γενικό Γραμματέα του Συμβουλίου της Ευρώπης. Η απόσυρση της επιφύλαξης θα τίθεται εν ισχύι κατά την πρώτη ημέρα του μηνός που ακολουθεί την εκπνοή περιόδου ενός μηνός από της ημερομηνίας υποβολής της στο Γενικό Γραμματέα.
'Αρθρο 37
Καταγγελία
1. Κάθε Συμβαλλόμενος δύναται οποτεδήποτε να καταγγείλει την παρούσα Σύμβαση με κοινοποίησή του προς το Γενικό Γραμματέα του Συμβουλίου της Ευρώπης.
2. Η καταγγελία αυτή θα έχει έναρξη ισχύος την πρώτη ημέρα του μηνός που ακολουθεί την εκπνοή περιόδου τριών μηνών από της υποβολής της κοινοποίησης στο Γενικό Γραμματέα.
'Αρθρο 38
Κοινοποιήσεις
Ο Γενικός Γραμματέας του Συμβουλίου της Ευρώπης θα ενημερώνει τα κράτη-μέλη του Συμβουλίου, την Ευρωπαϊκή Κοινότητα, κάθε υπογράφοντα, κάθε Συμβαλλόμενο και κάθε έτερο κράτος που έχει κληθεί να προσχωρήσει στην παρούσα Σύμβαση, σχετικά με:
α. κάθε υπογραφή.
β. την κατάθεση κάθε επίσημου νομικού εγγράφου επικύρωσης, αποδοχής, έγκρισης ή προσχώρησης.
γ. κάθε ημερομηνία έναρξης ισχύος της παρούσας Σύμβασης σύμφωνα με τα 'Αρθρα 33 ή 34.
δ. κάθε τροποποίηση ή Πρωτόκολλο που υιοθετούνται σύμφωνα με το 'Αρθρο 32 και την ημερομηνία έναρξης ισχύος αυτής της τροπολογίας ή του Πρωτοκόλλου.
ε. κάθε δήλωση που γίνεται κατά τις διατάξεις του 'Αρθρου 35.
στ. κάθε επιφύλαξη και απόσυρσή της που διατυπώνεται κατά τις διατάξεις του 'Αρθρου 36.
ζ. κάθε άλλη πράξη, κοινοποίηση ή μήνυμα σχετικά με την παρούσα Σύμβαση.
Εις πίστωση των οποίων οι κάτωθι, έχοντας τη νόμιμη προς τούτο εξουσιοδότηση, υπέγραψαν την παρούσα Σύμβαση.
'Εγινε στο Οβιέντο (Αστούριας), σήμερα 4η Απριλίου 1997, στην αγγλική και γαλλική γλώσσα, με εξίσου αυθεντικά αμφότερα τα κείμενα, σε ένα μοναδικό αντίτυπο το οποίο θα κατατεθεί στα Αρχεία του Συμβουλίου της Ευρώπης. Ο Γενικός Γραμματέας του Συμβουλίου της Ευρώπης θα διαβιβάσει επικυρωμένα αντίγραφα σε έκαστο κράτος-μέλος του Συμβουλίου της Ευρώπης, στην Ευρωπαϊκή 'Ενωση, στα κράτη μη-μέλη που έχουν συμμετάσχει στην επεξεργασία της παρούσας Σύμβασης και σε κάθε κράτος που καλείται να προσχωρήσει στην παρούσα Σύμβαση.
Για την Κυβέρνηση της Δημοκρατίας της Αλβανίας:
Για την Κυβέρνηση του Πριγκιπάτου της Ανδόρας:
Για την Κυβέρνηση της Δημοκρατίας της Αυστρίας:
'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Σύμβασης που 
 




Σελίδα 9970 
κυρώνεται από την πλήρωση των προϋποθέσεων του άρθρου 33 αυτής".
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση. 
Επανερχόμεθα στη συζήτηση του νομοσχεδίου του Υπουργείου Εθνικής Παιδείας και Θρησκευμάτων: "Ρύθμιση θεμάτων οργάνωσης και λειτουργίας των Τεχνολογικών Εκπαιδευτικών Ιδρυμάτων και άλλες διατάξεις".
Το σχέδιο νόμου έχει συζητηθεί και έχει ψηφισθεί επί της αρχής και απομένει η συζήτηση επί των άρθρων και των τροπολογιών.
Θα πρότεινα να συζητηθούν τα δύο άρθρα σε μία ενότητα με άνεση χρόνου μέχρι τις 22.00', για να έχουμε το περιθώριο να μπούμε και στις τροπολογίες που έχουν κατατεθεί και είναι αρκετές.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ, έχετε το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν διαφωνώ με το χρόνο για τη συζήτηση των δύο άρθρων, αλλά θα ήταν σκόπιμο και λειτουργικότερο να συζητηθεί πρώτα το άρθρο 1 και μετά το άρθρο 2, γιατί -υπάρχει και μία λογική- το άρθρο 1 αφορά ρυθμίσεις και τροποποιήσεις, που αναφέρονται στο νόμο των ΤΕΙ, ενώ το άρθρο 2 αναφέρεται σε κάποιες ρυθμίσεις που έχουν να κάνουν με τη δευτεροβάθμια εκπαίδευση. Θα ήθελα να γίνει αυτή η διαφοροποίηση και στη συνέχεια να προχωρήσουμε στις τροπολογίες.
ΠΡΟΕΔΡΕΥΩΝ (Παναγιώτης Ν. Κρητικός): Δεν θα έβλαπτε να συζητηθούν τα δύο άρθρα σε μία ενότητα, ανεξάρτητα αν έχουν διαφορετική κατεύθυνση το ένα από το άλλο. Αυτό έχει συμβεί και σε άλλες περιπτώσεις και θα κερδίζαμε οπωσδήποτε χρόνο. Θα επιμείνω επί της προτάσεως μου, εκτός αν έχει αντίρρηση το Σώμα.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Μπρατάκο.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, τόσο στη Διαρκή Επιτροπή της Βουλής, που εξετάσαμε το νομοσχέδιο αυτό, όσο και προχθές, όταν συνεζητείτο το νομοσχέδιο επί της αρχής, είχε μπει ένα θέμα δομής του νομοσχεδίου. 'Οπως λέει και η έκθεση της αρμόδιας διεύθυνσης της Βουλής -είχατε συμφωνήσει και εσείς, κύριε Υπουργέ- αυτή η δομή την οποία έχει το νομοσχέδιο, φαλκιδεύει την απόφαση που θέλει να εκφράσει κάθε Βουλευτής.
Είχατε τότε πει ότι θα φέρνατε σήμερα μία καινούρια δομή του νομοσχεδίου, κατά κεφάλαια, κατά ενότητες, ώστε να είναι δυνατό, δηλαδή, να αποτελέσουν αυτές οι ενότητες ξεχωριστά άρθρα και να γίνει συζήτηση επί εκάστου άρθρου ξεχωριστά, κύριε Πρόεδρε. 'Ετσι είχε συμφωνηθεί από την προηγούμενη φορά. Και τώρα τι διαπιστώνουμε;
ΠΡΟΕΔΡΕΥΩΝ (Παναγιώτης Ν. Κρητικός): Στην επιτροπή εννοείτε...
ΑΓΓΕΛΟΣ ΜΠΡΑΤΑΚΟΣ: 'Οχι, στην Ολομέλεια προχθές, όταν συνεζητείτο το νομοσχέδιο επί της αρχής. Είχε δεσμευθεί ο κύριος Υπουργός να φέρει άλλη δομή του νομοσχεδίου. 'Ενα ζήτημα είναι αυτό.
Δεύτερον, δεν είναι δυνατόν, κύριε Πρόεδρε, να συζητηθούν μετά τις 20.00' -αν και δεν είναι και βέβαιο ότι θα αρχίσουμε στις 20.00'- εκατό περίπου τροπολογίες που έχουν κατατεθεί. Είχαμε πει την προηγούμενη φορά, δηλαδή όταν συνεζητείτο το νομοσχέδιο στην Ολομέλεια, να δοθεί άλλη μία μέρα -και νομίζω ότι δεν έχει επ' αυτού αντίρρηση ο κύριος Υπουργός- για να συζητήσουμε τις τροπολογίες, διότι μόνο οι τροπολογίες του Υπουργείου είναι ένα καινούριο νομοσχέδιο,.
'Εχει πέντε μεγάλες τροπολογίες μέχρι τώρα, δεν ξέρω αν θα φέρει και άλλες. Είναι και άλλες εκατόν δύο τροπολογίες των συναδέλφων σε βασικά θέματα. Μπαίνει το ερώτημα: Θα συζητηθούν ή δεν θα συζητηθούν; Δηλαδή είμαστε ανακόλουθοι. 'Αλλα είχαμε συμφωνήσει την προηγούμενη φορά, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Δεν υπήρξε καμία συμφωνία για τρίτη συνεδρίαση, απ' ό,τι εγώ γνωρίζω.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, επικαλούμαι τη μαρτυρία του κυρίου Υπουργού.
ΠΡΟΕΔΡΕΥΩΝ (Παναγιώτης Ν. Κρητικός): Δεν συμφωνείται όμως, κάτι τέτοιο, ερήμην του Προεδρείου και της Βουλής.
ΑΓΓΕΛΟΣ ΜΠΡΑΤΑΚΟΣ: Είχε δεσμευθεί ο κύριος Υπουργός -και επικαλούμαι τη μαρτυρία του- να φέρει άλλη δομή του νομοσχεδίου.
Ξέρετε τι συμβαίνει, κύριε Πρόεδρε; Κάθε άρθρο είναι ένα νομοσχέδιο. Υπάρχουν διατάξεις με τις οποίες συμφωνούμε και διατάξεις με τις οποίες δεν συμφωνούμε. Καλείται, λοιπόν, κάθε ένας Βουλευτής να ψηφίσει επί του άρθρου... 
Εδώ υπάρχουν διατάξεις, με τις οποίες συμφωνεί ο κάθε Βουλευτής και διατάξεις με τις οποίες διαφωνεί. Ποια απόφαση θα εκφράσει; Ποια γνώμη θα εκφράσει; Μπορεί να πει "ψηφίζω ή καταψηφίζω το άρθρο", όταν είναι υπέρ των μισών διατάξεων και κατά των άλλων διατάξεων; Δηλαδή, έτσι δεν βγαίνει διαδικαστικά το θέμα.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υπουργέ.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, είναι αληθές ότι δεν αισθανόμαστε ιδιαίτερα υπερήφανοι για την αισθητική μορφή αυτού του νομοσχεδίου. 
Και εδώ υπάρχει μία ιστορία. Αυτό δεν ήταν αυτοτελές νομοσχέδιο, ήταν μία τροπολογία σε ένα άλλο νομοσχέδιο, το οποίο καθυστέρησε να κατατεθεί. Είναι το νομοσχέδιο-σκούπα της ειδικής αγωγής και το συζητούμενο αποσπάστηκε από εκείνο το νομοσχέδιο κάτω από την πίεση της εκπαιδευτικής κοινότητας των ΤΕΙ, η οποία ζητούσε επειγόντως να κατατεθεί ως αυτοτελές νομοσχέδιο, προκειμένου να ρυθμιστούν επείγουσες περιπτώσεις για το επιστημονικό και το έκτακτο προσωπικό των ΤΕΙ. Αυτός είναι και ο λόγος για τον οποίο ήλθε βιαστικά και με αυτήν την ακαλαίσθητη μορφή στο Κοινοβούλιο.
Αλλά είναι γεγονός ότι για τη συζήτηση επί των άρθρων ενώπιον της Ολομέλειας είχα υποσχεθεί ότι θα επιχειρήσω μια αναδόμησή του. Ξέρετε, όμως, πολύ καλά ότι η αναδόμηση δεδομένου οικοδομήματος είναι πολύ δύσκολη. Πρέπει να το κατεδαφίσεις και εξαρχής να το ανοικοδομήσεις. Γι' αυτόν ακριβώς το λόγο το φέρνουμε έτσι, για να διευκολύνουμε πλέον τη συζήτηση, διότι έχει συνηθίσει και το μάτι των συναδέλφων σ' αυτήν την εικόνα του νομοσχεδίου.
'Οσον για την τρίτη ημέρα, κύριε Πρόεδρε, δεν δεσμευθήκαμε εμείς. Απλούστατα ως Κυβέρνηση είπαμε ότι θα ήταν ευχής έργον να δοθεί μία τρίτη ημέρα, αλλά τελικά δεν δόθηκε η τρίτη ημέρα.
'Οσο για τις πολλές τροπολογίες, διότι πρόκειται πραγματικά για βροχή τροπολογιών των συναδέλφων, έχουμε να πούμε το εξής, ότι αν δεν προφτάσουμε να τις δούμε όλες, επίκειται η κατάθεση δύο νομοσχεδίων. Εντός αυτής ή της άλλης εβδομάδας κατατίθεται το νομοσχέδιο της τεχνικής επαγγελματικής εκπαίδευσης και αμέσως μετά ακολουθεί το νομοσχέδιο της ειδικής αγωγής οπωσδήποτε. Αυτά πρέπει να συζητηθούν το αργότερο μέσα στα θερινά Τμήματα. Και ο κύριος Υπουργός και εγώ σας λέμε ότι αυτές τις τροπολογίες, που προφανώς δεν θα τις κάνουμε όλες δεκτές, θα τις επανεξετάσουμε και θα τις ενσωματώσουμε στα δύο αυτά νομοσχέδια που ακολουθούν.
ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Κύριε Πρόεδρε, το λόγο.
 




Σελίδα 9971 
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, οι εκπρόσωποι και οι εισηγητές θα ακουσθούν και θα προχωρήσουμε στη συζήτηση. Κύριε Μπρατάκο, ήδη μιλήσατε. Να ακουστεί και ο κ. Σμυρλής, σας παρακαλώ. Θα ήθελα να σας πω ότι θα συζητηθεί με τη μορφή που εισήχθη από την επιτροπή και όπως άρχισε η συζήτησή του. Δεν μπορεί να αλλάξει τώρα.
Ορίστε, κύριε Σμυρλή.
ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Κύριε Πρόεδρε, εγώ δεν μπορώ να παρέμβω στην αλλαγή της δομής του σχεδίου νόμου, ούτε αυτό είναι το αίτημά μου.
Tο αίτημά μου είναι ότι οπωσδήποτε πρέπει να συζητηθούν οι τροπολογίες. Ζητήσαμε στην αρχή της συζήτησης του σχεδίου νόμου να υπάρξει τρίτη συνεδρίαση. Νομίζω ...
ΠΡΟΕΔΡΕΥΩΝ (Παναγιώτης Ν. Κρητικός): Κύριε Σμυρλή, σας παρακαλώ.
ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Μα, κύριε Πρόεδρε, υπάρχουν εκατόν επτά τροπολογίες και εγώ δεν λέω ότι oι εκατόν επτά δεν είναι καλές τροπολογίες...
ΠΡΟΕΔΡΕΥΩΝ (Παναγιώτης Ν. Κρητικός): 'Οταν αποφασίσαμε τις δύο συνεδριάσεις, υπήρχαν και οι τροπολογίες.
ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Αλλά υπάρχουν κυρίαρχες τροπολογίες, που νομίζω ότι έχει υποχρέωση η 'Εδρα να συζητήσει με τον κύριο Πρόεδρο και να δούμε πώς θα διασφαλίσουμε έναν ικανό χρόνο, για να συζητηθούν αρκετές απ' αυτές τις τροπολογίες των συναδέλφων. Είναι σοβαρές.
ΠΡΟΕΔΡΕΥΩΝ (Παναγιώτης Ν. Κρητικός): Το Προεδρείο δεν θα στερήσει το λόγο από κανένα συνάδελφο που θέλει να αναπτύξει τις τροπολογίες του. Αλλά όταν αποφασίσαμε τις δύο συνεδριάσεις, υπήρχαν και οι τροπολογίες. Εν γνώσει αυτών των τροπολογιών αποφασίστηκαν και οι δύο συνεδριάσεις προχθές.
Πρέπει να πω ότι είμαστε στο τέλος της βουλευτικής Συνόδου, οι ημέρες του νομοθετικού έργου ...
ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Γι' αυτό δεν ευθύνονται οι Βουλευτές.
ΠΡΟΕΔΡΕΥΩΝ (Παναγιώτης Ν. Κρητικός): ... είναι πάρα πολύ περιορισμένες και δεν υπάρχει -δυστυχώς- χρόνος για τρίτη συνεδρίαση. Θα προχωρήσουμε απόψε ως αργά, ώστε να συζητηθούν και οι τροπολογίες. Αν και ο κύριος Υπουργός, απ' ό,τι φάνηκε, από τις τροπολογίες που έχουν κατατεθεί -αν κατάλαβα- δεν θα δεχθεί καμία. Αλλά αυτό δεν είναι ώρα να το συζητήσουμε τώρα.
Εν πάση περιπτώσει, είτε τις δεχθεί είτε δεν τις δεχθεί ο κύριος Υπουργός, εμπρόθεσμες τροπολογίες θα συζητηθούν, διότι αυτό είναι δικαίωμα των κυρίων συναδέλφων.
ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Ναι, αλλά αυτό σημαίνει ότι πρέπει να διασφαλίσετε σαν Πρόεδρος χρόνο για τις τροπολογίες, να μη φτάσουμε...
ΠΡΟΕΔΡΕΥΩΝ (Παναγιώτης Ν. Κρητικός): θα διασφαλίσουμε χρόνο. Γι' αυτό προτείνω ένα όριο για τα δύο άρθρα μέχρι τις 22.00' η ώρα και εν συνεχεία να μπούμε στις τροπολογίες, για να μην πάμε σε μάκρος. Μετά τις 22.00' και έως τη 01.00' η ώρα, τουλάχιστον, είναι αρκετός χρόνος για να συζητήσουμε τροπολογίες. Δεν θα υπάρξει συλλογικό και συνολικό το ενδιαφέρον, απ' ό,τι η εμπειρία μας διδάσκει, για να συζητηθούν και οι εκατόν δύο τροπολογίες 'Αλλωστε πολλές είναι και εκπρόθεσμες.
Λοιπόν, να προχωρήσουμε στη συζήτηση....
ΑΝΔΡΙΑΝΗ ΛΟΥΛΕ: Κύριε Πρόεδρε, το λόγο.
ΜΑΝΩΛΗΣ ΜΠΕΝΤΕΝΙΩΤΗΣ: Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Δεν έχουν το λόγο οι κύριοι συνάδελφοι επ' αυτού. Συζητούμε διαδικαστικό θέμα και προσπαθούμε να το λύσουμε με τους εκπροσώπους των κομμάτων.
Ορίστε, κυρία Λουλέ, έχετε το λόγο.
ΑΝΔΡΙΑΝΗ ΛΟΥΛΕ: Πράγματι, ο Υπουργός έδωσε την ευχή -εκείνος το πρότεινε- να πάρουμε άλλη μία μέρα. Ας γίνει η ευχή πραγματικότητα. Δεν είναι δυνατόν να κάτσουμε σήμερα μέχρι τις πέντε το πρωί και να συζητάμε. Θα πρέπει να μας δώσετε οπωσδήποτε μία άλλη μέρα, παραδείγματος χάρη την Πέμπτη, μετά από τη συζήτηση των ερωτήσεων. Θα πρέπει να το δούμε σοβαρά. Εκτός αν ο Υπουργός μας πει σήμερα ότι δεν θα δεχθεί καμία τροπολογία...
ΠΡΟΕΔΡΕΥΩΝ (Παναγιώτης Ν. Κρητικός): Δύο άρθρα είναι το νομοσχέδιο, τα οποία μπορούν να συζητηθούν σε έναν εύλογο χρόνο. Από εκεί και πέρα, δεν μπορούμε από τώρα να αποφασίσουμε για τρίτη ημέρα, θα προχωρήσει η συζήτηση...
ΑΝΔΡΙΑΝΗ ΛΟΥΛΕ: Μα, πρώτη φορά θα γίνει αυτό;
ΠΡΟΕΔΡΕΥΩΝ (Παναγιώτης Ν. Κρητικός): Θα προχωρήσουμε στη συζήτηση επί των άρθρων και θα το δούμε στην πορεία, κυρία Λουλέ.
ΑΝΔΡΙΑΝΗ ΛΟΥΛΕ: Δηλαδή, ποια πορεία; Στις δύο τη νύχτα θα το αποφασίσουμε;
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ.
ΜΑΝΩΛΗΣ ΜΠΕΝΤΕΝΙΩΤΗΣ: Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Μπεντενιώτη, δεν έχετε το λόγο κατ' αρχήν.
ΜΑΝΩΛΗΣ ΜΠΕΝΤΕΝΙΩΤΗΣ: Κύριε Πρόεδρε, το λόγο επί του διαδικαστικού προβλήματος.
ΠΡΟΕΔΡΕΥΩΝ (Παναγιώτης Ν. Κρητικός): Αν εννοείτε το λόγο όχι επί του διαδικαστικού, αλλά επί του Κανονισμού, να το συζητήσετε με αίτηση, όπως προβλέπει ο Κανονισμός.
ΜΑΝΩΛΗΣ ΜΠΕΝΤΕΝΙΩΤΗΣ: Θα καταθέσουμε αίτηση, για να κουβεντιάσουμε ένα απλό ζήτημα, κύριε Πρόεδρε;
ΠΡΟΕΔΡΕΥΩΝ (Παναγιώτης Ν. Κρητικός): Μα, με συγχωρείτε, δεν έχετε το λόγο. Δια των εκπροσώπων των κομμάτων γίνεται η συζήτηση αυτή.
Ορίστε, με την άδεια του Σώματος.
ΜΑΝΩΛΗΣ ΜΠΕΝΤΕΝΙΩΤΗΣ: Είναι δύο ζητήματα, κύριε Πρόεδρε.
Πρώτον, μερικές από αυτές τις τροπολογίες είχαν κατατεθεί και στο προηγούμενο νομοσχέδιο και δεύτερον, είχαν κατατεθεί και πριν τη συζήτηση στη Διαρκή Επιτροπή και ο κύριος Υπουργός είχε δεχθεί στη Διαρκή Επιτροπή να συζητηθούν στην Ολομέλεια. 'Αρα, αυτή η παρελκυστική στρατηγική δεν μας οδηγεί πουθενά.
ΠΡΟΕΔΡΕΥΩΝ (Παναγιώτης Ν. Κρητικός): Μα, με συγχωρείτε. Δεν είπαμε ότι δεν θα συζητηθούν.
ΜΑΝΩΛΗΣ ΜΠΕΝΤΕΝΙΩΤΗΣ: Να δεσμευτούμε τουλάχιστον να τις συζητήσουμε απόψε και όχι...
ΠΡΟΕΔΡΕΥΩΝ (Παναγιώτης Ν. Κρητικός): 'Οσοι θέλουν θα συζητήσουν τις τροπολογίες τους.
ΜΑΝΩΛΗΣ ΜΠΕΝΤΕΝΙΩΤΗΣ: Διότι έχουμε διατάξεις μέσα στο νομοσχέδιο...
ΠΡΟΕΔΡΕΥΩΝ (Παναγιώτης Ν. Κρητικός): Μα, κύριε συνάδελφε, είναι δικαίωμα των συναδέλφων να ζητήσουν να συζητηθούν οι τροπολογίες τους σε μία συνεδρίαση ή σε δεύτερη, αν δεν υπάρξει χρόνος. Αλλά αυτή την ώρα παίρνουμε χρόνο από την ουσία του έργου μας. Θα είχαμε προχωρήσει τη συζήτηση των άρθρων.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, το λόγο.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κυρία Μπενάκη, έχετε το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, κατ' αρχήν είναι δεδομένο ότι όλη η Βουλή θέλει μία μέρα ακόμα, για να συζητήσει με άνεση, και η Κυβέρνηση, απ' ό,τι φαίνεται, δεν έχει αντίρρηση επ' αυτού. Επομένως δεν αντιλαμβάνομαι πού μπορεί να υπάρξει πρόβλημα.
Δεύτερον, η πρότασή σας να συνεχίσουμε τη συζήτηση και στην πορεία να δούμε πόσο χρόνο θα πάρουν τα άρθρα και αν περισσεύει χρόνος να μπούμε στις τροπολογίες, έχει ένα πρόβλημα.
Οι τροπολογίες αυτές αφορούν πάρα πολλούς συναδέλφους, οι οποίοι ενδέχεται να μη βρίσκονται εδώ κατά τη συζήτηση των άρθρων, διότι αφορούν όπως ξέρετε ποικίλα και εξειδικευμένα θέματα. Δεν μπορεί να είναι παρόντες οι συνάδελφοι, να δηλώσουν εγγραφή στα άρθρα, ώστε να προχωρήσει η συζήτηση μέχρι αργά και επομένως να μείνει χρόνος για άλλη συνεδρίαση. Πρέπει όλοι μας να ξέρουμε, 
 




Σελίδα 9972 
ποια ώρα και πότε θα συζητηθούν οι τροπολογίες και όχι πάντως απόψε.
ΠΡΟΕΔΡΕΥΩΝ (Παναγιώτης Ν. Κρητικός): Δεν μπορούμε να το ξέρουμε αυτήν τη στιγμή, κυρία Μπενάκη. Δεν είναι παράλογο να επιφυλαχθεί το Προεδρείο να προτείνει αυτό που λέτε, αργότερα. Γιατί πρέπει σώνει και καλά και εκ των προτέρων, να πούμε ότι θα συζητηθούν σε άλλη μέρα; Ποιες τροπολογίες; Οι εκατόν δύο; Τότε θα ζητήσετε και τέταρτη μέρα. Με αυτήν τη λογική μπορεί να είναι ατέρμονες οι ημέρες των συνεδριάσεων.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, όλα αυτά, που λέτε, είναι εύλογα. Δεν πιέζουμε τον Υπουργό να μας πει τώρα, αλλά να οριστεί, ποια θα είναι η συνεδρίαση, όπου θα συζητηθούν οι τροπολογίες.
ΠΡΟΕΔΡΕΥΩΝ (Παναγιώτης Ν. Κρητικός): Αυτό μπορούμε να το δούμε αργότερα. 'Οχι τώρα που η ώρα είναι 19.00' και το νομοσχέδιο έχει μόνο δύο άρθρα.
Προχωρούμε στη συζήτηση. Προτείνω ως ενότητα τα δυο άρθρα, αλλά δεν βλέπω να το αποδέχεσθε. Θα πάμε ως μια ενότητα το ένα και ως μια ενότητα το άλλο.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, δυο λεπτά, παρακαλώ, για την αποκατάσταση της αλήθειας. 
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Μπρατάκο.
ΑΓΓΕΛΟΣ ΜΠΡΑΤΑΚΟΣ: Αν άργησε να έρθει το νομοσχέδιο αυτό, δεν φταίει η Αντιπολίτευση. Φταίει η Κυβέρνηση, που δεν το έφερε. Να μη μας τα ρίχνει λοιπόν επάνω μας, ο κύριος Υπουργός ότι δήθεν εμείς κωλυσιεργούμε, για να μην ψηφιστούν οι διατάξεις.
ΠΡΟΕΔΡΕΥΩΝ (Παναγιώτης Ν. Κρητικός): Δεν το είπε κανείς αυτό.
ΑΓΓΕΛΟΣ ΜΠΡΑΤΑΚΟΣ: Το υπαινίχθη ο κύριος Υφυπουργός. Αυτό είναι το πρώτο.
Δεύτερον, εγώ, κύριε Πρόεδρε, είδα, σύμφωνα και με τη γνωμάτευση της επιτροπής, ότι είναι δυνατό το νομοσχέδιο αυτό -και έχω σχέδιο- να χωριστεί σε άρθρα και να ψηφιστεί κανονικά. 
Τρίτον, οι τροπολογίες των συναδέλφων που βρίσκονται εδώ, κύριε Πρόεδρε, χρονίζουν περί τον ενάμιση χρόνο. Εδώ και ενάμιση χρόνο κοροϊδεύουμε τους Βουλευτές και τους ενδιαφερόμενους, γιατί κάθε φορά που έρχονται τροπολογίες, τους λέμε ότι θα ψηφιστούν στο επόμενο νομοσχέδιο. Και όταν έρχεται το επόμενο νομοσχέδιο, τους λέμε πάλι στο επόμενο νομοσχέδιο. 
ΠΡΟΕΔΡΕΥΩΝ (Παναγιώτης Ν. Κρητικός): Πήραμε πάρα πολύ χρόνο, κύριε Μπρατάκο, επί διαδικαστικού θέματος. Θα έχουν το λόγο οι συνάδελφοι να μιλήσουν επί των τροπολογιών.
ΑΓΓΕΛΟΣ ΜΠΡΑΤΑΚΟΣ: Δεν είναι σοβαρά πράγματα αυτά, κύριε Πρόεδρε. Κοροϊδεύουμε τους εαυτούς μας και τους πολίτες που ενδιαφέρονται.
ΠΡΟΕΔΡΕΥΩΝ (Παναγιώτης Ν. Κρητικός): Δεν το στερούνται αυτό το δικαίωμα, κύριε συνάδελφε. Συζητάμε για κάτι αυτονόητο. Θα συζητηθούν και οι τροπολογίες, εφόσον το επιθυμούν οι κύριοι συνάδελφοι
Δεν γίνεται δεκτό λοιπόν να συζητηθούν τα δύο άρθρα ως μία ενότητα, πράγμα που θα εξασφάλιζε μεγαλύτερο χρόνο και ευχέρεια για την ευκολότερη συζήτηση του νομοσχεδίου και κυρίως των τροπολογιών.
Θα προχωρήσουμε, λοιπόν, στο άρθρο 1 θεωρουμένου ως μια ενότητα, με το πεντάλεπτο, όπως προβλέπει ο Κανονισμός.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, έχω να κάνω κάποιες διορθώσεις επί του άρθρου. 
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Ανθόπουλε, να κάνετε τις διορθώσεις πριν από την έναρξη της συζητήσεως.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Στο άρθρο 1 στο τέλος του εδαφίου β' της παραγράφου 1 οι λέξεις "χωρίς ιδιαίτερο λόγο" αντικαθίστανται από τις λέξεις "χωρίς σοβαρό λόγο".
Η τελευταία περίοδος της παραγράφου 3 αναδιατυπώνεται ως ακολούθως: "Η τελική απόφαση λαμβάνεται με πλειοψηφία των τριών τετάρτων (3/4) του συνόλου των παρόντων".
Στην αρχή της παραγράφου 10 προστίθεται εδάφιο α) ως ακολούθως:
"Οι διατάξεις της πρώτης περιόδου του εδαφίου α' της παραγράφου 2 και της παραγράφου 3 του άρθρου 16 του ν. 1404/83 αντικαθίστανται ως ακολούθως:
"Για την εκλογή ή εξέλιξη του υποψηφίου απαιτείται η απόλυτη πλειοψηφία του συνόλου των εκλεκτόρων. Αν οι υποψήφιοι είναι περισσότεροι από δύο και κανένας δεν συγκεντρώσει την απόλυτη πλειοψηφία, η ψηφοφορία επαναλαμβάνεται κατά την ίδια συνεδρίαση μεταξύ των δύο πρώτων σε αριθμό ψήφων και εκλέγεται αυτός που συγκεντρώνει την απόλυτη πλειοψηφία του συνόλου των εκλεκτόρων. Σε περίπτωση που κατά την πρώτη συνεδρίαση δεν επιτευχθεί απαρτία του εκλεκτορικού σώματος, η συνεδρίαση επαναλαμβάνεται υποχρεωτικώς εντός δεκαπέντε (15) ημερών από την πρώτη συνεδρίαση. Αν και πάλι δεν επιτευχθεί απαρτία, η συνεδρίαση επαναλαμβάνεται εντός δεκαπέντε ημερών (15) από την προηγούμενη, οπότε για την ύπαρξη απαρτίας, αρκεί η παρουσία του ενός τρίτου των μελών ΕΠ, επιστημονικού προσωπικού, του εκλεκτορικού σώματος και για την εκλογή η απόλυτη πλειοψηφία των παρόντων, η οποία σε καμία περίπτωση δεν μπορεί να αποτελείται από λιγότερα από πέντε (5) μέλη ΕΠ, επιστημονικού προσωπικού".
Η παρούσα διάταξη της παραγράφου 10 -ως έχει στο κείμενο- ονομάζεται εδάφιο β' και στο τέλος της πρώτης πρότασης της δευτέρας παραγράφου του εδαφίου αυτού, τίθεται αντί της τελείας κόμμα και προστίθενται οι λέξεις "όπως τροποποιούνται δια του παρόντος".
Στην τρίτη γραμμή του εδαφίου α' της παραγράφου 11 οι λέξεις "επί επταετία" αντικαθίστανται από τις λέξεις "επί τετραετία" κι αυτό αποτελεί, αν δεν κάνω λάθος, και τροπολογία των συνάδελφων.
Μετά την παράγραφο 11 προστίθεται παράγραφος 12, ως εξής:
"Η παράγραφος 1 του άρθρου 19 του Ν. 1404/1983 όπως αυτή τροποποιήθηκε με το άρθρο 57 του Ν. 2413/1996, αντικαθίσταται ως εξής:
Για την κάλυψη εκπαιδευτικών αναγκών των ΤΕΙ μπορεί να ανατεθεί, ύστερα από προκήρυξη, διδακτικό έργο ενός ακαδημαϊκού έτους ή ενός ακαδημαϊκού εξαμήνου, σε επιστημονικούς συνεργάτες, εργαστηριακούς συνεργάτες και σε εκπαιδευτικούς ειδικών μαθημάτων (Ε.Ε.Μ.), με δυνατότητα ανανέωσης από τον πρόεδρο του ΤΕΙ της σύμβασής τους μέχρι δύο ακόμη ακαδημαϊκά έτη, μετά από πρόταση του Συμβουλίου του Τμήματος, εισήγηση της ομάδας μαθημάτων και σχετική απόφαση του Συμβουλίου ΤΕΙ. Η ως άνω ανανέωση δεν μετατρέπει την εν λόγω σύμβαση εργασίας σε αορίστου χρόνου.
Οι παράγραφοι 12, 13, 14, 15, 16, 17, 18, 19, 20, 21 και 22 αναριθμούνται σε 13, 14, 15, 16, 17, 18, 19, 20, 21, 22 και 23.
Στην πέμπτη γραμμή της παραγράφου 14, μετά τις λέξεις "και ΕΕΠ των ΤΕΙ" προστίθενται οι λέξεις "που δεν έχουν υπερβεί το 55ο έτος της ηλικίας τους".
Στο τέλος του εδαφίου α' της παραγράφου 14 προστίθεται περίοδος ως ακολούθως: 
"Η συνολική διάρκεια της εκπαιδευτικής άδειας για τους ενδιαφερομένους που επιθυμούν να αποκτήσουν μεταπτυχιακό τίτλο και διδακτορικό δίπλωμα, δεν μπορεί να υπερβεί τα τέσσερα (4) έτη".
Μετά την παράγραφο 16, προστίθεται παράγραφος 17 ως ακολούθως: 
"'Οπου στην παράγραφο 1 του άρθρου 25 του ν. 1404/83 και στο στοιχείο β' της παραγράφου 1 και των παραγράφων 2 και 3 του άρθρου 26 του ν. 1404/83, όπως αντικαταστάθηκαν με τις παραγράφους 5 και 6 του άρθρου 57 του ν. 2413/96 αναφέρεται ο τομέας ΤΕΙ του ΕΣΥΠ, εφεξής και μέχρι τη 
 




Σελίδα 9973 
λειτουργία του οργάνου αυτού, νοείται ότι η αρμοδιότητα αυτή ασκείται από το ΙΤΕ".
Οι παράγραφοι 16, 17, 18, 19, 20, 21, 22 και 23 αναριθμούνται σε 17, 18, 19, 20, 21, 22, 23 και 24.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Να καταχωρισθούν και στα Πρακτικά οι τροποποιήσεις τις οποίες επιφέρατε, επί του άρθρου αυτού, κύριε Υπουργέ.
(Οι προαναφερθείσες τροποποιήσεις έχουν ως εξής:
"ΤΡΟΠΟΠΟIΗΣΕΙΣ ΠΡΟΣΘΗΚΕΣ
ΣΤΟ ΣΧΕΔΙΟ ΝΟΜΟΥ ""Ρύθμιση θεμάτων οργάνωσης και λειτουργίας ΤΕΙ και άλλες διατάξεις"
ΑΡΘΡΟ 1
Στο τέλος του εδ β' της παρ. 1 οι λέξεις "χωρίς ιδιαίτερο λόγο" αντικαθίστανται από τις λέξεις "χωρίς σοβαρό λόγο".
Η τελευταία περίοδος της παρ. 3 αναδιατυπώνεται ως ακολούθως:
"Η τελική απόφαση λαμβάνεται με πλειοψηφία των τριών τετάρτων (3/4) του συνόλου των παρόντων"
Στην αρχή της παρ. 10 προστίθεται εδάφιο α) ως ακολούθως:
"Oι διατάξεις της πρώτης περιόδου του εδ. α' της παρ. 2 και της παρ. 3 του άρθρου 16 του ν. 1404/83 αντικαθίστανται ως ακολούθως:
"Για την εκλογή ή εξέλιξη του υποψηφίου απαιτείται η απόλυτη πλειοψηφία του συνόλου των εκλεκτόρων. Αν οι υποψήφιοι είναι περισσότεροι από δύο και κανένας δεν συγκεντρώσει την απόλυτη πλειοψηφία η ψηφοφορία επαναλαμβάνεται κατά την ίδια συνεδρίαση μεταξύ των δύο πρώτων σε αριθμό ψήφων και εκλέγεται αυτός, που συγκεντρώνει την απόλυτη πλειοψηφία του συνόλου των εκλεκτόρων.
Σε περίπτωση που κατά την πρώτη συνεδρίαση δεν επιτευχθεί απαρτία του εκλεκτορικού σώματος, η συνεδρίαση επαναλαμβάνεται υποχρεωτικώς εντός δεκαπέντε (15) ημερών από την πρώτη συνεδρίαση. Αν και πάλι δεν επιτευχθεί απαρτία η συνεδρίαση επαναλαμβάνεται εντός 15 ημερών από την προηγούμενη, οπότε για την ύπαρξη απαρτίας αρκεί η παρουσία του ενός τρίτου των μελών ΕΠ του εκλεκτορικού σώματος και για την εκλογή η απόλυτη πλειοψηφία των παρόντων, η οποία σε καμμία περίπτωση δεν μπορεί να αποτελείται από λιγότερα από πέντε (5) μέλη ΕΠ".
Η παρούσα διάταξη της παρ. 10 ονομάζεται εδ. β' και στο τέλος της πρώτης πρότασης της δευτέρας παραγράφου του εδαφίου αυτού τίθεται αντί της τελείας κόμμα και προστίθενται οι λέξεις "όπως τροποποιούνται δια του παρόντος.
Στην τρίτη γραμμή του εδ. α' της παρ. 11 οι λέξεις "επί επταετία" αντικαθίστανται από τις λέξεις "επί τετραετία".
Μετά την παρ. 11 προστίθεται παρ. 12 ως εξής:
"Η παράγραφος 1 του άρθρου 19 του ν. 14Ο4/1983 όπως αυτή τροποποιήθηκε με το άρθρο 57 του ν. 2413/1996, αντικαθίσταται ως εξής:
Για την κάλυψη εκπαιδευτικών αναγκών των ΤΕΙ μπορεί να ανατεθεί, ύστερα από προκήρυξη, διδακτικό έργο ενός ακαδημαϊκού έτους ή ενός ακαδημαϊκού εξαμήνου, σε Επιστημονικούς Συνεργάτες, Εργαστηριακούς Συνεργάτες και σε Εκπαιδευτικούς Ειδικών Μαθημάτων (Ε.Ε.Μ.) με δυνατότητα ανανέωσης από τον Πρόεδρο του ΤΕΙ της σύμβασής τους μέχρι δύο ακόμη ακαδημαϊκά έτη, μετά από πρόταση του Συμβουλίου του Τμήματος, εισήγηση της ομάδας μαθημάτων και σχετική απόφαση του Συμβουλίου ΤΕΙ. Η ως άνω ανανέωση δεν μετατρέπει την εν λόγω σύμβαση εργασίας σε αορίστου χρόνου.
Οι παρ. 12, 13, 14, 15, 16, 17, 18, 19, 20, 21 και 22 αναριθμούνται σε 13, 14, 15, 16, 17, 18, 19, 20, 21, 22 και 23.
Στην πέμπτη γραμμή της παρ. 14 μετά τις λέξεις "και ΕΕΠ των ΤΕΙ" προστίθενται οι λέξεις "που δεν έχουν υπερβεί το 55ο έτος της ηλικίας τους".
Στο τέλος του εδ α' της παρ. 14 προστίθεται περίοδος ως ακολούθως:
"Η συνολική διάρκεια της εκπαιδευτικής άδειας για τους ενδιαφερομένους που επιθυμούν να αποκτήσουν μεταπτυχιακό τίτλο και διδακτορικό δίπλωμα, δεν μπορεί να υπερβεί τα τέσσερα (4) έτη".
Μετά την παρ. 16 προστίθεται παρ. 17 ως ακολούθως:
"'Οπου στην παρ. 1 του άρθρου 25 του ν. 14Ο4/83 και στο στοιχ. β' της παρ. 1 και των παρ. 2 και 3 του άρθρου 26 του ν. 14Ο4/83, όπως αντικαταστάθηκαν με τις παρ. 5 και 6 του άρθρου 57 του ν. 2413/96 αναφέρεται ο Τομέας ΤΕΙ του ΕΣΥΠ, εφεξής και μέχρι τη λειτουργία του οργάνου αυτού, νοείται ότι η αρμοδιότητα αυτή ασκείται από το ΙΤΕ".
Οι παρ. 16, 17, 18, 19, 20, 21, 22 και 23 απαριθμούνται σε 17, 18, 19, 20, 21, 22, 23 και 24.
ΑΡΘΡΟ 2
Στην όγδοη περίοδο του εδ. β' της παρ. 1 οι λέξεις "μέσω κηδεμόνος" αντικαθίστανται από τις λέξεις "μέσω άλλου προσώπου". 
Στο τέλος της ιδίας περιόδου οι λέξεις "ή δικαστικής απόφασης" διαγράφονται και τίθεται τελεία.
Μετά την παρ. 7 προστίθεται νέο εδάφιο ως εξής:
"Απόσπαση πέραν της πενταετίας στα σχολεία της παρούσας παραγράφου επιτρέπεται προκειμένου περί εκπαιδευτικών, συζύγων Ελλήνωνν δημοσίων λειτουργών ή υπαλλήλων, οι οποίοι προτείνονται από την ελληνική Κυβέρνηση και διορίζονται σε θέσεις Διεθνών Οργανισμών. Το παρόν εδάφιο εφαρμόζεται για τις αποσπάσεις από το σχολικό έτος 1998-1999".
Στην τρίτη γραμμή της παρ. 15 η λέξη "αντικαθίσταται" γίνεται "προστίθεται" και οι λέξεις "ως εξής" αντικαθίστανται με τις λέξεις "το εξής".
Στην ίδια παράγραφο οι λέξεις "Με απόφαση του Υπουργού ΕΠΘ καθορίζονται οι προϋποθέσεις συμμετοχής υποψηφίων για εισαγωγή στην ΠΑΤΕΣ/ΣΕΛΕΤΕ" αντικαθίστανται από τις λέξεις "Με την ίδια απόφαση καθορίζονται οι προϋποθέσεις συμμετοχής στη διαδικασία επιλογής".
Στη δέκατη έβδομη γραμμή της παρ. 23 μετά τα αρχικά "Κ.Ε.Ε." διαγράφεται η λέξη "και", τίθεται κόμμα και στην δέκατη ένατη γραμμή της ιδίας παραγράφου μετά τα αρχικά "Σ.Ε.Λ.Ε.Τ.Ε." προστίθενται οι λέξεις "Ινστιτούτο Διαρκούς Εκπαίδευσης Ενηλίκων (Ι.Δ.ΕΚ.Ε.)".
Στο τέλος της παρ. 26 του άρθρου 2 και πριν τα εισαγωγικά τελεία και προστίθεται φράση ως ακολούθως:
"Κάθε άλλη παρακράτηση πέραν των προβλεπομένων από την αντίστοιχη διακρατική συμφωνία καταργείται".) 
ΠΡΟΕΔΡΕΥΩΝ (Παναγιώτης Ν. Κρητικός): Πριν δώσω το λόγο στον κ. Σμυρλή, παρακαλώ να εγκρίνετε άδεια απουσίας στο εξωτερικό, στους κυρίους Τζανή Τζαννετάκη, Μαριέτα Γιαννάκου-Κουτσίκου και Χρήστο Σμυρλή-Λιακατά.
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε. 
Ορίστε, κύριε Σμυρλή, έχετε το λόγο.
ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ: Κύριε Πρόεδρε, βέβαια πήραμε τις τροποποιήσεις που μόλις ακούσαμε από τον κύριο Υφυπουργό και μπορώ να πω, ότι δεν πρόλαβα καλά-καλά να δω ποιες από όλες αυτές τις παρατηρήσεις που είχαμε κάνει κατά τη διάρκεια της συζήτησης στη Διαρκή Επιτροπή, έγιναν αποδεκτές. 
Γενικά, μάλλον αυτά που ανακοίνωσε ο κύριος Υφυπουργός ήταν και οι παρατηρήσεις που είχαμε κάνει. Με καλύπτουν και οπωσδήποτε δεν χρειάζεται να επεκταθώ εκτενέστατα στο άρθρο 1 και στις είκοσι και πλέον παραγράφους, οι οποίες απαρτίζουν αυτό το άρθρο.
Θέλω μόνο να εκφράσω μια αγωνία, αν και κατά πόσο οι καταργούμενες θέσεις καθηγητών εφαρμογών -ενώ ταυτόχρονα γίνεται αύξηση θέσεων καθηγητών επίκουρων κατά ενενήντα πέντε- βοηθά την ανάπτυξη και την εξέλιξη των Τεχνολογικών Εκπαιδευτικών Ιδρυμάτων ή αν αυτό αποτελεί ίσως μια εσωτερική συντεχνιακή λογική κάποιων κατηγοριών καθηγητών των ΤΕΙ, που συνεπάγεται ότι θα εμποδίσει ίσως την εξέλιξη κάποιων σε ανάλογες θέσεις.
 




Σελίδα 9974 
Επιφυλάσσομαι διαβάζοντας τις τροποποιήσεις που κατέθεσε ο κύριος Υπουργός να συμπληρώσω κατά τη διάρκεια της δευτερολογίας μου.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, μιλάμε για το άρθρο 1 παράγραφος 2. Στην παράγραφο 2 αναφέρεται "ύστερα από γνώμη της γενικής συνέλευσης του αντιστοίχου τμήματος" θα εισηγούμην να βάλετε "ύστερα από απόφαση της γενικής συνέλευσης" γιατί αυτό εξασφαλίζει περισσότερο το ανεξάρτητο των ιδρυμάτων. Είναι μια νομοτεχνική παρατήρηση και δεν αλλάζει την ουσία της διάταξης αυτής. 
'Ερχομαι στην παράγραφο 3 για το ακαδημαϊκό άσυλο. Εμείς επιμένουμε να μείνει η αναλογία 2/3 του συνόλου των παρόντων και όχι 3/4. 
Κύριε Υπουργέ, είμαστε όλοι μάρτυρες του πόσο αρνητικά έχει εξελιχθεί η έννοια του ακαδημαϊκού ασύλου. Ακαδημαϊκό άσυλο δεν σημαίνει κάψτε, γκρεμίστε και αναστατώστε τα πάντα. Ακαδημαϊκό άσυλο σημαίνει ελευθερία έκφρασης επιστημονικής άποψης μέσα στα ιδρύματα. Δεν είναι δυνατόν να βάφουν μνημεία, να μην επιτρέπουν στους καθηγητές να διδάξουν, να καταλαμβάνουν τα πανεπιστήμια και αυτοί που θέλουν να μορφωθούν, να μη μπορούν. Με αυτήν τη διάταξη και με αυτήν την αναλογία, κύριε Υπουργέ, αφήνεται τη μειοψηφία να επιβληθεί επί της πλειοψηφίας. Δηλαδή εγκλωβίζεται την πλειοψηφία σε μια αδράνεια με το 3/4. Το 3/4 σημαίνει παμψηφία ουσιαστικά. Εμείς προτείνουμε να παραμείνουν τα 2/3 επί του συνόλου των παρόντων.
Στις παραγράφους 4,5 και 6 συμφωνούμε. Στο εδάφιο 8 χρησιμοποιείτε την έννοια "η αληθής έννοια". Η χρησιμοποιούμενη αυτή ορολογία είνα αντισυνταγματική. Θα πρέπει να διαβάσετε την έκθεση της Eπιστημονικής Eπιτροπής της Βουλής η οποία αναφέρει ότι η διάταξη αυτή έρχεται σε αντίθεση με τις παραγράφους 1 και 2 του άρθρου 77 του Συντάγματος. Είναι μια ορολογία η οποία προσπαθεί να ερμηνεύσει κάποιο νόμο, ο οποίος νόμος ίσχυσε δεκαπέντε χρόνια και ο νόμος αυτός δεν έχει καμία ανάγκη ερμηνείας. Εκείνο το οποίο θέλετε να κάνετε στην ουσία είναι ότι κάποια παρανομία έχει γίνει και με αυτήν την αναφορά προσπαθείτε να καλύψετε αυτήν την παρανομία. Είναι φως φανάρι, κύριε Υπουργέ.
Το δεύτερο το οποίο θέλω να αναφέρω σ' αυτήν την παράγραφο είναι ότι λέτε "ο Υπουργός μπορεί να αναπέμψει αποφάσεις των εκλεκτορικών σωμάτων για λόγους νομιμότητας. Ενώ για τα άλλα όργανα μπορεί να αναπέμψει και για λόγους ουσίας". 'Ομως και τα όργανα αυτά είναι εκλεγμένα όργανα, δεν είναι διορισμένα όργανα.
Επομένως δεν μπορείτε να αναπέμπετε για λόγους ουσίας αποφάσεις αυτών των εκλεγμένων οργάνων.
Αναφορικά με την παράγραφο 9 φοβούμαι ότι όπως είναι διατυπωμένη μειώνει τα προσόντα των καθηγητών διότι αλλάζει την τεχνική εμπειρία των επτά ετών, τη διασπά, δίδοντας τη δυνατότητα τα τρία χρόνια να αποτελούν διδακτική εμπειρία.
Στην παράγραφο 4 τα επτά χρόνια τα κάνατε τέσσερα. Κάνω εδώ τη διάκριση ότι όταν αναφέρομαι σε παράγραφο εννοώ διατάξεις παραγράφου. 
Στο εδάφιο 15 αναφορικά με το γενικό γραμματέα διοίκησης των Τ.Ε.Ι. Εδώ η ανανέωση την οποία προβλέπει αυτή η διάταξη από τον Υπουργό φαλκιδεύει την απόφαση της συνέλευσης των Τ.Ε.Ι. που επιλέγει το γενικό γραμματέα διοίκησης, διότι είναι δυνατόν ο Υπουργός να ανανεώνει τη θητεία του γενικού γραμματέα όσο θέλει και έτσι ουσιαστικά δεν υπάρχει απόφαση της γενικής συνέλευσης του Τ.Ε.Ι. από τη στιγμή που τα πέντε χρόνια μπορούν με απόφαση του Υπουργού να μετατραπούν σε δέκα χρόνια.
Επίσης όσον αφορά τα προσόντα διορισμού του γενικού γραμματέα διοίκησης, για να είναι αντικειμενική η επιλογή του, κύριε Υπουργέ, πρέπει να μοριοποιηθούν τα προσόντα, διότι έτσι όπως είναι τοποθετημένα, είναι δυνατόν να υπολογισθούν κατά το δοκούν και να έχουμε επιλογή του ασθενέστερου έναντι του ισχυρότερου.
Λέτε στην παράγραφο 17 για τον Κανονισμό σπουδών ότι χρειάζονται για να γίνει αυτό τα 2/3 του συνόλου των μελών. Τα 2/3, κύριε Υπουργέ, είναι πολλά και ξέρετε τι συμβαίνει στις γενικές συνελεύσεις. Δεν έρχονται, αναβάλλονται οι συνελεύσεις με αποτέλεσμα να μην προχωρεί ο Κανονισμός. 'Εχω την εντύπωση ότι πρέπει να βάλετε την πλειοψηφία των παρόντων, ώστε να είναι δυνατόν κάποτε να έχετε κανονισμό. Ακόμη ρωτώ το εξής. Εάν δεν φέρουν τον Κανονισμό θα πρέπει να μας πείτε τι επιπτώσεις θα υπάρξουν. Πώς δηλαδή θα τους εξαναγκάσετε να φέρουν τον Κανονισμό;
ΠΡΟΕΔΡΕΥΩΝ (Παναγιώτης Ν. Κρητικός): Κύριε συνάδελφε, σας παρακαλώ.'Εχετε υπερβεί κατά πολύ το χρόνο. 'Αρθρο συζητάμε. 
ΑΓΓΕΛΟΣ ΜΠΡΑΤΑΚΟΣ: Μα, κύριε Πρόεδρε, το άρθρο αποτελεί ολόκληρο νομοσχέδιο. 
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. Και το χρόνο που δικαιούμαστε τον υπερβαίνουμε και άλλες συνεδριάσεις ζητάμε. Αν εφαρμόζαμε τον Κανονισμό δεν θα χρειαζόμασταν καμία άλλη συνεδρίαση. Θα δευτερολογήσετε, κύριε Μπρατάκο, και θα τα πείτε στη δευτερολογία σας τα υπόλοιπα.
ΑΓΓΕΛΟΣ ΜΠΡΑΤΑΚΟΣ: Καλώς κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ.Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, αναφερόμενος και εγώ στο άρθρο 1 θέλω να πω ότι όλη η φιλολογία για τις ομάδες μαθημάτων τι δείχνει. Δείχνει την ανοργανωσιά και την αδυναμία που έχουν τα Τ.Ε.Ι. Εάν ήταν οργανωμένα, εάν είχαν προγράμματα σπουδών, εάν είχαν προσωπικό δεν θα έπρεπε δια νόμου να ρυθμίζονται τέτοια πράγματα, δηλαδή, πότε θα ορίζονται και πότε δεν θα ορίζονται και πόσες θα είναι οι ομάδες μαθημάτων.
Στην παράγραφο 3 αναφέρεστε στο άσυλο. Εμείς κατανοούμε ότι και εδώ μέσα εκφράζεται η άποψη, εάν θέλετε συγκαλυμμένα, ότι καλά θα ήταν να μην υπήρχε το άσυλο. Βλέπω και από τα τελευταία γεγονότα ότι πολλοί είναι αυτοί που θα ήθελαν να διοριστεί μία διμοιρία των ΜΑΤ σε κάθε πανεπιστήμιο για να υλοποιεί το άσυλο. Εμείς διαφωνούμε ριζικά. Ξέρουμε την ιστορία του φοιτητικού κινήματος, ξέρουμε την ιστορία του πανεπιστημίου και τέτοιες αποφάσεις που περιορίζουν το άσυλο παρά τα όποια προβλήματα υπάρχουν και τα οποία δεν τα προκαλούν αυτοί που ενδιαφέρονται για το άσυλο -αυτοί που δεν ενδιαφέρονται τα προκαλούν και πάρα πολλές φορές και αυτή η Κυβέρνηση αλλά και οι προηγούμενες κυβερνήσεις τους κάλυψαν- είναι αντίθετες με την έννοια του πανεπιστημιακού ασύλου. Εμείς επιμένουμε ότι οι γενικές συνελεύσεις είναι αυτές που πρέπει να αποφασίζουν για το άσυλο.
Παρακάτω, στην παράγραφο 9 θα σταθώ για λίγο, στα προσόντα διορισμού, στους τίτλους κλπ. Ποιοι τίτλοι είναι, πώς παρέχονται και ποια είναι τα προσόντα διορισμού κλπ. Και εδώ ισχύει το ίδιο πράγμα που είπα στην πρώτη παράγραφο. Το ότι δεν λειτουργούν σαν τριτοβάθμια πραγματικά ΑΕΙ τα ΤΕΙ, σας αναγκάζουν να φέρνετε εδώ τέτοιους νόμους που να καθορίζετε εσείς με νόμο ποια είναι τα προσόντα, αν είναι τούτα ή εκείνα ενώ είναι ζητήματα καθαρά επιστημονικού ενδιαφέροντος και ευθύνης επιστημονικής.
Θα σταθώ για λίγο στην παράγραφο 10 του άρθρου 10, στην εξέλιξη των καθηγητών εφαρμογής και των επίκουρων. Διαχωρίζεται ο τρόπος ανοιχτής εξέλιξης και όχι και να τονίσω εδώ ότι όταν εκλεγεί προς τα πάνω ένας καθηγητής εφαρμογών χάνεται η προηγούμενη θέση που είχε. Αντί, δηλαδή, να αυξήσετε τις θέσεις, να διατηρήσετε αυτές και να βάλετε και άλλες, τις καταργείτε στο όνομα του ότι μεταφέρεται προς τα πάνω η θέση. Στην παράγραφο 11. Εμείς εδώ έχουμε και σχετική τροπολογία. Δεν συμφωνούμε με αυτό που προτείνετε και η θέση μας και η τροπολογία λέει ότι θα πρέπει αυτοί οι άνθρωποι να κριθούν από τα εκλεκτορικά σώματα με προσόντα που καθορίζονται με κλειστές διαδικασίες και να δοθεί ένα διάστημα τριών χρόνων, όσοι δεν έχουν αυτήν τη 
 




Σελίδα 9975 
δυνατότητα σήμερα και δεν έχουν συμπληρώσει το χρόνο των τεσσάρων ετών, να τον συμπληρώσουν, να συμπληρώσουν και τα προσόντα και να κριθούν για να αναβαθμισθούν έτσι και από αυτή τη σκοπιά τα ΤΕΙ.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής, κ. ΝΙΚΟΛΑΟΣ ΚΑΤΣΑΡΟΣ)
Αναφέρεσθε σε μία σειρά εξειδικευμένα θέματα τα οποία δεν έχουν ιδιαίτερο ενδιαφέρον, δεν πρόκειται να αναβαθμίσουν τα ΤΕΙ και την εκπαίδευση.
Θα ήθελα να σταθώ στην παράγραφο 18: 'Εχουμε τώρα μία βεντέτα, κύριε Υπουργέ. Μιλήσατε επανειλημμένα για αιωνόβιους φοιτητές κλπ. Ε, λοιπόν, στη φοιτητική εστία της Θεσσαλονίκης πρέπει να ξέρετε ότι κανένας δεν παραβιάζει τον κανονισμό που συμφωνήθηκε ανάμεσα στο ίδρυμα και τους φοιτητές. Μόνο που σας χάλασαν αυτό που λέγατε εσείς, το δύο χρόνια, το έχουν καθορίσει σε τρία χρόνια. Και κανένας δεν παρακρατεί δωμάτιο, να πάτε να το ελέγξετε αυτό και να μην ξαναπείτε τέτοια πράγματα. Το ίδιο και για τη σίτιση των φοιτητών. Δεν ξεκαθαρίζετε τι θέλετε. Μάλλον το έχετε καθαρό εσείς τι θέλετε και δεν το ομολογείτε. Τι εννοείτε σύνδεση με την απόδοση; Ποιο πράγμα εννοείτε απόδοση, πείτε το με το όνομά του, καθαρίστε τη θέση σας τι εννοείτε, τι θέλετε να περάσετε και από εκεί και πέρα θα δούμε τι μπορεί να γίνει.
Να αναφερθώ στο άρθρο 2, στους συλλόγους γονέων. Αναφερθήκαμε στη συζήτηση επί της αρχής.
ΠΡΟΕΔΡΕΥΩΝ (Νικόλαος Κατσαρός): Αναφερόμαστε μόνο στο άρθρο 1. Και προφανώς τελειώσατε.
ΑΠΟΣΤΟΛΟΣ ΤΑΣΟΥΛΑΣ: Ξέρετε, το "αγώι ξυπνάει τον αγωγιάτη".
Θέλω να πω για τις ενενήντα πέντε θέσεις ότι είναι πάρα πολύ λίγες. Τα προσόντα τα έχουν πάνω από χίλιοι, να αυξήσετε τις θέσεις αυτές.
ΠΡΟΕΔΡΕΥΩΝ (Νικόλαος Κατσαρός): Η κ. Λουλέ έχει το λόγο.
ΑΝΔΡΙΑΝΗ ΛΟΥΛΕ: Κύριε Πρόεδρε, θα ήθελα κατ'αρχήν να διαμαρτυρηθώ διότι θεωρώ ότι είναι πολύ ελάχιστος ο χρόνος για ένα άρθρο το οποίο έχει τόσες πολλές παραγράφους. Εν πάση περιπτώσει, εν τάχει και εγώ θα τοποθετηθώ.
Η παράγραφος 2 αναφέρεται ότι το τμήμα διαιρείται σε δύο ή τρία κατώτατα όρια ομάδας μαθημάτων. Δεν μπορεί να αποτελεί αντικείμενο ενός νομοσχεδίου το πόσες ομάδες μαθημάτων θα λειτουργούν. Υπάρχει όπως είπαμε και προχθές, το διδακτικό προσωπικό που πρέπει να είναι υπεύθυνο για τέτοια απόφαση. Δεν χρειάζεται να υπάρχει περιορισμός για την επιστημονική δομή του τμήματος και το κάθε τμήμα θα πρέπει να ορίσει τον αριθμό των ομάδων μαθημάτων που είναι αναγκαίες για τη σωστότερη λειτουργία του. 
Παράγραφος 4, για τις αδρανούσες ομάδες μαθημάτων. Οι υπεύθυνοι ορίζονται με απόφαση του συμβουλίου των ΤΕΙ μετά από εισήγηση του διευθυντή σχολής και όχι του προϊσταμένου τμήματος ο οποίος γνωρίζει καλύτερα και το γνωστικό αντικείμενο και τις δυνατότητες των μονίμων καθηγητών. Δεν μπορούμε να κατανοήσουμε πώς μία ομάδα μαθητών με εκλεγμένο ομαδάρχη από τα μέλη της είναι αδρανή ενώ με διορισμένο ομαδάρχη από τη διοίκηση των ΤΕΙ μπορεί να λειτουργήσει. 
Εμείς προτείνουμε να διαγραφεί από το "ως υπεύθυνοι των αδρανουσών..." έως το "στις περιπτώσεις αυτές...", ώστε τις αρμοδιότητες των αδρανουσών ομάδων μαθημάτων να τις ασκεί το Συμβούλιο του κάθε Τμήματος και όχι οι "ημέτεροι" διοριζόμενοι από τις διοικήσεις των Τ.Ε.Ι.
Παράγραφος 8: Συμφωνώ με αυτό που είπε ο κ. Μπρατάκος για το "αληθής έννοια".
Παράγραφος 9: Η κλιμάκωση της επαγγελματικής δραστηριότητας για τρεις βαθμίδες των διδασκόντων προκαλεί απορία σχετικά με την ορθολογική της βάση. Προτείνουμε κλιμάκωση και αντί για επτά, τέσσερα και έξι χρόνια, να γίνει εννέα, επτά και πέντε, αφού η διαφοροποίηση, όπως είπαμε και προχθές, των επιστημονικών προσόντων προτείνεται από βαθμίδα σε βαθμίδα και απαιτεί τουλάχιστον διαφορά δύο χρόνων της μιας βαθμίδας από την άλλη.
Επίσης, σ' αυτό το κομμάτι θα πρέπει να προστεθεί "σε αναγνωρισμένα από το ΔΙΚΑΤΣΑ αντίστοιχα ιδρύματα του εξωτερικού". Να ξέρουμε ποια είναι.
Παράγραφος 11: Η επταετής ή -εάν τελικά την αποδεχθήκατε, κύριε Υπουργέ- τετραετής αναγκαία προϋπηρεσία για την ένταξή τους σε θέση καθηγητή εφαρμογών αποκλείει όσους δεν έχουν τα χρόνια προϋπηρεσίας σε αυτά και τους αδικεί. Πρέπει να συμπεριληφθεί σε αυτά τα χρόνια και η προϋπηρεσία τους σαν εκτάκτων σε τριτοβάθμια ιδρύματα, που θα βοηθούσε καθοριστικά στη λύση του προβλήματος αυτού και που με τη στενή ερμηνεία του όρου "υπηρεσία" νοείται μόνο η προϋπηρεσία σαν μονίμων.
Εδώ θα πρέπει να δούμε και το τμήμα ξένων γλωσσών. Είναι ένα γενικό τμήμα, όπως το τμήμα μαθημάτων πληροφορικής και το τμήμα φυσικής, χημείας σε κάθε Τ.Ε.Ι. Πρέπει να διατηρηθεί όπως έχει και αν όχι, να καταργηθεί, αφού συντονίζει το εκπαιδευτικό έργο σε όλα τα τμήματα του Τ.Ε.Ι. Στην περίπτωση που δεν καταργηθεί το τμήμα, πρέπει στην παράγραφο 1α' να διαγραφεί η φράση "η σχετική αίτηση περιλαμβάνει τρεις προτιμήσεις τμημάτων, τμήματος προτίμησης" και να διαγραφεί το εδάφιο δ'.
Στον έκτο στίχο αναφέρεται το κριτήριο για τη σίτιση, στέγαση κλπ. των σπουδαστών. Το είπαμε και προχθές. Τι θα πει καλοί και κακοί σπουδαστές; Συμφωνώ απόλυτα με τον κ. Τασούλα ότι δεν είναι δυνατόν να μας φέρετε σαν παράδειγμα ότι εννιά φοιτητές στη Θεσσαλονίκη κρατούν τα δωμάτια, τα έχουν καταλάβει και δεν τα δίνουν στους φοιτητές που πρέπει. Αυτό, συγχωρέστε με -όλοι εδώ έχουμε περάσει από σχολές- δεν είναι δυνατόν να γίνει. Εάν θέλετε εσείς να τους βγάλετε, τους βγάζετε. Και δεν είδα κανένα συνάδελφο να συμφωνεί και να λέει πως όταν έχουν περάσει έξι ή επτά χρόνια, να έχουν δωρεάν σίτιση και στέγαση. Λέμε, όμως, ότι εκείνοι οι οποίοι είναι είτε καλοί είτε κακοί, θα πρέπει να έχουν και δωρεάν σίτιση και δωρεάν στέγαση.
Στη δευτερολογία μου θα συνεχίσω με τα υπόλοιπα.
ΠΡΟΕΔΡΕΥΩΝ (Νικόλαος Κατσαρός): Η κ. Αράπη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, στην παράγραφο 4 του άρθρου 5 του ν. 1404/83, σχετικά με τη διαίρεση των τμημάτων, δεν επιτρέπεται ο περιορισμός στην επιστημονική δομή του τμήματος. Το τμήμα πρέπει να διαιρείται χωρίς όριο, σε ομάδες μαθημάτων, τις οποίες είναι λογικό να καθορίζουν οι ίδιοι οι καθηγητές του τμήματος. 'Ετσι μειώνεται ο αριθμός των μελών του Συμβουλίου, αφού μειώνονται οι ομαδάρχες και έτσι ελέγχονται οι αποφάσεις των Συμβουλίων.
Η παράγραφος 2, άρθρο 7, του ν. 1404/83 αντικαθίσταται σχετικά με το άσυλο. Με την τροποποίηση μειώνονται δραστικά τα άτομα που παίρνουν αποφάσεις. Οι αποφάσεις είναι καθοδηγούμενες, κύριε Υπουργέ. Υπονομεύεται ο θεσμός του ασύλου. Εδώ συμφωνώ και με τον κ. Τασούλα.
Παράγραφος 4, άρθρο 8, του ν. 1404/83. Ο διορισμός του ομαδάρχη από το διευθυντή ουσιαστικά υπονομεύει τη λειτουργία της ομάδας του μαθήματος, μια και ο ομαδάρχης εκλέγεται κάθε χρόνο από τους μονίμους καθηγητές που αποτελούν την ομάδα μαθήματος. Σκοπιμότητες, λοιπόν, μπορεί να οδηγήσουν σε αδρανοποίηση της ομάδας, όταν ο ομαδάρχης δεν είναι "ημέτερος", για να αντικατασταθεί από άτομο της προτίμησης των διοικούντων.
'Οσον αφορά τα προσόντα των μονίμων η φραστική διατύπωση για το πτυχίο που απαιτείται για την πρόσληψη καθηγητών και επίκουρων καθηγητών πρέπει να είναι ενιαία, κύριε Υπουργέ, και στα Α.Ε.Ι. και στα Τ.Ε.Ι. και όχι "δίπλωμα τριτοβάθμιας εκπαίδευσης" που μπορεί στο μέλλον να προκαλέσει προβλήματα εάν προέρχεται από κάποιο ίδρυμα του εξωτερικού ή από κάποιο δικό μας Ι.Ε.Κ.
Η παράγραφος 9 εδάφιο α', Α(iii) αφορά τροποποιήσεις στην προϋπηρεσία. Θεωρούμε απαράδεκτο, κύριε Υπουργέ, να μην υπολογίζεται ο χρόνος εργασίας κατά τον οποίο γίνονται παράλληλα και σπουδές για διδακτορικό. Με τον τρόπο αυτόν, 
 




Σελίδα 9976 
δημιουργούνται σοβαρά προβλήματα για την κάλυψη μονίμων εκπαιδευτικών, που ουσιαστικά αποκλείονται λόγω μειωμένων ετών προϋπηρεσίας. Είναι παράλογο να μην προσμετράται η εκπαιδευτική δραστηριότητα σε τριτοβάθμια ιδρύματα, εξίσου με την επαγγελματική. Γιατί κάποιες ειδικότητες δεν έχουν δυνατότητα επαγγελματικής απασχόλησης, όπως για παράδειγμα οι φυσικοί, οι μαθηματικοί, οι καθηγητές ξένων γλωσσών. Είναι εκδικητική αυτή η τροπολογία προς τους εκτάκτους, οι οποίοι επί σειρά ετών απασχολούνται στα Τ.Ε.Ι. (μέχρι και δεκαπέντε χρόνια) προσφέροντας μόνο διδακτικό έργο.
'Οσον αφορά το μεταπτυχιακό και το διδακτορικό δεν θα πρέπει να χορηγείται από αναγνωρισμένο ίδρυμα του εξωτερικού, χωρίς να αναφέρεται ποιος φορέας και με ποιες διαδικασίες θα αναγνωρίζει αυτά τα ιδρύματα. Στην ουσία, ο θεσμός του ΔΙΚΑΤΣΑ καταργείται. Βέβαια, κατανοούμε ότι επί σειρά ετών δημιουργούνται προβλήματα στους πτυχιούχους των Τ.Ε.Ι. στους οποίους δεν αναγνωρίζετε το βασικό τίτλο σπουδών τους, ώστε να τους αναγνωρίζετε και το μεταπτυχιακό τους. Η λύση, όμως, δεν είναι η κατάργηση του ΔΙΚΑΤΣΑ, αλλά η εύρεση αδιάβλητου τρόπου αναγνώρισης.
Με επιφυλακτικότητα βλέπουμε τη συνεργασία ιδρυμάτων εσωτερικού-εξωτερικού, γιατί παρεμβάλλονται, εκτός των ιδιωτικών πανεπιστημίων και αρκετά ινστιτούτα αμφιβόλου χαρακτήρα, που ξεφυτρώνουν σαν μανιτάρια, εκμεταλλευόμενα την επιθυμία απόκτησης μεταπτυχιακού τίτλου, έναντι αδράς αμοιβής, ακόμη και από μονίμους καθηγητές των Τ.Ε.Ι. (καταστατικό Τ.Ε.Ι. Αθήνας)
'Οσον αφορά την αντικατάσταση του εδαφίου α' της παραγράφου 6 του κεφαλαίου Γ', σχετικά με τη γνώση ξένης γλώσσας.
Είναι απορίας άξιον, κύριε Υπουργέ, ότι ενώ για το μόνιμο εκπαιδευτικό προσωπικό συνεκτιμάται η καλή γνώση μιας ξένης γλώσσας, παραμένει ως τυπικό προσόν για την πρόσληψη εκτάκτων. Είναι δυνατόν να γίνει αναβάθμιση, ζητώντας προσόντα μόνο από εκτάκτους και όχι και από μονίμους καθηγητές; Μήπως εδώ φωτογραφίζετε κάποιους δικούς σας ανθρώπους, που δεν έχουν το προσόν της γλώσσας ούτε καν στο επίπεδο του LOWER;
Η παράγραφος 10 αναφέρεται στην παράγραφο 6 του άρθρου 16 του ν. 1404/1983, η οποία αντικαθίσταται. Είναι απαράδεκτο να μεταφέρονται θέσεις καθηγητών εφαρμογών που εξελίσσονται και να καταργείται η αντίστοιχη θέση που κατείχαν. Αυτό θα έχει σαν αποτέλεσμα την εκκένωση των εργαστηρίων από το προσωπικό τους και θα προκαλέσει σοβαρά λειτουργικά προβλήματα στα Τ.Ε.Ι., μια και τα εργαστήρια είναι η ραχοκοκαλιά τους. 'Ετσι, θα υπάρξει ουσιαστική αλλοίωση του χαρακτήρα των Τ.Ε.Ι., αλλαγή της φυσιογνωμίας τους και της παρεχόμενης παιδείας. Φοβόμαστε ότι υπάρχει μεθόδευση κατά της ανοδικής πορείας των ιδρυμάτων, που όλη η ελληνική κοινωνία τους έχει δώσει τη θέση τους.
Εδώ, κύριε Υπουργέ, θέλω να κάνω και μια ειδική μνεία όσον αφορά τους καθηγητές ξένων γλωσσών, που υπηρετούσαν στην βαθμίδα του επίκουρου καθηγητή, με αποδοχές επίκουρου. Είναι αδικία με αίτησή τους, να είναι υποχρεωμένοι να ζητήσουν την ένταξή τους σε κατώτερη βαθμίδα, όπως αυτή των εφαρμογών, μετά από κρίση με ανοιχτές διαδικασίες. Θα πρέπει, κύριε Υπουργέ, ποιες κενές θέσεις θα πάρουν να τις ξέρουν εκ των προτέρων. Καλούνται να καλύψουν κάποιες θέσεις. Ποιες θέσεις θα καλύψουν αυτοί οι καθηγητές που με αίτησή τους θα πάρουν;
Θέλω, επίσης, να αναφερθώ για τους καθηγητές των ξένων γλωσσών του Ε.Ε.Π. που θα γίνουν Ε.Π., κύριε Υπουργέ.
Θα αναφερθώ ακόμη στην εφάπαξ χορήγηση ενός επιδόματος των διοικητικών υπαλλήλων των Τ.Ε.Ι. Επανειλημμένα, κύριε Υπουργέ, έχουν έρθει τροπολογίες και στο μισθολόγιο και σε άλλα νομοσχέδια. Τους έχετε δώσει την υπόσχεση ότι θα ικανοποιήσετε το αίτημά τους -πρόκειται για μια μερίδα υπαλλήλων του YΠ.Ε.Π.Θ. και ακόμη δεν έχει γίνει τίποτα.
Και σήμερα έχουμε μία τροπολογία και ελπίζουμε, κύριε Υπουργέ, να δείτε με καλή διάθεση αυτήν την τροπολογία διότι δεν έχουν καμία έγκριση από το Λογιστήριο. Υπάρχει στο ΥΠΕΘΟ αυτή η τροπολογία, αλλά δεν έχει εγκριθεί από το Λογιστήριο. Ευχαριστώ πολύ, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, εγώ θα αναφερθώ στην παράγραφο 3 και στην παράγραφο 21, όπως τροποποιήθηκε, την παλιά παράγραφο 20.
Η παράγραφος 3 αναφέρεται στο άσυλο, όπου εκφράζεται από το περιεχόμενο γραμματικά και στην ουσία του η θέληση του Υπουργείου να προσδιορίσει κάποιους όρους για την προστασία του ασύλου, με την έννοια ότι είναι προστασία του ασύλου κάθε τι που οδηγεί στην παροχή της ουσιαστικής ελευθερίας της πανεπιστημιακής ζωής στο χώρο του πανεπιστημίου. 'Ο,τι αναιρεί αυτήν τη λειτουργία από τα πράγματα υπονομεύει το άσυλο.
Επομένως, μέσα στην έννοια της προστασίας είναι και ο καθορισμός των ορίων, που στην πράξη θα ερμηνεύεται αν στηρίζει ή υπονομεύει το άσυλο. Πιστεύω ότι κάνετε μία πολύ καλή τοποθέτηση και γίνεται μία καλή αρχή. Επιτέλους, να τεθεί ένας φραγμός σε αυτήν την ασυδοσία και την εσκεμμένη διαστρέβλωση των όρων και των ελευθεριών που δημιουργεί η έννοια, ώστε να σταματήσει η πρόκληση του κοινού αισθήματος, γιατί στο τέλος αυτά που γίνονται τα πληρώνει ο ελληνικός λαός.
Θα ήθελα να παρακαλέσω στην παράγραφο 2, όταν δεν μπορεί να ληφθεί ομόφωνη απόφαση της επιτροπής ασύλου και καταφεύγουμε στο Συμβούλιο των Τ.Ε.Ι. -και εγώ θα συμφωνήσω- για να είναι αποτελεσματική και δυνατή η λήψη απόφασης, να παραμείνει το 2/3. 
Δεν θα αναφερθώ στις λοιπές παραγράφους που αφορούν τις διαδικασίες για την εκλογή, για την αναβάθμιση κλπ. Πιστεύω ότι αυτές καλύπτουν τον επιδιωκόμενο σκοπό και επιτυγχάνεται μέσα από τις καθιερούμενες διαδικασίες, η αναβάθμιση των Τ.Ε.Ι., ώστε να ενιαιοποιηθεί η ανωτάτη παιδεία.
Η παράγραφος 21 αναφέρεται στην αύξηση των θέσεων καθηγητών και επίκουρων καθηγητών. Η περίπτωση αυτή έχει δύο όψεις σαν το νόμισμα και θέλω να έχω τη γνώμη σας. Αν οι καθιερούμενες θέσεις αποτελούν δίκαιο αίτημα του εκπαιδευτικού προσωπικού για την εξέλιξή του και ασφαλώς αποτελούν κίνητρο, καλώς δίδονται. Εκείνο όμως που μένει να εξηγηθεί είναι εάν η περικοπή αντίστοιχων θέσεων -ενενήντα πέντε- από τους καθηγητές, από τους εκπαιδευτικούς εφαρμογών δεν θα αναιρέσει την επιδίωξη των κινήτρων και την επιδίωξη της βελτίωσης μέσα από τα κίνητρα της λειτουργίας και της αποτελεσματικότητας των Τ.Ε.Ι. 
Το δεύτερο σημείο είναι ότι εάν αυτές οι θέσεις δεν αξιολογούνται με δικαιοσύνη και με λογική στα πράγματα και είναι προϊόντα συντεχνιακών πιέσεων, τότε θα έχουμε το φαινόμενο που παρατηρήθηκε πρόσφατα στην Ολυμπιακή να είναι περισσότεροι οι διευθυντές από το προσωπικό. Και οι διευθυντές να μην ορίζουν ούτε τον εαυτό τους, δηλαδή, να είναι διευθυντές στον εαυτό τους.
Πιστεύω, ότι έχει μελετηθεί και ότι η αξιολόγηση που κάνετε ανταποκρίνεται στη πρώτη εκτίμηση, ότι αποτελεί κίνητρο και ότι είναι δίκαιο για το εκπαιδευτικό προσωπικό και επομένως θα βοηθήσει στην αναβάθμιση της λειτουργίας των Τ.Ε.Ι. 
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Χατζημιχάλης έχει το λόγο.
ΦΩΤΙΟΣ ΧΑΤΖΗΜΙΧΑΛΗΣ: Κύριε Πρόεδρε, με αφορμή τη συζήτηση του πρώτου άρθρου θα ήθελα να κάνω μία παρατήρηση και για τη συζήτηση που προηγήθηκε επί της αρχής του νομοσχεδίου. Αναφέρθηκε ο κύριος Υπουργός και πολλοί συνάδελφοι στο θέμα του ενιαίου χώρου της τριτοβάθμιας εκπαίδευσης στην ανάγκη πιθανόν να υπάρξει συνταγματική ρύθμιση, συνταγματική παρέμβαση.
'Εχω την αίσθηση ότι η διαμόρφωση του ενιαίου χώρου της τριτοβάθμιας εκπαίδευσης δεν αφορά μόνο νομοθετικές ή και 
 




Σελίδα 9977 
συνταγματικές παρεμβάσεις που είναι απαραίτητες, αφορά και τη διαμόρφωση της κοινωνικής συνείδησης και σε αυτό υπάρχει μία σημαντική αδυναμία. Αφορά επίσης στην ανάγκη ισοτιμίας στους κανόνες της ακαδημαϊκής εξέλιξης και κάτι τέτοιο σε ένα βαθμό δεν υπάρχει σήμερα στην ανώτατη και ανώτερη εκπαίδευση, όπως έχει χαρακτηρισθεί.
Αφορά επίσης την αντιμετώπιση σημαντικών προβλημάτων του εκπαιδευτικού προσωπικού των Τ.Ε.Ι., τα οποία δεν αντιμετωπίζονται. Δεν μπορεί για παράδειγμα, να μην έχει ρυθμιστεί ακόμα η μισθολογική και η βαθμολογική κατάσταση του ειδικού τεχνικού προσωπικού των Τ.Ε.Ι. ή να έχουμε απεργίες για ένα επίδομα των διοικητικών. Είναι γνωστά αυτά τα προβλήματα, κύριε Υπουργέ, και νομίζω ότι θα πρέπει να αντιμετωπισθούν άμεσα. Γνωρίζω τη συμφωνία σας και τη θετική σας στάση και θέση για την αντιμετώπιση των προβλημάτων. Πιστεύω ότι οφείλετε να την μεταφέρετε στην Κυβέρνηση και να αντιμετωπισθεί άμεσα.
Θα κάνω μερικές παρατηρήσεις πολύ σύντομα στις επιμέρους παραγράφους του πρώτου άρθρου. Στην παράγραφο 9, στο πρώτο εδάφιο, στην πέμπτη προϋπόθεση για τον τίτλο του καθηγητή Τ.Ε.Ι. ορίζεται ως προϋπόθεση η αναγνωρισμένη συμβολή στην πρόοδο της επιστήμης ή της τέχνης ή στην ανάπτυξη της τεχνολογίας, που διαπιστώνεται από δύο τουλάχιστον ομότιμες αναφορές σε εργασίες του υποψηφίου από άλλους ερευνητές. Νομίζω, κύριε Υπουργέ, ότι υπάρχει μία ανισοτιμία σ' αυτόν τον τομέα. Δεν υπάρχει τέτοια δέσμευση στα Α.Ε.Ι. Προβλέπει αυτή η ρύθμιση δέσμευση, σε ξένους επιστήμονες κυρίως και μάλιστα με τυχαία επιλογή. Θα πρότεινα, λοιπόν, να απαλειφθεί ή στη χειρότερη περίπτωση να συνεκτιμάται και όχι να ορίζεται ως προϋπόθεση.
Στην παράγραφο 11 είναι θετικό ότι η επταετία μετατρέπεται σε τετραετία. Θα ήθελα, όμως, να προβληματιστούμε περισσότερο -έχω την αίσθηση ότι δεν προβληματιστήκαμε όσο θα έπρεπε- για την κατάργηση του τμήματος ξένων γλωσσών, όπως επίσης και για τη διατήρηση του τίτλου αλλά και των αποδοχών των επίκουρων καθηγητών. 'Εχουμε επίκουρους καθηγητές στις ξένες γλώσσες που έχουν εκπαιδευτική εμπειρία δωδεκαετίας ή ακόμα και εικοσαετίας.
Στην παράγραφο 12 στο τέταρτο εδάφιο ορίζεται ο τρόπος μετάκλησης, πρόσκλησης των ξένων επιστημόνων. Δίνουμε τη δυνατότητα σε καθηγητές ή επίκουρους καθηγητές να μετακαλούνται ύστερα από πρόσκληση ως επισκέπτες-καθηγητές στα Τ.Ε.Ι. Αν και φαντάζομαι ότι αυτές οι περιπτώσεις θα είναι πολύ λίγες, έχω την αίσθηση ότι θα πρέπει να δώσουμε τη δυνατότητα μετάκλησης και σε καθηγητές εφαρμογών.
Κλείνω με την παράγραφο 16, όχι με αναφορά που υπάρχει μέσα, αλλά με αναφορά που υπήρχε στο πλαίσιο διαλόγου και η οποία έχει απαλειφθεί. Κύριε Υπουργέ, για τη ρύθμιση σε σχέση με το θέμα των νομικών συμβούλων, θα ήθελα επίσημα σήμερα την επανάληψη της δέσμευσής σας που έγινε και στην επιτροπή, γιατί δεν μπορούμε να αφήσουμε μεγάλα τεχνολογικά εκπαιδευτικά ιδρύματα της χώρας χωρίς τη δυνατότητα να έχουν νομικούς συμβούλους. Αυτή η δυνατότητα τώρα δεν υπάρχει.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ.Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, τις απόψεις του κόμματός μας τις εξέθεσε ο κ. Μπρατάκος και δεν θα επαναλάβω ποιες παραγράφους του άρθρου 1 ψηφίζουμε και ποιες όχι.
Συμφωνώ απολύτως με τις απόψεις που διατυπώθηκαν ήδη. Θα σταθώ, όμως, κύριε Υπουργέ, μόνο στο θέμα του ασύλου.
Η ελληνική κοινωνία έχει παρακολουθήσει μετά πολλής θλίψεως τα συμβαίνοντα στο όνομα του ασύλου των πανεπιστημίων μας γενικότερα. Γι' αυτό κάνω μία έκκληση, να δεχθείτε την πρόταση της δικής μας παρατάξεως όπως διατυπώθηκε από τον κ. Μπρατάκο. Να το διατηρήσετε στα 2/3 και όχι όπως το τροποποιήσατε. Θωρακίστε όσο είναι δυνατόν αυτήν την υπόθεση που έχει πλέον προκαλέσει την ελληνική κοινωνία.
ΠΡΟΕΔΡΕΥΩΝ (Νικόλαος Κατσαρός): Εξαντλήθηκε ο κατάλογος των εγγεγραμμένων στο άρθρο 1. Ο κύριος Υπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, είναι γεγονός ότι η συζήτηση ήταν εξαντλητική στη διαρκή επιτροπή και γι' αυτό ακριβώς κατ' οικονομία χρόνου θα είμαι όσο το δυνατόν συντομότερος προκειμένου να αφεθεί χρόνος και για τη συζήτηση των τροπολογιών.
Θα ξεκινήσω πρώτα απ' όλα από την παρατήρηση των συναδέλφων σχετικά με την αλλαγή του ποσοστού που χρειάζεται προκειμένου το συμβούλιο των Τ.Ε.Ι. να αποφασίσει για την προστασία του ασύλου. Το ποσοστό ήταν 2/3 στο αρχικό μας σχέδιο. Μετά, όμως, το αίτημα των περισσοτέρων συναδέλφων στη διαρκή επιτροπή, προχωρήσαμε σε αυτήν την αλλαγή, στα 3/4 από τα 2/3, συναινούντων και όλων των φορέων της εκπαιδευτικής κοινότητας των Τ.Ε.Ι. που παρήλασαν μπροστά από τη διαρκή επιτροπή.
Εάν, όμως, σήμερα διαμορφώνεται μία άλλη πλειοψηφική ή ομόφωνη άποψη, μέσα στην Αίθουσα, δεν έχω πρόβλημα να επανέλθω στα 2/3.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Καλύτερα.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Προφανώς τα 2/3 είναι ένας πιο ευέλικτος αριθμός που παρέχει περισσότερες εγγυήσεις για την προστασία του ασύλου και για λήψη σε ταχύτερο χρόνο της σχετικής απόφασης. Κύριε Πρόεδρε, νομίζω ότι πρέπει να επανέλθω εκεί και να κάνω διόρθωση της διορθώσεως και να πω ότι η τελική απόφαση λαμβάνεται με πλειοψηφία των 2/3 του συνόλου των παρόντων, ως είχε δηλαδή.
ΑΠΟΣΤΟΛΟΣ ΤΑΣΟΥΛΑΣ: 'Οχι ομοφώνως.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Η Πλειοψηφία της Βουλής τώρα λέει ότι πρέπει να διατηρηθεί το 2/3 και αν πιστεύουμε στην αρχή της πλειοψηφίας πρέπει ανά πάσα στιγμή να δεχόμαστε και αυτές τις αλλαγές.
Νομίζω, αγαπητοί συνάδελφοι, ότι τακτοποιείται ένα πολύ σημαντικό θέμα, στο οποίο βέβαια με αρκετή επιφύλαξη αλλά και με αποφασιστικότητα προχωρεί η Κυβέρνηση, χωρίς όμως αυτό να υπάρχει κίνδυνος να καταστρατηγηθεί. Είναι η ρύθμιση για το έκτακτο επιστημονικό προσωπικό, για συμβάσεις ετήσιες, οι οποίες δύνανται μετά από απόφαση του Τ.Ε.Ι. να παραταθούν για μια το πολύ διετία εφόσον συντρέχουν ειδικοί λόγοι, όπως είναι η διατήρηση του γνωστικού αντικειμένου -αυτός είναι ο κύριος και βασικός λόγος- χωρίς αυτό να σημαίνει -και γι' αυτό γίνεται αυτή η ρητή αναφορά στο νόμο- ότι οι συμβάσεις αυτές μετατρέπονται σε συμβάσεις αορίστου χρόνου.
Είναι σύμβαση ορισμένου χρόνου, ενός έτους με δυνατότητα παράτασης για δύο ακόμη έτη εάν και εφόσον υπάρχει το ίδιο γνωστικό αντικείμενο. Και τούτο για να μην ταλαιπωρείται ο συγκεκριμένος καθηγητής και να ξαναπερνά από τη διαδικασία η οποία προβλέπεται, δηλαδή, προκήρυξη της θέσης, η οποία ολοκληρώνεται μέσα στο χρονικό διάστημα που διαμεσολαβεί από το Μάϊο έως το Σεπτέμβρη.
Επαναλαμβάνω και πάλι, ότι οι θέσεις του μονίμου επιστημονικού προσωπικού, οι οποίες προκηρύχθηκαν, είναι τριακόσιες δεκαεννέα για το 1998. Βεβαίως η κάλυψη αυτών των θέσεων δεν βαδίζει με τους επιθυμητούς ρυθμούς. Υπάρχουν κάποια προβλήματα στα Τ.Ε.Ι. Αλλά είναι γεγονός ότι μέχρι τα τέλη του 1998 το 80% περίπου αυτών των θέσεων θα έχουν απορροφηθεί. Δεν θα αυτοκαταργηθούν. Θα ισχύσουν και για το επόμενο έτος. Διότι και στο επόμενο έτος θα προσθέσουμε και άλλες θέσεις στα πλαίσια της διεύρυνσης των ΤΕΙ, των τμημάτων και των παραρτημάτων τους.
Σχετικά με την επιδότηση του μισθώματος των φοιτητών των σπουδαστών των ΤΕΙ. Το ότι καθιερώνουμε και την επιδότηση του μισθώματος, δεν σημαίνει ότι καταργούμε τις φοιτητικές σπουδαστικές εστίες, ούτε ότι αλλάζουμε το ισχύον καθεστώς. Απλούστατα, με υπουργική απόφαση θα ρυθμιστούν οι λεπτομέρειες εφαρμογής αυτού του μέτρου και πιστεύουμε 
 




Σελίδα 9978 
ότι θα είναι αποδοτικότερο απ'ό,τι με τις φοιτητικές εστίες. Πραγματικά παρουσιάστηκαν κάποια καταχρηστικά φαινόμενα -δεν αποτελεί καθολικό φαινόμενο- αλλά είναι γεγονός ότι μερικοί ισόβιοι φοιτητές που δεν έχουν την πρόθεση να λάβουν ποτέ πτυχίο, αναστατώνουν τη ζωή των φοιτητικών εστιών με καταλήψεις, όταν με δικαστικές αποφάσεις επιχειρείται η έξωσή τους, διότι παρέβησαν όλους τους όρους του κανονισμού που διέπει τις φοιτητικές εστίες.
Τελειώνω, κύριε Πρόεδρε, σχετικά με τις παρατηρήσεις κάποιων συναδέλφων που αφορούν στο διοικητικό προσωπικό των ΤΕΙ και το ειδικό τεχνικό προσωπικό των ΤΕΙ.
Είναι γεγονός, ότι το Υπουργείο Παιδείας βρίσκεται σε ένα διάλογο με το συναρμόδιο Υπουργείο Οικονομικών προκειμένου να ικανοποιηθούν τα αιτήματά τους. Βέβαια, πρέπει να λάβουμε υπόψη μας ότι έχει αλλάξει η φιλοσοφία του Υπουργείου Οικονομικών, έχει καταργήσει την επιδοματική πολιτική, δίδει αποζημιώσεις και πρόσθετες αμοιβές, όταν υπάρχει πρόσθετη εργασία. Ακριβώς εδώ τώρα αναζητούμε μια λύση, διότι και από την πλευρά του διοικητικού προσωπικού και του ειδικού τεχνικού επιστημονικού, υπάρχει ένα δίκαιο, διότι με τις νέες μισθολογικές ρυθμίσεις που έγιναν σε πρόσφατο νόμο, πράγματι τους έχουν γίνει περικοπές. 'Οχι βέβαια, ότι τους φέρνουν σε δεινότερη κατάσταση απ'αυτήν που ήταν, αλλά θα έπρεπε σαφώς να βρίσκονται σήμερα σε πλεονεκτικότερη κατάσταση, μετά τις τελευταίες ρυθμίσεις.
Πιστεύουμε ότι το Υπουργείο Οικονομικών θα τείνει ευήκοον νούς και θα γίνει αυτή η ρύθμιση εντός του τρέχοντος έτους.
Κλείνω, σχετικά με τις ενενήντα πέντε θέσεις που καταργούνται από τη βαθμίδα του καθηγητή εφαρμογών. Αυτό γίνεται μόνο για την τακτοποίηση των ήδη υπηρετούντων σε θέσεις επίκουρου καθηγητή και μόνο για την τακτοποίηση θέσεων της πυραμίδας εντός των τμημάτων. Δεν υπάρχει κανενός είδους υστεροβουλία, δεν υπάρχουν "υμέτεροι" και "ημέτεροι". 'Οσοι, πράγματι, καθηγητές εφαρμογών έχουν τα προσόντα, θα καταλάβουν τη θέση του επίκουρου. Αλλά δεν υπάρχει κανένας κίνδυνος, να μείνει δηλαδή η πυραμίδα του επιστημονικού προσωπικού των ΤΕΙ χωρίς το αναγκαίο προσωπικό και στο επίπεδο των καθηγητών εφαρμογών. Είναι αρκετοί και καλύπτουν όλες τις ανάγκες των Τεχνολογικών Εκπαιδευτικών Ιδρυμάτων της χώρας. Σας ευχαριστώ.
ΠΡΟΕΔΡΕΥΩΝ (Νικόλαος Κατσαρός): Η Κοινοβουλευτική Εκπρόσωπος της Νέας Δημοκρατίας κ. Μπενάκη, έχει το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Ευχαριστώ, κύριε Πρόεδρε.
Κατ' αρχήν θα ήθελα να πω ότι είναι προς τιμήν του κυρίου Υπουργού, ότι δέχεται τις προτάσεις της Πλειοψηφίας του Σώματος και επανέρχεται στα 2/3 του ασύλου. Δεν ξέρω στην πραγματικότητα πόση διαφορά έχει το 2/3 με τα 3/4, γιατί εξαρτάται από το σύνολο, αλλά όσο περισσότερο αυστηροποιείται η πλειοψηφία αυτή, τόσο καλύτερο είναι και για το άσυλο και για τα ΤΕΙ.
Θα ήθελα δύο άλλα σημεία να θίξω και επικαλούμαι την προσοχή του κυρίου Υπουργού. Το ένα είναι η παρ. 8 που δίνει την αληθή έννοια του άρθρου 13 παρ. 3. Προφανώς, για να επιστρατεύεται η αυθεντική ερμηνεία, θέλει ο νομοθέτης, δηλαδή, το Υπουργείο, να προσδώσει αναδρομική εφαρμογή στο άρθρο 13 παρ. 3 του ν. 1404. Δηλαδή, στο δικαίωμα αναπομπής αποφάσεων των οργάνων των ΤΕΙ από τον Υπουργό. 'Οπως διαβάζω το άρθρο 13 παρ. 3 είναι υπερβολική η εξουσία του Υπουργού, γιατί μπορεί να αναπέμπει πράξεις όλων των οργάνων είτε είναι εκλεκτορικά σώματα είτε είναι όργανα διοικήσεως, όχι μόνο αν συντρέχουν νομικοί λόγοι -λόγοι νομιμότητας- αλλά και όταν οι ρυθμίσεις που γίνονται δεν παρέχουν τις εγγυήσεις για μια σύμμετρη ανάπτυξη των ΤΕΙ ή για ισότιμες συνθήκες διδασκαλίας, σπουδών και εξετάσεων.
Αυτή είναι μια πάρα πολύ μεγάλη εξουσία και τη δίνετε στον Υπουργό, για να αναπέμπει αποφάσεις των οργάνων διοικήσεως του ΤΕΙ. Είναι, λοιπόν, εύλογο τουλάχιστον τα εκλεκτορικά σώματα που εκφέρουν κρίσεις ουσίας και ακαδημαϊκού περιεχομένου να μην υπόκεινται σε αυτήν τη δαμόκλειο σπάθη της αναπομπής από τον Υπουργό, παρά μόνο για λόγους νομιμότητας. Είναι σωστό αυτό. Γιατί όμως γίνεται με ερμηνευτική διάταξη και δεν γίνεται με αλλαγή του νόμου;
Προφανώς, πρέπει να καλυφθούν περιπτώσεις αναπομπής από τον Υπουργό για κρίσεις εκλεκτορικών σωμάτων στο παρελθόν. Το ερώτημα είναι πόσο μακριά θα πάει; Η διάταξη αυτή ισχύει επί δεκαπέντε χρόνια. Δηλαδή, την ερμηνεύουμε αναδρομικά αφ' ης ίσχυσε; Ας μας πει ο κύριος Υπουργός ποιες πράξεις αναπομπής του Υπουργού για κρίσεις ουσίας των εκλεκτορικών σωμάτων έχουν γίνει και δεν θέλει πλέον να ισχύσει ο περιορισμός της πλειοψηφίας των 2/3. 'Εχει σημασία το πράγμα. Εμείς πολιτική κάνουμε και θέλουμε να ξέρουμε ποιοι Υπουργοί και πόσο βαθιά έβαλαν το νυστέρι για να αναπέμψουν πράξεις των εκλεκτορικών σωμάτων για θέματα ουσίας και όχι βέβαια για θέματα νομιμότητας.
Με την ευκαιρία, κύριε Υπουργέ, δεν τροποποιείτε και τα υπόλοιπα του άρθρου 13; Δηλαδή, θα αναπέμπονται από τον Υπουργό πράξεις διοικήσεως των οργάνων με την αιτιολογία ότι δεν παρέχουν εγγυήσεις για μια σύμμετρη ανάπτυξη όλων των ΤΕΙ; Τι θα πει αυτό το πράγμα; Τι θα πει, "διότι δεν παρέχουν εγγυήσεις για ισότιμες συνθήκες διδασκαλίας σπουδών και εξετάσεων"; Νομιμοποιείται ο Υπουργός να κρίνει αν μέσα σε ένα ΤΕΙ, μία απόφαση ενός οργάνου διοικήσεως διαταράσσει τις ισορροπίες; Τα πράγματα είναι πολύ αμφίβολα. Γι'αυτό, ζητώ πρώτον μία εξήγηση πόσο μακριά πάει η αναδρομική εφαρμογή και ποιες πράξεις πρέπει να καλυφθούν και δεύτερον, πώς εκτιμά ο Υπουργός αυτήν τη γενική διάταξη του άρθρου 13.
Δύο λόγια τώρα για μια κατηγορία διδασκόντων για τους οποίους κάνετε μια ρύθμιση που υποτίθεται ότι θα τους βοηθήσει, αλλά στην πραγματικότητα μάλλον θα περιπλέξει εσάς, τα ΤΕΙ και τους ιδίους. Πρόκειται για τους καθηγητές ξένων γλωσσών. Αυτοί ήδη έχουν υποστεί μία capitis deminutio, ένα φοβερό υποβιβασμό. 'Εχουν τον τίτλο του επίκουρου και παίρνουν αποδοχές ούτε καθαρίστριας. Παίρνουν διακόσιες έως διακόσιες πενήντα χιλιάδες δραχμές.
Τώρα, πάτε να κάνετε μία τακτοποίηση και τους εντάσσετε στη βαθμίδα του καθηγητού εφαρμογών. Υπάρχουν όμως άνθρωποι που έχουν διδάξει δέκα και δεκαπέντε χρόνια. Δεν θα έπρεπε να έχουν το δικαίωμα, να ενταχθούν κάποιοι τουλάχιστον, λόγω πολυετούς υπηρεσίας και στη βαθμίδα του επίκουρου;
Δεύτερον, λέτε "μετά από κρίση από το εκλεκτορικό σώμα". Τι κρίση; Θα είναι κρίση ουσίας για ανθρώπους που δουλεύουν δεκαπέντε χρόνια; Δηλαδή, τι θα τους πουν; Δεν μας κάνετε τώρα, μετά από δεκαπέντε χρόνια; Αυτή η κρίση θα πρέπει να είναι περίπου αυτόματη. Βέβαια, δεν μπορούμε να ορίσουμε αυτοδίκαιη ένταξη, αλλά τουλάχιστον θα πρέπει να υιοθετήσετε μία διατύπωση που θα λέει "ένταξη η οποία επιβεβαιώνεται από το εκλεκτορικό σώμα του τμήματος".
Αυτό θα είναι μία ένδειξη και θα υποδεικνύει στα εκλεκτορικά Σώματα να κάνουν μία τακτοποίηση.
Τρίτον, που αφορά την ίδια κατηγορία, είναι το ότι δίνετε δικαίωμα ένταξης σε όλα τα ΤΕΙ. Δηλαδή, να ζητήσουν την ένταξη σε όποιο ΤΕΙ θέλουν, γιατί λέτε "του ιδίου ή άλλου ΤΕΙ". Καταλαβαίνετε τι θα γίνει, όταν ξεσηκωθούν όλοι οι υπηρετούντες σε οποιοδήποτε ΤΕΙ και υποβάλλουν αιτήσεις σε ένα συγκεκριμένο ΤΕΙ; Φυσικά, όλοι θα θέλουν να έρθουν στην Αθήνα.
Πρέπει να εκτιμήσετε μήπως η συγκεκριμένη ένταξη πρέπει να γίνεται στο ίδιο ΤΕΙ για να μην επέλθει αναστάτωση μεταξύ όλων των ΤΕΙ της χώρας.
Και κάτι άλλο ακόμη που δεν καταλαβαίνω. Παρεμβάλλεται μία απόφαση του υπηρεσιακού συμβουλίου των ΤΕΙ. Τι απόφαση είναι αυτή και σε ποιο στάδιο; Στο αρχικό μήπως; Η αίτηση που υποβάλλεται θα ήθελα να ξέρω πού θα πάει. Πρώτα στο υπηρεσιακό συμβούλιο ή στο εκλεκτορικό σώμα; Και τι θα πει το υπηρεσιακό συμβούλιο; Θα εκτιμήσει τυπικά προσόντα για να την εισαγάγει στο εκλεκτορικό Σώμα ή ανάποδα αφού κρίνει το εκλεκτορικό σώμα την ουσία, μετά θα πάει και στο υπηρεσιακό συμβούλιο, για να κρίνει τι; Είναι απορίες που μου δημιουργούνται από την ανάγνωση της διάταξης.
 




Σελίδα 9979 
Τέλος δεν καταλαβαίνω γιατί να καταργούνται τα γενικά τμήματα ξένων γλωσσών. Είναι τμήματα που έχουν μία πολύ ενδιαφέρουσα και σημαντική υλικοτεχνική υποδομή. Την εποφθαλμιά κανένας αυτήν την υποδομή και θέλουμε να πάνε αλλού; Γιατί καταργούνται τα γενικά τμήματα;
ΠΡΟΕΔΡΕΥΩΝ (Νικόλαος Κατσαρός): Ο κ. Γεωργακόπουλος ως Κοινοβουλευτικός Εκπρόσωπος του ΠΑ.ΣΟ.Κ. έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, θέλω να επισημάνω ορισμένα στοιχεία του νομοσχεδίου. 
Κύριε Υπουργέ, δεν ξέρω αν το διορθώσατε, αλλά στην παράγραφο 1 του άρθρου 1 -αναφέρεται σε αυτό και η Επιστημονική Υπηρεσία της Βουλής- λέτε: "... αν υπάρχει σοβαρός λόγος, όπως εκπαιδευτική άδεια ή μακρά τους ασθένεια. Η μη συμμετοχή χωρίς ιδιαίτερο λόγο ...". Εδώ θα πρέπει να ισχύει ένα από τα δύο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Εγινε διόρθωση. Το έχουμε αλλάξει. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Εντάξει, κύριε Υπουργέ.
Μια δεύτερη παρατήρηση είναι στο εδάφιο 2 της παραγράφου 9 του ιδίου άρθρου. Εκεί λέτε: "... σε ίδρυμα τριτοβάθμιας εκπαίδευσης του εσωτερικού ή σε ανεγνωρισμένα αντίστοιχα ιδρύματα του εξωτερικού". Εάν μείνει έτσι διατυπωμένο και δεν βάλουμε με ισότιμο τίτλο εξωτερικού, υπάρχει κίνδυνος να γίνει μπάι-πας στο ΔΙΚΑΤΣΑ, δηλαδή, χωρίς να περνούν από το ΔΙΚΑΤΣΑ. Αν είναι αυτή η πρόθεσή σας, να μας το πείτε για να το ξέρουμε. Αν δεν είναι αυτή, θα πρέπει να βάλετε ότι είναι τίτλος ισότιμης σχολής του εξωτερικού. 'Ετσι θα συνεχίσει να υπάρχει η διαδικασία για την οποία νομοθετήσαμε τη διάταξη.
'Οσον αφορά το πανεπιστημιακό άσυλο, τις θέσεις μου τις διατύπωσα μιλώντας επί της αρχής και μάλιστα ήταν αυστηρότερες απ' ό,τι αποδέχθηκε η Πλειοψηφία της Βουλής. Ελπίζω και πιστεύω ότι με τα 2/3 των παρόντων μελών του ΔΕΠ, να μη ξαναδούμε καταστροφές στα πανεπιστήμια, όπως είδαμε πρόσφατα το κάψιμο του Πολυτεχνείου και άλλες καταστροφές που κατά καιρούς έχουν γίνει από τους γνωστούς-αγνώστους. Διαφορετικά θα πρέπει να πάμε σε αυστηρότερη διατύπωση και όταν γίνονται εγκληματικές πράξεις να μην ισχύει το πανεπιστημιακό άσυλο. 'Ετσι όπως πάμε σε λίγο δεν θα μείνει τίποτα όρθιο. Καταστρέφονται συνεχώς μηχανήματα και εξοπλισμός των πανεπιστημίων στο όνομα ενός ασύλου, που όταν κατοχυρώθηκε σωστά έγινε και γι'αυτό ήταν τόσο αυστηρό. Σήμερα νομίζω ότι αυτοί οι λόγοι δεν είναι τόσο σοβαροί, γι'αυτό θα μπορούσαμε να έχουμε πιο αυστηρή νομοθεσία, όσον αφορά την περιφρούρηση της περιουσίας των Ανωτάτων Ιδρυμάτων.
Σε ό,τι έχει σχέση με τις ακαδημαϊκές ελευθερίες, εκεί δεν μπαίνει θέμα διατήρησης του πανεπιστημιακού ασύλου.
ΠΡΟΕΔΡΕΥΩΝ (Νικόλαος Κατσαρός): Ο κ. Κουναλάκης έχει το λόγο ως Κοινοβουλευτικός Εκπρόσωπος του Συνασπισμού.
ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, όταν έγινε η σχετική συζήτηση, δεν ήμουν εδώ και γι' αυτό θέλω να επιμείνω σε αυτό που πρότεινα στην πρώτη συνεδρίαση, ότι πρέπει να έχουμε τη δυνατότητα να συζητήσουμε αναλυτικά τις τροπολογίες. Δεν είναι δυνατόν να περάσουμε εκατό τόσες τροπολογίες που έχουν κατατεθεί και αν ο ισχυρισμός του Υπουργείου είναι, ότι πρόκειται περί φωτογραφικών διατάξεων, όταν θα έλθουμε στη συζήτηση των τροπολογιών θα πω ότι αυτές οι διατάξεις είναι εκείνες που καταθέτει το ίδιο το Υπουργείο. Θα έρθει η ώρα και θα τα πούμε. 
Επίσης, κύριε Υπουργέ, κάνατε ένα μικρό άνοιγμα στους εκτάκτους. 
Δεν μας είπατε όμως -και παρακαλώ αν δευτερολογήσετε να μας πείτε- τι ακριβώς θα συμβεί. Λέω γι' αυτά που είπατε περί εκτάκτων. Κάνατε ένα μικρό άνοιγμα. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι για να μεγαλώσει.
ΠΕΤΡΟΣ ΚΟΥΝΑΛΑΚΗΣ: Το άνοιγμα; Δηλαδή, παραδείγματος χάρη, οι άνθρωποι αυτοί θα πληρώνονται το καλοκαίρι, όταν θα κάνουν ετήσιες συμβάσεις;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι. Απλούστατα απαλλάσσονται των διαδικασιών, δεν επαναλαμβάνεται η ίδια διαδικασία για την ανανέωση της σύμβασής τους.
ΠΕΤΡΟΣ ΚΟΥΝΑΛΑΚΗΣ: 'Αρα είναι πολύ μικρή η πρόοδος.
Δεύτερον, θα ήθελα να ρωτήσω τον κύριο Υφυπουργό: Είπατε ότι προκηρύχθηκαν τριακόσιες τριάντα έξι θέσεις καθηγητών στα Τ.Ε.Ι. και δεν εκαλύφθησαν λόγω δυσλειτουργιών, δυσκολιών κλπ. Ποιοι είναι αυτοί οι οποίοι δημιουργούν τις δυσκολίες και τις δυσλειτουργίες και δεν καλύπτονται οι θέσεις αυτές οι οποίες προκηρύσονται; Διότι ακούγονται, κύριε Υφυπουργέ, πολλά και διάφορα για τους τρόπους με τους οποίους λειτουργούν τα ιδρύματα και οι επιτροπές οι εκλεκτορικές, με αποτέλεσμα πολλές θέσεις να μένουν κενές. Ερωτώ, ποιες δυνατότητες έχει το Υπουργείο να παρέμβει, ούτως ώστε πραγματικά οι θέσεις που προκηρύσσονται να καλύπτονται;
Τρίτον, μείνατε πάλι στα τυπικά περί φοιτητικών εστιών κλπ. Εγώ θα ήθελα να σας ρωτήσω εάν το Υπουργείο Παιδείας σκοπεύει, όπως συμβαίνει σε όλες τις ευρωπαϊκές χώρες, να στηρίξει το θεσμό των φοιτητικών εστιών, ανεξάρτητα τώρα αν πέντε, δέκα ή δεκαπέντε αιώνιοι φοιτητές μένουν ή δεν μένουν. Για μένα αυτά είναι παρωνυχίδες. Το μεγάλο πρόβλημα είναι το στεγαστικό πρόβλημα των φοιτητών. Νομίζω, ότι πρέπει το Υπουργείο Παιδείας να διαθέσει πόρους μεγάλους, διότι οι φοιτητικές εστίες δίνουν μία εικόνα φρικτής εγκατάλειψης και αθλιότητας και είναι φοβερό νέα παιδιά που περνούν τα καλύτερα χρόνια της ζωής τους, να ζουν τέσσερα, πέντε και έξι χρόνια μέσα σ' αυτές τις άθλιες συνθήκες.
Τέλος, κύριε Υφυπουργέ, δεν μπορώ να καταλάβω γιατί αυτές οι παλινδρομήσεις όσον αφορά το θέμα του ασύλου. Δείξατε μία ανοικτή δημοκρατική, ευαίσθητη στάση στην αρχή και μόλις υπήρξαν κάποιες ομιλίες, τα πήρατε πάλι πίσω. Γιατί; Εμείς διαφωνούμε!
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν τα πήρα πίσω!
ΠΕΤΡΟΣ ΚΟΥΝΑΛΑΚΗΣ: Πως δεν τα πήρατε πίσω!
ΠΡΟΕΔΡΕΥΩΝ (Νικόλαος Κατσαρός): Ο Πρόεδρος του ΔΗ.Κ.ΚΙ. κ. Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, ήθελα να επισημάνω τρία θέματα που νομίζω ότι πρέπει να υπάρξει ρύθμιση σ' αυτό το νομοσχέδιο από την πλευρά της Κυβέρνησης και ειδικότερα του Υπουργείου Παιδείας.
'Ενα είναι το θέμα με τους εκτάκτους που τέθηκε. Η απάντηση που δόθηκε, κύριε Υφυπουργέ, δεν νομίζω ότι δίνει λύση για τον εξής λόγο:
Πρώτον, διότι διαιωνίζει ένα πρόβλημα που δημιουργεί σειρά άλλων μεγαλύτερων προβλημάτων στη λειτουργία των εκπαιδευτικών ιδρυμάτων, τεχνολογικών ιδρυμάτων.
Δεύτερον, ξέρετε, όσον αφορά αυτήν τη σχέση ορισμένου χρόνου, ότι όταν επαναλαμβάνονται οι ανανεώσεις, σύμφωνα με τη νομολογία των δικαστηρίων -και είναι πλούσια νομολογία μέχρι το Ανώτατο Δικαστήριο- θεωρούνται έτσι κι αλλιώς κάποια στιγμή ότι καλύπτουν πάγιες και διαρκείς ανάγκες. Και εγώ ειλικρινά δεν μπορώ να καταλάβω, κύριε Υφυπουργέ, γιατί να συνεχίζεται αυτό το καθεστώς και να μη δοθεί μία λύση, η οποία θα κάνει τη διαφορά και δεν θα αφήσει σ' αυτήν την ανασφάλεια τους ίδιους ανθρώπους και βέβαια και δεν αποβαίνει αυτή η ανασφάλεια και αυτό το σύστημα σε βάρος της ποιότητας των παρεχομένων υπηρεσιών στα εκπαιδευτικά ιδρύματα.
'Ενα άλλο θέμα, που και εκείνο το κρίνατε λίγο πριν όταν μιλήσατε ως δίκαιο, αλλά όμως δεν το λύνετε γιατί το Υπουργείο Οικονομικών προφανώς δεν εγκρίνει τις πιστώσεις, είναι το γνωστό επίδομα για το διοικητικό προσωπικό των Τ.Ε.Ι., κάτι το οποίο το θέσαμε και όταν ήλθε και συζητήθηκε το μισθολόγιο. Και τότε είχε ειπωθεί από την πλευρά της ηγεσίας του Υπουργείου Παιδείας, ότι υπάρχει πρόθεση να λυθεί, να ενισχυθεί, να δοθεί το επίδομα, αλλά όμως μέχρι 
 




Σελίδα 9980 
σήμερα δεν υπήρξε λύση. Και η διαιώνιση αυτού του προβλήματος δημιουργεί περαιτέρω προβλήματα στη λειτουργία των τεχνολογικών ιδρυμάτων. Περιμένουμε να υπάρξει λύση, να υπάρξει συνεννόηση με το Υπουργείο Οικονομικών, ώστε να δοθεί λύση.
Τέλος, κύριε Υπουργέ, είμαι υποχρεωμένος να επαναλάβω αυτό που είχα πει στο Τμήμα Διακοπών της Βουλής όταν περνούσε ο νόμος για την επετηρίδα και για τους αναπληρωτές καθηγητές.
Δυστυχώς, βρισκόμαστε σε μια κρίσιμη φάση σε συνεχείς κινητοποιήσεις των αναπληρωτών καθηγητών και δασκάλων. Μπορεί να έχουμε επιπτώσεις σημαντικές αυτό το μήνα που τρέχει, τον Ιούνιο μήνα που είναι για εξετάσεις.
Απορώ πραγματικά γιατί δεν δίνει μια λύση το Υπουργείο για τους αναπληρωτές καθηγητές. Το επιχείρημα δεν μπορεί να στέκει στη λογική ότι υπάρχουν πολλοί ή ότι θέλουμε να κάνουμε ποιότητας καθηγητές ή δασκάλους που να διδάσκουν στην πρωτοβάθμια και δευτεροβάθμια εκπαίδευση, όταν αυτοί όλοι ξέρουμε ότι διδάσκουν στο δημοτικό, στο γυμνάσιο στη δευτεροβάθμια εκπαίδευση άλλος τρία, άλλος πέντε, άλλος οκτώ χρόνια. Διότι σ' αυτήν την περίπτωση έκρινε η πολιτεία, έκρινε η Κυβέρνηση, η όποια κυβέρνηση ότι έχουν την ποιότητα, τη δυνατότητα, την ικανότητα να διδάσκουν αποτελεσματικά σύμφωνα με τις ανάγκες της πρωτοβάθμιας και δευτεροβάθμιας εκπαίδευσης.
Πραγματικά αντίκειται στην αρχή της χρηστής διοίκησης, αλλά αντίκειται και σε βασικούς κανόνες απέναντι σ' αυτούς τους ανθρώπους, οι οποίοι διδάσκουν και τώρα τους λέμε να πάνε σε διαγωνισμό. Νομίζω ότι πριν είναι ακόμη αργά -και το επισημαίνω με όλη την υπευθυνότητα- πρέπει να δώσει εδώ και τώρα μ' αυτό το νομοσχέδιο λύση το Υπουργείο Παιδείας, γιατί θα έχουμε τις συνέπειες αν δεν δώσει και τελικά ενδεχομένως να αναγκαστεί κάποια στιγμή, αφού γίνει το κακό το μήνα αυτό, να δώσει λύση γιατί είναι δίκαιο το αίτημα. Δεν μπορεί να υπάρξει επιχείρημα που να λέει ότι δεν έχουν ικανότητα, δεν μπορούν αυτοί να διδάξουν ενώ επί οκτώ και δέκα ίσως και περισσότερα χρόνια θεωρούνταν ικανοί και δίδασκαν.
Παρακαλώ να το δείτε απόψε για να μην έχουμε τις συνέπειες που θα έχουμε.
ΠΡΟΕΔΡΕΥΩΝ (Νικόλαος Κατσαρός): Ο κ. Αλεξόπουλος έχει το λόγο για προτασσόμενη δευτερολογία.
ΓΕΩΡΓΙΟΣ ΑΛΕΞΟΠΟΥΛΟΣ: Κύριε Υπουργέ, επανέρχομαι και εγώ στο άρθρο 3 για το πανεπιστημιακό άσυλο παρά την υπαναχώρησή σας στο 2/3. Να επισημάνω ότι και ως έχει, δυσχεραίνεται η λήψη αποφάσεων δεδομένου ότι πρέπει να προηγηθεί η επιτροπή ακαδημαϊκού ασύλου σε πλήρη απαρτία και με απόλυτο ομοφωνία. 
Θα έλεγα ότι θα πρέπει να υπαναχωρήσετε ακόμη ούτως ώστε οι λήψεις αποφάσεων να είναι ευχερέστερες, δεδομένου ότι όπως γνωρίζουμε όλοι πέραν των οποιωνδήποτε ιδεολογικών ή ιδεοληπτικών σκοπιμοτήτων, οι δραστηριότητες των βεβηλωτών του ασύλου και απρόσμενες είναι και απρογραμμάτιστες και είναι και εκρηκτικές. Γι' αυτό θα πρέπει να διευκολυνθεί έτι περισσότερο με τη λήψη αποφάσεων από τη μία επιτροπή. 'Οχι να προηγηθεί η μία και να ακολουθήσει η άλλη.
Στην παράγραφο 15 οι αλλαγές που προτείνονται όσον αφορά τη δραστηριότητα των υποψηφίων για εκλογή σε θέσεις τακτικών μελών εκπαιδευτικού προσωπικού των ΤΕΙ, δεν κρίνονται ουσιώδεις και δεν εξυπηρετούν την κάλυψη των αναμενομένων αναγκών από τις τεχνολογικές εξελίξεις οι οποίες είναι ραγδαίες και απαιτούν σίγουρα μεγαλύτερη έκταση εξειδίκευση και οργάνωση των δικών μας προσπαθειών σε όλους τους τομείς της τεχνολογίας. 
Θα ανέμενε κανείς μια και επιχειρούνται οι αλλαγές αυτές να γίνονται προς θετική κατεύθυνση με αναβάθμιση και όχι υποβάθμιση των προσόντων του εκπαιδευτικού προσωπικού των ΤΕΙ, προσόντων που αναφέρονται στον τεχνολογικό χαρακτήρα των ΤΕΙ και κατ' ακολουθία αποτελούν βασικά στοιχεία για τα επιτεύγματα του μέλλοντος. 
Οι ελπίδες για πρόοδο στον τεχνολογικό τομέα, στηρίζονται κυρίως στην εξασφάλιση και πλήρη αξιοποίηση αρίστου εκπαιδευτικού δυναμικού μέσω του οποίου θα επιτευχθεί η αναμενόμενη απόδοση των επενδύσεων που θα γίνονται κάθε χρόνο στον τεχνολογικό τομέα. 
Η παράγραφος 17 που αναφέρεται στην έκδοση κανονισμού σπουδών κάθε ΤΕΙ φαίνεται διαδικαστικά περίεργη και χρονικά ιδιαιτέρως περιορισμένη. Ο κανονισμός σπουδών αποτελεί ένα σοβαρό εργαλείο για την αρμονική συγκρότηση και λειτουργία των σπουδών και εφόσον θεωρηθεί δεδομένο το βασικό πλαίσιο των σπουδών εκ μέρους του Υπουργείου απαιτείται και ικανοποιητικός χρόνος για τη μελέτη, σύνταξη και δοκιμή ενός κανονισμού που θα αφήνει ελάχιστα κενά στην εφαρμογή των διαδικασιών των σπουδών.
Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, δεν υπάρχει άλλος εγγεγραμμένος για να πρωτολογήσει.
Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Πρώτα απ' όλα να κάνω δεκτή μια πρόταση του συναδέλφου κ. Χατζημιχάλη. Στο άρθρο 1, παράγραφος 12, εδάφιο δ' στην έβδομη και δέκατη τέταρτη σειρά προστίθενται οι λέξεις "και καθηγητές εφαρμογών".
Σχετικά με τη διάταξη της παραγράφου 8, του άρθρου 1 θα ήθελα να πω ότι δεν υπάρχει καμία υστεροβουλία προκειμένου εκ των υστέρων και με αναδρομική ισχύ να ισχυροποιηθούν αναπομπές οι οποίες έγιναν από τον Υπουργό Παιδείας.
Στην υπηρεσία εμφανίστηκαν κάποιες περιπτώσεις σύμφωνα με τις οποίες δικαστικές αποφάσεις έκριναν ότι τα 2/3 του εκλεκτορικού σώματος ήταν 2/3 εκλογικού σώματος και όχι σώματος το οποίο προέβαινε στις επιλογές του προσωπικού. Προέκυψε, δηλαδή, ένα θέμα ερμηνείας σε τι αφορά η πλειοψηφία των 2/3. Και επειδή υπήρξε η δικαστική εμπλοκή και επειδή συνεχίστηκε αυτή η εκκρεμότητα, γι' αυτό ακριβώς το λόγο προστρέχουμε σ'αυτήν την ερμηνευτικού τύπου διάταξη προκειμένου εφεξής να μην υπάρχει κανένα πρόβλημα. Δηλαδή, δεν θα έχει ουσιαστικά αναδρομική ισχύ. Τακτοποιεί ένα θέμα το οποίο ταλάνιζε μέχρι τώρα την εκπαιδευτική κοινότητα των ΤΕΙ.
Σχετικά με το ειδικό εκπαιδευτικό προσωπικό των καθηγητριών της αγγλικής: Ανήκαν στο ειδικό εκπαιδευτικό προσωπικό. Με τη συγκεκριμένη νομοθετική ρύθμιση εξελίσσονται και ανεβαίνουν, αναβαθμίζονται στο εκπαιδευτικό προσωπικό. Η πρώτη βαθμίδα που τους δίνεται είναι του καθηγητή εφαρμογών. Από εκεί και πέρα, όμως, αν έχουν τα προσόντα μπορούν σύμφωνα με το νόμο να εξελιχθούν. Επαναλαμβάνω, εφόσον έχουν όλα τα ακαδημαϊκά προσόντα για να διεκδικήσουν τη θέση του επίκουρου καθηγητή.
'Αρα, δεν είναι μία εξέλιξη η οποία συγχρόνως τους επιβάλλει και τη στάθμευση σ' ένα επίπεδο. Είναι μία εξέλιξη διαρκής η οποία εξαρτάται όμως από τα ακαδημαϊκά μας τους προσόντα.
Το ίδιο τώρα ισχύει και για το έκτακτο προσωπικό των ΤΕΙ που προσλαμβάνεται μ' αυτές τις ετήσιες συμβάσεις. 'Οποιος από αυτούς έχει τα ακαδημαϊκά προσόντα συμμετέχει στις εκλεκτορικές διαδικασίες για να καταλάβει μία από τις προκηρυγμένες θέσεις. Πού είδατε σε τριτοβάθμιο χώρο, ΑΕΙ και ΤΕΙ, να διορίζονται μαζικά μόνο με την προϋπηρεσία της εργασίας καθηγητές. Αυτό είναι εξωφρενικό. Απλούστατα εάν αυτοί οι καθηγητές που με ετήσιες συμβάσεις προσφέρουν τις υπηρεσίες τους σε δεδομένα γνωστικά αντικείμενα τα οποία όμως δεν είναι και σταθερά και αλλάζουν, μπορούν να συμμετάσχουν στο διαγωνισμό, μπορούν να συμμετάσχουν στις προκηρύξεις των θέσεων και να εξελιχθούν σε καθηγητές. 'Ομως, δεν μπορούμε εμείς μαζικώς να τους μονιμοποιήσουμε. Δεν γίνεται μονιμοποίηση προσωπικού σε ΑΕΙ και ΤΕΙ. Επιτέλους καταλάβετέ το. Εξάλλου είναι προσωπικό το οποίο -αφήνω το ότι το σεβόμαστε και κάνουμε ότι μπορούμε για να βελτιώσουμε τους όρους και τις συνθήκες προσφοράς εργασίας τους-προσφέρει εργασία από δύο έως δεκατέσσερις 
 




Σελίδα 9981 
ώρες. Μπορεί να είναι το 30% αριθμητικά του συνολικού αριθμού που υπηρετεί στα ΤΕΙ αλλά καλύπτει μόνο το 1/5 των ωρών διότι το μόνιμο επιστημονικό προσωπικό, οι καθηγητές, διδάσκουν δεκατέσσερις έως δεκαέξι ώρες. Από τους έκτακτους άλλοι δύο, άλλοι τρεις, άλλοι τέσσερις, άλλοι πέντε.
Και αυτό, γιατί; Καλύπτουν πρώτα απ' όλα κάποιες έκτακτες ανάγκες σχετικά με γνωστικά αντικείμενα, στα οποία δεν μπορούμε να βρούμε μόνιμο προσωπικό. Δεύτερον, την κατάτμηση σε υποομάδες των φοιτητών, τρίτον, τη σύνδεση της παραγωγής με τα εκπαιδευτικά αυτά ιδρύματα. 'Αρα, διαρκώς θα υπάρχει έκτακτο προσωπικό. Είναι αναγκαίο να υπάρχει ως έκτακτο. Δεν μπορούμε, επομένως μαζικά να διορίσουμε τους χίλιους ή τους χίλιους πεντακόσιους. Οι υπόλοιποι άλλοι χίλιοι πεντακόσιοι τι θα γίνουν; Και πώς θα πούμε ότι αναβαθμίζουμε τα ΤΕΙ όταν κάνουμε μαζικούς διορισμούς; Δεν γίνεται αυτό, παρά την καλή διάθεση που υπάρχει. Και βέβαια, η Κυβέρνηση εξαντλεί την κοινωνική της ευαισθησία με αυτήν τη βελτίωση των συμβάσεων εργασίας, που αν και είναι ετήσιες μπορούν να παραταθούν, χωρίς να αναγκάσουν τον ενδιαφερόμενο να υποβληθεί στη διαδικασία επιλογής μετά την προκήρυξη της θέσης, η οποία γίνεται κάθε χρόνο, από το Μάϊο ως τον Σεπτέμβριο.
Αυτά είχα να πω, κύριε Πρόεδρε, και σας ευχαριστώ.
ΠΡΟΕΔΡΕΥΩΝ (Νικόλαος Κατσαρός): Ο κ. Μπρατάκος έχει το λόγο για να δευτερολογήσει.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, θα επανέλθω στην παράγραφο 11, που αναφέρεται στην εξέλιξη του ειδικού εκπαιδευτικού προσωπικού. Η διαδικασία, κύριε Υπουργέ, για την εξέλιξή τους στη βαθμίδα του καθηγητή είναι πολύπλοκος και θα οδηγήσει σε αδιέξοδα. Υπάρχουν τρία όργανα τα οποία εμπλέκονται και τελικά η επιλογή γίνεται από το υπηρεσιακό συμβούλιο. Και έχουμε ένα υπηρεσιακό συμβούλιο για όλα τα ΤΕΙ και για όλους τους εκπαιδευτικούς των ΤΕΙ. Διανοείσθε τι θα γίνει, τι συσσώρευση θα έχουμε εκεί; Θα μπορέσει το υπηρεσιακό συμβούλιο μέσα σε ένα, σε δύο χρόνια να καλύψει όλες αυτές τις ανάγκες και να δώσει διέξοδο; Φοβάμαι ότι δεν μπορεί να γίνει αυτό, κύριε Υπουργέ. Δηλαδή, εκ των πραγμάτων θα βρεθούμε σε αδιέξοδο.
Δεύτερον, οι διαδικασίες εδώ εμπλέκονται. Θέλω να σας παρακαλέσω να ξεκαθαρίσετε, διότι στη διαρκή επιτροπή που σας παρακάλεσα πάλι να ξεκαθαρίσετε τη διαδικασία δεν την ξεκαθαρίσατε, από πού ξεκινάει ο εκπαιδευτικός, πού πρωτοβάζει την αίτησή του, ποιο είναι το πρώτο όργανο που τον επιλέγει ή αναφέρεται σ'αυτόν και τι κάνει το πρώτο όργανο, δηλαδή, το εκλεκτορικό Σώμα, τι κάνει το συμβούλιο του ΤΕΙ και τι κάνει το υπηρεσιακό συμβούλιο. Ξεκαθαρίστε τα αυτά τα πράγματα, γιατί πάλι θα φέρνετε διατάξεις εδώ για να κάνουμε ερμηνείες και να ψηφίζουμε ερμηνευτικές διατάξεις.
'Ερχομαι επίσης, κύριε Υπουργέ, σε ένα άλλο θέμα. Πέραν του ότι είναι σωστό αυτό που είπε η κ. Μπενάκη, στα ΤΕΙ στα οποία θα υπάρχει μεγαλύτερο ενδιαφέρον, θα έχουμε μεγαλύτερη συσσώρευση και η επιλογή εκεί θα είναι δυσκολότερη απ'ό,τι θα είναι η επιλογή σε ένα άλλο ΤΕΙ με μικρότερο ενδιαφέρον, με αποτέλεσμα να υπάρχει άνιση επιλογή.
Εν πάση περιπτώσει, έρχομαι και πάλι στο άρθρο 14. Στο παληό κείμενο είχατε μία διάταξη που έλεγε: "Για τη μισθολογική και βαθμολογική κατάσταση των μελών του ειδικού τεχνικού προσωπικού ΕΤΠ και των μελών του προσωπικού κλάδου τεχνικών εργαστηρίου εφαρμόζονται ανάλογα οι ισχύουσες διατάξεις για τους κλάδους ΤΕ0, ΤΕ1, ΠΕ18 της δευτεροβάθμιας Τεχνικής και Επαγγελματικής Εκπαίδευσης". Και ενώ αυτό το είχατε στα πρώτα σχέδια του νομοσχεδίου, το βγάζετε από το τελικό νομοσχέδιο. Δώσατε μία εξήγηση...
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δηλαδή, ήταν στη διαρκή επιτροπή και δεν την έχουμε τώρα;
ΑΓΓΕΛΟΣ ΜΠΡΑΤΑΚΟΣ: 'Οχι, το είχατε στα πρώτα σχέδια τα δικά σας.
Είπατε, όμως, στη Διαρκή Επιτροπή της Βουλής ότι θα το εξετάσετε το θέμα, θα συνεννοηθείτε με τον Υπουργό Οικονομικών για να το φέρετε σε διάταξη.
Ξέρετε ότι εδώ, όλοι οι ομοιόβαθμοί τους στην τεχνική εκπαίδευση έχουν άλλη μεταχείριση απ' ότι έχουν στα Τ.Ε.Ι. και στην ΣΕΛΕΤΕ και παντού. Υπάρχει δηλαδή, προφανής άνιση μεταχείρηση.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Σ' αυτό έχω δώσει απάντηση.
ΠΡΟΕΔΡΕΥΩΝ (Νικόλαος Κατσαρός): Αφήστε τον να τελειώσει, κύριε Υπουργέ, γιατί έχει ήδη περάσει αρκετά το χρόνο.
ΑΓΓΕΛΟΣ ΜΠΡΑΤΑΚΟΣ: 'Εχετε απαντήσει, κύριε Υπουργέ, αλλά νομίζω ότι η απάντησή σας δεν εμπεριέχει μέσα την ανάγκη η οποία επιβάλλει να κάνετε αποδεκτή αυτήν τη διάταξη. Αυτό χρονίζει. Θα το αφήσουμε έτσι; Πάλι ο Υπουργός Οικονομικών κ.ο.κ.;
Ευχαριστώ, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, θέλετε να δώσετε κάποια απάντηση;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ο κ. Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, αυτό το σχέδιο νόμου δεν λύνει προβλήματα ούτε του προσωπικού ούτε των Τ.Ε.Ι. ούτε των προγραμμάτων σπουδών ούτε των σπουδαστών ούτε καν το θέμα των νομικών συμβούλων δεν λύνει ούτε του έκτακτου προσωπικού και γι'αυτό υπάρχουν τόσες τροπολογίες οι οποίες θα συζητηθούν εδώ. Δεν ξέρω όμως, όταν θα συζητηθούν οι τροπολογίες, αν θα έχει την ίδια ευαισθησία ο Υπουργός στην πλειοψηφία που είχε για το άσυλο. Για να δούμε, θα αποδεχθεί τότε τη θέση της πλειοψηφίας;
Κύριε Πρόεδρε, για το άσυλο θέλω να επισημάνω το εξής: Δεν μου κάνει εντύπωση ότι δεν αναφέρθηκε ούτε ο Υπουργός ούτε όσοι υποστήριξαν τον περιορισμό του ασύλου για το πότε και από ποιον παραβιάστηκε το άσυλο. Υπαινίσσονται τους κουκουλοφόρους που στο κάτω-κάτω τους στέλνουν οι μυστικές υπηρεσίες; Ξέχασαν το Πολυτεχνείο; Ξέχασαν ποιος σφαγίασε την ελληνική νεολαία στο Πολυτεχνείο και με ποιο πρόσχημα, για να υπερασπιστεί τη λειτουργία του Πολυτεχνείου;
Τέτοια λέτε με τον έναν ή με τον άλλον τρόπο. Πείτε τα, θα τα χρεωθείτε. Και μην ξεχνάτε ότι αυτές τις μέρες που λέτε και ψηφίζετε αυτά τα πράγματα τα ΜΑΤ είναι στη Βουλή, είναι μπροστά στους εργαζόμενους και έχουμε εικόνες που μας θυμίζουν εποχές που δεν θα έπρεπε. Δεν θα έπρεπε να υπαναχωρήσετε σε αυτό έστω που επαναχωρήσατε. 
Για το θέμα του προσωπικού, εμείς βέβαια έχουμε και τροπολογίες. Και το επιστημονικό προσωπικό και το έκτακτο προσωπικό μπορεί να ρυθμιστεί με κριτήρια προσόντων, μέσω των εκλεκτορικών Σωμάτων, μία κλειστή διαδικασία, η οποία μπορεί να βοηθήσει και να αναβαθμίσει τα Τ.Ε.Ι. Δεν το κάνετε, φέρετε τις ευθύνες σας.
Κλείνω με τούτο: 'Οσα δεν κάνετε για το καλό των Τ.Ε.Ι., θα κάνετε όταν πρόκειται για περιορισμό των δαπανών. Αυτή είναι η έννοια της παραγράφου που ψηφίζετε, για τη σίτιση των φοιτητών και τη σύνδεσή της με την απόδοση. Σας προκάλεσα επανειλημμένα να μας πείτε πόσοι, ποιοι -και είχατε υποχρέωση να το κάνετε- είναι οι αιωνόβιοι φοιτητές. Σας είπα ότι στη Θεσσαλονίκη δεν είναι κανένας που να κρατάει τέτοιο δωμάτιο και επιμένετε να τα λέτε πάλι. Θέλετε να καλύψετε την αντιδραστική σας πολιτική. 
ΠΡΟΕΔΡΕΥΩΝ (Νικόλαος Κατσαρός): Η κ. Λουλέ έχει το λόγο.
ΑΝΔΡΙΑΝΗ ΛΟΥΛΕ: Κύριε Πρόεδρε, θεωρώ απαράδεκτη τη στάση του Υπουργού, που μέσα σε ένα τέταρτο άλλαξε τη γνώμη του για το άσυλο, λέγοντας ότι αφού το θέλει η πλειοψηφία πρέπει να γίνει.
Γνωρίζουμε τη θέση της Νέας Δημοκρατίας. Είναι πάγια, σταθερή χρόνια ολόκληρα. Εκείνο που δεν είναι σταθερό είναι η άποψη που έχει η Κυβέρνηση και μέσα σε ένα τέταρτο έρχεται και αλλάζει τη γνώμη της. Αυτό είναι όχι μόνο για 
 




Σελίδα 9982 
λύπη, αλλά είναι κακό και για τη Βουλή και για τον κόσμο που ακούει.
Μπορεί βέβαια, κύριε Υπουργέ, να υποστηρίζετε ότι το όργανο αυτό μια και θα έχει ολιγομελές σχήμα, θα είναι και ευκολοσυγκροτούμενο, αλλά σκεφθείτε ότι οι αποφάσεις του θα είναι αμφισβητήσιμες μια και προέρχονται από μικρή πλειοψηφία. 
Εξάλλου, δεν έχουμε μέχρι σήμερα, κύριες και κύριοι συνάδελφοι, συναντήσει κατεπείγουσες περιπτώσεις ανάγκης λύσης του ασύλου στα Τ.Ε.Ι., που θα μας οδηγούσαν σε τέτοιες προτάσεις. Δεν μιλάμε για Α.Ε.Ι. σήμερα, μιλάμε για Τ.Ε.Ι. και πείτε μου ένα Τ.Ε.Ι. που να έχει καεί και να έχει καταστραφεί.
Σας παρακαλώ πολύ, κύριε Υπουργέ, να μου πείτε επίσης για την τροπολογία των εκτάκτων, εκτός από το αν θα πληρώνονται το καλοκαίρι, που ήδη απαντήσατε. Θα ήθελα να μου πείτε αν θα ξανακαταθέτουν τα χαρτιά τους και θα ξαναπροσλαμβάνονται το Σεπτέμβρη, αν θα πληρώνονται κανονικά στην ώρα τους, έγκαιρα ή αν θα ισχύει το σημερινό καθεστώς και κάτω από ποιες προϋποθέσεις θα γίνεται αυτή η ανανέωση.
ΠΡΟΕΔΡΕΥΩΝ (Νικόλαος Κατσαρός): Η κ. Αράπη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, θα μιλήσω πάλι για το ειδικό προσωπικό, το έκτακτο. Πρέπει να εισαχθεί μία ρύθμιση όσον αφορά τους έκτακτους, που θα χρειάζονται κάθε χρόνο. Είπατε ότι για δύο χρόνια θα μπορούν να προσληφθούν και θα πρέπει να συμπληρώνουν κάποιοι μία τετραετία. Δηλαδή, έτσι θα μπορεί ένας έκτακτος που έχει τέσσερα, πέντε, έξι, επτά χρόνια να προσλαμβάνεται πάλι την καινούρια χρονιά; Δεν θα πρέπει αυτό να είναι ένα προσόν τυπικό, να ξαναπροσλαμβάνεται; Και μπορεί να έρχεται ένας άλλος στη θέση, ο οποίος δεν έχει δουλέψει καθόλου και να παίρνει τη θέση;
Επίσης, κύριε Υπουργέ, δεν είναι παράλογο να μονιμοποιείται κάποιος με μία προκήρυξη μόνο σε μία θέση μόνιμου του εκπαιδευτικού προσωπικού των Τ.Ε.Ι. και αυτοί που δουλεύουν χρόνια να μην μπορούν να μονιμοποιηθούν; Είπατε "δεν θα τους μονιμοποιήσουμε και όλους". Φυσικά, δεν συμφωνούμε και δεν σας ζητήσαμε εμείς να τους μονιμοποιήσετε όλους τους εκπαιδευτικούς των Τ.Ε.Ι., που δουλεύουν σαν έκτακτοι.
'Οσον αφορά την παράγραφο 18 και την αντιφατικότητα ανάμεσα στη διατύπωση του νομοσχεδίου και την τοποθέτηση του κυρίου Υπουργού στην επιτροπή, όπως καταγράφθηκε στα πρακτικά, όσον αφορά το κριτήριο σίτισης των φοιτητών, θα ήθελα να σας πω, κύριε Υπουργέ, ότι πρέπει να ξεκαθαρίσετε βάσει ποιας ρύθμισης προτείνεται να καταργηθεί αυτό, να μην πηγαίνουν να σιτίζονται οι φοιτητές. Διαχωρισμός καλών και κακών φοιτητών δεν πρέπει να υπάρχει. Θα είναι οι χαμηλόβαθμοι, αυτοί που θα έχουν πάρει μικρό βαθμό; Φυσικά, γνωρίζετε πολύ καλά ότι αυτοί που παίρνουν μικρό βαθμό, είναι αυτοί που κατάγονται από ασθενέστερα τμήματα της χώρας μας. Ξεκαθαρίστε, λοιπόν, τη θέση σας αυτή.
'Οσον αφορά την παρέμβαση στην εκλογή του μόνιμου προσωπικού, θεωρούμε ότι η συμπλήρωση εκλεκτόρων εκτός Τ.Ε.Ι., που θα γίνεται βάσει του άρθρου 16, θα οδηγήσει σε προσλήψεις πάλι "ημετέρων" -σας το λέω πάλι, διότι εσείς μου απαντήσατε προηγουμένως- και θα εμπλέξει τα ιδρύματα σε σοβαρά προβλήματα. Αυτό είναι απαράδεκτο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Εκλεκτορικά σώματα είναι. Πως είναι ημέτεροι;
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Να δούμε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Εκλεκτορικά σώματα είναι. Ξέρετε τις διαδικασίες;
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Γνωρίζω τις διαδικασίες.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αυτοί δεν είναι ημέτεροι και άλλοι...
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Γνωρίζω τη διαδικασία, κύριε Υπουργέ. Είναι απαράδεκτο να διορίζονται άλλοι επιστήμονες με υπουργική απόφαση και άλλοι από εκλεκτορικά σώματα. Νομίζω ότι το γνωρίζετε.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, δεν υπάρχει άλλος εγγεγραμμένος να μιλήσει.
Κηρύσσεται περαιωμένη η συζήτηση επί του άρθρου 1.
Ερωτάται το Σώμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία. 
ΠΡΟΕΔΡΕΥΩΝ (Νικόλαος Κατσαρός): Συνεπώς το άρθρο 1 έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Εισερχόμαστε στη συζήτηση του άρθρου 2.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόδρε, το λόγο. 
ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Υπουργέ, έχετε το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Στην όγδοη περίοδο του εδαφίου β' της παραγράφου 1, οι λέξεις "μέσω κηδεμόνος" αντικαθίστανται από τις λέξεις "μέσω άλλου προσώπου", σύμφωνα με υπόδειξη της Νομικής Υπηρεσίας. Στο τέλος της ίδιας περιόδου, οι λέξεις "ή δικαστικής απόφασης" διαγράφονται και τίθεται τελεία. Μετά την παράγραφο 7, προστίθεται νέο εδάφιο ως εξής:
"Απόσπαση πέραν της πενταετίας στα σχολεία της παρούσας παραγράφου επιτρέπεται προκειμένου περί εκπαιδευτικών, συζύγων Ελλήνων δημοσίων λειτουργών ή υπαλλήλων, οι οποίοι προτείνονται από την Eλληνική Κυβέρνηση και διορίζονται σε θέσεις Διεθνών Οργανισμών. Το παρόν εδάφιο εφαρμόζεται για τις αποσπάσεις από το σχολικό έτος 1998-1999".
Στην παράγραφο 14 στην τρίτη σειρά μετά τη λέξη "βαθμού", προστίθενται οι λέξεις "πρόεδρος κοινότητας, δήμαρχος και νομάρχης" αντίστοιχα.
Στο τέλος της αυτής παραγράφου προστίθεται εδάφιο ως εξής: 
"Εάν είναι ήδη προϊστάμενοι διευθύνσεων και γραφείων, σχολικοί σύμβουλοι και διευθυντές σχολείων και εκλεγούν σε θέση προέδρου κοινότητας, δημάρχου ή νομάρχου εκπίπτουν αυτοδικαίως από τις ανωτέρω θέσεις, μετά την ανάληψη των καθηκόντων τους".
Στην τρίτη γραμμή της παραγράφου 15 η λέξη "αντικαθίσταται" γίνεται "προστίθεται" και οι λέξεις "ως εξής" αντικαθίστανται με τις λέξεις "το εξής".
Στην ίδια παράγραφο οι λέξεις "Με απόφαση του Υπουργού Εθνικής Παιδείας και Θρησκευμάτων καθορίζονται οι προϋποθέσεις συμμετοχής υποψηφίων για εισαγωγή στην ΠΑ.ΤΕ./Σ.Ε.Λ.Ε.Τ.Ε." αντικαθίστανται από τις λέξεις: "Με την ίδια απόφαση καθορίζονται οι προϋποθέσεις συμμετοχής στη διαδικασία επιλογής".
Στη δέκατη έβδομη γραμμή της παραγράφου 23 και μετά τα αρχικά "Κ.Ε.Ε." (Κέντρο Εκπαιδευτικής 'Ερευνας) διαγράφεται η λέξη "και", τίθεται κόμμα.
Kαι στη δέκατη ένατη γραμμή της ίδιας παραγράφου μετά τα αρχικά "Σ.Ε.Λ.Ε.Τ.Ε" προστίθενται οι λέξεις "Ινστιτούτο Διαρκούς Εκπαίδευσης Ενηλίκων (Ι.Δ.ΕΚ.Ε.)".
Στο τέλος της παραγράφου 26 του άρθρου 2 και πριν τα εισαγωγικά τίθεται τελεία και προστίθεται φράση ως ακολούθως: 
"Κάθε άλλη παρακράτηση, πέραν των προβλεπομένων από την αντίστοιχη διακρατική συμφωνία, καταργείται".
Ευχαριστώ, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, στο άρθρο 2 έχω να κάνω τις εξής παρατηρήσεις:
Πρώτον, στην παράγραφο 1 που μιλάει για τους συλλόγους γονέων και κηδεμόνων, η λέξη "κηδεμόνων" είναι αδόκιμη και τη διόρθωσε ο κύριος Υπουργός.
Η πρώτη παρατήρηση, που έχω να κάνω, αφορά τη 
 




Σελίδα 9983 
συνταγματικότητα του άρθρου αυτού, γιατί νομίζω ότι η διάταξη αυτή, κύριε Υπουργέ, αντίκειται στο άρθρο 12 του Συντάγματος, εισάγοντας κρατικής επιλογής σωματειακή οργάνωση των γονέων.
Η μορφή των συλλόγων, των ομοσπονδιών και των συνομοσπονδιών θα πρέπει να είναι ελεύθερη. Το μόνο, το οποίο μπορεί να κάνει το Υπουργείο Παιδείας με το νόμο, είναι να καθορίσει τους όρους και τις προϋποθέσεις, με τις οποίες οι σύλλογοι αυτοί εμπλέκονται στην εκπαιδευτική διαδικασία. Δεν μπορείτε, δηλαδή, να καθορίσετε με νόμο τον τρόπο συγκρότησης των συλλόγων αυτών.
Το δεύτερο, το οποίο έχω να παρατηρήσω εδώ, κύριε Υπουργέ, είναι ότι με το να αποδέχεσθε την ύπαρξη ψηφοδελτίων στην εκλογή των διοικητικών συμβουλίων των συλλόγων γονέων, επιτρέπετε τον κομματισμό μέσα στους συλλόγους αυτούς.
Είναι πάρα πολύ σημαντικό, κύριε Υπουργέ, και θέλω να το προσέξετε. Καταργήστε τη δυνατότητα εκλογής των διοικητικών συμβουλίων με ψηφοδέλτια και θεσπίστε να υπάρχει μόνον ένα ενιαίο ψηφοδέλτιο, ώστε να αποφεύγονται οι ομαδοποιήσεις και τα κομματικά μέσα στους συλλόγους αυτούς.
Το τρίτο το οποίο θέλω να παρατηρήσω αναφέρεται στο εδάφιο 6 που μιλάει για την παράταση της απόσπασης εκπαιδευτικών στο εξωτερικό. Συμφωνούμε ότι στη μόνη περίπτωση που μπορεί να επιτρέπεται παράταση πέραν της πενταετίας είναι η πρώτη περίπτωση, που αναφέρεται σε εκπαιδευτικούς που αποσπώνται εξαρχής, χωρίς τις τακτικές τους αποδοχές στην Ελλάδα και χωρίς το επιμίσθιο του εξωτερικού, ύστερα από αίτησή τους. Δηλαδή, μιλάω μόνο για αυτήν την περίπτωση, γιατί φοβούμαι ότι στις άλλες περιπτώσεις δημιουργείται ένα καθεστώς το οποίο πληρώνει βλάπτει την εκπαίδευση ελληνοπαίδων του εξωτερικού.
'Ερχομαι τώρα στο εδάφιο 19 που αναφέρεται, κύριε Υπουργέ, στο διοικητικό συμβουλιο του Κέντρου Εκπαιδευτικής 'Ερευνας, το ΚΕΕ. Είμαι αντίθετος στη λειτουργία αυτού του οργάνου, δηλαδή, του Κέντρου Εκπαιδευτικής 'Ερευνας, που στην πραγματικότητα δεν κάνει τίποτε, αλλά αντιθέτως εμπλέκεται με το Εκπαιδευτικό Ινστιτούτο και δημιουργεί σύγχυση. Είναι γνωστές οι αντιπαλότητες και αντιπαραθέσεις που είχαμε κατά καιρούς μεταξύ του κ. Ξαρχάκου, που είναι ο Πρόεδρος του Εκπαιδευτικού Ινστιτούτου και του κ. Κασωτάκη, που είναι ο Πρόεδρος του ΚΕΕ.
Τέλος, έρχομαι στην παρ. 21, με την οποία παρατείνεται μέχρι το 67ο έτος της ηλικίας η δυνατότητα των καθηγητών των σχολών των Ενόπλων Δυνάμεων να παραμένουν ως καθηγητές. 
Θέλω εδώ, κύριε Υπουργέ, να επισημάνω ότι πρέπει να δείτε και το θέμα των καθηγητών των ΤΕΙ. Από τη μια μας λέτε ότι τα ΤΕΙ ανήκουν στη τριτοβάθμια εκπαίδευση, ότι το ένα σκέλος είναι τα ΑΕΙ και το άλλο είναι τα ΤΕΙ και ενώ όσον αφορά το προσωπικό των ΑΕΙ το έτος αποχώρησης είναι το 67ο και το ίδιο γίνεται και στις στρατιωτικές σχολές τώρα -και καλά κάνετε- αφήνετε εκτός μόνο τους καθηγητές των ΤΕΙ.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Εχουμε φέρει τροπολογία. 
ΑΓΓΕΛΟΣ ΜΠΡΑΤΑΚΟΣ: Δεν την είδα. Τουλάχιστον κάντε και κάτι σημαντικό μ' αυτό το νομοσχέδιο.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω τη τιμή να σας ανακοινώσω ότι η ψηφοφορία για την άρση της ασυλίας θα γίνει αύριο, σύμφωνα με ειδική ημερήσια διάταξη, η οποία θα κυκλοφορήσει. 
Ο κ. Τασούλας, έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, η παρ. 1 του άρθρου 2, αναφέρεται στα σχολικά συμβούλια. Παρεμβαίνει με άλλα λόγια με ένα νόμο, στο πώς θα λειτουργούν τα σχολικά συμβούλια και παρακάτω, πώς θα λειτουργούν οι σύλλογοι γονέων και κηδεμόνων. Αλλάζει μάλιστα το "κηδεμόνων" με άλλα πρόσωπα. Ποιος ξέρει ποιος θα βγει από τα άλλα πρόσωπα, τι θα είναι αυτά τα άλλα πρόσωπα.
Αλλά εν πάση περιπτώσει, εκείνο το οποίο εμείς δεν μπορούμε να δεχθούμε και το θεωρούμε απαράδεκτο είναι ότι η συγκρότηση των συλλόγων γονέων και κηδεμόνων θα είναι στην ευθύνη ενός νόμου ή στην ευθύνη του διευθυντή του σχολείου. Θα πρέπει οι ίδιοι οι γονείς να είναι εκείνοι οι οποίοι θα συγκροτήσουν τα όργανά τους.
Θεωρούμε ότι, όπως γίνονται οι ρυθμίσεις -το είπαμε και στην επιτροπή και επί της αρχής- δημιουργούνται σοβαρότατα προβλήματα εκπροσώπησης.
Θα έχετε από ένα σχολείο -το είπαμε και δεν απαντήσατε- σε μια ομοσπονδία νομαρχιακού επιπέδου. 'Ενα σχολείο εξακοσίων μαθητών, στο οποίο μετείχαν διακόσιοι ένας, να εκπροσωπείται με είκοσι αντιπροσώπους και ένα σχολείο εξακοσίων μαθητών, που δεν ήλθαν διακόσιοι ένας αλλά εκατόν ενενήντα εννέα, δεν θα εκπροσωπείται από κανέναν. Αυτά τα λέτε μέσα στο νόμο. Διαβάστε τον, ξαναδείτε τον και θα δείτε ότι είναι έτσι όπως σας λέω.
Αντί, λοιπόν, να ρυθμίζετε εσείς αυτά τα πράγματα, αφήστε τους συλλόγους γονέων και κηδεμόνων να λύσουν τα προβλήματά τους.
Αρκετά εδάφια, αρκετοί παράγραφοι εδώ, αναφέρονται στο ζήτημα προβλημάτων της εκκλησίας. Ξέρετε τη θέση μας. Να διαχωριστεί η εκκλησία από το κράτος και ο καθένας να κάνει τη δουλειά του. Να λύνει η εκκλησία τα του οίκου της όπως εκείνη νομίζει, με τον τρόπο που θέλει ή με τον καλύτερο τρόπο εν πάση περιπτώσει.
Το θέμα της παραγάφου 11, όπως ήταν στην αρχή του σχεδίου νόμου -την αντιστοιχία δεν μπορώ να τη βρω- αναφέρεται στην Ολυμπιάδα. Είπαμε και στην επιτροπή ότι είναι παράλογο. Από τη μια μεριά λέτε ότι καταργείτε τις εξετάσεις και από την άλλη λέτε να μπαίνουν άνευ εξετάσεων αυτοί που επιτυγχάνουν και δε συμμαζεύεται. Διαφοροποιήσεις και διακρίσεις με τις οποίες εμείς δεν συμφωνούμε.
Στην παράγραφο 16 αναφέρεσθε σε ζητήματα μετεγγραφών. Θα ήθελα εδώ να αναφερθώ στο εξής: 'Ερχονται επανειλημμένα ζητήματα μετεγγραφών. Τα παραπέμπετε σε επόμενα νομοσχέδια. Θυμάμαι ότι σ'ένα προηγούμενο νομοσχέδιο που συζητήσαμε, βάλαμε τα ζητήματα ειδικών ομάδων όπως είναι οι ασθενείς και συγκεκριμένα οι διαβητικοί. Είχατε πει ότι θα το λύσετε. Και δεν το λύσατε και δεν το φέρατε. Τι πρέπει να κάνετε; Πρέπει να καθοριστεί από ένα επιστημονικό όργανο, συνολικά και μια φορά, ποια είναι αυτά τα νοσήματα για τα οποία θα υπάρχει μια ειδική πρόβλεψη στο νόμο για τα ζητήματα των μετεγγραφών. Δεν το κάνατε και πρέπει να το κάνετε αυτό.
Στην παράγραφο 23, 24 όπως αναδιατυπώθηκε, αναφέρεσθε στις εξαιρέσεις του ν. 2527, αλλά δεν διορθώνετε αυτό που καίει τα ερευνητικά ιδρύματα, που είναι οι συμβάσεις έργου. Πρέπει να μετατρέψετε αυτές τις συμβάσεις έργου σε συμβάσεις εργασίας, γιατί οι άνθρωποι με συμβάσεις έργου δεν έχουν δικαιώματα ούτε σε άδειες ούτε σε επιδόματα ούτε σε τίποτα. Θα πρέπει να τ'αλλάξετε αυτό το πράγμα. Δεν ψηφίζουμε ούτε αυτό το άρθρο.
ΠΡΟΕΔΡΕΥΩΝ (Νικόλαος Κατσαρός): Η κ. Λουλέ έχει το λόγο.
ΑΝΔΡΙΑΝΗ ΛΟΥΛΕ: Κύριε Πρόεδρε, κύριε Υπουργέ, στην παράγραφο 1 β' 13 ιδρύεται σχολή γονέων. Μας βρίσκει τελείως αντίθετους, το είπαμε και προχθές, φοβούμαστε ότι ο κύριος στόχος θα είναι η προσπάθεια ιδεολογικοπολιτικής διαμόρφωσης των γονέων, μια και το ένστικτό τους πάντα κατά τη γνώμη μας τους οδηγεί σε σωστούς δρόμους και σε σωστές αποφάσεις για τα παιδιά τους.
Δεν μπορούμε να κατανοήσουμε τι θα προσφέρει η σχολή αυτή και πώς θα συμβάλει στη βελτίωση του γονέα ενός ενήλικα που και η διαμόρφωση του χαρακτήρα του, αλλά και οι γνώσεις του έχουν πια ολοκληρωθεί.
Στην παράγραφο 1, η δυνατότητα που εκχωρείται στο διευθυντή να συγκαλεί έκτακτα μόνος του το σχολικό συμβούλιο, θα οδηγήσει σε αυθαιρεσίες πιθανόν. Ορθότερα κατά τη γνώμη μου θα ήταν να συμπληρωνόταν: "Ο διευθυντής και ένας τουλάχιστον φορέας".
 




Σελίδα 9984 
Σε ό,τι αφορά τους συλλόγους γονέων, θεωρούμε ότι προσπαθείτε και εδώ να παρέμβετε και μάλιστα καθοριστικά στη λειτουργία τους. Πιστεύω, ότι θα πρέπει να απαλειφθούν οι φράσεις "δεν συμμετέχει" και "δεν εκπροσωπείται" από την παράγραφο 1β'2. Δεν είναι δυνατόν οι γονείς εκείνοι οι οποίοι θέλουν να εκπροσωπούν τα παιδιά τους να εξαιρούνται από τη σχολική επιτροπή και από το σχολικό συμβούλιο.
Στην παράγραφο 2 1β' που αφορά τους αναπληρωτές συντονιστές της εκπαίδευσης εξωτερικού, να πω ότι τα προσόντα τους είναι πολύ λίγα. Να καθορίσουμε συγκεκριμένα πόσα έτη παραμονής στη χώρα απόσπασης πρέπει να έχει ο εκπαιδευτικός για να μπορεί να αναπληρώσει το συντονιστή.
Σε συνδυασμό δε με το διορισμό τους έτσι όπως το έχετε κάνει με υπουργική απόφαση που ορίζετε στην παράγραφο 2, 1γ, όλοι κατανοούμε την παρέμβαση, που προσπαθείτε να πετύχετε. Στην παράγραφο 4 επίσης πιστεύουμε ότι αποσπώμενος αυτός θα πρέπει να γνωρίζει σχετικά τουλάχιστον τη γλώσσα της χώρας στην οποία πηγαίνει και αν όχι να βάλετε γαλλική, αγγλική, γερμανική και ιταλική. Πρέπει να μπει και ιταλική γλώσσα, γιατί υπάρχουν πολλές ιταλόφωνες χώρες, στις οποίες στέλνουμε καθηγητές.
Κραυγαλέο δείγμα κατά την άποψή μας της προχειρότητας της Κυβέρνησης είναι η απαλειφή στην παράγραφο 7 των διετών τουλάχιστον μεταπτυχιακών σπουδών του αποσπώμενου. Πως είναι δυνατόν να απαλειφθούν αφού μιλάτε και για τμήματα τριτοβάθμιας εκπαίδευσης εξωτερικού. Είναι δυνατόν να μην κατέχει μεταπτυχιακό ο αποσπώμενος σ' αυτά; Προτείνουμε λοιπόν, τουλάχιστον για όσους αποσπώνται σε τριτοβάθμια ιδρύματα του εξωτερικού να παραμείνει η απαίτηση του μεταπτυχιακού, μια και αφού όπως αναφέρατε στην επιτροπή είναι οι πρεσβευτές της χώρας μας στο εξωτερικό. Παράγραφος 11 να συμπληρωθούν και για όσους αποφοίτους λυκείου έχουν διακριθεί και σε άλλους διαγωνισμούς. Διεθνείς, βαλκανικούς αλλά και πανελλήνιους και φυσικά να συμπεριληφθούν και όσοι διακρίνονται σε καλλιτεχνικούς και μουσικούς διαγωνισμούς.
Στην παράγραφο 20 για το Γενικό Διευθυντή της "Σιβιτανιδείου" στα πτυχία να προσθέσουμε και την ΑΣΕΤΕΜ ΣΕΛΕΤΕ, αφού είναι η μοναδική σχολή που βγάζει καθηγητές τεχνικής εκπαίδευσης. Πως είναι δυνατόν να τους αγνοούμε.
Παράγραφος 23. Θα πρέπει να προστεθεί και η ΣΕΛΕΤΕ και στη χρηματοδότηση μέσω των ειδικών λογαριασμών για ερευνητικά προγράμματα και όχι μόνο για προγράμματα του ΕΠΕΑΕΚ όπως καλώς την προσθέσατε, γιατί δεν πρέπει να ξεχνάμε ότι και η ΣΕΛΕΤΕ ανήκει στην τριτοβάθμια εκπαίδευση. Στην παράγραφο 24 εδάφια β και γ που καθορίζεται το θέμα μεταφοράς των μαθητών, νομίζω ότι είναι υπερβολικές οι απαιτήσεις. 'Εγκριση περιφερειάρχη, μειοδοτικοί διαγωνισμοί, πολλοί όροι προϋποθέσεις από πέντε διαφορετικά Υπουργεία είναι δυνατόν έτσι να μπορούν να μεταφέρονται οι μαθητές με τόσα που ζητάτε; Το ορθότερο πιστεύω ότι θα ήταν για μεν τις μεταφορές εντός του νομού, υπεύθυνος να είναι ο νομάρχης και για τις μεταφορές μαθητών μεταξύ όμορων νομών ο περιφερειάρχης που θα θέτουν τους όρους και τις προϋποθέσεις για την υπογραφή συμβάσεων για τη μεταφορά των μαθητών. Ευχαριστώ.
ΠΡΟΕΔΡΕΥΩΝ (Νικόλαος Κατσαρός): Η κ. Αράπη Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, στο άρθρο 1 παράγραφος 1, όσον αφορά το σχολικό συμβούλιο που πρέπει κάθε φορά ο ιδιοκτήτης του σχολείου να συγκαλεί το σχολικό συμβούλιο, νομίζω ότι δεν είναι σωστό και θα πρέπει να υπάρχει και ένας άλλος φορέας που να είναι υπεύθυνος για την σύγκλιση του συμβουλίου αυτού. 
Επίσης, όσον αφορά τα ψηφοδέλτια των γονέων και κηδεμόνων που αλλάξατε εδώ μέσω άλλου προσώπου, επειδή είμαι εκπαιδευτικός και γνωρίζω πολύ καλά ότι για να μαζευτούν οι γονείς να κάνουν εκλογές έπρεπε να μοιράζουμε βαθμούς και να κάθονται στην πόρτα να τους γράφουν και να τους καλούν για να κάνουν συμβούλια, καλό είναι, κύριε Υπουργέ, να μην ανακατευθεί το Υπουργείο και να δημιουργήσει ψηφοδέλτια όσον αφορά τους συλλόγους γονέων και κηδεμόνων, διότι έτσι θα γίνει ένας κομματισμός και είκοσι τριάντα γονείς που θα πρόσκεινται σε κάποιο χώρο θα μαζεύονται κάθε φορά. 
Επίσης είπα στην πρωτολογία μου και για την εναλλαγή της ημερομηνίας των εκλογών για να μπορούν οι γονείς με την αρχή του σχολικού έτους να προσφέρουν και αυτοί έργο στο συμβούλιο των δασκάλων και των καθηγητών. 
'Ενα άλλο θέμα είναι οι συντονιστές της εκπαίδευσης, κύριε Υπουργέ. Θεωρούμε ύποπτη τη ρύθμιση για τους αναπληρωτές συντονιστές που θα ορίζονται με υπουργική απόφαση. Είναι αδιανόητο να στέλνονται από το Υπουργείο εκπαιδευτικοί χωρίς προηγούμενη υπηρεσία στη χώρα απόσπασης. Δηλαδή, πως θα γίνεται αυτό; Αντί να στέλνει ο Υπουργός συντονιστές, καλό θα είναι να ορίζεται αναπληρωτής εκπαιδευτικός από γειτονική περιφέρεια, που γνωρίζει τα θέματα και έχει τις προϋποθέσεις και έτσι νομίζω ότι αυτή η ρύθμιση πρέπει να μην περάσει έτσι, διότι φοβάμαι ότι θα ορισθούν κάποιοι άνθρωποι που θα εξυπηρετούν κομματικά συμφέροντα και θα είναι πάλι οι ημέτεροι. Το γνωρίζουμε πολύ καλά, κύριε Υπουργέ, ποιοι τοποθετούνται στα γραφεία και τι εξυπηρετούν.
'Ερχομαι στην περίπτωση 6, που αναφέρεται στην παράγραφο 2, του άρθρου 28 του ν. 2413/96. Εδώ θα παρακαλούσα η δυνατότητα παράτασης της απόφασης να υπάρχει, εφόσον παραμένουν οι εκπαιδευτικές ανάγκες και μετά να υπάρχει η εισήγηση του συντονιστή, διότι θα παρατηρηθούν, κύριε Υπουργέ, φαινόμενα δίωξης άξιων εκπαιδευτικών. Και επειδή είμαι χρόνια στο χώρο, γνωρίζω πάρα πολλά πρόσωπα που έχουν διωχθεί για κομματικούς λόγους. Η εισήγηση να γίνεται από τη ΔΙ.Π.Ο.Δ.Ε. και όχι από το μονομελές όργανο, δηλαδή, το συντονιστή που θα βάλετε.
Αναφορικά τώρα με την περίπτωση 4, που αφορά την παράγραφο 1 του άρθρου 20, του ν. 2413/96. Εδώ κατανοούμε ότι είναι δύσκολη η εξεύρεση εκπαιδευτικών που να γνωρίζουν καλώς τη γλώσσα της χώρας στην οποία θα πάνε. 'Ομως, είναι αδιανόητο να μην ορίζεται, πώς θα διαπιστώνεται η επάρκεια της γλώσσας, αφού με την αφαίρεση των λέξεων "επιτυχούς εξέτασης" καθίσταται υποκειμενική η επάρκεια. Ποιος είναι εκείνος που θα το ελέγξει και κάτω από ποιο όριο βαθμολογίας μπορούν να αποσπώνται ή να μην αποσπώνται. Το λέγω αυτό, διότι γνωρίζουμε πάρα πολύ καλά ανθρώπους, οι οποίοι δεν ήξεραν καν γλώσσα και έχουν αποσπασθεί στο εξωτερικό. 
Αναφορικά με την περίπτωση 7, που αναφέρεται στην παράγραφο 12 του άρθρου 23 του ν. 2413/96, θεωρούμε απαράδεκτο σε τριτοβάθμια ιδρύματα του εξωτερικού, να μη διαθέτουν οι εκπαιδευτικοί μεταπτυχιακό τίτλο. Ζητούμε να είναι απαραίτητος ο μεταπτυχιακός τίτλος. Κι εδώ πάλι σας αναφέρω ότι υπάρχει φωτογραφία, διότι γνωρίζουμε ανθρώπους που, ενώ στερούνται τέτοιων προσόντων, θέλουν να αποσπαστούν στο εξωτερικό. Εξ αιτίας αυτού του λόγου καταργείτε κάποιες λέξεις-κλειδιά. 
Αυτά είχα να πω, κύριε Πρόεδρε.
ΠΡΟΕΔΡΕΥΩΝ (Νικόλαος Κατσαρός): Ο κ. Τζανής έχει το λόγο.
ΛΕΩΝΙΔΑΣ ΤΖΑΝΗΣ: Κύριε Πρόεδρε, θα περιοριστώ στο να αναφερθώ μόνο στην παράγραφο 14, του άρθρου 2. Σας θυμίζω ότι, σύμφωνα με την παράγραφο 14 και με βάση την αρχική της διατύπωση "εκπαιδευτικοί πρωτοβάθμιας και δευτεροβάθμιας εκπαίδευσης, που κατέχουν θέση αιρετού εκπροσώπου Ο.Τ.Α. α' και β' βαθμού, δεν μπορούν ταυτόχρονα να επιλέγονται σε θέσεις Προϊσταμένου Διευθύνσεων και Γραφείων, Σχολικών Συμβούλων και Διευθυντών Σχολείων". Αυτή είναι η αρχική διατύπωση.
Ο κύριος Υπουργός λίγο πριν ανακοίνωσε μία νέα διατύπωση της διάταξης. Αν σωστά αντιλήφθηκα, περιορίζει το κώλυμα μόνο για όσους, από τους εκπαιδευτικούς που κατέχουν τις συγκεκριμένες θέσεις, είναι νομάρχες, πρόεδροι κοινοτήτων και δήμαρχοι.
Πρέπει να επισημάνω, κύριε Πρόεδρε, ότι υπάρχει ένα 
 




Σελίδα 9985 
γενικότερο θέμα. Το θέμα αυτό έχει να κάνει -και πολλές φορές φοβάμαι, ότι δεν το αγγίζουμε με την τόλμη που πρέπει να το αγγίξουμε- με τη σχέση των δημοσίων υπαλλήλων γενικώς με την πρωτοβάθμια και δευτεροβάθμια αυτοδιοίκηση. Αυτό είναι ένα θέμα που, ασφαλώς, δεν μπορεί να αντιμετωπίζεται αποσπασματικά. Δεν μπορεί σε νομοσχέδια μεμονωμένων Υπουργείων να τίθενται κωλύματα, για τον απλούστατο λόγο ότι υπάρχει και μία υπόνοια αντισυνταγματικότητας της σχετικής διάταξης. Αν, δηλαδή, έχουμε κάποιο συγκεκριμένο λόγο, κάποια αιτία, που οδηγεί στη θέσπιση κωλύματος για υπαλλήλους που υπάγονται στη δικαιοδοσία ενός συγκεκριμένου Υπουργείου, θα πρέπει να έχουμε έναν αιτιολογικό λόγο, που να μας οδηγεί στην καθιέρωση μιας διαφορετικής ρύθμισης για τους υπαλλήλους του συγκεκριμένου Υπουργείου και όχι στην επέκταση της ίδιας ρύθμισης και για υπαλλήλους άλλων Υπουργείων. Θέλω, δηλαδή, να πω με αυτό ότι, όποια ρύθμιση και αν κάνουμε, με την οποία θα καθιερώνουμε κώλυμα εκλογιμότητας για υπαλλήλους ενός συγκεκριμένου κλάδου, θα είναι αντισυνταγματική, αν η ίδια ρύθμιση δεν επεκτείνεται και σε υπαλλήλους των αντίστοιχων κλάδων και άλλων Υπουργείων. Η πρώτη επισήμανση είναι αυτή.
Η δεύτερη επισήμανση που έχω να κάνω -και είναι συναφής με την προηγούμενη- είναι ότι πρέπει το Υπουργείο Εσωτερικών, πρωτίστως, να φέρει ένα νομοσχέδιο, με το οποίο να ρυθμίζονται γενικώς τα θέματα των σχέσεων των δημοσίων υπαλλήλων με την Τοπική Αυτοδιοίκηση πρώτου και δευτέρου βαθμού.
Η τρίτη παρατήρηση που έχω να κάνω είναι ότι έτσι όπως είναι διατυπωμένη η διάταξη, θα μπορούσε να οδηγήσει στο συμπέρασμα ότι μόνο όσοι είναι ήδη εκλεγμένοι εκπρόσωποι αυτών των θέσεων που είπατε μετά την αναδιατύπωση, μόνο αυτοί υπάγονται στο κώλυμα.
Θέλω να πω δηλαδή, ότι για εκείνους που στο μέλλον θα θαλήσουν να ασχοληθούν με βάση τη διατύπωση την αρχική, θα μπορούσε να θεωρηθεί ότι δεν υπάρχει κώλυμα. Θα παρακαλούσα, επειδή δεν θυμάμαι τη διατύπωση του δεύτερου εδαφίου, να διευκρινιστεί αυτό ώστε να γνωρίζουν τόσο αυτοί που ήδη είναι αιρετοί εκπρόσωποι στους ΟΤΑ A' και B' βαθμού, στους συγκεκριμένους βαθμούς που είπατε, με τις συγκεκριμένες ιδιότητες που είπατε όσο και εκείνοι που στο μέλλον θα θαλήσουν να πολιτευθούν, ότι δεν μπορούν να συμπίπτουν οι δύο ιδιότητες.
Και θα τελειώσω, λέγοντας ότι πρέπει κάποια στιγμή η Βουλή με τόλμη, με αποφασιστικότητα και με αίσθημα ευθύνης να δει το φαινόμενο αυτής της αθρόας συμμετοχής δημοσίων υπαλλήλων στα ψηφοδέλτια πρώτου και δευτέρου βαθμού. Ασφαλώς όλοι οι 'Ελληνες είναι ίσοι ενώπιον του νόμου, υπάρχουν όμως πολύ συγκεκριμένοι λόγοι που έχουν να κάνουν για παράδειγμα με τους ρόλους που έχει κάποιος μέσα στην ευρύτερη Δημόσια Διοίκηση, αν αυτός ο ρόλος του επιτρέπει πολιτικά και συνταγματικά να είναι και πρόεδρος της κοινότητας και νομάρχης και αντινομάρχης και αντιδήμαρχος και άλλα πολλά. Και βεβαίως μπορούμε να επεκταθούμε και σε άλλους κλάδους, όπως ο κ. Γεωργακόπουλος μου θυμίζει, είτε είναι εφοριακοί είτε είναι ο,τιδήποτε άλλο. Είναι ένα ζήτημα πολύ σοβαρό που κάποια στιγμή πρέπει να το δούμε, επαναλαμβάνω με τόλμη και με αίσθημα ευθύνης.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι οι Υπουργοί Εθνικής 'Αμυνας, Εσωτερικών, Δημόσιας Διοίκησης και Αποκέντρωσης, Δικαιοσύνης, Οικονομικών, Δημόσιας Τάξης, Εμπορικής Ναυτιλίας, Αιγαίου και Μακεδονίας και Θράκης, κατέθεσαν σχέδιο νόμου: "Παλλαϊκή άμυνα". 
Παραπέμπεται στην αρμόδια Διαρκή Επιτροπή.
Ο κ. Παπαδημόπουλος έχει το λόγο.
ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, παλαιότερα όταν υπήρχαν οι σχολικές εφορίες, όλες οι εργασίες συντήρησης των σχολικών μονάδων, η θέρμανση κ.λ.π. γινόταν μέσω αυτών των επιτροπών. Τώρα όμως που κατέστη υποχρεωτική η συγκρότηση των συλλόγων πρέπει να λάβουμε τα εξής υπόψη: Λέτε στο εδάφιο β' του άρθρου 2 ότι το άρθρο 53 του ν.1566 αντικαθίσταται ως εξής: Η συμμετοχή εκπροσώπου των γονέων κ.λ.π. είναι υποχρεωτική και ότι οι σύλλογοι αυτοί θα συγκροτούνται σύμφωνα με τις διαταξεις των επομένων παραγράφων και του Αστικού Κώδικα. 'Αρα, λοιπόν, μας δίνει το δικαίωμα αυτή η διατύπωση να υποθέσουμε ότι τηρούνται οι σχετικές διατάξεις του Αστικού Κώδικα, όπου για τη συγκρότηση συλλόγου με τη μορφή σωματείου απαιτούνται είκοσι άνθρωποι τουλάχιστον. Υπάρχουν πάρα πολλά σχολεία στην ύπαιθρο που λειτουργούν με εννέα, δώδεκα ή δεκαπέντε μαθητές. Αν υποθέσουμε ότι είναι δέκα οι μαθητές του σχολείου και ζουν και οι δύο γονείς θα μου πείτε ότι επιτυγχάνουμε το νούμερο αυτό που θέλουμε, το είκοσι και συγκροτούμε νομίμως το σύλλογο. 'Ομως υπάρχουν και περιπτώσεις που δεν θα ζουν και οι δύο γονείς και όπου και οι μαθητές είναι ολιγότεροι από δέκα. Τι γίνεται; Δεν πρέπει να έχουμε εδώ μία πρόβλεψη ότι σε σχολεία, που είναι πάρα πολλά στην ύπαιθρο, δεν είναι δυνατόν να συγκροτηθούν τέτοιου είδους σύλλογοι ελλείψει του αριθμού που απαιτεί ο Αστικός Κώδικας για την ίδρυση του σωματείου.
Δεύτερον, λέμε πιο κάτω στο άρθρο 2 προς το τέλος, ότι εάν δεν επιτυγχάνεται μετά την επανάληψη κλπ. των εκλογών η πλειοψηφία αυτή, η εκπροσώπηση του 1/3 των μαθητών του σχολείου αρκεί κλπ. και ο σύλλογος γίνεται.
Σκεφθείτε να έχουμε εννέα μαθητές, να έχουμε το 1/3 των γονέων παρόντες, δηλαδή τρεις και να συνέλθουν αυτοί νομίμως και να ιδρύσουν σύλλογο. Είναι απαράδεκτο από απόψεως προϋποθέσεων που επιβάλλει ο νόμος.
Νομίζω ότι θα πρέπει, πριν φθάσουμε στην ψήφιση του άρθρου 2, να προβλέψουμε μία διάταξη που να αναφέρεται σε σχολεία στα οποία δεν είναι δυνατή η συγκρότηση ενός συλλόγου λόγω του μικρού αριθμού μαθητών. Κάτι πρέπει να γίνει. 'Η να μην υπάρχουν καθόλου σύλλογοι ή δεν ξέρω τι άλλο μπορεί να ειπωθεί. Αυτά για τους συλλόγους.
Στην παράγραφο 12 πράγματι δεν υπάρχει λόγος ίδρυσης σχολής γονέων. Δεν εξυπηρετεί τίποτα. Φθάσαμε να λέμε στα καημένα τα παιδιά "έχετε δικαίωμα να κάνετε δεκαπενταμελή συμβούλια" και αρχίζουν από το δεύτερο έτος της στοιχειώδους εκπαίδευσης να συμμετέχουν σε εκλογικές διαδικασίες, πράγμα που δεν είναι ωραίο. Θα είχαν κάτι σπουδαιότερο να κάνουν από το να διεξάγουν εκλογές σε αυτές τις τάξεις του δημοτικού. Νομίζω ότι η σχολή αυτή θα πρέπει να μην ιδρυθεί.
Λέτε πιο κάτω ότι η παράγραφος 1 του άρθρου 20 του ν.2413 τροποποιείται και πως οι εκπαιδευτικοί που επιθυμούν να αποσπασθούν στο εξωτερικό πρέπει να έχουν αυτά τα προσόντα. Νομοτεχνικά δεν πάει. Και λέτε επίσης ότι υφίστανται εξετάσεις. Και πιο κάτω αναφέρετε ότι για να πάει κανείς στο εξωτερικό πρέπει να έχει διετή εκπαιδευτική υπηρεσία, να γνωρίζει επαρκώς μία γλώσσα κλπ. Νομοτεχνικά πρέπει πρώτα να θέσουμε τους όρους αυτούς που απαιτούνται για να μπορεί κανείς να λάβει μέρος -γιατί είναι σχήμα πρωθύστερο- και μετά να πούμε ότι αφού έχουν τα προσόντα αυτά μπορούν να υποστούν εξετάσεις και να δούμε εάν είναι ικανοί να πάνε στο εξωτερικό.
Στο τέλος της παραγράφου 6 λέτε ότι μέχρι τρία χρόνια είναι οι αποσπάσεις στο εξωτερικό, αλλά δύνανται να γίνουν και πέντε. Πρέπει όμως, πέρα από τα πέντε χρόνια να υπάρχουν μερικές προϋποθέσεις.
Η πρώτη προϋπόθεση είναι ότι οι εκπαιδευτικοί που αποσπώνται εξ αρχής χωρίς τις τακτικές αποδοχές στην Ελλάδα. Φυσικά, εάν δεν παίρνουν επιμίσθιο, δεν παίρνουν τακτικές αποδοχές και υπάρχει κάποια αρχή στο εξωτερικό που καταβάλλει την αποζημίωση, έχει καλώς.
Πιο κάτω λέτε το εξής: "'Οταν η παράταση της απόσπασης επιβάλλεται από διακρατικές συμφωνίες". Εντάξει και εδώ.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Στο γ' εδάφιο λέτε "όταν είναι αδύνατη η αντικατάσταση των αποσπασμένων". Γιατί είναι αδύνατη; Δεν πάει άλλος; Δεν έχουμε τη δύναμη σαν πολιτεία να πούμε ότι έφυγε εκείνος ή ότι δεν θέλει ή ότι παραιτήθηκε, ώστε να πάρουμε έναν άλλον από τις νέες εξετάσεις και να τον στείλουμε; Δεν ξέρω 
 



Σελίδα 9986 
αν στέκει αυτό λογικά ή τι άλλο μπορεί να υποκρύπτεται.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω αμέσως, κύριε Πρόεδρε.
Πέρυσι, κύριε Υπουργέ, είχατε προβλέψει ότι πέρα από τα πέντε χρόνια μπορούν να αποσπαστούν οι εκπαιδευτικοί οι οποίοι είναι παντρεμένοι με αλλοδαπές. Με Γερμανίδες, με Αγγλίδες, με Βελγίδες κλπ. Το είχατε ρυθμίσει πέρυσι το Σεπτέμβριο εάν δεν απατώμαι. Τώρα δεν λέτε τίποτε εδώ. Ισχύει; Διότι έτσι που είναι διατυπωμένο δεν υποπτεύτηκα κάτι τέτοιο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ισχύει.
ΙΩΑΝΝΗΣ ΠΑΠΑΔΗΜΟΠΟΥΛΟΣ: Ισχύει αυτό. Γιατί υπάρχουν οικογένειες εκεί με παιδιά τα οποία παρακολουθούν γερμανικά, βελγικά, γαλλικά κλπ.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν είναι στις καταργούμενες διατάξεις.
ΙΩΑΝΝΗΣ ΠΑΠΑΔΗΜΟΠΟΥΛΟΣ: Μάλιστα. Εντάξει.
ΠΡΟΕΔΡΕΥΩΝ (Παναγιώτης Σγουρίδης): Ο κ. Αλεξόπουλος έχει το λόγο.
ΓΕΩΡΓΙΟΣ ΑΛΕΞΟΠΟΥΛΟΣ: Κύριε Υπουργέ, ενώ η πολιτικοποίηση είναι αποδεκτή και αποζητούμενη καθ' όσον ο άνθρωπος είναι ον πολιτικό και το ενδιαφέρον του για τα κοινά έχει ειδοθεί ευνοϊκά από τους κλασικούς χρόνους, αντιθέτως η κομματικοποίηση μέσα στα σχολεία απεδείχθη εξαιρετικά επιβλαβής, διχαστική και απορυθμιστική.
Εδώ στη δραστηριοποίηση των γονέων μέσα στους συλλόγους γονέων το ΠΑΣΟΚ δεν μπόρσε να ξεφύγει από την κρυφή επιθυμία να σπείρει το μικρόβιο της κομματικής διείσδυσης κατά την ανάδειξη της διοίκησης του συλλόγου και των...
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Σγουρίδης): Συγγνώμη, κύριε Αλεξόπουλε. 
Κύριοι συνάδελφοι, το ορεινό πηγαδάκι ακούγεται μέχρι την 'Εδρα και εμποδίζει τους συναδέλφους να παρακολουθήσουν. Σας παρακαλώ πολύ. Εάν θέλετε να πείτε κάτι άλλο μπορείτε να περάσετε έξω από το περιστύλιο.
Ορίστε, κύριε Αλεξόπουλε, συνεχίστε.
ΓΕΩΡΓΙΟΣ ΑΛΕΞΟΠΟΥΛΟΣ: Εμείς, κύριε Υπουργέ, πιστεύουμε ότι ένα ενιαίο ψηφοδέλτιο θα υπηρετούσε καλύτερα τα συμφέροντα των μαθητών και θα ήταν παράγων σύμπνοιας και συνεργασίας μέσα στους συλλόγους των γονέων.
Επίσης, είναι ήδη γνωστές οι δυσκολίες των επανειλημμένων εκλογών. Η θητεία αντί διετής, θα ήταν σκόπιμο να είναι τριετής τόσο για τα διοικητικά συμβούλια των συλλόγων γονέων, όσο και για τους εκπροσώπους στα θεσμοθετημένα όργανα, ήτοι το μισό της διάρκειας του δημοτικού ή το ισοδύναμο της διάρκειας του γυμνασίου και του λυκείου.
'Οσον αφορά, κύριε Υπουργέ, την ίδρυση σχολών γονέων, παρ'όλο που δεν καθορίζεται ο σκοπός λειτουργίας τέτοιων σχολών, κρίνεται ότι η λειτουργία τους μας οδηγεί μάλλον στον οικογενειακό προγραμματισμό και επομένως, η λειτουργία των σχολών αυτών να πραγματοποιηθεί για υποψηφίους γονείς. 'Ετσι, καθίσταται πρόδηλο, ότι οι σχολές γονέων πρέπει να συσχετιστούν με άλλους παράγοντες και να ιδρυθούν με άλλο νόμο.
'Οσον αφορά την ενημέρωση και δραστηριοποίηση των γονέων, στα πλαίσια της λειτουργίας του σχολείου και με σκοπό τη συμβολή τους στη βελτίωση της λειτουργίας του σχολείου και τη βοήθειά τους στο έργο των εκπαιδευτικών επ'ωφελεία των παιδιών, πιστεύω ότι μπορεί να προβλεφθούν ως εσωτερική δραστηριότητα των συλλόγων γονέων και να υλοποιηθούν με τη βοήθεια των στελεχών του σχολείου και των λοιπών σχετικών φορέων.
Η συγκρότηση χωριστών σχολών γονέων, δεν είναι απλή υπόθεση. Ας σκεφθούμε όμως πιο απλά. Ας σχεδιάσουμε πιο σοβαρά και πιο αντιγραφειοκρατικά.
Οι ρυθμίσεις της παραγράφου 23, που αφορούν τις συμβάσεις έργου και της παραγράφου 25 "πρόσληψη ποικίλου προσωπικού για συγκρότηση ομάδων για το Υπουργείο Παιδείας", είναι φανερά ασαφείς, αφού δεν αναφέρονται σε κάτι συγκεκριμένο, αντιστρατεύονται το νόμο 2190 και αποτελούν έναν από τους τρόπους, για να εξυπηρετήσει το ΠΑ.ΣΟ.Κ. τους δικούς του ανθρώπους.
Πιστεύω, ότι η διαφάνεια δεν πρέπει να είναι μόνο λόγια, αλλά και πράξη. Και η τοποθέτηση διαδικασιών, που μας αφήνουν τέτοια ερωτηματικά, δεν είναι προς τη σωστή κατεύθυνση, ακόμη και αν υποστηριχθεί ότι είναι αναγκαίες για την έρευνα, την εξασφάλιση ταχύτητας αντίδρασης και καλύτερης απόδοσης. Γιατί, αν πάμε έτσι, σιγά-σιγά τα σφάλματα θα αυξηθούν σε μέγεθος και συχνότητα και δεν θα είναι καθόλου εύκολο να διορθωθούν με την αναγνώριση της λαθεμένης πρακτικής.
Στεκόμαστε αρκετά προβληματισμένοι μπροστά στα διαδραματιζόμενα. Αγωνιούμε για ένα καλύτερο αύριο. Θεωρούμε την παιδεία και τον πολιτισμό μας ως βασικές δυνάμεις ανανέωσης για τη νεολαία και για το λαό μας. Και θα καταβάλουμε κάθε προσπάθεια, για να γλυτώσει η πατρίδα μας από τις επιπολαιότητες και προχειρότητες του ΠΑ.ΣΟ.Κ. Προχειρότητες που αφορούν δυστυχώς, όχι μόνον τον τομέα της παιδείας, αλλά και τους υπόλοιπους τομείς.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αλεξόπουλο.
Ο κ. Κυριάκος Σπυριούνης, έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, οι διατάξεις περί οργανώσεως στα τέσσερα επίπεδα του συλλόγου γονέων, νομίζω ότι είναι δόκιμες και ανταποκρίνονται και καλύπτουν το ρόλο, που το σχολείο διαγράφει για τους γονείς. Το γόνιμο ρόλο, που μπορούν να διαδραματίσουν στην αποτελεσματικότητα και λειτουργία του σχολείου και στην επικοινωνία του τριδύμου σχολείο-παιδί-γονείς. Οι διατάξεις, όπως έχουν κλιμακωθεί, καλύπτουν, από την οργάνωση μέχρι τις εκλογές, όλα τα επιμέρους σημεία.
Στη συνέχεια, πάμε στη σχολή γονέων. Και εγώ νομίζω, κύριε Υπουργέ, ότι το πρόβλημα αυτό χρήζει ειδικότερης ευαισθησίας. Και πιστεύω ότι, μέσα στο σκεπτικό σας, θα έχει συλληφθεί η όλη διαδικασία για τη λειτουργία τέτοιων σχολών: η σκοπιμότητά τους, το περιεχόμενο της διδασκαλίας, το οικονομικό μέρος και άλλες λεπτομέρειες που συνιστούν το συνολικό κεφάλαιο.
Η παράγραφος, που καλύπτει τους πρωτεύσαντες στη Μαθηματική Ολυμπιάδα, βαλκανική ή διεθνή, νομίζω ότι είναι μια ηθική αμοιβή και ένα κίνητρο για τους μαθητές, για την απόδοσή τους στο σχολείο και για την αναζήτηση υψηλότερων επιπέδων απόδοσης.
Είναι δε το κίνητρο αυτό μία προώθηση για προβολή της πατρίδας μας, γιατί το να ακούγονται πρωτεύσαντες 'Ελληνες μαθητές σε μία πνευματική Ολυμπιάδα, είναι πολύ σημαντικό στοιχείο για την προβολή της χώρας.
Νομίζω, κύριε Υπουργέ, ότι το θέμα αξιοκρατίας στην πατρίδα μας, των αποσπάσεων των προαγωγών, των θέσεων κλπ., όπως απηχείται και από τον τελικά διαμορφωθέντα νόμο 2190, πρέπει να αποτελέσει μία γενικότερη και βαθύτερη ευθύνη όλων. Ειδικότερα στον ευαίσθητο τομέα της παιδείας η αξιοκρατία και σαν στοιχείο ευρύτερης ακτινοβολίας και διαπαιδαγώγησης θα πρέπει να αποτελεί το ουκ άνευ.
Ειδικότερα για εκείνους που αποσπώνται στο εξωτερικό θα πρέπει τα κριτήρια να είναι απολύτως αντικειμενικά, ώστε να επιλέγονται οι αριστείς για να καλύπτουν το ρόλο και την ευθύνη που τους αναθέτει η πατρίδα.
Για τους τακτικούς καθηγητές των στρατιωτικών σχολών επιτέλους γίνεται μία καλή εξομοίωση. Προσέχεται ένας κλάδος που είχε παραμεληθεί εντελώς. Πιστεύω ότι πρέπει να εφαρμοστούν οι νόμοι για τις διαδικασίες επιλογών που προβλέπονται για τα πανεπιστήμια, ώστε η εξομοίωση να είναι πλήρης, με σκοπό την αναβάθμιση του κύρους των καθηγητών που διδάσκουν στις στρατιωτικές σχολές.
Θα ήθελα, κύριοι συνάδελφοι, να πω για το συγκεκριμένο θέμα ότι είναι συντριπτικές οι ώρες παρακολούθησης στις στρατιωτικές σχολές. Δεν τολμά ο μαθητής να μην παρακολουθήσει, 
 




Σελίδα 9987 
δεν τολμά ο μαθητής να βγει ελεύθερος υπηρεσίας ή να πάρει αναρρωτική άδεια κλπ. Η διδασκαλία γίνεται με τέλεια μέσα. Θα μου επιτρέψετε να πω κάτι, χωρίς να θέλω να αδικήσω τα πανεπιστήμια, γιατί δύο παιδιά μου σπούδασαν στο πανεπιστήμιο και εγώ ο ίδιος επί σειρά ετών και τρέφω τον υψηλότερο σεβασμό. Δεν μπορώ, όμως, να μη σας πω ότι οι μέθοδοι διδασκαλίας τα εποπτικά μέσα και η πειθαρχία στη διδασκαλία είναι πρότυπο στις στρατιωτικές σχολές. Μακάρι ένα μέρος αυτής της εικόνας να μπορέσει να εφαρμοστεί στα πανεπιστήμιά μας.
ΑΓΓΕΛΟΣ ΜΠΡΑΤΑΚΟΣ: Δεν το αμφισβητεί κανείς.
ΚΥΡΙΑΚΟΣ ΣΠΥΡΙΟΥΝΗΣ: Αν μου επιτρέπετε, από την εμπειρία μου να σας πω και κάτι άλλο. Υπήρξα και μαθητής και καθηγητής στην Ανωτάτη Σχολή Πολέμου. Για να μπω στη σχολή, να φοιτήσω ένα χρόνο και να διδάξω δύο χρόνια, συνολικά τέσσερα χρόνια και στις δύο πανεπιστημιακές σχολές που φοίτησα και στα βασικότερα στρατιωτικά μου σχολεία, ο ιδρώτας είναι πολύ λιγότερος από ένα χρόνο φοίτησης στην Ανωτάτη Σχολή Πολέμου.
Τι θέλω να πω με αυτό; Θέλω να πω ότι η υποχρεωτική παρακολούθηση, η βελτίωση της διδασκαλίας, η σοβαρότητα με την οποία πρέπει να περιβάλουμε την παιδεία μας, επιτέλους, ας αποτελέσουν ένα θέμα κοινής, βαθύτερης ευθύνης όλων μας. 
Τελειώνοντας θα ήθελα να πω για την παράγραφο 14 ότι ανταποκρίνεται και στο γενικότερο πνεύμα του Συντάγματος. Αλλά οπωσδήποτε είναι απαράδεκτο να είναι κάποιος δήμαρχος ή πρόεδρος κοινότητος, να είναι ιατρός στο ΕΣΥ, να μην πηγαίνει ποτέ στην αντίστοιχη θέση του στο ΕΣΥ, να μην προσφέρει έργο, να παίρνει τον παχυλό μισθό με πλασματικές εφημερίες και όλα τα συναφή και να λέγεται ότι η πατρίδα αντιμετωπίζει όλα αυτά τα θέματα με σοβαρότητα. 
Επιτέλους, κύριε Υπουργέ, βάζετε μία αρχή. Να το γενικεύσουμε όμως, το θέμα και να δοθεί μία συναινετική και συμπεφωνημένη γι'αυτό το απαράδεκτο φαινόμενο της καταδολίευσης του νόμου και του Συντάγματος ακόμα λύσει. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Η κ. Κωνσταντοπούλου έχει το λόγο.
ΜΑΡΙΑ ΚΩΝΣΤΑΝΤΟΠΟΥΛΟΥ: Κύριε Πρόεδρε, θέλω να μιλήσω μόνο για την παράγραφο 23, που αφορά τους ειδικούς λογαριασμούς των ΑΕΙ. Πριν από έξι μήνες, ο πρύτανης του Πανεπιστημίου Αθηνών, κάλεσε όλους τους καθηγητές, που είναι και Βουλευτές, στο πανεπιστήμιο και μαζί με τους άλλους πρυτάνεις των πανεπιστημίων του λεκανοπεδίου μας ζήτησαν να υποστηρίξουμε μία διάταξη με περιεχόμενο ανάλογο αυτής που βρίσκεται στην παράγραφο 23.
Επειδή η διατύπωση αυτού του άρθρου δεν ικανοποιεί πλήρως το καθολικό αίτημα όλων των πανεπιστημίων και Τ.Ε.Ι. της χώρας, θα ήθελα να παρακαλέσω τον Υπουργό να κάνει μία αλλαγή στη διατύπωση. Για να πείσω όμως τον Υπουργό, αλλά κυρίως τους συναδέλφους, για την αναγκαιότητα αυτής της αλλαγής, θα ήθελα να πω μερικά πράγματα για τους ειδικούς λογαριασμούς των Α.Ε.Ι.
Οι ειδικοί λογαριασμοί ιδρύθηκαν τον Απρίλιο του 1981 και αποτελούν ένα θεσμό εξαιρετικά πετυχημένο, ένα θεσμό που επέτρεψε στα πανεπιστήμια να εκμεταλλευθούν τις χρηματοδοτικές δυνατότητες της Κοινότητας και να έχουν μία λαμπρή παρουσία στον ερευνητικό χώρο στην Κοινότητα. Αυτοί οι ειδικοί λογαριασμοί έχουν προσωπικό που ανήκει σε δύο κατηγορίες: Πρώτον, είναι το προσωπικό της γραμματείας που είναι μόνιμο, το οποίο είτε αποσπάται από το πανεπιστήμιο είτε έχει συμβάσεις εργασίας αορίστου χρόνου. Και, δεύτερον, είναι προσωπικό το οποίο εκτελεί τα έργα. Το προσωπικό που εκτελεί τα έργα προσλαμβάνεται είτε με συμβάσεις έργου είτε με συμβάσεις εργασίας ορισμένου χρόνου και αυτό το προσωπικό είναι της απολύτου επιλογής των καθηγητών, οι οποίοι εκτελούν τα έργα υπ' ευθύνη τους.
Τα έργα που εκτελούνται είναι είτε ερευνητικά είτε επιμορφωτικά, εκπαιδευτικά και τώρα τελευταία είναι και τα έργα του ΕΠΕΑΕΚ, πολλά από τα οποία είναι έργα υποδομής. Αυτό που ζήτησαν τα πανεπιστήμια, είναι: όλο αυτό το προσωπικό που εκτελεί συγκεκριμένα έργα και το οποίο προσλαμβάνεται με συμβάσεις έργου ή με συμβάσεις εργασίας ορισμένου χρόνου, να εξαιρείται από τις διαδικασίες προσλήψεως του προσωπικού που έχει μόνιμο χαρακτήρα, και το οποίο είναι το προσωπικό της γραμματείας.
Εδώ στην παράγραφο 23 βλέπω ότι περιορίζεται η εξαίρεση στο προσωπικό που απασχολείται στα ερευνητικά μόνο προγράμματα και πιστεύω ότι δεν πρέπει να εξαιρεθούν τα επιμορφωτικά προγράμματα. Δεν πρέπει δηλαδή όταν έρθει η ΒΡ και πει στο Οικονομικό Πανεπιστήμιο Αθηνών "θέλω να μου κάνετε ένα σεμινάριο" να τρέχουμε εμείς να κάνουμε διαγωνισμούς για να προσλάβουμε το προσωπικό. Δηλαδή ή να γίνει "ερευνητικών και επιμορφωτικών" ή "ερευνητικών και εκπαιδευτικών έργων που εκτελούν οι ειδικοί λογαριασμοί". Θα έλεγα ότι καλύτερο θα ήταν να μπει, εκτός από τις συμβάσεις έργου "και συμβάσεις εργασίας ορισμένου χρόνου". Γιατί αν δεν το κάνουμε αυτό, θα αδικήσουμε τα πανεπιστήμια, δηλαδή δεν θα τους επιτρέψουμε να ανταγωνίζονται με ίσους όρους με οργανισμούς του εσωτερικού ή του εξωτερικού και αυτό δεν είναι κάτι επιθυμητό. 'Η θα τα υποχρεώσουμε να υποκρύπτουν κάτω από συμβάσεις έργου, συμβάσεις εργασίας ορισμένου χρόνου, ή να βαπτίζουν "ερευνητικά", προγράμματα τα οποία δεν είναι ερευνητικά, αλλά εκπαιδευτικά ή επιμορφωτικά ή προγράμματα δημιουργίας εκπαιδευτικής και ερευνητικής υποδομής- τώρα μάλιστα που τα δίκτυα είναι τόσο πολύ της μόδας.
Αυτό θα ήθελα να πω, και αν ο κύριος Υπουργός δεν έχει αντίρρηση, να αλλάξει λίγο τη διατύπωση της παραγράφου 23, όπως ανέφερα .
'Οσον αφορά τους άλλους οργανισμούς που είναι στη διάταξη, δεν ξέρω αν θα έπρεπε να επεκταθεί και σ' αυτή να περιορισθεί μόνο στους ειδικούς λογαριασμούς των ΑΕΙ. Επαναλαμβάνω ότι αυτό είναι καθολικό αίτημα όλων των ΑΕΙ και Τ.Ε.Ι. της χώρας.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κ. Κωνσταντοπούλου.
Ο κ. Πιπεργιάς έχει το λόγο.
ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, κυρίες και κύριοι συνάδελφοι, θα αναφερθώ στην παράγραφο 14, όπου όπως τροποποιήθηκε, μπαίνει περιορισμός για την εξέλιξη ενός εκπαιδευτικού που εκλέγεται στη θέση του νομάρχη, του δημάρχου ή του κοινοτάρχη.
Πιστεύω ότι αυτός ο περιορισμός δημιουργεί δεσμεύσεις και για τους ήδη εκλεγμένους άρχοντες και βέβαια, όπως ήταν η αρχική διατύπωση του άρθρου 14, η οποία ήταν γενικευμένη, συμπεριελάμβανε ακόμα και τους δημοτικούς και κοινοτικούς συμβούλους.
Νομίζω ότι το θέμα αυτό, επειδή έχει πολλές ευαίσθητες πτυχές, χρειάζεται να αποφασίζεται με τα ίδια μέτρα και τα ίδια σταθμά για όλους τους εκπαιδευτικούς, άσχετα από το ποια καθήκοντα ασκούν, αλλά σε σχέση και με όλους τους υπόλοιπους δημόσιους υπάλληλους και δημόσιους λειτουργούς.
Εγώ βέβαια προβληματίζομαι κατά πόσο η τελική διατύπωση εξυπηρετεί, κατά πόσο παραδείγματος χάριν ένας γυμνασιάρχης που είναι σε έναν περιφερειακό δήμο δεν θα μπορεί να προσφέρει επιπρόσθετα τις υπηρεσίες του σαν δημοτικός σύμβουλος στο δήμο όπου λειτουργεί το σχολείο του. Θεωρώ, δηλαδή, ότι θα στερηθεί μ'αυτόν τον τρόπο, με αυτήν τη διάταξη, το κίνημα της Τοπικής Αυτοδιοίκησης από πολλούς πολίτες που έχουν και την επαρκή μόρφωση να συμβάλουν και να προσφέρουν στο θεσμό.
'Οπως επίσης ο περιορισμός μόνο στο νομάρχη και στο δήμαρχο δεν είναι σωστός. Διότι πέρα από το νομάρχη υπάρχουν και οι αντινομάρχες. Πέρα από το νομάρχη και τους αντινομάρχες υπάρχουν και τα μέλη της νομαρχιακής επιτροπής. Πέρα από το νομάρχη τους αντινομάρχες, υπάρχουν και οι πρόεδροι των νομαρχιακών επιχειρήσεων. Πέρα από τους δημάρχους υπάρχουν οι αντιδήμαρχοι, οι πρόεδροι των δημοτικών συμβουλίων κ.ο.κ. Πιστεύω ότι χρειάζεται πράγματι 
 




Σελίδα 9988 
να μελετηθεί η σχετική διάταξη πολύ περισσότερο. Μπορεί σε όσους έχουν πλήρη απασχόληση στο θεσμό, δηλαδή όσοι έχουν πλήρη απασχόληση στη νομαρχία ή στο δήμο και λειτουργούν σε αντίστοιχη θέση ευθύνης ασκώντας διευθυντικά καθήκοντα. θα πρέπει να τυχαίνουν αναστολής της ιδιότητας που έχουν.
Είναι, λοιπόν, ένα ζήτημα, το οποίο πρέπει να αντιμετωπισθεί γενικότερα. Αναφέρθηκα προηγουμένως και σε άλλους δημόσιους λειτουργούς. Εγώ έχω παράδειγμα ότι διευθυντής οικονομικής εφορίας θέλει να πολιτευθεί σαν δήμαρχος μιας πόλης στην ΔΟΥ της οποίας εποπτεύει ο ίδιος σαν προϊστάμενος. Καταλαβαίνετε λοιπόν, ότι εκ των πραγμάτων χαλαρώνουν ήθη και δημιουργούνται επικίνδυνα έθιμα, όπως επισης αλλοιώνονται πολλές φορές και οι συνειδήσεις γύρω από την άσκηση των καθηκόντων των δημόσιων Λειτουργών.
Επιπρόσθετα θέλω να κάνω μόνο μία παρατήρηση στην πολύ σκληρή διατύπωση για την παραμονή κάποιων εκπαιδευτικών που είναι στο εξωτερικό. 'Εχει διαπιστωθεί ότι εκπαιδευτικοί που είναι στο εξωτερικό αντιμετωπίζουν αποδεδειγμένα οξυμένα προβλήματα. Παραδείγματος χάριν, εγώ έχω αντιμετωπίσει περιπτώσεις όπου έχουν παιδιά με ειδικές ανάγκες που φοιτούν σε σχολεία του εξωτερικού. Αν σταματήσει η απόσπασή τους και γυρίσουν πίσω θα αναγκαστούν να αποστερήσουν από τα παιδιά τους την ολοκλήρωση της εκπαίδευσής τους. Νομίζω ότι σε τέτοιες περιπτώσεις, με αντικειμενικά κριτήρια, με τη συμμετοχή ακόμη και των εργαζομένων, με την αποδοχή ακόμη και των άμεσα ενδιαφερομένων, πρέπει να προβλέψουμε αντιμετώπιση με κοινωνική ευαισθησία προκειμένου πράγματι να ικανοποιείται η ανάγκη των παιδιών. 'Οχι των ιδίων των γονέων, αλλά των παιδιών που έχουν ανάγκη αρωγής και χρειάζεται να τα προστατεύουμε ώστε να ολοκληρώσουν τις προσπάθειες που κάνουν στα ειδικά σχολεία που υπάρχουν στο εξωτερικό.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Πιπεργιά.
Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, θα παρακαλούσα τον κύριο Υπουργό στην παράγραφο 1 του συζητουμένου άρθρου, η δυνατότητα υπάρξεως υποβολής περισσότερων του ενός ψηφοδελτίων βλάπτει την εκπαίδευση. Δεν θα προβώ σε αναλύσεις, το είπαν και άλλοι συνάδελφοι και είναι αυτονόητο. Υπάρχουν τόσοι άλλοι χώροι πολιτικής αντιπαραθέσεως. Ας αφήσουμε το χώρο της εκπαίδευσης έξω απ' αυτές τις αντιπαραθέσεις. Θεσπίστε το ένα και μοναδικό ψηφοδέλτιο. Εκεί συναντώνται πιο εύκολα οι άνθρωποι από κάποιες άλλες εκδηλώσεις. Γι' αυτό θα επιμείνω -και θα σας παρακαλέσω θερμά- να μην υπάρξει δεύτερο και τρίτο ψηφοδέλτιο σ' αυτόν το χώρο. Η ύπαρξη ενός ψηφοδελτίου εξυπηρετεί το σκοπό και αποκλείει όλες τις άλλες αντιπαραθέσεις. Νισάφι πια όπως θα λέγαμε. Λοιπόν, δεν χρειάζονται και στο χώρο της εκπαίδευσης άλλες αντιπαραθέσεις.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο, αν θέλει να πει κάτι.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θέλω να κάνω κάποιες παρατηρήσεις.
ΠΡΟΕΔΡΕΥΩΝ (Παναγιώτης Σγουρίδης): Σας φθάνουν πέντε λεπτά; 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Ισως χρειαστώ λίγο παραπάνω.
ΠΡΟΕΔΡΕΥΩΝ (Παναγιώτης Σγουρίδης): Θα σας δώσω επτά λεπτά.
Ορίστε, έχετε το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Είναι γεγονός ότι στα πλαίσια της εκπαιδευτικής μεταρρύθμισης το Υπουργείο Παιδείας επιθυμεί και επιδιώκει να εμπλέξει ενεργητικά και παραγωγικά το σύλλογο γονέων, δηλαδή τις κοινωνικές δυνάμεις του σχολείου, στη νέα φιλοσοφία, διάρθρωση και λειτουργία του σχολείου. Νομίζω ότι είναι απαραίτητος ο ρόλος αυτής της συμβολής και εμπλοκής της κοινωνίας των γονέων. Εφαρμόζουμε από δω και πέρα προγράμματα που έχουν σχέση με το σχολικό επαγγελματικό προσανατολισμό, προγράμματα που έχουν σχέση με κοινωνικές δραστηριότητες, όπως είναι η αγωγή του καταναλωτή, η αγωγή του πολίτη, η αγωγή σε θέματα προστασίας του περιβάλλοντος, η αγωγή υγείας. Και όλα αυτά δεν αφορούν μόνο τους μαθητές. Αφορούν και στις οικογένειές τους. Και εδώ ακριβώς μπαίνει η λογική της ίδρυσης και λειτουργίας των σχολείων των γονέων. Θα πρέπει και οι γονείς να δέχονται και να επιδέχονται την αναγκαία επιμόρφωση έτσι ώστε να συνδράμουν και αυτοί με τη σειρά τους τα παιδιά, ώστε οικογένεια και σχολείο να συλλειτουργούν όσον αφορά την οικοδόμηση της προσωπικότητας των μαθητών.
'Ετσι, λοιπόν, σκεφθήκαμε ότι θα πρέπει να ωθήσουμε κατά κάποιο τρόπο υποχρεωτικά, αναγκαστικά σε μία αναδιοργάνωση των συλλόγων των γονέων. Είναι γεγονός βέβαια ότι μπορεί στην αρχή της εφαρμογής αυτού του νόμου να μην μπορέσουν να δημιουργηθούν σύλλογοι σε όλα τα σχολεία, επειδή δεν θα συμπληρώνεται ο αριθμός που επιβάλλει ο Αστικός Κώδικας, των είκοσι ατόμων προκειμένου να υπάρξει ένα σωματείο. Από την άλλη, όμως, υπάρχει η πολιτική της Κυβέρνησης για την κατάργηση μικρών, μη λειτουργικών και αλυσιτελών θα έλεγα σχολικών μονάδων προκειμένου να δημιουργούνται μονάδες με πλήρη λειτουργία που ωφελούν κυρίως τους μαθητές.
Δεν μπορούμε σήμερα στον 21ο αιώνα σχεδόν να υποστηρίζουμε ότι είναι καλό να υπάρχει σχολείο μονοθέσιο, όπου υπάρχουν περίπου στα τριάντα παιδιά και οι έξι τάξεις του δημοτικού. Υπάρχουν δυστυχώς ακόμη. Αλλά πλέον με γοργά και αποφασιστικά βήματα προχωρούμε στην κατάργηση αυτών των σχολείων και στη συγχώνευση σε σχολικές μονάδες, όπου το παιδί θα βρίσκει την ολοκληρωμένη μόρφωση, η οποία πρέπει να δίδεται πλέον στα πλαίσια της λειτουργίας του ολοήμερου σχολείου.
'Οσον αφορά τους συντονιστές εκπαίδευσης εξωτερικού, γνωρίζετε ότι είναι αναγκαία στελέχη διοικητικής φύσεως, τα οποία θα πρέπει να παρακολουθούν το πώς οργανώνεται και το πως λειτουργεί η εκπαίδευση Ελληνοπαίδων εξωτερικού. Η διαδικασία της επιλογής, οδυνηρή, θα έλεγα, κρατάει περίπου ένα χρόνο -δεν χρειάζεται να επαναλάβω τους λόγους αυτής της καθυστέρησης, τους ανέλυσα στη Διαρκή Επιτροπή Μορφωτικών Υποθέσεων-αλλά εν πάση περιπτώσει, ελπίζουμε ότι θα βρίσκεται σε μία κατάληξη. Aν, ο μη γένοιτο, δεν μπορέσει να καταλήξει αυτή η διαδικασία για να έχουμε τους επιλεγμένους με τα συγκεκριμένα κριτήρια, μετρήσιμα και άλλα, συντονιστές, τότε θα πρέπει να υπάρχει αυτή η άνεση της αναπλήρωσής τους, διότι το κενό τους δεν καλύφθηκε από τους εκπροσώπους του Υπουργείου Εξωτερικών.
'Εχουμε ένα σοβαρό πρόβλημα, γι'αυτό ως εναλλακτική ευχέρεια προσφέρεται αυτή η τροπολογία και όχι ως μόνιμη τακτική, διότι δεν είναι η κανονική διαδικασία επιλογής. 'Εχουμε την αναπλήρωση σε περίπτωση κατά την οποία είτε απουσιάζουν είτε κωλύονται είτε δεν υπάρχουν και δεν μπορούν να ασκήσουν τα καθήκοντα του συντονιστή.
Σχετικά με τις αποσπάσεις των εκπαιδευτικών στο εξωτερικό. Κάνουμε μία μίνι κωδικοποίηση όλων των διατάξεων που ίσχυαν μέχρι τώρα και μία ποιοτική αλλαγή όλων εκείνων των διατάξεων που θέλουμε να μας δώσουν εκπαιδευτικούς που θα εκπροσωπούν επαξίως τη χώρα στο εξωτερικό. Μέχρι πριν από μερικά χρόνια μόνο με την επιλογή του Υπουργού χωρίς καμία ποιοτική επιλογή πήγαιναν στο εξωτερικό οι εκπαιδευτικοί. Υπήρχαν άνθρωποι που πήγαν στη Γερμανία χωρίς να ξέρουν γερμανικά ή πήγαν στη Γαλλία χωρίς να ξέρουν γαλλικά. Τα Ελληνόπουλα εκεί που ήξεραν άριστα γερμανικά και γαλλικά τους κορόιδευαν. 'Ηταν περίγελως οι καθηγητές αυτοί και της εκπαιδευτικής κοινότητας και της ευρύτερης κοινωνίας στο εξωτερικό.
Αυτό το κακό πρέπει να σταματήσει. Γι' αυτό βάζουμε την επαρκή γνώση της ξένης γλώσσας αλλά και τη συνδρομή άλλων ποιοτικών χαρακτηριστικών έτσι ώστε αυτοί οι εκπαιδευτικοί να είναι συγχρόνως και οι καλύτεροι πρεσβευτές της 
 




Σελίδα 9989 
χώρας μας στο εξωτερικό. Πρώτα απ' όλα πρέπει να πείσουν τα Ελληνόπουλα ότι μπορούν να τους δώσουν την αναγκαία ελληνομάθεια για να κρατήσουν την ελληνική τους ταυτότητα στο βάθος της συνείδησής τους.
Την παλιά πενταετία την κάνουμε τριετία και διετία, γιατί στα πλαίσια της πενταετίας εάν κάποιος από αυτούς είτε δυσλειτουργούσε είτε του προέκυπτε οποιοδήποτε πρόβλημα με αποτέλεσμα να μην μπορεί να ανταποκριθεί στα καθήκοντά του, ήταν αδύνατον να ανακληθεί. Τώρα βάζουμε αυτό το τριετές κατ' αρχήν και εν συνεχεία διετές διάστημα, έτσι ώστε να υπάρχει ένας χρόνος δοκιμασίας και να κρίνεται η καταλληλότητά του στο χώρο του εξωτερικού. Αν κρίνεται κατάλληλος, θα ανανεώνεται η τριετία του με μία ακόμη διετία.
Κάποιος συνάδελφος ρώτησε γιατί βάζουμε μία εξαίρεση η οποία ανάγεται στην αδυναμία αντικατάστασης των αποσπασμένων. Πρέπει να σκεφθούμε ότι υπάρχουν και κάποιες χώρες οι οποίες δεν είναι τόσο επιθυμητές για αποσπάσεις. Για παράδειγμα στη Λιβύη ή στην Αβησσυνία δύσκολα πηγαίνουν εκπαιδευτικοί. Γι' αυτό αν τυχόν κάποιος δεν ανευρίσκεται, δεν συμμετέχει και στο διαγωνισμό της γλώσσας προκειμένου να πάει, είμαστε υποχρεωμένοι για να υπάρχει κάποιος εκπαιδευτικός να παρατείνουμε την απόσπαση του ήδη αποσπασμένου.
Τώρα, σχετικά με το άρθρο 14 πρέπει να πω ότι έγινε μία παρερμηνεία. Δεν καθιδρύεται κώλυμα εκλογιμότητας. Τις προϋποθέσεις και τα κωλύματα της εκλογιμότητας τα καθορίζει ο εκλογικός νόμος. Με το άρθρο 14 λέμε ότι οι εκπαιδευτικοί της πρωτοβάθμιας και δευτεροβάθμιας εκπαίδευσης που είναι στελέχη της εκπαίδευσης, δηλαδή, είναι και διευθυντές σχολικών μονάδων, σχολικοί σύμβουλοι, προϊστάμενοι γραφείων και διευθύνσεων δεν μπορούν συγχρόνως να ασκήσουν αυτά τα καθήκοντα εάν εκλεγούν εκπρόσωποι Τοπικής Αυτοδιοίκησης α' και β' βαθμού. Και αυτό διότι στα πλαίσια της εκπαιδευτικής μεταρρύθμισης αυτά τα καθήκοντα προσλαμβάνουν και άλλα ποιοτικά χαρακτηριστικά. Θα έχουν να κάνουν και με την αξιολόγηση των εκπαιδευτικών. Με τι θα ασχολούνται; Μετά του δήμου ή μετά της αξιολογήσεως ή με την επιμόρφωση;
ΔΗΜΗΤΡΙΟΣ ΠΙΠΕΡΓΙΑΣ: Το περιορίσατε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν περιορίζεται. Λέμε ότι εκπαιδευτικοί πρωτοβάθμιας και δευτεροβάθμιας εκπαίδευσης που κατέχουν θέση αιρετού εκπροσώπου Τοπικής Αυτοδιοίκησης α' και β' βαθμού δεν μπορούν ταυτόχρονα να επιλέγονται σε θέσεις προϊσταμένων γραφείων, σχολικών συμβούλων και διευθυντών σχολείων, διότι πρόκειται για διαδικασίες οι οποίες βρίσκονται σε εξέλιξη. Πάντως εάν εκλεγούν -γι' αυτό κάναμε αυτήν την προσθήκη- στις επερχόμενες δημοτικές εκλογές είτε νομάρχες είτε δήμαρχοι, τότε αυτοδικαίως θα απαλλαγούν των ειδικών διοικητικών καθηκόντων τους. Δεν λέμε ότι θα χάσουν την ιδιότητα του εκπαιδευτικού. 'Ομως, δεν μπορούν συγχρόνως να είναι διευθυντές σχολικών μονάδων, προϊστάμενοι γραφείων ή σχολικοί σύμβουλοι. Δεν μπορούν να ασκούν παράλληλα διοικητικά καθήκοντα και στο δήμο και στο σχολείο. Τα θεωρούμε ασυμβίβαστα. Μπορεί ο οποιοσδήποτε δάσκαλος ή καθηγητής να συμμετάσχει στις εκλογές. Αν εκλεγεί νομάρχης, δεν μπορεί να είναι και προϊστάμενος της διεύθυνσης.
ΔΗΜΗΤΡΙΟΣ ΠΙΠΕΡΓΙΑΣ: Και αν εκλεγεί αντινομάρχης;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τότε να συμφωνήσω μαζί σας και να επεκτείνω την απαγόρευση. Θα κάνουμε αναδιατύπωση.
ΠΡΟΕΔΡΕΥΩΝ (Παναγιώτης Σγουρίδης): 'Ο,τι πείτε, κύριε Υπουργέ, θα γραφεί στα Πρακτικά κατά λέξη, κατά γράμμα, κατά τόνο, κατά κόμμα.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): "Εκπαιδευτικοί πρωτοβάθμιας και δευτεροβάθμιας εκπαίδευσης που κατέχουν θέση αιρετού εκπροσώπου οργανισμών τοπικής αυτοδιοίκησης α' και β' βαθμού δεν μπορούν ταυτόχρονα να επιλέγονται σε θέσεις προϊσταμένων διευθύνσεων και γραφείων σχολικών συμβούλων και διευθυντών σχολείων, αν είναι ήδη προϊστάμενοι διευθύνσεων και γραφείων, σχολικοί σύμβουλοι και διευθυντές σχολείων και εκλεγούν εκπρόσωποι οργανισμών τοπικής αυτοδιοίκησης α' και β' βαθμού, απαλλάσσονται αυτοδικαίως από τις ανωτέρω θέσεις μετά την ανάληψη των καθηκόντων τους ως αιρετών εκπροσώπων των οργανισμών τοπικής αυτοδιοίκησης".
ΠΡΟΕΔΡΕΥΩΝ (Παναγιώτης Σγουρίδης): Η κ. Μπενάκη έχει το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, θέλω να πω δυο λόγια για τους συλλόγους γονέων και κηδεμόνων. Είναι επαινετή η πρωτοβουλία του Υπουργείου να ενισχύσει τους συλλόγους αυτούς, ώστε να διαδραματίζουν ένα ουσιαστικό ρόλο στο σχολείο. Εκείνο που θέλουμε στο καινούριο σχολείο να τονίσουμε είναι το κατάλληλο σχολικό περιβάλλον και η συνεργασία των παραγόντων της εκπαίδευσης. Δεν είναι μόνο οι δάσκαλοι και οι μαθητές αλλά είναι και οι γονείς οι οποίοι πρέπει να παίρνουν μέρος στη ζωή του σχολείου. 'Εχω επιφυλάξεις μήπως αυτό γίνεται κατά τρόπο ασφυκτικό, γιατί το Υπουργείο παίρνει τόσες πρωτοβουλίες για την οργάνωση των συλλόγων γονέων και κηδεμόνων, ώστε περίπου να τους αφαιρεί κάθε πρωτοβουλία και δυνατότητα αυτοοργάνωσης. Ναι μεν εφαρμόζονται οι διατάξεις του Αστικού Κώδικα αλλά στο μεταξύ μπαίνουν και τόσες άλλες με αυτόν το νόμο που μπορεί σε συγκεκριμένες περιπτώσεις να δεσμεύουν την ευελιξία και την απαραίτητη ελευθερία του συνέρχεσθαι που πρέπει να υπάρχει σύμφωνα με το σχετικό άρθρο του Συντάγματος. Λέει π.χ. συγκροτούν ένα σύλλογο γονέων και κηδεμόνων. Βέβαια, είναι επιθυμητό να είναι ένας αυτός ο σύλλογος, αλλά μπορούμε να απαγορεύσουμε και ένα δεύτερο σύλλογο αν διαμορφωθούν τέτοιες συνθήκες που μπορεί να χρειασθεί να υπάρξει; Δηλαδή, θα βάλουμε τέτοιο φραγμό στο Σύνταγμα; Το "αυτοδικαίως" είναι σωστό γιατί θα πρέπει όλοι να σπρώχνονται να μετέχουν σε σύλλογο γονέων και κηδεμόνων. Φοβάμαι όμως μήπως βρείτε κάποιες δυσκολίες συνταγματικής φύσεως και ίσως θα θεραπευόταν αν βάζατε "εκτός εάν δηλώσουν ότι δεν θέλουν να συμμετέχουν". 'Ενας γονιός δεν θέλει να συμμετέχει, θα μπορεί να διαγραφεί; 'Ετσι όπως είναι, είναι υποχρεωτική η συμμετοχή.
Είναι πολύ δεσμευτικές οι διατάξεις για τον τρόπο της ψηφοφορίας, για το σύστημα της απλής αναλογικής, για τη δυνατότητα να είναι περισσότερα ή ένα ψηφοδέλτια. Εγώ νομίζω ότι θα ήταν πολύ καλύτερο, αν αφήνονταν ελεύθεροι οι σύλλογοι και έβγαινε από το Υπουργείο ένα υπόδειγμα καταστατικού, που θα πήγαινε στους συλλόγους για να το υιοθετήσουν, το καλύτερο κατά την αντίληψη του Υπουργείου υπόδειγμα καταστατικού -και αν ήθελαν θα συμμορφώνονταν και αν δεν ήθελαν μπορούσαν να κάνουν τις δικές τους βελτιώσεις.
Συνεπώς, θα έλεγα μήπως πρέπει να είναι ελαστικότερη η διάταξη και όχι τόσο δεσμευτική ιδίως ως προς τον τρόπο ψηφοφορίας και κατάρτισης των ψηφοδελτίων. Διότι κακά τα ψέματα, τα ψηφοδέλτια αν δεν δημιουργούν κομματικοποίηση, πάντως δημιουργούν προστριβές επί τη βάσει άλλων παραγόντων. Δηλαδή ενισχύουν το σχηματισμό ομάδων που δεν ξέρουμε αν βοηθάνε στη συνεργασία και στο καλό πνεύμα που πρέπει να υπάρχει μέσα στους συλλόγους γονέων και κηδεμόνων.
Και μία παρατήρηση ακόμη για το όριο ηλικίας. Βέβαια φέρνετε σχετική τροπολογία και θα τα ξαναπούμε. Νομίζω όμως -σας το λέω από τώρα για να το σκεφθείτε- θα πρέπει να μπει και μία μεταβατική διάταξη, όπως είναι η μεταβατική διάταξη που υπάρχει για τους καθηγητές των στρατιωτικών σχολών, ιδιαίτερα για εκείνους τους καθηγητές Α.Ε.Ι. που απεχώρησαν πέρυσι. Οι μη έχοντες συμπληρώσει το εξηκοστό έβδομο έτος και υπηρετούν φέτος με την προοπτική ότι ο νόμος αυτός θα δημοσιευθεί στην Εφημερίδα της Κυβερνήσεως πριν λήξει το ακαδημαϊκό έτος, δηλαδή τέλος Σεπτεμβρίου ή τέλος Αυγούστου, αυτοί θα καταληφθούν και επομένως θα μείνουν άλλα δύο χρόνια. Αλλά αυτοί που απεχώρησαν το 1997 με το εξηκοστό έβδομο έτος βρίσκονται σε μειονεκτική θέση.
 




Σελίδα 9990 
'Οπως, λοιπόν, δίνεται η 1.1.1997 ως χρόνος εφαρμογής του νόμου για τους καθηγητές των στρατιωτικών σχολών θα έπρεπε το ίδιο να το σκεφθείτε να δοθεί και στους καθηγητές των Τ.Ε.Ι. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουναλάκης έχει το λόγο.
ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, θα είμαι πολύ σύντομος.
Κατ' αρχήν, κύριε Υπουργέ, θέλω να πω πως πάντα όταν μιλάμε δεν ακούτε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ακούω. 
ΠΕΤΡΟΣ ΚΟΥΝΑΛΑΚΗΣ: Θέλω με θρησκευτική ευλάβεια να ακούτε τους Κοινοβουλευτικούς Εκπροσώπους.
ΠΡΟΕΔΡΕΥΩΝ (Παναγιώτης Σγουρίδης): Θέλετε το διαχωρισμό του κράτους και της Εκκλησίας, αλλά χρησιμοποιείτε τους όρους!
ΠΕΤΡΟΣ ΚΟΥΝΑΛΑΚΗΣ: Μέχρι να διαχωριστούν, θα μιλώ με θρησκευτικούς όρους. 
Βλέπω, λοιπόν, μεγάλη αναφορά στους αναπληρωτές συντονιστών για το εξωτερικό. Θέλω να σας ρωτήσω επί τη ευκαιρία: Τι γίνεται με τους συντονιστές; Θα διοριστούν; Θα τελειώσει αυτή η μεγάλη εκκρεμότητα; Και πότε, κύριε Υπουργέ; 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αποδεικνύεται ότι εσείς δεν με ακούσατε, κύριε συνάδελφε. 
ΠΡΟΕΔΡΕΥΩΝ (Παναγιώτης Σγουρίδης): Με θρησκευτική ευλάβεια!
ΠΕΤΡΟΣ ΚΟΥΝΑΛΑΚΗΣ: Το δεύτερο που ήθελα να πω είναι το εξής: Είμαστε ριζικά αντίθετοι στην τριετία. Ξέρετε πάρα πολύ καλά τι συμβαίνει τώρα όταν κατ'εξαίρεση δίνονται παρατάσεις σε αυτούς που έχουν ήδη τελειώσει την πενταετία τους. Ξεσηκώνεται επανάσταση σε κάθε πόλη. 'Αλλωστε έχω κάνει και επανειλημμένες ερωτήσεις και επίκαιρες και γραπτές. Φανταστείτε τι έχει να γίνει τώρα αν εναπόκειται στο συντονιστή να παρατείνει ή όχι τη θητεία του εκπαιδευτικού στο εξωτερικό. Θα έχουμε επανάσταση διαμαρτυριών, ενστάσεων. Θα καταγγέλονται όλες οι αποφάσεις και οι επιλογές ότι έχουν γίνει με κομματικά κριτήρια. Σας λέω ότι είναι βαρύτατο λάθος αυτό το οποίο πάτε να κάνετε.
Το τρίτο που ήθελα να πω, κύριε Υπουργέ, είναι ότι εντάξει όλες αυτές οι ρυθμίσεις περί των συλλόγων γονέων και κηδεμόνων. 'Ομως ο θεσμός αυτός πάσχει από το συγκεντρωτισμό που επικρατεί σήμερα και από το πάθος του Υπουργείου να ρυθμίζει όλα τα πράγματα. Εγώ νομίζω ότι τα θέματα αυτά θα λυνόντουσαν αν υπήρχε μία διάταξη που θα ενίσχυε ουσιαστικά το ρόλο αυτών των συλλόγων γονέων και κηδεμόνων.
Θα ήθελα στο επόμενο θέμα να σας ρωτήσω για τη Βαυαρία. Ξέρετε ότι υπάρχει μεγάλο πρόβλημα εκεί. Οι άνθρωποι πληρώνουν υπερβολικούς φόρους. Τώρα πάτε να ρυθμίσετε κάποια πράγματα και λέτε 15%. Αυτοί όμως λένε ότι η σύμβαση η διακρατική αναφέρεται στο 10% της κράτησης. Και υπάρχει ένα μεγάλο ερωτηματικό γιατί από το 10% πάμε στο 15%. Ποιος το αποφάσισε εφόσον ρητώς η σύμβαση αναφέρει 10%; Και γεννώνται και εύλογα ερωτηματικά τα λεφτά αυτά πού πάνε; Τι γίνεται η διαφορά μεταξύ του 10% και των άλλων ποσοστών που πλήρωναν ως τώρα ή του 15% που προτείνετε να πληρώνουν;
Και τέλος είμαστε αντίθετοι με τον τρόπο που πάτε τώρα να βάλετε το ασυμβίβαστο, να το διευρύνετε.
Σωστά οι νομάρχες και οι δήμαρχοι, σωστά επαγγελματικά στελέχη της τοπικής αυτοδιοίκησης. 'Ενας αντιδήμαρχος παραδείγματος χάρη ή ένας αντινομάρχης ασχολείται επαγγελματικά, δηλαδή, όλη την ημέρα και πληρώνεται από το δήμο ή από τη νομαρχία και είναι σωστό να μην μπορεί να παίξει έναν άλλο ρόλο αλλά τι γίνεται όταν ένας άνθρωπος είναι νομαρχιακός σύμβουλος ή δημοτικός σύμβουλος; Αυτοί οι άνθρωποι λειτουργούν και συνεδριάζουν δυο φορες την εβδομάδα. Γιατί είναι ασυμβίβαστο με το να είναι στελέχη στην εκπαίδευση; Πρέπει αυτά τα πράγματα να τα αποσαφηνίσουμε πλήρως.
ΠΡΟΕΔΡΕΥΩΝ (Παναγιώτης Σγουρίδης): Για να κλείσουμε αυτόν τον κύκλο των Κοινοβουλευτικών Εκπροσώπων, ο κ. Γεωργακόπουλος έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: 'Ο,τι έχει σχέση με τους ΟΤΑ, συμφωνώ με τα όσα ελέχθησαν από τους συναδέλφους κ. Πιπεργιά και κ. Τζανή. Θέλω όμως να πω για την προσθήκη την οποία κάνατε, κύριε Υπουργέ, ότι θα πρέπει να ισχύσει από την 1η Ιανουαρίου του επομένου έτους για να μην έχουμε το φαινόμενο τώρα από την ψήφιση του νόμου μήπως καταργηθούν οι σύμβουλοι και οι άλλοι οι οποίοι μπορεί να είναι στην εκπαίδευση όταν θα αρχίσει να ισχύει η σχετική εκπαίδευση. Πρέπει αυτό να το διευκρινίσετε. Εξάλλου θα έχουμε εκλογές δημοτικές και νομαρχιακές που θα προετοιμαστούν όλοι αν θέλουν να είναι υποψήφιοι ή να κρατήσουν τη θέση τους που έχουν στα σχολεία. Να μην τους αιφνιδιάσουμε, λοιπόν, τώρα που έχει μείνει περίπου ένας μήνας για το σχολείο -έχει τελειώσει ουσιαστικά η θητεία τους- και απλώς και μόνο η ισχύς να είναι από τη 1η Ιανουαρίου που αρχίζει η καινούρια θητεία των αρχών της τοπικής αυτοδιοίκησης. Αν θέλετε βάλτε το από το Σεπτέμβρη ή από τον Οκτώβρη ή μετά τις εκλογές, αλλά εν πάση περιπτώσει δώστε μια ημερομηνία και όχι από τη δημοσίευση του νόμου η οποία μπορεί να γίνει σύντομα και να δημιουργήσει κάποια τραγελαφική κατάσταση που δεν έχετε σκοπό να προκαλέσετε.
ΠΕΤΡΟΣ ΚΟΥΝΑΛΑΚΗΣ: Θα έπρεπε να ισχύει το ασυμβίβαστο για όλους;
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Για δημοτικούς συμβούλους δεν είναι απαραίτητο να ισχύει το ασυμβίβαστο. Αλλά όσοι ασκούν εξουσία είτε είναι αντινομάρχες είτε νομάρχες είτε αντιδήμαρχοι είτε δήμαρχοι, γι' αυτούς βεβαίως πρέπει να ισχύει.
ΠΡΟΕΔΡΕΥΩΝ (Παναγιώτης Σγουρίδης): Είτε πρόεδροι τοπικών συμβουλίων. Δηλαδή, όσοι ασκούν εξουσία. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Μάλλον αυτό θα πρέπει να διευκρινιστεί περισσότερο με το νόμο περί τοπικής αυτοδιοίκησης και όχι εδώ διότι δεν δημηριουργείται πρόβλημα μόνο με τους εκπαιδευτικούς, αλλά και με τους άλλους δημόσιους υπάλληλους. Ο συνάδελφος κ. Πιπεργιάς σας ανέφερε εφοριακούς που είναι προϊστάμενοι της τοπικής ΔΟΥ και θέλουν να είναι υποψήφιοι δήμαρχοι. Καταλαβαίνετε τι ρυθμίσεις θα γίνονται εκεί. Τίποτε άλλο δεν λέω. 
ΧΡΗΣΤΟΣ ΡΟΚΟΦΥΛΛΟΣ: Πελατειακό κράτος από την ανάποδη!
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Επίσης, κύριε Υπουργέ, δεν ξέρω εάν αυτό που λέτε "το δεύτερο εδάφιο της περίπτωσης α' της παρ. 2 του άρθρου 11 του νόμου 2327/95 αντικαθίσταται από τότε που ίσχυσε ως εξής..." είναι σωστό και μήπως εδώ θέλετε να πείτε "προστίθεται" και όχι "αντικαθίσταται". 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Εκανα τη διόρθωση. 
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Ωραία. 
Με την τροπή που έχουν πάρει τα πράγματα όσον αφορά τη συμμετοχή των δημοσίων υπαλλήλων όταν μάλιστα υπηρετούν στον τόπο στον οποίο εκλέγονται σας πληροφορώ ότι οδηγούμε τη Δημόσια Διοίκηση σε πλήρη διάλυση. Σε λίγο οι περισσότεροι δημόσιοι υπάλληλοι θα πολιτεύονται και δεν θα είναι υπάλληλοι του δημοσίου, δηλαδή δεν θα εξυπηρετούν τους πολίτες, αλλά θα εξυπηρετούν τους κομματικούς τους πελάτες. Θα πρέπει να υπάρξουν κάποια ασυμβίβαστα σε σχέση με το πού υπηρετούν και το πού πολιτεύονται. 
Εδώ ισχύει για τους Βουλευτές που δεν μπορούν να εκλεγούν σε μια περιοχή στην οποία ήταν υπάλληλοι ή οτιδήποτε άλλο πολύ δε περισσότερο όταν είναι κεντρικά στελέχη που δεν έχουν το δικαίωμα να εκλεγούν σ' όλη την επικράτεια. Καταλαβαίνετε λοιπόν, εκεί σ' αυτόν το μικρόκοσμο των μικρών κοινωνιών πόσο άμεση είναι αυτή η επαφή και πόση εξάρτηση θα υπάρχει των πολιτών από τέτοια στελέχη 
 




Σελίδα 9991 
της τοπικής και νομαρχιακής αυτοδιοίκησης.
Το επισημαίνω αν και δεν είναι δικό σας πρόβλημα, κύριε Υπουργέ. Αν και δεν είναι καθόλου δικό σας πρόβλημα, το ομολογώ, είναι μια έκφραση αγωνίας όπως είδατε απ' όλα τα κόμματα και απ' όλους τους συναδέλφους προς την Κυβέρνηση, εν όψει μάλιστα των δημοτικών εκλογών να προλάβουμε ίσως κάτι πριν διαλυθεί το σύμπαν σε ό,τι έχει σχέση με τη Δημόσια Διοίκηση.
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Γεωργακόπουλο.
Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, θέλω να επισημάνω στον κύριο Υπουργό την ανάγκη που υπάρχει να τροποποιήσει τη διάταξη που αναφέρεται στους συλλόγους γονέων -κόβουμε τη λέξη "κηδεμόνων", έτσι δεν είναι;-
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δι' άλλου προσώπου.
ΑΓΓΕΛΟΣ ΜΠΡΑΤΑΚΟΣ: ... και να καταργήσει τη δυνατότητα εκλογής των διοικήσεών τους με ψηφοδέλτια. Διότι, κύριε Υπουργέ, και ο κομματισμός θα αποφευχθεί -ξέρω ότι είναι και στις προθέσεις σας- και οι ομαδικοποιήσεις και κυρίως θα έχουμε αξιοκρατικότερη επιλογή.
Δηλαδή με το ενιαίο ψηφοδέλτιο είναι σαφές και αποδεκτό απ' όλους προφανώς ότι θα εκλεγούν οι καλύτεροι, ενώ με τα ψηφοδέλτια θα αρχίσουν οι ίντριγκες και οι βαβούρες εκεί μέσα και θα βγουν μέσα από τα ψηφοδέλτια οποιοιδήποτε άσχετοι με το θέμα.
Το δεύτερο που θέλω να επισημάνω, κύριε Υπουργέ, στην παράγραφο 21, είναι η αναδρομικότητα της ισχύος της διάταξης αυτής, που ισχύει πλέον μετά την τροπολογία σας και για τους καθηγητές των ΤΕΙ. Για τους καθηγητές των ΤΕΙ δεν συμπεριλάβατε και την αναδρομικότητα, που έχετε συμπεριλάβει εδώ. Κανονικά, κύριε Υπουργέ, για να είμαστε δίκαιοι, πρέπει, όσοι με την ψήφιση του νόμου αυτού, με την ισχύ της διάταξης αυτής, βρίσκονται σε ηλικία κάτω του 67ου έτους, να τύχουν του ευεργετήματος, για να είμαστε έντιμοι με όλους τους καθηγητές. Διότι ξέρετε τι θα συμβεί; Θα συμβεί ένας καθηγητής 66 ετών να επανέλθει κι ένας καθηγητής 65,5 ετών να μην επανέλθει. Δηλαδή η διάταξη αυτή για να ισχύσει και αντικειμενικά, πρέπει να περιλαμβάνει όλους εκείνους, οι οποίοι με βάση το χρόνο επιψήφισης της διατάξεως αυτής, βρίσκονται σε ηλικία κάτω των 67 ετών.
Και τέλος, για τη μεταφορά των μαθητών. Το θέμα της μεταφοράς των μαθητών είναι θέμα της τοπικής κοινωνίας. Εσείς μεταφέρετε τις πιστώσεις στη Γενική Γραμματεία της Περιφέρειας και η Γενική Γραμματεία της Περιφέρειας τις μεταφέρει στη Νομαρχιακή Αυτοδιοίκηση. Ξέρετε τι θα συμβεί, κύριε Υπουργέ; Δεν θα λειτουργήσει το σύστημα, όπως πολλές φορές δεν λειτούργησε και στο παρελθόν, διότι ώσπου να πάνε τα κονδύλια στη Γενική Γραμματεία Περιφέρειας, από την Περιφέρεια στη Νομαρχία, θα υπάρξει μεγάλη καθυστέρηση. Δεν θα τα παίρνει η Γενική Γραμματεία, δεν θα τα δίνει στη Νομαρχία, η Νομαρχία δεν θα έχει χρήματα, δεν θα τις κάνουν πίστωση οι ιδιοκτήτες των λεωφορείων, με αποτέλεσμα να μη λειτουργήσει το σύστημα. Να υπαχθεί το θέμα απευθείας στη Νομαρχιακή Αυτοδιοίκηση, να αποφύγουμε δηλαδή ένα σκαλοπάτι ακόμα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, θα αναφερθώ με δυο λόγια στους συλλόγους γονέων, όπως ρυθμίζεται το θέμα στο νομοσχέδιο. Δεν φτάνει που παρεμβαίνει μέσω του νόμου στο πώς να οργανωθούν οι σύλλογοι, παρεμβαίνει και στο πως θα λειτουργούν και θα εκπροσωπούνται.
Εγώ σας είπα ένα παράδειγμα και δεν μου απαντήσατε. Το σημειώνω το παράδειγμα. Οι διακόσιοι ένας θα έχουν είκοσι αντιπροσώπους και οι εκατόν ενενήντα εννιά, κανέναν. Καταλαβαίνετε τι φτιάχνετε, τερατουργήματα φτιάχνετε. Εκτός του ότι παρεμβαίνετε, παρεμβαίνετε και κατ' αυτόν τον τρόπο. Αφήστε τους συλλόγους γονέων να οργανωθούν, πράγματι χρειάζεται να οργανωθούν, χωρίς εσείς να ρυθμίζετε το πώς αυτοί θα λύσουν τα ζητήματά τους, που στο κάτω-κάτω είναι και δικαίωμά τους, που πηγάζει και από το Σύνταγμα.
Τώρα, όσον αφορά το θέμα του ψηφοδελτίου, θα μου επιτρέψετε να κάνω ένα σχόλιο. Ακούω εδώ από τη Νέα Δημοκρατία να είναι ένα το ψηφοδέλτιο, γιατί λέει ότι γίνονται ομάδες. Το ζήσαμε το ενιαίο ψηφοδέλτιο. Πώς διασφαλίζεται ότι η άποψη της μειοψηφίας θα εκφράζεται στα συμβούλια με το ενιαίο ψηφοδέλτιο; Δεν ξέρετε ότι αποκλείεται η μειοψηφία με τα ενιαία ψηφοδέλτια; Θα έπρεπε τουλάχιστον να το ξέρετε, αλλά θέλετε αυτό το πράγμα. Ε, δεν μπορεί να εκφραστεί. 'Οσοι γνωρίζουν λίγο από συνδικαλιστικά, καταλαβαίνουν ότι δεν μπορεί να εκφραστεί, εκτός αν υπάρχει ένα μεγάλο ποσοστό 30%-40% και πάνω. Αυτό είναι. 
Θα ήθελα να πω δυο λόγια για το θέμα του ασυμβίβαστου των δημοτικών και νομαρχιακών αρχόντων σε σχέση με τις θέσεις προϊσταμένων. Εμείς συμφωνούμε να είναι ασυμβίβαστο για τους νομάρχες, για τους δημάρχους, για τους αντιδημάρχους, για τους αντινομάρχες, για όσους ασκούν δημοτική ή νομαρχιακή εξουσία. Νομίζουμε ότι για τους νομαρχιακούς και δημοτικούς συμβούλους, δεν πρέπει να γίνεται αυτό.
Για τη μεταφορά μαθητών, φοβάμαι ότι θα τα πούμε παρακάτω, αν κατάλαβα καλά την τροπολογία, που έρχεται.
ΠΡΟΕΔΡΕΥΩΝ (Παναγιώτης Σγουρίδης): Η κ. Αράπη-Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, όσον αφορά το θέμα που έθεσε ο Κοινοβουλευτικός Εκπρόσωπος του Συνασπισμού κ. Κουναλάκης σχετικά με το Σύλλογο των Εκπαιδευτικών της Βαυαρίας, νομίζω ότι θα δημιουργηθεί σοβαρό επεισόδιο με απρόβλεπτες συνέπειες. Θα είναι και οικονομικό και κοινωνικό και ηθικό, διότι δεν επιτρέπεται στη Γερμανία, στην Ευρώπη γενικά και στην ευρωπαϊκή νομοθεσία διαφορετική μισθολογική και φορολογική αντιμετώπιση εργαζομένων στον ίδιο εργασιακό χώρο με τις ίδιες συνθήκες.
Φυσικά στο άρθρο 2 παράγραφος 26, κύριε Υπουργέ, θα μπορεί να αναφερθεί ότι κάθε άλλη παρακράτηση πέραν της προβλεπόμενης 10% από τη διακρατική συμφωνία καταργείται. Νομίζω ότι αυτό είναι πάρα πολύ σοβαρό, κύριε Υπουργέ. Επανειλημμένως οι σύλλογοι σας έχουν επισκεφθεί και έχουν κάνει διάφορα υπομνήματα. Στο άρθρο 2 παράγραφος 26, λοιπόν, μπορείτε να το προσθέσετε αυτό.
'Οσον αφορά τώρα τους συλλόγους γονέων και κηδεμόνων, κύριε Υπουργέ...
Κύριε Πρόεδρε, κρατήστε το χρόνο μου. Δεν με παρακολουθεί ο κύριος Υπουργός να μιλώ.
ΠΡΟΕΔΡΕΥΩΝ (Παναγιώτης Σγουρίδης): Σας παρακολουθεί, κυρία Καραγιάννη.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Αποκλείεται. Αν έχει το ταλέντο του Ναπολέοντα. Εγώ σταμάτησα να μιλάω, κύριε Πρόεδρε, θα μου τον δώσετε το χρόνο.
ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κυρία Καραγιάννη.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: 'Οχι, δεν θα συνεχίσω.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Συνεχίστε, σας ακούμε.
ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κυρία Καραγιάννη. Σας λέω ότι σας ακούει ο κύριος Υπουργός.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Πώς το γνωρίζετε εσείς, κύριε Πρόεδρε, ότι με ακούει ο κύριος Υπουργός; Είστε στο μυαλό του;
ΠΡΟΕΔΡΕΥΩΝ (Παναγιώτης Σγουρίδης): Δεν είναι εκτός της Αιθούσης, κυρία Καραγιάννη.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Εντός της Αιθούσης είμαι.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Γιατί μιλάτε γι' αυτόν κύριε Πρόεδρε; Είστε δικηγόρος του;
ΠΡΟΕΔΡΕΥΩΝ (Παναγιώτης Σγουρίδης): Δεν είμαι δικηγόρος, κυρία Καραγιάννη, αλλά αυτήν τη στιγμή είμαι ο Προεδρεύων και κατευθύνω τη συζήτηση, όταν χρειάζεται και σύμφωνα με τον Κανονισμό. Κυρία Καραγιάννη, πρέπει να ξέρετε ότι τον εφαρμόζω. Είναι εντός της Αιθούσης ο Υπουργός και μπορείτε να μιλάτε. Αν ήταν εκτός της 
 




Σελίδα 9992 
Αιθούσης, θα διέκοπτα όπως διέκοψα προηγουμένως τον κ. Τασούλα.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ναι αλλά, κύριε Πρόεδρε, έχει παρατηρηθεί το φαινόμενο, όταν ο κύριος Υπουργός μιλάει με κάποιον, οι ομιλητές σταματάνε να μιλάνε. Δεν είναι η πρώτη φορά και μην κάνετε επίθεση σε μένα κάθε φορά.
ΠΡΟΕΔΡΕΥΩΝ (Παναγιώτης Σγουρίδης): Συνεχίστε, κύρια Καραγιάννη.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Εγώ έχω παρατηρήσει και εσάς και τους άλλους Αντιπροέδρους ...
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, συνεχίστε κυρία Καραγιάννη.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Λοιπόν, όσον αφορά τους συλλόγους γονέων και κηδεμόνων, κύριε Υπουργέ, θα πρέπει να κοιτάξετε να λειτουργήσει καλύτερα ο θεσμός. 
Οι σύλλογοι γονέων και κηδεμόνων και υπήρχαν και έργο έχουν προσφέρει και στις περιβαλλοντικές και στις πολιτιστικές εκδηλώσεις και παντού. Δεν προχώρησε ποτέ κανένας σύλλογος καθηγητών χωρίς τους γονείς.
Κάναμε πολιτιστικές και περιβαλλοντικές εκδηλώσεις, εκθέσεις βιβλίων εκδρομές, θέατρο κ.ά. με το σύλλογο γονέων και κηδεμόνων. Ποιος σας είπε ότι δεν λειτουργούσαν μέχρι τώρα οι σύλλογοι γονέων και κηδεμόνων; 'Ηταν όμως χωρίς το "καπέλωμα" που πάει να κάνει το Υπουργείο, να βγάζει αυτούς που θέλει.
'Ερχομαι τώρα στην προσθήκη της παραγράφου 12 στο άρθρο 23 για τους αποσπασμένους εκπαιδευτικούς των ΤΕΙ σε πολιτικά γραφεία.
Το εδάφιο 1 καθορίζει ότι ως εξωϋπηρεσιακή απασχόληση θεωρείται η συμμετοχή τους σε εφαρμογές του επιστημονικού τους κλάδου. 
Εγώ, κύριε Υπουργέ, θέλω να σας ρωτήσω το εξής: 'Οταν ένας πολιτικός μηχανικός είναι αποσπασμένος από κάποιο Υπουργό σ' ένα έργο και απασχολείται εκεί, πώς αυτό θεωρείται ως συμμετοχή σε εφαρμογές του επιστημονικού του κλάδου;
Φοβόμαστε ότι εδώ πάνε να εξυπηρετηθούν κάποιοι άνθρωποι. Δεν ξέρω, αλλά αυτό μου λέει εμένα ο τρόπος που φέρνετε αυτήν τη διάταξη.
Ως προς τους συνδικαλιστές, κύριε Υπουργέ, έχω να πω ότι έχουν παρατηρηθεί πάρα πολλά φαινόμενα διώξεων εκπαιδευτικών που έχουν πάρει κάποιες θέσεις ως προϊστάμενοι γραφείων, προϊστάμενοι σχολείων κλπ. Κάποιοι που είναι αντίθετοί τους, τους κυνηγάνε. 
Θα πρέπει, λοιπόν, στο άρθρο 14 σε όσους έχουν τη συνδικαλιστική ιδιότητα να μην υπάρχει πελατειακή και κομματική σχέση που να εμποδίζει την αμερόληπτη άσκηση των καθηκόντων τους και να μην κυνηγάνε κάποιους ανθρώπους που είναι αντίθετοί τους. 
Αυτό να το προσέξετε, διότι ξέρετε πολύ καλά ότι ο συνδικαλισμός έχει γίνει -εγώ δεν ήμουν συνδικαλίστρια, αλλά ξέρω πολύ καλά τι γίνεται- το βάθρο για επαγγελματική ανέλιξη σε διάφορες κομματικές θέσεις.
Δεν έχω χρόνο να πω περισσότερα. Ευχαριστώ. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Με ιδιαίτερη ικανοποίηση άκουσα να επιβεβαιώνεται και από τον κύριο Υπουργό η ποιοτική αναβάθμιση του προβλήματος "αποσπάσεις εκπαιδευτικών στο εξωτερικό". Και στοιχειοθετείται από τις εξειδικεύσεις που γίνονται για τις επιλογές και την παρακολούθηση του αντίστοιχου σχολείου και εκφράζεται με αυτήν τη βεβαιότητα του Υπουργείου ότι συνειδητοποιείται βαθιά η ανάγκη πλέον να προσεχθεί αυτός ο ιδιαιτέρου ρόλου κλάδος εκπαιδευτικών στο εξωτερικό.
'Ερχομαι στο δεύτερο στοιχείο που θέλω να πω, κύριε Υπουργέ. Δεν έχω βέβαια ασχοληθεί με τα συνδικαλιστικά και δέχομαι την παρατήρηση και την άποψη του ειδικού εμπείρου κυρίου συναδέλφου.
Ας προσπαθήσουμε να περιορίζουμε την κομματικοποίηση -πιστεύω ότι δεν είναι στην πρόθεσή σας, αλλά από τη γενική συζήτηση βγήκε ο ερεθισμός- θεσμών που συνδέονται με ιερούς χώρους και που αποδεδειγμένα κατά το παρελθόν προκάλεσαν ζημία. 'Εχουμε πληθώρα λειτουργιών που μπορεί να εκφραστεί η κομματική ανάγκη.
Ας αφήσουμε την παιδεία, όπως και άλλους χώρους, στα σημεία που επιβάλλεται να αφεθούν, ανεξάρτητα από τις κομματικές αγκυλώσεις και τις κομματικές αντιπαραθέσεις που νοθεύουν το κύριο έργο και την κύρια λειτουργία.
Ενα τρίτο σημείο, στο οποίο ήθελα να αναφερθώ είναι η ανάγκη να προσέξουμε, κύριε Υπουργέ, και τις στρατιωτικές σχολές. Είναι ένα θέμα που μπορείτε να αντικρύσετε, σε συνεργασία με το Υπουργείο Εθνικής 'Αμυνας, με τη βεβαιότητα ότι υπάρχουν περιθώρια για βελτίωση της εκπαιδευτικής στάθμης, τόσο στο επίπεδο των εκπαιδευτικών, όσο και στο επίπεδο της διδακτέας ύλης, για να μπω και σε ειδικότερα θέματα.
Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γεωργιάδης έχει το λόγο.
ΘΕΟΔΩΡΟΣ ΓΕΩΡΓΙΑΔΗΣ: Κύριε Πρόεδρε, ήθελα να κάνω μερικές παρατηρήσεις στην παράγραφο 24 του άρθρου 2.
Είχα αναφερθεί και στη Διαρκή Επιτροπή στον τρόπο με τον οποίο ρυθμίζεται η μεταφορά των μαθητών. Εγώ θα συμφωνήσω με το συνάδελφο κ. Μπρατάκο, ότι, έτσι όπως είναι διατυπωμένο εδώ, θα εμπλακεί το όλο σύστημα.
Ψηφίσαμε το νομοσχέδιο για τη στελέχωση, τη διοίκηση και οργάνωση της περιφέρειας. Ισχύει ο θεσμός της Νομαρχιακής Αυτοδιοίκησης. Νομίζω ότι η μεταφορά, όταν μεν αφορά όμορους νομούς, θα πρέπει να ανατεθεί στην περιφέρεια και όταν αφορά μεταφορά μαθητών εντός του νομού, θα πρέπει να ανατεθεί στο νομάρχη. 
Δεν νομίζω ότι υπάρχει σκοπιμότητα στο να μπερδεύονται μία σειρά από Υπουργεία. Αναφέρομαι στην παράγραφο δ', του άρθρου 24, όπου λέει: "Με κοινή απόφαση των Υπουργών Εθνικής Παιδείας και Θρησκευμάτων, Εσωτερικών, Δημόσιας Διοίκησης και Αποκέντρωσης, Οικονομικών, και Μεταφορών και Επικοινωνιών...". Για ένα τόσο απλό θέμα, δεν εμπιστευόμαστε την περιφέρεια; Δηλαδή, δεν μπορεί να θέσει τους όρους ο περιφερειάρχης για τη μεταφορά των μαθητών μεταξύ ομόρων νομών και ο νομάρχης για τη μεταφορά των μαθητών εντός του νομού; Θα περιμένουμε να μαζευτούν τόσες υπογραφές από τόσους πολλούς Υπουργούς για τη μεταφορά των μαθητών;
Νομίζω ότι θα ήταν πιο απλό το θέμα, όπως ανέφερα και πιο πριν, αν ο περιφερειάρχης διαθέτει τα κονδύλια και υπογράφει τους όρους, όταν αφορά τη μεταφορά μεταξύ ομόρων νομών και ο νομάρχης, όταν αφορά τη μεταφορά εντός του ιδίου νομού.
Από την πείρα μου -διότι έχω διατελέσει κι εγώ δήμαρχος και ξέρω- γνωρίζω ότι μπερδεύονται πάρα πολύ τα πράγματα, ενώ εκ πρώτης όψεως φαίνεται ότι είναι απλό το θέμα. Γι' αυτό νομίζω, ότι θα πρέπει να ακολουθηθεί μια πολύ πιο απλή διαδικασία.
Επαναλαμβάνω λοιπόν και πάλι, ότι η μεταφορά των μαθητών πρέπει να γίνει με απόφαση του περιφερειάρχη, όταν αφορά τη μεταφορά μεταξύ ομόρων νομών και με απόφαση του νομάρχη, όταν αφορά τη μεταφορά μέσα στον ίδιο νομό.
Ακόμα δεν καταλαβαίνω, γιατί να εξαιρούνται -όπως αναφέρεται στο στοιχείο γ'- οι μεταφορές μαθητών μουσικών σχολείων, σχολείων παλιννοστούντων και σχολείων ειδικής αγωγής και να μην είναι αρμόδιος ο νομάρχης, αφού αφορά μαθητές μέσα στον ίδιο το νομό.
ΠΡΟΕΔΡΕΥΩΝ (Παναγιώτης Σγουρίδης): Ο κ. Λεβογιάννης έχει το λόγο.
ΝΙΚΟΛΑΟΣ ΛΕΒΟΓΙΑΝΝΗΣ: Ευχαριστώ, κύριε Πρόεδρε.
'Ηθελα να πω ότι οι ρυθμίσεις που γίνονται σχετικά με τους Συλλόγους Γονέων στο ν. 1566/1985, είναι θετικές. 'Εχει υποχρέωση ο νομοθέτης, το Υπουργείο Παιδείας και κάθε Κυβέρνηση, ιδιαίτερα στις μέρες μας, να δημιουργήσουν προϋποθέσεις, ώστε και να υπάρχουν οι Σύλλογοι Γονέων και να έχουν ουσιαστική συμμετοχή μέσα στα σχολεία. Και αυτό, 
 




Σελίδα 9993 
γιατί δεν είναι πάντα το κλίμα ευνοϊκό. Πολλές φορές παρουσιάζεται το φαινόμενο, οι εκπαδευτικοί ενός σχολείου ή η διεύθυνση ή μεμονωμένοι καθηγητές, να μη θέλουν να μπλέκουν οι γονείς στα πόδια τους.
Πρέπει εμείς να δημιουργήσουμε τις προϋποθέσεις, ώστε να υπάρχουν παντού Σύλλογοι Γονέων και να έχουν ουσιαστική συμμετοχή. Νομίζω ότι γίνονται κάποια βήματα.
Κύριε Υπουργέ, είναι σωστό αυτό που ορίζεται στην αρχή του άρθρου 2, ότι το Σχολικό Συμβούλιο συνεδριάζει τρεις φορές το χρόνο, εφόσον το ζητήσει ο διευθυντής ή δύο τουλάχιστον φορείς. Εγώ νομίζω ότι θα πρέπει στο σημείο αυτό να έχει τη δυνατότητα και ο Σύλλογος Γονέων να ζητά τη σύγκλιση του Σχολικού Συμβουλίου και όχι να συμβάλονται δύο τουλάχιστον φορείς. Θα πρέπει να μπορεί να το ζητά και ο Σύλλογος Γονέων. Αυτή είναι η μία παρατήρηση.
Η άλλη παρατήρηση αφορά την εκπροσώπηση. Ιδιαίτερα στα λύκεια αυτό είναι πάρα πολύ δύσκολο -και αν το εξετάσουμε, θα δούμε ότι σε πολύ λίγα λύκεια υπάρχουν Σύλλογοι Γονέων- να είναι το 1/3. Νομίζω ότι θα πρέπει ή να μειωθεί το 1/3 στο 1/4 ή να καταργηθεί. Αν πάμε στο παρακάτω σημείο λέτε, ότι, αν δεν υπάρχουν αυτές οι προϋποθέσεις, ο Σύλλογος δεν συμμετέχει στη Σχολική Επιτροπή ή στο Σχολικό Συμβούλιο.
Εγώ νομίζω, ότι πρέπει να συμμετέχει ανεξαρτήτως αριθμού γονέων που συμμετείχαν σε εκλογές και στη σχολική επιτροπή και στο σχολικό συμβούλιο. Ας μη συμμετέχει στην ένωση γονέων, όπου εκεί υπάρχουν άλλες διαδικασίες, γιατί έτσι δημιουργούμε τις προυποθέσεις να υπάρξουν σύλλογοι γονέων και στα λύκεια. Σήμερα δεν υπάρχουν.
(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Βουλευτή.)
Κύριε Πρόεδρε, είχα να κάνω και άλλες παρατηρήσεις, αλλά μία ακόμη θα κάνω σε ό,τι αφορά την έννοια "γονείς" στην παράγραφο 7. Υπάρχει και στον τομέα των συλλόγων γονέων, στο κίνημα γονιών, μορφή εργατοπατερισμού. Να μην έχει το δικαίωμα ένας να είναι για πολλά χρόνια εκπρόσωπος, κηδεμόνας κάποιου μαθητή. Ας είναι για ένα μαθητή κηδεμόνας. Το παιδί του και για ένα μαθητή, όχι συνέχεια. Υπάρχει το φαινόμενο, πάρα πολλά χρόνια να παρουσιάζεται κάποιος κηδεμόνας μαθητού. Ευχαριστώ. 
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Λεβογιάννη.
Κύριε Υπουργέ, οφείλετε κάποιες απαντήσεις για να κλείσουμε τη συζήτηση του άρθρου 2. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, στο θέμα της οργάνωσης με σωματειακή μορφή των συλλόγων γονέων, νομίζω ότι πολύ πιο δημοκρατικό είναι να δίδεται η ευχέρεια και η άνεση της επιλογής του συστήματος της εκλογής, αν δηλαδή θα υπάρχουν πολλά ψηφοδέλτια ή θα υπάρχει ενιαίο ψηφοδέλτιο. Είναι πολύ προτιμότερο από το να επιβάλεις είτε το ένα είτε το άλλο σύστημα.
Εξάλλου η κοινωνία των γονέων έχει κατακτημένο κάποιο επίπεδο δημοκρατικών διαδικασιών και νομίζουμε ότι θα αναζητήσει και τελικά θα υιοθετήσει το καλύτερο.
Η κ. Μπενάκη αναφέρθηκε στη δυνατότητα να μην αποκλειστεί και ο δεύτερος σύλλογος γονέων και άλλων προσώπων. Μπορεί να υπάρξει και δεύτερος σύλλογος, δεν υπάρχει εδώ απαγορευτικό. Λέει, ότι πρέπει οπωσδήποτε σε κάθε σχολείο να υπάρχει σε σωματειακή οργάνωση ένας σύλλογος γονέων και άλλων προσώπων. Εάν υπάρχει η δυνατότητα να γίνει και δεύτερος, ας γίνει. Αλλά γιατί εμείς να αποκλείσουμε την ευχέρεια της επιλογής είτε του ενός είτε του άλλου συστήματος.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Ποιος θα εκπροσωπείται μετά;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Εμείς δεν πιστεύουμε ότι θα υπάρχουν δύο, γιατί αγαπητοί μου συνάδελφοι, εδώ κατά κάποιο τρόπο εισάγουμε την υποχρεωτικότητα για να υπάρξουν σύλλογοι, διότι δεν υπάρχουν σύλλογοι και πάμε στο σημείο να πιστεύουμε ότι θα υπάρξουν και δύο σύλλογοι;
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Πώς δεν υπάρχουν, κύριε Υπουργέ;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μην πάμε σε ακραίες περιπτώσεις κάθε φορά και μην είμαστε και τόσο καχύποπτοι, διότι στο τέλος κάθε παρατήρησης που κάνετε, κυρία Καραγιάννη, λέτε "υποπτεύομαι ότι μάλλον θέλετε να βολέψετε", "μάλλον θέλετε να διορίσετε", "μάλλον θέλετε να κάνετε" διαρκώς με τέτοιες...
ΠΡΟΕΔΡΕΥΩΝ (Παναγιώτης Σγουρίδης): Δεν νομίζω, κύριε Υπουργέ. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Μα, το έχει πει.
ΠΡΟΕΔΡΕΥΩΝ (Παναγιώτης Σγουρίδης): Μην κάνετε τέτοιες κρίσεις, σας παρακαλώ.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν είναι κρίσεις, είναι παρατηρήσεις.
ΠΡΟΕΔΡΕΥΩΝ (Παναγιώτης Σγουρίδης): ... είναι κρίση.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Εχουν γίνει αυτές.
Για τους επιλεγμένους συντονιστές, γι' αυτούς που θα βγουν και θα ασκούν διοίκηση στο εξωτερικό, τι πρέπει δηλαδή, να τους έχουμε με ευνουχισμένες αρμοδιότητες; Δεν πρέπει να έχουν την αρμοδιότητα του ελέγχου της καταλληλότητας των εκπαιδευτικών, όταν πρόκειται να του παρατείνουν την απόσπαση; Αν κάποιος τρελαθεί, αν κάποιος συλληφθεί όπως στην Ολλανδία να δουλεύει σε pornoshop και να είναι συγχρόνως και δάσκαλος, αυτός θα πρέπει να παραμείνει εκεί; Δεν πρέπει να ανακληθεί; Δεν πρέπει ο σχολικός σύμβουλος να στείλει την έκθεσή του για να τον ανακαλέσουμε; Αν είναι δυνατόν δηλαδή! Ως πότε θα είναι οι πάντες και τα πάντα ανεξέλεγκτα και μέσα στην Ελλάδα και έξω από την Ελλάδα.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Αστυνόμευση.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν είναι αστυνόμευση, είναι αξιολόγηση, είναι έλεγχος της καταλληλότητας και αυτό είναι που λείπει και μέσα στον τόπο και έξω.
Με οδύνη ακούσαμε και εγώ και ο Υπουργός παρατηρήσεις Βουλευτών της Γερμανίας για το επίπεδο των δασκάλων και των καθηγητών μας. Ντραπήκαμε κυριολεκτικά. Δεν μπορεί να έρχονται οι εκπρόσωποι, οι ηγέτες των άλλων χωρών και να μας κάνουν παρατηρήσεις ότι ο Γερμανός δάσκαλος δουλεύει είκοσι εννέα ώρες την εβδομάδα και τον 'Ελληνα δάσκαλο να μην τον βρίσκουν ούτε δύο ώρες στα σχολεία της Γερμανίας. Δεν πρέπει να μπει ένας έλεγχος, δεν πρέπει να μπει μία σειρά; Ο 'Ελληνας φορολογούμενος τους πληρώνει για να μαθαίνουν ελληνικά στα παιδιά των μεταναστών. Δεν πηγαίνουν εκεί για τσάρκες, για να θησαυρίζουν και να γυρίζουν με τα μερσεντές τα αδασμολόγητα. Επιτέλους!
ΚΥΡΙΑΚΟΣ ΣΠΥΡΙΟΥΝΗΣ: Λίγη σοβαρότητα δεν βλάπτει.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων):
Αλλά να μη λαϊκίζουμε σε αυτόν το βαθμό, όταν ξέρετε και εσείς τι συμβαίνει. 
Υπάρχουν πάρα πολλοί εκπαιδευτικοί στο εξωτερικό οι περισσότεροι είναι άριστοι, καλοί εκπαιδευτικοί, αλλά υπάρχουν και κάποιοι οι οποίοι κηλιδώνουν και αμαυρώνουν το ύφος και το επίπεδο των καλών. Ως πότε θα τους αφήνουμε αυτούς ανεξέλεγκτους;
ΑΝΔΡΙΑΝΗ ΛΟΥΛΕ: Ανακαλέστε τους.
ΧΡΗΣΤΟΣ ΡΟΚΟΦΥΛΛΟΣ: Πώς θα τους ανακαλέσει; Κάποιους θα πρέπει να τους επισημάνει.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Σχετικά με την παράγραφο 14, εμείς πιστεύουμε ότι όλοι όσοι θα εκλέγονται νομάρχες, δήμαρχοι και μέλη, τόσο των δημοτικών, όσο και των νομαρχιακών συμβουλίων, δεν θα πρέπει να ασκούν τα καθήκοντα του στελέχους της εκπαίδευσης. Γιατί, αγαπητοί μου συνάδελφοι, στα πλαίσια της εκπαιδευτικής μεταρρύθμισης αναβαθμίζουμε τον ρόλο και τις αρμοδιότητές του. Ο διευθυντής της σχολικής μονάδος, για παράδειγμα, αναλαμβάνει σύμφωνα με τα νέα 
 




Σελίδα 9994 
μας προγράμματα οικονομικές ευθύνες. Το ζήτημα το μέγα της ενισχυτικής διδασκαλίας θα το διαχειρίζεται πλέον ως αυτοδιοικούμενη μονάδα η σχολική μονάδα με το διαχειριστή της, το διευθυντή της σχολικής μονάδας. Ο διευθυντής θα έχει και αξιολογικά καθήκοντα. Ο σχολικός σύμβουλος επίσης. Ο προϊστάμενος διεύθυνσης επίσης. 'Αρα δεν θα μπορέσουν να ανταποκρίνονται επαρκώς, ούτε στα διοικητικά καθήκοντά τους στο χώρο της εκπαίδευσης ούτε όμως και στα δημαρχιακά ή νομαρχιακά καθήκοντά τους. Δεν έχει την έννοια ούτε της υποτίμησης ούτε του αποκλεισμού. 'Ισα -ίσα έχει την έννοια της υπερτίμησης του ρόλου στον οποίο καλούνται να ανταποκριθούν στα πλαίσια της εκπαιδευτικής μεταρρύθμισης.
Γι' αυτόν ακριβώς το λόγο το διευρύνουμε και λέμε για όλους όσους είναι εκπρόσωποι των ΟΤΑ και όχι μόνον δημοτικοί ή νομαρχιακοί άρχοντες.
Και τελειώνω με το θέμα το οποίο έθιξε κάποιος συνάδελφος, σχετικά με τα ασθενή παιδιά των αποσπασμένων εκπαιδευτικών στο εξωτερικό. Η πολιτεία τους απέσπασε, όχι για να κάνουν θεραπεία των παιδιών τους στο εξωτερικό. Εν πάση περιπτώσει στη χώρα μας πλέον διαθέτουμε ιατρικά συστήματα, διαθέτουμε νοσοκομεία, διαθέτουμε μέσα , διαθέτουμε γιατρούς που μπορούν να θεραπεύσουν και να παρακολουθήσουν πολύ καλά τις ασθένειες των παιδιών τους. Διότι τους ερωτώ. Εάν δεν είχαν αποσπασθεί στο εξωτερικό τι θα έκαναν; Θα εγκατέλειπαν τη θέση τους και θα έφευγαν έξω; 'Οχι. Βέβαια η πολιτεία έδειξε τη μεγαλύτερη κοινωνική ευαισθησία απέναντί τους και πέρυσι κατ' εξαίρεση δεχθήκαμε όλοι εδώ μέσα να δώσουμε ακόμη ένα έτος παράτασης. Αλλά αγαπητοί συνάδελφοι, αντιλαμβάνεσθε ότι δεν μπορεί αυτό να διαιωνίζεται. Διότι η χώρα μας πλέον μπορούμε να πούμε ότι διαθέτει και σύγχρονα ιατρικά κέντρα παροχής εξελιγμένων υγειονομικών υπηρεσιών και δεν νομίζω ότι μόνο γι' αυτόν το λόγο θα πρέπει να μένουν στο εξωτερικό. 'Εχουν κλείσει μερικοί χρόνο πέραν της δωδεκαετίας.
ΧΡΗΣΤΟΣ ΣΜΥΡΛΗΣ -ΛΙΑΚΑΤΑΣ: Για την παρακράτηση; 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αυτό το ποσοστό το οποίο καθορίστηκε με την τροπολογία την οποία ενσωματώσαμε στο νομοσχέδιο στη διάρκεια της συζήτησης στη Διαρκή Επιτροπή είναι αυτά τα οποία εισηγήθηκαν και οι εκπαιδευτικοί έξω, μετά από συνεννόηση και κοινή αποδοχή. 
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί του άρθρου 2 και ερωτάται το Σώμα: Γίνεται δεκτό το άρθρο 2;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό, κατά πλειοψηφία.
Επί των καταργουμένων διατάξεων του άρθρου 3 θέλει να πάρει κανείς το λόγο;
ΑΝΔΡΙΑΝΗ ΛΟΥΛΕ: Κύριε Πρόεδρε παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Λουλέ.
ΑΝΔΡΙΑΝΗ ΛΟΥΛΕ: Κύριε Πρόεδρε, συνήθως στο άρθρο με τις καταργούμενες διατάξεις δεν γίνονται σχόλια, όμως όσον αφορά το άρθρο 3 παράγραφος β είπατε στην επιτροπή, κύριε Υπουργέ, όταν ο Συνασπισμός ζήτησε τη μη κατάργησή της αλλά την επαναδιατυπωσή της ότι επιφυλάσσεσθε για την Ολομέλεια. Εμείς ξαναλέμε ότι οι παράγραφοι αυτοί είναι σχεδόν ότι πιο θετικό υπήρχε στο ν. 2413/96 για τους εκπαιδευτικούς των TEI, είναι άδικο να τις καταργήσετε. Γι' αυτό προτείνουμε την αναδιατύπωση του εδαφίου β της παραγράφου 5 του κεφαλαίου Γ' του άρθρου 15 ν.1404 ως εξής: "Ο χρόνος επαγγελματικής εμπειρίας μειώνεται κατά ένα έτος για τους κατόχους αναγνωρισμένων τίτλων μεταπτυχιακών σπουδών άλλου πλην του απαιτουμένου ως τυπικού προσόντος διορισμού εφόσον σχετίζεται με το αντικείμενο ή την ειδικότητα της προκηρυσσόμενης θέσης".
Γιατί αυτό το καταργείτε; Δηλαδή, σε κάποιον που κόπιασε και πήρε ένα δεύτερο μεταπτυχιακό τίτλο, γιατί η πολιτεία να μην του μειώσει κατά ένα χρόνο την απαιτούμενη προϋπηρεσία;
Για δε την παράγραφο 9, του ιδίου κεφαλαίου, που ορίζει ότι με υπουργική απόφαση -για τους καθηγητές εφαρμογών- γίνεται αποδεκτή ως επαγγελματική δραστηριότητα η άσκηση εκπαιδευτικού έργου, θεωρούμε άδικη και αυτήν την κατάργηση και μάλλον εκδικητική για τους εκτάκτους εκπαιδευτικούς που προσβλέπουν σ'αυτήν τη ρύθμιση, για να εκλεγούν σε θέση μονίμου καθηγητή εφαρμογών αναγνωρίζοντας μ'αυτήν τη ρύθμιση την πολυετή προσφορά τους στα ΤΕΙ. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Η κ. Βασιλική Αράπη-Καραγιάννη, έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, θα πω και εγώ σχεδόν τα ίδια, με αυτά που είπε η κ. Λουλέ. Με τη σχετική διάταξη, καταργείτε την κατά ένα έτος μείωση της επαγγελματικής προϋπηρεσίας για όσους έχουν και δεύτερο μεταπτυχιακό τίτλο σχετικά με την ειδικότητα. Γιατί το κάνετε αυτό, κύριε Υπουργέ, τη στιγμή που θέλετε, όπως λέτε, να κάνουμε αναβάθμιση του εκπαιδευτικού έργου και γενικά της παιδείας;
Επίσης, με άλλη σχετική διάταξη αντικαθίσταται -με υπουργική απόφαση-η εκπαιδευτική προϋπηρεσία με άσκηση εκπαιδευτικού έργου. 'Αρα, κατ'αυτόν τον τρόπο, όπως τόνισε και η κ. Λουλέ, αποκλείετε τους έκτακτους εκπαιδευτικούς, από τις προκηρύξεις για να γίνουν μόνιμοι.
Μιλήσατε, επίσης κύριε Υπουργέ, για ενισχυτική διδασκαλία μια και ο διευθυντής του σχολείου θα έχει οικονομικές ευχέρειες κλπ. Γνωρίζετε όμως, κύριε Υπουργέ ότι σήμερα με την ενισχυτική διδασκαλία που γίνεται στα σχολεία δεν κάνουν καμιά ώρα, αλλά αντίθετα χρεώνεται τρεις, πέντε και δέκα ώρες κάθε συνάδελφος; Αν δεν το γνωρίζετε, κάντε μια περιοδεία στα σχολεία για να το διαπιστώσετε. Ρωτήστε τους μαθητές για να σας πουν ότι χρεώνονται καθηγητές ενισχυτικά με πέντε και έξι ώρες και μάλιστα με πέντε χιλιάδες την ώρα, που στην ουσία δεν γίνονται. Και ποιοι τα κάνουν αυτά, κύριε Υπουργέ; Οι ημέτεροι. Ποιον έχει πιο γνωστό ο διευθυντής; Αυτόν βάζει και κάνει την ενισχυτική διδασκαλία και παίρνει πέντε-έξι χιλιάδες την ώρα. Αντίστοιχα, υπάρχουν τόσοι αδιόριστοι καθηγητές. Θα μπορούσαν αυτά τα χρήματα να διατεθούν για τους αδιόριστους οι οποίοι είναι βέβαιον ότι θα δουλέψουν με μεγαλύτερο ζήλο. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Κύριε Υφυπουργέ, έχετε να πείτε τίποτα στις παρατηρήσεις των κυρίων συναδέλφων;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ερωτάται το Σώμα: Γίνεται δεκτό το άρθρο 3;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΝΔΡΙΑΝΗ ΛΟΥΛΕ: Κατά πλειοψηφία.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία. 
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3, έγινε δεκτό κατά πλειοψηφία.
'Αρθρο 4. Υπάρχει κανείς εκ των συναδέλφων που θέλει να μιλήσει στο άρθρο 4;
Κανείς.
Εσείς, κύριε Υπουργέ, έχετε να κάνετε καμιά παρατήρηση επί του άρθρου 4;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ερωτάται το Σώμα: Γίνεται δεκτό το άρθρο 4;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 4, έγινε δεκτό, κατά πλειοψηφία.
Στο σημείο αυτό κύριοι συνάδελφοι, θέλω να σας ανακοινώσω τη συμπληρωματική ημερήσια διάταξη για την αυριανή συνεδρίαση, Τρίτη 2 Ιουνίου 1998 και ώρα 18.30': Αφορά την αίτηση άρσης ασυλίας του Βουλευτή κ. Φοίβου Ιωαννίδη. Θα διεξαχθεί ονομαστική ψηφοφορία, σύμφωνα με το άρθρο 62 του Συντάγματος, σε κάποιο σημείο της συνεδρίασης. Θα πρέπει να λάβει απόφαση η Βουλή, διότι οι προθεσμίες τελειώνουν.
 




Σελίδα 9995 
Προχωρούμε στη συζήτηση των τροπολογιών. Κύριε Υπουργέ, έχετε το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, θα ήθελα πραγματικά, όπως είχα υποσχεθεί και στους συναδέλφους, κατά τη συζήτηση επί της αρχής, να δοθεί μια τρίτη μέρα, προκειμένου να συζητηθούν με άνεση και οι τροπολογίες του Υπουργείου, αλλά και οι τροπολογίες των συναδέλφων Βουλευτών.
'Ηδη περιμένουμε και εμείς και υπάρχει μία εμπλοκή για μία τροπολογία την οποία θεωρούμε κρισιμότατη. Είναι και ένα από τα αιτήματα της αγαπητής συναδέλφου, σχετικά με τις συμβάσεις εργασίας στα πανεπιστήμια.
Θα θέλαμε, κύριε Πρόεδρε, να δοθεί αυτή η άνεση της τρίτης ημέρας, προκειμένου να έχουμε και όλες τις δικές μας τροπολογίες και να συζητήσουμε τις τροπολογίες των συναδέλφων.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Μπενάκη.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, νομίζω ότι είναι πολύ λογική η πρόταση του κυρίου Υπουργού. Την έχουμε κάνει ήδη και εμείς πολλές φορές από τότε που άρχισε το νομοσχέδιο. Βλέπετε η Αίθουσα δεν έχει τον απαιτούμενο αριθμό, σε σύγκριση με τον όγκο των τροπολογιών που έχουν κατατεθεί. Επομένως, εφ' όσον είναι εμπρόθεσμες πρέπει να συζητηθούν και πρέπει να δοθεί η άνεση στους συναδέλφους να παρεβρίσκονται. Γι'αυτό θα παρακαλέσουμε και εμείς για μια τρίτη ημέρα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κουναλάκης έχει το λόγο.
ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, εγώ ήδη στην ομιλία μου επί της αρχής είχα κάνει αυτήν την πρόταση, επομένως συμφωνούμε.
ΠΡΟΕΔΡΕΥΩΝ (Παναγιώτης Σγουρίδης): Ο κ. Γεωργακόπουλος έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, θα μπορούσαν να συζητηθούν ορισμένες τροπολογίες του Υπουργού σήμερα και να μείνουν, αν έχει καμία τροπολογία που θέλει να αναδιατυπώσει ο κύριος Υπουργός και οι εκ των συναδέλφων για την επόμενη ημέρα. Γιατί θα καταναλωθεί ο χρόνος με τις τροπολογίες του Υπουργού και θα μείνουν οι συνάδελφοι χωρίς να μιλήσουν.
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ψήφιση της πρώτης τροπολογίας με γενικό αριθμό 1834 και ειδικό ... 
(Θόρυβος στην Αίθουσα)
ΑΝΝΑ ΜΠΕΝΑΚΗ-ΨΑΡΟΥΔΑ: Γιατί, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εσείς κάνατε μία πρόταση. Η συνεδρίασή μας το αργότερο, σύμφωνα με τον Κανονισμό πρέπει να λήξει στις δώδεκα. Ας μπούμε να συζητήσουμε κάποια τροπολογία από τις υπουργικές.
Μπαίνουμε, λοιπόν, στην πρώτη υπουργική τροπολογία που έχει κατατεθεί. Είναι για το διευθυντή της Εθνικής Βιβλιοθήκης. Είναι η με γενικό αριθμό 1834 και ειδικό 229.
Κύριε Υπουργέ, θα αναπτύξετε επί της τροπολογίας αυτής και όποιος εκ των συναδέλφων θέλει, μπορεί να πάρει το λόγο.
ΠΑΡΘΕΝΑ ΦΟΥΝΤΟΥΚΙΔΟΥ: Μόνο του Υπουργού, θα συζητηθούν κύριε Πρόεδρε;
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Σγουρίδης): Η διαδικασία, κύριοι συνάδελφοι, είναι η συζήτηση των τροπολογιών του Υπουργού και κατόπιν των συναδέλφων Βουλευτών. 
ΧΡΗΣΤΟΣ ΒΥΖΟΒΙΤΗΣ: Εζητήθη μία ημέρα, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Θα έχετε την απάντησή σας, κύριε Βυζοβίτη.
Ορίστε, κύριε Υπουργέ, έχετε το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, οι διατάξεις του νόμου 814/43 για την εκλογή διευθυντή στην Εθνική Βιβλιοθήκη της Ελλάδος καθώς και ο προσδιορισμός αρμοδιοτήτων του εφορευτικού συμβουλίου έχουν προκαλέσει πάρα πολλά οργανωτικά και λειτουργικά προβλήματα στη μεγαλύτερη βιβλιοθήκη της χώρας. Η ασάφεια και η αντιφατικότητα της κείμενης νομοθεσίας επιβαρύνουν τη διαδικασία της επιλογής διευθυντού της Εθνικής μας Βιβλιοθήκης.
Με αυτήν την τροπολογία θα δοθεί η δυνατότητα στην Εθνική Βιβλιοθήκη να προχωρήσει στην επιλογή του διευθυντή που θα ανταποκρίνεται στις σύγχρονες ανάγκες και απαιτήσεις της Εθνικής Βιβλιοθήκης.
Θα ήθελα να προχωρήσω σε μία αναδιατύπωσή της, η οποία έχει ως εξής:
Η τελευταία πρόταση της περιπτώσεις β' της παρ. 2 της τροπολογίας, αναδιατυπώνεται ως εξής: "Η επιλογή γίνεται από εννεαμελή επιτροπή που ορίζεται με απόφαση του Υπουργού Εθνικής Παιδείας και Θρησκευμάτων. Στην επιτροπή μετέχουν τα μέλη του εφορευτικού συμβουλίου της Εθνικής Βιβλιοθήκης της Ελλάδος, δύο μέλη ΔΕΠ ΑΕΙ και ένας καθηγητής βιβλιοθηκονομίας ΤΕΙ".
Τα σημεία ii, iii, και v της περιπτώσεως γ' της παραγράφου 2 της τροπολογίας αναδιατυπώνονται ως εξής:
"ii) Διδακτορικό δίπλωμα στη Βιβλιοθηκονομία, τις Ανθρωπιστικές ή τις Κοινωνικές Επιστήμες Α.Ε.Ι. ημεδαπής ή αναγνωρισμένο ισότιμο τίτλο αλλοδαπής.
iii) Προϋπηρεσία τουλάχιστον δεκαπέντε (15) ετών σε Α.Ε.Ι., Ερευνητικό ή άλλο Επιστημονικό 'Ιδρυμα ή Δημόσια Υπηρεσία.
v) Τεκμηριωμένη ερευνητική και συγγραφική δραστηριότητα στους τομείς της περιπτώσεως (ii) και άλλους συναφείς τομείς".
ΑΓΓΕΛΟΣ ΜΠΡΑΤΑΚΟΣ: Θα διανεμηθεί αυτό, κύριε Υπουργέ;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα το διανείμω τώρα, κύριε συνάδελφε.
Η παράγραφος 3 της τροπολογίας αναδιατυπώνεται ως εξής: 
"3. Το άρθρο 18 του ν. 814/1943 τροποποιείται ως ακολούθως: 
"Τον Διευθυντή απόντα ή κωλυόμενο για οποιοδήποτε λόγο, ελλείποντα ή εκλιπόντα, αναπληρώνει βιβλιοθηκονόμος με βαθμό Α' της Π.Ε. Κατηγορίας με δεκαετή τουλάχιστον προϋπηρεσία, οριζόμενος με απόφαση του Εφορευτικού Συμβουλίου"".
ΠΡΟΕΔΡΕΥΩΝ (Παναγιώτης Σγουρίδης): Υπάρχει κανείς εκ των συναδέλφων που θέλει να πάρει το λόγο επί της τροπολογίας αυτής; 
ΑΓΓΕΛΟΣ ΜΠΡΑΤΑΚΟΣ: Να διανεμηθεί, κύριε Πρόεδρε. Πώς θα μιλήσουμε; 
ΠΡΟΕΔΡΕΥΩΝ (Παναγιώτης Σγουρίδης): Επί της τροπολογίας για το Διευθυντή της Βιβλιοθήκης; Δεν έχει διανεμηθεί αυτή η τροπολογία, κύριε Ανθόπουλε;
ΑΓΓΕΛΟΣ ΜΠΡΑΤΑΚΟΣ: Είναι άλλη τροπολογία, κύριε Πρόεδρε.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, η τροπολογία αυτή με γενικό αριθμό 1834 και ειδικό 229 κατατέθηκε στις 12.5.1998.
ΑΓΓΕΛΟΣ ΜΠΡΑΤΑΚΟΣ: Ναι, αλλά άλλη, κύριε Υπουργέ, είναι η τροπολογία αυτή και άλλη είναι αυτή την οποία μας λέτε τώρα. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Αναδιατύπωση είναι. 
ΑΓΓΕΛΟΣ ΜΠΡΑΤΑΚΟΣ: Αναδιατύπωση που αλλάζει εντελώς την τροπολογία. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι, την βελτιώνει. 
ΑΓΓΕΛΟΣ ΜΠΡΑΤΑΚΟΣ: Εντελώς την αλλάζει. Και προπαντός η τελευταία διάταξη βάζει τη φωτογραφία σε κορνίζα.
ΠΡΟΕΔΡΕΥΩΝ (Παναγιώτης Σγουρίδης): Θα παρακαλέσω τους κλητήρες της Αίθουσας να πάρουν το κείμενο, να το αναπαράγουν και να το διανείμουν. Και εσείς, κύριε Υπουργέ, δεν μπορείτε να αιφνιδιάζετε με ολόκληρο κείμενο αλλαγής της τροπολογίας.
 




Σελίδα 9996 
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Μπενάκη.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, δεν είναι μια τυχαία τροπολογία. Είναι μια τροπολογία με μεγάλη σημασία και με μεγάλη προϊστορία. Και αφορά όλα τα κόμματα. Δεν αφορά μόνο εμάς.
Δεν είναι δυνατόν, λοιπόν, να έρχεται αυτήν την ώρα και με αυτόν τον τρόπο η τροπολογία. Να κρατηθεί παρακαλώ και να συζητηθεί. Πρέπει να μελετήσουμε αυτές τις αλλαγές. Αλλάζουν τις φωτογραφίες.'Ηταν μια φωτογραφία άλφα και τώρα γίνεται μια φωτογραφία βήτα. Τι θα κάνουμε; Δεν πρέπει να τη μελετήσουμε;
Σας παρακαλώ πολύ ειδικά γι'αυτήν την τροπολογία, αν πρόκειται να πάμε και στων Βουλευτών...
ΠΡΟΕΔΡΕΥΩΝ (Παναγιώτης Σγουρίδης): Κοιτάξτε, κυρία Μπενάκη, η τροπολογία αυτή κρατείται μέχρι να διανεμηθεί η αναδιατύπωση και θα επανέλθουμε στη συζήτησή της.
Εισερχόμαστε στη δεύτερη τροπολογία με γενικό αριθμό 1835 και ειδικό 230. 
Κύριε Υπουργέ, επί της τροπολογίας αυτής έχετε το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Με αυτήν την τροπολογία, κύριε Πρόεδρε, επιδιώκεται να αποφευχθούν τα κενά που προκλήθηκαν από τη δυνατότητα μείωσης στο ήμισυ του ελαχίστου ορίου διδασκαλίας για τους υπεύθυνους ομάδων μαθημάτων των Τ.Ε.Ι. που προβλέπεται από την παράγραφο 7 του άρθρου 8 του ν. 2530/1997.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Κύριε Υπουργέ, λέτε ότι οι υπεύθυνοι των ομάδων θα μειώσουν τις υποχρεωτικές ώρες διδασκαλίας κατά δύο. Θα πρέπει να σας επισημάνω ότι οι υπεύθυνοι των ομάδων έχουν πάρα πολύ δουλειά να κάνουν. Κατ'αρχήν, φτιάχνουν το πρόγραμμα, κάνουν τη σύγκληση της ομάδας και όλη η εκπαιδευτική δουλειά γίνεται με ευθύνη των επικεφαλής των ομάδων. Δηλαδή, εγώ πιστεύω πως έχουν περισσότερη δουλειά οι επικεφαλής των ομάδων από τους διευθυντές, οι οποίοι ασχολούνται περισσότερο με διοικητικές δουλειές, ενώ οι υπεύθυνοι των ομάδων ασχολούνται με εκπαιδευτική δουλειά.
Η γνώμη μου είναι να παραμείνει η διάταξη όπως είχε.Επίσης, δεν συμφωνούμε με τη μείωση των ωρών διδασκαλίας κατά δύο.
ΠΡΟΕΔΡΕΥΩΝ (Παναγιώτης Σγουρίδης): Ο κ. Απόστολος Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Με αυτήν την τροπολογία προσπαθούν, έτσι φτιαχτά, να λύσουν προβλήματα λειτουργίας των Τ.Ε.Ι. Δεν λύνονται έτσι αυτά τα προβλήματα. Θα δημιουργηθούν άλλα διοικητικά κλπ. και εμείς δεν μπορούμε να τη στηρίξουμε. 
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της τροπολογίας και ερωτάται το Σώμα: Γίνεται δεκτή η τροπολογία με γενικό αριθμό 1835 και ειδικό 230;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΑΓΓΕΛΟΣ ΜΠΡΑΤΑΚΟΣ: Κατά πλειοψηφία.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 1835 και ειδικό 230, έγινε δεκτή κατά πλειοψηφία.
Επί της τροπολογίας με γενικό αριθμό 1871 και ειδικό 259 ο κύριος Υπουργός έχει το λόγο.
Η τροπολογία αυτή έχει να κάνει με τα Τ.Ε.Ι. και με την υποχρεωτική αποχώρηση των μελών. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ακριβώς. Με την αυτοδίκαιη αποχώρηση από τη θέση τους όταν λήξει το ακαδημαϊκό έτος, μέσα στο οποίο συμπληρώνουν το εξηκοστό έβδομο έτος της ηλικίας τους.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Επιμένω ότι πρέπει ο Υπουργός να λάβει υπόψη του την αναδρομικότητα της ισχύος της διάταξης αυτής, όπως ισχύει και για την περίπτωση των καθηγητών των στρατιωτικών σχολών του νομοσχεδίου που ψηφίσαμε. Γιατί φοβάμαι, κύριε Υπουργέ, ότι θα υπάρχουν δύο μέτρα και δύο σταθμά. Αν θέλουμε να είμαστε αντικειμενικοί, θα πρέπει να ισχύσει αυτή η διάταξη με βάση το χρόνο επιψήφισής της και εύρος το σύνολο των τριών ετών, ώστε να αποφευχθεί, το ο ένας καθηγητής να είναι ηλικίας εξήντα έξι ετών και να μπορεί να επανέρχεται και ο άλλος καθηγητής να είναι ηλικίας εξήντα πέντε ετών και μισό και να μην μπορεί να επανέρχεται. Και δεν καταλαβαίνω, γιατί δεν το κάνετε. Γιατί το κάνατε στις άλλες περιπτώσεις -και ορθώς το κάνατε- και δεν το κάνετε εδώ.
ΠΡΟΕΔΡΕΥΩΝ (Παναγιώτης Σγουρίδης): Η κ. 'Αννα Μπενάκη-Ψαρούδα έχει το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: 'Ηθελα να υποστηρίξω ακριβώς αυτό το αίτημα. Οι καθηγητές, που συνεπλήρωσαν το εξηκοστό πέμπτο έτος το 1997, εάν ίσχυε η διάταξη την οποία ψηφίζουμε σήμερα, θα αποχωρούσαν το 1999. Δίκαιο είναι, λοιπόν, να τους δοθεί αυτή η δυνατότητα. Γιατί, εφόσον αλλάζουν τα δεδομένα, πρέπει να είναι για όλους τα ίδια.
'Αρα, πρέπει να μπει μια μεταβατική διάταξη, η οποία θα λέει ότι όσοι κατελήφθησαν από το όριο ηλικίας και υπηρετούσαν την 1.1.1997 απολαμβάνουν αυτού του προνομίου. Δηλαδή ισχύει η διάταξη και γι' αυτούς.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της τροπολογίας και ερωτάται το Σώμα: Γίνεται δεκτή η τροπολογία με γενικό αριθμό 1871 και ειδικό 259;
ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 1871 και ειδικό 259, έγινε δεκτή ομόφωνα.
Επί της τροπολογίας με γενικό αριθμό 1872 και ειδικό 260, επιθυμεί κανείς εκ των κυρίων συναδέλφων να λάβει το λόγο; Κανείς.
Ερωτάται το Σώμα: Γίνεται δεκτή η τροπολογία με γενικό αριθμό 1872 και ειδικό 260;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 1872 και ειδικό 260, έγινε δεκτή κατά πλειοψηφία.
Επί της τροπολογίας με γενικό αριθμό 1873 και ειδικό 261 επιθυμεί κανείς εκ των κυρίων συναδέλφων να πάρει το λόγο;
ΑΠΟΣΤΟΛΟΣ ΤΑΣΟΥΛΑΣ: Ο κύριος Υπουργός δεν θα μιλήσει;
Κύριε Πρόεδρε, δεν μας βοηθάτε.
ΠΡΟΕΔΡΕΥΩΝ (Παναγιώτης Σγουρίδης): Εγώ σας βοηθάω, κύριε Τασούλα. Σας ερωτώ, αν θέλετε να πάρετε το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, στην τροπολογία αυτή λέγονται σοβαρά πράγματα. Και δεν καταλαβαίνω, γιατί ο κύριος Υπουργός δεν την υποστηρίζει. Πάει να την περάσει έτσι δηλαδή;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Την υποστηρίζω διακαώς.
ΑΠΟΣΤΟΛΟΣ ΤΑΣΟΥΛΑΣ: Ποια είναι αυτά τα σοβαρά;
'Ερχεται εδώ και λέει ότι ανά σχολείο, τα λειτουργικά έξοδα δεν μπορεί να είναι περισσότερα από τετρακόσιες χιλιάδες (400.000) δραχμές για όλα: καθαριότητα, φωτισμό, θέρμανση κλπ.
Ξέρετε πόσες είναι οι δαπάνες στα σχολεία στις ορεινές περιοχές και βάζετε αυτό το όριο; Και σε ποια σχολεία; Είτε έχουν πέντε αίθουσες είτε έχουν είκοσι αίθουσες θα υπάρχει το ίδιο όριο; Δεν μπορεί να ψηφίζετε, κύριε Υπουργέ, τέτοιο περιορισμό δαπανών. Εμείς είμαστε εναντίον τέτοιων ρυθμίσεων και καταψηφίζουμε την τροπολογία αυτή.
 




Σελίδα 9997 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κυρία Καραγιάννη, έχετε το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ, εάν κατάλαβα καλά οι τετρακόσιες χιλιάδες που λέτε είναι ανά αίθουσα ή ανά σχολείο;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Είναι ανά σχολείο και ανά σχολικό έτος.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Τι λέτε, κύριε Υπουργέ; Μήπως ξέρετε πόσο έρχεται ο λογαριασμός του ηλεκτρικού ρεύματος στο σχολείο και πόσο στοιχίζει η σχολική θέρμανση που εκλιπαρούμε κάθε φορά τα παιδιά να φέρνουν χρήματα για να βάλουμε πετρέλαιο που ξεπαγιάζουν από το Δεκέμβριο; Γνωρίζετε ότι το πετρέλαιο το πληρώνει...
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τη διαβάσατε την τροπολογία; Ξέρετε σε τι αναφέρεται; Αναφέρεται μόνο στην ενισχυτική διδασκαλία. Για όνομα του Θεού!
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Και για την ενισχυτική διδασκαλία είμαστε ενάντια, κύριε Υπουργέ με εξήμισι χιλιάδες σε πλασματικές ώρες. Σας το είπα και προηγουμένως. Δίνετε για την ενισχυτική διδασκαλία εξήμισι χιλιάδες για τρία παιδιά -και αν είναι τρία παιδιά γιατί δεν πηγαίνουν και το γνωρίζετε πολύ καλά αυτό -και βάζουν την ενισχυτική διδασκαλία οι διευθυντές σε ώρες που δεν γίνονται. Και έχουμε τόσες χιλιάδες αδιόριστους καθηγητές απ' έξω και φωνάζουν. Δίνουμε εξήμισι χιλιάδες όταν ο καθηγητής παίρνει δυόμισι χιλιάδες.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γεωργακόπουλε, έχετε το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, φαίνεται ότι με τη βιασύνη με την οποία ψηφίζονται οι τροπολογίες, δεν πρόλαβαν οι συνάδελφοι να διαβάσουν την τροπολογία αυτή.
Οι τετρακόσιες χιλιάδες είναι για την ενισχυτική διδασκαλία, αφ' ενός. Και αφ' ετέρου, υπάρχει η παράγραφος 10 η οποία λέει "με κοινή απόφαση των Υπουργών Εθνικής Παιδείας και Θρησκευμάτων και Οικονομικών μπορεί να τροποποιούνται τα ανωτέρω ποσά". Αυτό σημαίνει ότι αν δεν φθάσουν τα λεφτά, κύριοι συνάδελφοι, με απόφαση του Υπουργού θα τροποποιηθεί. Πού είναι το πρόβλημα; Να μην μπει ένα όριο; Να υπάρχει και αίσθηση της οικονομίας. 'Ολοι φωνάζουμε για σπάταλο κράτος και όταν πάει να μπει νοικοκύρεμα, να μη γίνεται σπατάλη, λέτε "όχι να το αφήσουμε ελεύθερο να καταναλώνουν όσο θέλουν". Να αφήνουν, δηλαδή, τα παιδιά τα φώτα ανοιχτά, τις βρύσες ανοιχτές και να πληρώνει το δημόσιο. Κάπου πρέπει να υπάρχει ένα όριο, έτσι ώστε να ξέρουν ότι εάν ξεπεράσουν αυτό το όριο, θα έχουν μία στέρηση. Δεν είναι δυνατόν να μιλάμε για σπατάλες από τη μία μεριά και όταν μπαίνει κάποια τάξη να διαμαρτυρόμεθα.
Επίσης, κύριε Υπουργέ, λέτε ότι ένα μέρος από τις δαπάνες αυτές προέρχεται από το πρόγραμμα δημοσίων επενδύσεων. Γιατί είναι από το πρόγραμμα δημοσίων επενδύσεων; Δηλαδή, περισσεύουν οι δημόσιες επενδύσεις στην παιδεία και πρέπει να τις κάνουμε κατανάλωση; 
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, παρακαλώ το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Τασούλα, έχετε το λόγο.
ΑΠΟΣΤΟΛΟΣ ΤΑΣΟΥΛΑΣ: Πάλι δεν ακούω τον Υπουργό να παίρνει θέση ότι πρόκειται για την ενισχυτική διδασκαλία και να μπει εδώ, παρ' όλο που και τότε δεν λύνεται το πρόβλημα. Σε μερικές παραγράφους αναφέρεται συγκεκριμένα και σε άλλες δεν αναφέρεται. Με συγχωρείτε, πώς θα ξεχωρίσουμε στην Αίθουσα πότε αναφέρεται στην ενισχυτική διδασκαλία;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Να κάνω μία διευκρίνιση, κύριε Πρόεδρε;
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχει ζητήσει το λόγο η κ. Μπενάκη. Μετά την κ. Μπενάκη να κάνετε τις διευκρινίσεις σας.
Ορίστε, κυρία Μπενάκη, έχετε το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, εδώ πρέπει να δοθούν εξηγήσεις γιατί η τροπολογία αυτή αφορά αυτά τα περίφημα τμήματα της ενισχυτικής διδασκαλίας, με τα οποία υποτίθεται ότι θα καταπολεμηθεί η παραπαιδεία.
Επομένως, πρέπει να δούμε κατά πόσο με αυτά τα ποσά και από την πηγή από την οποία προέρχονται, θα εξυπηρετηθεί αυτό το φιλόδοξο πρόγραμμα.
Απόρησε ο κ. Γεωργακόπουλος γιατί βγαίνουν τα χρήματα από το πρόγραμμα δημοσίων επενδύσεων. Να σας πω εγώ γιατί. Διότι κόπηκαν από την Ευρωπαϊκή 'Ενωση. Κόπηκαν εβδομήντα δισεκατομμύρια που προορίζονταν για το ενιαίο λύκειο και για τα προγράμματα επιλογής των πανεπιστημίων, επειδή ακριβώς όλες οι προτάσεις του Υπουργείου Παιδείας ήταν ανώριμες και δεν ενέπνεαν καμία εμπιστοσύνη στην Επιτροπή Παρακολούθησης στις Βρυξέλλες. Κόπηκαν, λοιπόν, τα εβδομήντα δισεκατομμύρια, τα οποία από πού θα κοπούν βέβαια, από το ενιαίο λύκειο και από την ενισχυτική διδασκαλία.
Συνεπώς, γι' αυτό κινούμεθα σ' αυτά τα ποσά, γι' αυτό βγαίνουν από το πρόγραμμα δημοσίων επενδύσεων και οφείλει ο κύριος Υπουργός να δώσει μία εξήγηση τελικά τι έγινε με αυτά τα εβδομήντα δισεκατομμύρια (70.000.000.000) δραχμές του ΕΠΕΑΕΚ.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Το πρόγραμμα έχει τίτλο "Πρόσθετη διδακτική στήριξη - ενισχυτική διδασκαλία". Εδώ ρυθμίζεται η αμοιβή προσώπων, πέραν των διδασκόντων που συμμετέχουν στην εφαρμογή αυτού του προγράματος, καθώς και τα λειτουργικά έξοδα για την υλοποίηση αυτού του προγράμματος, το οποίο εφαρμόστηκε για πρώτη φορά μέσα στο 1998 σε πειραματική πιλοτική φάση από τις 14 Μαρτίου, αν δεν κάνω λάθος μέχρι τώρα, το τέλος του σχολικού έτους και αποδείχθηκε πραγματικά ένα πρόγραμμα παραγωγικό και περιζήτητο. Δεν έχει καμία σχέση με το πρόγραμμα ενισχυτικής διδασκαλίας του παρελθόντος, που ήταν κάποιες πειραματικές προσπάθειες χωρίς υλικό υπόβαθρο και χωρίς διδακτικό περιεχόμενο.
Αυτήν τη στιγμή έγινε με ολοκληρωμένο τρόπο, επιβραβεύτηκε εκ του αποτελέσματος και εδώ ζητούμε τώρα εμείς με νομοθετική ρύθμιση να ρυθμιστούν και οι αμοιβές και οι λειτουργικές δαπάνες που προανέφερα.
'Οσον αφορά τώρα την παρατήρηση εάν και κατά πόσον το πρόγραμμα δημοσίων επενδύσεων συμμετέχει, είναι προφανές ότι συμμετέχει, διότι καλύπτει την εθνική συμμετοχή. 'Ολο αυτό το πρόγραμμα καλύπτεται κατά τα 3/4 από το ΕΠΕΑΕΚ, δηλαδή από το δεύτερο Κοινοτικό Πλαίσιο Στήριξης. Και η εθνική συμμετοχή το 1/4 περίπου καλύπτεται από το πρόγραμμα δημοσίων επενδύσεων. Είναι δηλαδή θέμα αριθμητικού υπολογισμού, για να δείτε ότι στα 3,5 δισεκατομμύρια το 1/4 είναι το ένα δισεκατομμύριο (1.000.000.000) δραχμές περίπου, που βγαίνει από το πρόγραμμα δημοσίων επενδύσεων.
Επομένως, μείνετε ήσυχοι και εδώ δεν υπάρχει ουδέν το "ύποπτον" και το "βρωμερόν". Είναι μία πολύ καθαρή υπόθεση και τα εβδομήντα δισεκατομμύρια (70.000.000.000) δραχμές δεν χάθηκαν. Απορώ γιατί νομίζετε ότι χάθηκαν. Διατυπώθηκε μία παρατήρηση, ότι εάν δεν προλάβουμε να τα απορροφήσουμε, καλά είναι να απορροφηθούν από κάποιο άλλο Υπουργείο, όχι να χαθούν. Και δεν θα χαθούν προφανώς, διότι το Υπουργείο Παιδείας με τη μεταρρύθμιση την οποία υλοποιεί σταδιακά, αλλά με γοργά βήματα, θα απορροφήσει όλα τα κονδύλια μέχρι το 2001.
ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην ψήφιση της τροπολογίας με γενικό αριθμό...
 




Σελίδα 9998 
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, παρακαλώ το λόγο πριν την ψήφιση.
ΠΡΟΕΔΡΕΥΩΝ (Παναγιώτης Σγουρίδης): Τι θέλετε, κύριε Τασούλα; Ορίστε, πάρτε το λόγο.
ΑΠΟΣΤΟΛΟΣ ΤΑΣΟΥΛΑΣ: Μη μου κάνετε τέτοια παρατήρηση, γιατί έχω δικαίωμα να μιλήσω σαν Κοινοβουλευτικός Εκπρόσωπος μετά από τον Υπουργό.
ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο για τρία λεπτά.
ΑΠΟΣΤΟΛΟΣ ΤΑΣΟΥΛΑΣ: Παρακαλώ τον Υπουργό, εάν πραγματικά θέλει να ξεκαθαρίσει αυτό το ζήτημα, να προσθέσει τη λέξη που έχει και στην παράγραφο 7, όσον αφορά την ενισχυτική διδασκαλία.
Αυτό το λέω, κύριε Υπουργέ, γιατί δεν μπορείτε να χωρίσετε τα λειτουργικά έξοδα. Καταλάβετέ το. Αν νομίζετε όμως ότι μπορείτε, βάλτε το αυτό, ότι θα είναι επιπλέον μέχρι τόσα. Να σας πιστέψω εγώ, αλλά βάλτε το έτσι και μη λέτε ότι δεν βλέπετε τι λέει η παράγραφος.
ΠΡΟΕΔΡΕΥΩΝ (Παναγιώτης Σγουρίδης): Επ' αυτών, κύριε Υπουργέ, αν έχετε κάτι να πείτε, ειδάλλως θα έρθουμε στην ψήφιση της τροπολογίας.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Η τροπολογία έχει και εισηγητική έκθεση και η εισηγητική έκθεση λέει "για την εφαρμογή του προγράμματος ενισχυτικής διδασκαλίας για μαθητές που παρουσιάζουν μαθησιακές δυσκολίες απαιτείται η αμοιβή πέραν των διδασκόντων και όλων όσων συμμετέχουν στο πρόγραμμα αυτό.
Το ύψος της ωριαίας αποζημίωσης των διδασκόντων στα προγράμματα Π.Δ.Σ." κλπ. και όλα αυτά αφορούν τα προγράμματα πρόσθετης διδακτικής στήριξης, διότι οι άλλες λειτουργικές δαπάνες των σχολείων, αγαπητέ μου συνάδελφε, δεν καλύπτονται από το ΕΠΕΑΕΚ, δεν καλύπτονται από το πρόγραμμα δημοσίων επενδύσεων. Καλύπτονται -και το ξέρετε πολύ καλά- από άλλους πόρους, διότι τα σχολεία ανήκουν στους δήμους, στις κοινότητες, στις Νομαρχιακές Αυτοδιοικήσεις και η χρηματοδότηση των λειτουργικών τους δαπανών έρχεται από άλλη γραμμή τροφοδοσίας, όχι από το Κοινοτικό Πλαίσιο Στήριξης.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της τροπολογίας και ερωτάται το Σώμα: Γίνεται δεκτή η τροπολογία με γενικό αριθμό 1873 και ειδικό 261 με την παρατήρηση που έκανε ο κύριος Υπουργός;
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία 1873/261 έγινε δεκτή κατά πλειοψηφία, με την παρατήρηση που έκανε ο κύριος Υπουργός.
Επανερχόμαστε στη συζήτηση της τροπολογίας με γενικό αριθμό 1834 και ειδικό 229, την οποία κρατήσαμε για να μοιραστεί η αναδιατύπωση στους κυρίους Βουλευτές.
Η κ. Μπενάκη έχει το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, αυτή η τροπολογία να μείνει για επόμενη συνεδρίαση, διότι και οι μεταβολές που έγιναν θέλουν μελέτη και δεν είμαστε αυτήν τη στιγμή έτοιμοι να την αντιμετωπίσουμε. Εφόσον θα μείνουν που θα μείνουν τροπολογίες Βουλευτών για να συζητηθούν σε επόμενη συνεδρίαση, θα παρακαλέσω να συναινέσει και ο κύριος Υπουργός να μεταφέρουμε αυτή ειδικά την τροπολογία σε επόμενη συνεδρίαση.
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, εμμένετε να ψηφισθεί σήμερα η τροπολογία;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Εμμένω διότι η τροπολογία επιφέρει ορισμένες βελτιώσεις.
ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Μισό λεπτό, κύριε Κουναλάκη, για να μπορώ να είμαι και σαφής εντός της Αιθούσης ως προεδρεύων. Μου τηλεφώνησε μόλις τώρα ο Πρόεδρος της Βουλής από το Παλέρμο και μου είπε ότι σήμερα θα συζητήσουμε και τις τροπολογίες των Βουλευτών.
'Οσες τροπολογίες δεν έχουν οικονομικό κόστος, δεν έχουν οικονομική επιβάρυνση, θα συζητηθούν. 'Οσοι συνάδελφοι Βουλευτές έχουν τροπολογίες οι οποίες δεν έχουν οικονομική επιβάρυνση και τις δέχεται ο Υπουργός, θα συζητηθούν. 'Οσες τροπολογίες έχουν οικονομική επιβάρυνση δεν θα συζητηθούν.
Ο κ. Κουναλάκης έχει το λόγο.
ΠΕΤΡΟΣ ΚΟΥΝΑΛΑΚΗΣ: Δεν μπορώ να καταλάβω πώς ο Πρόεδρος της Βουλής από το Παλέρμο παρακολουθεί τη συνεδρίασή μας. 'Εχουμε να κάνουμε με εκατόν τόσες τροπολογίες που αντιμετωπίζουν εξαιρετικά σοβαρά προβλήματα και μας παίρνει τώρα τηλέφωνο ο κ. Κακλαμάνης από το Παλέρμο να μας πει ότι θα συζητηθούν όλες σήμερα.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ. Σας έδωσα το λόγο για τη συγκεκριμένη τροπολογία. Οφείλω να σας πω δε ότι οι τροπολογίες και γενικά το νομοθετικό έργο της Βουλής δεν καθορίζεται από τις συγκυριακές πλειοψηφίες μέσα στην Αίθουσα, αλλά καθορίζεται από τη Διάσκεψη των Προέδρων για συγκεκριμένο χρόνο. Υπάρχει συγκεκριμένος προγραμματισμός της Βουλής. Πρέπει να κλείσουμε τις εργασίες της Βουλής στις 25 Ιουνίου και μέχρι τότε πρέπει να συζητηθούν συγκεκριμένα νομοσχέδια. 'Εχουμε την ψηφοφορία για το Σύνταγμα, έχουμε τις ψηφοφορίες για τις οποιεσδήποτε άλλες περιπτώσεις που έχουν ανακύψει, έχουμε τη συζήτηση για την ΟΝΕ, έχουμε τη συζήτηση για το φυσικό αέριο. Γι'αυτό το λόγο είναι συγκεκριμένος ο προγραμματισμός της Βουλής. 
Θα συζητηθούν σήμερα οι τροπολογίες των Βουλευτών που δεν έχουν οικονομική επιβάρυνση σύμφωνα με το άρθρο 75 του Συντάγματος και παράλληλα τις δέχεται ο κύριος Υπουργός.
ΕΛΕΩΝΟΡΑ ΚΑΤΣΕΛΗ: Οι άλλες τροπολογίες;
ΠΡΟΕΔΡΕΥΩΝ (Παναγιώτης Σγουρίδης): Τις άλλες τροπολογίες εφόσον οι συνάδελφοι Βουλευτές απλώς θέλουν να τις αναπτύξουν και βρίσκονται εντός της Αιθούσης, θα τις αναπτύξουν.
Ορίστε, κύριε Κουναλάκη, έχετε το λόγο.
ΠΕΤΡΟΣ ΚΟΥΝΑΛΑΚΗΣ: Σχετικά με την τροπολογία αυτή που συζητούμε τώρα πρέπει να ξέρετε -ο κ. Ανθόπουλος δεν ξέρει ακριβώς τι έχει συμβεί- ότι υπήρξε σωρεία διαμαρτυριών και καταγγελιών από ανθρώπους που ασχολούνται με την Εθνική Βιβλιοθήκη, γιατί επρόκειτο για μία τροπολογία φωτογραφική, η οποία ήθελε να αποκλείσει ορισμένους και να ευνοήσει κάποιους. Τώρα, ο κύριος Υπουργός έφερε εδώ κάποιες αλλαγές.
Επειδή ξέρω το θέμα πρέπει να σας πω ότι υπάρχουν βελτιώσεις προς την κατεύθυνση των ανθρώπων που διαμαρτύρονταν. Υπάρχουν όμως δύο-τρία ζητήματα, κύριε Υπουργέ, τα οποία είναι σκοτεινά.
Εάν τελικά συνεχίσουμε σε άλλη συνεδρίαση -αλλά βλέπω τον κύριο Πρόεδρο να είναι κατηγορηματικός- παρακαλώ αυτή η τροπολογία να κρατηθεί. Αλλιώς θα ανοίξουμε μία συζήτηση ουσιαστική για την τροπολογία αυτή. Εμείς έχουμε απόψεις και κάνουμε κριτικές. Στα σημεία που τη βελτιώσατε θα την αποδεχθούμε, σε άλλα όμως θα έχουμε αντιρρήσεις σοβαρές.
ΠΡΟΕΔΡΕΥΩΝ (Παναγιώτης Σγουρίδης): Η κ. Καραγιάννη έχει το λόγο.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, και εγώ από τη μεριά μου είχα ενημερωθεί για το πρόβλημα που έχει προκύψει στο διευθυντή της Εθνικής Βιβλιοθήκης.
'Ηταν προσωπικό το θέμα για ένα άτομο. Μάλιστα είχε υποσχεθεί ο κύριος Υπουργός ότι θα φέρει τροπολογία. Η τροπολογία στην οποία υπάρχουν σημεία ότι ο προϊστάμενος της Εθνικής Βιβλιοθήκης θα πρέπει να έχει πτυχίο, κάποια χρόνια υπηρεσίας, είναι θετική. 'Ομως καλό θα είναι να αφήσουμε την τροπολογία να συζητηθεί αργότερα.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, θα την αποσύρουμε και θα την επανακαταθέσουμε σε επόμενο νομοσχέδιο.
ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία 
 




Σελίδα 9999 
αυτή αποσύρεται. Εισερχόμαστε στην συζήτηση των τροπολογιών των Βουλευτών. Ποιοι εκ των συναδέλφων Βουλευτών θέλουν να συζητήσουν τις τροπολογίες τους; 
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε για να καταλάβω, υπάρχουν και ορισμένες άλλες τροπολογίες του κυρίου Υπουργού. Θα πάνε όλες μαζί αύριο;
ΠΡΟΕΔΡΕΥΩΝ (Παναγιώτης Σγουρίδης): Δεν υπάρχει άλλη μέρα, κύριε Μπρατάκο.
ΑΓΓΕΛΟΣ ΜΠΡΑΤΑΚΟΣ: Η 1750/198; 
ΠΡΟΕΔΡΕΥΩΝ (Παναγιώτης Σγουρίδης): Αυτές ψηφίστηκαν.
ΑΓΓΕΛΟΣ ΜΠΡΑΤΑΚΟΣ: Δεν ψηφίστηκαν. Η 1781/199; 
ΠΡΟΕΔΡΕΥΩΝ (Παναγιώτης Σγουρίδης): 'Εχουν ενσωματωθεί στο νομοσχέδιο, από την επιτροπή ακόμη. 'Εχουν ενσωματωθεί στα άρθρα. 
Κύριε Υπουργέ, κάνετε δεκτή κάποια από τις τροπολογίες των κυρίων Βουλευτών; 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι. 
ΠΡΟΕΔΡΕΥΩΝ (Παναγιώτης Σγουρίδης): Ο κ. Ακριτίδης έχει το λόγο. Ποια τροπολογία θα αναπτύξετε;
ΝΙΚΟΛΑΟΣ ΑΚΡΙΤΙΔΗΣ: Την τροπολογία με γενικό αριθμό 1729 και ειδικό 158, την οποία γνωρίζει ο κύριος Υφυπουργός, επειδή και άλλες φορές συζητήθηκε στη Βουλή. Αφορά υφηγητές που έχουν αναδειχθεί σε επίκουρους καθηγητές, με το ν.1268. Τη συζητήσαμε και στη Διαρκή Επιτροπή και ο κύριος Υφυπουργός είπε ότι θα την συζητήσουμε σήμερα, χωρίς να έχει κατ' αρχήν αντίρρηση. Γνωρίζετε, κύριε Υφυπουργέ, την τροπολογία. Είναι αυτή που και σε άλλη συνεδρίαση έχουμε συζητήσει.
ΑΝΝΑ ΜΠΕΝΑΚΗ-ΨΑΡΟΥΔΑ: Τι νούμερο έχει;
ΠΡΟΕΔΡΕΥΩΝ (Παναγιώτης Σγουρίδης): Είναι η 1729/158.
ΝΙΚΟΛΑΟΣ ΑΚΡΙΤΙΔΗΣ: Αν χρειάζεται, να την αναπτύξω. Δεν το κάνω για να κερδίσω χρόνο, επειδή την γνωρίζει ο κύριος Υφυπουργός.
ΠΡΟΕΔΡΕΥΩΝ (Παναγιώτης Σγουρίδης): Αναπτύξτε καλύτερα την τροπολογία σας.
ΝΙΚΟΛΑΟΣ ΑΚΡΙΤΙΔΗΣ: Πρόκειται περί του εξής: Υφηγητές κατά το νόμο ορίστηκαν ως επίκουροι καθηγητές στη φάση της εφαρμογής του. Αλλά ο διορισμός έγινε μετά από δικαστική απόφαση που ενέκρινε τα προσόντα και αυτόν το διορισμό. Με αποφάσεις των οργάνων των πανεπιστημίων θεωρήθηκε ως πλασματικός χρόνος υπηρεσίας εκείνος που διαμεσολάβησε μέχρις ότου βγουν δικαστικές αποφάσεις. 'Ετσι τα πέντε χρόνια που προβλέπει ο νόμος περίπου αναλώθηκαν σε αυτές τις διαδικασίες και αυτός ο επίκουρος καθηγητής δεν είχε πλέον χρόνο για να ζητήσει κρίση για την προαγωγή του στην επόμενη βαθμίδα του αναπληρωτή. Και επειδή ο νόμος λέει ότι σε πέντε χρόνια λήγει αυτό το δικαίωμα, αυτός έφυγε από το πανεπιστήμιο. Αυτό το οποίο ζητώ είναι να υπολογισθούν μόνο τα πραγματικά χρόνια και να δοθεί η δυνατότητα σε αυτούς να συμπληρώσουν τον προβλεπόμενο χρόνο, ουσιαστικό και πραγματικό, για να έχουν δικαίωμα να κριθούν για μία φορά στην ανώτερη βαθμίδα.
Υπάρχει και μία δεύτερη τροπολογία είναι η με αριθμό 1752/177. 
ΠΡΟΕΔΡΕΥΩΝ (Παναγιώτης Σγουρίδης): Την 1730/159 δεν θα τη συζητήσετε;
ΝΙΚΟΛΑΟΣ ΑΚΡΙΤΙΔΗΣ: Την αφήνω για αυτή την ώρα, για να μην κουράσω. 
ΠΡΟΕΔΡΕΥΩΝ (Παναγιώτης Σγουρίδης): Δεν θα πάρετε το λόγο άλλη φορά.
ΝΙΚΟΛΑΟΣ ΑΚΡΙΤΙΔΗΣ: Ναι, κύριε Πρόεδρε.
Είναι η τροπολογία με γενικό αριθμό 1752 και ειδικό 177. Τη συνυπογράφουμε με τον κ. Ηλία Παπαδόπουλο. Ο νόμος 2413/96 προβλέπει ότι παιδιά που έχουν κάνει μεταμοσχεύσεις νεφρού, καρδιάς, ήπατος, παγκρέατος έχουν το δικαίωμα να μπουν στην τριτοβάθμια εκπαίδευση χωρίς εξετάσεις. Είναι ένα προνόμιο γι' αυτά τα παιδιά, που έδωσαν τη μάχη της ζωής. Δεν προβλέφθηκε όμως η περίπτωση της μεταμόσχευσης οφθαλμών.
Με αυτήν την τροπολογία ζητάμε να προστεθεί και η κατηγορία εκείνων, που έχουν υποστεί μεταμόσχευση οφθαλμών. Μεταμόσχευση κερατοειδούς είναι η ακριβής ορολογία. Νομίζω ότι πρόκειται για συμπαθέστατη περίπτωση. Είμαστε μπροστά στις εξετάσεις. Τα παιδιά αυτά πρέπει να τύχουν ιδίας ακριβώς μεταχειρίσεως.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, θα επιφυλαχθώ και για τις δύο τροπολογίες. Είχαμε υποσχεθεί στον κ. Ακριτίδη ότι θα τις εξετάσουμε. Στο επόμενο νομοσχέδιο, που θα κατατεθεί την άλλη εβδομάδα, θα φροντίσουμε να ενσωματωθούν.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Κύριε Πρόεδρε, έχω κι εγώ μία συναφή τροπολογία. Πρέπει να ενταχθεί στο ίδιο πλαίσιο.
ΠΡΟΕΔΡΕΥΩΝ (Παναγιώτης Σγουρίδης): Να μας πείτε τον αριθμό της.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Είναι η τροπολογία με γενικό αριθμό 1841 και ειδικό 232. Την έχουμε υπογράψει μαζί με τον κ. Θωμόπουλο και την κ. Παπαδημητρίου.
ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Είναι ακριβώς η ίδια περίπτωση, αλλά έχουμε προσθέσει και δύο άλλα νοσήματα. Βάσει του νόμου 1771/88, 1946/91 και 2413/96, μπορούν οι τυφλοί, οι κωφάλαλοι, οι πάσχοντες από μεσογειακή αναιμία, από δρεπανοκυτταρική αναιμία κλπ., να εγγράφονται χωρίς εξετάσεις στις σχολές, μετά από έγκριση της σχολής.
'Εχουμε δύο σύνδρομα, το σύνδρομο ΕΒΑΝΣ, που είναι μία αιμολυτική αναιμία πολύ βαριά. Είναι και θρομβοπενία μαζί. 'Εχουμε και την περίπτωση του νεροβλαστώματος. Είναι δύο περιπτώσεις, που πρέπει να προστεθούν στην κατηγορία των άλλων νοσημάτων. Είναι θέμα ηθικής τάξεως. Ο κ. Αρσένης μας είχε πει το Δεκέμβριο ότι θα κάνει αποδεκτή αυτήν την τροπολογία στο σημερινό νομοσχέδιο. Γι' αυτό επανέρχεται η ίδια τροπολογία, που είχε κατατεθεί το Δεκέμβριο.
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Ο κύριος Υπουργος είχε πει ότι αυτές τις τροπολογίες θα τις εξέταζε με το νομοσχέδιο για την ειδική αγωγή, το οποίο θα κατατεθεί.
ΒΑΣΙΛΕΙΟΣ ΣΩΤΗΡΟΠΟΥΛΟΣ: 'Οχι, με το νομοσχέδιο για τα ΤΕΙ.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Νομίζω ότι άκουσα καλά. Είναι για άτομα με ειδικές ανάγκες, που πάσχουν από ειδικά προβλήματα υγείας. Εκεί θα γινόταν αυτή η τακτοποίηση.
Είναι όμως γεγονός ότι μας ήρθαν ένα σωρό τροπολογίες με ασθένειες, που τις αναζητήσαμε στα λεξικά. Προσφύγαμε εδώ στους γιατρούς συναδέλφους της Βουλής και οι ίδιοι μας είπαν ότι πολλές απ' αυτές είναι άγνωστες και σ' αυτούς. 'Αρα, πρέπει να επανεξετάσουμε το θέμα. Εκτός αν θέλετε να περάσουμε δύο ή τρεις. Μαζεύτηκαν όμως δεκαπέντε ασθένειες με κάτι περίεργα ονόματα, που δεν γνωρίζουμε αν αντιστοιχούν σε ασθένειες ή σε οτιδήποτε άλλο.
'Εχουμε ζήσει στο παρελθόν καταστάσεις μαζικής καταστρατήγησης. Μην ξεχνάτε τι έγινε με τις μεταγραφές φοιτητών εξωτερικού για λόγους υγείας. Τότε καταεξευτελίστηκε το ελληνικό δημόσιο, καθηγητές πανεπιστημίου και άλλοι πολλοί. Καλλιέργησαν ακόμα και τεχνητό καρκίνο του δέρματος, για να αποδείξουν ότι το παιδί τους έπασχε από καρκίνο, ώστε να το μεταγράψουν. Για όνομα του Θεού! Να μην περιπέσουμε σε μία τέτοια κατάσταση. Θέλουμε να είναι ηλεγμένες οι περιπτώσεις. Φυσικά στα παιδιά που πρέπει να δώσουμε αυτήν τη διευκόλυνση, θα τη δώσουμε.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Κύριε Πρόεδρε, παρακαλώ το λόγο, για να δευτερολογήσω επ' αυτής της τροπολογίας.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Σωτηρόπουλε, έχετε το λόγο.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Εδώ πρόκειται περί τριών 
 




Σελίδα 10000 
συγκεκριμένων περιπτώσεων, που είναι γνωστές όχι μόνο στο πανελλήνιο, αλλά σε ολόκληρο τον κόσμο. Γι' αυτό μπορείτε τις τρεις τουλάχιστον περιπτώσεις στις οποίες αναφέρθηκε ο κ. Ακριτίδης και τις οποίες και εγώ υποστηρίζω να τις κάνετε δεκτές. 
ΠΡΟΕΔΡΕΥΩΝ (Παναγιώτης Σγουρίδης): Μένουμε με τη δέσμευση ότι στο νομοσχέδιο για την ειδική αγωγή θα καλυφθούν και αυτές οι περιπτώσεις. 
Ο κ. Χρυσανθακόπουλος εχει το λόγο.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Αναφέρομαι σε δυο τροπολογίες. Η μια είναι με γενικό αριθμό 1725 και ειδικό 154 και η άλλη με γενικό αριθμό 1726 και ειδικό 155, που δεν επιβαρύνουν τον προϋπολογισμό. 
Στη 1725 επειδή ο νόμος 2530/97 άρθρο 8 παρ. 2 έλεγε ότι τα μέλη του εκπαιδευτικού προσωπικού των ΤΕΙ υποχρεούνται και να εγκαθίστανται στο νομό που εδρεύει το τμήμα των ΤΕΙ στο οποίο υπηρετούν δημιουργήθηκαν, μ' αυτήν την υπερβολή κάποια πράγματα που στοχεύει σαφέστατα στο να κατοχυρώσει την παρουσία των καθηγητών και όχι να υπάρχουν ταξιδιώτες καθηγητές ή ιπτάμενοι, προτείνω: Επειδή μπορεί να υπάρχουν όμοροι νομοί και χιλιομετρικές αποστάσεις πολύ μικρές σε σχέση με το πού βρίσκεται το ΤΕΙ, μπορούν λέμε να μένουν και εκτός του παραπάνω νομού αλλά όχι σε απόσταση μεγαλύτερη εκείνης που έχει ο πλέον απομακρυσμένος δήμος ή η κοινότητα του νομού που είναι η έδρα του τμήματος που το ΤΕΙ βρίσκεται. Νομίζω ότι είναι μια τροπολογία που δεν δημιουργεί κάποιο ειδικό πρόβλημα.
Σε ό,τι αφορά τη τροπολογία με γενικό αριθμό 1726 πρέπει να πω ότι υπάρχει ένα μέρος του εκπαιδευτικού προσωπικού ενός ΤΕΙ που υπηρετεί με απόσπαση τουλάχιστον επί τριετία σε υπηρεσίες του Υπουργείου Εθνικής Παιδείας ή σε άλλο ΤΕΙ. Ζητούν μετάταξη απ' το ΤΕΙ που βρίσκονται στο άλλο που υπηρετούν αποσπασμένοι γιατί έχουν κλείσει τριετία. Είναι μικρός ο αριθμός, ξέρουν οι υπηρεσίες του Υπουργείου ότι αναφερόμαστε σε έναν μικρό αριθμό εκπαιδευτικών τους οποίους τη μετάταξη θα εγκρίνει κατόπιν ελέγχου το ίδιο το Υπουργείο.
Θα παρακαλούσα αυτές τις δυο τροπολογίες να τις κάνετε δεκτές γιατί απονέμουν δικαιοσύνη.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Θέλω και εγώ, κύριε Πρόεδρε, να αναφερθώ στη πρώτη τροπολογία του κ. Χρυσανθακόπουλου, που αναφέρεται στον τόπο κατοικίας του εκπαιδευτικού προσωπικού των ΤΕΙ. Πράγματι, όπως έχει η διάταξη σήμερα δημιουργεί ορισμένες αντιφάσεις και σαν παράδειγμα παίρνω το ΤΕΙ Χαλκίδας. Η βόρειος Εύβοια απέχει πολύ περισσότερο απ' ό,τι απέχει η Λαμία από τη Χαλκίδα. 'Εχουμε την αντίφαση αυτός που κατοικεί στη Λαμία για να πάει στη Χαλκίδα θέλει μια ώρα, ενώ από τη βόρειο Εύβοια για να κατεβεί στη Χαλκίδα θέλει πέντε ώρες.
Πρέπει, κύριε Υπουργέ, να υπάρξει χιλιομετρική απόσταση, να καθοριστεί δηλαδή από την έδρα του ΤΕΙ. 'Ενας κύκλος με μια ακτίνα που θα καθορίσετε εσείς. Πάρτε το πιο απομακρυσμένο άκρο μιας περιοχής και βάλτε μια ακτίνα για να καθορίσετε τη χιλιομετρική απόσταση.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υφυπουργέ, έχετε το λόγο επί των τροπολογιών αυτών, που υποστήριξε και ο κ. Μπρατάκος, του κ. Χρυσανθακόπουλου.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν γίνονται δεκτές.
ΠΡΟΕΔΡΕΥΩΝ (Παναγιώτης Σγουρίδης): Μάλιστα, δεν γίνονται δεκτές.
(Θόρυβος από όλες τις πτέρυγες)
Κύριοι συνάδελφοι, σας έχω δει όλους. Δεν θα υπάρξει κανείς που να μην πάρει το λόγο. 'Ολοι θα πάρετε το λόγο. Για να μη σας πω να γραφτείτε με κάρτες, γιατί για φανταστείτε ένα δάσος χέρια! Ποιος σήκωσε πρώτος το χέρι του; Είπα να υπάρχει μία σειρά.
Ο κ. Σμυρλής-Λιακατάς έχει το λόγο. Για ποια τροπολογία μιλάτε, κύριε συνάδελφε;
ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Kύριε Πρόεδρε, θα υποστηρίξω την τροπολογία με γενικό αριθμό 1760 και ειδικό 184. Αναφέρεται στην υποχρέωση που έχει το Υπουργείο Εθνικής Παιδείας και των Οικονομικών να πληρώσει τους διοικητικούς υπαλλήλους των ΑΕΙ και των ΤΕΙ.
ΠΡΟΕΔΡΕΥΩΝ (Παναγιώτης Σγουρίδης): Οικονομική επιβάρυνση.
ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ: Τι οικονομική επιβάρυνση, κύριε Πρόεδρε;
Αισθάνομαι ότι εκφράζοντας και τα συναισθήματα και άλλων συναδέλφων είμαστε αναξιόπιστοι απέναντι σε μια εμπιστοσύνη που μας έχει δείξει ένας αριθμός δημοσίων υπαλλήλων. Και έχει δείξει την εμπιστοσύνη κατά κύριο λόγο απέναντι στις πολιτικές ηγεσίες των Υπουργείων Εθνικής Παιδείας και Θρησκευμάτων. Κάθε τόσο πηγαίνουν στο Υπουργείο και ισχυρίζεται η πολιτική ηγεσία προς τους υπαλλήλους, προς την ομοσπονδία τους, τόσο των ΑΕΙ όσο και των ΤΕΙ ότι ναι, θα σας βοηθήσουμε, θα φέρουμε την τροπολογία και κάθε φορά κάποιος Υφυπουργός κ. Χριστοδουλάκης βρίσκεται να σταματά αυτή την τροπολογία. Δεν νομίζω ότι είναι αυτό το ζήτημα.
Νομίζω ότι, απέναντι σ'αυτούς τους ανθρώπους, έχουμε μία υποχρέωση συνολικά σαν Βουλή των Ελλήνων, σαν πολιτικά κόμματα, σαν ηγεσία του Υπουργείου Παιδείας. Λέγεται ότι η πολιτική ηγεσία του Υπουργείου Παιδείας έχει θετικά εισηγηθεί προς το Υπουργείο Οικονομικών για το συγκεκριμένο θέμα. Νομίζω ότι είναι η καλύτερη ευκαιρία στη Βουλή των Ελλήνων να δεσμευθεί, ο κύριος Υφυπουργός, και να πει αν και κατά πόσο και πότε τέλος πάντων θα δεχθούν αυτό το αίτημα για το οποίο έχουν δεσμευθεί.
Εγώ εισηγούμαι αυτό το αίτημα των διοικητικών υπαλλήλων των ΑΕΙ και ΤΕΙ να γίνει αποδεκτό από 1/1/1999, όχι από τώρα ούτε με αναδρομική ισχύ από 1/1/1998, όμως να το ψηφίσουμε και να δώσουμε τη δυνατότητα επί εφτά μήνες στην Κυβέρνηση να βρει τα οικονομικά και να πληρώσει τους ανθρώπους αυτούς από 1/1/99.
ΠΡΟΕΔΡΕΥΩΝ (Παναγιώτης Σγουρίδης): Καλώς. 
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, σας παρακαλώ το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Και εγώ θέλω το λόγο, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Επί της τροπολογίας αυτής; Ο κ. Τασούλας ζήτησε πρώτος το λόγο. Μετά θα μιλήσετε εσείς, κυρία Μπενάκη.
Ορίστε, κύριε Τασούλα, έχετε το λόγο.
ΑΠΟΣΤΟΛΟΣ ΤΑΣΟΥΛΑΣ: Είναι παρόμοια η τροπολογία την οποία καταθέσαμε εμείς. Είναι η τροπολογία με γενικό αριθμό 1754 και ειδικό αριθμό 179. 
ΠΡΟΕΔΡΕΥΩΝ (Παναγιώτης Σγουρίδης): Μαζί με τον κ. Γκατζή;
ΑΠΟΣΤΟΛΟΣ ΤΑΣΟΥΛΑΣ: Ναι. Αναφέρεται στο διοικητικό προσωπικό των ΑΕΙ και ΤΕΙ, οι οποίοι μπορούν να λύσουν το πρόβλημα με τη χορήγηση επιδόματος για τις εξετάσεις και να τελειώνει αυτή η ιστορία, γιατί είναι αδικημένοι. Συμφωνούμε να ψηφιστεί η τροπολογία αυτή. 
ΠΡΟΕΔΡΕΥΩΝ (Παναγιώτης Σγουρίδης): Η κ. Μπενάκη έχει το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Ομοίως, κύριε Πρόεδρε. Εμπαίζονται οι διοικητικοί υπάλληλοι των ΑΕΙ και ΤΕΙ. 'Εχει δοθεί στους υπαλλήλους του Υπουργείου Παιδείας, έχει δοθεί σε πάρα πολλές κατηγορίες και μένουν μόνο οι διοικητικοί υπάλληλοι των ΑΕΙ και ΤΕΙ, όταν είναι εκπεφρασμένη η γνώμη του Υπουργείου ότι συμφωνεί. Γι'αυτό θα παρακαλέσουμε τον Υπουργό να πάρει τουλάχιστον υπεύθυνη στάση μέσα στη Βουλή για να ξέρουμε πού βαδίζουμε.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, σας παρακαλώ το λόγο.
ΠΡΟΕΔΡΕΥΩΝ (Παναγιώτης Σγουρίδης): Κύριε Μπρατάκο, έχει ζητήσει πρώτα το λόγο η κ. Καραγιάννη και μετά θα μιλήσετε εσείς.
Ορίστε, κυρία Καραγιάννη, έχετε το λόγο.
 




Σελίδα 10001 
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, τόσο εγώ στην τοποθέτησή μου επί των άρθρων είπα ότι πρέπει οπωσδήποτε να δοθεί στους διοικητικούς των ΑΕΙ και ΤΕΙ το επίδομα αυτό, όσο και ο Πρόεδρός μας, ο κ. Τσοβόλας. Οπότε συμφωνούμε να δεσμευθείτε τουλάχιστον, μιας και αναγνωρίζετε το δίκαιο του αιτήματος, πότε θα αρχίσει να ισχύει τουλάχιστον, αφού κάνετε μια πίεση σαν Υπουργείο στο Υπουργείο Οικονομικών να δεχθεί αυτή τη ρύθμιση.
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Υποστηρίζω και εγώ αυτήν την τροπολογία, κύριε Πρόεδρε και επιπροσθέτως θέλω να γνωστοποιήσω στην Ολομέλεια ότι ο κύριος Υπουργός έχει αποδεχθεί το αίτημα των διοικητικών υπαλλήλων των ΑΕΙ και ΤΕΙ για το πρόσθετο επίδομα των εξετάσεων, το οποίο θα πρέπει να ξέρετε ότι παίρνουν και οι διοικητικοί υπάλληλοι της πρωτοβάθμιας εκπαίδευσης. Ο κύριος Υπουργός τους το είχε υποσχεθεί. Εάν τώρα δεν είναι σε θέση ο κύριος Υφυπουργός να αποδεχθεί την τροπολογία, τουλάχιστον να ανακοινώσει στη Βουλή ότι αποδέχεται το αίτημα και ότι θα το ικανοποιήσει στο προσεχές χρονικό διάστημα. Διότι γίνονται συμφωνίες εκτός Βουλής βεβαίως, παίρνονται πίσω οι συμφωνίες και τελικά είμαστε εκτεθειμένοι όλοι. Ας έρθει ο κύριος Υφυπουργός να δεχθεί το αίτημα εδώ στη Βουλή και να το ικανοποιήσει μετά από σύντομο χρονικό διάστημα. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ, έχετε το λόγο. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα ήθελα να αναφέρω ορισμένα ιστορικά στοιχεία για τη συγκεκριμένη τροπολογία. 
Το διοικητικό προσωπικό των ΑΕΙ και ΤΕΙ έπαιρνε ένα επίδομα λόγω των γενικών εξετάσεων χωρίς όμως και να συμμετέχει πραγματικά στις γενικές εξετάσεις καθ' οιονδήποτε τρόπο. 'Ηταν δηλαδή μια ενίσχυση του μισθού τους. Αυτό στη συνέχεια με το νέο μισθολόγιο συμπεριελήφθη και απερροφήθη στο νέο μισθό τον οποίο καθόριζε το Υπουργείο Οικονομικών με την εξής νέα φιλοσοφική βάση ότι δεν δέχεται πλέον επιδόματα, παύει η επιδοματική ενίσχυση, συμπεριλαμβάνονται όλα τα επιδόματα στο βασικό μισθό και από εκεί και πέρα παίρνει οποιαδήποτε πρόσθετη αποζημίωση πρόσθετη αμοιβή ο εργαζόμενος διοικητικός υπάλληλος, όταν όντως προσφέρει πρόσθετη εργασία. Και αυτό ακριβώς μας οδήγησε σε μια διάκριση σ' αυτήν την οικονομική μεταχείριση απέναντι στους διοικητικούς υπαλλήλους της δευτεροβάθμιας εκπαίδευσης και τους περιφερειακούς που όντως συμμετέχουν στη διαδικασία των γενικών εξετάσεων και ξεχωρίσαμε αυτούς οι οποίοι δεν συμμετέχουν στη διαδικασία των γενικών εξετάσεων.
Γι' αυτό ακριβώς είπαμε όμως στους διοικητικούς υπαλλήλους ΤΕΙ και ΑΕΙ που θα έπρεπε ίσως να έχουν καλύτερη μισθολογική μεταχείριση -και αυτό είναι αλήθεια- ότι θα φροντίσουμε στα πλαίσια των καθηκόντων που επιπλέον αναλαμβάνουν και των εργασιών που προσφέρουν στην εκπαιδευτική μεταρρύθμιση με τα προγράμματα σπουδών επιλογής και το ένα ή το άλλο πρόγραμμα, να τους δώσουμε μια αύξηση, διότι και αυτοί έχουν αυξήσει με πρόσθετη εργασία τη συνολική τους εργασία.
Πάνω σ' αυτήν τη βάση έχει αρχίσει μια συζήτηση με το Υπουργείο Οικονομικών. Εμείς στηρίζουμε αυτό το αίτημα των διοικητικών υπαλλήλων ΑΕΙ και ΤΕΙ και ελπίζουμε μέχρι τα τέλη αυτού του έτους να ρυθμιστεί, ώστε από 1.1.99 πράγματι να έχουν μια μισθολογική ενίσχυση.
Γι' αυτό ακριβώς το λόγο, απόψε δεν μπορώ να κάνω δεκτές αυτές τις τροπολογίες, διότι δεν έχουν και τη σχετική έκθεση του Γενικού Λογιστηρίου, αλλά εν πάση περιπτώσει, σας λέω σε ποια κατεύθυνση κινείται το Υπουργείο.
ΠΡΟΕΔΡΕΥΩΝ (Παναγιώτης Σγουρίδης): Νομίζω ότι είναι μια δήλωση η οποία είναι και υπεύθυνη από του Βήματος της Βουλής που σημαίνει ότι θα πρέπει να ικανοποιήσετε το αίτημα τουλάχιστον από την 1.1.99. 
ΑΠΟΣΤΟΛΟΣ ΤΑΣΟΥΛΑΣ: Εμάς δεν μας ικανοποιεί. 
ΠΡΟΕΔΡΕΥΩΝ (Παναγιώτης Σγουρίδης): Η κ. Φουντουκίδου έχει το λόγο.
Σε ποια τροπολογία θα αναφερθείτε;
ΠΑΡΘΕΝΑ ΦΟΥΝΤΟΥΚΙΔΟΥ: Θα αναφερθώ στην τροπολογία με γενικό αριθμό 1719 και ειδικό 150. Και επειδή είναι σχετικές, κύριε Πρόεδρε, θα μου επιτρέψετε παράλληλα να αναφερθώ στην τροπολογία με γενικό αριθμό 1792 και ειδικό 207 καθώς και στην τροπολογία με γενικό αριθμό 1783 και ειδικό 201.
Οι δύο πρώτες αφορούν την τροποποίηση του άρθρου 1 παράγραφος 1 το πρώτο εδάφιο του νόμου 1865/89 ...
ΠΡΟΕΔΡΕΥΩΝ (Παναγιώτης Σγουρίδης): Αυτή ποια είναι; 
ΠΑΡΘΕΝΑ ΦΟΥΝΤΟΥΚΙΔΟΥ: ... και η άλλη αφορά τις μετεγγραφές πολυτέκνων. Είναι η τρίτη που σας ανέφερα, η 1783/201. 
ΠΡΟΕΔΡΕΥΩΝ (Παναγιώτης Σγουρίδης): Είπατε η 1783/201, η 1792/207 και η 1719/150. Είναι τρεις.
ΠΑΡΘΕΝΑ ΦΟΥΝΤΟΥΚΙΔΟΥ: Οι ειδικοί αριθμοί είναι 150, 207 -και η τροπολογία με ειδικό αριθμό 223 είναι ίδια με αυτή την 207- και η 201.
ΠΡΟΕΔΡΕΥΩΝ (Παναγιώτης Σγουρίδης): Καλώς. 
Ορίστε, συνεχίστε.
ΠΑΡΘΕΝΑ ΦΟΥΝΤΟΥΚΙΔΟΥ: Είναι τροποποίηση που αφορά το ποσοστό μεταγραφών φοιτητών εξωτερικού σε Ανώτατα Εκπαιδευτικά Ιδρύματα, καθώς και τις προϋποθέσεις που τίθενται και απαιτούνται γι'αυτό.
Κύριε Υπουργέ, είναι αδιαμφισβήτητο πλέον ότι είναι καθήκον της πολιτείας να παρέχει το εφόδιο της γνώσης, είναι υποχρέωσή της αν θέλετε να παρέχει το αγαθό της παιδείας σε όλους τους νέους και τις νέες της πατρίδας μας. Παράλληλα είναι αδιαμφισβήτητο δικαίωμά τους και υποχρέωση της πολιτείας να τους εξασφαλίσει τη δυνατότητα να επιλέγουν αυτοί τον τομέα της παραπάνω εξειδίκευσης είτε αυτό γίνεται για βιοπορισμό είτε για την επίτευξη καλύτερου επιπέδου γνώσεων.
Είναι γεγονός ότι λόγοι λειτουργικοί, πρακτικοί είτε η έλλειψη χώρου, η έλλειψη οικονομικών πόρων και ανθρώπινου δυναμικού δεν επέτρεπαν να παρέχει η πολιτεία τα εφόδια αυτά, τα αγαθά σε όλους τους πολίτες. 'Ετσι, μπήκαν κάποια κριτήρια αξιολόγησης. 'Οταν όμως δεν υπάρχουν αυτοί οι λόγοι που ανατρέπουν τον ισχυρισμό, τη φιλοσοφία και τη λογική αυτή, δεν καταλαβαίνω ποια λογική υπηρετούμε, αφού υπάρχουν κενές θέσεις -περισσότερες από χίλιες, χίλιες εκατόν δεκαέξι νομίζω- και υπάρχουν αιτήσεις φοιτητών για μεταγραφές από το εξωτερικό που έχουν δώσει εξετάσεις και δεν πήγαν και άσχημα, κύριε Υπουργέ. Η διαφορά ενός, δύο ή τριών μορίων δεν σημαίνει ότι ο ένας είναι λίγο καλύτερος ή επιμελέστερος του άλλου, δηλαδή ο ένας που θα πιάσει τη βάση των τριάντα μορίων και ο άλλος που από μία ατυχία δεν θα την πιάσει, δεν είναι καλός. Δεν είναι αξιόπιστο και ασφαλές το κριτήριο με δεδομένο μάλιστα ότι δεν έχουν καν το δικαίωμα ούτε δεύτερης ευκαιρίας, αλλά ούτε και αναβαθμολόγησης.
Και είναι γνωστό ότι φέτος τουλάχιστον είχατε καταγγελίες ότι μπήκαν θέματα -θα σας αναφέρω το παράδειγμα της Νομικής- εκτός ύλης ότι είχαν γίνει αλλαγές στους εισηγητές χωρίς να τηρηθούν οι νόμιμες διαδικασίες. Γνωρίζετε ότι εκκρεμούν έξι προσφυγές ήδη στο Συμβούλιο Επικρατείας. 'Ομως δεν επιληφθήκατε του θέματος και σε μία εποχή που άλλαξε και ο προσανατολισμός σας, αν θέλετε, όσον αφορά τον τομέα της ανώτατης εκπαίδευσης, διατείνεστε ότι διευρύνετε τον κύκλο των προσώπων που θέλουν να σπουδάσουν στα Ανώτατα Εκπαιδευτικά Ιδρύματα. Αφού, λοιπόν, ανοίγετε τα εκπαιδευτικά ιδρύματα, ποιο επιχείρημα είναι αυτό που σας εμποδίζει. Λέτε η ποιότητα των γνώσεων. Θεωρείτε ότι είναι ασφαλές κριτήριο;
Υπάρχει έκθεση του ΟΟΣΑ -και έχει γίνει έρευνα- και τα ελληνικά πανεπιστήμια θεωρούνται τα τελευταία από τις χώρες της Ευρωπαϊκής 'Ενωσης. Και επιτρέψτε μου από προσωπική εμπειρία να πω ότι άσχετα αν η φτώχεια και η εξαθλίωση στις πρώην ανατολικές χώρες, οδηγούν κάποιους να ξεφεύγουν από τα όρια που βάζουν τα καθήκοντα τα πανεπιστημιακά, οι κανόνες λειτουργίας των πανεπιστημίων είναι πολύ καλύτεροι 
 




Σελίδα 10002 
από τους κανόνες που έχουμε εμείς στα δικά μας Ανώτατα Εκπαιδευτικά Ιδρύματα. Ξέρουμε περιπτώσεις φοιτητών που όταν ήρθαν από εκεί έκλαιγαν γιατί δεν έβρισκαν τους καθηγητές να πάνε να δώσουν τις εξετάσεις με αυτό το χάλι που αντιμετώπιζαν στα δικά μας πανεπιστήμια.
Παρ' όλα αυτά, εμείς ισχυριζόμαστε ότι διαθέτουμε ποιότητα και αποκλείουμε κάποια παιδιά γιατί θεωρούμε ότι επειδή ατύχησαν στις εξετάσεις δεν έχουν αυτό κριτήριο.
Σπαταλούμε τριακόσια εξήντα δισεκατομμύρια (360.000.000.000) το χρόνο και μάλιστα είναι έρμαια και όπως είδατε με την υποτίμηση θα έχουν επιβαρύνσεις αλλά κανένας δεν ρωτάει. Τους λέτε να επιστρέψουν πίσω; Παίρνετε την ευθύνη; Τους έχετε άλλους προσανατολισμούς; Τους ανοίξατε νέους δρόμους για να ξέρετε πού θα στραφούν, κύριε Υπουργέ, ώστε να πάρετε την ευθύνη και να πείτε, γυρίστε πίσω, χωρίς να ολοκληρώσετε τις σπουδές, αφού δεν υπολογίζετε το κόστος και την επιβάρυνση που οι κυβερνητικές επιλογές μπορεί να σημαίνουν γι' αυτούς τους ανθρώπους;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Από χίλιες διακόσιες εξήντα θέσεις καλύφθηκαν εκτός από την ιατρική και την οδοντιατρική μόνο οι εκατόν σαράντα τρεις. 'Εχουμε κενές θέσεις, λοιπόν. Και, κύριε Υπουργέ, τα ποιοτικά κριτήρια τότε ισχύουν και για τους φοιτητές της ιατρικής και της οδοντιατρικής; 'Εχουμε παιδιά, κύριε Υπουργέ, που έχουν πιάσει τριάντα πέντε και τριάντα έξι μόρια και όμως μένουν εκτός ελληνικών πανεπιστημίων. Δεν υπάρχει επιχείρημα γι'αυτούς νομίζω με τη λογική που αναπτύσσετε στους φοιτητές των άλλων τμημάτων.
Και όσο για τους πολύτεκνους είναι γνωστοί οι λόγοι που μας οδηγούν στην υποστήριξη του αιτήματος να γίνονται δεκτοί κατ'εξαίρεση και χωρίς περιορισμούς στις μεταγραφές των πανεπιστημίων.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Είναι τρεις τροπολογίες, κύριε Πρόεδρε, γι' αυτό ζητώ την ανοχή σας. Μιλάω και γρήγορα, για να τα προλάβω.
ΠΡΟΕΔΡΕΥΩΝ (Παναγιώτης Σγουρίδης): 'Οχι απλώς γρήγορα, έχετε πάρει φόρα και δεν σταματάτε με τίποτα.
ΠΑΡΘΕΝΑ ΦΟΥΝΤΟΥΚΙΔΟΥ: Γι' αυτό ζητώ να γίνουν δεκτοί σ' αυτές τις σχολές μέχρι είκοσι πέντε μόρια...
ΠΡΟΕΔΡΕΥΩΝ (Παναγιώτης Σγουρίδης): Σήμερα οι γυναίκες στο Κοινοβούλιο μας κοσμούν όλους. Βλέπω την κ. Λουλέ, την κ. Καραγιάννη, την κ. Κωνσταντοπούλου και την κ. Μπενάκη. 
ΠΑΡΘΕΝΑ ΦΟΥΝΤΟΥΚΙΔΟΥ: Να γίνει δεκτή αναδρομικά και φέτος, κύριε Υπουργέ, μια και έχουμε τόσα πολλά κενά και δεν σημαίνει και οικονομική επιβάρυνση, η ρύθμιση για όσους πήραν είκοσι πέντε μόρια και πάνω στις σχολές των Α.Ε.Ι. Ειδικά για την ιατρική και την οδοντιατρική να αυξηθεί το ποσοστό των εισερχομένων κατά 15%, γιατί εκεί κάθε χρόνο έχουμε υψηλή βαθμολογία, υψηλές επιδόσεις των φοιτητών. Και όσο για τους πολύτεκνους, νομίζω, ότι δεν παραβιάζεται η αρχή της ισονομίας και της ισοπολιτείας. Είναι συνταγματικό να υπάρχει εξαίρεση ειδικώς ως προς τους πολύτεκνους. 'Αλλωστε υπάρχει και νομολογία από το Συμβούλιο της Επικρατείας που λέει, ότι το ατομικό συμφέρον των πολυτέκνων, θεωρείται δημόσιο συμφέρον, ακριβώς γιατί έχουμε δημογραφικό πρόβλημα.
ΠΡΟΕΔΡΕΥΩΝ (Παναγιώτης Σγουρίδης): Θέλουν να μιλήσουν επί των τροπολογιών της κ. Φουντουκίδου οι κύριοι Χωματάς, Σωτηρόπουλος, Σούρλας, Σπυριούνης, Πιπεργιάς, Καλαμακίδης, Μπρατάκος και Βυζοβίτης.
Ξεκινάμε από τον κ. Χωματά.
Ορίστε, κύριε Χωματά.
ΙΩΑΝΝΗΣ ΧΩΜΑΤΑΣ: Ευχαριστώ πολύ, κύριε Πρόεδρε.
Εύχομαι και ελπίζω όλοι οι συνάδελφοι που ασμένως ζητάνε το λόγο, να υποστηρίξουν πραγματικά τις θέσεις της κας Φουντουκίδου, όπως κι εγώ, με τη συμμετοχή μου σ' αυτή τη συζήτηση. Θέλω να υποστηρίξω, κύριε Υπουργέ, ότι υπάρχει μία μερίδα φοιτητών, οι οποίοι πέρασαν όλον αυτόν τον Γολγοθά των εξετάσεων, πέρασαν τα μαθήματα, όπως ο νόμος ορίζει, των δύο πρώτων ετών, έδωσαν εισαγωγικές εξετάσεις εδώ, κατατακτήριες εξετάσεις, αν θέλετε, πέτυχαν τη βαθμολογία, που ο νόμος ορίζει κι όμως, επειδή, όπως σας είπε η κ. Φουντουκίδου, το ποσοστό που προβλέπεται είναι πάρα πολύ μικρό, πολλοί απ' αυτούς τους φοιτητές -που σπατάλησαν και χρόνο και χρήμα και πέρασαν πολλές ώρες αγωνίας και αυτοί και οι συγγενείς τους, έχοντας πάντα μέσα κρυφή την ελπίδα από τις προσπάθειές τους, κάποτε να αξιωθούν, να επιστρέψουν πίσω στον τόπο της καταγωγής και της γέννησής τους και να προσφέρουν στον τόπο αυτό- δυστυχώς, λόγω του μικρού ποσοστού, 10%, μένουν έξω αυτήν τη στιγμή.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Θα παρακαλούσα, λοιπόν, ειδικά, αν θέλετε, γι' αυτή την κατηγορία των φοιτητών, που έχουν πάρει επιτυχή βαθμολογία, να κάνετε μία εξαίρεση και να τους δεχθείτε, διότι και τις οικογένειες ανακουφίζετε, αλλά, αν θέλετε, τιμάτε και τον κόπο και την προσπάθεια του φοιτητού. Αλλιώς τους απογοητεύουμε πραγματικά, τους στέλνουμε σε ξένες αγκάλες. Δεν νομίζω ότι αυτή είναι η πρόθεση της Κυβέρνησης ή και του Υπουργείου.
Θα παρακαλούσα, λοιπόν, εφόσον και οι άλλοι συνάδελφοι συμφωνούν -και ελπίζω ότι αυτό θα ακούσετε- να γίνει δεκτή αυτή η τροπολογία και να αυξηθεί το ποσοστό γι' αυτούς τουλάχιστον που πέτυχαν και πήραν τη βαθμολογία που ο νόμος ορίζει, των οδοντιατρικών και ιατρικών σχολών. 'Αλλωστε, είναι λίγοι, κύριε Υπουργέ. Τριάντα άνθρωποι είναι.
ΠΡΟΕΔΡΕΥΩΝ (Λουκάς Αποστολίδης): Ο κ. Σούρλας έχει το λόγο.
ΓΕΩΡΓΙΟΣ ΣΟΥΡΛΑΣ: Θα αναφερθώ στις τροπολογίες που δεν έχουν οικονομικό κόστος, όπως είπε και ο κύριος Υπουργός και ο Πρόεδρος της Βουλής, με ειδικό αριθμό 150, 151, 174, 183, 256, που πήραν και θα πάρουν το λόγο όλοι οι παριστάμενοι Βουλευτές, όλων των κομμάτων, για το θέμα των μετεγγραφών. Το κάνω αυτό για πρώτη φορά στα δεκαεπτά χρόνια που είμαι Βουλευτής, επειδή είμαι δέκτης πολλών παραπόνων, λογικών επιχειρημάτων και προηγουμένων καταστάσεων, που η Βουλή εδώ έχει πάρει αποφάσεις.
Πιστεύω, κύριε Υπουργέ, ότι επιβάλλεται η ψήφιση της τροπολογίας για τη μετεγγραφή των Ελλήνων φοιτητών από το εξωτερικό σε ορισμένες περιπτώσεις -μακάρι να εκπληρωθεί η επιθυμία όλων- που υπάρχουν κενά, όπου δεν συμπληρώθηκε ο αριθμός των τμημάτων και των σχολών, φοιτητών που έχουν συγκεντρώσει εικοσιπέντε ή τουλάχιστον τριάντα, συνολική βαθμολογία, χωρίς να λαμβάνεται η επιμέρους βαθμολογία του κάθε μαθήματος...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. Είναι πολλές οι τροπολογίες. Σας ανέφερα πέντε τροπολογίες, θα ήθελα από δύο δευτερόλεπτα, θα αναφερθώ όμως συνολικά.
Πρέπει να τους δοθεί, λοιπόν, η δυνατότητα να επιστρέψουν στην πατρίδα τους, πρέπει να γίνει δεκτή η τροπολογία, γιατί δεν επιβαρύνονται οι σχολές, οι οποίες έχουν προγραμματίσει τη λειτουργία τους με αυτό τον αριθμό των φοιτητών. Δεν προσκρούει, όπως είπα στην αρχή,κύριε Υπουργέ, σε νομοθετικές δυσκολίες, δεδομένου ότι έχουν γίνει παρόμοιες ρυθμίσεις και κατά το παρελθόν και μας ακολουθούν. Δύο, τρεις παρόμοιες ρυθμίσεις έχουν γίνει μέχρι τώρα.
Θα παρακαλούσα, λοιπόν, να γίνει δεκτό αυτό το αίτημα όλων των συναδέλφων και φυσικά να έχει και αναδρομική ισχύ, για να δοθεί η δυνατότητα στους φοιτητές, στις οικογένειές τους να ανακουφιστούν. Η παράκλησή μας είναι να γίνει δεκτό το αίτημα γονέων, φοιτητών, αλλά και των Βουλευτών όλων των πτερύγων της Βουλής. Τουλάχιστον εδώ δεν πρέπει να κάνετε εξαίρεση απόψε και να πείτε ότι απορρίπτεται η τροπολογία αυτή.
 




Σελίδα 10003 
ΠΡΟΕΔΡΕΥΩΝ (Λουκάς Αποστολίδης): Ευχαριστούμε, κύριε Σούρλα.
Ο κ. Μπρατάκος έχει το λόγο.
ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, θα αναφερθώ κατ' αρχήν στο θέμα των παιδιών των πολυτέκνων που σπουδάζουν στο εξωτερικό. Βεβαίως υπάρχει ειδικό ποσοστό για τις μετεγγραφές των παιδιών των πολυτέκνων. 'Ομως -και το ξέρουμε όλοι- το πρόβλημα είναι πάρα πολύ μεγάλο, κύριε Υπουργέ και το ξέρετε και έχετε κι εσείς την ίδια ευαισθησία, που έχουμε όλοι μας.
Πρέπει κάποτε η πολιτεία να πάρει ριζικά μέτρα και πομπώδη μέτρα, αν θέλετε, τέτοια που να μπορούν να επηρεάσουν τον ελληνικό πληθυσμό προς την κατεύθυνση της αντιμετώπισης της υπογεννητικότητας. Πέραν των άλλων μέτρων, των οικονομικών, βασικό μέτρο που μπορεί να πάρει η πολιτεία, είναι να διευκολύνει τα παιδιά των πολυτέκνων να σπουδάσουν στην τριτοβάθμια εκπαίδευση.
Θα έλεγα, λοιπόν, ότι πρέπει να ισχύσει αυτό το οποίο λένε οι τροπολογίες, όταν ένας σπουδαστής, παιδί πολυτέκνου, έχει περάσει ένα χρόνο στο εξωτερικό, να μπορεί να μετεγγράφεται στην Ελλάδα χωρίς εισαγωγικές εξετάσεις. Αν θέλετε ακόμη, ίσως να πρέπει να εκμεταλλευθούμε τις κενές θέσεις, οι οποίες δημιουργούνται λόγω της μη εισόδου άλλων Ελλήνων του εξωτερικού και να τις δώσουμε στους πολύτεκνους.
'Ομως έρχομαι και στο άλλο αίτημα των συναδέλφων, που λένε ότι εφόσον υπάρχουν κενές θέσεις, θα πρέπει να συμπληρώνονται αυτές οι κενές θέσεις και με χαμηλότερη βαθμολογία από τη βαθμολογία των τριάντα μονάδων. Είναι λογικό. Διότι τι γίνεται; Εδώ λειτουργεί πλέον η τριτοβάθμια εκπαίδευση με χίλιες περίπου θέσεις κενές. Γιατί, δηλαδή, να λειτουργούμε με χίλιες θέσεις κενές και να μη τις καλύψουμε αυτές τις κενές θέσεις, εκτός αν μου πείτε ότι θα βρείτε κάποιον άλλο τρόπο ουσιαστικότερο να καλύψετε αυτές τις θέσεις.
Εκείνο, κύριε Πρόεδρε, που δεν δέχομαι, είναι να προχωρά το ακαδημαϊκό έτος με χίλιες περίπου κενές θέσεις και αυτές οι θέσεις να μη συμπληρώνονται.
ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Μπρατάκο.
Ο κ. Λεβογιάννης έχει το λόγο.
ΝΙΚΟΛΑΟΣ ΛΕΒΟΓΙΑΝΝΗΣ: Κύριε Πρόεδρε, είναι γνωστό ότι από φέτος έχει ξεκινήσει να εφαρμόζεται στο λύκειο, με στόχο το 2000, το άνοιγμα των πανεπιστημίων στους νέους μας, που θέλουν να σπουδάσουν στα ανώτερα και στα ανώτατα εκπαιδευτικά ιδρύματα. Αυτό είναι ένα πολύ σημαντικό βήμα. Θα το δούμε και θα το ζήσουμε το 2000, όταν θα φθάσει στην τελική του εφαρμογή.
Πιστεύω, λοιπόν, ότι στο πνεύμα αυτής της πολιτικής, στους στόχους αυτής της πολιτικής, πρέπει να είναι και μία λογική αύξηση από φέτος, από τώρα, του αριθμού των φοιτητών που σπουδάζουν στο εξωτερικό μέσα από τις ειδικές εξετάσεις που δίνουν, ώστε να μετεγγράφονται στα ελληνικά πανεπιστήμια, όταν μάλιστα υπάρχει το φαινόμενο αυτό, ένας μικρός αριθμός παιδιών έστω να πετυχαίνουν, να πιάνουν τη βάση και να μη μπορούν λόγω του ποσοστού που υπάρχει να εγγραφούν. Υπάρχει ένα αίσθημα αδικίας.
Επειδή το πνεύμα του Υπουργείου είναι να ανοίξει τα πανεπιστήμια, εγώ πιστεύω, κύριε Υπουργέ, ότι είναι και ένα δείγμα υλοποίησης αυτής της πολιτικής, γιατί είναι ένας τομέας πολύ μεγάλος και πολύ δύσκολος και σίγουρα υπάρχει δυσπιστία.
Είναι ένα βήμα το να δεχθείτε την τροπολογία της κυρίας συναδέλφου, ώστε τουλάχιστον τα παιδιά που έχουν πάρει βαθμό επιτυχίας στις εξετάσεις που έγιναν, να εγγραφούν στις σχολές. Το πρόβλημα νομίζω είναι ιδιαίτερα σημαντικό στην ιατρική. 
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Ανδρεουλάκος έχει το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Θέλω να ενώσω και εγώ τη φωνή μου με τη φωνή των άλλων συναδέλφων για το θέμα της δυνατότητας μετεγγραφής φοιτητών που ανήκουν σε πολυτεκνικές oικογένειες.
Κύριε Υπουργέ, η ευαισθησία είναι γενική έναντι των πολυτεκνικών οικογενειών. Δώστε τη δυνατότητα και διευκολύνετε πέρα από ποσοστά. Θα δημιουργηθεί πολυτεκνία από τη μία μέρα στην άλλη, αν δώσουμε αυτό το πλεονέκτημα; Τόσο το καλύτερο. 'Εχουμε πιεστική ανάγκη να τονώσουμε τη γεννητικότητα. Χανόμαστε, σαν έθνος. Εκεί θα χαθούμε; Εδώ έχουν γίνει άλλα πράγματα. Είναι ένα ελκυστικό κίνητρο για τους πολύτεκνους και είναι κάτι που τους το οφείλουμε, εν πάση περιπτώσει. Ας φανεί ότι η πολιτεία τους νοιάζεται, τους συμμερίζεται και τους βοηθάει.
ΠΡΟΕΔΡΕΥΩΝ (Λουκάς Αποστολίδης): Ο κ. Σωτηρόπουλος έχει το λόγο.
ΒΑΣΙΛΕΙΟΣ ΣΩΤΗΡΟΠΟΥΛΟΣ: Δεν έχω να προσθέσω τίποτα περισσότερο από αυτά που είπαν οι προλαλήσαντες και πρώτα-πρώτα η κ. Φουντουκίδου, αλλά νομίζω η ελληνική πολιτεία πρέπει να είναι γενναιόδωρη στους νέους και μόνο από μία μικροψυχία ή στενοκεφαλιά μπορεί να αποκλείσει τις τρεις αυτές κατηγορίες από το να σπουδάσουν στην Ελλάδα.
Κατ' αρχάς είναι αδιανόητο χίλιες εκατόν δεκαεπτά θέσεις να μένουν κενές, τα πανεπιστήμια να δίνουν ότι μπορούν να εκπαιδεύσουν χίλιους επιπλέον φοιτητές και η πολιτεία να λέει "όχι". Και μη νομίζετε ότι είναι παιδιά πλουσίων οικογενειών, είναι παιδιά βιοπαλαιστών. Οι πλούσιοι ούτε καν σκέφτονται να γυρίσουν στην Ελλάδα. Σπουδάζουν και μετά τις σπουδές παραμένουν στο εξωτερικό. Μόνο οι φτωχοί, οι βιοπαλαιστές γυρίζουν στη χώρα μας και αυτούς πρέπει να προσέξουμε.
Λοιπόν, και για τις τρεις αυτές κατηγορίες δηλ. των κενών θέσεων των πολυτέκνων και των παιδιών που έπιασαν τη βαθμολογία που προβλέπει ο νόμος, αλλά οι θέσεις είχαν καλυφθεί, πρέπει να υπάρξει μία ρύθμιση και οι θέσεις να μη μένουν κενές και όλοι να εγγραφούν. Αλλά κυρίως τα παιδιά των πολυτέκνων οικογενειών πρέπει να τύχουν αυτού του ευεργετήματος.
ΠΡΟΕΔΡΕΥΩΝ (Λουκάς Αποστολίδης): Ο κ. Κοντογιαννόπουλος έχει το λόγο.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, αναφέρομαι ειδικά στο θέμα των πολυτέκνων να δοθεί δηλαδή η δυνατότητα τα παιδιά των πολυτέκνων οικογενειών να μπαίνουν υπό τις ίδιες προϋποθέσεις, αλλά χωρίς του περιορισμού των ποσοστών στα Α.Ε.Ι. της χώρας. Είναι ένα μέτρο που ίσχυσε στο παρελθόν -το 1989, αν δεν κάνω λάθος, και καταργήθηκε μέσα στα πλαίσια του περιορισμού του αριθμού των εισακτέων που εισηγούντο τότε τα πανεπιστήμια. Σήμερα που, όπως ακούω, δέχονται αύξηση του αριθμού των εισακτέων είναι αδιανόητο να μην επανέλθει αυτό το μέτρο τώρα μάλιστα που από όλους αναγνωρίζεται η ανάγκη στήριξης της πολύτεκνης οικογένειας.
ΠΡΟΕΔΡΕΥΩΝ (Λουκάς Αποστολίδης): Ο κ. Καλαμακίδης έχει το λόγο.
ΙΩΑΝΝΗΣ ΚΑΛΑΜΑΚΙΔΗΣ: Κύριε Υπουργέ, θέλω να με ακούσετε γιατί μου έχετε υποσχεθεί ότι θα τείνετε ευήκοον ούς σε αυτές τις τροπολογίες που συζητάμε μετά από μία επίσκεψη που σας κάναμε.
Η υπερψήφιση αυτής της τροπολογίας επιβάλλεται για λόγους εθνικούς, κοινωνικούς και οικονομικούς. Πρόκειται για τη μετεγγραφή φοιτητών του εξωτερικού, οι οποίοι εξετασθέντες συγκέντρωσαν τις μονάδες που προβλέπει ο νόμος. Τριάντα μονάδες σε κλίμακα ένα έως εξήντα. 
Θα πρέπει συνεπώς, αφού συγκέντρωσαν τις 30 μονάδες που ο νόμος προβλέπει, να εισαχθούν ανεξάρτητα εάν στο καθένα από τα δύο μαθήματα δεν συγκέντρωσαν τις δέκα μονάδες και στο ένα μάθημα δεν συγκέντρωσαν τις πέντε μονάδες.
Αυτή, λοιπόν, η παράγραφος θα πρέπει να τροποποιηθεί και να δώσετε την ευκαιρία στα παιδιά αυτά, τα οποία πράγματι συγκέντρωσαν αυτές τις μονάδες, αλλά δυστυχώς στα δύο από τα τρία μαθήματα δεν πήραν τις δέκα μονάδες που ο 
 




Σελίδα 10004 
νόμος προβλέπει.
Στη Νομική Σχολή οι θέσεις ήταν εκατόν εξήντα οκτώ ο αριθμός δηλαδή των εισακτέων ήταν εκατόν εξήντα οκτώ. Μετά από τις εξετάσεις ευρέθησαν επιτυχόντες ογδόντα επτά. Μένει, λοιπόν, ένας μεγάλος αριθμός κενών θέσεων που νομίζω ότι θα πρέπει να πληρωθεί.
ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.
ΙΩΑΝΝΗΣ ΚΑΛΑΜΑΚΙΔΗΣ: Δοθέντος ότι υπάρχουν πρόσφατες δηλώσεις του Υπουργού ότι θα αυξηθεί ο αριθμός των εισακτέων, νομίζω ότι θα πρέπει αυτές οι θέσεις που μένουν κενές να πληρωθούν. Είναι και δίκαιο και σωστό.
ΠΡΟΕΔΡΕΥΩΝ (Λουκάς Αποστολίδης): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Συμφωνώ και εγώ και υποβάλλω την παράκληση της επιεικούς κρίσεως, όσον αφορά αυτά τα δύο προβλήματα.
Τελειώνω, προσθέτοντας, ότι το δημογραφικό πρόβλημα είναι ένα από τα σοβαρότερα προβλήματα της πατρίδας μας. Είναι έντεκα τον αριθμό τα προβλήματα που σήμερα αντιμετωπίζει η πατρίδα σε εθνικό επίπεδο και το δημογραφικό είναι το πρώτο. Και δεν λύνεται βέβαια, με την μεταγραφή των φοιτητών από το εξωτερικό. Το δημογραφικό πρόβλημα έχει βαθύτερη σημασία, είναι πολύπλοκο και πολυσύνθετο πρόβλημα. 
Χρειάζεται, λοιπόν, μια γενική ανασκόπηση και αναθεώρηση του συστήματος, όσον αφορά το δημογραφικό πρόβλημα.
Σε ό,τι αφορά τις μετεγγραφές από το εξωτερικό θέλω να πω, ότι αφ' ης προκηρύσσονται οι θέσεις που μπορούν να απορροφήσουν τα πανεπιστήμια, αυτές οι θέσεις πρέπει να συμπληρώνονται.
Τελειώνοντας, θα ήθελα να προσθέσω το εξής. Με τρομάζει να αναλογίζομαι ότι βρισκόμαστε, κύριε Υπουργέ, μπροστά στην απειλή ενός επιστημονικού προλεταριάτου. Είμαστε εν όψει, εάν δεν κολυμπάμε μέσα σ'αυτό το σύστημα. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Ρεγκούζας, έχει το λόγο.
ΑΔΑΜ ΡΕΓΚΟΥΖΑΣ: Κύριε Πρόεδρε, ως πολύτεκνος πατέρας ο ίδιος, νομίζω ότι νομιμοποιούμαι να πλειοδοτήσω σε ενδιαφέρον για τους πολύτεκνους.
'Εχουμε κατά καιρούς κάνει ορισμένες περικοπές στα δικαιώματα των πολυτέκνων, λόγω οικονομικού περιεχομένου των αιτημάτων. Τουλάχιστον, ας φανούμε λίγο απλόχεροι σ' αυτό το θέμα, γιατί πραγματικά είναι μια τονωτική ένεση.
Εκτιμώ ότι και ο κύριος Υπουργός θα δείξει την ίδια κατανόηση και θα συμπαραταχθεί με το ενδιαφέρον των συναδέλφων Βουλευτών όλων των πτερύγων.
Στο άλλο θέμα που έχει σχέση με τις μεταγραφές, επειδή ακριβώς βρισκόμαστε σε δύσκολη οικονομική συγκυρία και επειδή το αίτημα αυτό δεν έχει οικονομικό αντίκρισμα και επειδή οι θέσεις ούτως ή άλλως είναι κενές, νομίζω ότι θα πρέπει να ικανοποιηθεί και αυτό, σαν έναν ελάχιστο σεβασμό προς όλες αυτές τις οικογένειες και σαν μια ένδειξη ότι έχουμε πρόθεση να σταματήσουμε την οικονομική αιμορραγία από την πατρίδα μας προς τις χώρες του εξωτερικού. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Πιπεργιάς, έχει το λόγο.
ΔΗΜΗΤΡΙΟΣ ΠΙΠΕΡΓΙΑΣ: Κύριε Πρόεδρε, παρόμοια τροπολογία είναι η με αριθμό 1745 και ειδικό 174. 
Θα ήθελα και εγώ να προσθέσω, τη βαρύτητα του λόγου μου, αν και απ' ό,τι βλέπω, ο κύριος Υπουργός έχει ξεχάσει τη ζυγαριά στο Υπουργείο. 'Οσα βάρη και να βάλουμε, έχει απαντήσει εξ υπαρχής ότι δεν την κάνει αποδεκτή. Αυτό βέβαια υποβαθμίζει κάπως το ρόλο μας και τον κόπο μας. Νομίζω ότι συμπεριφερόμαστε σαν υποκριτές. Λέμε εδώ τα επιχειρήματά μας, υποστηρίζουμε τις απόψεις μας, γιατί πράγματι τις πιστεύουμε και από την άλλη, η απάντηση είναι στερεότυπη ότι δεν γίνεται αποδεκτή και αυτό όταν γνωρίζουμε ότι στη συνέχεια, έστω και αν ολόκληρη η Αίθουσα το αποδέχεται και έστω και αν είναι όλοι παρόντες, αρκεί η δεδηλωμένη για να απορριφθεί η σχετική τροπολογία.
Νομίζω ότι χρειάζεται ο Υπουργός να θυμηθεί λίγο τη ζυγαριά, να τη φέρει στην Αίθουσα. Να λάβει υπόψη του τις τοποθετήσεις των συναδέλφων και να κάνει δεκτή την τροπολογία.
Οι κενές θέσεις που υπάρχουν θα πρέπει να πληρωθούν, γιατί πιστεύω ότι όταν προχωράμε σε μία εκπαιδευτική μεταρρύθμιση με άνοιγμα της τριτοβάθμιας εκπαίδευσης, είναι τραγικό να επιμένουμε τα παιδιά παραδείγματος χάρη να είναι στην Ιταλία ή στην Αγγλία και να μην μεταγράφονται παραδείγματος χάρη στη Νομική Σχολή της Θράκης, όπου υπάρχουν και πρόσθετοι εθνικοί λόγοι να πάνε εκεί τα παιδιά.
ΠΡΟΕΔΡΕΥΩΝ (Λουκάς Αποστολίδης): Η κ. Καραγιάννη έχει το λόγο και αμέσως μετά η κ. Αρσένη.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υφυπουργέ, είχα επισκεφθεί για άλλους λόγους τον Υπουργό Παιδείας τον κ. Αρσένη και φυσικά ήμουν από τους πρώτους που το είχα αναφέρει. Τότε ο Υπουργός μου είπε, να το συζητήσουμε, να το σκεφθούμε.
'Ολοι οι συνάδελφοι τοποθετήθηκαν, αλλά εγώ σαν εκπαιδευτικός έχω να σας πω το εξής: Πάρα πολλοί συνάδελφοι είπαν ότι αυτή η τροπολογία δεν έχει οικονομικό αντίκρισμα. Κύριε Υπουργέ και κύριε Πρόεδρε, έχει οικονομικό αντίκρισμα. 'Οταν το ελληνικό συνάλλαγμα φεύγει και πάει στο εξωτερικό; Αυτήν τη στιγμή υπάρχουν κενές θέσεις που πρέπει να καλύψουν κάποια παιδιά. Και φυσικά οι γονείς που έχουν στείλει τα παιδιά τους έξω δεν είναι οι πλούσιοι που τα στέλνουν στο Χάρβαρντ, κύριε Υπουργέ. Είναι οι φτωχοί, οι μεροκαματιάρηδες, οι μεσαίοι άνθρωποι που έχουν ανάγκη από αυτά τα χρήματα και ειδικά με την υποτίμηση που έγινε έχουν ανάγκη να έλθουν τα παιδιά τους εδώ, τη στιγμή μάλιστα που υπάρχουν κενές θέσεις. Δεν είναι μόνο οι κενές θέσεις. Υπάρχουν και κάποιοι που έχουν γράψει πολύ καλά στην ιατρική και στην οδοντιατρική, αλλά λόγω του 10% και του 15% δεν μπορούν να μπουν.
'Αρα, λοιπόν, αίτημά μας είναι -και δεν είναι μόνο δική μου απαίτηση αυτή, διότι εγώ σαν εκπαιδευτικός το γνωρίζω, αλλά και σεις μπορεί να το γνωρίζετε, κύριε Υπουργέ ότι το απαιτούν λόγοι κοινωνικοί, εθνικοί και οικονομικοί- τα παιδιά αυτά να έλθουν εδώ. Αλλά και για τα παιδιά των πολυτέκνων να γίνει τη στιγμή που θέλουμε να βοηθήσουμε τη χώρα μας που έχει δημογραφικό πρόβλημα. Γνωρίζετε πολύ καλά, κύριε Υπουργέ, ότι τα παιδιά των πολύτεκνων που σπουδάζουν είναι πολύ λίγα -σε σύγκριση με τα άλλα παιδιά- είναι φτωχά και δουλεύουν από μικρά παιδιά για να επιβιώσουν. 'Αρα υπάρχουν λόγοι εθνικοί, οικονομικοί και κοινωνικοί.
Θέλουμε να κάνουμε μία εκπαίδευση ίσων ευκαιριών, μία εκπαίδευση εθνική, άνευ εξετάσεων, να αναβαθμίσουμε την κοινωνία μας, τη χώρα μας κλπ. Eυχαριστώ.
ΠΡΟΕΔΡΕΥΩΝ (Λουκάς Αποστολίδης): Ορίστε, κυρία Αρσένη, έχετε το λόγο.
ΜΑΡΙΑ ΑΡΣΕΝΗ: Κύριε Πρόεδρε, και εγώ στο ίδιο θέμα θα ήθελα να αναφερθώ, όπως αναφέρθηκαν πολλοί συνάδελφοι απ'όλους τους πολιτικούς χώρους.
Νομίζω ότι θα ξεπεραστεί μία μεγάλη αδικία που έχει δημιουργηθεί αυτή τη στιγμή, από το γεγονός ότι πολλοί υποψήφιοι παρ'όλο ότι συγκέντρωσαν στις εξετάσεις μεταγραφών των φοιτητών του εξωτερικού το ακαδημαϊκό έτος 1995-1996, τόσο στο σύνολο των μαθημάτων, όσο και στα κατ'ιδίαν μαθήματα που εξετάστηκαν την απαιτούμενη βαθμολογία επιτυχίας, δεν κατάφεραν να τοποθετηθούν, γιατί είχε καλυφθεί το ποσοστό του 10% που προβλέπεται από το νόμο.
Νομίζω, λοιπόν, ότι θα πρέπει μετά από τόσες απόψεις που εκφράστηκαν και φωνές που ακούστηκαν για το πόσο δίκαιο κοινωνικά, οικονομικά πολιτικά και πολιτιστικά είναι το θέμα αυτό, να δείξετε μεγαλύτερη κατανόηση, κύριε Υπουργέ, και να δεχθείτε αυτήν τη δυνατότητα για εκείνους τους φοιτητές που έχουν συγκεντρώσει την απαιτούμενη βαθμολογία. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Βυζοβίτης έχει το λόγο.
 




Σελίδα 10005 
ΧΡΗΣΤΟΣ ΒΥΖΟΒΙΤΗΣ: Κύριε Πρόεδρε, νομίζω ότι όλη η Βουλή συμφωνεί ότι πρέπει να δείχνουμε μεγάλο ενδιαφέρον στο θέμα της μεταγραφής. Θα ήθελα να πω δύο πράγματα μόνο. Η νέα ηγεσία του Υπουργείου Παιδείας, κύριε Υπουργέ, εξήγγειλε όχι μέτρα, αλλά προθέσεις. Και οι προθέσεις σας είναι να καταργήσετε επιτέλους την εκροή του συναλλάγματος από την Ελλάδα, στις άλλες χώρες. Υπάρχει ένα τεράστιο πρόβλημα. Είπε και ο κύριος Πρόεδρος να μη μιλήσουμε και η καλή συνάδελφος είπε προηγουμένως να μη μιλήσουμε για τροπολογίες που έχουν κόστος, οικονομική επίπτωση. Υπάρχει όμως το μεγάλο οικονομικό κόστος για τους 'Ελληνες και οφείλαμε όλοι να ασχοληθούμε μ' αυτό.
Κύριε Υπουργέ, να σας δώσω μερικά νούμερα, τα ξέρετε καλύτερα από μένα. Σαράντα επτά θέσεις κενές στη Νομική της Θράκης, είκοσι έξι στη Θεσσαλονίκη, γιατί δεν κάνετε την έναρξη των όσων είπατε από σήμερα κιόλας; Να πείτε, ναι εμείς θέλουμε να καταργήσουμε αυτήν την αιμορραγία και κάνουμε το πρώτο βήμα. 'Ολα αυτά τα πράγματα που λένε όλοι οι συνάδελφοι να τα δεχθούμε. Τίποτε περισσότερο. Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Η κ. Μπενάκη έχει το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: 'Ηθελα να πω, κύριε Πρόεδρε, ότι δεν μπορούμε τους πολύτεκνους να τους μετατρέπουμε σε επαίτες. 'Ερχεται ένα αίτημα δίκαιο, επιβεβλημένο να το ικανοποιήσουμε και το αρνούμεθα μεταβάλλοντας αυτήν την κατηγορία των συμπολιτών μας, που είναι η πολυτιμότερη σ' αυτό τον τόπο, σε πραγματικούς επαίτες. Τώρα, που άνοιξαν επιτέλους τα πανεπιστήμια σε όλα τα Ελληνόπουλα και το 2000 θα μπαίνουν όλοι, ας κάνουμε τουλάχιστον την αρχή τώρα από τους πολυτέκνους, δίνοντάς τους την ευκαιρία να εγγραφούν χωρίς ποσοστό στις θέσεις που προσφέρονται. Ας κόψετε τα περίφημα ΠΣΕ. 'Ολες τις θέσεις των περιφήμων ΠΣΕ, δηλαδή των προγραμμάτων σπουδών επιλογής, που δεν ξέρουμε με ποιο τρόπο συνιστώνται και πώς θα λειτουργήσουν, αυτές τις θέσεις που τις προορίζετε για εκεί, ας τις δώσετε στους πολυτέκνους.
ΠΡΟΕΔΡΕΥΩΝ (Λουκάς Αποστολίδης): Ο κ. Μπαντουβάς έχει το λόγο.
ΚΩΝΣΤΑΝΤΙΝΟΣ ΜΠΑΝΤΟΥΒΑΣ: Θα ήθελα να προσθέσω και εγώ, κύριε Πρόεδρε, τη φωνή μου σ' ένα θέμα που δεν είναι μόνο εκπαιδευτικό είναι αυτόχρημα εθνικό. Στο θέμα των μεταγραφών και βεβαίως στη θέση των πολυτέκνων μέσα σ' αυτό το θέμα.
Οι μεταγραφές, κύριε Υπουργέ, θα πρέπει να αντιμετωπισθούν όπως ολόκληρη η Βουλή διατρανώνει με περισσότερο ρεαλισμό και με μεγαλύτερη μεγαλοψυχία. Πέραν τούτου, όμως, εφόσον υπάρχει ο θεσμός των μεταγραφών, να τον εξυγιάνετε. Να μη μεταδίδετε ότι η μεταγραφή φοιτητού πληρώνεται ορισμένες εκατοντάδες χιλιάδες δραχμές. Διότι αυτό υπονομεύει ευθέως την εκπαιδευτική μας πολιτική και βεβαίως θίγει την πολιτική ηγεσία του Υπουργείου Παιδείας. Επίσης ό,τι περιθώρια υπάρχουν στα πανεπιστήμια να τα εξαντλήσετε. Δεν είναι δυνατόν ένας καθηγητής να διδάσκει σε τρία και τέσσερα μέρη και να γίνεται ιπτάμενος Ολλανδός από τη Θράκη στην Κρήτη και από την Κρήτη στα Ιωάννινα. Να καθίσουν να δουλέψουν. Να περιορισθούν στην έδρα τους και να εξαντλήσουν όλες τις δυνατότητες που τους παρέχει το Ανώτατο Εκπαιδευτικό 'Ιδρυμα, στο οποίο υπηρετούν.
Ακόμα, κύριε Υπουργέ, στό θέμα των πολυτέκνων, αυτός ο λαός κινδυνεύει να γίνει λαός γερόντων. 'Εχουμε το χαμηλότερο δείκτη ανάπτυξης σε ολόκληρο τον περιβάλλοντα γεωγραφικό χώρο και θα πρέπει να αντιμετωπισθεί το πρόβλημα αυτό το δημογραφικό με την ενίσχυση των πολυτέκνων. Να δημιουργήσουμε κίνητρα προς μίμηση και όχι προς αποφυγή.
Επομένως, ό,τι και αν δώσετε στους πολύτεκνους μάλιστα κατά την περίοδο αυτή, όχι των ισχνών αλλά των ψόφιων αγελάδων, είναι λίγο. Και εδώ ακριβώς να φανούμε και μεγαλόψυχοι αλλά και ρεαλιστές πάνω σ' αυτό το πρόβλημα.
ΠΡΟΕΔΡΕΥΩΝ (Λουκάς Αποστολίδης): Ο κ. Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Δεν ήθελα να πάρω το λόγο, αλλά αναγκάσθηκα, γιατί όλοι όσοι μιλάνε, αισθάνονται την ανάγκη να αναφέρονται και να λένε από όλες τις πτέρυγες. Ο καθένας ξέρει να εκφράζεται.
Κύριε Πρόεδρε, αυτό το θέμα των μεταγραφών, των εγγραφών άνευ εξετάσεων, έχει γίνει ένα ολόκληρο σήριαλ και ένα λάστιχο. Νομίζω ότι υπάρχει αρκετή υποκρισία στο ζήτημα. Πριν λίγο καιρό, όλοι εδώ μέσα συζητούσαν και έλεγαν για το πόσο αξιοκρατία θέλει ο καθένας. Εγώ έχω ένα ερώτημα: Πώς καθόρισαν το 10% ή το 15%, ή το 20% ; Και γιατί δεν έλεγαν ότι έχουν τη δυνατότητα να εισαγάγουν με το σύστημα όποιο ίσχυε τότε, το σύνολο και μετά ανακάλυψαν ότι έχουν και 10% δυνατότητα παραπάνω να εκπαιδεύσουν;
Παρ' όλα αυτά επειδή κοροϊδεύονται και αυτοί που δίνουν εξετάσεις και αυτοί που φεύγουν έξω και αυτοί που είναι να γυρίσουν και όλοι τελικά, εμείς θα συμφωνούσαμε, χωρίς αλλαγές των ποσοστών, στις όποιες κενές θέσεις υπάρχουν ότι θα μπορούσαν να γίνουν οι μετεγγραφές. 'Ομως, δεν θα πρέπει από την άλλη μεριά να δημιουργούμε και όλο αυτό το θρήνο για το ενδιαφέρον μας τάχα υπέρ των φοιτητών που πάνε έξω ή των πολυτέκνων. 'Αλλα μέτρα είναι αυτά που πρέπει να χρησιμοποιηθούν και άλλους τρόπους πρέπει να ακολουθήσουμε για να βοηθήσουμε την παιδεία μας.
ΠΡΟΕΔΡΕΥΩΝ (Λουκάς Αποστολίδης): Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.
ΠΑΡΘΕΝΑ ΦΟΥΝΤΟΥΚΙΔΟΥ: Κύριε Πρόεδρε, αν μου επιτρέπετε να κάνω μια συμπληρωματική παρατήρηση. 
ΠΡΟΕΔΡΕΥΩΝ (Λουκάς Αποστολίδης): Μα, ήδη μιλήσατε, κυρία Φουντουκίδου. Εσείς σύρατε το χορό, όπως λέει και ο κ. Ανδρεουλάκος. Θέλετε να τον κλείσετε κιόλας;
ΠΑΡΘΕΝΑ ΦΟΥΝΤΟΥΚΙΔΟΥ: Μια λέξη, κύριε Πρόεδρε. Απλώς θέλω να επισημάνω ότι υπάρχουν διαβεβαιώσεις από το Δημοκρίτειο Πανεπιστήμιο Θράκης και από το Αριστοτέλειο Πανεπιστήμιο Θεσσαλονίκης που συμφωνούν να δεχθούν τους υπεράριθμους -λέτε εσείς- για να καλύψουν τις κενές θέσεις. Επιπλέον θα σας πω ότι υπάρχει ένα προηγούμενο παρόμοιας νομοθετικής ρύθμισης. Δύο φορές έχουν μειωθεί τα όρια και μια φορά έχουν αυξηθεί και τα ποσοστά.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υφυπουργέ, έχετε το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, για μια στιγμή μου δόθηκε η εντύπωση ότι θα συμφωνούσα απόψε για πρώτη φορά και θα ήταν από τις σπάνιες φορές με τον κ. Τασούλα, σε κάτι. Αλλά, δυστυχώς, στο τέλος και αυτός συμφώνησε μ' αυτές τις τροπολογίες αν και αναφέρθηκε σε αξιοκρατία κλπ.
ΑΠΟΣΤΟΛΟΣ ΤΑΣΟΥΛΑΣ: Καθόλου δεν συμφωνώ. 
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Θα ήθελα να δώσω πάλι δύο-τρία ιστορικά στοιχεία για να γίνει το θέμα σφαιρικά αντιληπτό.
Είχαν γίνει στο παρελθόν κάποιες ρυθμίσεις τυχαίες, ευκαιριακές. Και σ' αυτές οπωσδήποτε αναφέρεσθε όταν λέτε ότι γίνανε δύο. Οι δύο οι τελευταίες ήταν μία το 1979 και η άλλη το 1983. Η τελευταία ήταν το 1983 διότι διαμορφώθηκε ένα ενιαίο και συμπαγές μέχρι σήμερα νομοθετικό πλαίσιο που ρύθμιζε οριστικά, λογικά, κοινωνικά και οικονομικά όλα αυτά τα θέματα των μεταγραφών Ελλήνων φοιτητών από το εξωτερικό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, δώστε μου λίγο χρόνο διότι αξίζει, νομίζω, το θέμα και δεν θα ήθελα πραγματικά να φύγω με τη μομφή του αγαπητού συναδέλφου κ. Πιπεργιά, ότι απαξιώ να απαντήσω. 
Κύριοι συνάδελφοι, με το νόμο 1351/83, ο οποίος μέχρι σήμερα ισχύει χωρίς καμία απολύτως αλλαγή, συμφωνήθηκε σε επίπεδο Ολομέλειας της Βουλής και τότε να γίνουν οι 
 




Σελίδα 10006 
εξής ρυθμίσεις. Πρώτον, να ισχύει παγίως ένα ποσοστό μεταγραφομένων φοιτητών το οποίο δεν θα υπερβαίνει το 10% επί του αριθμού των εισακτέων εκάστοτε.
Δεύτερον, οι μεταγραφόμενοι φοιτητές να δίνουν εξετάσεις σε τρία μαθήματα και να επιτυγχάνουν -με βαθμό το είκοσι σ' ένα έκαστο μάθημα, αθροιστικά το άριστα εξήντα- τουλάχιστον το τριάντα, που σημαίνει τη βάση, όχι επιτυχία αλλά τη βάση. Και μάλιστα ο νομοθέτης προχώρησε ακόμη πιο επιεικώς και είπε ότι τουλάχιστον στα δύο μαθήματα να είσθε πάνω από τη βάση, να έχετε δηλαδή δέκα, δώδεκα και στο τρίτο ας έχετε κάτω από τη βάση οκτώ, εννέα, επτά, αλλά όχι κάτω από πέντε. Καθόρισε δηλαδή τα ελάχιστα όρια ανοχής αξιοσύνης. Κύριε, να έχεις τη βάση. Και αυτό γιατί το είπε; Γιατί την ίδια στιγμή μέσα σ' αυτό τον τόπο που ζούμε κάποια παιδιά δίνουν εξετάσεις στις γενικές εξετάσεις, παίρνουν δεκαέξι, δεκαεπτά, δεκαοκτώ και δεκαεννιά και δεν μπαίνουν στο πανεπιστήμιο αν και έχουν σχεδόν άριστα.
Λοιπόν, πώς θα βάλουμε εμείς σε κενή θέση κάποιον που δεν παίρνει ούτε καν τρία δεκάρια, ούτε καν δέκα, δώδεκα και οκτώ;
(Θόβυρος στην Αίθουσα)
Σας παρακαλώ, κύριοι συνάδελφοι, μη συνεργήσουμε όλοι σ' ένα σκάνδαλο. Διότι δεν μπορούμε να κατεβάσουμε κάτω από τη βάση το όριο της βαθμολογίας για μια μεταγραφή. Και μη ξεχνάτε κάτι. Μην νομίσετε ότι η πολιτεία τώρα και σεις και εμείς είμαστε πιο ευαίσθητοι απ' ό,τι στο παρελθόν. Και το 1983 σ' αυτήν την Αίθουσα υπήρχαν ευαίσθητοι άνθρωποι. Και στους πολύτεκνους ή τους φοιτητές πολυτέκνων οικογενειών έδωσαν το εξής πλεονέκτημα: Εκτός ποσοστού 10% εάν παίρνουν το 30, τη βάση, να μεταγράφονται. Ε, λοιπόν, εξάντλησαν το αίσθημα της κοινωνικής τους δικαιοσύνης. Τι πάμε εμείς να ανατρέψουμε μετά από δέκαπέντε ολόκληρα χρόνια, επειδή δηλαδή το ΠΑΣΟΚ σήμερα, η Κυβέρνηση, το Υπουργείο Παιδείας προχωρεί στην εκπαιδευτική μεταρρύθμιση; Και λέμε ότι ανοίγουν οι πύλες της τριτοβάθμιας εκπαίδευσης; Και βεβαίως ανοίγουν οι πύλες και βεβαίως θα υπάρχει αντιστοιχία ένα προς ένα στη συζήτηση και προσφορά θέσεων. Αλλά αυτό τι σημαίνει; Γιατί δεν καταργούμε λοιπόν και τις Γενικές Εξετάσεις από τώρα;
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υπουργέ,...
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν σας διέκοψα, κυρία Αράπη, επιτέλους. Να μάθετε να αντέχετε στα επιχειρήματα. Μη φωνάζετε διαρκώς. Μπορείτε να μου αντικρούσετε αυτό το επιχείρημα; Δεν μπορείτε.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Και άλλοι διέκοψαν...
ΠΡΟΕΔΡΕΥΩΝ (Λουκάς Αποστολίδης): Κυρία Αράπη, παρακαλώ!
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, η σημερινή ηγεσία του Υπουργείου προχωρεί σταδιακά και κάθε χρόνο για να δείξει από τώρα και να σηματοδοτήσει αισθητά προς όλες τις κατευθύνσεις ότι διευρύνει τον αριθμό των εισερχομένων. Πέρσι αυξήσαμε τον αριθμό κατά πέντε χιλιάδες πεντακόσιες περίπου. Φέτος θα αυξήσουμε τον αριθμό των εισακτέων κατά δεκατρείς χιλιάδες. Θα περάσουμε δηλαδή στις εξήντα οκτώ χιλιάδες. Αντιλαμβάνεσθε ότι με το 10% εκεί που περνούσαν πρώτα πέντε χιλιάδες, τώρα περνούν έξι χιλιάδες. Δεν είναι αυτή αριθμητική αύξηση; Το ποσοστό πρέπει να αυξήσουμε; Αυξάνουμε τον αριθμό. Ιδού το αποτέλεσμα. Αλλά εάν ο άλλος δεν παίρνει ούτε τρία δεκαράκια, πώς να τον βάλουμε; Είτε πολύτεκνος είναι είτε ολιγότεκνος είναι, οτιδήποτε και να είναι, μα, στο πανεπιστήμιο μπαίνει. Δεν μπαίνει σε μία τυχαία σχολή. Μπαίνει μέσα στο πανεπιστήμιο. Και αν θέλουμε πανεπιστήμιο με αξιώσεις, νομίζω ότι πρέπει να σεβαστούμε τα ελάχιστα όρια του νόμου 1351/83 που καμία Βουλή μέχρι σήμερα δεν τόλμησε να τον ακουμπήσει.
Σας ευχαριστώ.
ΠΡΟΕΔΡΕΥΩΝ (Λουκάς Αποστολίδης): Συνεπώς, κύριοι συνάδελφοι, δεν γίνονται δεκτές οι τροπολογίες.
Η κ. Λουλέ, έχει το λόγο.
Ποιες τροπολογίες έχετε καταθέσει, κυρία Λουλέ;
ΑΝΔΡΙΑΝΗ ΛΟΥΛΕ: Κύριε Πρόεδρε, είναι οι τροπολογίες με γενικό αριθμό 1859 και ειδικό 249 και η τροπολογία με γενικό αριθμό 1789 και ειδικό 205. Παρακαλώ επειδή είναι δύο τροπολογίες να μου δώσετε το διπλό χρόνο.
Η πρώτη εμπίπτει στο νόμο 1894/90, άρθρο 8 που υπήρχε η εξής διάταξη: Κατά τις προσλήψεις αναπληρωτών εκπαιδευτικών της πρωτοβάθμιας και δευτεροβάθμιας εκπαίδευσης, προτάσσονται όσοι πάσχουν από ομόζυγο μεσογειακή αναιμία, δρεπανοκυταρική και μικρο-δρεπανοκυταρική αναιμία. Σύμφωνα με το νέο νομοσχέδιο για την παιδεία, μετά την ολοκληρωτική κατάργηση των διορισμών από την επετηρίδα ο νόμος αυτός παύει να ισχύει. Αποτέλεσμα λοιπόν, οι πάσχοντες αναπληρωτές να βρίσκονται εκτός του δυναμικού των εκπαιδευτικών της χώρας και έτσι σαν άνεργοι να χάνουν τα δικαιώματά τους για κοινωνική ασφάλιση και συνταξιοδότηση.
Επίσης, πλήττεται η εικόνα και η θέση τους στην κοινωνία δεδομένου ότι είναι υπαρκτός ο κοινωνικός αποκλεισμός από τον ιδιωτικό τομέα λόγω της πάθησής τους.
Ταυτόχρονα, θα πρέπει να σημειώσουμε ότι με βάση τις διατάξεις του ν. 1648/86 τα άτομα με ειδικές ανάγκες τυγχάνουν ειδικής μεταχείρισης ως προς τις προσλήψεις στον ευρύτερο δημόσιο τομέα.
Με την κατάργηση, όμως, των παραγράφων του νόμου που προαναφέραμε, ο ν. 1648/86 δεν έχει την ίδια εφαρμογή για όλα τα άτομα με ειδικές ανάγκες και είναι σε βάρος μιας μερίδας ανθρώπων με πανεπιστημιακή μόρφωση, εκπαιδευτική πείρα και ικανότητες.
Θα πρέπει να τονίσουμε εδώ ότι από το σύνολο των τριών χιλιάδων θαλασσαιμικών, οι εκπαιδευτικοί όλων των βαθμίδων δεν υπερβαίνουν τους εκατόν πενήντα και υπολογίζουμε ότι και στα επόμενα χρόνια δεν θα προστεθούν περισσότεροι από τους εκατόν πενήντα.
Μετά από αυτά, λοιπόν, προτείνουμε οι εκπαιδευτικοί όλων των βαθμίδων πάσχοντες από μεσογειακή, δρεπανοκυτταρική και μικρο-δρεπανοκυτταρική αναιμία να διορίζονται σε ποσοστό 5% επί των εκάστοτε διορισμών εκπαιδευτικών άνευ εξετάσεων.
Η δεύτερη τροπολογία αφορά τα ειδικά δημοτικά, γυμνάσια και λύκεια στα οποία διορίζονταν πέραν του διδακτικού προσωπικού και ειδικό εκπαιδευτικό προσωπικό όπως ψυχολόγοι, λογοθεραπευτές, κοινωνικοί λειτουργοί, εργοθεραπευτές και φυσικοθεραπευτές βάσει του άρθρου 35 του ν. 1566/85.
Το ειδικό εκπαιδευτικό προσωπικό έχει τις οργανικές του θέσεις στην πρωτοβάθμια ή δευτεροβάθμια εκπαίδευση, αλλά με βάση την Γ6/247/6.5.87 κανονιστική εγκύκλιο του ΥΠΕΠΘ, ανήκει διοικητικά στη διεύθυνση δευτεροβάθμιας εκπαίδευσης και με βάση το άρθρο 33, παράγραφος 4, του ν. 2009/92 στο ειδικό εκπαιδευτικό προσωπικό καταβάλλονται οι πάσης φύσεως πρόσθετες παροχές και αποζημιώσεις που καταβάλλονται στο εκπαιδευτικό προσωπικό της δευτεροβάθμιας εκπαίδευσης.
Στο ν. 2470/97 που αναφέρεται στην "Αναμόρφωση μισθολογίου προσωπικού της Δημόσιας Διοίκησης και άλλες διατάξεις" εκ παραδρομής, πιστεύω, δεν συμπεριελήφθη στις μισθολογικές καταστάσεις και το ειδικό εκπαιδευτικό προσωπικό με αποτέλεσμα να δημιουργείται μία σύγχυση ως προς την κατάταξη σε κλιμάκια, ως προς τα επιδόματα εξωδιδακτικής απασχόλησης και ως προς το κίνητρο απόδοσης.
Προτείνουμε, λοιπόν, τα εξής: 
Πρώτον, το ειδικό εκπαιδευτικό προσωπικό του άρθρου 35 του ν. 1566/85 που είναι προσωπικό δευτεροβάθμιας εκπαίδευσης ως προς την υπηρεσιακή του κατάσταση να εφαρμόζονται οι διατάξεις που αφορούν τους εκπαιδευτικούς της δευτεροβάθμιας εκπαίδευσης και ως προς τα μισθολογικά κλιμάκια να ισχύει το άρθρο 33 παράγραφος 4, εδάφιο β', περίπτωση αα' του ν. 2470/97.
Δεύτερον, το ειδικό εκπαιδευτικό προσωπικό με πτυχίο ΤΕΙ να κατατάσσεται στην κατηγορία ΠΕ 18 του άρθρου 14, 
 




Σελίδα 10007 
παράγραφος 1 του ν. 1566/85 με εισαγωγικό κλιμάκιο το 18ο και καταληκτικό το 1ο.
Τρίτον, στο ειδικό εκπαιδευτικό προσωπικό να καταβάλλεται το επίδομα εξωδιδακτικής απασχόλησης που προβλέπεται για τους δευτεροβάθμιας εκπαίδευσης (άρθρο 3, παράγραφος 4, περίπτωση α') καθώς και το κίνητρο απόδοσης (άρθρο 13, παράγραφος 1, περίπτωση ε') του ν. 2470/97 με ισχύ από 1.1.1997.
Ευχαριστώ.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Λουκάς Αποστολίδης): Είναι παρόμοια, κύριε Τασούλα;
ΑΠΟΣΤΟΛΟΣ ΤΑΣΟΥΛΑΣ: Μάλιστα, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Ορίστε, έχετε το λόγο.
ΑΠΟΣΤΟΛΟΣ ΤΑΣΟΥΛΑΣ: Θα ήθελα να στηρίξω τη δεύτερη τροπολογία δεδομένου ότι και εμείς έχουμε καταθέσει την τροπολογία με γενικό αριθμό 1842 και ειδικό 233, η οποία είναι του ιδίου περιεχομένου. Δεν θα διαβάσω πάλι το ίδιο το σκεπτικό. Νομίζουμε ότι αδικείται αυτή η κατηγορία του προσωπικού. Πιστεύω ότι το τέταρτο σημείο που αφορά το ειδικό εκπαιδευτικό προσωπικό του Εθνικού Ιδρύματος Προστασίας Κωφαλάλων κάποτε πρέπει και αυτό να ενταχθεί και να λύσει το συγκεκριμένο πρόβλημα.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, μπορώ να έχω το λόγο;
ΠΡΟΕΔΡΕΥΩΝ (Λουκάς Αποστολίδης): Ορίστε, κυρία Μπενάκη, έχετε το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ Κύριε Πρόεδρε, θα ήθελα το λόγο για να υποστηρίξω την τροπολογία που αφορά τους αναπληρωτές που πάσχουν από μεσογειακή αναιμία. Βέβαια, αμέσως μετά θα μου δώσετε το λόγο για να θέσω το συνολικότερο πρόβλημα των αναπληρωτών, χωρίς να ελπίζω, βέβαια, ότι θα έχω ανταπόκριση από τον κύριο Υπουργό.
Εν πάση περιπτώσει, όμως, επειδή ετέθη και προηγουμένως το θέμα αυτής της ειδικής κατηγορίας, θα ήθελα να το υποστηρίξω ενθέρμως και να πω ότι έχω και προσωπική αντίληψη της προσφοράς και του αγώνα που κάνουν αυτοί οι εκατόν πενήντα άνθρωποι και τουλάχιστον, αφού δεν λύνει το πρόβλημα όλων των αναπληρωτών το Υπουργείο, ας ενδιαφερθεί γι'αυτή την κατηγορία.
ΠΡΟΕΔΡΕΥΩΝ (Λουκάς Αποστολίδης): Ευχαριστώ, κυρία Μπενάκη.
Κύριε Υφυπουργέ, θα θέλατε το λόγο;
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Συνεπώς, η τροπολογία με γενικό αριθμό 1859 και ειδικό 249 και η τροπολογία με γενικό αριθμό 1789 και ειδικό 205 δεν έγιναν δεκτές από τον κύριο Υπουργό.
Ορίστε, κύριε Γεωργακόπουλε, έχετε το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, θα αναφερθώ στην τροπολογία με γενικό αριθμό 1804 και ειδικό 217. 
Κύριε Υπουργέ, όπως γνωρίζετε, η Ελληνική Μαθηματική Εταιρεία είναι ένα επιστημονικό σωματείο αστικού δικαίου με μακρόχρονη, πολύπλευρη και αξιόλογη δραστηριότητα και επιστημονικό έργο. Λόγω του περασμένου της ώρας, να μην λέω πάρα πολλά.
Με την τροπολογία, την οποία έχουμε καταθέσει μαζί με άλλους συναδέλφους, ζητούμε να μετατραπεί σε νομικό πρόσωπο δημοσίου δικαίου. Πιστεύουμε ότι αξίζει τον κόπο η Ελληνική Μαθηματική Εταιρεία να μετατραπεί σε νομικό πρόσωπο δημοσίου δικαίου.
Είναι μια τροπολογία, η οποία δεν δημιουργεί κανένα κόστος. Δεν έχει καμία επιβάρυνση, καμία δαπάνη.
Προβλέπεται μάλιστα, πως αλλάζουν οι όροι του καταστατικού της Ελληνικής Μαθηματικής Εταιρείας, που θα μετατραπεί σε νομικό πρόσωπο δημοσίου δικαίου.
Πιστεύω ότι μπορείτε να δεχθείτε αυτήν την τροπολογία. 'Η εν πάση περιπτώσει, εάν δεν είστε τώρα έτοιμος να τη δεχθείτε, τουλάχιστον να τη μελετήσετε, έτσι ώστε σ' ένα επόμενο νομοσχέδιο να γίνει αποδεκτή. Εφόσον το ζητεί η Ελληνική Μαθηματική Εταιρεία και εφόσον δεν εμποδίζει τίποτε το Υπουργείο, νομίζω ότι μπορεί να γίνει αποδεκτό να μετατραπεί σε νομικό πρόσωπο δημοσίου δικαίου.
ΠΡΟΕΔΡΕΥΩΝ (Λουκάς Αποστολίδης): Ευχαριστούμε, κύριε συνάδελφε.
Ο κύριος Υπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): 'Οχι, δεν θα την κάνω δεκτή.
Εξάλλου, με τη Μαθηματική Εταιρεία έχουμε μία πολύ καλή σχέση και συνεργασία. Το Υπουργείο Παιδείας τους βοηθάει σε πάρα πολλές εκδηλώσεις. Τους βοηθάει στη συμμετοχή στους παγκόσμιους, στους πανευρωπαϊκούς και στους βαλκανικούς διαγωνισμούς.
'Ηδη ικανοποιήσαμε το αίτημά τους, με τη σχετική ρύθμιση που κάναμε στο νομοσχέδιο, για να περνούν σε Α.Ε.Ι. και Τ.Ε.Ι. εκείνοι οι μαθηματικοί που βραβεύονται σε διεθνείς οργανισμούς.
Τους έχουμε πει όμως ότι δεν μπορεί να συσταθεί αυτό το νομικό πρόσωπο δημοσίου δικαίου, γιατί υπάρχει μία πολιτική τελείως αντίθετη. Επικαλούνται βέβαια, την ύπαρξη των Φυσικών ως νομικού προσώπου δημοσίου δικαίου, αλλά τους είπαμε ότι θα τους πείσουμε και εκείνους να το διαλύσουν.
ΠΡΟΕΔΡΕΥΩΝ (Λουκάς Αποστολίδης): Συνεπώς, η τροπολογία με γενικό αριθμό 1804 και ειδικό 217 δεν γίνεται δεκτή από τον κύριο Υπουργό.
Ο κ. Βασίλειος Κοντογιαννόπουλος έχει το λόγο.
Στην συνέχεια, θα πάρει το λόγο ο κ. Καλαμακίδης, ο κ. Τασούλας και ο κ. Πιπεργιάς.
ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, πρόκειται για την τροπολογία με γενικό αριθμό 1824 και ειδικό 226. 'Εχει να κάνει με την εξής περίπτωση:
Με το νόμο 2530/1997 επετράπη σε μέλη ΔΕΠ, που ήταν ταυτόχρονα διορισμένοι, κατείχαν θέση στο Ε.Σ.Υ., να διατηρήσουν τη διπλή ιδιότητα για μία διετία.
Η ρύθμιση αυτή δεν περιέλαβε ελάχιστους πανεπιστημιακούς, δύο ή τρεις, αν δεν κάνω λάθος, οι οποίοι είχαν υποβάλει την υποψηφιότητα για θέση Ε.Σ.Υ. πριν από τη δημοσίευση του νόμου, αλλά η ολοκλήρωση της πρόσληψής τους έγινε μετά τη δημοσίευση του νόμου. Αυτό είχε σαν αποτέλεσμα να μην καλύπτονται από τη διάταξη με την οποία αναγνωρίστηκε η διετία σύμφωνα με το ν. 2530/1997.
Μαζί με συναδέλφους από όλα τα κόμματα, λοιπόν, ζητάμε με την τροπολογία αυτήν, για λόγους ίσης μεταχείρισης, να επεκταθεί και στους ελάχιστους αυτούς πανεπιστημιακούς η δυνατότητα της διατήρησης και των δύο θέσεων επί μία διετία.
Θα παρακαλούσα τον κύριο Υφυπουργό να κάνει δεκτή την τροπολογία.
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Επιφυλασσόμεθα, κύριε Πρόεδρε, να τη δούμε στο επόμενο νομοσχέδιο.
ΠΡΟΕΔΡΕΥΩΝ (Λουκάς Αποστολίδης): Συνεπώς, κύριε Κοντογιαννόπουλε, η τροπολογία σας με γενικό αριθμό 1824 και ειδικό 226 δεν τίθεται σε ψηφοφορία, αφού επιφυλάσσεται ο κύριος Υφυπουργός για το επόμενο νομοσχέδιο.
Ο κ. Καλαμακίδης έχει το λόγο.
ΧΡΗΣΤΟΣ ΒΥΖΟΒΙΤΗΣ: 'Εχω και εγώ την ίδια τροπολογία, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Την ίδια με τον κ. Καλαμακίδη; Αμέσως μετά, θα σας δώσω το λόγο.
Ορίστε, κύριε Καλαμακίδη.
ΙΩΑΝΝΗΣ ΚΑΛΑΜΑΚΙΔΗΣ: Κύριε Πρόεδρε, είναι η τροπολογία με γενικό αριθμό 1801 και ειδικό 215 και η τροπολογία με γενικό αριθμό 1820 και ειδικό 224.
Κύριε Πρόεδρε, κύριε Υπουργέ, η τροπολογία αυτή που συζητάμε, αφορά το δικαίωμα συμμετοχής στις εξετάσεις φοιτητών του εξωτερικού, προκειμένου να μεταγραφούν στα 
 




Σελίδα 10008 
Ανώτατα Εκπαιδευτικά Ιδρύματα της χώρας μας.
Σας είχαμε πληροφορήσει σε κάποιες επισκέψεις, που κάναμε ότι η πόλη του Καμερίνο της κεντρικής Ιταλίας είχε δοκιμαστεί και δοκιμάζεται μέχρι σήμερα από σεισμικές και μετασεισμικές δονήσεις, μάλιστα σε τέτοιο βαθμό, που είχε διαταχθεί και η εκκένωση της πόλης αυτής, με αποτέλεσμα να χάσουν οι φοιτητές αυτού του πανεπιστημίου πολλές εξεταστικές περιόδους.
Δεν κατόρθωσαν βεβαίως, αφού δεν λειτουργούσε το πανεπιστήμιο, να διαγωνιστούν σ' αυτά τα μαθήματα, τα οποία εχρειάζοντο, για να κάνουν τη μεταγραφή. 'Ετσι λοιπόν δεν συγκέντρωσαν τα δέκα μαθήματα, αυτά που ήταν απαραίτητα, για να διαγωνιστούν στις εξετάσεις του Δεκεμβρίου του προηγουμένου έτους.
Νομίζω, κύριε Υπουργέ, ότι θα πρέπει να δείξετε κάποια κατανόηση. Χρειάζονται δέκα μαθήματα. Επί ένα ολόκληρο έτος το πανεπιστήμιο αυτό ήταν κλειστό. Είχε διαταχθεί η εκκένωση της πόλης, οι φοιτητές είχαν φύγει και είχαν έρθει στην Ελλάδα. Δεν κατόρθωσαν να δώσουν εξετάσεις, για να πάρουν τα δύο ή τρία μαθήματα, όσα εχρειάζοντο, για να συμπληρώσουν τον αριθμό.
Συνεπώς, νομίζω ότι θα πρέπει να επιτραπεί σ' αυτούς τους φοιτητές αυτού του έτους, του 1997, δηλαδή κατά τη διάρκεια του έτους, που έγιναν οι σεισμοί, να συμμετάσχουν στις εξετάσεις με έξι ή επτά μαθήματα. Νομίζω ότι ο αριθμός των μαθημάτων είναι αρκετά μεγάλος, για να μπορέσουν αυτοί οι φοιτητές να λάβουν μέρος στις εξετάσεις τουλάχιστον του Δεκεμβρίου 1998.
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Γίνατε σαφής, κύριε συνάδελφε.
Ο κ. Βυζοβίτης έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Επιφυλάσσομαι να το δω στο αμέσως επόμενο νομοσχέδιο.
ΠΡΟΕΔΡΕΥΩΝ (Λουκάς Αποστολίδης): Κύριε Βυζοβίτη, ακούσατε τι είπε ο κύριος Υπουργός.
Ορίστε, έχετε το λόγο.
ΧΡΗΣΤΟΣ ΒΥΖΟΒΙΤΗΣ: Χαίρομαι που με προλάβατε, αλλά θα ήθελα να προσθέσω το εξής, κύριε Υπουργέ. Εγώ πήγα στο Καμερίνο και επισκέφθηκα και το δήμαρχο και τον πρύτανη. Θα πρέπει να σας πω -σας τα είπε και ο κ. Καλαμακίδης, δεν θέλω να προσθέσω τίποτα περισσότερο- ότι και το νοσοκομείο της πόλεως στεγάζεται σε σκηνές. Τα ξέρετε αυτά τα πράγματα.
Σήμερα, κύριε Υπουργέ, υπήρχε πάλι σεισμός 3,6. Το θέμα δεν είναι αν είναι μεγάλος ή μικρός. Το θέμα είναι ότι ξαναβγήκαν τα παιδιά έξω. Τρέχουν όλοι και λένε, έχει πάλι σεισμό. Είναι περίεργο το φαινόμενο ότι συνεχίζονται οι σεισμοί. Σας πληροφορώ ότι τους επόμενους μήνες θα γίνει ένα πανευρωπαϊκό συνέδριο, που θα έχει ως θέμα την έρευνα των σεισμών αυτών.
Δεν ζητάμε τίποτε άλλο, κύριε Υπουργέ. Δεν λέμε να μη μεθέξουν του διαγωνισμού. Να μεθέξουν του διαγωνισμού, αλλά να μπορούν να δώσουν τα μαθήματα. Να υπάρχει, δηλαδή, μία μείωση του αριθμού των μαθημάτων των απαιτουμένων για τη μεταγραφή.
Ευχαριστώ πολύ.
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός είπε ότι επιφυλάσσεται.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Είπα ότι επιφυλάσσομαι να τη δω στο αμέσως επόμενο νομοσχέδιο.
ΠΡΟΕΔΡΕΥΩΝ (Λουκάς Αποστολίδης): Συνεπώς, οι τροπολογίες αυτές δεν μπαίνουν σε ψηφοφορία. 
Η κ. Μπενάκη νομίζω ότι δικαιούται να μιλήσει για την τροπολογία, την οποία συζητάμε.
ΑΝΝΑ ΜΠΕΝΑΚΗ-ΨΑΡΟΥΔΑ: 'Οχι γι' αυτήν, κύριε Πρόεδρε. Για άλλη τροπολογία θέλω να μιλήσω.
ΠΡΟΕΔΡΕΥΩΝ (Λουκάς Αποστολίδης): Για άλλη, ασφαλώς.
Ορίστε, κυρία Μπενάκη, έχετε το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Είναι μία τροπολογία, που έχουμε καταθέσει ορισμένοι συνάδελφοι της Νέας Δημοκρατίας, αλλά αποτελεί και τοποθέτηση ολοκλήρου του κόμματος.
ΠΡΟΕΔΡΕΥΩΝ (Λουκάς Αποστολίδης): Ποια τροπολογία είναι, κυρία Μπενάκη;
ΑΝΝΑ ΜΠΕΝΑΚΗ-ΨΑΡΟΥΔΑ: Είναι η τροπολογία με γενικό αριθμό 1849 και ειδικό 240 και αφορά τους αναπληρωτές καθηγητές, το μεγάλο γνωστό πρόβλημα της κατηγορίας των δεκαοκτώ χιλιάδων αναπληρωτών, τους οποίους η Κυβέρνηση με το διαγωνισμό που κάνει, πετάει έξω, όπως λέμε, από τη μία μέρα στην άλλη.
Είχα την ευκαιρία και στη συζήτηση του νομοσχεδίου να θέσω το θέμα. Πραγματικά, θα ήθελα να ξέρω την απάντηση του κυρίου Υπουργού, γιατί δεν δέχεται αυτήν τη λογική πρόταση, που κάνουμε, η οποία δεν απέχει από το σύστημα επιλογής, που επιλέγει το Υπουργείο Παιδείας. Δηλαδή, διατηρούνται τα ποσοστά, όπως τα έχει το Υπουργείο Παιδείας, την πρώτη χρονιά 20% με το διαγωνισμό 80% με την επετηρίδα, την επόμενη χρονιά 40%, 60% κλπ., μόνο που μέσα στο 80% ή στο 60% δημιουργείται μία ξεχωριστή επετηρίδα, των αναπληρωτών, επί τη βάσει της εγγραφής τους στη βασική επετηρίδα και το μισό ποσοστό από το 80%, δηλαδή το 40% καλύπτεται από τους αναπληρωτές καθηγητές απευθείας, χωρίς να συμμετάσχουν στο διαγωνισμό.
Προβλέπεται μία κλιμάκωση επτά ετών και μέχρι τότε, αν έχουν μείνει και κάποιοι αναπληρωτές που δεν έχουν διοριστεί, δίνεται μια ευχέρεια και στο εξής κατά 20% να καλύπτουν τις κενές θέσεις οι αναπληρωτές. Είναι μια δίκαιη και λογική λύση, δεν κλονίζει το σύστημα του Υπουργείου. Παρότι δεν δεχόμαστε το συγκεκριμένο διαγωνισμό, παρ' όλα αυτά ευθυγραμμιστήκαμε για να δώσουμε τουλάχιστον μια λύση ικανοποιητική στο θέμα των αναπληρωτών. Το να τους παραπέμπετε τον Οκτώβριο δεν ξέρω ποια σκοπιμότητα εξυπηρετείται, ενώ θα εκτονωνόταν πάρα πολύ η κατάσταση αν έλεγε ο Υπουργός ότι θα γίνει μεν ο διαγωνισμός, εφόσον επιμένει να τον κάνει, αλλά αμέσως μετά θα κινητοποιηθεί μία διαδικασία σαν και αυτή που προτείνουμε στην τροπολογία μας.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Ανδρεουλάκο, έχετε το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Οι αναπληρωτές καθηγητές με το να διδάσκουν επί σειρά ετών στη δευτεροβάθμια εκπαίδευση, εννοείται ότι η ίδια η πολιτεία αναγνωρίζει ότι έχουν το εκπαιδευτικό επίπεδο που απαιτείται για να προσφέρουν τις υπηρεσίες τους.
Κατά συνέπεια, η πρόταση της Νέας Δημοκρατίας είναι μέσα στη λογική και μέσα στη δικαιοσύνη. Με την ποσόστωση που σας προτείνουμε μέσα σε μια επταετία θα έχει λυθεί το θέμα και θα έχει εκτονωθεί η όλη εκρηκτική κατάσταση. 
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Τασούλα, έχετε το λόγο.
ΑΠΟΣΤΟΛΟΣ ΤΑΣΟΥΛΑΣ: Εμείς καταλαβαίνουμε το δίκιο που έχουν οι αναπληρωτές καθηγητές, αλλά όχι μόνο οι αναπληρωτές καθηγητές. Ο τρόπος ουσιαστικά της αποδοχής των εξετάσεων και της κατάργησης της επετηρίδας δεν μας επιτρέπει να στηρίξουμε αυτήν την τροπολογία, παρ'όλο ότι έχουν δίκιο, αλλά το δίκιο τους είναι μαζί με όλους τους άλλους καθηγητές.
ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, επανειλημμένα έχουμε δηλώσει ότι μετά την κατάργηση της επετηρίδας και μετά την πενταετή μεταβατική περίοδο θα ισχύσει το ακραιφνές σύστημα του διαγωνισμού, γιατί η Κυβέρνηση επιδιώκει την ποιοτική αναβάθμιση της εκπαίδευσης που αποτελεί θεμελιώδη στρατηγικό στόχο της 
 




Σελίδα 10009 
μεταρρύθμισης και επομένως, δεν μπορεί παρά να επιδιώξει και την ποιοτική αναβάθμιση του έμψυχου υλικού, του ανθρώπινου δυναμικού της εκπαίδευσης αν θέλουμε συνολικό ποιοτικό αποτέλεσμα.
Η τροπολογία της Αξιωματικής Αντιπολίτευσης επαναφέρει ουσιαστικά την επετηρίδα με άλλο τρόπο, με έναν ιδιότυπο διχασμό της σε δύο κατηγορίες αδιορίστων υποψηφίων εκπαιδευτικών, σε επετηρίδα γενική των πάσης φύσεως αδιορίστων και σε επετηρίδα ειδική των αναπληρωτών και ωρομισθίων εκτάκτων εκπαιδευτικών. 
Η προτεινόμενη διάσπαση της επετηρίδας δεν είναι νόμιμη, διότι δεν δύναται να θεσπιστεί προτιμησιακό καθεστώς υπέρ των αναπληρωτών και ωρομισθίων που αναιρεί στην πράξη το δικαίωμα προτεραιότητας όλων των εγγεγραμμένων στην επετηρίδα που ο νόμος ισότιμα το περιόρισε χρονικά εντός μιας πενταετίας 1998-2002, μέχρι την πλήρη και ολοσχερή κατάργησή της εντός του ευλόγου και δικαίου τούτου χρονικού διαστήματος.
Οποιαδήποτε ρύθμιση τέτοιας μορφής θα κατέπιπτε ως αντισυνταγματική λόγω παραβίασης της αρχής της ίσης μεταχείρισης πολιτών που βρίσκονται στον αυτό χώρο και στο ίδιο επίπεδο δικαιωμάτων, με βάση προϊσχύσαν επί πολλές δεκαετίες δίκαιο. Το δικαίωμα είναι ο διορισμός, ο χώρος η επετηρίδα -πίνακες διοριστέων- και το επίπεδο η χρονολογική κατάταξη.
Επιπλέον, η ειδική επετηρίδα εξειδικεύει την προνομιακή μεταχείριση σε ειδική κατηγορία αναπληρωτών και ωρομισθίων. Δικαιούχοι θα είναι -λέτε-οι δεκαεξαμηνίτες και όχι όλοι οι αναπληρωτές και οι ωρομίσθιοι. Προφανώς, η επετηρίδα δεν ανεχόταν καμιά διάκριση στη θεμελιακή λογική της, που ήταν η απαρέγκλιτη χρονολογική σειρά εγγραφής. Πόσο μάλλον την διάκριση της διάκρισης, η οποία δεν αντέχει ούτε σε νομική ούτε σε λογική βάσανο.
(Στο σημείο αυτό, κτυπάει το κουδούνι λήξεως το χρόνου ομιλίας του κυρίου Υφυπουργού)
Κύριε Πρόεδρε, επιτρέψτε μου να τελειώσω, γιατί είναι επιχειρηματολογία σε όλη την τροπολογία. 
Αυτό που με την προτεινόμενη τροπολογία προβάλλει ως μέρος του όλου -ειδική μέσα στη γενική επετηρίδα- δημιουργεί στην πράξη έναν προσωρινό προθάλαμο που θα αποτελέσει το όλον του μέλλοντος. Η εξήγηση είναι απλή. Αναπληρωτές και ωρομίσθιοι θα προσλαμβάνονται πάντοτε, δηλαδή κάθε χρόνο, για να καλύπτουν σ' ένα αναπόφευκτο ποσοστό 5% έως 10% τις έκτακτες ανάγκες σε προσωπικό της δημόσιας εκπαίδευσης, λόγω δικαιολογημένης και απρόβλεπτης απουσίας του μονίμου και τακτικού προσωπικού: Αναρρωτικές άδειες, εκπαιδευτικές άδειες, άδειες εγκυμοσύνης, αποσπάσεις εσωτερικού και εξωτερικού, λειτουργικά κενά λόγω εφαρμογής ή επέκτασης νέων προγραμμάτων κ.λπ.
Επομένως, άσχετα με το δήθεν χρονικό περιορισμό των δεκαέξι μηνών που προτείνεται ως προϋποθεση εγγραφής στην ειδική επετηρίδα των αναπληρωτών και ωρομισθίων, δεν θα υπάρξει πολιτικός, ούτε Βουλευτής, ούτε Υφυπουργός, ούτε Υπουργός που δεν θα υποκύψει μελλοντικά στο εύλογο αίτημα των επόμενων αναπληρωτών του 1999 εως και του 2002 που θα ζητήσουν να εγγραφούν και αυτοί στα ίδια κατάστιχα. 
Εύλογο θα ήταν το αίτημα διότι έως ότου ισχύσει ακραιφνώς το νέο σύστημα διορισμού μέσω διαγωνισμού, δηλαδή από το 2002 και μετά, μερικοί από τους νέους αναπληρωτές και ωρομισθίους είτε θα έχουν συμπληρώσει εως και πενταετία ως τότε είτε θα έχουν απασχοληθεί ως αναπληρωτές που μάλιστα πέτυχαν και σε ενδιάμεσους διαγωνισμούς και θα υπερέχουν και ως επιτυχόντες και ως αναπληρωτές έναντι άλλων.
ΠΡΟΕΔΡΕΥΩΝ (Λουκάς Αποστολίδης): Ολοκληρώσετε, κύριε Υπουργέ. Ο χρόνος είναι περιορισμένος.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Τελειώνω, κύριε Πρόεδρε, λέγοντας το εξής: Η Κυβέρνηση έχει ένα σωρό επιχειρήματα. Λέει ότι εξαντλεί την κοινωνική της δικαιοσύνη ρυθμίζοντας τα θέματα των αναπληρωτών που συμμετέχουν στο διαγωνισμό. Εάν τυχόν προκύψει οποιοδήποτε πρόβλημα, αυτό θα το δούμε μετά το διαγωνισμό. Και όπως έχει δηλώσει ο Υπουργός Παιδείας ο κ. Αρσένης, θα φέρει το θέμα στη Διαρκή Επιτροπή Μορφωτικών Υποθέσεων όπου ο καθένας θα καταθέσει την άποψή του και από κοινού θα δούμε πώς θα απορροφήσουμε αυτούς τους αναπληρωτές.
ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, το λόγο. Χρειάζεται μια μικρή αντίκρουση. 
ΠΡΟΕΔΡΕΥΩΝ (Λουκάς Αποστολίδης): Ορίστε, έχετε το λόγο.
ΑΝΝΑ ΜΠΕΝΑΚΗ ΨΑΡΟΥΔΑ: Κατ' αρχήν κύριε Υπουργέ, οι σύμβουλοί σας προφανώς δεν κατάλαβαν την τροπολογία. Επειδή ξέρω ότι μιλάτε πολύ ωραία και από στήθους γι' αυτό όταν αρχίσατε να διαβάζετε έβγαλα το συμπέρασμα ότι κάποιος άλλος έχει συντάξει το κείμενο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Για να κερδίσω χρόνο το έκανα. 
ΑΝΝΑ ΜΠΕΝΑΚΗ-ΨΑΡΟΥΔΑ: Πάντως κάνετε λάθος, όταν λέτε ότι θα προκύπτουν συνεχώς νέοι αναπληρωτές. Διότι στην τροπολογία μας λέμε ότι η επετηρίδα αυτή κλείνει στις 30.6.98 και στο εξής οι κενές θέσεις, που θα πρέπει να καλύπτονται από αναπληρωτές, θα καλύπτονται απ' αυτούς τους αναπληρωτές. Επομένως, νέοι αναπληρωτές δεν πρόκειται να προκύψουν.
Επίσης δεν προκύπτει θέμα αντισυνταγματικότητας. Το κριτήριο, το οποίο προτάσσει τους αναπληρωτές είναι τα χρόνια υπηρεσίας. 'Οταν κάποιοι έχουν προϋπηρεσία βεβαίως έχουν ένα προβάδισμα και δεν μπορούν να πάνε με τα ίδια μέτρα και με τα ίδια σταθμά με εκείνους οι οποίοι περιμένουν αλλά κάνουν άλλα επαγγέλματα.
Τέλος το δεκαεξάμηνο που σας εκπλήσσει, προέρχεται από την εργατική νομοθεσία. Για οποιαδήποτε πάγια ρύθμιση πρέπει να υπάρχουν δυο ανανεώσεις συμβάσεων. Οι δεκαέξι μήνες είναι δυο ανενεώσεις συμβάσεων. 'Αρα, από νομική και συνταγματική πλευρά αλλά και ανθρώπινη και πραγματική, η πρόταση αυτή, κύριε Υπουργέ, είναι άψογη. 
ΠΡΟΕΔΡΕΥΩΝ (Λουκάς Αποστολίδης): Η τροπολογία δεν γίνεται δεκτή. 
Ο κ. Ανδρεουλάκος έχει το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, έχω να αναπτύξω τρεις τροπολογίες τις υπ' αριθμ. 1734/163, 1735/164 και 1738/167.
Η πρώτη τροπολογία αναφέρεται στην πολυπληθέστερη ομάδα εκπαιδευτικού προσωπικού των Τ.Ε.Ι., στους εκτάκτους εκπαιδευτικούς που επί σειρά ετών προσφέρουν πολύτιμο εκπαιδευτικό έργο στα Τ.Ε.Ι. και μάλιστα στα περισσότερα εκ των οποίων αποτελούν το 70% του συνολικού εκπαιδευτικού πρσοωπικού. Λόγω των προβλημάτων που εμφανίστηκαν κατά το ακαδημαϊκό έτος 1996-1997, στην έγκαιρη καταβολή των αμοιβών τους, στην ασφάλιση στο Ι.Κ.Α. των εκτάκτων εκπαιδευτικών των Τ.Ε.Ι. και στην κατοχύρωση του επιδόματος ανεργίας κατά τους θερινούς μήνες προτείνεται:
Πρώτον, η παράταση της πρόσληψής τους για άλλα δύο ακαδημαϊκά έτη εφόσον οι εκπαιδευτικές ανάγκες για τις οποίες προσλήφθηκαν, δεν έχουν καλυφθεί από μόνιμο εκπαιδευτικό προσωπικό.
Δεύτερον, ο υπολογισμός της αμοιβής τους να γίνεται σε μηνιαία βάση σύμφωνα με τις ώρες ανάθεσης τους, όπως και κατά το παρελθόν.
Τρίτον, η αύξηση του μεγίστου ορίου ωρών ανάθεσης σε κάθε συνεργάτη, πρόταση που θα συμβάλλει όχι μόνο στην επίλυση του προβλήματος ασφάλισης, αλλά και στην αποφυγή του κατακερματισμού και της πολυδιάσπασης του διδακτικού έργου των ΤΕΙ.
Τέταρτον, για την κάλυψη θέσεων τακτικού και εκτάκτου εκπαιδευτικού προσωπικού πρέπει να συνυπολογίζεται η εκπαιδευτική προϋπηρεσία των υποψηφίων. Και τέλος θα πρέπει με εκλεγμένους εκπροσώπους να έχουν δικαίωμα ψήφου στη διοίκηση των ΤΕΙ, πράγμα που σήμερα δεν έχουν. Αυτό συνιστά και ανωμαλία και έλλειψη δημοκρατικής λειτουργίας 
 




Σελίδα 10010 
των ιδρυμάτων.
'Οσον αφορά την τροπολογία 1735. Με το ν. 2525/97 που αναφέρεται στο ενιαίο λύκειο, δόθηκε από το άρθρο 6 παρ.5 στους προσωρινούς αναπληρωτές και ωρομισθίους εκπαιδευτικούς της πρωτοβάθμιας και δευτεροβάθμιας εκπαίδευσης προσαύξηση 2% στη συνολική βαθμολογία του διαγωνισμού που θα διεξάγεται, για κάθε διδακτικό έτος απασχόλησής τους.
Προτείνεται, λοιπόν, για τους εκτάκτους εκπαιδευτικούς των ΤΕΙ, ΣΕΛΕΤΕ και παραγωγικών Σχολών Ενόπλων Δυνάμεων συμπλήρωση του παραπάνω άρθρου με τη φράση: "Καθώς και των εκτάκτων εκπαιδευτικών επιστημονικών συνεργατών, εργαστηριακών συνεργατών και εκπαιδευτικών ειδικών μαθημάτων των ΤΕΙ, ΣΕΛΕΤΕ και παραγωγικών Σχολών Ενόπλων Δυνάμεων" για τον ίδιο ακριβώς δικαιολογητικό λόγο.
'Ερχομαι στην τρίτη τροπολογία. Λόγω των αυξημένων αναγκών σε εκπαιδευτικό προσωπικό στα ΤΕΙ και λόγω του ότι οι έκτακτοι εκπαιδευτικοί στα ΤΕΙ καλύπτουν το 70% του εκπαιδευτικού προσωπικού, προτείνεται μία διαδικασία αξιοποίησης των εκτάκτων για την εύρυθμη λειτουργία των ΤΕΙ, με αξιόλογο και έμπειρο επιστημονικό προσωπικό, που προσφέρει στο χώρο των ΤΕΙ επί σειρά ετών, αξιόλογο επιστημονικό και εκπαιδευτικό έργο.
ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, ένα μέρος της τροπολογίας αυτής του συναδέλφου έχει ήδη συμπεριληφθεί στο νομοσχέδιο. Κατά τα λοιπά, όμως, δεν γίνεται δεκτή.
ΠΡΟΕΔΡΕΥΩΝ (Λουκάς Αποστολίδης): Συνεπώς οι υπ' αριθμ. 1734/163, 1735/164 και 1738/167 τροπολογίες δεν γίνονται δεκτές.
Ο κ. Λεβογιάννης έχει το λόγο.
ΝΙΚΟΛΑΟΣ ΛΕΒΟΓΙΑΝΝΗΣ: Κύριε Πρόεδρε, έχω καταθέσει πολλές τροπολογίες, αλλά θα αναφερθώ σε δύο μόνο, που αφορούν την Τήνο. Είναι η 1743 που την έχω καταθέσει τέσσερις φορές. Και η άλλη είναι η 1755 η τροπολογία.
Γνωρίζετε ότι το Υπουργείο Παιδείας εποπτεύει το ιερό ίδρυμα Ευαγγελιστρίας Τήνου, το οποίο είναι ΝΠΔΔ. Διέπεται από ένα νόμο, τον 1776 ο οποίος προβλέπει τι προσωπικό χρειάζεται αυτό το 'Ιδρυμα. 'Εχει αναπτυχθεί πολύ, έχει προϋπολογισμό πάνω από ένα δισεκατομμύριο. 'Εχει αναπτύξει πολύπλευρες δραστηριότητες, φιλανθρωπικές, κοινωνικές, πνευματικές, ενισχύει με τα χρήματά του το Οικουμενικό Πατριαρχείο, την Εκκλησία της Ελλάδος, τον Πανάγιο Τάφο κλπ. 'Εχει οικοτροφεία, γηροκομεία, και διάφορα άλλα.
Υπάρχουν πάρα πολλά έγγραφα του Ιδρύματος στην αρμόδια διεύθυνση του Υπουργείου. Αλλά δεν καταλαβαίνω γιατί αυτή κωφεύει. Και έναν ιερέα να θέλει να πάρει, πρέπει να τροποποιηθεί ο νόμος. Χρειάζεται ένα δικηγόρο, ένα μηχανικό, και ένα συντηρητή έργων τέχνης. 'Εχει εκπληκτικό εκκλησιαστικό μουσείο, έχει μουσείο των καλλιτεχνών των Τηνίων, του Χαλεπά, του Γκύζη, του Λύτρα και πολλών άλλων και γι' αυτό θέλει έναν συντηρητή έργων τέχνης.
Τέταρτη φορά καταθέτω αυτή την τροπολογία, κύριε Υπουργέ.
Η άλλη τροπολογία, αφορά την περίφημη σχολή μαρμαροτεχνίας και μαρμαρογλυπτικής της Τήνου, μοναδική στην Ευρώπη, από το 1947, που διέπεται από ειδικό νόμο. Κινδυνεύει να κλείσει γιατί είναι αδιαβάθμιστη. Αν πάτε στην Ακρόπολη και στα μεγάλα μνημεία όπου γίνεται συντήρηση, πχ. στην Επίδαυρο ή στους Δελφούς, θα δείτε ότι οι απόφοιτοι αυτής της σχολής είναι αυτοί που δουλεύουν στη συντήρηση αυτών των έργων. Είναι ένας τόπος η Τήνος που έχει μεγάλη ιστορία στη νεότερη ελληνική γλυπτική. 'Ολα τα σπουδαία αγάλματα και οι ανδριάντες της Αθήνας από το 1831 και μετά είναι Τηνίων καλλιτεχνών. Δεν έχουν το δικαίωμα αυτοί οι τριάντα σπουδαστές που φοιτούν εκεί ούτε αναβολής, διότι το Υπουργείο Εθνικής 'Αμυνας λέει ότι είναι αδιαβάθμιστη αυτή η σχολή.
Υπάρχει μία διελκυστίνδα ανάμεσα στα Υπουργεία Πολιτισμού και Παιδείας. Η αείμνηστη Μελίνα Μερκουρη από το 1985 έχει φτιάξει ένα ολόκληρο νομοσχέδιο.
Δυστυχώς, ποτέ δεν μπόρεσαν να συμφωνήσουν τα δυο Υπουργεία. Καταθέσαμε, λοιπόν, αυτήν την τροπολογία για να μην κλείσει η σχολή. Υπάρχει κίνδυνος το Σεπτέμβριο να κλείσει. Δεν έχει οικονομικό κόστος. Ουσιαστικά συντηρείται και αυτή από το Ιδρυμα Ευαγγελιστρίας της Τήνου που διαθέτει πάνω από πενήντα εκατομμύρια. Το Υπουργείο Πολιτισμού επιχορηγεί έναν τοπικό πολιτιστικό σύλλογο με ενάμιση εκατομμύριο το χρόνο για να καλύπτει κάποιες δαπάνες. Δεν υπάρχει δυνατότητα απόσπασης ούτε ενός εκπαιδευτικού ούτε ενός ωρομίσθιου καθηγητή.
Στην πραγματικότητα θα δημιουργηθούν θέσεις εργασίας με αυτές τις τροπολογίες. Είναι κρίμα να μην μπορούμε να περάσουμε τέτοιες τροπολογίες. Σας παρακαλώ την πρώτη τροπολογία τουλάχιστον να τη δεχθείτε. Την άλλη να τη μελετήσουν ακόμη καλύτερα οι υπηρεσίες και να τη δούμε στο νομοσχέδιο για την τεχνική εκπαίδευση.
ΠΡΟΕΔΡΕΥΩΝ (Λουκάς Αποστολίδης): Το λόγο έχει ο κ. Χωματάς επί των ιδίων τροπολογιών.
ΙΩΑΝΝΗΣ ΧΩΜΑΤΑΣ: Με την παρέμβασή μου θα ήθελα να ενισχύσω τα όσα είπε ο κ. Λεβογιάννης τόσο για τις ανάγκες του ιερού ιδρύματος όσο και για τη διαβάθμιση της σχολής μαρμαρογλυπτικής της Τήνου. Είναι αλήθεια ότι το ιερό ίδρυμα Ευαγγελιστρίας της Τήνου, προσφέρει πολλαπλώς και στην εθνική οικονομία. Κάνει τεράστιο κοινωνικό έργο και έχει μεγάλη προσφορά. Πρέπει να κατανοήσετε την ανάγκη του διορισμού αυτού του προσωπικού, το οποίο είναι απαραίτητο για τις ανάγκες λειτουργίας του ιδρύματος.
'Οσον αφορά τη σχολή μαρμαρογλυπτικής είναι μια πολύ παλιά σχολή στην οποία έχουν φοιτήσει επώνυμοι καλλιτέχνες που έλκουν την καταγωγή από την Τήνο. Αναφέρομαι στον Χαλεπά, στον Γκύζη και στο Φιλιππότη. Μια που μέχρι σήμερα η πολιτεία δεν έχει προσφέρει τίποτα στη λειτουργία αυτής της σχολής θα ήθελα εις αναγνώριση της μνήμης αυτών των μεγάλων καλλιτεχνών που τόσα προσέφεραν στον τόπο και έχουν κάνει γνωστή την πατρίδα μας διεθνώς να δεχθείτε αυτήν την τροπολογία και να ενισχύσετε τις προσπάθειές μας.
Τέλος, κύριε Υπουργέ, θα ήθελα να σας πω ότι κάτι ανάλογο είχαμε ζητήσει με πρόταση του ΤΕΙ Πειραιά. Είχαμε ζητήσει να ιδρυθούν δυο σχολές ΤΕΙ, κτηνοτροφικής και γεωργικής και φυτικής καλλιέργειας στη Νάξο. Αυτό το θέμα ακόμη εκκρεμεί. Είχαμε κάνει αυτές τις προτάσεις επί κυβερνήσεως Νέας Δημοκρατίας. Είχαν γίνει δεκτές αλλά ακόμη εκκρεμεί αυτή η υπόθεση.
ΠΡΟΕΔΡΕΥΩΝ (Λουκάς Αποστολίδης): Αυτό είναι εκτός θέματος κύριε Χωματά.
Ο κ. Σπουριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Θα ήθελα να προσθέσω και εγώ, κύριε Υπουργέ, γι' αυτό το θέμα ότι έχει ειδική βαρύτητα και συμβολική σημασία το Αιγαίο. Κάθε επιείκια και ευαισθησία προς την κατεύθυνση αυτή νομίζω ότι ευεργετεί γενικότερα την αμυντική μας σκέψη.
ΑΝΝΑ ΜΠΕΝΑΚΗ-ΨΑΡΟΥΔΑ: Και εμείς επικροτούμε αυτήν την κατεύθυνση, κύριε Υφυπουργέ.
ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, στο επόμενο νομοσχέδιο που θα έρθει γρήγορα στη Βουλή είναι αυτό της τεχνικής και επαγγελματικής εκπαίδευσης. Εκεί νομίζω ότι πρέπει να ενσωματώσουμε την τροπολογία στα άρθρα του, έτσι ώστε να μην έχετε την αγωνία μιας πέμπτης αναβολής. 
ΠΡΟΕΔΡΕΥΩΝ (Λουκάς Αποστολίδης): Είναι θετική η δήλωσή σας, κύριε Υφυπουργέ, και η δέσμευσή σας. 
ΝΙΚΟΛΑΟΣ ΛΕΒΟΓΙΑΝΝΗΣ: Κύριε Υφυπουργέ, την πρώτη τουλάχιστον, πρέπει να την κάνετε δεκτή γιατί είναι επείγουσα.
ΠΡΟΕΔΡΕΥΩΝ (Λουκάς Αποστολίδης): Μα σας λέει, κύριε Λεβογιάννη, ότι την επόμενη εβδομάδα θα κατατεθεί το νομοσχέδιο.
Ο κ. Πιπεργιάς έχει το λόγο.
ΔΗΜΗΤΡΙΟΣ ΠΙΠΕΡΓΙΑΣ: Θέλω να μιλήσω για δυο τροπολογίες, 
 




Σελίδα 10011 
κύριε Πρόεδρε: Η πρώτη είναι η τροπολογία με γενικό αριθμό 1741 και ειδικό 175. Η δεύτερη είναι η τροπολογία με γενικό αριθμό 1744 και ειδικό 173.
Για την πρώτη τροπολογία: Στα ΤΕΙ υπάρχει μια επιτροπή, η Επιτροπή Ερευνών και Διαχείρισης του Ειδικού Λογαριασμού. Σε αυτήν την επιτροπή τα μέλη που την απαρτίζουν πρέπει να είναι διδάκτορες προκειμένου να προάγουν την έρευνα στα ιδρύματα. Στην επιτροπή αυτή προεδρεύει ο αντιπρόεδρος ή ένας εκ των αντιπροέδρων που να πληροί τις προϋποθέσεις των μελών, δηλαδή να είναι διδάκτορας. Σε περίπτωση κατά την οποία δεν έχει αυτό το προσόν τότε προεδρεύει ο πρόεδρος του ΤΕΙ.
Υπάρχει όμως το φαινόμενο και είναι συχνότατο, κύριε Υπουργέ, σε πολλά Τ.Ε.Ι. και ο πρόεδρος και ο αντιπρόεδρος να προέρχονται από μέση ουσιαστικά στάθμη σπουδών. Δηλαδή, να είναι το παλιό μέσο τεχνικό εκπαιδευτικό προσωπικό, που μετεξελίχθηκε μέσα από τη δημιουργία των Τ.Ε.Ι. και μέσα από τη φοίτηση στα ΚΑΤΕΕ, σε μόνιμο διδακτικό προσωπικό. Να εκλέγονται δηλαδή τις θέσεις του προέδρου και του αντιπροέδρου καθηγητές που δεν πληρούν τις προϋποθέσεις για να προϊστανται στην ομάδα αυτή των ερευνών.
Γι' αυτό προτείνω συγκεκριμένη διάταξη, που να προβλεφθεί ότι ο υποψήφιος αντιπρόεδρος ή ένας τουλάχιστον εκ των υποψηφίων αντιπροέδρων τα Τεχνολογικά Εκπαιδευτικά Ιδρύματα να είναι κάτοχος διδακτορικού διπλώματος, προκειμένου να προϊσταται στις επιτροπές ερευνών.
Απ' ό,τι καταλαβαίνετε, είναι μία διάταξη, η οποία και αναβαθμίζει το κύρος των Τ.Ε.Ι., δεν έχει καμία οικονομική επίπτωση και θα συμβάλλει στην εύρυθμη λειτουργία αυτών των ιδρυμάτων.
Νομίζω, κύριε Υπουργέ, μια τέτοια τροπολογία που λύνει και άλλα, πολλά προβλήματα, τα οποία ανακύπτουν κάθε φορά μέσα από την κατά "μπακαλίστικο" τρόπο διαχείριση αυτών των προγραμμάτων, θα πρέπει να την κάνετε αποδεκτή.
Η δεύτερη τροπολογία αφορά την αναβάθμιση ιδιαίτερα του ειδικού τεχνικού προσωπικού των Τ.Ε.Ι., προκειμένου να εξομοιωθεί, σύμφωνα με τις ισχύουσες διατάξεις με τους αντίστοιχους κλάδους της δευτεροβάθμιας τεχνικής εκπαίδευσης.
ΠΡΟΕΔΡΕΥΩΝ (Λουκάς Αποστολίδης): Η κ. Μπενάκη έχει το λόγο.
ΑΝΝΑ ΜΠΕΝΑΚΗ-ΨΑΡΟΥΔΑ: Θέλω να υποστηρίξω την πρόταση για το διδακτορικό τουλάχιστον ενός εκ των δύο. Εγώ είχα προτείνει ο πρόεδρος να έχει διδακτορικό, αλλά η παραλλαγή που κάνει ο κ. Πιπεργιάς είναι ακόμα καλύτερη, ένας εξ όλων τουλάχιστον να έχει διδακτορικό.
Κύριε Υπουργέ, επειδή μπορεί να έχει επιρροή τις επικείμενες εκλογές των πρυτανικών αρχών και δεν θα έπρεπε να ανατρέψουμε δύο μέρες πριν το καθεστώς, ας ισχύσει μία τέτοια διάταξη για το μέλλον.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ.
ΙΩΑΝΝΗΣ ΑΝΘΟΠΟΥΛΟΣ (Υπουργός Εθνικής Παιδείας και Θρησκευμάτων): Κύριε Πρόεδρε, νομίζω, πως αυτή η τροπολογία δεν χρειάζεται νομοθετική ρύθμιση και μπορεί να γίνει με υπουργική απόφαση. Το εξετάζουμε και νομίζω πως θα το αντιμετωπίσουμε με αυτήν τη μορφή.
ΠΡΟΕΔΡΕΥΩΝ (Λουκάς Αποστολίδης): Ο κ. Τασούλας έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, έχω δύο τροπολογίες που αφορούν, η μία το ειδικό επιστημονικό προσωπικό και η άλλη που αφορά τους επιστημονικούς συνεργάτες. Πρόκειται για τις 1854/244 και την 1855/245.
Εμείς προτείνουμε το ειδικό επιστημονικό προσωπικό που έχει τέσσερα χρόνια και τα επιστημονικά προσόντα για τη βαθμίδα του καθηγητή εφαρμογών να μπορεί να ζητήσει την προκήρυξη της θέσης της βαθμίδας του καθηγητή εφαρμογών με κλειστή διαδικασία και με τις ισχύουσες διατάξεις μέσω του εκλεκτορικού σώματος. Εάν δεν έχουν συμπληρώσει τα τέσσερα χρόνια, να τους δοθεί διάστημα μιας τριετίας να τα αποκτήσουν και να ζητήσουν την προκήρυξη με την ίδια διαδικασία. Εάν κριθούν αρνητικά να μπορούν να πάνε στο δημόσιο.
Η τροπολογία η υπ' αριθμ. 1854/244 αφορά το έκτακτο προσωπικό και πρέπει να δοθεί μία λύση οριστική. Οι επιστημονικοί και οι εργαστηριακοί συνεργάτες, καθώς και οι διδάσκοντες ειδικά μαθήματα, όταν συμπληρώνουν πλήρη τριετή προϋπηρεσία, να μπορούν να προκηρυχθεί η θέση τους με κλειστή διαδικασία, σύμφωνα με τα επιστημονικά τους προσόντα. Σε περίπτωση που δεν συμπληρώνουν την τριετία, να τους δοθεί τριετής θητεία και μετά να ζητήσουν την προκήρυξη. Εάν κριθούν αρνητικά από το εκλεκτορικό σώμα, να πάνε στη δευτεροβάθμια εκπαίδευση.
ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.
ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν τις αποδέχομαι.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, ολοκληρώθηκε η συζήτηση των τροπολογιών.
Απομένει η ψήφιση του ακροτελεύτιου άρθρου, του άρθρου 5.
Ερωτάται το Σώμα: Γίνεται δεκτό το άρθρο 5;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.
ΠΡΟΕΔΡΕΥΩΝ (Λουκάς Αποστολίδης): Συνεπώς, το ακροτελεύτιο άρθρο 5 έγινε δεκτό κατά πλειοψηφία.
Συνεπώς, το σχέδιο νόμου του Υπουργείου Εθνικής Παιδείας και Θρησκευμάτων "Ρύθμιση θεμάτων οργάνωσης και λειτουργίας των Τεχνολογικών Εκπαιδευτικών Ιδρυμάτων και άλλες διατάξεις" έγινε δεκτό κατ' αρχήν και κατ' άρθρο και η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 01.21' λύεται η συνεδρίαση για σήμερα ημέρα Τρίτη και ώρα 18.30' με αντικείμενο εργασιών του Σώματος: α) συζήτηση προ ημερησίας διατάξεως, σύμφωνα με το άρθρο 143 του Κανονισμού της Βουλής, με πρωτοβουλία του Προέδρου της Κοινοβουλευτικής Ομάδας του Δημοκρατικού Κοινωνικού Κινήματος, κ. Δημητρίου Τσοβόλα, σε επίπεδο Αρχηγών κομμάτων, με θέμα: "Η πορεία της Χώρας μας στην Ευρωπαϊκή 'Ενωση, αλλά και ειδικότερα προς την Ο.Ν.Ε., σύμφωνα με την ειδική ημερήσια διάταξη και β) λήψη απόφασης (ψηφοφορία) σύμφωνα με το άρθρο 62 του Συντάγματος, για την αίτηση άρσης της ασυλίας του Βουλευτή κ. Φοίβου Ιωαννίδη, σύμφωνα με τη συμπληρωματική ειδική ημερήσια διάταξη.
Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ





Σελίδα 10012 
Η σελίδα σε PDF 

