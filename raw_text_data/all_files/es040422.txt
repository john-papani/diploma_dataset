      ΣΥΝΕΔΡΙΑΣΗ Θ΄
      Πέμπτη, 22 Απριλίου 2004
      ΠΙΝΑΚΑΣ ΠΕΡΙΕΧΟΜΕΝΩΝ
      ΠΕΡΙΟΔΟΣ ΙΑ΄
      ΣΥΝΟΔΟΣ Α΄
      ΘΕΜΑΤΑ
      ΕΙΔΙΚΑ ΘΕΜΑΤΑ
      1. Επικύρωση Πρακτικών, σελ.
      2. Ανακοινώνεται ότι τη συνεδρίαση παρακολουθούν μαθητές, από το 5ο Γυμνάσιο Αχαρνών Αττικής, το 6ο Γυμνάσιο Χαλανδρίου και το 3ο Γυμνάσιο Κηφισιάς, σελ.
      3. Ανακοινώνεται η σύσταση των Ειδικών Μόνιμων Επιτροπών της Ολομέλειας της Βουλής για την Α΄ Σύνοδο, της ΙΑ΄ Βουλευτικής Περιόδου, σελ.
      4. Ανακοινώνεται ότι οι κύριοι Στ. Παπαθεμελής, Στ. Μάνος και Α. Ανδριανόπουλος δηλώνουν ότι θα είναι Ανεξάρτητοι Βουλευτές, σελ.
      5. Ανακοινώνονται επιστολές βουλευτών, σχετικά με το επαγγελματικό ασυμβίβαστο, σελ.
      6. Ανακοινώνονται οι δικογραφίες των Εισαγγελέων Πρωτοδικών:
      α) Χαλκίδας, για τους π. Υπουργούς Εμπορικής Ναυτιλίας, σελ.
      β) Πατρών, για τους π. Υπουργό και Υφυπουργό Εθνικής Παιδείας και Θρησκευμάτων, σελ.
      γ) Αθηνών, για τον π. Υπουργό Εθνικής Άμυνας, σελ.
      δ) Πειραιά, για τον π. Υπουργό Εμπορικής Ναυτιλίας, σελ.
      Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
      1. Κατάθεση αναφορών, σελ.
      2. Απαντήσεις Υπουργών σε ερωτήσεις Βουλευτών, σελ.
      3. Ανακοίνωση του δελτίου επικαίρων ερωτήσεων της Παρασκευής 23 Απριλίου 2004, σελ.
      4. Συζήτηση επικαίρων ερωτήσεων.
      α) Προς τον Υπουργό Εμπορικής Ναυτιλίας, σχετικά με τις προθέσεις της Κυβέρνησης για κατάργηση  της Ρυθμιστικής Αρχής Θαλασσίων Ενδομεταφορών, σελ.
      β) Προς τον Υπουργό Περιβάλλοντος, Χωροταξίας και Δημοσίων Έργων, σχετικά με τη λήψη των αναγκαίων μέτρων για την εφαρμογή κανόνων ασφαλούς διέλευσης στο πέρασμα Τεμπών κλπ., σελ.
      i) σχετικά με τη συσσώρευση λάσπης στο Κέντρο Επεξεργασίας Λυμάτων στην Ψυττάλεια, τα προβλήματα που έχουν δημιουργηθεί κλπ., σελ.
      ii) σχετικά με το τελικό κόστος των Ολυμπιακών Έργων κλπ., σελ.
      γ) Προς την Υπουργό Εθνικής Παιδείας και Θρησκευμάτων, σχετικά με τις αλλαγές στο πρόγραμμα της Β΄ Λυκείου κλπ., σελ.
      δ) Προς τον Υπουργό Οικονομίας και Οικονομικών, σχετικά με τη λήξη των συμβάσεων των απασχολούμενων στη καθαριότητα των Δημοσίων Οικονομικών Υπηρεσιών (Δ.Ο.Υ.), σελ.
      Γ. ΝΟΜΟΘΕΤΙΚΗ ΕΡΓΑΣΙΑ
      Κατάθεση σχεδίων νόμων:
      1) Οι Υπουργοί Οικονομίας και Οικονομικών και Εξωτερικών, κατέθεσαν σχέδιο νόμου: «Κύρωση της Απόφασης του Συμβουλίου της Ευρωπαϊκής Ένωσης συνερχομένου σε επίπεδο Αρχηγών Κρατών ή Κυβερνήσεων, της 21ης Μαρτίου 2003 περί τροποποιήσεως του άρθρου 10.2 του Καταστατικού του Ευρωπαϊκού Συστήματος Κεντρικών Τραπεζών και της Ευρωπαϊκής Κεντρικής Τράπεζας», σελ.
     2. Οι Υπουργοί Εξωτερικών, Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Εθνικής ΄Αμυνας, Ανάπτυξης, Περιβάλλοντος, Χωροταξίας και Δημοσίων ΄Εργων, Εθνικής Παιδείας και Θρησκευμάτων, Απασχόλησης και Κοινωνικής Προστασίας, Υγείας και Κοινωνικής Αλληλεγγύης, Αγροτικής Ανάπτυξης και Τροφίμων, Δικαιοσύνης, Πολιτισμού, Τουρισμού, Μεταφορών και Επικοινωνιών, Δημόσιας Τάξης, Εμπορικής Ναυτιλίας, Μακεδονίας-Θράκης, Αιγαίου και Νησιωτικής Πολιτικής και Επικρατείας, κατέθεσαν σχέδιο νόμου «Κύρωση της Ευρωμεσογειακής Συμφωνίας, σύνδεσης μεταξύ της Ευρωπαϊκής Κοινότητας και των Κρατών-Μελών της αφ’ ενός και της Δημοκρατίας του Λιβάνου αφ’ ετέρου μετά της Τελικής Πράξης αυτής», σελ.
     3. Οι Υπουργοί Εξωτερικών, Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Εθνικής Άμυνας, Ανάπτυξης, Περιβάλλοντος, Χωροταξίας και Δημοσίων Έργων, Εθνικής Παιδείας και Θρησκευμάτων, Απασχόλησης και Κοινωνικής Προστασίας, Υγείας και Κοινωνικής Αλληλεγγύης, Αγροτικής Ανάπτυξης και Τροφίμων, Δικαιοσύνης, Πολιτισμού, Τουρισμού, Μεταφορών και Επικοινωνιών, Δημόσιας Τάξης, Εμπορικής Ναυτιλίας, Μακεδονίας-Θράκης, Αιγαίου και Νησιωτικής Πολιτικής και Επικρατείας, κατέθεσαν σχέδιο νόμου «Κύρωση της Ευρωμεσογειακής Συμφωνίας, σύνδεσης μεταξύ της Ευρωπαϊκής Κοινότητας και των Κρατών-Μελών της αφ’ ενός και της Λαϊκής Δημοκρατίας της Αλγερίας αφ’ ετέρου μετά της Τελικής Πράξης αυτής», σελ.
     ΟΜΙΛΗΤΕΣ
     Επί των επικαίρων ερωτήσεων:
     ΑΝΔΡΟΥΛΙΔΑΚΗΣ Δ., σελ.
     ΓΙΑΝΝΑΚΟΥ Μ., σελ.
     ΚΕΦΑΛΟΓΙΑΝΝΗΣ Εμ., σελ.
     ΚΟΥΒΕΛΗΣ Φ., σελ.
     ΞΗΡΟΤΥΡΗ –ΑΙΚΑΤΕΡΙΝΑΡΗ Α., σελ.
     ΠΑΠΟΥΤΣΗΣ Χ., σελ.
     ΠΑΤΣΙΛΙΝΑΚΟΣ Ι., σελ.
     ΡΕΓΚΟΥΖΑΣ Α., σελ.
     ΣΟΥΦΛΙΑΣ Γ., σελ.
     ΤΣΙΟΓΚΑΣ Δ., σελ.
      ΠΡΑΚΤΙΚΑ  ΒΟΥΛΗΣ
      ΙA΄  ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
      ΣΥΝΟΔΟΣ  Α΄
      ΣΥΝΕΔΡΙΑΣΗ  Θ΄
      Πέμπτη 22 Απριλίου 2004
      Αθήνα, σήμερα στις 22 Απριλίου 2004, ημέρα Πέμπτη και ώρα 11.00΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της Προέδρου αυτής κ. ΑΝΝΑΣ ΜΠΕΝΑΚΗ-ΨΑΡΟΥΔΑ.
      ΠΡΟΕΔΡΟΣ (Άννα Μπενάκη - Ψαρούδα):  Κυρίες και κύριοι συνάδελφοι, αρχίζει η συνεδρίαση.
      Χρόνια Πολλά, Χριστός Ανέστη. Εύχομαι σε όλους το καλύτερο.
      Παρακαλείται ο κύριος Γραμματέας να ανακοινώσει τις αναφορές προς το Σώμα.
      (Ανακοινώνονται προς το Σώμα από την κ. Συλβάνα Ράπτη, Βουλευτή Α΄ Αθήνας, τα ακόλουθα:
      Α. ΚΑΤΑΘΕΣΗ ΑΝΑΦΟΡΩΝ
      1) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Συμπολιτεία Δήμων Νήσων Σύρου, Κέας και Κύθνου ζητεί την καταβολή του εγκριθέντος ποσού, για την κάλυψη των λειτουργικών της εξόδων.
      2) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Έπαρχος Θήρας ζητεί την άμεση τοποθέτηση γεωπόνου στο γραφείο αγροτικής ανάπτυξης Θήρας.
      3) Ο Βουλευτής Μεσσηνίας κ. ΔΗΜΗΤΡΙΟΣ ΚΟΥΣΕΛΑΣ κατέθεσε αναφορά με την οποία ζητεί την ίδρυση μόνιμου  Εφετείου στην Καλαμάτα.
      4) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία το Σωματείο Καθηγητών Μουσικής Δημοτικού Ωδείου Θεσσαλονίκης ζητεί τη μονιμοποίηση των μελών του.
      5) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Εκτάκτου Προσωπικού ΟΑΕΔ Λακκιάς Θεσσαλονίκης ζητεί τη μετατροπή των συμβάσεων εργασίας των μελών του σε αορίστου χρόνου.
      6) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η ιατρός κυρία Ελένη Διαμαντίδου ζητεί να της αναγνωρισθεί ο τίτλος ειδικότητας της στην παθολογία - ογκολογία.
      7) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο κ. Πασχάλης Παπαθεμελής, κάτοικος εξωτερικού, ζητεί την οριστική επίλυση του θέματος στράτευσης των μονίμων κατοίκων εξωτερικού.
      8) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Ένωση Συνοριακών Φυλάκων Νομού Θεσσαλονίκης ζητεί οι συνοριακοί φύλακες να επιστρέψουν στα καθ’ ύλη  καθήκοντά τους και να μην απασχολούνται σε υπηρεσίες άσχετες με το αντικείμενο πρόσληψής τους.
      9) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η Κοινοπραξία Εργολάβων Καθαρισμού Μακεδονίας - Θράκης καταγγέλλει αδιαφανείς  διαδικασίες στο διαγωνισμό ανάθεσης του καθαρισμού των αμαξοστοιχιών του ΟΣΕ.
      10) Ο Βουλευτής Θεσσαλονίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία οι Καθαρίστριες του σχολικού συγκροτήματος «ΕΥΚΛΕΙΔΗΣ» στη Θεσσαλονίκη ζητούν τη μετατροπή των συμβάσεων εργασίας τους σε αορίστου χρόνου.
      11) Η Βουλευτής Μαγνησίας κ. ΖΕΤΤΑ ΜΑΚΡΗ κατέθεσε αναφορά με την οποία ο Δήμος και οι Κάτοικοι της νήσου Σκιάθου ζητούν τη δρομολόγηση ενός ακόμα πλοίου στη γραμμή Γλώσσα – Σκιάθος – Γλύφα, κατά τη θερινή περίοδο.
      12) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία ο Αγροτικός Συνεταιρισμός Αμυνταίου Φλώρινας διαμαρτύρεται για την επιβολή παραβόλου για τη χορήγηση άδειας καλλιέργειας αμπελώνων.
      13) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΤΣΙΟΓΚΑΣ κατέθεσαν αναφορά με την οποία ο κ. Ιωάννης Μελαδιώτης, καθηγητής Α.Π.Θ. ζητεί τη συνέχιση του ερευνητικού προγράμματος της Ε.Ε., σχετικά με το πρόβλημα λειψυδρίας και την περιβαλλοντική προστασία των υπόγειων νερών της Ν. Σκοπέλου Μαγνησίας.
      14) Οι Βουλευτές κύριοι ΑΠΟΣΤΟΛΟΣ ΚΑΤΣΙΦΑΡΑΣ, ΙΩΑΝΝΗΣ ΒΛΑΤΗΣ και ΜΙΧΑΗΛ ΠΑΝΤΟΥΛΑΣ κατέθεσαν αναφορά με την οποία η Πανελλήνια Ομοσπονδία Συμβασιούχων Πυρόσβεσης Διάσωσης ζητεί την άμεση επαγγελματική αποκατάσταση των μελών της στο Πυροσβεστικό Σώμα.
      15) Ο Βουλευτής Λέσβου κ. ΙΩΑΝΝΗΣ ΓΙΑΝΝΕΛΛΗΣ κατέθεσε αναφορά με την οποία ο Σύνδεσμος Ιδιωτών Ελαιοτριβέων Νομού Λέσβου ζητεί την άμεση λειτουργία της διαεπαγγελματικής ελαιολάδου.
      16) Οι Βουλευτές κύριοι ΚΩΝ/ΝΟΣ ΒΡΕΤΤΟΣ και ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία η Εθνική Συνομοσπονδία Ατόμων με Ειδικές Ανάγκες ζητεί τη μονιμοποίηση των συμβασιούχων ατόμων με αναπηρία, που καλύπτουν πάγιες ανάγκες.
      17) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η κυρία Αντωνία Γιαννακοπούλου, κάτοικος Ερμούπολης Σύρου, ζητεί την επανεξέταση αιτήματος πρόσληψής της από τον Παιδικό Σταθμό Ερμούπολης.
      18) Οι Βουλευτές κύριοι ΠΑΝΑΓΙΩΤΗΣ ΡΗΓΑΣ, ΑΘΑΝΑΣΙΑ ΜΕΡΕΝΤΙΤΗ, ΝΙΚΟΛΑΟΣ ΣΑΛΑΓΙΑΝΝΗΣ και ΡΟΔΟΥΛΑ ΖΗΣΗ κατέθεσαν αναφορά με την οποία η Πανελλήνια Ομοσπονδία Συμβασιούχων Πυροσβεστών Πυρόσβεσης - Διάσωσης, ζητεί για την άμεση μονιμοποίηση των συμβασιούχων πυροσβεστών.
      19) Οι Βουλευτές κύριοι ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ, ΑΘΑΝΑΣΙΟΣ ΜΩΡΑΪΤΗΣ, ΑΝΤΩΝΙΑ ΑΝΤΩΝΙΟΥ και ΙΩΑΝΝΗΣ ΜΑΝΙΑΤΗΣ κατέθεσαν αναφορά με την οποία η Πανελλήνια Ομοσπονδία Συμβασιούχων Πυροσβεστών Πυρόσβεσης – Διάσωσης, ζητεί για την άμεση μονιμοποίηση των συμβασιούχων πυροσβεστών.
      20) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία η Πανελλήνια Ομοσπονδία Συμβασιούχων Πυροσβεστών Πυρόσβεσης - Διάσωσης, ζητεί για την άμεση μονιμοποίηση των συμβασιούχων πυροσβεστών.
      21) Οι Βουλευτές κύριοι ΜΙΧΑΛΗΣ ΚΑΡΧΙΜΑΚΗΣ και ΕΥΣΤΑΘΙΟΣ ΚΟΥΤΜΕΡΙΔΗΣ κατέθεσαν αναφορά με την οποία η Πανελλήνια Ομοσπονδία Συμβασιούχων Πυροσβεστών Πυρόσβεσης - Διάσωσης, ζητεί για την άμεση μονιμοποίηση των συμβασιούχων πυροσβεστών.
      22) Ο Βουλευτής Δράμας κ. ΧΡΗΣΤΟΣ ΑΗΔΟΝΗΣ κατέθεσε αναφορά με την οποία η Πανελλήνια Ομοσπονδία Συμβασιούχων Πυροσβεστών Πυρόσβεσης - Διάσωσης, ζητεί για την άμεση μονιμοποίηση των συμβασιούχων πυροσβεστών.
      23) Ο Βουλευτής Πρέβεζας κ. ΕΥΑΓΓΕΛΟΣ ΠΑΠΑΧΡΗΣΤΟΣ κατέθεσε αναφορά με την οποία η Πανελλήνια Ομοσπονδία Συμβασιούχων Πυροσβεστών Πυρόσβεσης - Διάσωσης, ζητεί για την άμεση μονιμοποίηση των συμβασιούχων πυροσβεστών.
      24) Η Βουλευτής Κέρκυρας κ. ΑΓΓΕΛΙΚΗ ΓΚΕΡΕΚΟΥ κατέθεσε αναφορά με την οποία η Πανελλήνια Ομοσπονδία Συμβασιούχων Πυροσβεστών Πυρόσβεσης - Διάσωσης, ζητεί για την άμεση μονιμοποίηση των συμβασιούχων πυροσβεστών.
      25) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Ανθοπαραγωγών Ιεράπετρας  ζητεί τη μείωση κατά 8% του συντελεστή όλων των εφοδίων των θερμοκηπίων.
      26) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία Καθηγητές των ΤΕΕ Νομού Λασιθίου υποβάλλουν προτάσεις τους για την αναβάθμιση του επιπέδου της Τεχνικής Επαγγελματικής Εκπαίδευσης.
      27) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία Καθηγητές των ΤΕΕ Νομού Λασιθίου ζητούν το διαχωρισμό των ειδικοτήτων των εκπαιδευτικών.
      28) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ κατέθεσαν αναφορά με την οποία ο Σύνδεσμος Πολιτικών Συνταξιούχων Νομού Ημαθίας ζητεί την ικανοποίηση οικονομικών και ασφαλιστικών αιτημάτων που αφορούν στους συνταξιούχους.
      29) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ κατέθεσαν αναφορά με την οποία οι Αγωνιστές της Εθνικής Αντίστασης Βέροιας ζητούν την ικανοποίηση αιτημάτων που αφορούν στη συνταξιοδότηση των αγωνιστών που είναι συνταξιούχοι του ΟΓΑ.
      30) Οι Βουλευτές κύριοι ΦΩΤΗΣ ΚΟΥΒΕΛΗΣ και ΑΘΑΝΑΣΙΟΣ ΛΕΒΕΝΤΗΣ κατέθεσαν αναφορά με την οποία η Πανελλήνια Ομοσπονδία Συνταξιούχων ΤΕΒΕ ζητεί την αύξηση των συντάξεων του ΤΕΒΕ.
      31) Οι Βουλευτές κύριοι ΑΛΕΞΑΝΔΡΟΣ ΑΛΑΒΑΝΟΣ και ΑΘΑΝΑΣΙΟΣ ΛΕΒΕΝΤΗΣ κατέθεσαν αναφορά με την οποία το Εργατοϋπαληλικό Κέντρο Αρκαδίας ζητεί την ικανοποίηση οικονομικών και ασφαλιστικών αιτημάτων που αφορούν στους εργαζόμενους του Νομού Αρκαδίας.
      32) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Ένωση Αγροτικών Συνεταιρισμών Μεραμβέλλου Λασιθίου ζητεί την παράταση της πρόσβασης στη βάση του συστήματος γεωγραφικών πληροφοριών του ελαιοκομικού τομέα.
      33) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Σητείας ζητεί χρηματοδότηση για τη διενέργεια σωστικών ανασκαφών μικρής κλίμακας, εντός του αρχαιολογικού χώρου ΠΕΤΡΑ Σητείας.
      34) Οι Βουλευτές κύριοι ΙΩΑΝΝΗΣ ΓΙΑΝΝΕΛΛΗΣ και ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία ο Έπαρχος Λήμνου ζητεί να απαλλαγούν από το σπατόσημο οι επιβάτες της αεροπορικής γραμμής Θεσσαλονίκης - Λήμνου.
      35) Ο Βουλευτής Λέσβου κ. ΙΩΑΝΝΗΣ ΓΙΑΝΝΕΛΛΗΣ κατέθεσε αναφορά με την οποία η Ένωση Αγροτικών Συνεταιρισμών Λήμνου ζητεί να χρηματοδοτηθούν οι απαραίτητες βελτιώσεις για την εύρυθμη λειτουργία του Σφαγείου Λήμνου.
      36) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στην καθυστέρηση στην στρεμματική ενίσχυση των σταφιδοπαραγωγών.
      37) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στο θέμα των ενστάσεων των ελαιοπαραγωγών για την πληρωμή των επιδοτήσεων.
      38) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στην καθυστέρηση στη σύνταξη του Αμπελουργικού  Μητρώου Νομού Λασιθίου.
      39) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία Αναπληρωτές Καθηγητές του Εργαστηρίου Ειδικής Επαγγελματικής Εκπαίδευσης και Κατάρτισης του Νομού Λασιθίου ζητούν τη σύνταξη πινάκων αναπληρωτών με βάση τα προσόντα και την προϋπηρεσία τους.
      40) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμος Ιεράπετρας Λασιθίου ζητεί τη δημιουργία του λιμανιού της Νότιας Κρήτης στην Ιεράπετρα Λασιθίου.
      41) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Αγροτικός Συνεταιρισμός Φούρνης «Η ΚΥΡΑΠΟΛΙΤΙΣΣΑ» ζητεί να μην έχει επιπτώσεις από την καθυστέρηση της αποστολής της δήλωσης μηνιαίας κατάστασης εργασιών του ελαιουργείου του Συνεταιρισμού Φούρνης.
      42) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας  που αφορά στην έλλειψη υποδομών τουρισμού στο Μακρύ Γιαλό Κρήτης.
      43) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Έπαρχος Θήρας ζητεί τη χρηματοδότηση του έργου της κατασκευής του Νέου Λιμένα Θήρας στη θέση Βλυχάδα.
      44) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία ο Δήμαρχος Τήνου ζητεί την ίδρυση ελαιοτριβείου στην Τήνο.
      45) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο Σύλλογος Υπαλλήλων Νομαρχιακής Αυτοδιοίκησης Ιωαννίνων ζητεί την εφαρμογή των διατάξεων του άρθρου 55 του Π.Δ. 410/1988 σε κατηγορία υπαλλήλων του Δημοσίου, Ν.Π.Δ.Δ. και ΟΤΑ.
      46) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία πρώην υπάλληλοι του Πανεπιστημιακού Νοσοκομείου Ιωαννίνων ζητούν την εργασιακή τους αποκατάσταση στο εν λόγω Νοσοκομείο.
      47) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία το Τμήμα Ηπείρου του Τεχνικού Επιμελητηρίου Ελλάδος ζητεί την επίλυση των προβλημάτων που αφορούν στην εξέλιξη και πρόοδο των έργων της Εγνατίας Οδού στην Ήπειρο.
      48) Οι Βουλευτές κύριοι ΑΛΕΞΑΝΔΡΟΣ ΑΛΑΒΑΝΟΣ και ΙΩΑΝΝΗΣ ΔΡΑΓΑΣΑΚΗΣ κατέθεσαν αναφορά με την οποία ο Δήμος Μήλου ζητεί να δοθεί λύση στο πρόβλημα της ανεπάρκειας πόσιμου ύδατος στο νησί της Μήλου.
      49) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία ο Πανελλήνιος Σύλλογος Γονέων και Κηδεμόνων Φοιτητών - Αποφοίτων «Ο Υψηλάντης» και η Πανελλήνια Επιτροπή Γονέων των Πτυχιούχων Γιατρών εκτός Ε.Ε. ζητούν την έκδοση συμπληρωματικής κατάστασης επιτυχόντων από το ΔΙΚΑΤΣΑ στις εξετάσεις της 22 και 23/11/2003.
      50) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΤΣΙΟΓΚΑΣ κατέθεσαν αναφορά με την οποία ο Δήμαρχος Μουρεσίου Μαγνησίας ζητεί να ιδρυθεί Λιμενικός Σταθμός στον Άγιο Ιωάννη.
      51) Οι Βουλευτές κύριοι ΕΛΠΙΔΑ ΠΑΝΤΕΛΑΚΗ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία η Πανελλήνια Ένωση Μηχανικών Εμπορικού Ναυτικού ζητεί τη μη αποδοχή του «Σχεδίου Ανάν» από το λαό της Κύπρου.
      52) Ο Βουλευτής Λέσβου κ. ΙΩΑΝΝΗΣ ΓΙΑΝΝΕΛΛΗΣ κατέθεσε αναφορά με την οποία το Επαρχιακό Συμβούλιο Λήμνου ζητεί την ακτοπλοϊκή σύνδεση της Λήμνου με την Κύμη και τα Μουδανιά.
      53) Ο Βουλευτής Λέσβου κ. ΙΩΑΝΝΗΣ ΓΙΑΝΝΕΛΛΗΣ κατέθεσε αναφορά με την οποία η Ένωση Καταναλωτών  Λέσβου αναφέρεται στις ιδιαιτερότητες της Αγοράς των παραμεθόριων περιοχών.
      54) Ο Βουλευτής Λέσβου κ. ΙΩΑΝΝΗΣ ΓΙΑΝΝΕΛΛΗΣ κατέθεσε αναφορά με την οποία το Σωματείο Παραγωγών Κηπευτικών Νομού Λέσβου «Ο ΑΓΙΟΣ ΤΡΥΦΩΝ» ζητεί να χορηγηθεί στα μέλη του τράνζιτ πετρέλαιο για τη θέρμανση των θερμοκηπίων.
      55) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στις προτάσεις των Ενώσεων Αγροτικών Συνεταιρισμών Νομού Λασιθίου για την επιδότηση του ελαιολάδου.
      56) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά στα προβλήματα καταχώρησης στοιχείων στο ελαιοκομικό Μητρώο Λασιθίου.
      57) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας που αφορά οικονομικά και υπηρεσιακά ζητήματα του Συνδέσμου Πολιτικών Συνταξιούχων Νομού Λασιθίου.
      Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
      1. Στην με αριθμό 25/30-3-04 ερώτηση του Βουλευτή κ. Ευάγγελου Βενιζέλου δόθηκε με το υπ’ αριθμ. ΥΠΠΟ/ΓΡ.ΑΝ.ΥΠ/Κ.Ε/3/5-4-04 έγγραφο από την Αναπληρωτή Υπουργό Πολιτισμού η ακόλουθη απάντηση:
      «Σε απάντηση της υπ' αριθμ. 25/30.03.2004 ερώτησης του Βουλευτή κ. Ευάγγελου Βενιζέλου, σας γνωρίζουμε τα εξής:
      	Η νέα ηγεσία καταβάλει κάθε δυνατή προσπάθεια να δεσμεύσει τις κατασκευαστικές εταιρείες με συγκεκριμένα χρονοδιαγράμματα, γιατί όπως γνωρίζετε υπάρχουν έργα, οι προθεσμίες των οποίων έχουν μετατεθεί χρονικά έως και 10 φορές.
      Προσπαθεί επίσης να εγκρίνει τις ΣΑΕ του Υπουργείου για το 2004, οι οποίες, όχι μόνο δεν έχουν εγκριθεί, αλλά για την χρηματοδότησή τους απαιτούν μεγαλύτερα ποσά του εγκριθέντος προϋπολογισμού. Γνωρίζετε ότι το Πρόγραμμα Δημοσίων Επενδύσεων που χρηματοδοτεί τα Ολυμπιακά Έργα του Υπουργείου Πολιτισμού προβλέπει για το έτος 2004 388 εκ. Ευρώ όταν οι απαιτήσεις πληρωμών για το 2004, όπως έχουν διαμορφωθεί πριν την 8η Μαρτίου, υπερβαίνουν το 1 δις. Ευρώ, σύμφωνα με τα επίσημα στοιχεία των υπηρεσιών.
      Οι όποιες αλλαγές ή επεμβάσεις, όπου χρειάζονται, είναι ουσιαστικής σημασίας και δεν είναι θέμα επικοινωνιακής τακτικής.
      Η Αναπληρωτής Υπουργός
      ΦΑΝΗ ΠΕΤΡΑΛΙΑ-ΠΑΛΛΗ»
      2. Στην με αριθμό 35/31-3-04 ερώτηση του Βουλευτή κ. Φώτη Κουβέλη δόθηκε με το υπ’ αριθμ. 11/7-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στη παραπάνω ερώτηση που κατέθεσε ο Βουλευτής κ. Φ. Κουβέλης, για τα θέματα της αρμοδιότητάς μας, σας πληροφορούμε τα εξής:
      Η έπαυλη της οικογένειας Συγγρού βρίσκεται στο βορειότερο τμήμα του ομωνύμου κτήματος, την ευθύνη διαχείρισης του οποίου έχει σήμερα, κατά τους όρους του κληροδοτήματος, το Ινστιτούτο Γεωπονικών Επιστημών (ΙΓΕ), που είναι εγκατεστημένο στην ίδια περιοχή και εποπτεύεται από το Υπουργείο Αγροτικής Ανάπτυξης και Τροφίμων.
      Προωθούμε τις διαδικασίες για τη διασφάλιση των σχετικών πιστώσεων που θα μας επιτρέψουν να προχωρήσουμε άμεσα σε διαγωνισμό για εκπόνηση μελέτης βάσει της οποίας θα γίνουν οι απαραίτητες εργασίες για την προστασία του ιστορικού αυτού κτιρίου καθώς και ενός ναού γοτθικού ρυθμού, μοναδικού στην Ελλάδα.
      Ο προσδιορισμός της χρήσης της έπαυλης θα αποφασιστεί από το Δ.Σ. του παραπάνω νομικού προσώπου και πάντα μέσα στο πνεύμα της διαθήκης της διαθέτιδος Ιφ. Συγγρού.
      Ο Υπουργός
      Σ. ΤΣΙΤΟΥΡΙΔΗΣ»
      3. Στην με αριθμό 19/29-3-04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. 9/7-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσε ο Βουλευτής κ. Μ. Καρχιμάκης, για τα θέματα της αρμοδιότητάς μας, σας πληροφορούμε τα εξής:
      Οι δραστηριότητες, οι οποίες μνημονεύονται και χρηματοδοτούνται από το Ευρωπαϊκό Γεωργικό Ταμείο Προσανατολισμού & Εγγυήσεων - Τμήμα Προσανατολισμού, έχουν αποκεντρωθεί και υπεύθυνος Φορέας έγκρισης, παρακολούθησης και υλοποίησης είναι η Διαχειριστική Αρχή Π.Ε.Π.-Κρήτης.
      Για την ένταξη του έργου της λιμνοδεξαμενής Ζού Σητείας στο ΙΙΙ ΠΕΠ Κρήτης, αρμόδια Υπηρεσία είναι η Διαχειριστική Αρχή Περιφέρειας Κρήτης, η οποία μέχρι σήμερα δεν έχει υποβάλει στην αρμόδια Υπηρεσία του Υπουργείου μας τα Τεχνικά Δελτία του έργου, προκειμένου να υπάρξει η απαραίτητη γνωμοδότηση του Υπουργείου Αγροτικής Ανάπτυξης και Τροφίμων, σύμφωνα με το άρθρο 5 Παράγραφος 2 του Ν. 2860/2000.
      Ο Υπουργός
      Σ. ΤΣΙΤΟΥΡΙΔΗΣ»
      4. Στην με αριθμό 5/23-3-2004 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. 15666/8-4-04 έγγραφο από τον Υπουργό Οικονομίας και Οικονομικών η ακόλουθη απάντηση:
      «Σε απάντηση της ανωτέρω Ερώτησης που κατέθεσε στη Βουλή ο Βουλευτής κ. Μ. Καρχιμάκης με θέμα την εκπόνηση ειδικού αναπτυξιακού προγράμματος στο Οροπέδιο Λασιθίου, σας πληροφορούμε τα εξής:
      Α. Οι βασικοί άξονες, πάνω στους οποίους θα στηριχθεί το αναπτυξιακό πρόγραμμα για το Οροπέδιο Λασιθίου, το οποίο, λόγω της αναπτυξιακής πολιτικής που ακολουθήθηκε τα τελευταία χρόνια, οδηγήθηκε σε οικονομικό μαρασμό, κοινωνική υπανάπτυξη και σημαντική πληθυσμιακή μείωση, είναι δύο:
      1. Άξονας Γεωργίας-Κτηνοτροφίας με στόχο την:
      	- Ανάδειξη και προώθηση των γεωργικών προϊόντων με έμφαση στη διαμόρφωση ενιαίου σχεδίου αγροτικής ανάπτυξης για την παραγωγή τοπικών προϊόντων.
      	- Ένταξη της περιοχής του Οροπεδίου στους Ορεινούς Όγκους με ταυτόχρονη εκπόνηση ολοκληρωμένων προγραμμάτων παρεμβάσεων στο πλαίσιο της ένταξης αυτής.
      	-Αξιοποίηση ευρωπαϊκών προγραμμάτων για τη στήριξη των αγροτικών φορέων και την άμεση χρηματοδότηση ιδιωτών αγροτών.
      	- Οργάνωση της κτηνοτροφίας με επίκεντρο τη χωρική κατανομή και την ανάπτυξη των υφιστάμενων δομών με περιβαλλοντικά και λειτουργικά κριτήρια.
      2. Άξονα, Τουρισμού-Πολιτισμού με στόχο την:
      	- Ολοκληρωμένη ανάπτυξη της ορεινής περιοχής του Οροπεδίου με δημιουργία δομών οικολογικού, ορεινού αγροτουρισμού κατόπιν ειδικού σχεδιασμού.
      - Προστασία των περιοχών με ιδιαίτερη οικολογική και πολιτισμική αξία (Σπήλαιο Δικταίον Αντρον, περίφημοι μύλοι του Οροπεδίου) με σκοπό την ορθή διαχείρισή τους και στόχο την προστασία τους ως εθνικό απόθεμα και την εκμετάλλευσή τους από τους τοπικούς φορείς.
      Β. Η υλοποίηση του αναπτυξιακού αυτού προγράμματος θα είναι εφικτή εντός του προβλεπόμενου χρόνου, δεδομένου ότι στηρίζεται στις δυνατότητες υφιστάμενων μηχανισμών χρηματοδότησης όπως είναι:
      - Οι κοινοτικές πρωτοβουλίες ιδίως η Κ. Π. Leader Plus
      - Το Ταμείο Συνοχής
	- Το Γ΄ Κ.Π.Σ.
Ο Υπουργός
Γ. ΑΛΟΓΟΣΚΟΥΦΗΣ»
      5. Στην με αριθμό 15/29-3-2004 ερώτηση του Βουλευτή κ. Ανδρέα Μακρυπίδη δόθηκε με το υπ’ αριθμ. 8/7-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στην παραπάνω ερώτηση που κατέθεσε σ Βουλευτής κ. Α. Δ. Μακρυπίδης, σας πληροφορούμε τα εξής:
      Με τον Καν. 1782/03, ο οποίος υιοθετήθηκε τον Ιούνιο του 2003, καθιερώθηκε η πλήρης απoδέσμευση των ενισχύσεων από την παραγωγή, για μια σειρά προϊόντων. Ο Κανονισμός αυτός όμως, δίνει την δυνατότητα στο Κράτος-Μέλος να εφαρμόσει, εάν το επιθυμεί, την μερική αποδέσμευσή δηλαδή ένα μέρος των επιδoτήσεων να το συσχετίζει με την παραγωγή του συγκεκριμένου προϊόντος.
      Με την πρόταση της Ε. Επιτροπής για τα Μεσογειακά Προϊόντα, η συζήτηση της οποίας βρίσκεται σε τελικό στάδιo δεν παρέχεται η δυνατότητα εφαρμογής της μερικής αποδέσμευσης των ενισχύσεων στον τομέα του καπνού. Με αυτόν τον τρόπο υπάρχει ενδεχόμενο να τεθεί σε κίνδυνο η συνέχιση της παραγωγής καπνού τουλάχιστον για ορισμένες περιοχές και για ορισμένες ποικιλίες. Την άποψη αυτή συμμερίζεται μεγάλο μέρος των καπνοπαραγωγών και άλλων εμπλεκομένων στον τομέα. Επίσης την συμμερίζονται άλλα Κ-Μ καθώς και το Ευρωπαϊκό Κοινοβούλιο.
      Στο Συμβούλιο Υπουργών της 22-23/3/04, μεταξύ άλλων σημείων, που υποστηρίξαμε, τονίσαμε με έμφαση την ανάγκη να υπάρξει η δυνατότητα για ένα Κ-Μ, εφόσον το επιθυμεί, να εφαρμόσει καθεστώς μερικής αποδέσμευσης και στον καπνό, δηλαδή να υπάρξει ρύθμιση παρόμοια με αυτήν που έχει προβλεφθεί και για τους, ήδη αναθεωρηθέντες τομείς.
      Πιστεύουμε ότι με αυτόν τον τρόπο θα έχoυμε την δυνατότητα να διασφαλίσουμε, καλύτερα τα συμφέροντα των Ελλήνων, καπνοπαραγωγών, εάν κρίνουμε ότι αυτά διακυβεύονται με τον ένα ή τον άλλο τρόπο.
      Την θέση αυτή - θα προβάλλουμε και στο προσεχές Συμβούλιο Υπουργών (19-4-2004) και ελπίζουμε να το επιτύχουμε συνεργαζόμενοι και με άλλα παραγωγά K-M.
      Όσον αφορά την διασφάλιση εμπορικής τιμής στα καπνά, σας γνωρίζουμε ότι οι διαμορφωθείσες μέχρι σήμερα τιμές αγοράς στο καθεστώς του καπνού στο Νομό Αιτωλοακαρνανίας παρουσιάζουν σε σχέση με την περασμένη εσοδεία μία μείωση κατά μέσο όρο 20% στην ποικιλία Βιρτζίνια, 7% στην ποικιλία Tσεμπέλια, 45% στην ποικιλία Σοχούμ (Σ 79) και αντίθετα μία αύξηση κατά 20% στην ποικιλία Μυρ. Αγρινίου.
      Είναι γνωστό, ότι οι τιμές αγοράς επηρεάζονται από τους παράγοντες που ισχύουν στην αγορά και κυρίως από την ποιότητα, την προσφορά και τη ζήτηση. Ειδικότερα στον καπνό οι τιμές αυτές αποτελούν συνάρτηση της ποιότητας και των συμβατικών τιμών που, έχουν συμφωνηθεί στις συμβάσεις καλλιέργειας.
      Επειδή ισχύει η υποχρέωση της τήρησης των συμβατικών όρων, παρέχεται η δυνατότητα στον παραγωγό να καταθέσει ένσταση, εφόσον εκτιμά ότι ο αγοραστής δεν αξιολόγησε σωστά, την ποιότητα του καπνού του. Η ένσταση αυτή αποσκοπεί στην διαπίστωση της αναλογούσης εμπορικής τιμής. και συνεπώς στην διασφάλιση του εισοδήματος του καπνοπαραγωγού.
      Με βάση τα μέτρα που έχουν ληφθεί με διατάξεις εθνικού χαρακτήρα και τα οποία ισχύουν, επί σειρά ετών, οι ενστάσεις εξετάζονται από 3μελή επιτροπή που έχει συσταθεί από την αρμόδια Νομαρχιακή Αυτοδιοίκηση και το αποτέλεσμά της είναι δεσμευτικό για τους συμβαλλόμενους: .
      Από τα αποτελέσματα της εξέτασης των ενστάσεων δεν προκύπτουν ουσιώδεις διαφοροποιήσεις ως προς τις καταβαλλόμενες εμπορικές τιμές.
      Ο Υπουργός
      Σ. ΤΣΙΤΟΥΡΙΔΗΣ»
      6. Στην με αριθμό 9/23-3-04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
      «Απαντώντας στη παραπάνω ερώτηση που κατέθεσε ο Βουλευτής Κ. Μ. Καρχιμάκης, σας πληροφορούμε τα εξής:
      Στα πλαίσια των Κοινοτικών Κανονισμών και των Εθνικών διατάξεων που διέπουν το καθεστώς ενίσχυσης στην παραγωγή ελαιολάδου, το Υπουργείο Γεωργίας εξέδωσε την υπ' αριθ. 271063/09-10-03 απόφαση, η οποία τροποποιήθηκε με την υπ' αριθ. 216847/22-01-04 ομοία και με την οποία θεσπίστηκαν τα κριτήρια για τον προσδιορισμό των αποδεκτών προς ενίσχυση ποσοτήτων ελαιολάδου.
      Σύμφωνα με την απόφαση αυτή, λαμβάνονται υπόψη πέραν των αποτελεσμάτων των θεσμοθετημένων ελέγχων, από τις Εθνικές και Κοινοτικές διατάξεις και τα αποτελέσματα των διασταυρωτικών μηχανογραφικών ελέγχων, που διεξάγονται στα αρχεία των στοιχείων των ελαιοτριβείων, των αιτήσεων ενίσχυσης, των αποζημιώσεων από ΕΛΓΑ & ΠΣΕΑ, καθώς και των στοιχείων, όπως καταγράφηκαν από το Σύστημα Γεωγραφικών Πληροφοριών στον Ελαιοκομικό Τομέα.
      Η προκαταβολή καταβάλλεται σε όλους τους δικαιούχους που υπέβαλαν αίτηση ενίσχυσης και ειδικότερα:
      - Στους δικαιούχους των οποίων τα υποβληθέντα δικαιολογητικά πληρούν τις προϋποθέσεις του άρθρου 2 της υπ' αριθ. 216847/22-01-04 απόφασης του Υπουργού Γεωργίας, χορηγείται άμεσα χωρίς καθυστέρηση η προκαταβολή για όλη την ποσότητα ελαιολάδου.
      - Στους δικαιούχους των οποίων τα υποβληθέντα δικαιολογητικά δεν πληρούν τις προϋποθέσεις της υπ' αριθ. 271063/09-10-03 απόφασης του Υπουργού Γεωργίας και αντίστοιχες ποσότητες δεν ελήφθησαν υπόψη για τον προσδιορισμό της προς ενίσχυση ποσότητας ελαιολάδου, χορηγείται άμεσα ενίσχυση για τις ποσότητες που έχουν καθοριστεί ως αποδεκτές προς ενίσχυση.
      Οι παραγωγοί που δεν συμφωνούν με τα ευρήματα του ελέγχου, έχουν δικαίωμα υποβολής ένστασης. Η εξέταση των ενστάσεων καθορίζεται με την υπ' αριθ. 216796/12-01-04 (όμοια η υπ' αριθμ. 216847/ 22-01-04) απόφαση του Υπουργού Γεωργίας και αφορά το σύνολο της αιτηθείσας ποσότητας.
      Στο Νομό Λασιθίου για την ελαιοκομική περίοδο 2002/2003 έχουν κατατεθεί 21.742 αιτήσεις οικονομικής ενίσχυσης στην παραγωγή ελαιολάδου που αντιπροσωπεύουν σε ποσότητα ελαιολάδου 27.987.963 κιλά.
      Μέχρι 31-3-04 έχουν εκδοθεί από τον ΟΠΕΚΕΠΕ εντολές πληρωμής ύψους 26.746.795,91 € οι οποίες αφορούν 21.520 παραγωγούς και ποσότητα ελαιολάδου 26.746.795,91 κιλών μαζί με το αναλογούν πυρηνέλαιο.
      Επίσης, μετά τον έλεγχο των ενστάσεων που υποβλήθηκαν από 1.518 ελαιοπαραγωγούς της ΕΑΣ Σητείας, εκδόθηκε η υπ' αριθμ. 241402/03-03-04 Απόφαση του Υπουργού Γεωργίας, με την οποία εγκρίθηκε ποσότητα 1.893.299 κιλών ελαιολάδου πλέον του αναλογούντος πυρηνελαίου.
      Επιπλέον, εκκρεμούν οι πληρωμές 145 μεμονωμένων ελαιοπαραγωγών για 79.958 κιλά ελαιολάδου καθώς και ο έλεγχος των ενστάσεων που υποβλήθηκαν από α) 813 παραγωγούς της ΕΑΣ Ιεράπετρας για ποσότητα 786.664 κιλών, β) 1.270 παραγωγούς της ΕΑΣ Μεραμβέλου για ποσότητα 1.118.250 κιλών, γ) 182 παραγωγούς της ΕΑΣ Λασιθίου για ποσότητα 33.357 κιλών και δ) 1.254 παραγωγούς της ΕΑΣ Σητείας για ποσότητα ελαιολάδου 1.483.165 κιλών.
      Ο Υπουργός
      Σ. ΤΣΙΤΟΥΡΙΔΗΣ»
      7. Στην με αριθμό 29/31-3-04 ερώτηση του Βουλευτή κ. Κωνσταντίνου Σπηλιόπουλου δόθηκε με το υπ’ αριθμ. 10/7-4-04 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
     «Απαντώντας στην παραπάνω ερώτηση που κατέθεσε ο Βουλευτής κ. Κων/νος Σπηλιόπουλος, σας πληροφορούμε τα εξής:
     Οι 23 ελαιοπαραγωγοί της ΕΑΣ Αιγίου, οι οποίοι εντάχθηκαν στο καθεστώς της πρόωρης συνταξιοδότησης δικαιούνται την επιδότηση ελαιολάδου μόνο για την περίοδο 2002-2003. Οι φάκελοι με τα σχετικά δικαιολογητικά υποβλήθηκαν στον, ΟΠΕΚΕΠΕ και θα προωθηθούν προς έκδοση εντολής πληρωμής σύντομα.
     Το υπόλοιπο ποσό της επιδότησης στους δικαιούχους ελαιοπαραγωγούς της ΕΑΣ Αιγίου, θα καταβληθεί μετά την ολοκλήρωση των ελέγχων που ήδη πραγματοποιούνται από επιτροπές της Περιφερειακής Δ/νσης Δυτικής Ελλάδος του ΟΠΕΚΕΠΕ σε συνεργασία με την ΕΑΣ Αιγίου και την υποβολή των σχετικών φακέλων από την ΕΑΣ, μέσω της Δ/νσης Αγροτικής Ανάπτυξης Αχαΐας, για τις δικαιούμενες ποσότητες ελαιολάδου που θα προκύψουν από τον έλεγχο.
     Ο Υπουργός
     Σ. ΤΣΙΤΟΥΡΙΔΗΣ»
      8. Στην με αριθμό 17/29-3-04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. 4Β/6-4-2004 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
     «Σε απάντηση στην ερώτηση με αριθμό πρωτοκόλλου 17, που κατατέθηκε στη Βουλή στις 29.03.2004 από το Βουλευτή κ. Μιχ. Καρχιμάκη, έχουμε την τιμή να σας ενημερώσουμε για τα ακόλουθα:
     Πράγματι, υπάρχει σχέδιο εισήγησης σχετικά με τις εμπράγματες αξιώσεις του Δημοσίου στις εκτός σχεδίου πόλεως περιοχές που συνέταξε επιστημονική επιτροπή η οποία είχε αναλάβει την υποστήριξη της αναφερθείσας διακομματικής επιτροπής της Βουλής.
     Το σχέδιο αυτό ήδη μελετάται από τη νέα ηγεσία του Υπουργείου και σε εύλογο χρόνο θα ενημερωθείτε για τις προθέσεις μας σχετικά με αυτό.
     Ο Υπουργός
     Γ. ΣΟΥΦΛΙΑΣ»
      9. Στην με αριθμό 16/29-3-04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. 3Β/6-4-2004 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
     «Απαντώντας στην ερώτηση με αριθμό 16 που κατατέθηκε στις 29-3-04 από το Βουλευτή Μιχάλη Καρχιμάκη, σας πληροφορούμε ότι:
     Η νέα Κυβέρνηση αφού καταγράψει, ιεραρχήσει και αξιολογήσει όλα τα υπάρχοντα θέματα και αφού συνεκτιμήσει όλες τις παραμέτρους και συνιστώσες τους, θα προχωρήσει, σε όλες τις απαιτούμενες ενέργειες για τη βέλτιστη αντιμετώπισή τους.
     Ο Υπουργός
     Γ. ΣΟΥΦΛΙΑΣ»
     10. Στην με αριθμό 6/23-3-04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. 29813/ΙΗ/8-4-04 έγγραφο από την Υπουργό Εθνικής Παιδείας και Θρησκευμάτων η ακόλουθη απάντηση:
     «Απαντώντας στην ερώτηση με αριθμό 6/23-3-2004 την οποία κατέθεσε ο Βουλευτής κ. Μιχ. Καρχιμάκης και αφορά στην ίδρυση Πανεπιστημιακών Σχολών στο Νομό Λασιθίου, σας γνωρίζουμε ότι οι ιδρύσεις νέων Τμημάτων στη χώρα θα μελετηθούν από το ΥΠΕΠΘ αφού θα έχουν υποβληθεί οι προτάσεις των οικείων Ιδρυμάτων και εφόσον υπάρχει η απαραίτητη υποδομή για τη λειτουργία τους.
     Η Υπουργός
     ΜΑΡΙΕΤΤΑ ΓΙΑΝΝΑΚΟΥ»
     11. Στην με αριθμό 8/23-3-04 ερώτηση του Βουλευτή κ. Μιχάλη Καρχιμάκη δόθηκε με το υπ’ αριθμ. 29814/ΙΗ/8-4-04 έγγραφο από την Υπουργό Εθνικής Παιδείας και Θρησκευμάτων η ακόλουθη απάντηση:
     «Απαντώντας στην ερώτηση με αριθμό 8/23-3-2004 την οποία κατέθεσε ο Βουλευτής κ. Μιχ. Καρχιμάκης και σε ό,τι αφορά στα θέματα της αρμοδιότητάς μας και ειδικότερα στην ίδρυση Γεωπονικής Σχολής στην Ιεράπετρα Ν. Λασιθίου, σας γνωρίζουμε ότι ιδρύσεις νέων Τμημάτων στη χώρα θα μελετηθούν από το ΥΠΕΠΘ, αφού θα έχουν υποβληθεί οι προτάσεις των οικείων Ιδρυμάτων και εφόσον υπάρχει η απαραίτητη υποδομή για τη λειτουργία τους.
     Η Υπουργός
     ΜΑΡΙΕΤΤΑ ΓΙΑΝΝΑΚΟΥ»).
      ΠΡΟΕΔΡΟΣ ( Άννα Μπενάκη - Ψαρούδα): Ευχαριστούμε πολύ.
      Έχω την τιμή να ανακοινώσω στο Σώμα ότι: 
      	α) Με την υπ’ αριθμόν  3803/3079 από 16.4.2004 απόφαση της Προέδρου της Βουλής συγκροτήθηκαν οι προβλεπόμενες από τα άρθρα 31 και 32 του Κανονισμού της Βουλής Διαρκείς Επιτροπές. 
      	β) Με την υπ’ αριθμόν 3804/3080 από 16.4.2004 απόφαση της Προέδρου της Βουλής συγκροτήθηκαν οι προβλεπόμενες από το άρθρο 43Α του Κανονισμού της Βουλής Ειδικές Μόνιμες Επιτροπές.
      	γ) Με την υπ’ αριθμόν 3806/3082 από 16.4.2004 απόφαση της Προέδρου της Βουλής συγκροτήθηκε η προβλεπόμενη από το άρθρο 32Α του Κανονισμού της Βουλής Ειδική Διαρκής Επιτροπή Ευρωπαϊκών Υποθέσεων.
      	δ) Με την υπ’ αριθμόν 3808/3084 από 16.4.2004 απόφαση της Προέδρου της Βουλής συγκροτήθηκαν οι προβλεπόμενες από το άρθρο 46 του Κανονισμού της Βουλής Επιτροπές Εσωτερικών Θεμάτων της Βουλής. 
      	Οι σχετικές αποφάσεις θα καταχωρισθούν στα Πρακτικά της σημερινής συνεδρίασης. 
      	(Οι προαναφερθείσες αποφάσεις καταχωρίζονται στα Πρακτικά και έχουν ως εξής:
«Αθήνα,  16 /4/2004
      
      Πρωτ: 3806
      Αριθμ.
      Διεκπ: 3082
      ΑΠΟΦΑΣΗ
ΘΕΜΑ: 	Σύσταση της Ειδικής Διαρκούς Επιτροπής Ευρωπαϊκών Υποθέσεων 
      
      Η ΠΡΟΕΔΡΟΣ
      ΤΗΣ ΒΟΥΛΗΣ ΤΩΝ ΕΛΛΗΝΩΝ
      ΄Εχοντας υπόψη:
      1. τις διατάξεις του άρθρου 32Α, σε συνδυασμό με τις διατάξεις των άρθρων 29 παρ. 5  και 31, του Κανονισμού της Βουλής (Mέρος Κοινοβουλευτικό),
      2. την υπ’  αριθμ. 3805/3081 16/4/2004 απόφαση της Προέδρου της Βουλής, περί ορισμού του Α΄ Αντιπροέδρου της Βουλής κ. Σωτήριου Χατζηγάκη, ως Προέδρου της Ειδικής Διαρκούς Επιτροπής Ευρωπαϊκών Υποθέσεων,
      3. τις υπ’ αριθμ. 1 έως 4 επιστολές της Προέδρου της Βουλής προς τους Προέδρους των Κοινοβουλευτικών Ομάδων,
      4. τις έγγραφες υποδείξεις των Κοινοβουλευτικών Ομάδων,
      
      α π ο φ α σ ί ζ ο υ μ ε,
      συνιστούμε την προβλεπόμενη από το άρθρο 32Α του Κανονισμού της Βουλής Ειδική Διαρκή Επιτροπή Ευρωπαϊκών Υποθέσεων, ως ακολούθως:
                ΕΙΔΙΚΗ  ΔΙΑΡΚΗΣ ΕΠΙΤΡΟΠΗ  ΕΥΡΩΠΑΪΚΩΝ ΥΠΟΘΕΣΕΩΝ
      1. Χατζηγάκης Σωτήριος, Πρόεδρος
      2. Αδρακτάς Παναγιώτης
      3. Βούλτεψη Σοφία
      4. Γκιουλέκας Κωνσταντίνος
      5. Καλαντζάκου Σοφία
      6. Καλλιώρας Ηλίας
      7. Καρράς Κωνσταντίνος 
      8. Καρύδη Χρυσή 
      9. Κωνσταντάρας Δημήτριος
      10. Μητσοτάκης Κυριάκος
      11. Μπεκίρης Μιχαήλ
      12. Παπαγεωργίου Γεώργιος
      13. Παπακώστα – Σιδηροπούλου Αικατερίνη
      14. Ράπτη Ελένη
      15. Σαλμάς Μάριος
      16. Τασούλας Κωνσταντίνος
      17. Χαρακόπουλος Μάξιμος
      18. Χωματάς Ιωάννης
      19. Αλευράς Αθανάσιος 
      20. Ανδρουλάκης Δημήτριος 
      21. Αποστολάκη Μαρία – Ελένη 
      22. Δημαράς Ιωάννης 
      23. Διαμαντοπούλου Άννα 
      24. Παπαϊωάννου Μιλτιάδης 
      25. Παπαντωνίου Ιωάννης 
      26. Παπουτσής Χρήστος 
      27. Σπηλιόπουλος Κωνσταντίνος 
      28. Τσούρας Αθανάσιος 
      29. Χρυσοχοΐδης Μιχαήλ 
      30. Σκυλλάκος Αντώνιος 
      31. Αλαβάνος Αλέξανδρος 
      
      	Η ΠΡΟΕΔΡΟΣ ΤΗΣ ΒΟΥΛΗΣ
      
      
      	ΑΝΝΑ ΜΠΕΝΑΚΗ - ΨΑΡΟΥΔΑ
      Αθήνα,                    16/4/ 2004
       
      
                                                                                        Πρωτ.:3803
                                                                                   Αριθμ.
                                                                                   Διεκπ.: 3079
      ΑΠΟΦΑΣΗ
      
      ΘΕΜΑ: Σύσταση και συγκρότηση των  Διαρκών Επιτροπών της Ολομέλειας της Βουλής
      Η ΠΡΟΕΔΡΟΣ
      ΤΗΣ ΒΟΥΛΗΣ ΤΩΝ ΕΛΛΗΝΩΝ
      
      Έχοντας υπόψη:
      
      1. Τις διατάξεις του άρθρου 68 του Συντάγματος και τις διατάξεις των άρθρων 31 και 32,  σε συνδυασμό με το άρθρο 29 παρ. 5, του Κανονισμού της Βουλής (Μέρος Κοινοβουλευτικό),
      2. την υπ’ αριθμ. 2907/2369 από 19 Μαρτίου 2004 απόφαση, περί καθορισμού αρμοδιότητας διαρκούς επιτροπής για το Υπουργείο Τουρισμού,
      3. τις από 1 έως 4 επιστολές της Προέδρου της Βουλής προς τους Προέδρους των Κοινοβουλευτικών Ομάδων,
      4. τις έγγραφες υποδείξεις των Κοινοβουλευτικών Ομάδων,
      5. τις δηλώσεις των ανεξαρτήτων Βουλευτών,
      
      α π ο φ α σ ί ζ ο υ μ ε,
      
      συνιστούμε τις προβλεπόμενες από τα άρθρα 31 και 32 του Κανονισμού της Βουλής Διαρκείς Επιτροπές της Ολομέλειας της Βουλής για την  Α’  Σύνοδο της  ΙΑ’ Βουλευτικής  Περιόδου, που συγκροτούνται ως ακολούθως:
      
ΕΠΙΤΡΟΠΗ ΜΟΡΦΩΤΙΚΩΝ ΥΠΟΘΕΣΕΩΝ
      
           Αρμόδια για τα Υπουργεία:
      α) Εθνικής Παιδείας και Θρησκευμάτων & β) Πολιτισμού
              1. Αχμέτ Ιλχάν
              2. Βασιλείου Γεώργιος
              3. Γιαννέλης - Θεοδοσιάδης Ιωάννης
              4. Δαϊλάκης Σταύρος
              5. Δεικτάκης Γεώργιος
              6. Ιωαννίδης Ιωάννης
              7. Καλογήρου Χριστιάνα
              8. Κανελλοπούλου Κρινιώ
              9. Καραγκούνης Ανδρέας
              10. Καρράς Κωνσταντίνος
              11. Καρύδη Χρυσή
              12. Κιλτίδης Κωνσταντίνος
              13. Κόλλια - Τσαρουχά Μαρία
              14. Κουντουρά Έλενα
              15. Κουράκος Ιωάννης 
              16. Μακρή – Θεοφίλου Ζωή 
              17. Μπερνιδάκη - Άλντους Ελευθερία
              18. Παπαδημητρίου Ελισάβετ
              19. Παπαδόπουλος Μιχαήλ
              20. Παπακώστα – Σιδηροπούλου Αικατερίνη
              21. Πάππας Βασίλειος
              22. Σαλμάς Μάριος
              23. Σπηλιόπουλος Αναστάσιος
              24. Σπηλιωτόπουλος Αριστόβουλος
              25. Τζαννετάκης Τζαννής
              26. Τσαλίδης Φίλιππος
              27. Φωτιάδης Ηλίας 
              28. Χαλκίδης Μιχαήλ
              29. Αηδόνης Χρήστος
              30. Αλευράς Αθανάσιος
              31. Ανδρουλάκης Δημήτριος
              32. Βέρρας Μιλτιάδης
              33. Γκερέκου Αγγελική
              34. Δαμανάκη Μαρία
              35. Δημαράς Ιωάννης
              36. Έξαρχος Βασίλειος
              37. Κατσιφάρας Απόστολος 
              38. Κούρκουλα Ελένη
              39. Λιάνης Γεώργιος
              40. Μανωλιά Χρυσάνθη
              41. Μπόλαρης Μάρκος
              42. Παντούλας Μιχαήλ
              43. Ράπτη Αναστασία – Συλβάνα
              44. Σπηλιόπουλος Κωνσταντίνος
              45. Τζάκρη Θεοδώρα
              46. Φούρας Ανδρέας
              47. Χυτήρης Τηλέμαχος
              48. Πατσιλινάκος Ιωάννης
              49. Χουρμουζιάδης Γεώργιος
              50. Κωνσταντόπουλος Νικόλαος
      
      
ΕΠΙΤΡΟΠΗ ΕΘΝΙΚΗΣ ΑΜΥΝΑΣ ΚΑΙ ΕΞΩΤΕΡΙΚΩΝ ΥΠΟΘΕΣΕΩΝ
        
           Αρμόδια για τα Υπουργεία:
      α) Εθνικής Άμυνας, β) Εξωτερικών, γ) Μακεδονίας- Θράκης & δ) Αιγαίου & Nησιωτικής Πολιτικής
      
         1. Βούλτεψη Σοφία
         2. Γιαννέλης - Θεοδοσιάδης Ιωάννης
         3. Ζαχαράκης Κωνσταντίνος
         4. Ζώης Χρήστος
         5. Καλαντζής Γεώργιος
         6. Καλλιώρας Ηλίας
         7. Καμμένος Παναγιώτης
         8. Κανελλοπούλου Κρινιώ
         9. Κασσίμης Θεόδωρος
         10. Κεδίκογλου Συμεών
         11. Κεφαλογιάννης Ιωάννης
         12. Κορτσάρης Νικόλαος
         13. Μαγγίνας Βασίλειος
         14. Μανούσου – Μπινοπούλου Αριάδνη
         15. Μαντούβαλος Πέτρος
         16. Μεϊμαράκης Ευάγγελος
         17. Μπεκίρης Μιχαήλ
         18. Παπαδόπουλος Μιχαήλ
         19. Πολύδωρας Βύρων
         20. Πολύζος Ευάγγελος
         21. Ράπτη Ελένη
         22. Σκρέκας Θεόδωρος
         23. Τζαμτζής Ιορδάνης
         24. Τσιπλάκης Κωνσταντίνος
         25. Χαϊτίδης Ευγένιος
         26. Χρύσης Βασίλειος
         27. Χωματάς Ιωάννης
         28. Αντωνίου Αντωνία
         29. Αποστολάκη Ελένη-Μαρία
         30. Βενιζέλος Ευάγγελος
         31. Γερανίδης Βασίλειος
         32. Διαμαντοπούλου Άννα
         33. Κακλαμάνης Απόστολος
         34. Κατσέλη Ελεωνόρα
         35. Λοβέρδος Ανδρέας
         36. Νιώτης Γρηγόριος
         37. Οικονόμου Βασίλειος
         38. Παπαντωνίου Ιωάννης
         39. Παπαχρήστος Ευάγγελος
         40. Ρήγας Παναγιώτης
         41. Σημίτης Κωνσταντίνος
         42. Σιδηρόπουλος Αναστάσιος
         43. Σπηλιόπουλος Κωνσταντίνος
         44. Τσίμας Κωνσταντίνος
         45. Τσοχατζόπουλος Απόστολος - Αθανάσιος
         46. Χρυσοχοΐδης Μιχαήλ
         47. Κανέλλη Γαρυφαλλιά (Λιάνα)
         48. Κολοζώφ Ορέστης
         49. Αλαβάνος Αλέξανδρος
         50. Παπαθεμελής Στυλιανός - Άγγελος
      
ΕΠΙΤΡΟΠΗ ΟΙΚΟΝΟΜΙΚΩΝ ΥΠΟΘΕΣΕΩΝ
      
           Αρμόδια για τα Υπουργεία:
      α) Οικονομίας & Οικονομικών & γ) Περιβάλλοντος, Χωροταξίας και Δημοσίων Έργων
            1. Αγγελής Ανέστης
            2. Αγοραστός Κωνσταντίνος
            3. Αδρακτάς Παναγιώτης
            4. Βασιλείου Θεόφιλος
            5. Γιαννάκης Μιχαήλ
            6. Δαβάκης Αθανάσιος
            7. Δαϊλάκης Σταύρος
            8. Δερμεντζόπουλος Αλέξανδρος
            9. Έβερτ Μιλτιάδης
            10. Καλλιώρας Ηλίας
            11. Καραμάριος Αναστάσιος
            12. Καράογλου Θεόδωρος
            13. Καρπούζας Αντώνιος
            14. Κασσίμης Θεόδωρος
            15. Κατσιγιάννης Αθανάσιος
            16. Κόρκα – Κώνστα Αθηνά
            17. Κωστόπουλος Απόστολος
            18. Λέγκας Νικόλαος
            19. Λεονταρίδης Θεόφιλος
            20. Μανώλης Ιωάννης
            21. Μεϊμαράκης Ευάγγελος
            22. Μελάς Παναγιώτης
            23. Μπέζας Αντώνιος
            24. Νικολόπουλος Νικόλαος
            25. Παπαδημητρίου Ελισάβετ
            26. Σκρέκας Θεόδωρος
            27. Τασούλας Κωνσταντίνος 
            28. Χαλκίδης Μιχαήλ
            29. Ακριβάκης Αλέξανδρος
            30. Ανδριανόπουλος Ανδρέας
            31. Βρεττός Κωνσταντίνος
            32. Γείτονας Κωνσταντίνος
            33. Γεωργακόπουλος Δημήτριος
            34. Διαμαντίδης Ιωάννης
            35. Ζήση Ροδούλα
            36. Κατσιλιέρης Πέτρος
            37. Κολιοπάνος Θεόδωρος
            38. Κουλούρης Κίμων
            39. Μαγκριώτης Ιωάννης
            40. Μακρυπίδης Ανδρέας
            41. Πάγκαλος Θεόδωρος
            42. Παπανδρέου Βασιλική
            43. Πιπεργιάς Δημήτριος
            44. Τσακλίδης Ιωάννης
            45. Φλωρίδης Γεώργιος
            46. Φωτιάδης Απόστολος
            47. Χριστοδουλάκης Νικόλαος
            48. Γκατζής Νικόλαος
            49. Τζέκης Άγγελος
            50. Δραγασάκης Ιωάννης
      
ΕΠΙΤΡΟΠΗ ΚΟΙΝΩΝΙΚΩΝ ΥΠΟΘΕΣΕΩΝ
      
        Αρμόδια για τα Υπουργεία:
      α) Υγείας και Kοινωνικής Αλληλεγγύης, β) Απασχόλησης και Κοινωνικής Προστασίας & γ) Μεταφορών και Επικοινωνιών
        1. Αδρακτάς Παναγιώτης
        2. Βαγιωνάς Γεώργιος
        3. Βαρβιτσιώτης Μιλτιάδης 
        4. Βλάχος Γεώργιος 
        5. Γαρουφαλιάς Γεώργιος
        6. Ζαγορίτης Ελευθέριος
        7. Καραγκούνης Ανδρέας
        8. Καραμπίνας Κωνσταντίνος
        9. Κιλτίδης Κωνσταντίνος
        10. Κόλλια – Τσαρουχά Μαρία
        11. Κορτσάρης Νικόλαος
        12. Λέγκας Νικόλαος
        13. Λυκουρέντζος Ανδρέας
        14. Μαρκόπουλος Κωνσταντίνος
        15. Μελάς Παναγιώτης
        16. Μπούγας Ιωάννης
        17. Μπούρας Αθανάσιος
        18. Παπαγεωργίου Γεώργιος
        19. Σαλμάς Μάριος
        20. Σαμπαζιώτης Δημήτριος
        21. Σπηλιόπουλος Αναστάσιος
        22. Σταθάκης Αριστοτέλης
        23. Τσαντούλας Δημήτριος
        24. Τσιάρας Κωνσταντίνος
        25. Φούσας Αντώνιος 
        26. Χριστοφιλογιάννης Δημήτριος
        27. Χωματάς Ιωάννης
        28. Aντωνακόπουλος Παναγιώτης
        29. Γρηγοράκος Λεωνίδας
        30. Ευθυμίου Πέτρος
        31. Λιντζέρης Δημήτριος
        32. Μάνος Στέφανος
        33. Ματζαπετάκης Στυλιανός 
        34. Μουσιώνης Αριστείδης
        35. Νασιώκας Έκτορας
        36. Παπαϊωάννου Μιλτιάδης
        37. Πασχαλίδης Γεώργιος
        38. Περλεπέ – Σηφουνάκη Αικατερίνη
        39. Πρωτόπαπας Χρήστος
        40. Ρέππας Δημήτριος
        41. Σκουλάκης Εμμανουήλ
        42. Τσούρας Αθανάσιος
        43. Τσουρή Ελπίδα
        44. Φραγκιαδουλάκης Εμμανουήλ
        45. Χάιδος Χρήστος 
        46. Χριστοφιλοπούλου Παρασκευή
        47. Χωρέμης Αναστάσιος
        48. Κοσιώνης Παναγιώτης
        49. Τσιόγκας Δημήτριος
        50. Λεβέντης Αθανάσιος
      

      ΕΠΙΤΡΟΠΗ ΔΗΜΟΣΙΑΣ ΔΙΟΙΚΗΣΗΣ, ΔΗΜΟΣΙΑΣ ΤΑΞΗΣ ΚΑΙ ΔΙΚΑΙΟΣΥΝΗΣ
      
           Αρμόδια για τα Υπουργεία:
      α) Εσωτερικών,  Δημόσιας Διοίκησης και Αποκέντρωσης, β)  Δικαιοσύνης γ) Δημόσιας Τάξης 
        1. Βασιλείου Θεόφιλος
        2. Βλάχος Γεώργιος
        3. Γαρουφαλιάς Γεώργιος
        4. Γκιουλέκας Κωνσταντίνος
        5. Δαβάκης Αθανάσιος
        6. Έβερτ Μιλτιάδης
        7. Ζαγορίτης Ελευθέριος
        8. Ζώης Χρήστος
        9. Καλαντζάκου Σοφία
        10. Καμμένος Παναγιώτης
        11. Κατσίκης Θεόδωρος
        12. Κελέτσης Σταύρος
        13. Κεφαλογιάννης Ιωάννης
        14. Κωνσταντάρας Δημήτριος
        15. Μακρή – Θεοφίλου Ζωή
        16. Μαντούβαλος Πέτρος
        17. Μπούρας Αθανάσιος
        18. Νικηφοράκης Στυλιανός
        19. Παπακώστα – Σιδηροπούλου Αικατερίνη
        20. Πολύδωρας Βύρων
        21. Πολύζος Ευάγγελος
        22. Σπηλιωτόπουλος Αριστόβουλος
        23. Τασούλας Κωνσταντίνος
        24. Τζαμτζής  Ιορδάνης
        25. Τζίμας Μαργαρίτης
        26. Τσιπλάκης Κωνσταντίνος
        27. Φούσας Αντώνιος
        28. Αράπογλου Χρυσή
        29. Βαρβαρίγος Δημήτριος
        30. Βλατής Ιωάννης
        31. Καΐσερλης Κωνσταντίνος
        32. Καστανίδης Χαράλαμπος
        33. Κοσμίδης Σωκράτης
        34. Κουτσούκος Ιωάννης
        35. Μανωλάκης Άγγελος
        36. Μπένος Σταύρος
        37. Ντόλιος Γεώργιος
        38. Όθωνας Εμμανουήλ
        39. Παπαγεωργίου Γεώργιος
        40. Παπαδήμας Λάμπρος
        41. Παπαδόπουλος Αλέξανδρος
        42. Παπαηλίας Ηλίας
        43. Παρασκευάς Ιωάννης
        44. Ρόβλιας Κωνσταντίνος
        45. Σαλαγιάννης Νικόλαος
        46. Σκανδαλίδης Κωνσταντίνος
        47. Σχοιναράκη-Ηλιάκη Ευαγγελία
        48. Παντελάκη Ελπίδα
        49. Σκυλλάκος Αντώνιος
        50. Κουβέλης Φώτιος
      

      ΕΠΙΤΡΟΠΗ ΠΑΡΑΓΩΓΗΣ ΚΑΙ ΕΜΠΟΡΙΟΥ
      
      Αρμόδια για τα Υπουργεία: α) Ανάπτυξης,  β) Αγροτικής Ανάπτυξης και Τροφίμων, γ) Εμπορικής Ναυτιλίας & δ) Τουρισμού
      1. Αγγελής Ανέστης
      2. Αλιβιζάτος Πέτρος - Παύλος
      3. Βαρβιτσιώτης Μιλτιάδης
      4. Βεργίνης Ξενοφών
      5. Γαλαμάτης Δημήτριος
      6. Γεωργιάδης Νικόλαος
      7. Δεικτάκης Γεώργιος 
      8. Δένδιας Νικόλαος - Γεώργιος
      9. Ζαχαράκης Κωνσταντίνος
      10. Θαλασσινός Θαλασσινός
      11. Καλαντζής Γεώργιος
      12. Καλαφάτης Σταύρος
      13. Καραμάριος Αναστάσιος
      14. Καραμπίνας Κωνσταντίνος
      15. Καρασμάνης Γεώργιος
      16. Κασαπίδης Γεώργιος
      17. Κοντογιάννης Γεώργιος
      18. Λεονταρίδης Θεόφιλος
      19. Μητσοτάκης Κυριάκος
      20. Μπαντουβάς Κωνσταντίνος
      21. Πάππας Βασίλειος
      22. Πίττας Ιωάννης
      23. Πλακιωτάκης Ιωάννης
      24. Σταυρογιάννης Νικόλαος
      25. Τσιαμάκης Δημοσθένης
      26. Φωτιάδης Ηλίας
      27. Χαρακόπουλος Μάξιμος
      28. Ανωμερίτης Γεώργιος
      29. Αργύρης Ευάγγελος
      30. Βερελής Χρίστος
      31. Δριβελέγκας Ιωάννης
      32. Καρχιμάκης Μιχαήλ
      33. Κεγκέρογλου Βασίλειος
      34. Κουσελάς Δημήτριος
      35. Κουτμερίδης Ευστάθιος
      36. Λωτίδης Λάζαρος
      37. Μανιάτης Ιωάννης
      38. Μερεντίτη Αθανασία
      39. Μωραΐτης Αθανάσιος
      40. Παπαγεωργίου Αθανάσιος
      41. Παπουτσής Χρήστος
      42. Σγουρίδης Παναγιώτης
      43. Στρατάκης Εμμανουήλ
      44. Τζουμάκας Στέφανος
      45. Τόγιας Βασίλειος
      46. Τσοχατζόπουλος Απόστολος – Αθανάσιος
      47. Χατζημιχάλης Νικόλαος - Φώτιος
      48. Παντελάκη Ελπίδα
      49. Σκοπελίτης Σταύρος
      50. Ξηροτύρη – Αικατερινάρη Ασημίνα
          
                                                                                 
                                                                   Η ΠΡΟΕΔΡΟΣ ΤΗΣ ΒΟΥΛΗΣ
                                                                 ΑΝΝΑ ΜΠΕΝΑΚΗ – ΨΑΡΟΥΔΑ
      Αθήνα, 16/4/2004
      
      Πρωτ: 3804
      Αριθμ.
      Διεκπ: 3080
      
      ΑΠΟΦΑΣΗ
      
      
ΘΕΜΑ: Σύσταση και συγκρότηση των Ειδικών Μόνιμων Επιτροπών 
      
      Η ΠΡΟΕΔΡΟΣ
      ΤΗΣ ΒΟΥΛΗΣ ΤΩΝ ΕΛΛΗΝΩΝ
      Έχοντας υπόψη:
    1. Τις διατάξεις του άρθρου 43 Α, σε συνδυασμό με τις διατάξεις των άρθρων 29 παρ. 5  και 31 του Κανονισμού της Βουλής (Mέρος Κοινοβουλευτικό),
      2. τις υπ’ αριθμ. 1 έως 4 επιστολές της Προέδρου της Βουλής προς τους Προέδρους των Κοινοβουλευτικών Ομάδων,
      3. τις έγγραφες υποδείξεις των Κοινοβουλευτικών Ομάδων,
      
      α π ο φ α σ ί ζ ο υ μ ε,
      
      συνιστούμε τις ακόλουθες Ειδικές Μόνιμες Επιτροπές της Βουλής, που προβλέπονται από το άρθρο 43 Α του Κανονισμού της Βουλής, για την Α΄ Σύνοδο της ΙΑ΄ Βουλευτικής Περιόδου, που συγκροτούνται ως εξής:
      
Ι. ΕΙΔΙΚΗ  ΜΟΝΙΜΗ ΕΠΙΤΡΟΠΗ  ΑΠΟΔΗΜΟΥ ΕΛΛΗΝΙΣΜΟΥ
      
      1. Αγγελής Ανέστης
      2. Βασιλείου Θεόφιλος
      3. Γιαννέλλης – Θεοδοσιάδης Ιωάννης
      4. Δαϊλάκης Σταύρος
      5. Καλαφάτης Σταύρος
      6. Καρασμάνης Γεώργιος
      7. Κατσιγιάννης Αθανάσιος
      8. Κελέτσης Σταύρος
      9. Κιλτίδης Κωνσταντίνος
      10. Κορτσάρης Νικόλαος
      11. Λεονταρίδης Θεόφιλος
      12. Μεϊμαράκης Ευάγγελος
      13. Μπέζας Αντώνιος
      14. Πάππας Βασίλειος
      15. Φούσας Αντώνιος
      16. Φωτιάδης Ηλίας
      17. Χαϊτίδης Ευγένιος
      18. Αντωνίου Αντωνία
      19. Γερανίδης Βασίλειος
      20. Δριβελέγκας Ιωάννης
      21. Λωτίδης Λάζαρος
      22. Μανωλιά Χρυσάνθη
      23. Ματζαπετάκης Στυλιανός
      24. Νιώτης Γρηγόριος
      25. Σγουρίδης Παναγιώτης
      26. Στρατάκης Εμμανουήλ
      27. Τσίμας Κωνσταντίνος
      28. Φούρας Ανδρέας
      29. Γκατζής Νικόλαος
      30. Αλαβάνος Αλέξανδρος
      
II. ΕΙΔΙΚΗ  ΜΟΝΙΜΗ ΕΠΙΤΡΟΠΗ  ΘΕΣΜΩΝ ΚΑΙ ΔΙΑΦΑΝΕΙΑΣ
      
      1. Έβερτ Μιλτιάδης
      2. Καραμάριος Αναστάσιος
      3. Κεφαλογιάννης Ιωάννης
      4. Πολύδωρας Βύρων
      5. Σκρέκας Θεόδωρος
      6. Σταύρου Απόστολος
      7. Τζαννετάκης Τζαννής
      8. Βενιζέλος Ευάγγελος
      9. Κακλαμάνης Απόστολος
      10. Κοσμίδης Σωκράτης
      11. Πετσάλνικος Φίλιππος 
      12. Κανέλλη Γαρυφαλλιά (Λιάνα)
      13. Κουβέλης Φώτιος
      
      ΙII. ΕΙΔΙΚΗ ΜΟΝΙΜΗ ΕΠΙΤΡΟΠΗ ΑΠΟΤΙΜΗΣΗΣ ΤΕΧΝΟΛΟΓΙΑΣ
      
         1. Γαρουφαλιάς Γεώργιος
         2. Δερμεντζόπουλος Αλέξανδρος
         3. Καρπούζας Αντώνιος
         4. Κατσιγιάννης Αθανάσιος 
         5. Λέγκας Νικόλαος
         6. Μανώλης Ιωάννης
         7. Μελάς Παναγιώτης
         8. Παπαδόπουλος Μιχαήλ
         9. Χαϊτίδης Ευγένιος
         10. Γρηγοράκος Λεωνίδας
         11. Δαμανάκη Μαρία
         12. Κατσιφάρας Απόστολος
         13. Οικονόμου Βασίλειος
         14. Ράπτη Αναστασία - Συλβάνα 
         15. Σιδηρόπουλος Αναστάσιος
         16. Πατσιλινάκος Ιωάννης
         17. Λεβέντης Αθανάσιος
      
      ΙV. ΕΙΔΙΚΗ ΜΟΝΙΜΗ ΕΠΙΤΡΟΠΗ ΙΣΟΤΗΤΑΣ ΚΑΙ ΔΙΚΑΙΩΜΑΤΩΝ ΤΟΥ ΑΝΘΡΩΠΟΥ
      
         1. Ιωαννίδης Ιωάννης
         2. Κόλλια  - Τσαρουχά  Μαρία
         3. Κουντουρά Έλενα
         4. Μανούσου – Μπινοπούλου Αριάδνη
         5. Μπερνιδάκη – Άλντους Ελευθερία
         6. Τσαντούλας Δημήτριος
         7. Τσιπλάκης Κωνσταντίνος
         8. Γκερέκου Αγγελική
         9. Κατσέλη Ελεωνόρα 
         10. Κούρκουλα Ελένη
         11. Χυτήρης Τηλέμαχος 
         12. Παντελάκη Ελπίδα
         13. Ξηροτύρη – Αικατερινάρη Ασημίνα
      

                            V. ΕΙΔΙΚΗ ΜΟΝΙΜΗ ΕΠΙΤΡΟΠΗ ΠΕΡΙΦΕΡΕΙΩΝ
        
        1. Αδρακτάς Παναγιώτης
        2. Αχμέτ Ιλχάν
        3. Βεργίνης Ξενοφών
        4. Βλάχος Γεώργιος
        5. Θαλασσινός Θαλασσινός
        6. Καλογήρου Χριστιάνα
        7. Καραγκούνης Ανδρέας
        8. Καρασμάνης Γεώργιος
        9. Κοντογιάννης Γεώργιος
        10. Κόρκα – Κώνστα Αθηνά
        11. Μπούρας Αθανάσιος
        12. Παπαδημητρίου Ελισάβετ
        13. Πίττας Ιωάννης
        14. Σαμπαζιώτης Δημήτριος
        15. Τζαμτζής Ιορδάνης
        16. Τζίμας Μαργαρίτης
        17. Τσιαμάκης Δημοσθένης
        18. Αηδόνης Χρήστος
        19. Αργύρης Ευάγγελος 
        20. Βέρρας Μιλτιάδης 
        21. Έξαρχος Βασίλειος
        22.  Καρχιμάκης Μιχαήλ
        23. Λιάνης Γεώργιος
        24. Μπόλαρης Μάρκος
        25. Παντούλας Μιχαήλ
        26. Παπαχρήστος Ευάγγελος
        27. Ρήγας Παναγιώτης 
        28. Τζάκρη Θεοδώρα 
        29. Γκατζής Νικόλαος
        30. Δραγασάκης Ιωάννης
      	Η ΠΡΟΕΔΡΟΣ ΤΗΣ ΒΟΥΛΗΣ
      
      
      	ΑΝΝΑ ΜΠΕΝΑΚΗ - ΨΑΡΟΥΔΑ
      Αθήνα,16/4/ 2004
      
      
                                                                                                           Πρωτ. 3808
                                                                                                      Αριθμ.
                                                                                                          Διεκπ.: 3804
      ΑΠΟΦΑΣΗ
      
ΘΕΜΑ: Σύσταση και συγκρότηση των Επιτροπών Εσωτερικών Θεμάτων της Βουλής
      Η ΠΡΟΕΔΡΟΣ
      ΤΗΣ ΒΟΥΛΗΣ ΤΩΝ ΕΛΛΗΝΩΝ
      Έχοντας υπόψη:
      
        1. τις διατάξεις του άρθρου 68 του Συντάγματος και τις διατάξεις των άρθρων 46 έως 48, σε συνδυασμό με τις διατάξεις του άρθρου 29 παρ. 5, του Κανονισμού της Βουλής (Μέρος Κοινοβουλευτικό), 
        2. την εκλογή   των   Κοσμητόρων   της   Βουλής  στην    από   19  Μαρτίου 2004 συνεδρίαση της Ολομέλειας της Βουλής,
        3. τις  υπ’ αριθμ. 1 έως 4 επιστολές της Προέδρου της Βουλής προς τους Προέδρους των Κοινοβουλευτικών Ομάδων,
        4. τις έγγραφες υποδείξεις των Κοινοβουλευτικών Ομάδων,
        
      α π ο φ α σ ί ζ ο υ μ ε,
      
      συνιστούμε τις προβλεπόμενες από το άρθρο 46 του Κανονισμού της Βουλής Επιτροπές Εσωτερικών Θεμάτων της Βουλής,  για την  ΙΑ’ Βουλευτική Περίοδο ως ακολούθως :
      
           I. ΕΠΙΤΡΟΠΗ ΚΑΝΟΝΙΣΜΟΥ ΤΗΣ ΒΟΥΛΗΣ
      
      
      1. Μπενάκη – Ψαρούδα Άννα
      2. Ζαγορίτης Ελευθέριος
      3. Καραμάριος Αναστάσιος
      4. Μαντούβαλος Πέτρος
      5. Σταύρου Απόστολος
      6. Φούσας Αντώνιος
      7. Ακριβάκης Αλέξανδρος
      8. Γείτονας Κωνσταντίνος
      9. Σκυλλάκος Αντώνιος
      10. Κουβέλης Φώτιος
           
      
      
            II. ΕΠΙΤΡΟΠΗ  ΟΙΚΟΝΟΜΙΚΩΝ ΤΗΣ ΒΟΥΛΗΣ (για την Α΄ Σύνοδο)
      
      
      1. Γεωργιάδης Νικόλαος
      2. Δαβάκης Αθανάσιος 
      3. Κωστόπουλος Απόστολος
      4. Χωματάς Ιωάννης
      5. Μακρυπίδης Ανδρέας
      6. Σχοιναράκη – Ηλιάκη Ευαγγελία
      7. Κοσιώνης Παναγιώτης
      

            III. ΕΠΙΤΡΟΠΗ  ΒΙΒΛΙΟΘΗΚΗΣ ΤΗΣ ΒΟΥΛΗΣ (για την Α΄ Σύνοδο)
      
      1. Βασιλείου Γεώργιος
      2. Γαλαμάτης Δημήτριος
      3. Δαβάκης Αθανάσιος
      4. Χωματάς Ιωάννης
      5. Λιντζέρης Δημήτριος
      6. Σχοιναράκη – Ηλιάκη Ευαγγελία
      7. Χουρμουζιάδης Γεώργιος
                                                                                        
                                                                          Η ΠΡΟΕΔΡΟΣ ΤΗΣ ΒΟΥΛΗΣ
      
                                                                       ΑΝΝΑ ΜΠΕΝΑΚΗ – ΨΑΡΟΥΔΑ»)
                                                                           
      
      
      ΠΡΟΕΔΡΟΣ (Άννα Μπενάκη – Ψαρούδα): Επίσης, έχω την τιμή να ανακοινώσω στο Σώμα ότι: οι συνάδελφοι κύριοι Στυλιανός Παπαθεμελής, Στέφανος Μάνος και Ανδρέας Ανδριανόπουλος με επιστολή τους προς την Πρόεδρο της Βουλής δηλώνουν, σύμφωνα με το άρθρο 16 του Κανονισμού της Βουλής, ότι θα είναι Ανεξάρτητοι Βουλευτές. 
      Ο Αρχηγός της Αξιωματικής Αντιπολίτευσης κ. Γεώργιος Παπανδρέου με επιστολή του προς την Πρόεδρο της Βουλής ορίζει ως Κοινοβουλευτικό Εκπρόσωπο του ΠΑΣΟΚ το Βουλευτή κ. Χαράλαμπο Καστανίδη.
      Στην Πρόεδρο της Βουλής υπεβλήθησαν επιστολές συναδέλφων σχετικές με το επαγγελματικό ασυμβίβαστο κατά το άρθρο 57 παράγραφος 1 του Συντάγματος.
      Όλες οι προαναφερόμενες επιστολές θα καταχωρισθούν στα Πρακτικά της σημερινής συνεδρίασης.
      (Οι προαναφερθείσες επιστολές καταχωρίζονται στα Πρακτικά με τη σειρά κατάθεσής τους και έχουν ως εξής:
      (Οι σχετικές επιστολές υπάρχουν στο τεύχος των Πρακτικών της Βουλής)
      ΠΡΟΕΔΡΟΣ (Άννα Μπενάκη - Ψαρούδα): Κύριοι συνάδελφοι, σύμφωνα με το άρθρο 86 του Συντάγματος και το ν.3126/03 «Ποινική Ευθύνη των Υπουργών» υπέβαλαν στη Βουλή: α) Ο Εισαγγελέας Πρωτοδικών Χαλκίδας δικογραφία που αφορά σε διατελέσαντες Υπουργούς Εμπορικής Ναυτιλίας, β) ο Εισαγγελέας Πρωτοδικών Πατρών δικογραφία που αφορά στους πρώην Υπουργό και Υφυπουργό Εθνικής Παιδείας και Θρησκευμάτων κυρίους Πέτρο Ευθυμίου και Νικόλαο Γκεσούλη, γ) ο Εισαγγελέας Πρωτοδικών Αθηνών δικογραφία που αφορά στον πρώην Υπουργό Εθνικής Άμυνας κ. Απόστολο Τσοχατζόπουλο και δ) ο Εισαγγελέας Πρωτοδικών Πειραιά δικογραφία που αφορά στον πρώην Υπουργό Εμπορικής Ναυτιλίας κ. Γεώργιο Ανωμερίτη.
      Έχω την τιμή να ανακοινώσω στο Σώμα το δελτίο επίκαιρων ερωτήσεων της Παρασκευής 23 Απριλίου 2004.
      Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 2 και 3 του Κανονισμού της  Βουλής)
      1.- Η με αριθμό 38/20-4-2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Λάζαρου Λωτίδη προς τον Υπουργό Εθνικής Άμυνας, σχετικώς με τις κρίσεις των Ανώτατων Αξιωματικών των Ενόπλων Δυνάμεων κλπ.
      2.- Η με αριθμό 32/20-4-2004 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Τσιόγκα προς τον Υπουργό Αγροτικής Ανάπτυξης και Τροφίμων, σχετικώς με τη λήψη μέτρων κατά της αισχροκέρδειας των καπνεμπόρων σε βάρος των καπνοπαραγωγών κλπ.
      3.- Η με αριθμό 30/20-4-2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αθανασίου Λεβέντη προς τους Υπουργούς Δημόσιας Τάξης, Περιβάλλοντος, Χωροταξίας και Δημοσίων Έργων, σχετικώς με τη λήψη μέτρων περιορισμού των τροχαίων ατυχημάτων κλπ.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 2 και 3 του  Κανονισμού της Βουλής)
      1.- Η με αριθμό 26/20-4-2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Χρήστου Πρωτόπαπα προς τον Υπουργό Απασχόλησης και Κοινωνικής Προστασίας, σχετικώς με την καθυστέρηση διορισμού Διοικήσεων στους Εποπτευόμενους Οργανισμούς του Υπουργείου κλπ.
      2.- Η με αριθμό 33/20-4-2004 επίκαιρη ερώτηση της Βουλευτού του Κομμουνιστικού Κόμματος Ελλάδος κ. Λιάνας Κανέλλη προς τους Υπουργούς Εμπορικής Ναυτιλίας, Εθνικής Άμυνας, σχετικώς με την κατάργηση της επίταξης εργασίας των ναυτεργατών του Υδρογραφικού – Ωκεανογραφικού πλοίου «Πυθέας» κλπ.
      3.- Η με αριθμό 37/20-4-2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αλεξάνδρου Αλαβάνου προς τον Υπουργό Εσωτερικών, Δημόσιας Διοίκησης και Αποκέντρωσης, σχετικώς με την εφαρμογή της οδηγίας της Ευρωπαϊκής Ένωσης 1999/70 για τη μονιμοποίηση συμβασιούχων και για τους αναπληρωτές εκπαιδευτικούς κλπ.
      Κυρίες και κύριοι συνάδελφοι, επίσης, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην Έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα: «Επτάνησα, 140 χρόνια από την Ένωση με την Ελλάδα», τριάντα εννέα μαθητές και τρεις καθηγητές από το 5ο Γυμνάσιο Αχαρνών Αττικής καθώς επίσης πενήντα δύο μαθητές και πέντε καθηγητές από το 6ο Γυμνάσιο Χαλανδρίου Αττικής.
      Η Βουλή τους καλωσορίζει.
      (Χειροκροτήματα από όλες τις πτέρυγες)
      ΠΡΟΕΔΡΟΣ (Άννα Μπενάκη – Ψαρούδα): Κυρίες και κύριοι συνάδελφοι, εισερχόμεθα στην συζήτηση των
      ΕΠΙΚΑΙΡΩΝ ΕΡΩΤΗΣΕΩΝ
      Επίκαιρες ερωτήσεις πρώτου κύκλου:
      Πρώτη είναι η με αριθμό 17/19-4-2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Χρήστου Παπουτσή προς τον Υπουργό Εμπορικής Ναυτιλίας, σχετικώς με τις προθέσεις της Κυβέρνησης για  κατάργηση της Ρυθμιστικής Αρχής Θαλασσίων Ενδομεταφορών, κλπ. 
      Η επίκαιρη ερώτηση του κυρίου συναδέλφου έχει ως εξής:
      «Έχοντας υπόψη:
      α. Το ιδιαίτερα ικανοποιητικό έργο που έχει συντελεστεί μέχρι σήμερα από τη ΡΑΘΕ, συμβάλλοντας καθοριστικά στην πρώτη περίοδο εφαρμογής του νομοθετικού πλαισίου για την απελευθέρωση αγοράς των θαλασσίων αερομεταφορών.
      β. Ότι στις αρμοδιότητες της ΡΑΘΕ, η οποία συστάθηκε με το νόμο 2932/01, συμπεριλαμβάνεται μεταξύ άλλων ο έλεγχος των κρατικών υπηρεσιών όταν παρεμβαίνουν στη λειτουργία των ακτοπλοϊκών συγκοινωνιών με πρακτικές που νοθεύουν τον ανταγωνισμό και ευνοούν επιχειρηματικά συμφέροντα εις βάρος των πολιτών, των τουριστών και ιδιαίτερα των κατοίκων της νησιωτικής Ελλάδας.
      γ. Τις προγραμματικές δηλώσεις της Κυβέρνησης περί κατάργησης της ΡΑΘΕ.
      Ερωτάται ο κύριος Υπουργός:
      Ποιες εγγυήσεις μπορεί να παράσχει ότι η λειτουργία της ακτοπλοΐας θα συνεχιστεί με σεβασμό στους κανόνες του θεμιτού και υγιούς ανταγωνισμού και του δημόσιου συμφέροντος, αποτρέποντας την εμφάνιση εναρμονισμένων πρακτικών των εταιρειών ακτοπλοϊκών συγκοινωνιών με δυσβάσταχτο κόστος για τους επιβάτες και σημαντικές επιπτώσεις στις τοπικές οικονομίες της παράκτιας Ελλάδας.»
      Ο κύριος Υπουργός Εμπορικής Ναυτιλίας έχει το λόγο.
      (Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ.  ΣΩΤΗΡΗΣ ΧΑΤΖΗΓΑΚΗΣ)
      ΕΜΜΑΝΟΥΗΛ ΚΕΦΑΛΟΓΙΑΝΝΗΣ (Υπουργός Εμπορικής Ναυτιλίας): Κυρίες και κύριοι συνάδελφοι, κατανοώ το ενδιαφέρον του ερωτώντος Βουλευτού κ. Παπουτσή για τη ΡΑΘΕ, διότι είναι ένα δικό του δημιούργημα και ασφαλώς πρέπει να προστατεύσει το δημιούργημά του.
     Όμως, η ερώτηση αυτή θα έπρεπε να είχε υποβληθεί εδώ και τρία χρόνια στους συναδέλφους του Υπουργού Εμπορικής Ναυτιλίας που τον διαδέχθηκαν, δηλαδή, τον κ. Ανωμερίτη και τον κ. Πασχαλίδη. 
     Η ΡΑΘΕ, η Ρυθμιστική Αρχή Θαλασσίων Ενδομεταφορών, υπολειτουργεί. Μάλιστα είναι και μία ανεξάρτητη διοικητική αρχή η οποία δεν έχει προηγούμενο σε ολόκληρο τον κόσμο. Άρα, φαίνεται ότι η προηγούμενη Κυβέρνηση, η Κυβέρνηση του κ. Σημίτη, δεν πίστεψε στην αποτελεσματικότητα της λειτουργίας αυτού του θεσμού. 
     Αναφέροντας τη ΡΑΘΕ, ομιλούμε για μία ανεξάρτητη αρχή η οποία στοιχίζει στο ελληνικό δημόσιο περίπου 650 δισεκατομμύρια δραχμές. Οι μισθοί του Προέδρου ξεπερνούν τα 6000 ευρώ, των μελών του Διοικητικού Συμβουλίου τις 3000 ευρώ. Επτά άτομα αμείβονται με 430.000 ευρώ το χρόνο. Επτά άτομα έχουν ενοικιάσει τρεις ορόφους εξακοσίων δεκαεπτά τετραγωνικών και πληρώνουν 7.500 ευρώ το μήνα. Τα μέλη του Διοικητικού Συμβουλίου έχουν συγγενική ή φιλική σχέση με πρώην Γενικούς Γραμματείς του Υπουργείου Εμπορικής Ναυτιλίας. Πληρώνονται, δηλαδή, σε τιμές τριπλάσιες από όσο είναι ο πραγματικός τους μισθός. Η ιδιοκτησία του οικήματος είναι διακεκριμένου στελέχους φίλα προσκείμενου στο σύστημα εξουσίας του λιμανιού. Εγώ το ονομάζω σύστημα εξουσίας ΠΑΣΟΚ. Η γειτνίαση στο ίδιο κτίριο είναι με διακεκριμένα στελέχη δικηγορικών γραφείων που ξέρουμε ότι και στις κυβερνήσεις του ΠΑΣΟΚ και παλαιότερα είχαν σχέση με το Υπουργείο Εμπορικής Ναυτιλίας και βοηθούν –εντός και εκτός εισαγωγικών – το έργο της ναυτιλίας.
     Όλα αυτά, λοιπόν, εμάς μας δημιουργούν πολλά ερωτηματικά.
     Εμείς στο πρόγραμμά μας είχαμε πει ότι θα καταργηθεί η ΡΑΘΕ για τους λόγους που σας περιέγραψα. Ο ελληνικός λαός ψήφισε, αποφάσισε και απεφάνθη. Εμείς θα προχωρήσουμε στην κατάργηση της ΡΑΘΕ, όχι γιατί δεν θέλουμε να γίνει έλεγχος στο λιμάνι. Το αντίθετο, γιατί πιστεύουμε ότι αποτελεσματικότερα θα λειτουργήσει μέσα από την Επιτροπή Ανταγωνισμού, η οποία έχει και μία παράδοση και την οποία η Κυβέρνησή μας θέλει να την κάνει μία Αρχή η οποία αποτελεσματικά θα βλέπει τα θέματα του ανταγωνισμού. Όχι όπως λειτούργησε όλα αυτά τα χρόνια που διύλιζε τον κώνωπα και κατάπινε την κάμηλο, τα μεγάλα θέματα δεν τα άγγιζε, ενώ στα μικρά θέματα προσπαθούσε να ασκήσει κάποιες πολιτικές για να δικαιολογήσει την παρουσία της.
     Εμείς, λοιπόν, θα μεταφέρουμε το προσωπικό και τις αρμοδιότητες της ΡΑΘΕ στην Επιτροπή Ανταγωνισμού, την οποία θα ενισχύσουμε για να λειτουργήσει αποτελεσματικά ο ανταγωνισμός και στα λιμάνια και στις ακτοπλοϊκές μας γραμμές.
     Ευχαριστώ.
     ΠΡΟΕΔΡΕΥΩΝ (Σωτήρης Χατζηγάκης): Ευχαριστούμε κύριε Υπουργέ. 
     Το λόγο έχει ο Βουλευτής του Πανελληνίου Σοσιαλιστικού Κινήματος κ. Παπουτσής.
     ΧΡΗΣΤΟΣ ΠΑΠΟΥΤΣΗΣ:  Ευχαριστώ, κύριε Πρόεδρε.
     Η πρόθεση της Κυβέρνησης για κατάργηση της Ρυθμιστικής Αρχής Θαλασσίων Ενδομεταφορών έρχεται να αποκαλύψει την ταύτιση του προγράμματος της Νέας Δημοκρατίας με την απαίτηση των ακτοοπλόων, όπως προκύπτει από τα επανειλημμένα διαβήματα που κάνουν για την κατάργηση κάθε προληπτικού ελέγχου. Και για του λόγου του ακριβές θα καταθέσω για τα Πρακτικά απόσπασμα της επιστολής που έλαβε ο κ. Κεφαλογιάννης με όλα τα αιτήματα των ακτοοπλόων στα οποία περιλαμβάνεται βεβαίως η ουσία της κατάργησης της ΡΑΘΕ.
     (Στο σημείο αυτό ο Βουλευτής κ. Παπουτσής καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
     Η Επιτροπή Ανταγωνισμού έχει μόνο κατασταλτικές αρμοδιότητες και επιπλέον στερείται ανάλογων υποδομών και στελεχιακού δυναμικού με τεχνογνωσία στην ακτοπλοΐα. Έτσι, ενώ η πρόταση της Κυβέρνησης εμφανίζεται ως πρόταση νοικοκυρέματος, στην πραγματικότητα είναι πρόσκληση για χορό δισεκατομμυρίων και διαπλοκής στην ακτοπλοΐα με δυσβάστακτες επιπτώσεις στον τουρισμό και στις τοπικές οικονομίες των νησιών.
     Η εξαφάνιση του κανονιστικού και ρυθμιστικού χαρακτήρα της αρχής με την ενσωμάτωσή της στην Επιτροπή Ανταγωνισμού, στην πραγματικότητα είναι δώρο στα οικονομικά συμφέροντα. Είναι το πράσινο φως για ασυδοσία και εναρμονισμένες πρακτικές που θα λειτουργήσουν με μαθηματική ακρίβεια εις βάρος των επιβατών του τουρισμού και των νησιών ευνοώντας ταυτόχρονα την κερδοσκοπία ιδιαίτερα στην ακτοπλοΐα η οποία προσφέρει υπηρεσίες δημοσίου συμφέροντος.
      Και επιπλέον μειώνεται η αξιοπιστία της πολιτικής ηγεσίας του Υπουργείου, επαναφέροντας στην πράξη το καθεστώς των ευνοιοκρατικών ρυθμίσεων που νοθεύουν τον υγιή ανταγωνισμό. Επιπλέον η Ανεξάρτητη Ρυθμιστική Αρχή  είναι αυτή η μόνη που μπορεί να εγγυηθεί τη χρηστή διοίκηση και εξυπηρετεί την ανάγκη για πάταξη της διαπλοκής. Για αυτούς τους λόγους ακριβώς η Ευρωπαϊκή Επιτροπή χαιρέτησε τη λειτουργία της ΡΑΘΕ αξιολογώντας την ελληνική πρωτοβουλία σε νομοθετικό επίπεδο ως εγγύηση για τον υγιή ανταγωνισμό. Και για του λόγου το αληθές καταθέτω στα Πρακτικά την επιστολή της κ. Παλάθιο, Αντιπροέδρου της Ευρωπαϊκής Επιτροπής που χαιρετίζει αυτήν τη λειτουργία.
    Με τις προγραμματικές δηλώσεις της Κυβέρνησης  τρίβουν ορισμένοι τα χέρια τους γιατί ακριβώς σκέπτονται πως η συγκυρία ευνοεί την κερδοσκοπία. Και ερωτώ ευθέως τον κ. Κεφαλογιάννη: ποιος θα είναι εκείνος που θα αποτρέψει τις αθέμιτες πρακτικές στην ακτοπλοΐα τους επόμενους μήνες αλλά και τώρα και την κερδοσκοπία, όταν μου λέτε ότι θα μεταφέρετε με το νέο νομοθετικό πλαίσιο τις αρμοδιότητες στην Επιτροπή Ανταγωνισμού, η οποία, επαναλαμβάνω, έχει μόνο κατασταλτικές αρμοδιότητες. Γνωρίζουν και οι ελληνικές ακτοπλοϊκές εταιρείες πως κάνουν αθέμιτο ανταγωνισμό και πως κάνουν εναρμονισμένες πρακτικές. Το έζησα ως Επίτροπος της Ευρωπαϊκής Ένωσης, όταν οι ίδιες οι εταιρείες έκαναν εναρμονισμένες πρακτικές και στην Ιταλία, με αποτέλεσμα να επιβληθούν με μεγάλο κόστος και με μεγάλο πρόστιμο από την Ευρωπαϊκή Επιτροπή, το οποίο όμως ήταν μεγάλο μετά από έξι και επτά χρόνια για να το πληρώσουν  μπροστά σε αυτά που κέρδισαν τα προηγούμενα χρόνια κάνοντας εναρμονισμένες πρακτικές. Η ρυθμιστική αρχή έχει μία και μόνη αποστολή. Να αποτρέπει το Υπουργείο Εμπορικής Ναυτιλίας και την πολιτική ηγεσία, να παρεμβαίνει στη διάρθρωση των δρομολογίων και του δικτύου, να ευνοεί  ορισμένες εταιρείες και από την άλλη να εγγυάται τη διαφάνεια.
    Η πρόταση της Κυβέρνησης και η πρόθεση του κυρίου Υπουργού  δεν το διασφαλίζει και γι’ αυτόν το λόγο παρακαλώ τον κύριο Υπουργό να ξαναμελετήσει το θέμα και να επανέλθει, να ενισχύσει τη λειτουργία της ρυθμιστικής αρχής για να εγγυηθεί τη διαφάνεια και βεβαίως να αποτρέψει τη διαπλοκή, κάτι για το οποίο ο ίδιος έχει πολιτευθεί εναντίον της διαπλοκής τόσα χρόνια.  Ας μη γίνει εκείνος ο οποίος θα φέρει τη διαπλοκή στο Υπουργείο Ναυτιλίας. Ευχαριστώ.
    ΠΡΟΕΔΡΕΥΩΝ (Σωτήρης Χατζηγάκης): Ο κύριος Υπουργός έχει το λόγο.
    ΕΜΜΑΝΟΥΗΛ ΚΕΦΑΛΟΓΙΑΝΝΗΣ (Υπουργός Εμπορικής Ναυτιλίας): 
    Κύριες και κύριοι συνάδελφοι, ο κύριος συνάδελφος δεν μου απάντησε στο θέμα το πού ακριβώς και σε ποια χώρα υπάρχει το προηγούμενο της ΡΑΘΕ. Διότι σε χθεσινή επίσκεψη στην ανεξάρτητη αρχή, στα γραφεία της, η απάντηση από τον αντιπρόεδρο της Επιτροπής τον οποίο έχει ορίσει η προηγούμενη κυβέρνηση, ήταν ότι δεν υπάρχει πουθενά στον κόσμο.
    ΧΡΗΣΤΟΣ ΠΑΠΟΥΤΣΗΣ: Υπάρχει στον Καναδά και στην Ολλανδία.
    ΕΜΜΑΝΟΥΗΛ ΚΕΦΑΛΟΓΙΑΝΝΗΣ (Υπουργός Εμπορικής Ναυτιλίας): Ξέρετε ότι σε προσωπικό επίπεδο σας εκτιμώ και για την παρουσία σας και για την προσφορά σας και εδώ καις την Ευρώπη. Όμως, μιλήσατε για κερδοσκοπία, για χορό δισεκατομμυρίων και διαφάνεια. Σας λέω όμως ότι στο σπίτι του κρεμασμένου δεν μιλάνε για σκοινί. Ξέρετε ότι το μεγαλύτερο χρηματιστηριακό παιχνίδι που έγινε ποτέ ήταν στο λιμάνι του Πειραιά. Και πού ήταν τότε οι ελεγκτικοί μηχανισμοί τα του Υπουργείου Εμπορικής Ναυτιλίας να σταματήσει αυτό το εμπόριο, τη συσσώρευση του κεφαλαίου, που είχε μεθοδεύσει τα πράγματα έτσι ώστε να μη δημιουργηθεί μια μονοπωλιακή εταιρεία σε όλο το Αιγαίο με προοπτικές να μπουν στο χρηματιστήριο με τιμές μετοχής πολλαπλάσιες απ’ αυτές που πραγματικά άξιζαν για να πάρουν και από το φτωχό κόσμο του χρηματιστηρίου άλλες τόσες δεκάδες δισεκατομμύρια ή τρισεκατομμύρια δραχμές ολίγοι επιτήδειοι, οι οποίοι πίσω από την κάλυψή ή την ανοχή ή την αδιαφορία της τότε Κυβέρνησης έστηναν χρηματιστηριακά παιχνίδια; Εμείς όταν λέμε ότι η Επιτροπή Ανταγωνισμού θα δουλέψει, εννοούμε ότι όλα αυτά τα φαινόμενα θα τα πατάξει. Βαρέως τύπου μηχάνημα που ταξίδευε πέντε μέρες από το Ρότερνταμ για να έλθει στον Πειραιά πλήρωσε 1700 ευρώ. Για να πάει σε νησί όμως πέντε ώρες που ζητήθηκαν 1800 ευρώ. Για ποια μορφή ανταγωνισμού, λοιπόν, μιλάτε και για ποια ΡΑΘΕ;
         Ποιος ήταν ο προληπτικός έλεγχος της ΡΑΘΕ; Τα μονοπωλιακά παιχνίδια δεν γίνονται τώρα; Είναι θέμα πολιτικής βούλησης. Η Κυβέρνηση της Νέας Δημοκρατίας και το Υπουργείο Εμπορικής Ναυτιλίας έχουν αυτήν τη θέληση για να πατάξουν φαινόμενα διαφθοράς και αδιαφάνειας και νόθευσης του ανταγωνισμού. Αυτό θα το δείτε πάρα πολύ σύντομα.
         ΠΡΟΕΔΡΕΥΩΝ (Σωτήρης Χατζηγάκης): Δεύτερη είναι η με αριθμό 25/19.4.2004 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Δημητρίου Τσιόγκα προς τους Υπουργούς Περιβάλλοντος, Χωροταξίας και Δημοσίων Έργων, Δημόσιας Τάξης, σχετικώς με τη λήψη των αναγκαίων μέτρων για την εφαρμογή κανόνων ασφαλούς διέλευσης στο πέρασμα των Τεμπών κλπ.
         Η επίκαιρη ερώτηση του κ. Τσιόγκα έχει ως εξής: 
         «Ένας χρόνος πέρασε από το τραγικό δυστύχημα στα Τέμπη που στοίχισε τη ζωή σε είκοσι δεκαεξάχρονα παιδιά από το Μακροχώρι Ημαθείας και τη γύρω περιοχή. Δικαιολογημένα οι οικογένειες αυτών των παιδιών αναρωτιούνται τι μέτρα πάρθηκαν σ’ αυτό το διάστημα ώστε να μην υπάρξουν άλλα ατυχήματα.
         Παρά τις υποσχέσεις τίποτα δεν έγινε με την καινούργια χάραξη του δρόμου μέσα από σήραγγα εξαιτίας της πολιτικής της προηγούμενης κυβέρνησης που επιδίωκε να δώσει το έργο με το σύστημα της ληστρικής αυτοχρηματοδότησης και την εκμετάλλευσή του από τους ιδιώτες.
         Τίποτα δεν έγινε και για το σύστημα λειτουργίας και κυκλοφορίας των φορτηγών τα οποία συνήθως είναι υπέρβαρα για τη μείωση του κόστους και οι οδηγοί είναι γνωστό ότι εκβιάζονται για να εργάζονται πάρα πολλές ώρες.
         Επιπλέον συνεχίζει να μη γίνεται κανένας ουσιαστικός έλεγχος για την εφαρμογή των κανόνων ασφαλούς μεταφοράς ενώ τίποτα δεν έγινε και προς την κατεύθυνση ύπαρξης μηχανισμών ελέγχου και την απαραίτητη εκπαίδευση της τροχαίας.
         Ερωτώνται οι κύριοι Υπουργοί τι μέτρα θα πάρει άμεσα η κυβέρνηση για τα παραπάνω προβλήματα ώστε να μην υπάρξουν άλλα θύματα στο συγκεκριμένο δρόμο;».
         Ο Υπουργός Περιβάλλοντος Χωροταξίας και Δημοσίων Έργων κ. Σουφλιάς έχει το λόγο.
         ΓΕΩΡΓΙΟΣ ΣΟΥΦΛΙΑΣ (Υπουργός Περιβάλλοντος, Χωροταξίας και Δημοσίων Έργων): Κύριε Πρόεδρε, κύριοι συνάδελφοι, η βελτίωση της οδικής ασφάλειας σ’ όλους τους εθνικούς δρόμους αποτελεί προτεραιότητα για το ΥΠΕΧΩΔΕ. Ειδικότερα για το τμήμα των Τεμπών που αποτελεί τμήμα του μεγαλύτερου και σημαντικότερου οδικού άξονα της χώρας της ΠΑΘΕ, πρέπει να πω τα εξής:
         Αυτή η πολύπαθη ΠΑΘΕ ξεκίνησε εδώ και δεκαπέντε χρόνια, και δυστυχώς ακόμα δεν έχει τελειώσει. Οι επιλογές των προηγούμενων κυβερνήσεων οδήγησαν στην κατασκευή των βατών τμημάτων της οδού αυτής και έμειναν απ’ έξω ακατασκεύαστα τα τμήματα. Εκείνα που είναι δύσκολα, όπως είναι ο Μαλιακός, τα Τέμπη και ορισμένα άλλα.
         Συγκεκριμένα για το θέμα των Τεμπών η προηγούμενη κυβέρνηση είχε δεσμευθεί ότι θα άρχιζε η κατασκευή του έργου το Μάρτιο του 2003 και θα τελείωνε τον Απρίλιο του 2006. Άλλαξε ενδιάμεσα άποψη και αποφάσισε να κάνει ένα διαγωνισμό κατασκευής του έργου με τη μέθοδο της σύμβασης παραχώρησης.
         Ο διαγωνισμός αυτός είναι σε εξέλιξη. Εκείνο που μπορώ να δηλώσω σήμερα, είναι ότι θα κάνουμε ό,τι είναι δυνατόν για να επιταχύνουμε τις διαδικασίες αυτού του διαγωνισμού. Ευελπιστούμε ότι στο τέλος του έτους ή το αργότερο στις αρχές του άλλου έτους, θα έχει αναδειχθεί ο ανάδοχος και θα αρχίσει να κατασκευάζεται αυτό το τμήμα των Τεμπών.
         Σε ότι αφορά στα μέτρα αύξησης της ασφάλειας, έχω να πω τα εξής: Ότι στα πλαίσια ενός Επιχειρησιακού Προγράμματος που ονομάζεται «Ασφαλές Οδικό Περιβάλλον», συντάχθηκε μελέτη «ηλεκτρονικοί μηχανισμοί ελέγχου ταχύτητας σε επικίνδυνες θέσεις σημεία του εθνικού οδικού δικτύου.» Ήδη τα τεύχη δημοπράτησης είναι έτοιμα. Ο προϋπολογισμός είναι περίπου 9,5 εκατομμύρια ευρώ και θα προχωρήσουμε. Χρηματοδοτείται το έργο από το Γ΄ Κοινοτικό Πλαίσιο Στήριξης και θα προχωρήσουμε στο διαγωνισμό.
         Επίσης το 2004 προβλέπουμε στα πλαίσια του Επιχειρησιακού Προγράμματος πολλές δράσεις και έργα για την οδική ασφάλεια, που περιλαμβάνουν τοπικές βελτιώσεις γεωμετρικών χαρακτηριστικών των δρόμων, όπου υπάρχουν επικίνδυνα σημεία, κατακόρυφη σήμανση, διαγραμμίσεις όπου χρειάζονται, συντήρηση της φωτεινής σηματοδότησης και σηματοδότηση νέων κόμβων, τοποθέτηση στηθαίων ασφαλείας, -όπου είναι δυνατόν- και διαστρώσεις ασφαλτοταπήτων αυτών των καινούργιων των αντιολισθητικών. Προβλέπεται να γίνει μία οριζόντια σήμανση διαγράμμισης σε συνολικό μήκος άνω των πέντε χιλιάδων χιλιομέτρων το 2004 και να τοποθετηθούν στηθαία ασφαλείας περίπου σ’ ένα μήκος εκατό χιλιομέτρων.
      Σε ό,τι αφορά το θέμα των φορτηγών επειδή τίθεται στην επίκαιρη ερώτηση, πρέπει να πω ότι προβλέπουμε με συναρμόδια Υπουργεία να προχωρήσουμε σε αποφάσεις που θα περιορίζουν την κυκλοφορία αυτών των φορτηγών σε ορισμένες χρονικές περιόδους και σε ορισμένα επικίνδυνα σημεία των δρόμων. Ήδη είναι σε εξέλιξη μία μελέτη για τις προδιαγραφές που θα αναφέρονται σε γεφυροπλάστιγγες και σε άλλες εγκαταστάσεις, έτσι ώστε να γίνεται έλεγχος του βάρους των φορτηγών αλλά και της επικινδυνότητας των φορτίων τους.
      ΠΡΟΕΔΡΕΥΩΝ (Σωτήρης Χατζηγάκης): Σας ευχαριστώ, κύριε Υπουργέ.
Το λόγο έχει ο κ. Τσιόγκας. 
	ΔΗΜΗΤΡΙΟΣ ΤΣΙΟΓΚΑΣ: Ευχαριστώ, κύριε Πρόεδρε.
	Παρά το γεγονός ότι πέρασε ένας χρόνος από τις 13 Απριλίου του 2003 που συνέβη το θανατηφόρο τροχαίο με τα είκοσι ένα παιδιά που έχασαν τη ζωή τους στα Τέμπη, ακόμα και σήμερα δεν έχει γίνει τίποτα. Αυτό το λέω γιατί στο μνημόσυνο που τελέστηκε, υπήρχε έντονη αγανάκτηση τόσο των συμμαθητών όσο και των γονιών που έκαναν το μνημόσυνο και έφτιαξαν και το μνημείο. ΄
	Πρέπει να σας πω, κύριε Πρόεδρε, ότι στο σημείο όπου έχασαν τη ζωή τους τα παιδιά, υπήρχε ένα χαρακτηριστικό πανό των συμμαθητών προς την Κυβέρνηση: «Συγχαρητήρια για την καινούργια σήραγγα που φτιάξατε». Αυτό τα λέει όλα.
      Επίσης υπήρξαν αντιδράσεις από παράγοντες της Λάρισας, της Θεσσαλίας, γιατί το μνημείο που στήθηκε εκεί, θα αποπροσανατολίζει τους οδηγούς και δεν πρέπει να στηθεί. Όμως το μνημείο λέει κάτι. Λέει ότι σ’ αυτό το σημείο με ευθύνη της πολιτείας και στο βωμό του κέρδους θυσιάστηκαν οι ζωές είκοσι ενός παιδιών.
      Ακόμα και σήμερα τα ερωτήματα παραμένουν αναπάντητα. Πρώτον, πότε θα ξεκινήσει η σήραγγα; Δεύτερον, θα υπάρχει έλεγχος για τα υπέρβαρα που καθημερινά είναι επικίνδυνα στους δρόμους; Θα ελέγχονται τα φορτηγά που περνάνε από τα ΚΤΕΟ τα οποία έχουν χιλιάδες, δεκάδες παραβάσεις κάθε μέρα και τα οποία ελέγχονται από τα ΚΤΕΟ και παρ’ όλα αυτά τους δίνονται άδειες να ξανακυκλοφορήσουν, όταν είναι κινητοί λαιμητόμοι; Θα ελέγχονται οι οδηγοί, οι οποίοι αναγκάζονται και υποχρεώνονται με την απειλή της απόλυσης να δουλεύουν δεκαέξι και δεκαοκτώ ώρες την ημέρα; Θα ελέγχονται τα βιβλία δρομολογίων και οι ταχογράφοι από την Τροχαία; Τέτοια τμήματα ελέγχου δεν υπάρχουν πουθενά σ’ όλη την Ελλάδα, εκτός από ένα στη Θεσσαλονίκη. Αυτά τα τμήματα θα πρέπει να γίνουν για να υπάρχει ουσιαστικός έλεγχος και για τους οδηγούς και για τα υπέρβαρα και για τα βιβλία δρομολογίων και για τους ταχογράφους και από τα ΚΤΕΟ.
      Όλα αυτά τα ερωτήματα πρέπει να απαντηθούν εδώ αλλά το πιο σημαντικό είναι ότι θα πρέπει να παρθούν άμεσα και συγκεκριμένα μέτρα για να μη θρηνήσουμε και άλλα θύματα -όπως θρηνήσαμε- και βεβαίως ότι αυτό το έργο θα πρέπει κάποτε να ξεκινήσει. Εμείς λέμε ότι άμεσα πρέπει να ξεκινήσουν τα έργα για τη σήραγγα των Τεμπών. 
      Ευχαριστώ.
      ΠΡΟΕΔΡΕΥΩΝ (Σωτήρης Χατζηγάκης): Το λόγο έχει ο κύριος Υπουργός.
      ΓΕΩΡΓΙΟΣ ΣΟΥΦΛΙΑΣ (Υπουργός Περιβάλλοντος, Χωροταξίας και Δημοσίων Έργων): Κύριε συνάδελφε, είναι γνωστό σε όλους μας ότι η οδική ασφάλεια εξαρτάται πρώτον, από τη συμπεριφορά των οδηγών, δεύτερον, από την ποιότητα των εθνικών μας δρόμων και τρίτον, βεβαίως από τον αυστηρό έλεγχο εφαρμογής των κανόνων της οδικής κυκλοφορίας.
      Αναφερθήκατε στα προηγούμενα στο πρώτο θέμα, δηλαδή της ποιότητας των δρόμων, σας απάντησα στην πρωτολογία μου. Αναφερθήκατε τώρα στα θέματα του ελέγχου της εφαρμογής των κανόνων της οδικής κυκλοφορίας. Με παρακάλεσε ο Υπουργός Δημοσίας Τάξεως να μεταφέρω ότι λαμβάνει όλα τα αναγκαία μέτρα για τον αυστηρό έλεγχο αυτών των κανόνων της συμπεριφοράς των οδηγών. Μάλιστα η Διεύθυνση Τροχαίας Λαρίσης έχει επί εικοσιτετραώρου βάσεως ένα περιπολικό στην περιοχή των Τεμπών και γίνονται αυστηροί έλεγχοι, όπως μου είπε ο Υπουργός Δημοσίας Τάξεως. Μάλιστα δε, μου ανέφερε και το εξής: Ότι μετά από αυτό το θλιβερό γεγονός δεν υπάρχει περιστατικό σύγκρουσης σ’ αυτήν την περιοχή και το αποδίδουν βέβαια στο ότι υπάρχουν αυτά τα αυστηρά μέτρα επίβλεψης.
     Ελπίζουμε ότι δεν θα υπάρχει και στο μέλλον αλλά η λύση είναι οπωσδήποτε η κατασκευή ενός δρόμου ασφαλούς, και επ’ αυτού σας απήντησα στην πρωτολογία μου. 
     	ΠΡΟΕΔΡΕΥΩΝ (Σωτήρης Χατζηγάκης):  Κυρίες και κύριοι συνάδελφοι, υπάρχουν δύο ακόμη ερωτήσεις προς τον Υπουργό Περιβάλλοντος Χωροταξίας και Δημοσίων Έργων. Ήθελα να ρωτήσω αν το Σώμα συμφωνεί να τις προτάξουμε.
     ΟΛΟΙ ΒΟΥΛΕΥΤΕΣ: Μάλιστα, μάλιστα.
     ΠΡΟΕΔΡΕΥΩΝ (Σωτήρης Χατζηγάκης): Το Σώμα δέχεται να προταχθούν.
     Επίκαιρες ερωτήσεις δεύτερου κύκλου:
     Δεύτερη είναι η με αριθμό 24/19-4-2004 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ιωάννη Πατσιλινάκου προς τους Υπουργούς Περιβάλλοντος, Χωροταξίας και Δημοσίων Έργων, Υγείας και Κοινωνικής Αλληλεγγύης, σχετικώς με τη συσσώρευση λάσπης στο Κέντρο Επεξεργασίας Λυμάτων στην Ψυττάλεια, τα προβλήματα που έχουν δημιουργηθεί κλπ.
     Η επίκαιρη ερώτηση του κ. Πατσιλινάκου σε περίληψη έχει ως εξής:
     «Απαράδεκτη είναι η κατάσταση που έχει δημιουργηθεί στο Κέντρο Επεξεργασίας Λυμάτων του Βιολογικού Καθαρισμού στην Ψυττάλεια εξαιτίας της συσσώρευσης της λάσπης.
     Σήμερα υπάρχουν στο χώρο του Βιολογικού Καθαρισμού περισσότεροι από 60.000 τόνοι λάσπης που συσσωρεύτηκαν τους τελευταίους επτά μήνες. Μάλιστα κάθε μέρα που περνά προστίθενται στην Ψυττάλεια άλλοι 250-300 τόνοι λάσπης. Η κατάσταση αυτή εγκυμονεί σοβαρότατους κινδύνους για την υγεία των κατοίκων του Περάματος, του Κερατσινίου, της Δραπετσώνας και του Πειραιά καθώς και για το περιβάλλον γενικότερα. Η οσμή, τα κουνούπια και οι κίνδυνοι από μολυσματικές ασθένειες θα οξυνθούν όσο ανεβαίνει η θερμοκρασία.
     Ερωτώνται οι κύριοι Υπουργοί: 
     Τι μέτρα θα πάρει η Κυβέρνηση μέχρι το καλοκαίρι ώστε να λυθεί το πρόβλημα της συσσωρευμένης λάσπης στην Ψυττάλεια;
     Τι μέτρα θα πάρει για την οριστική λύση του προβλήματος και την υλοποίηση των έργων της Β΄ φάσης του Βιολογικού Καθαρισμού που θα βοηθούσαν σημαντικά στην καλύτερη λειτουργία του Κέντρου Επεξεργασίας Λυμάτων;»
     Ο Υπουργός Περιβάλλοντος Χωροταξίας και Δημοσίων Έργων κ. Σουφλιάς έχει το λόγο.
     ΓΕΩΡΓΙΟΣ ΣΟΥΦΛΙΑΣ (Υπουργός Περιβάλλοντος, Χωροταξίας και Δημοσίων Έργων): Κύριε Πρόεδρε, κύριοι συνάδελφοι, ο πρωτοβάθμιος καθαρισμός των λυμάτων της μείζονος περιοχής της Αττικής είναι γνωστό ότι λειτουργεί από το 1993. Παράγονται ημερησίως τριακόσια κυβικά λάσπης, τα οποία μεταφέρονταν στο ΧΥΤΑ Άνω Λιοσίων. Το Μάρτιο του 2003 έγινε αυτή η κατολίσθηση και σταμάτησε η μεταφορά της λάσπης στους ΧΥΤΑ και εναποτίθεται πλέον στο χώρο της Ψυτάλλειας. Αποκαταστάθηκαν οι ζημιές, όμως παρ’ όλα αυτά δεν μεταφέρεται λάσπη στο ΧΥΤΑ των Άνω Λιοσίων, διότι δεν υπάρχει συμφωνία μεταξύ της ΕΥΔΑΠ και του Ενιαίου Συνδέσμου Δήμων και Κοινοτήτων Ανατολικής Αττικής.
     Εδώ πρέπει να σημειώσω επίσης ότι το 1998 άρχισε να κατασκευάζεται ο δευτεροβάθμιος και τριτοβάθμιος καθαρισμός των λυμάτων της μείζονος Αττικής. Κράτησε πέντε χρόνια και σε λίγους μήνες υπολογίζεται, τον Ιούλιο, ότι θα αρχίσει να λειτουργεί και ο δευτεροβάθμιος και ο τριτοβάθμιος. Συνεπώς, θα παράγονται άλλα τετρακόσια κυβικά λάσπης, δηλαδή σύνολο θα έχουμε επτακόσια κυβικά λάσπης, και το πρόβλημα είναι τεράστιο!
     Οφείλω δε να πω ότι αυτά οφείλονται στο ασυγχώρητο λάθος των προηγούμενων κυβερνήσεων. Γιατί; Διότι το έργο αυτό που προβλεπόταν να κατασκευαστεί (ο δευτεροβάθμιος και τριτοβάθμιος καθαρισμός) προέβλεπε και την κατασκευή μονάδος ξήρανσης της λάσπης. Αυτό είναι δε εντελώς απαραίτητο για να λειτουργήσει το έργο. Δυστυχώς, όμως, ενώ ο αρχικός προϋπολογισμός του έργου ήταν 128 εκατομμύρια ευρώ, με έξι επανειλημμένες συμπληρωματικές συμβάσεις αυξήθηκε στα 202 εκατομμύρια ευρώ, αλλά το ποσό αυτό εξαντλήθηκε σε διάφορες άλλες εργασίες χωρίς να κατασκευαστεί η μονάδα ξήρανσης. Αποτέλεσμα είναι να υπάρχει πλέον τεράστιο περιβαλλοντικό πρόβλημα. Ταυτόχρονα, προστίθεται και η καταγγελία της Ευρωπαϊκής Ένωσης από το 2001 ότι δεν τηρούμε την ευρωπαϊκή νομοθεσία αλλά και τις συμβατικές μας υποχρεώσεις. Φυσικά το αποτέλεσμα είναι ότι η μονάδα ξήρανσης δεν μπορεί να χρηματοδοτηθεί από κοινοτικούς πόρους αλλά πρέπει να χρηματοδοτηθεί από τους ελάχιστους εθνικούς πόρους.
     Πρέπει εδώ επίσης να σημειώσω ότι για να κατασκευαστεί αυτή η μονάδα ξήρανσης, πρέπει να γίνει διεθνής διαγωνισμός που μαζί με το χρόνο κατασκευής, χρειάζονται περίπου τρία χρόνια από σήμερα. Αυτό, λοιπόν, το μεγάλο πρόβλημα της λάσπης που με ευθύνη των προηγούμενων κυβερνήσεων ταλαιπωρεί μια πυκνοκατοικημένη περιοχή, θα υπάρχει λίγο-πολύ για τρία ακόμα χρόνια.
      Τι κάνει η σημερινή πολιτική ηγεσία; Ξεκινήσαμε επαφές με τον Ενιαίο Σύνδεσμο Δήμων και Κοινοτήτων Αττικής ώστε ένα μέρος της λάσπης να πάει στο ΧΥΤΑ Άνω Λιοσίων και ένα άλλο μέρος της λάσπης να μπορεί να απορροφηθεί από τη μονάδα ανακύκλωσης και κομποστοποίησης που κάνει ο Ενιαίος Σύνδεσμος αλλά ακόμη δεν έχει αρχίσει να λειτουργεί. Μέχρι τότε βεβαίως είπαμε να λαμβάνονται μέτρα, που θα μειώνουν τις επιπτώσεις στο περιβάλλον και στους κατοίκους, όπως είναι ο ασβέστης κλπ. Μάλιστα προ ημερών, έστειλα και τον Υφυπουργό, τον καθηγητή κ. Ξανθόπουλο, ο οποίος είδε από κοντά την κατάσταση και έδωσε οδηγίες.
      Προχωρούμε, λοιπόν, στην άμεση δρομολόγηση της οριστικής λύσης για την κατασκευή της μονάδας ξήρανσης και ελπίζουμε ο χρόνος κατασκευής και είναι λιγότερος από τρία χρόνια, αλλά και ότι ενδιάμεσα θα αποδώσουν οι κινήσεις που κάνουμε οι οποίες -όπως σας είπα- είναι η μεταφορά λάσπης στο ΧΥΤΑ Άνω Λιοσίων και η απορρόφηση από τη μονάδα ανακύκλωσης και κομποστοποίησης. 
      ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κύριε Υπουργέ.
      Ο συνάδελφος κ. Πατσιλινάκος έχει το λόγο για δύο λεπτά.
      ΙΩΑΝΝΗΣ ΠΑΤΣΙΛΙΝΑΚΟΣ: Πιστεύω ότι ο κύριος Υπουργός δεν απάντησε στην αμεσότητα και την επικινδυνότητα του προβλήματος. Αυτήν τη στιγμή έχουμε εξήντα χιλιάδες κυβικά λάσπη πάνω στην Ψυτάλλεια, έρχεται καλοκαίρι, έρχονται και οι Ολυμπιακοί Αγώνες. Πιστεύω ότι πρέπει η Κυβέρνηση να βρει τρόπο να απομακρύνει τώρα, σήμερα τη λάσπη, να πάει στο ΧΥΤΑ, αυτόν το μισό ΧΥΤΑ που έχει η Αττική, γιατί το πρόβλημα με τους ΧΥΤΑ παραμένει για την Αττική και ταυτόχρονα να παρθούν ορισμένα άμεσα μέτρα έτσι ώστε η λάσπη αυτή που αποτίθεται πάνω στην Ψυτάλλεια τουλάχιστον να έχει άργιλο γύρω-γύρω γιατί με την πρώτη βροχή θα πάει στη θάλασσα και θα υποβαθμίσει πάλι το Σαρωνικό. 
      Δεύτερον, υπάρχουν καταγγελίες οι οποίες δεν έχουν, όμως, επιβεβαιωθεί ότι ένα μέρος θα πηγαίνει στη θάλασσα. Τρίτον, δεν έχει γίνει η φύτευση της Ψυτάλλειας που θα μπορούσε λίγο να βελτιώσει την κατάσταση ως προς το κουνούπι και τη σκνίπα που αυτήν τη στιγμή ταλαιπωρούν την περιοχή.
      Κύριε Υπουργέ, πιστεύω ότι η Ψυτάλλεια είναι πραγματικά μια μεγάλη κατάκτηση του λαϊκού κινήματος της Β΄ Πειραιά και πολλοί αγώνες των δήμων και των συλλόγων επέβαλαν την Ψυτάλλεια. Δεν πρέπει, λοιπόν, με κανένα τρόπο να γυρίσει αυτή σε βάρος της περιοχής. Στην ολοκλήρωση της δεύτερης φάσης τώρα πράγματι είναι όπως το είπατε, ότι θα αυξηθεί η λάσπη στα επτακόσια με οκτακόσια κυβικά την ημέρα. Πρέπει, λοιπόν, να αξιοποιηθεί το νερό που παράγεται από το δευτερογενή και τριτογενή καθαρισμό για τους δήμους και για τη φύτευση του Αιγάλεω, κάτι που δεν έχει γίνει για πολλά χρόνια.
      Δεύτερον, το ρεύμα που παράγεται, να δίνεται στους δήμους σαν αντιπαροχή για τη ζημιά που έχουν.
      Τρίτον, να γίνουν κάποια έργα αναβάθμισης στους δήμους αυτούς και ταυτόχρονα να μην πάμε ούτε σε καύση ούτε σε πυρόλυση ούτε σε μείωση με στέγνωμα του όγκου της λάσπης. Γιατί όλα αυτά για το πρόβλημα της Αττικής, του θερμοκηπίου, θα έχουν βαριές συνέπειες. Πρέπει να φτιάξουμε ΧΥΤΑ να πηγαίνουν στο εργοστάσιο μηχανικής ανακύκλωσης και η λάσπη να χρησιμοποιείται μαζί με τα υπόλοιπα για ανακύκλωση των υλικών.
      ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κύριε συνάδελφε.
      Ο κύριος Υπουργός έχει το λόγο.
      ΓΕΩΡΓΙΟΣ ΣΟΥΦΛΙΑΣ (Υπουργός Περιβάλλοντος, Χωροταξίας και Δημοσίων Έργων): Το πρόβλημα είναι οξύτατο, κύριε Πρόεδρε και έχει δίκιο ο κύριος συνάδελφος. Και μάλιστα πρέπει να προσθέσω, ότι η δυνατότητα εναπόθεσης λάσπης επιπλέον στην περιοχή αυτή, επαρκεί μόνο για άλλες εκατό με εκατόν πενήντα ημέρες. Και θα πρέπει να διατηρήσουμε αυτό το χώρο ως πολύτιμη εφεδρεία σε περιπτώσεις έκτακτης ανάγκης. Έχετε απόλυτο δίκιο.
      Σας απάντησα και στην πρωτολογία μου ότι λαμβάνουμε όσο το δυνατόν τα καλύτερα μέτρα για να αντιμετωπίσουμε το πρόβλημα. Η λύση είναι αυτή που σας είπα μέχρι να υπάρξει οριστική λύση. Μέχρι, δηλαδή, να γίνει η κατασκευή της μονάδος ξήρανσης, η λύση είναι η μεταφορά της λάσπης είτε στα Λιόσια είτε στη μονάδα αυτής της ανακύκλωσης. Λαμβάνουμε μέτρα ώστε να μην επιβαρύνεται πολύ το περιβάλλον, εξετάζουμε όλες αυτές τις περιπτώσεις που είπατε προηγουμένως και εξετάζουμε τι άλλο μπορούμε να λάβουμε ως μέτρο για την αντιμετώπιση του προβλήματος. 
      ΠΡΟΕΔΡΕΥΩΝ (Σωτήρης Χατζηγάκης): Ευχαριστώ, κύριε Υπουργέ. 
      Εισερχόμαστε τώρα στη Τρίτη, στην με αριθμό 23/19-4-2004 επίκαιρη ερώτηση της Βουλευτού του Συνασπισμού Ριζοσπαστικής Αριστεράς κ. Ασημίνας Ξηροτύρη - Αικατερινάρη προς τους Υπουργούς Πολιτισμού, Περιβάλλοντος, Χωροταξίας και Δημοσίων Έργων, σχετικώς με το τελικό κόστος των Ολυμπιακών Έργων κλπ.
      Η επίκαιρη ερώτηση της κυρίας συναδέλφου έχει ως εξής: 
      «Τα προβλήματα των καθυστερήσεων, υπερβάσεων και γενικότερα της μαύρης τρύπας του κόστους των έργων των Ολυμπιακών Αγώνων αποτέλεσαν την πρώτη οξεία αντιπαράθεση της νέας Κυβέρνησης και της παλαιάς αντιπαράθεσης που παρέμεινε στις εντυπώσεις και αγνοήθηκε η ουσία, δηλαδή η σε βάθος ενημέρωση του ελληνικού λαού για το μέγεθος των προβλημάτων και το κόστος των Αγώνων. Επιπλέον, τα αρνητικά δημοσιεύματα του ξένου Τύπου πληθαίνουν, η τουριστική κίνηση αντί να ευνοείται πλήττεται, το κρίσιμο θέμα της ασφάλειας επιδεινώνεται, ενώ η εκταμίευση πόρων για τα έργα του Γ΄ ΚΠΣ στην Περιφέρεια ηθελημένα παραμένει τραγικά στάσιμη και ο προγραμματισμός της επόμενης μέρας άγνωστος. Επειδή στο τετράμηνο που απομένει απαιτείται, εκτός από την ορθή διαχείριση, ανάληψη ευθυνών για τον ακριβή προγραμματισμό του τελικού σταδίου των έργων, επειδή για τις τυχόν συμπληρωματικές συμβάσεις και τις τελικές πληρωμές απαιτείται σε βάθος γνώση της κατάστασης, διαφάνεια χειρισμών και περιστολή των δαπανών και επειδή μετά τον πρώτο δανεισμό το κόστος καλπάζει, με αποτέλεσμα να προβλέπεται και δεύτερος, ενώ οι ανάγκες της χώρας και των εργαζομένων είναι τεράστιες, ερωτώνται οι κύριοι Υπουργοί:
1. Από τα στοιχεία που είχαν ως Αντιπολίτευση και την καταγραφή της κατάστασης ως Κυβέρνηση ποιο είναι το τελικό κόστος των έργων και υπηρεσιών των Ο.Α., με ποιο τρόπο θα καλυφθεί και για πόσο θα επηρεάζει την αναπτυξιακή πορεία της χώρας;
2. Για το πλήθος των ημιτελών έργων ποιος είναι ο προγραμματισμός των φάσεων του τελικού σταδίου, ώστε να αποφευχθούν τα χειρότερα;»
	Ο Υπουργός Περιβάλλοντος, Χωροταξίας και Δημοσίων Έργων κ. Σουφλιάς έχει το λόγο.
	ΓΕΩΡΓΙΟΣ ΣΟΥΦΛΙΑΣ (Υπουργός Περιβάλλοντος, Χωροταξίας και Δημοσίων Έργων): Κύριε Πρόεδρε, κύριοι συνάδελφοι, αμέσως μετά την ανάληψη των ευθυνών μας ως Κυβέρνηση πραγματοποιήσαμε με επισκέψεις στα ολυμπιακά έργα και κάναμε καταγραφή της κατάστασής και της πορείας τους. Με αντικειμενικότητα από την πρώτη στιγμή δήλωσα ποια έργα έχουν προχωρήσει και δεν έχουν πρόβλημα και ποια έργα έχουν πράγματι σημαντική καθυστέρηση, όπως ήταν ο δρόμος του Μαραθωνίου, η αφετηρία του Μαραθωνίου και δυο-τρία άλλα έργα.
	Πρέπει να πω ότι αυτά τα έργα που είχαν καθυστέρηση, μπήκαν σ’ ένα πρόγραμμα, με συγκεκριμένο χρονοδιάγραμμα και εγκαίρως θα παραδοθούν και αυτά εγκαίρως. Λήφθηκαν άμεσα μέτρα, παρακολουθούνται συνεχώς και οφείλω να τονίσω και στη Βουλή ότι υπάρχει και το ελληνικό φιλότιμο, δηλαδή οι ίδιοι οι κατασκευαστές δουλεύουν και Σαββατοκύριακα, έτσι ώστε να τελειώσουν τα έργα.
      	Επί τη ευκαιρία βεβαίως είμαι υποχρεωμένος να πω το εξής: Έγιναν εκ μέρους της σημερινής Αντιπολίτευσης κάποιες δηλώσεις οι οποίες ήταν άτοπες και είχαν και έντονο λαϊκισμό, όπως παραδείγματος χάρη οι δηλώσεις των αρμοδίων Υπουργών της Κυβέρνησης ότι υπήρχαν καθυστερήσεις σε έργα. Δεν θα λέμε και ψέματα στον ελληνικό λαό! Εκείνο που έχει σημασία, είναι να τελειώσουμε τα έργα το ταχύτερο δυνατό και να επιτύχουμε τον εθνικό μας στόχο: να διοργανώσουμε τους Ολυμπιακούς Αγώνες με άρτιο τρόπο.
      Οι κατηγορίες και τα δημοσιεύματα στο διεθνή Τύπο για καθυστερήσεις υπήρχαν συνεχώς τα τελευταία δύο χρόνια, δεν προέκυψαν τώρα από τις δικές μας δηλώσεις. Όσο για το αν είναι ή όχι «η χαρά των εργολάβων» οι δηλώσεις περί καθυστέρησης πρέπει να σας πω το εξής: Δήλωσα από την πρώτη στιγμή ως Υπουργός Περιβάλλοντος Χωροταξίας και Δημοσίων Έργων ότι, πρώτον, δεν πρόκειται να ακολουθήσω την πολιτική των πριμ επίσπευσης που χρησιμοποιούσε η προηγούμενη κυβέρνηση. Δεύτερον, είπα ότι οι εργολάβοι οφείλουν να τηρήσουν απολύτως τις συμβατικές τους υποχρεώσεις και όποιος δεν τις τηρήσει, θα υποστεί τις αυστηρές κυρώσεις που προβλέπει ο νόμος. Και είμαι αποφασισμένος να το πράξω. Δεν πιστεύω, λοιπόν, ότι αυτό αποτελεί «χαρά των εργολάβων».
      Μάλιστα πρέπει να σημειώσω ότι οι αρμόδιοι της ΔΟΕ, για πρώτη φορά, εκφράζουν την ικανοποίησή τους για τους ταχύτατους ρυθμούς κατασκευής όλων των έργων. 
    Σε ό,τι αφορά στο θέμα του κόστους, πρέπει να σας πω τα εξής: Oι αρμόδιες υπηρεσίες του Υπουργείου, δηλαδή η Διεύθυνση 11 που η στελέχωση της Διεύθυνσης παραμένει η ίδια που ήταν τα δυο τελευταία χρόνια, διότι δεν έκανα καμία αλλαγή, μου έδωσε τα εξής στοιχεία (για τα έργα αρμοδιότητος του ΥΠΕΧΩΔΕ): Το αρχικό κόστος προβλεπόταν να είναι 1.654.000.000 ευρώ και υπολογίζει η υπηρεσία ότι το τελικό κόστος θα φθάσει στα 2.270.000.000 ευρώ, δηλαδή έχουμε μια αύξηση περίπου της τάξης του 37%. Επίσης, για να μη δημιουργούνται παρεξηγήσεις, πρέπει να δηλώσω τα εξής: Οι υπερβάσεις αυτές των προϋπολογισμών αποφασίστηκαν από την προηγούμενη ηγεσία του Υπουργείου και από την προηγούμενη κυβέρνηση. 
    Η σημερινή πολιτική ηγεσία τους αύξησε μόνο κατά 7.600.000 ευρώ. Και αυτά όχι για έργο που ήδη κατασκευάζεται αλλά για την κατασκευή ενός νέου έργου, που δεν προβλεπόταν: Τη διαμόρφωση του περιβάλλοντος χώρου στο Ελληνικό και τα αντιπλημμυρικά έργα του Ελληνικού.
    Σε ό,τι αφορά στο θέμα της χρηματοδότησης που ρωτάτε. Είναι εξασφαλισμένη από εθνικούς, αλλά και κοινοτικούς πόρους. Η χρηματοδοτική ροή είναι ομαλή, υπάρχει χρονοδιάγραμμα, όπως σας είπα και θα τελειώσουν έγκαιρα τα έργα.
    Σε ό,τι αφορά στην επίπτωση, στην αναπτυξιακή πορεία της χώρας, των ολυμπιακών έργων οφείλω να πω την άποψή μου: πολλά απ’ αυτά τα έργα πράγματι θα επηρεάσουν θετικά την αναπτυξιακή πορεία της χώρας. Εξάλλου πολλά απ’ αυτά τα έργα θα έπρεπε να γίνουν και χωρίς να γίνουν οι Ολυμπιακοί Αγώνες, διότι ήταν αναγκαία για την υποδομή της χώρας αλλά και για τη βελτίωση της ποιότητας ζωής.
    Φυσικά, για να είμαστε ειλικρινείς, υπάρχουν και ολυμπιακά έργα, τα οποία γίνονται μόνο και μόνο για τους Ολυμπιακούς Αγώνες και πιθανότατα να μην έχουν καμία εν συνεχεία δυνατότητα αξιοποίησης. 
    ΠΡΟΕΔΡΕΥΩΝ (Σωτήρης Χατζηγάκης): Η συνάδελφος κ. Ξηροτύρη Αικατερινάρη έχει το λόγο.
    ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ: Ευχαριστώ, κύριε Πρόεδρε.
    Κύριε Υπουργέ, δεν θα συμμεριστώ την τελευταία σας αισιοδοξία, ότι η αναπτυξιακή πορεία της χώρας μάλλον θα επηρεαστεί θετικά. Η αναπτυξιακή πορεία της χώρας με τις μεγάλες υπερβάσεις, με τις μεγάλες καθυστερήσεις, με τη συμπίεση της περαίωσης των έργων των Ο.Α. στο τελευταίο τρίμηνο, με τις διπλές και τριπλές βάρδιες, που είστε αναγκασμένος να δεχθείτε και που σημαίνουν αύξηση του προϋπολογισμού, με το Γ΄ Κοινοτικό Πλαίσιο Στήριξης στον τέταρτο και κρίσιμο χρόνο του, ιδιαίτερα στην περιφέρεια, έχει μεγάλα προβλήματα. Και εδώ είναι η προσπάθεια όλων μας και αυτό το νόημα έχει η επίκαιρη ερώτησή μου κατά κύριο λόγο: να προσπαθήσουμε όλοι αυτά τα προβλήματα να περιορίσουμε κατά το δυνατόν.
    Είναι γεγονός ότι οι Ολυμπιακοί Αγώνες καλύπτονται από δημόσια δαπάνη. Κλείδωσε το κόστος όλων των έργων πριν ενάμισι χρόνο στα 4,1 δισεκατομμύρια ευρώ, 4,6 δισεκατομμύρια έφτασε πέρσι και 6 δισεκατομμύρια ευρώ και πλέον θα φτάσει κατά τις δικές μας προβλέψεις φέτος. Επομένως η εθνική συγχρηματοδότηση για τα  έργα του Γ’ Κοινοτικού Πλαισίου Στήριξης έχει μεγάλη υστέρηση, ιδιαίτερα για τα έργα της περιφέρειας για το 2002, το 2003 και το 2004 και εγώ πιστεύω ότι, δυστυχώς, θα συνεχίσει και μέχρι το 2006. 
    Είναι ανάγκη να ξέρουμε τα τελικά στοιχεία του κόστους. Καταλαβαίνω τις προσπάθειες τις οποίες καταβάλλετε. Ξέρω πολύ καλά ότι παρακολουθούσατε, όπως και εμείς, ως Αντιπολίτευση, μέχρι τώρα όλα τα στοιχεία και την εξέλιξη των έργων. Άρα έχετε στη διάθεσή σας όλα τα στοιχεία. Πρέπει να αναλάβετε τις ευθύνες για τον ακριβή προγραμματισμό όλων των φάσεων, ούτως ώστε να μην έχουμε και άλλες υπερβάσεις, κύριε Υπουργέ. Μπορεί να λέτε ότι δεν θα δώσετε πριμ, αλλά οι διπλές  και τριπλές βάρδιες πληρώνονται. Δεν μπορεί να γίνουν διαφορετικά τα έργα. 
    Ήδη ξέρετε πάρα πολύ καλά ότι έχετε μεγάλες εμπλοκές στα θέματα του διαγωνισμού των έργων. Αυτές οι εμπλοκές, κατά τη δική μου άποψη, δεν είναι μόνο εμπλοκές του συστήματος ή αυτού του μαθηματικού τύπου που λέτε, αλλά πολλές απ’ αυτές είναι ηθελημένες εμπλοκές –επιμένω σε αυτό- ούτως ώστε να μην εκταμιευτούν πόροι για άλλα έργα εκτός των ολυμπιακών. 
     Όταν φέτος πάνω από 1,3 δισεκατομμύρια ευρώ για το δίμηνο που μας έρχεται, θα πρέπει να δώσετε από το Π.Δ.Ε. για αποπληρωμή των ολυμπιακών έργων, πείτε μου πώς θα συγχρηματοδοτήσετε τα έργα για το Γ΄ Κοινοτικό Πλαίσιο Στήριξης που προβλέπονται αυτή την εποχή. Θα τα μετακυλίσετε; Διάβασα ανακοινώσεις Υπουργών σας. Θα μετακυλιθούν τα έργα αυτά για τον επόμενο χρόνο κ.ο.κ. Είναι σοβαρά τα πράγματα. Θέλω να κάνουμε μία συζήτηση ειλικρινή – γιατί ξέρουμε τις δυσκολίες- για να αποτραπούν, όπως λέω στην ερώτησή μου, τα χειρότερα για την αναπτυξιακή πορεία της χώρας. 
      ΠΡΟΕΔΡΕΥΩΝ (Σωτήρης Χατζηγάκης): Ευχαριστώ την κ. Ξηροτύρη. 
      Ο Υπουργός ΠΕΧΩΔΕ, κ. Σουφλιάς, έχει το λόγο.
      ΓΕΩΡΓΙΟΣ ΣΟΥΦΛΙΑΣ (Υπουργός Περιβάλλοντος, Χωροταξίας και Δημοσίων Έργων): Πρέπει να πω στην κυρία συνάδελφο ότι οι διπλές βάρδιες δεν θα αυξήσουν τον προϋπολογισμό. Ο κάθε εργολάβος υπογράφει μία σύμβαση και μέσα στη σύμβαση προβλέπεται και ο χρόνος περαίωσης του έργου. Επειδή υπάρχει καθυστέρηση στην κατασκευή του έργου, δήλωσα ότι όποιος δεν παραδώσει στην ημερομηνία που προβλέπει η σύμβασή του το έργο θα υποστεί τις κυρώσεις του νόμου. Και οι κυρώσεις του νόμου είναι πάρα πολύ αυστηρές και χρηματικές και αφαίρεση του διπλώματος για κάποιο διάστημα. 
      Πιστεύω ότι πρώτον κατάλαβαν πώς θα εφαρμοστεί ο νόμος -δεν ξέρω αν εφαρμόστηκε άλλη φορά- αλλά τώρα θα εφαρμοστεί και μάλιστα με αυστηρότητα. Και δεύτερον, βλέπω ότι και οι κατασκευαστές αισθάνονται την εθνική ευθύνη, έχουν φιλότιμο και το κίνητρο να προσφέρουν σε αυτόν τον εθνικό στόχο. Γιατί θα πρέπει να αποκλείουμε να έχουν και αυτοί αυτό το κίνητρο να προσφέρουν σε αυτόν τον εθνικό στόχο; Αλλά πάντως, εκείνο που πρέπει να δηλώσω είναι ότι οι διπλές βάρδιες δεν ενδιαφέρουν τον προϋπολογισμό του έργου. Είναι συμβατική υποχρέωση να παραδώσουν και θα τα παραδώσουν στο χρόνο που προβλέπει η σύμβασή τους. 
      (Στο σημείο αυτό την Προεδρική Έδρα  καταλαμβάνει ο  Γ΄ Αντιπρόεδρος της Βουλής κ.  ΙΩΑΝΝΗΣ ΤΡΑΓΑΚΗΣ)
      Σε ό,τι αφορά το θέμα για το πώς έγινε η κατανομή των πόρων και πώς έμεινε πίσω η περιφέρεια, θα με βρείτε απολύτως σύμφωνο. Ουδείς πρέπει να αμφισβητήσει ότι αυτά τα χρόνια είτε λόγω Ολυμπιακών Αγώνων είτε για άλλους λόγους έγινε μία συσσώρευση κεφαλαίου σε έργα υποδομής στην περιφέρεια της Αττικής. Και είναι καιρός πλέον –το δηλώνω στη Βουλή- να πάρει η περιφέρεια εκείνο που της ανήκει. Δεν υπήρξε ισόρροπη κατανομή των πιστώσεων και των έργων σε όλη την Ελλάδα. Δεσμεύομαι ενώπιον του Σώματος ότι αυτό θα γίνει από δω και πέρα.
      Σε ό,τι αφορά το μαθηματικό τύπο, θα τα πούμε μία άλλη φορά. Ο μαθηματικός τύπος έχει τεράστια προβλήματα είναι ένα θέμα που αντιμετωπίζω και πιστεύω ότι πολύ σύντομα θα είμαι σε θέση να πω από τι θα αντικατασταθεί ο μαθηματικός τύπος, ο οποίος δημιούργησε πάρα πολλά προβλήματα. Σημειώνω απλώς ότι για διάφορους και πολλούς λόγους, που δεν είναι μέσα στη σφαίρα της ερώτησης, πολλά έργα στο ΥΠΕΧΩΔΕ έχουν μπλοκαριστεί και λόγω της νομοθεσίας, αλλά και λόγω των προσφυγών και των υπολοίπων αποφάσεων διαφόρων οργάνων.
      Εδώ οφείλω να ομολογήσω ότι η ευθύνη δεν είναι καθολική της προηγούμενης Κυβέρνησης. Έχει την ευθύνη της, αλλά μεγάλη ευθύνη ανήκει και σε άλλους φορείς του δημοσίου. Εν πάση περιπτώσει την κατάλληλη ώρα θα τα πούμε και πιστεύω ότι σύντομα θα μπορέσουμε να συζητήσουμε αυτά τα πράγματα με σχέδιο νόμου στη Βουλή.
      ΠΡΟΕΔΡΕΥΩΝ (Ιωάννης Τραγάκης): Ευχαριστούμε, κύριε Υπουργέ.
      Θα ήθελα να ανακοινώσω στο Σώμα ότι τη συνεδρίασή μας παρακολουθούν από τα θεωρεία της Βουλής, αφού προηγουμένως ξεναγήθηκαν στην Έκθεσης της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» με θέμα «Επτάνησα, 140 χρόνια από την Ένωση με την Ελλάδα» μαθητές και μαθήτριες και τρεις συνοδοί καθηγητές από το 3ο Γυμνάσιο Κηφισιάς Αττικής. 
      Η Βουλή τους καλωσορίζει.
      (Χειροκροτήματα απ’ όλες τις πτέρυγες της Βουλής)
     Θα ήθελα να σας πω ότι μετά από σύμφωνη γνώμη των ερωτώντων, θα συζητηθεί η πρώτη με αριθμό 21/19.4.2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Μίμη Ανδρουλάκη προς την Υπουργό Εθνικής Παιδείας και Θρησκευμάτων, σχετικά με τις αλλαγές στο πρόγραμμα της Β΄ Λυκείου κ.λπ..
      Η επίκαιρη ερώτηση του κ. Ανδρουλάκη έχει ως εξής:
      «Η Κυβέρνηση, ενώ είχε εξαγγείλει εθνικό διάλογο για την παιδεία, σπεύδει να ανακοινώσει τον επανασχεδιασμό των κατευθύνσεων και των αναλυτικών προγραμμάτων, καθώς και την ενοποίηση του προγράμματος σπουδών στην Α΄ και Β΄ Λυκείου, πράγμα που αποκλείει τη δυνατότητα των μαθητών να αποκτούν αυξημένες δεξιότητες στα μαθήματα που συνδέονται με την τελική επιλογή τους στη Γ΄ Λυκείου. 
      Ερωτάται η κυρία Υπουργός:
      1. Οι μαθητές που θα εγγραφούν για τη σχολική χρονιά 2004-2005 στη Β΄ Λυκείου, θα παρακολουθήσουν τις υπάρχουσες κατευθύνσεις ή το σχεδιαζόμενο από το Υπουργείο σας κοινό πρόγραμμα; 
      2. Στην περίπτωση αλλαγής, με ποια βιβλία θα παρακολουθήσουν οι μαθητές αυτοί το νέο πρόγραμμα του Λυκείου, αφού δεν είναι δυνατό να γραφτούν νέα σε τόσο σύντομο χρονικό διάστημα;»
      Η Υπουργός Εθνικής Παιδείας και Θρησκευμάτων έχει το λόγο.
     ΜΑΡΙΕΤΤΑ ΓΙΑΝΝΑΚΟΥ (Υπουργός Εθνικής Παιδείας και Θρησκευμάτων): Κύριε Πρόεδρε, σημειώνει στην ερώτησή του ο κ. Ανδρουλάκης, ο κύριος συνάδελφος, ότι αποκλείονται οι μαθητές από το να αποκτήσουν δεξιότητες. Τίποτα από όσα έχουμε εξαγγείλει δεν αποκλείει τους μαθητές από το να αποκτήσουν δεξιότητες που θα τους χρειαστούν στην Γ΄ λυκείου, ούτε είναι δυνατόν να ισχυριστούμε ότι τώρα έχουν αποκτήσει τις δεξιότητες και δεν θα τις αποκτήσουν με τα νέα προγράμματα.
     Θέλω να επαναλάβω ότι αυτό που εξαγγέλθηκε είναι κατ’ αρχήν η κατάργηση των εξετάσεων στη Β΄ λυκείου, που αφορά στους μαθητές του σχολικού έτους 2004-2005. Φυσικά δεν είναι δυνατόν αιφνιδίως να γραφούν νέα βιβλία, ούτε να αλλάξουν αύριο το πρωί τα ωρολόγια και αναλυτικά προγράμματα, για αυτό και έχουμε ζητήσει από το αρμόδιο θεσμικό όργανο, που είναι το Παιδαγωγικό Ινστιτούτο, να μελετήσει το ζήτημα αυτό.
     Εν τω μεταξύ, κύριε συνάδελφε, επειδή το κράτος έχει συνέχεια -η πολιτική μπορεί να αλλάζει- δεν θα έχουμε αλλαγές στο επόμενο σχολικό έτος. Δηλαδή τα ωρολόγια και αναλυτικά προγράμματα θα είναι αυτά που ήταν και προηγουμένως. 
     Η πρόθεσή μας είναι να αυξήσουμε τις δυνατότητες του περιεχομένου της παιδείας σε σχέση με την επίδοση των μαθητών και την απόδοσή τους. Αυτό νομίζω ότι είναι υποχρέωση κάθε κυβέρνησης και με αυτόν τον τρόπο θα προχωρήσουμε εφεξής. Φυσικά θα γίνει και διάλογος με την εκπαιδευτική κοινότητα. Άρα όσα έχουν εξαγγελθεί και όσα γράφονται στο πρόγραμμα, θα ακολουθηθούν με τρόπο που δεν θα αιφνιδιάζει και θα προσθέτει στο περιεχόμενο της παιδείας. 
      ΠΡΟΕΔΡΕΥΩΝ (Ιωάννης Τραγάκης): Ευχαριστούμε, κυρία Υπουργέ.
      Ο κ. Ανδρουλάκης έχει το λόγο.
     ΔΗΜΗΤΡΙΟΣ ΑΝΔΡΟΥΛΑΚΗΣ: Κυρία Υπουργέ, από εσάς προσωπικά προσδοκώ να αποφύγετε τη νεύρωση του πολιτικού μας συστήματος, να σπεύδουμε στο εξεταστικό χωρίς να έχουμε καταλήξει στην οριστική μορφή που θα πάρει η δευτεροβάθμια και η τριτοβάθμια εκπαίδευση, η οποία άλλωστε πρέπει να αποτελέσει αντικείμενο του εθνικού διαλόγου που έχετε εξαγγείλει. Δεν πρέπει να βρεθείτε στη δύσκολη θέση να διαμορφώσετε μια αντίληψη για την δευτεροβάθμια και τριτοβάθμια εκπαίδευση, η οποία θα είναι ασύμβατη με το εξεταστικό σύστημα, το οποίο ενδεχομένως θα προωθήσετε.
     Είναι λογικό να θέλετε να καταργήσετε τις εξετάσεις στην Β΄ λυκείου, μια και υπήρξε προεκλογική σημαία του κόμματός σας, αλλά χαίρομαι που δεν βιάζεστε 
–με την απάντησή σας σήμερα- να δεσμεύσετε τους μαθητές της Β΄ λυκείου σε κατευθύνσεις που δεν είναι ακόμα επεξεργασμένες, σε αναλυτικά προγράμματα και βιβλία τα οποία δεν είναι δυνατόν να υπάρχουν.
      Όσον αφορά την ενοποίηση των σπουδών των προγραμμάτων Α΄ και Β΄ λυκείου -δεν ξέρω ακριβώς- αλλά εδώ υπάρχει το μεγάλο πρόβλημα. Δεν φτάνουν, ας πούμε, σε αυτόν που θα πάει στο Πολυτεχνείο τα πρόσθετα μαθηματικά που θα πάρει στη Γ΄ Λυκείου. Μας χρειάζονται από τη Β΄ λυκείου. Αλλιώς δεν θα μπορεί να παρακολουθήσει. Ήδη δεν μπορούν να παρακολουθήσουν, όπως ξέρετε, οι φοιτητές μας πολλά μαθήματα και στις οικονομικές σχολές και στο Πολυτεχνείο και στην Ιατρική.
     Επίσης μη βιαστείτε να δεσμευτείτε σε μια ακαμψία, όσον αφορά τις νέες κατευθύνσεις που έχετε εξαγγείλει. Διατηρήστε κάτι από την ελαστικότητα του προηγούμενου συστήματος. Για παράδειγμα, γιατί να αποκλείσετε σ΄ ένα μαθητή τη δυνατότητα, αν θέλει να πάει στο Πολυτεχνείο –π.χ. στην Πληροφορική- να μπορεί να πάει ενδεχομένως και σε μια οικονομική σχολή, αν δεν τα καταφέρει. Να του αφήσετε αυτήν την ευλυγισία.
     Εγώ σας λέω ότι τριάντα πέντε χρόνια μετά ακόμα ταλαντεύομαι για το αν έπρεπε να πάω μηχανικός ή μάνατζερ ή οικονομολόγος. Αφήστε, λοιπόν, αυτήν τη ρευστότητα. Ξέρω εκατοντάδες παιδιά που έχουν την ίδια ανασφάλεια. Βεβαίως πρέπει να δώσουμε ουσιαστικό περιεχόμενο στον εθνικό διάλογο. 
     Σας ευχαριστώ.
      ΠΡΟΕΔΡΕΥΩΝ (Ιωάννης Τραγάκης): Το λόγο έχει η κυρία Υπουργός. 
      ΜΑΡΙΕΤΤΑ ΓΙΑΝΝΑΚΟΥ (Υπουργός Εθνικής Παιδείας και Θρησκευμάτων): Ευχαριστώ πολύ για τις παρατηρήσεις, κύριε συνάδελφε. Πράγματι ούτε εμείς θέλουμε να αιφνιδιάσουμε και το Παιδαγωγικό Ινστιτούτο βεβαίως έχει ερωτηθεί επιπλέον για τα έξι μαθήματα στα οποία θα δίνουν εξετάσεις τα παιδιά στην Γ΄ λυκείου. Προς Θεού αυτό δεν υπαινίσσεται καθόλου ότι είναι δυνατόν να στερήσουμε από βασικά μαθήματα, όπως τα μαθηματικά, την Α΄ και Β΄ λυκείου, επειδή δήθεν δίνουν εξετάσεις στη Γ΄ λυκείου.
      Επίσης κάθε αλλαγή που μπορεί να γίνει στην παιδεία -και θα γίνει μετά από εθνικό διάλογο, στον οποίο θα συμμετάσχουν όλοι και θα είναι δημόσιος, κύριε συνάδελφε και ανοιχτός διάλογος και χωρίς αιφνιδιασμούς- θα πρέπει να δούμε το σύνολο του περιεχομένου της παιδείας αρχίζοντας από το δημοτικό. Πρώτον ως παιδείας που χρειάζεται για την ολοκλήρωση του ανθρώπου και δεύτερον ως εκπαίδευσης που απαιτείται για να συνδεθεί με την κοινωνική πραγματικότητα, ώστε να μπορούμε να μιλήσουμε για κοινωνική αποτελεσματικότητα και επένδυση στο ανθρώπινο δυναμικό.
      	Έτσι, λοιπόν, οι ανησυχίες σας νομίζω ότι διασκεδάζονται με αυτά που σας λέω. Δεν θα υπάρχει βιασύνη και, όπως είπα, θα υπάρξει εθνικός διάλογος όπου θα συμμετάσχουν όλοι: η εκπαιδευτική κοινότητα, τα κόμματα, οι γονείς και εν πάση περιπτώσει όλοι όσοι έχουν και μπορούν να προσφέρουν. Και η Ελλάδα διαθέτει αρκετό επιστημονικό δυναμικό για να μπορεί να συμβάλλει σ’ αυτό.
      	ΠΡΟΕΔΡΕΥΩΝ (Ιωάννης Τραγάκης): Ευχαριστούμε, κυρία Υπουργέ.
	Εισερχόμαστε στην τρίτη με αριθμό 22/19-4-2004 επίκαιρη ερώτηση του πρώτου κύκλου του Βουλευτή του Συνασπισμού της Ριζοσπαστικής Αριστεράς κ. Φώτη Κουβέλη προς τους Υπουργούς Οικονομίας και Οικονομικών, Εσωτερικών, Δημόσιας Διοίκησης και Αποκέντρωσης, σχετικώς με τη λήξη των συμβάσεων των απασχολουμένων στην καθαριότητα των Δημοσίων Οικονομικών Υπηρεσιών (Δ.Ο.Υ.).
	Η επίκαιρη ερώτηση του κυρίου συναδέλφου έχει ως εξής:
      «Αναφέρεται ότι από το Υπουργείο Οικονομίας και Οικονομικών έχουν ήδη απολυθεί πενήντα απασχολούμενοι στον τομέα καθαριότητας των Δ.Ο.Υ. με αιτιολογία την λήξη των συμβάσεών τους. Επίσης αναφέρεται ότι επίκειται η απόλυση και επτακοσίων ακόμη εργαζομένων στην καθαριότητα μέχρι την 30η Απριλίου 2004, διότι την ημερομηνία αυτή λήγουν οι συμβάσεις εργασίας τους. 
      Τα συλλογικά όργανα των εργαζομένων δηλώνουν ότι οι εργαζόμενοι που απασχολούνται στις εν λόγω υπηρεσίες καλύπτουν πάγιες και διαρκείς ανάγκες και με το δεδομένο ότι η καθαριότητα πρέπει να γίνεται σε καθημερινή βάση για να διασφαλίζονται οι αναγκαίες συνθήκες υγιεινής των χώρων, 
      Ερωτάται ο κύριος Υπουργός:
      Σε ποιες ενέργειες θα προβεί άμεσα για τη διασφάλιση της εργασίας των πενήντα εργαζομένων που έχουν ήδη απολυθεί;
      Τι μέτρα θα λάβει για τη συνέχιση της εργασίας των επτακοσίων απασχολουμένων στην καθαριότητα, των οποίων οι συμβάσεις λήγουν άμεσα και σε ποιο εργασιακό καθεστώς προτίθεται να εντάξει τη συνέχιση της απασχόλησής τους;»
      Το λόγο έχει ο Υφυπουργός Οικονομίας και Οικονομικών κ. Ρεγκούζας.
      ΑΔΑΜ ΡΕΓΚΟΥΖΑΣ (Υφυπουργός Οικονομίας και Οικονομικών): Κύριε Πρόεδρε, κυρίες και κύριοι συνάδελφοι, ασφαλώς πρόκειται για ένα «καυτό» κληροδότημα της σημερινής Κυβέρνησης από τη χθεσινή. Πρόκειται για μία από τις πέντε διαφορετικές μορφές, όχι συμβάσεων, μορφών εργασίας στο Υπουργείο Οικονομικών, που έχει σχέση με την καθαριότητα των υπηρεσιών.
      Σήμερα υπηρετούν στο Υπουργείο Οικονομικών με σχέση μόνιμης εργασίας δημοσίων υπαλλήλων διακόσιες δεκατρείς καθαρίστριες. Ογδόντα τρεις καθαρίστριες πλήρους απασχόλησης, με συμβάσεις εργασίας αορίστου διαρκείας και υπάρχουν και τριάντα έξι καθαρίστριες τρίωρης απασχόλησης επίσης αορίστου διαρκείας. Υπάρχουν βεβαίως και οι επτακόσιες δεκαέξι καθαρίστριες –για τις οποίες θα σας εξηγήσω ακριβώς ποια είναι η μορφή της σχέσης με τις οικονομικές μονάδες- και εκτός από αυτές τις μορφές υπάρχουν και ιδιωτικά συνεργεία που καθαρίζουν είτε μονάδες των εφοριών είτε των τελωνείων. 
      Το πρόβλημα έχει ως εξής, κυρίες και κύριοι συνάδελφοι. Σε όλες σχεδόν τις περιφερειακές υπηρεσίες του Υπουργείου Οικονομίας και Οικονομικών η καθαριότητα των κτηρίων έχει ανατεθεί από το έτος 1990 και μετά, ανάλογα με τις ανάγκες που προέκυπταν κάθε φορά, σε ιδιώτες που αμείβονται από την πάγια επιχορήγηση, με ιδιωτικό συμφωνητικό που υπογράφεται από τον προϊστάμενο της περιφερειακής υπηρεσίας και τον ιδιώτη που πρόκειται να καθαρίσει.
      Όσον αφορά τη Διεύθυνση Προσωπικού των ΔΟΥ που έχει σχέση και με τη σημερινή ερώτηση, στον ειδικό φορέα 23120 στον Προϋπολογισμό του 2004 έχει εξασφαλιστεί πίστωση ύψους 1.777.600 ευρώ. Το συγκεκριμένο ποσό αφορά την αμοιβή των ατόμων που ασχολούνται με το έργο της καθαριότητας στις ΔΟΥ και τις κτηματικές υπηρεσίες και ονομάζεται, ο κωδικός 1232, «πάγιο επιχορήγημα για την καθαριότητα». Από το ανωτέρω ποσό μεταφέρθηκε το ποσό του 1.124.072 ευρώ, για να χρησιμοποιηθεί προκειμένου να πληρωθούν οι καθαρίστριες αυτές μέχρι 30/4/2004. Παρ’ όλα αυτά, αυτό το ποσό δεν επαρκεί ακόμη και για την πληρωμή αυτών των ανθρώπων που εργάστηκαν με αυτήν την σχέση εργασίας. 
      Σε ό,τι αφορά αυτή καθ’ αυτή τη σχέση εργασίας, ασφαλώς δεν πρόκειται ούτε για σύμβαση εργασίας, αλλά ούτε και για σύμβαση έργου. Πρόκειται για μια ιδιότυπη, θα έλεγε κανείς, συμφωνία μέσω ενός ιδιωτικού συμφωνητικού, χωρίς τη παρεμβολή της κεντρικής διοίκησης, των προϊσταμένων των περιφερειακών μονάδων, με τις καθαρίστριες αυτές. 
     Υπάρχει όμως και κάτι σημαντικότερο. Οι περισσότερες από αυτές τις καθαρίστριες –και ειρήσθω εν παρόδω, θα πρέπει να αναφέρω ότι σε μια μονάδα ασφαλώς δεν χρειάζονται δώδεκα καθαρίστριες- όχι με δική τους βεβαίως ευθύνη, ασχολήθηκαν πάρεργα, πέρα από το έργο το οποίο είχαν αναλάβει, σε υπηρεσίες διαπιστευμένες ουσιαστικά. Και μάλιστα σε ορισμένες περιπτώσεις παρατηρήθηκαν και φαινόμενα να βάζουν υπογραφές με αποτέλεσμα να δημιουργούνται προβλήματα ακυρότητας των διοικητικών πράξεων, τις οποίες υπέγραψαν.
    Έτσι ακριβώς έχει το πρόβλημα που δημιουργήθηκε. Και βεβαίως είναι ένα σοβαρό πρόβλημα. Κατανοούμε την αγωνία των ανθρώπων αυτών, αλλά αναζητούμε και εμείς πραγματικά λύση.
    ΠΡΟΕΔΡΕΥΩΝ (Ιωάννης Τραγάκης): Ο κ. Κουβέλης έχει το λόγο.
    ΦΩΤΗΣ ΚΟΥΒΕΛΗΣ: Κύριε Υπουργέ, το ζητούμενο πράγματι είναι η λύση για να μη χάσουν την εργασία τους οι πενήντα καθαρίστριες που ήδη έχουν απολυθεί, αλλά και άλλα επτακόσια άτομα που εργάζονται στην καθαριότητα. Ανεξάρτητα από την ύπαρξη κωδικών αριθμών για λογαριασμούς ή ό,τι άλλο σχετικό αναφέρατε, υπάρχει ένα δεδομένο. Το δεδομένο είναι ότι προσέφεραν επί μακρόν την εργασία τους, προσέφεραν υπηρεσίες. Ανεξάρτητα από τη μορφή των επιμέρους συμβάσεων έχουμε μια σύμβαση εργασίας αορίστου χρόνου, όπως άλλωστε έχουν δεχθεί και τα δικαστήρια. Κατά συνέπεια είναι συμβασιούχοι, είναι σύμβαση εργασίας. Δεν υπάρχει sui generis σύμβαση, κύριε Υπουργέ. Πρέπει να σας πω ότι οι συμβάσεις είναι ή σύμβαση έργου ή σύμβαση εργασίας ορισμένου ή αορίστου χρόνου. Εδώ είχαμε συμβάσεις παρατεινόμενες εργασίας ορισμένου χρόνου με αποτέλεσμα να έχουμε εργαζομένους από το έτος 1993. 
    Αν υπήρξε ή όχι ορθή κατανομή αυτού του ανθρωποδυναμικού για την αντιμετώπιση της καθαριότητας, αυτό είναι άλλης τάξεως ζήτημα, μπορεί να αντιμετωπιστεί και προφανώς η αντιμετώπισή του δε βρίσκεται στο να απολυθούν. Πολύ δε περισσότερο από την ώρα που εκκρεμεί η συνολική δέσμευση της Κυβέρνησης αναφορικά με τη μονιμοποίηση των συμβασιούχων στο πλαίσιο των υποχρεώσεων που έχει η χώρα αναφορικά με τη σχετική κοινοτική οδηγία.
    Σπεύσατε να απολύσετε αυτούς τους πενήντα ανθρώπους, ετοιμάζεστε να απολύσετε τους άλλους επτακοσίους, συνομολογείτε το ανθρώπινο δράμα, αλλά δεν κάνετε κάτι. Οφείλετε να το πράξετε και να το πράξετε άμεσα πολύ δε περισσότερο όταν έχετε και συγκεκριμένες δικαστικές αποφάσεις που μπορούν αποτελεσματικά να καθοδηγήσουν τις πολιτικές σας επιλογές.
    ΠΡΟΕΔΡΕΥΩΝ (Ιωάννης Τραγάκης): Ο κύριος Υφυπουργός έχει το λόγο.
    ΑΔΑΜ ΡΕΓΚΟΥΖΑΣ (Υφυπουργός Οικονομίας και Οικονομικών): Κύριε Κουβέλη, όπως ξέρετε, το πρόβλημα απασχολεί την Κυβέρνηση, εξετάζεται συνολικά μέσα από τη διαδικασία της μονιμοποίησης των συμβασιούχων ή της μετατροπής των συμβάσεων σε αορίστου διαρκείας επειδή υπάρχουν τα συνταγματικά προβλήματα, όπως γνωρίζετε. Εμείς έχουμε την ευαισθησία γι’ αυτές τις κυρίες που έστω και αν εργάζονται με μερική απασχόληση, έστω και αν δεν καλύπτουν πάγιες και διαρκείς ανάγκες και δεν έχουν ομοιότητα με τις υπόλοιπες συμβάσεις, να αντιμετωπίσουμε και την περίπτωσή τους στο συνολικό πολιτικό πλαίσιο αντιμετώπισης των συμβασιούχων. Η Κυβέρνηση βεβαίως θα εκδηλώσει τη βούλησή της σύμφωνα και με τις εξαγγελίες του Υπουργείου Δημόσιας Διοίκησης και Αποκέντρωσης. Σε κάθε περίπτωση, όμως, οι συμβάσεις αυτές δεν θα μπορούν να ανανεωθούν με τον τρόπο που γινόταν η ανανέωσή τους μέχρι σήμερα, αλλά θα πρέπει να δοθεί μια οριστική λύση γιατί αν υποτεθεί ότι ανανεώνονται θα πρέπει να ανανεώσουμε και τις συμβάσεις έργου που έχουν γίνει με συνεργεία καθαριότητας. Υπάρχει μια ιδιορρυθμία και θα παρακαλούσα και τις ενδιαφερόμενες να περιμένουν τις τελικές αποφάσεις της Κυβέρνησης. 
    ΠΡΟΕΔΡΕΥΩΝ (Ιωάννης Τραγάκης): Κηρύσσεται περαιωμένη η συζήτηση των επικαίρων ερωτήσεων.
    Έχω την τιμή να ανακοινώσω στο Σώμα ότι, πρώτον:  Οι Υπουργοί Οικονομίας και Οικονομικών και Εξωτερικών, κατέθεσαν σχέδιο νόμου: «Κύρωση της Απόφασης του Συμβουλίου της Ευρωπαϊκής Ένωσης συνερχομένου σε επίπεδο Αρχηγών Κρατών ή Κυβερνήσεων, της 21ης Μαρτίου 2003 περί τροποποιήσεως του άρθρου 10.2 του Καταστατικού του Ευρωπαϊκού Συστήματος Κεντρικών Τραπεζών και της Ευρωπαϊκής Κεντρικής Τράπεζας». 
     2. Οι Υπουργοί Εξωτερικών, Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Εθνικής ‘Αμυνας, Ανάπτυξης, Περιβάλλοντος, Χωροταξίας και Δημοσίων ‘Εργων, Εθνικής Παιδείας και Θρησκευμάτων, Απασχόλησης και Κοινωνικής Προστασίας, Υγείας και Κοινωνικής Αλληλεγγύης, Αγροτικής Ανάπτυξης και Τροφίμων, Δικαιοσύνης, Πολιτισμού, Τουρισμού, Μεταφορών και Επικοινωνιών, Δημόσιας Τάξης, Εμπορικής Ναυτιλίας, Μακεδονίας-Θράκης, Αιγαίου και Νησιωτικής Πολιτικής και Επικρατείας, κατέθεσαν σχέδιο νόμου: «Κύρωση της Ευρωμεσογειακής Συμφωνίας, σύνδεσης μεταξύ της Ευρωπαϊκής Κοινότητας και των Κρατών-Μελών της αφ΄ενός και της Δημοκρατίας του Λιβάνου αφ’ ετέρου μετά της Τελικής Πράξης αυτής».
     3. Οι Υπουργοί Εξωτερικών, Εσωτερικών, Δημόσιας Διοίκησης και Αποκέντρωσης, Οικονομίας και Οικονομικών, Εθνικής Άμυνας, Ανάπτυξης, Περιβάλλοντος, Χωροταξίας και Δημοσίων Έργων, Εθνικής Παιδείας και Θρησκευμάτων, Απασχόλησης και Κοινωνικής Προστασίας, Υγείας και Κοινωνικής Αλληλεγγύης, Αγροτικής Ανάπτυξης και Τροφίμων, Δικαιοσύνης, Πολιτισμού, Τουρισμού, Μεταφορών και Επικοινωνιών, Δημόσιας Τάξης, Εμπορικής Ναυτιλίας, Μακεδονίας-Θράκης, Αιγαίου και Νησιωτικής Πολιτικής και Επικρατείας, κατέθεσαν σχέδιο νόμου: «Κύρωση της Ευρωμεσογειακής Συμφωνίας, σύνδεσης μεταξύ της Ευρωπαϊκής Κοινότητας και των Κρατών-Μελών της αφ΄ ενός και της Λαϊκής Δημοκρατίας της Αλγερίας αφ’ ετέρου μετά της Τελικής Πράξης αυτής».
     Παραπέμπονται στις αρμόδιες Διαρκείς Επιτροπές.
     Κύριοι συνάδελφοι, έχουν διανεμηθεί τα Πρακτικά της συνεδρίασης του Σαββάτου 20 Μαρτίου 2004 και παρακαλώ το Σώμα για την επικύρωσή τους.
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     ΠΡΟΕΔΡΕΥΩΝ (Ιωάννης Τραγάκης): Συνεπώς τα Πρακτικά του Σαββάτου 20 Μαρτίου 2004 επικυρώθηκαν.
     Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     Με τη συναίνεση του Σώματος και ώρα 12.10΄ λύεται η συνεδρίαση, για αύριο ημέρα Παρασκευή 23 Απριλίου 2004 και ώρα 10.30΄ με αντικείμενο εργασιών του Σώματος κοινοβουλευτικό έλεγχο: συζήτηση επικαίρων ερωτήσεων σύμφωνα με την ημερήσια διάταξη που έχει διανεμηθεί.
     Η ΠΡΟΕΔΡΟΣ                                                      ΟΙ ΓΡΑΜΜΑΤΕΙΣ



67

Συνεδρίαση 22-4-2004

