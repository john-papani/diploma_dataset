(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)

ΠΙΝΑΚΑΣ ΠΕΡΙΕΧΟΜΕΝΩΝ
ΙΒ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β’ 
ΣΥΝΕΔΡΙΑΣΗ  ΛΘ’
Τετάρτη 26 Νοεμβρίου 2008  (Απόγευμα)

ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Ειδική Ημερήσια Διάταξη:
Ειδική συνεδρίαση της Ολομέλειας της  Βουλής προς τιμήν των Ελλήνων Παραολυμπιονικών των Παραολυμπιακών Αγώνων του 2008 και απονομή μεταλλίων, σελ.
2. Ανακοινώνεται ότι τη συνεδρίαση παρακολουθούν η Ευρωβουλευτής κ. Ε. Τζαμπάζη και το ΚΑΠΗ του Δήμου Αμπελακίων Σαλαμίνας, σελ.


ΟΜΙΛΗΤΕΣ
 Επί της Ειδικής Ημερήσιας Διάταξης:
ΚΑΚΛΑΜΑΝΗΣ Α., σελ.
ΚΑΡΑΜΑΝΛΗΣ Κ., σελ.
ΚΑΡΑΤΖΑΦΕΡΗΣ Γ., σελ.
ΛΕΒΕΝΤΗΣ Α., σελ.
ΜΠΕΝΑΚΗ-ΨΑΡΟΥΔΑ Α., σελ.
ΝΙΚΟΛΑΪΔΟΥ Β., σελ.
ΠΑΓΚΑΛΟΣ Θ., σελ.
ΣΙΟΥΦΑΣ Δ., σελ.
      
      ΠΡΑΚΤΙΚΑ ΒΟΥΛΗΣ
      ΙΒ΄ ΠΕΡΙΟΔΟΣ
      ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
      ΣΥΝΟΔΟΣ Β΄ 
      ΣΥΝΕΔΡΙΑΣΗ ΛΘ΄
      Τετάρτη 26 Νοεμβρίου 2008 (απόγευμα)
      Αθήνα, σήμερα στις 26 Νοεμβρίου 2008, ημέρα Τετάρτη και ώρα 18.20΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΔΗΜΗΤΡΙΟΥ ΣΙΟΥΦΑ.
      ΠΡΟΕΔΡΟΣ (Δημήτριος Σιούφας): Κυρίες και κύριοι συνάδελφοι, αρχίζει η συνεδρίαση.
      Εισερχόμεθα στην 
      ΕΙΔΙΚΗ ΗΜΕΡΗΣΙΑ ΔΙΑΤΑΞΗ
      ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ
      Ειδική συνεδρίαση της Ολομέλειας της Βουλής προς τιμήν των Ελλήνων Παραολυμπιονικών των Παραολυμπιακών Αγώνων του 2008. 
      (Χειροκροτήματα απ’ όλες τις πτέρυγες της Βουλής)
      Κυρίες και κύριοι συνάδελφοι, η Βουλή των Ελλήνων εκπροσωπώντας και εκφράζοντας τα αισθήματα όλου του ελληνικού λαού, υποδέχεται σήμερα και τιμά τις Ελληνίδες και τους Έλληνες Παραολυμπιονίκες του Πεκίνο. Στα πρόσωπά σας αντικρίζουμε τη θέληση για τη ζωή, τη δύναμη για την επιτυχία, το θάρρος για τον αγώνα, την ενσάρκωση του «ευ αγωνίζεσθαι». 
      Εκπροσωπήσατε, αγαπητές και αγαπητοί Παραολυμπιονίκες, τις καλύτερες αρετές των Ελλήνων με όλη τη δύναμη της ψυχής σας και όλες τις δεξιότητες των ιδιαίτερων ικανοτήτων σας. Αποδείξατε ότι η δύναμη του χαρακτήρα είναι το ισχυρότερο ανθρώπινο εφόδιο και μπορεί από μόνη της να μεταβάλει κάθε σωματική αδυναμία σε περίσσευμα ικανότητας. 
      Για τον ελληνικό λαό είστε όλοι Ολυμπιονίκες από τη στιγμή που ξεκινήσατε για τους αγώνες γιατί εσείς, περισσότερο απ’ όλους, εκφράζετε το πνεύμα του Ολυμπισμού, το πνεύμα του «ευ αγωνίζεσθαι» και το εκφράζετε κάθε μέρα, κάθε στιγμή, γιατί ποτέ δεν παραιτηθήκατε από τον αγώνα της ζωής, γιατί κάθε μέρα δίνετε το παράδειγμα συμμετοχής στον αγώνα της ζωής με τις ιδιαίτερες ικανότητές σας που ξεπερνούν κατά πολύ τις ικανότητες και τις επιδόσεις των περισσότερων ανθρώπων της γενιάς σας. 
      Κάνετε με το παράδειγμά σας την κοινωνία μας πλουσιότερη σε θέληση, φρόνημα, αλλά και αισθήματα και αγάπη. Ιδιαίτερα στη σημερινή εποχή, που η ανθρωπότητα είναι αντιμέτωπη με την πιο πρωτόγνωρη αβεβαιότητα αναζητεί νέα παραδείγματα δύναμης αντοχής αυτοπεποίθησης αλλά και επιτυχίας. Σεις αποδεικνύετε ότι κανένα πρόβλημα δεν είναι αξεπέραστο. Καμμιά αδυναμία δεν είναι ανίκητη. Κανένα εμπόδιο δεν είναι ανθεκτικό στη θέληση αλλά και στην επιμονή. 
      Το παράδειγμά σας είναι δίδαγμα για όλους τους ανθρώπους, για όλες τις κοινωνίες και για όλες τις εποχές. Το παράδειγμά σας είναι  τελικά πιο σημαντικό για την κοινωνία μας απ’ ό,τι είναι οι διακρίσεις σας. Με τις διακρίσεις σας τιμάτε την πατρίδα και μας κάνετε όλες και όλους υπερήφανους. Πολύ σημαντικό αυτό. Με το παράδειγμά σας διδάσκετε την κοινωνία αλλά και την κάνετε καλύτερη. Αυτή είναι η υπέρτατη προσφορά σας. 
      Ευχόμαστε ο δρόμος της ζωής σας να έχει τις ίδιες επιτυχίες. Είναι καθήκον όλων μας να μεριμνήσουμε γι’ αυτό.
      Και όσον αφορά τη Βουλή των Ελλήνων θέλω να σας ανακοινώσω ότι πρόσφατα στην Μόνιμη Επιτροπή Ισότητας, Νεολαίας και Δικαιωμάτων του Ανθρώπου συστήθηκε υποεπιτροπή για τα θέματα ατόμων με αναπηρία. Αντικείμενο της υποεπιτροπής αυτής είναι η καταγραφή, η μελέτη των προβλημάτων που αντιμετωπίζουν τα άτομα με αναπηρία, η κατοχύρωση ίσων ευκαιριών πρόσβασης στα αγαθά της κοινωνίας, της οικονομίας του πολιτισμού αλλά και της ζωής και η υποβολή προτάσεων για τη συμπλήρωση και τη βελτίωση του ισχύοντος θεσμικού πλαισίου.
	Οι προτάσεις της υποεπιτροπής υποβάλλονται στην επιτροπή και στέλνονται από τον Πρόεδρο της Βουλής στη Διαρκή Επιτροπή Κοινωνικών Υποθέσεων αλλά και στους αρμόδιους Υπουργούς. 
	Αγαπητές και αγαπητοί Παραολυμπιονίκες, σας ευχαριστούμε για τη δόξα, το παράδειγμα, αλλά και τη δύναμη ψυχής που φέρατε στην πατρίδα και τους Έλληνες. 
      Συγχαρητήρια απ’ όλους μας!
(Χειροκροτήματα από όλες τις πτέρυγες της Βουλής)
   	Το λόγο έχει ο Πρωθυπουργός κ. Κώστας Καραμανλής.
(Χειροκροτήματα από την πτέρυγα της Νέας Δημοκρατίας)
	ΚΩΝΣΤΑΝΤΙΝΟΣ  ΚΑΡΑΜΑΝΛΗΣ (Πρόεδρος της Κυβέρνησης):  Κυρίες και κύριοι συνάδελφοι, η σημερινή συνεδρίαση της Εθνικής Αντιπροσωπείας είναι αφιερωμένη στις αθλήτριες και στους αθλητές που τίμησαν την Ελλάδα με τη συμμετοχή τους στους Παραολυμπιακούς Αγώνες του Πεκίνου. Είναι αφιερωμένη στις αθλήτριες και στους αθλητές με αναπηρία, που ανέδειξαν την αξία του αθλητισμού όχι μόνο με τις νίκες τους αλλά και, προπαντός, με τη συμμετοχή τους. Τιμούμε τη διάκριση, τιμούμε τη συνολική τους προσπάθεια, τιμούμε το παράδειγμα, την αφοσίωση, την επιμονή, την αποφασιστικότητά τους. 
	Αθλήτριες και αθλητές των Παραολυμπιακών Αγώνων, έχετε το θαυμασμό ολόκληρης της ελληνικής κοινωνίας, έχετε το σεβασμό όλων των Ελλήνων. Και θέλω να ευχαριστήσω και να συγχαρώ μέσ΄ απ΄ την καρδιά μου τις οικογένειες και τους ανθρώπους που στέκονται αρωγοί στον στίβο της ζωής σας, τους προπονητές που είναι δίπλα σας ως δάσκαλοι και συμπαραστάτες, τους επικεφαλής και τα μέλη των σωματείων ειδικού αθλητισμού για τη μεγάλη τους προσφορά, τους οργανισμούς που υποστηρίζουν αθόρυβα τις προσπάθειές σας, τους ανθρώπους που πιστεύουν στις δυνατότητές σας και στηρίζουν τον αγώνα σας. 
      Θα ήθελα να σας προτρέψω να συνεχίσετε το ίδιο δυνατά και αποφασιστικά. Με το παράδειγμά σας προτρέπετε ολόκληρη την ελληνική κοινωνία: αγωνίζεστε με αξιοπρέπεια μέσα και έξω από τα στάδια· προβάλλετε το μήνυμα της ελπίδας μετουσιώνοντας τις δυσκολίες της ζωής σε έμπνευση και θάρρος· αποδεικνύετε πόσο σημαντικά αποτελέσματα πετυχαίνουν όσοι ξέρουν να αγωνίζονται και να διεκδικούν με πίστη το αύριο· αποδεικνύετε σ’ ολόκληρη την Ελλάδα την ανάγκη να πιστεύει, να παλεύει, να επιμένει. Ο αγώνας σας δίνει δύναμη σε όλους. Η Ελληνική Πολιτεία σάς οφείλει πολλά για την αγωνιστικότητα που διδάσκετε, για το ήθος που προβάλλετε, για όλα όσα προσφέρετε στην πατρίδα μας. 
	Κυρίες και κύριοι συνάδελφοι, οι Παραολυμπιακοί Αγώνες σηματοδοτούν, από τη γέννησή τους μέχρι σήμερα, κάτι περισσότερο από μια αθλητική διοργάνωση· είναι γεγονός με ξεχωριστή, συμβολική σημασία. Κατ΄αρχάς, είναι γεγονός ισοδύναμο των Ολυμπιακών Αγώνων για τις αθλήτριες και τους αθλητές με αναπηρία. Είναι γεγονός που εμπνέει την ευγενή άμιλλα και το «ευ αγωνίζεσθαι», το σεβασμό στο συνάνθρωπο, τη συναδελφικότητα, την αλληλεγγύη· οδηγεί τους αθλητές και τις αθλήτριες με αναπηρία σε πρωτόγνωρες προσπάθειες και σε σημαντικές επιδόσεις· τους βοηθά να βελτιώνονται, να ξεπερνούν τα ατομικά τους όρια, να ανακαλύπτουν τις δυνατότητές τους. Κάθε αθλήτρια, κάθε αθλητής συμβάλλει με τον δικό του μοναδικό τρόπο στην ανάδειξη του αξιακού κεφαλαίου ολόκληρου του Παραολυμπιακού Κινήματος· μεταδίδει μηνύματα ελπίδας και ισότητας των ανθρώπων· αποδεικνύει ότι η ισότιμη συμμετοχή είναι δικαίωμα όλων, χωρίς καμία απολύτως εξαίρεση· αποδεικνύει ότι τίποτα δεν είναι ακατόρθωτο, όταν υπάρχει θέληση και επιμονή· αποδεικνύει ότι οι αθλητές με αναπηρία μπορούν να είναι πρωταγωνιστές στην καθημερινότητα, να είναι ισότιμα συμμέτοχοι σε κάθε δραστηριότητα, να γεμίζουν τα στάδια προκαλώντας ενθουσιασμό και συγκίνηση. 
      Οι Παραολυμπιακοί Αγώνες -έκφραση της παγκόσμιας ιδέας του Παράλληλου Ολυμπισμού- φέρνουν ολόκληρη την κοινωνία πιο κοντά στους συμπολίτες μας με αναπηρία. Και αυτή ακριβώς η συμβολική προσφορά τους έχει τεράστια σημασία: είναι το εφαλτήριο για να καταπολεμήσουμε προκαταλήψεις αιώνων, οι οποίες και είναι αδιανόητο να υπάρχουν στις σύγχρονες κοινωνίες. Το εφαλτήριο αυτό οφείλουμε να το αξιοποιήσουμε. Οφείλουμε να συνειδητοποιήσουμε τη σπουδαιότητα των μηνυμάτων που μεταφέρουν οι αθλήτριες και οι αθλητές που τιμούμε σήμερα. Είναι, άλλωστε, μηνύματα που σημαίνουν πολλά για την αξία του ανθρώπου, είναι μηνύματα που προσφέρουν πολλά στο ίδιο το Ολυμπιακό Κίνημα: μπολιάζουν στην αντίληψη για τον πρωταθλητισμό την πίστη προς τον άνθρωπο· ζωντανεύουν στον αθλητή τη χαρά της συμμετοχής, πέρα από διακρίσεις και μετάλλια· επουλώνουν τις πληγές που άνοιξαν σε παγκόσμιο επίπεδο τα κρούσματα ντόπινγκ· υποδεικνύουν διαρκή αφοσίωση στο στόχο· πάνω απ’ όλα, αναδεικνύουν την πίστη στην ανθρώπινη δύναμη, την επιμονή, την υπομονή. 
	Αθλήτριες και αθλητές των Παραολυμπιακών Αγώνων, διδάξατε ότι η συμμετοχή είναι από μόνη της πράξη τιμής και αναγνώρισης. Δώσατε ένα ακόμη παράδειγμα διαρκούς αγώνα. Αποδείξατε ότι κανένας δεν πρέπει να παραιτείται από τα όνειρά του, όποιες αντιξοότητες και αν συναντά. Μας εμπνεύσατε να σεβόμαστε τη διαφορετικότητα. Με μία φράση, είστε οι πρωτεργάτες ενός μεγάλου άθλου! Με την παρουσία σας στο Πεκίνο -παρουσία γεμάτη επιτυχίες, ατομικά ρεκόρ και δυνατές αγωνιστικές στιγμές- κάνατε την Ελλάδα και τον κόσμο να μιλούν για σας με θαυμασμό και με σεβασμό. Στείλατε σε κάθε κατεύθυνση το ελπιδοφόρο μήνυμά σας: Η θέληση έχει τη δύναμη να ξεπερνά τα εμπόδια που βάζει η ζωή. Με τον τρόπο σας αναδείξατε, ακόμη μία φορά, την ευθύνη που οφείλουμε να αναλαμβάνουμε απέναντί σας. Αναδείξατε το χρέος όλων μας να είμαστε δίπλα σας κάθε στιγμή, όλοι οι πολίτες, όλοι οι κοινωνικοί και πολιτικοί φορείς. 
	Σας ευχαριστούμε και, αν μου επιτρέπετε, σας ευχαριστώ και προσωπικά για τις επιτυχίες που μας χαρίσατε. Εύχομαι από την καρδιά μου να έχετε κάθε επιτυχία στον αθλητισμό και, πάνω απ’ όλα, στη ζωή σας. Εύχομαι καλή δύναμη, καλή προσπάθεια, καλούς αγώνες!
(Χειροκροτήματα απ΄ όλες τις πτέρυγες της Βουλής.)
	ΠΡΟΕΔΡΟΣ (Δημήτριος Σιούφας): Ο συνάδελφος, πρώην Υπουργός Θεόδωρος Πάγκαλος, έχει  το λόγο εκ μέρους του ΠΑ.ΣΟ.Κ. .
	ΘΕΟΔΩΡΟΣ ΠΑΓΚΑΛΟΣ: Κύριε Πρόεδρε, αγαπητοί προσκεκλημένοι, θέλω κι εγώ να σας εκφράσω εκ μέρους της Κοινοβουλευτικής Ομάδας του Πανελληνίου Σοσιαλιστικού Κινήματος το θαυμασμό μας για τα επιτεύγματά σας, το σεβασμό μας για τις προσπάθειές σας και την αγάπη μας. Θέλω να σας μεταφέρω το χαιρετισμό του Προέδρου μας, Γιώργου Παπανδρέου, που είχε προγραμματισμένη υποχρέωση να βρίσκεται εκτός Αθηνών, πριν προσδιοριστεί αυτό το γεγονός, αλλά που είναι βεβαίως κι αυτός στο πλευρό σας και σας στέλνει κι αυτός τους χαιρετισμούς και τις ευχές του. 
	Η παρουσία σας σήμερα είναι μια μεγάλη στιγμή, πιστεύω, για σας, αλλά και για τη Βουλή. Μέσα από τους εκλεγμένους αντιπροσώπους του ο ελληνικός λαός εκφράζει προς το πρόσωπό σας την πίστη του στην ανθρώπινη προσπάθεια για ένα καλύτερο αύριο. Πράγματι έχουμε κάνει βήματα πολλά για την αναγνώριση των ατόμων με αναπηρία. Κι εσείς, οι Ολυμπιονίκες, αποτελείτε την αιχμή ενός μεγάλου αθλητικού κινήματος των ατόμων με αναπηρία. Και το αθλητικό κίνημα των ατόμων με αναπηρία αποτελεί επίσης  μια χαρακτηριστική, μια λαμπρή, μια παραδειγματική απόδειξη ότι μπορούν οι συμπολίτες μας που έχουν έλλειψη σωματικής αρτιότητας να αγωνιστούν μαζί με τους άλλους, να ζήσουν μαζί με τους άλλους, να διεκδικήσουν ισότιμα τη διάκρισή τους στη ζωή, με την εργασία, με τη μελέτη και -γιατί όχι;- με τον αθλητισμό. 
      Ετιμήσατε τη χώρα, ετιμήσατε τον εαυτό σας, το κίνημά σας, το κίνημα των Ατόμων Με Αναπηρία, ετιμήσατε τον ελληνικό λαό. 
      Οι κοινωνίες που θέλουν να είναι σύγχρονες και ανοικτές οφείλουν να στηρίζονται στην κατανόηση της ιδιαιτερότητας και της διαφορετικότητας και στο σεβασμό αυτών των ιδιοτήτων. Οφείλουν, επίσης, να στηρίζονται στη συνοχή και η συνοχή προϋποθέτει ισχυρό αίσθημα αλληλεγγύης. 
      Πράγματι, θα συμφωνήσω  με τον Πρωθυπουργό ότι η πολιτεία σας οφείλει πολλά, οφείλει πολλά στα Άτομα Με Αναπηρία. Οι υποδομές στη χώρα μας υστερούν. Πρέπει να γίνουν πολλά στον τομέα της εκπαίδευσης, στον τομέα της παροχής δυνατοτήτων για να κινείσθε, να έχετε πρόσβαση στο σύγχρονο πολιτισμό, να έχετε πρόσβαση στην εκπαίδευση, όσο το δυνατόν καλύτερες συνθήκες ανέλιξης στην επαγγελματική σας δραστηριότητα. 
      Αυτά βεβαίως μας τα θυμίζετε και κάνετε πιο επιτακτικό το καθήκον πιστεύω όλων όσων βρισκόμαστε εδώ –και της Κυβέρνησης και των κομμάτων της Αντιπολίτευσης- να τα θυμόμαστε και να τα προχωρήσουμε στο μέλλον. 
      Κυρίες και κύριοι Ολυμπιονίκες, σας εύχομαι από την πλευρά πιστεύω όλων των συναδέλφων και όλου του ελληνικού λαού να προχωρήσετε ακόμα παραπέρα, να διαπρέψετε παντού, να δώσετε και νέες αποδείξεις του υψηλού σας ήθους και της πραγματικά υπέροχης προσωπικότητάς σας.
      Είστε παράδειγμα για όλους και για τους νέους και σε μια στιγμή που η κοινωνία μας δοκιμάζεται και κλονίζεται από την αμφισβήτηση βασικών αξιών. Απόψε εδώ η συνάντησή μας παίρνει τη μορφή –θα έλεγα- ιεροτελεστίας, μιας ιεροτελεστίας, η οποία φέρνει στην επιφάνεια τις βασικές αξίες που πρέπει να τιμούν τον άνθρωπο. 
      Σας ευχαριστούμε και σας ευχόμαστε, με όλη την ψυχή μας, παραπέρα ευτυχία, δύναμη και επιτυχίες σε ό,τι και αν πρόκειται να αναλάβετε.
      Ευχαριστώ, κύριε Πρόεδρε.
      (Χειροκροτήματα απ΄ όλες τις πτέρυγες της Βουλής)
      ΠΡΟΕΔΡΟΣ (Δημήτριος Σιούφας): Κυρίες και κύριοι συνάδελφοι, θα ήθελα να αναδείξω, με την αναφορά που θα κάνω, την παρουσία στην Αίθουσα της Ευρωβουλευτού κ. Ευαγγελίας Τζαμπάζη που είναι μέλος του Ευρωπαϊκού Κοινοβουλίου. Είναι συνάδελφος από την πλευρά του ΠΑ.ΣΟ.Κ., η οποία βρίσκεται εδώ και κάθεται στα έδρανά μας. 
      Δεν είναι αυτήν την ώρα εδώ κοντά μας –γιατί στιγμιαία αδιαθεσία δεν της το επέτρεψε- η συνάδελφος κ. Δήμητρα Αράπογλου από την Κοινοβουλευτική Ομάδα του Λαϊκού Ορθόδοξου Συναγερμού που είναι και εκείνη Άτομο Με Αναπηρία. 
      Νομίζω ότι αυτές οι δύο συμμετοχές και στη Βουλή των Ελλήνων, αλλά και στο Ευρωπαϊκό Κοινοβούλιο αναδεικνύουν το πόσα πολλά πράγματα μπορούν να κάνουν τα άτομα που έχουν αναπηρία. Νομίζω ότι δικαιούνται ένα χειροκρότημα. 
      (Ζωηρά χειροκροτήματα απ΄ όλες τις πτέρυγες της Βουλής)
      Το λόγο έχει η Αντιπρόεδρος της Βουλής και εκπρόσωπος του Κομμουνιστικού Κόμματος Ελλάδας κ. Βέρα Νικολαΐδου.
      (Χειροκροτήματα απ΄ όλες τις πτέρυγες της Βουλής)
      ΒΕΡΑ ΝΙΚΟΛΑΪΔΟΥ (Ε΄ Αντιπρόεδρος της Βουλής): Ευχαριστώ, κύριε Πρόεδρε. 
      Κυρίες και κύριοι Βουλευτές, αγαπητές φίλες και φίλοι Παραολυμπιονίκες, εκ μέρους της Κοινοβουλευτικής Ομάδας του Κομμουνιστικού Κόμματος Ελλάδας σας καλωσορίζω και σας εκφράζω τα θερμά μας συγχαρητήρια. 
      Σας αξίζει πραγματικά ένας μεγάλος έπαινος σ’ εσάς που ανεβήκατε στο βάθρο, στους συναθλητές σας που συμμετείχαν αλλά δεν έφθασαν σ’ αυτό, στις οικογένειές σας, σε όσους σας στήριξαν, γιατί καταλαβαίνουμε τι αντιμετωπίσατε και τι ζήσατε από πολύ κοντά, όλες τις δυσκολίες, τα εμπόδια, τα οποία μέχρι τελευταία στιγμή σας κρατούσαν στην αβεβαιότητα, ακόμα και για τη μετάβασή σας στο Πεκίνο. 
      Ζήσατε την αγωνία λόγω μη χρηματοδότησης των αθλητικών συλλόγων σας. Η Γενική Γραμματεία Αθλητισμού χρωστά την επιχορήγηση του 2008 και εδώ και πέντε χρόνια δεν έχει δώσει ούτε 1 ευρώ για οδοιπορικά που έπρεπε να καταβάλλονται στους συλλόγους. 
      Την αγωνία αυτή δεν τη ζήσατε μόνο εσείς. Την έζησαν οι δικοί σας, οι συνάδελφοί σας προπονητές, γυμναστές, συνοδοί, που αρκετοί μένουν χρόνια απλήρωτοι και ορισμένοι αναγκαστικά παραιτούνται, ενώ είναι γνωστό ότι χρειάζεστε –όπως και όλοι οι αθλητές- εξειδικευμένα στελέχη. 
      Αγαπητές φίλες και φίλοι Παραολυμπιονίκες, τα φώτα της Ολυμπιάδας και της Παραολυμπιάδας έσβησαν και τα προβλήματα όχι μόνο δεν αντιμετωπίσθηκαν, αλλά οξύνονται. 
      Ενώ θα περίμενε κάποιος το θετικό κλίμα που δημιουργήθηκε με τις δικές σας επιδόσεις και τα μετάλλια που εσείς κατακτήσατε και μας έκαναν όλους υπερήφανους, που ήταν αποτέλεσμα του πολύχρονου καθημερινού σας αγώνα –και του δικού σας και των οικογενειών σας- αυτό να συνέβαλε ώστε να λύνονταν κάποια προβλήματα, δυστυχώς, αυτό δεν έχει συμβεί ακόμη. 
      Η ανάπτυξη ενός υγιούς ειδικού αθλητισμού συνδέεται πρωταρχικά με την ανάπτυξη της δημόσιας ειδικής αγωγής, πράγμα βέβαια που δεν υπάρχει. Τα ειδικά σχολεία φυτοζωούν ή είναι υπό διάλυση. Στο χώρο δε των κινητικά αναπήρων που συνδέεται και με την ανάπτυξη δημόσιων κέντρων αποκατάστασης, δυστυχώς, από το 1996 δεν έχει προστεθεί ούτε ένα κρεβάτι στα διακόσια που υπάρχουν συνολικά, ενώ χρειάζονται δύο χιλιάδες. 
      Οι σύλλογοι –εσείς το ξέρετε καλύτερα από εμάς- έχουν σοβαρό πρόβλημα εξεύρεσης προσβάσιμων αθλητικών εγκαταστάσεων, ενώ στο χώρο των τυφλών δεν υπάρχει ούτε ένα γήπεδο ποδοσφαίρου ούτε ένα ειδικό αθλητικό κέντρο, με αποτέλεσμα οι σύλλογοι και οι αθλητές  να παρακαλούν δήμους και Γενική Γραμματεία Αθλητισμού για την εξεύρεση κάποιων χώρων, περιθωριοποιημένων τις περισσότερες φορές, για να κάνουν προπονήσεις ή κάποιους αγώνες και φυσικά αντιμετωπίζοντας πολλά προβλήματα και κινδύνους. 
      Δεν θέλω να προχωρήσω παραπέρα, γιατί είναι πραγματικά μια μέρα χαράς και τιμής. Το καταλαβαίνουμε απόλυτα, αλλά πιστεύουμε ότι οι μέρες χαράς δεν πρέπει να κρύβουν και να επισκιάζουν τα προβλήματα που υπάρχουν. 
      Και επειδή σε λίγες μέρες, στις 3 Δεκεμβρίου, με αφορμή την Παγκόσμια Ημέρα Ατόμων Με Αναπηρία, προγραμματίζονται πάρα πολλές εκδηλώσεις και σίγουρα θα παρακολουθήσουμε να γίνονται ανέξοδες διακηρύξεις, ζητάμε από εσάς να προσπαθήσετε να βοηθήσετε κι εσείς να δοθεί άμεσα λύση στο σοβαρό πρόβλημα μεταφοράς μαθητών με ειδικές ανάγκες στα σχολεία τους. 
      Είναι –θα μου επιτρέψετε το χαρακτηρισμό- έγκλημα σήμερα πάνω από επτακόσια παιδιά, τα οποία είναι εγγεγραμμένα στα ειδικά σχολεία, να παραμένουν αποκλεισμένα στα σπίτιά τους, με τον κίνδυνο μάλιστα από την 1η Δεκεμβρίου το πρόβλημα αυτό να οξυνθεί ακόμα περισσότερο και να γίνουν χιλιάδες τα παιδιά αυτά, λόγω του ότι δεν έχει λυθεί ακόμη το πρόβλημα της μεταφοράς τους. 
      Λιγότερα λόγια, λοιπόν, απ’ όλους μας, περισσότερα έργα και αυτό ισχύει και για εμάς. Και πραγματικά δεχόμαστε όποια κριτική μας κάνετε γι’ αυτό που εμείς προσπαθούμε και για τις θέσεις μας. Κάθε καλόπιστη κριτική είναι καλοδεχούμενη. 
      Υπάρχει ακόμη δρόμος μακρύς. Έχετε δικαιώματα. Υπάρχει μεγάλη απόσταση απ’ αυτό που χρειάζεστε, για να καλύπτετε τις σύγχρονες καθημερινές σας ανάγκες. Πιστεύουμε ότι κι εσείς πρέπει να βοηθήσετε το αναπηρικό κίνημα, μαζί με όλους εμάς, για να λυθούν τα βασικά σας προβλήματα. 
      Για μια ακόμη φορά δεχθείτε τα θερμά συγχαρητήρια όλων μας. Σας ευχόμαστε δύναμη και επιτυχία με ό,τι ασχολείστε από εδώ και πέρα. 
      Σας ευχαριστώ. 
      (Χειροκροτήματα απ΄ όλες τις πτέρυγες της Βουλής) 
      ΠΡΟΕΔΡΟΣ (Δημήτριος Σιούφας): Το λόγο έχει ο συνάδελφος Αθανάσιος Λεβέντης, εκ μέρους της Κοινοβουλευτικής Ομάδας του Συνασπισμού Ριζοσπαστικής Αριστεράς. 
      ΑΘΑΝΑΣΙΟΣ ΛΕΒΕΝΤΗΣ: Τιμημένοι αθλητές Ολυμπιονίκες των Παραολυμπιακών Αγώνων του Πεκίνου, τιμάμε σήμερα εδώ την παρουσία σας, χαιρόμαστε για τις επιτυχίες σας. Γιορτάζουμε τη χαρά που μας δώσατε, την τιμή που κάνατε στη χώρα μας και σ΄ όλο τον ελληνικό λαό με τις επιτυχίες σας. 
  Είναι υψίστη τιμή η ολυμπιακή νίκη για όλους τους αθλητές και πολύ περισσότερο γι΄αυτούς που συμμετέχουν στους Παραολυμπιακούς Αγώνες. Γιατί ανεβαίνουν στην κορυφή του παγκόσμιου στίβου και βέβαια κάτω από ιδιαίτερα σκληρές συνθήκες. Εσείς ξέρετε καλύτερα από τον καθένα μας τι κόπος, τι θυσίες χρειάζονται για να πετύχετε αυτό που πετύχατε κάτω από τις δύσκολες συνθήκες που ιδιαίτερα στη χώρα μας είναι δυσκολότερες και για την προπόνηση και για τη μεταφορά και για την ανάδειξη. 
  Εκτιμάμε γι’ αυτό διπλά και πολλαπλά τη δική σας την προσπάθεια και τη δική σας την επιτυχία, την παγκόσμια επιτυχία σας. Σας σεβόμαστε και σας θαυμάζουμε και ευχόμαστε να συνεχίσετε με τον ίδιο ζήλο να έχετε τα ίδια αποτελέσματα και εσείς και οι άλλοι που θα σας ακολουθήσουν από τη χώρα μας. Να είστε Ολυμπιονίκες πάντα και στους αθλητικούς στίβους και στους αγώνες της ζωής. Και σας θέλουμε πρωταγωνιστές γιατί σας υπολογίζουμε σαν πρωταγωνιστές στους αγώνες αυτούς που πρέπει να γίνουν, ώστε τα άτομα αυτά τα οποία είχαν την ατυχία μιας αναπηρίας, να μπορέσουν να εξασφαλίσουν αυτές τις συνθήκες που θα τους επιτρέψουν τη μόρφωση, θα τους επιτρέψουν την ανάδειξη, την επαγγελματική αποκατάσταση, πράγματα τα οποία δυστυχώς στη χώρα μας, παρά τις μικρές προόδους που έχουν γίνει, πολύ απέχουν από το να θεωρούμε ότι βρίσκονται σε ικανοποιητικό επίπεδο. Και βέβαια, αυτά τα άτομα με αναπηρίες, αυτά τα άτομα σήμερα εδώ μας κάνουν υπερήφανους και έχουν τεράστιες δυνατότητες οι οποίες μένουν ανεκμετάλλευτες. Και θα πρέπει να τονίσω ότι ο μεγαλύτερος σοφός σήμερα του κόσμου ο Στήβεν Χόκινς είναι σ΄ ένα αναπηρικό καροτσάκι ακίνητος χέρια και πόδια και μόνον κινώντας με το σαγόνι τους computers έχει επιτύχει τα περισσότερα από οποιονδήποτε άλλο σοφό της ανθρωπότητας στη σημερινή εποχή.  Αυτά τα παραδείγματα, τα δικά σας παραδείγματα, μας κάνουν να επαναλαμβάνουμε «ως χαρίεν άνθρωπος ει άνθρωπος ει». Και βέβαια, υπολογίζουμε από εδώ και πέρα και τις δικές μας ευθύνες και τις δικές μας υποχρεώσεις που έχουμε απέναντι σε εσάς, αλλά και απέναντι σ΄ όλα τα άτομα με αναπηρία στη χώρα μας, για τα οποία έχουμε κάνει πολύ λίγα και είμαστε υποχρεωμένοι να κάνουμε πολύ περισσότερα. 
Αγαπητοί και τιμημένοι Ολυμπιονίκες, από μέρους της Κοινοβουλευτικής Ομάδας του ΣΥ.ΡΙΖ.Α. σας συγχαίρουμε, σας σφίγγουμε θερμά το χέρι και ευχόμαστε να συνεχίσετε προσωπικά ο καθένας, αλλά και όλοι μαζί και σαν ομάδα ολυμπιακή και σαν αθλητές σ΄ όλους τους στίβους τις επιτυχίες σας. Και έτσι θα μας κάνετε και εμάς υπερήφανους, αλλά επίσης θα δώσετε και ένα παράδειγμα προς όλη την ελληνική νεολαία και ιδιαίτερα στους ανθρώπους που έχουν προβλήματα αναπηρίας ότι οι δυνατότητες που υπάρχουν είναι πολλές και παρά τις δυσκολίες μπορούν να ξεπεραστούν. 
Σας ευχαριστούμε και σας ευγνωμονούμε. 
(Χειροκροτήματα απ΄όλες τις πτέρυγες της Βουλής)
      ΠΡΟΕΔΡΟΣ (Δημήτριος Σιούφας):  Το λόγο έχει ο κ. Γεώργιος Καρατζαφέρης, Πρόεδρος του Λαϊκού Ορθόδοξου Συναγερμού.
       ΓΕΩΡΓΙΟΣ ΚΑΡΑΤΖΑΦΕΡΗΣ (Πρόεδρος του Λαϊκού Ορθόδοξου Συναγερμού): Πρέπει να διευκρινίσω, κύριε Πρόεδρε, κυρίες και κύριοι, αγαπητοί αθλητές ότι αντικαθιστώ την κ. Δήμητρα Αράπογλου, Βουλευτή του Κόμματός μας, η οποία μισή ώρα πριν τη συνεδρίαση έπαθε ίλιγγο από το τεράστιο πρόβλημα που έχει και βρίσκεται στο ιατρείο της Βουλής. Περνώντας τώρα το πρώτο που μου είπε ήταν «Πρόεδρε το χαιρετισμό μου στα παιδιά». Είναι ένα άτομο με ειδικές ανάγκες που κατόρθωσε να είναι μέσα στο Κοινοβούλιο με μια πράγματι σημαντική προσφορά. 
      Όμως, θα ήθελα, πριν πω τα βασικά, να πω, κύριε Πρόεδρε της Βουλής, ότι εσείς μιλήσατε για την κ. Ευαγγελία Τζαμπάζη. Εγώ έχω να πω τούτο. Όταν ανακοινώθηκε ότι θα είναι Ευρωβουλευτής, είπα πώς θα μπορεί αυτή η γυναίκα να αντεπεξέλθει στη βάσανο των μετακινήσεων μέσα στο Ευρωκοινοβούλιο. Πρέπει να καταθέσω, σκοντάφτοντας στη σεμνότητά της, ότι όλοι εμείς οι Ευρωβουλευτές στα τέσσερα χρόνια που ανέβαινα επάνω όλο και κάποια εβδομάδα αποφεύγαμε να πάμε. Η κ. Τζαμπάζη ήταν πάντα εκεί,  αεικίνητη. Την έβλεπες να ανεβοκατεβαίνει τους ορόφους, να τρέχει από επιτροπές στην ολομέλεια και ήταν πράγματι ένα θαύμα να βλέπεις τον άνθρωπο με τη θέλησή του να νικά, να καταποντίζει τις αδυναμίες του σώματος. Εσείς είστε ένα παράδειγμα ανάλογο. Και έχετε μια μεγάλη διαφορά από τους αθλητές των Ολυμπιακών Αγώνων. Και ποια είναι η διαφορά μεταξύ των αθλητών των Ολυμπιακών Αγώνων και των αθλητών των Παραολυμπιακών Αγώνων. Οι αθλητές των Ολυμπιακών Αγώνων βασίζονται πρώτα στις δυνάμεις του σώματος και λιγότερο της ψυχής. Εσείς βασίζεστε περισσότερο στη δύναμη της ψυχής και λιγότερο του σώματος. Και όπως λένε όλοι οι φιλόσοφοι, προεξάρχοντος του μεγάλου του Κυρίου μας Ιησού Χριστού, η ψυχή προηγείται του σώματος. Άρα εσείς προηγείστε. Και να το θυμάστε αυτό. 
      Έχουμε μεγάλα παραδείγματα και στην επιστήμη και στην τέχνη, αλλά και στο επιχειρηματικό στάδιο, όπου άνθρωποι που υστερούσαν από σωματικής πλευράς έχουν αναπτύξει ένα μεγάλο βάθρο επιδόσεων. Μίλησε πριν ο γιατρός, ο Αθανάσιος Λεβέντης, για τον Στίβεν Χόκινς. Εάν σήμερα είχαμε επισκέψεις από το διάστημα, είχαμε μια επίσκεψη από το Σείριο ή την Ανδρομέδα, ποιον θα έστελνε η ανθρωπότητα για να μπορέσει να έρθει σε επαφή μαζί τους; Τον Στίβεν Χόκινς. Είναι το μεγαλύτερο μυαλό που υπάρχει σήμερα. Και όμως αυτό το τεράστιο μυαλό είναι σ΄ ένα σώμα, το οποίο δεν μπορεί να ανοιγοκλείσει ούτε καν τα βλέφαρα. Θυμηθείτε το μεγαλύτερο ηθοποιό που υποδυόταν τον σούπερμαν τον Κρίστοφερ Ριβς, ο οποίος έμεινε από την πτώση από ένα άλογο κατάκοιτος και μπορούσε μέχρι σήμερα και να γυρίσει ακόμα ταινίες και ο οποίος  δεν υπάρχει πλέον στη ζωή. Θα σας πω και ένα άλλο παράδειγμα εδώ στον ελλαδικό χώρο. Ίσως ο πιο επιτυχημένος Έλληνας επιχειρηματίας ο κ. Πρόδρομος Εμφιετζόγλου έχει ένα τεράστιο πρόβλημα κινητικότητας. Αλλά κάθε μέρα είναι πάνω από τα έργα του, είτε τα έργα είναι στη Θράκη είτε είναι στην Ήπειρο είτε στην Πελοπόννησο.  Αυτό σημαίνει ότι εάν η θέληση της ψυχής επιμένει, μπορεί να νικήσει την οποιαδήποτε αδυναμία του σώματος. Και αυτό κάνατε εσείς. Είστε ένα παράδειγμα για όλους εμάς, 
      Κατ΄ αρχάς πρέπει να συνειδητοποιήσουμε ότι εάν εμείς οι αρτιμελείς δεν έχουμε εκείνα τα περιθώρια αλληλεγγύης που πρέπει να έχουμε που είναι αυθύπαρκτα με την παρουσία του ανθρώπου, ας σκεφθούμε ιδιοτελώς –που είναι φτηνό- αλλά κανείς δεν ξέρει εάν αύριο εμείς δεν θα είμαστε σε μια τέτοια κατάσταση. Ένα εγκεφαλικό τριάντα δευτερολέπτων και σε μετατρέπει σ’ αυτήν την κατάσταση. Βγαίνετε με το αυτοκίνητο και σας κτυπάει ένα άλλο αυτοκίνητο και βρισκόσαστε σ’ αυτήν την κατάσταση. Άρα, λοιπόν, πρέπει να σκεφθούμε ότι και όλοι εμείς είμαστε υποψήφιοι κάποια στιγμή της ζωής μας, εμείς ή κάποιο μέλος της οικογενείας μας να έρθει σ’ αυτήν την κατάσταση. Και τότε θα φροντίσουμε βέβαια να υπάρχουν και οι ανάλογες προσβάσεις και οι προσβάσεις εκείνες στο ασανσέρ που δεν χωράνε καροτσάκια. Ένα από τα πλέον σημαντικά στελέχη της νεολαίας του κόμματός μου, ο Γιάννης ο Χρήσης, μεταπτυχιακό στο Πάντειο Πανεπιστήμιο, δεν χωράει στο ασανσέρ που είμαστε και πρέπει να μετακινούμε το καροτσάκι από τις σκάλες. Και γιατί; Γιατί δεν είχε προνοήσει η κοινωνία ότι γι’ αυτόν το λόγο θα έπρεπε να είναι ενός συγκεκριμένου πλάτους το άνοιγμα της πόρτας. 
      Έχουμε πολλά να κάνουμε. Αυτό όμως που πρέπει να περάσει σαν μήνυμα τη σημερινή ημέρα είναι ότι είσαστε πολίτες που χρειάζεται η χώρα και είσαστε οι καλοί πολίτες αυτής της χώρας. Γιατί μας δίνετε τα αποθέματα ψυχής που έχει ο άνθρωπος. Όταν εμείς οι αρτιμελείς στην πρώτη στενοχώρια, στην πρώτη δυσκολία, κωλώνουμε ψυχικά και πέφτουμε σε μια δύνη ψυχολογικής καταπίεσης που δεν μας επιτρέπει να αποδίδουμε και να ανταποδίδουμε αυτά που πρέπει στις ανάγκες της κοινωνίας, εσείς μας διδάσκετε ότι τα δικά σας περιθώρια ψυχής μπορούν και νικούν τις ανθρώπινες αυτές αδυναμίες. 
      Συγχαρητήρια που υπάρχετε. Συγχαρητήρια που μετέχετε στο κοινωνικό γίγνεσθαι. Συγχαρητήρια για τα δάκρυα χαράς που μας προσφέρατε με τα μεγάλα σας επιτεύγματα στους Παραολυμπιακούς Αγώνες. Να είστε καλά στο υπόλοιπο της ζωής σας.
      (Χειροκροτήματα απ΄όλες τις πτέρυγες της Βουλής)
      ΠΡΟΕΔΡΟΣ (Δημήτριος Σιούφας): Ο πρώην Πρόεδρος της Βουλής, κ. Απόστολος Κακλαμάνης έχει το λόγο. 
      ΑΠΟΣΤΟΛΟΣ ΚΑΚΛΑΜΑΝΗΣ: Κυρίες και κύριοι συνάδελφοι, νομίζω ότι πρέπει ιδιαιτέρως σήμερα η ελληνική κοινωνία να στρέψει το βλέμμα της στην Αίθουσα του ελληνικού Κοινοβουλίου, εδώ όπου η Εθνική Αντιπροσωπεία, εξ ονόματος του ελληνικού λαού, τιμά τις νέες και τους νέους που διακρίθηκαν στους Παραολυμπιακούς Αγώνες του Πεκίνου, τις αθλήτριες και τους αθλητές οι οποίοι απέδειξαν ότι η σωματική αναπηρία δεν μπορεί να υπερκεράσει την ανθρώπινη θέληση, τη δύναμη της ψυχής, δεν μπορεί να νικήσει τη ζωή.
      Τα συγχαρητήρια, οι έπαινοι και ο θαυμασμός που σας συνοδεύει, αγαπητές και αγαπητοί Ολυμπιονίκες της Παραολυμπιάδας του Πεκίνου, είναι αυτά που σας αξίζουν και σας οφείλουμε για όσα πετύχατε. Και σας αξίζουν διπλά, γιατί είστε και Ολυμπιονίκες της ζωής.
      Το δικό σας μήνυμα δεν απευθύνεται μόνο στην αθλούμενη νεολαία, αλλά απευθύνεται σ’ ολόκληρη την ελληνική κοινωνία, σήμερα που αυτή η κοινωνία νοσεί από μια αναπηρία πολύ βαρύτερη από οποιοδήποτε ανατομικό ή άλλο έλλειμμα. Υπάρχει αναπηρία ηθική, που διαχέεται σχεδόν σε κάθε πτυχή της καθημερινής ζωής, που δηλητηριάζει το δημόσιο βίο της χώρας. Δηλητηριάζει κάθε πολίτη, κάθε πολίτη που αναζητά όραμα, έμπνευση και ελπίδα και δεν τα βλέπει αυτά σ΄ εκείνους που οφείλουν να τα εμπνέουν και να αποτελούν πρότυπά του. Αντιθέτως, παρακολουθεί να εκφέρονται αντιλήψεις και να εκτυλίσσονται συμπεριφορές που στενεύουν ορίζοντες, καταπατούν αξίες, καταρρακώνουν θεσμούς και διαχέουν την αίσθηση μιας γενικότερης παρακμής.
      Γι’ αυτό τα τετριμμένα δεν χρειάζονται απόψε, κυρίες και κύριοι συνάδελφοι. Απόψε χρειάζεται το μήνυμα της παρουσίας εδώ των Παραολυμπιονικών, το μήνυμα του αγώνα τους, της δικής τους επιτυχίας να αναδειχθεί σε προσκλητήριο συνέγερσης όλων όσων πονούμε πραγματικά αυτόν τον τόπο και πιστεύουμε ότι αξίζει ένα καλύτερο μέλλον.
      Εσείς, αγαπητοί και αγαπητές Ολυμπιονίκες, για τον εαυτό σας και την πατρίδα σας δώσατε σκληρή μάχη με την προκατάληψη, με το σωματικό πόνο, συχνά με την αδιαφορία των πολλών και με μόνη τη βοήθεια και τη στήριξη των οικογενειών σας, των προπονητών σας, των σωματείων σας. Και βγήκατε νικητές.
      Αυτό το μήνυμα πρέπει να το πολλαπλασιάσει η αποψινή τελετή, να το στείλει σε κάθε ελληνικό σπίτι και ιδιαίτερα, σ΄ εκείνα τα σπίτια που παλεύουν για να τα βγάλουν πέρα με την αρρώστια, με τη φτώχεια, με την ανεργία, με πλήθος προβλημάτων. Και αυτό το μήνυμα πρέπει να ακούσουν όσοι επιμένουν να περιφρονούν τις ανάγκες της κοινωνίας αυτής και να σπαταλούν άδικα το δυναμισμό της Ελλάδας και του λαού της.
      Αγαπητοί και αγαπητές Παραολυμπιονίκες, εκπροσωπείτε ένα μεγάλο μέρος συμπολιτών μας που αντιμετωπίζουν τις ίδιες προκλήσεις με εσάς, χωρίς να απολαμβάνουν σήμερα τη δική σας δόξα. Μέχρι πριν από είκοσι πέντε με τριάντα χρόνια αποτελούσαν σ΄ αυτήν τη χώρα, όπως αποτελούν ακόμη σε πολλές άλλες χώρες του κόσμου, πολίτες δεύτερης κατηγορίας, καταδικασμένοι από την αδιαφορία της πολιτείας, αλλά και από τις προκαταλήψεις της κοινωνίας να ζουν στο περιθώριο.
      Τα πράγματα από τότε έχουν αλλάξει σημαντικά. Το μεταπολιτευτικό κράτος πρόνοιας έβγαλε αυτούς τους πολίτες από το δραματικό τους περιθώριο, αλλά αυτό δεν αρκεί. Απέναντι σ΄ αυτούς τους πολίτες οφείλουμε όλοι να δεσμευτούμε πως η προσοχή και το ενδιαφέρον του κράτους και της πολιτείας δεν θα περιοριστεί σε μέτρα πρόνοιας, αλλά θα αναπτυχθεί μια στρατηγική πλήρους ενσωμάτωσής τους, εκπαιδευτικής και επαγγελματικής, οικονομικής, κοινωνικής, στις δομές της κοινωνίας και τους θεσμούς της πολιτείας μας.
      Στην κατάκτηση ενός τέτοιου στόχου συμβάλλετε, πιστεύω, με το παράδειγμά σας και αυτό θα αποτελέσει τη μεγαλύτερη δικαίωση του αγώνα σας και στον αθλητισμό και στη ζωή.
(Χειροκροτήματα απ΄ όλες τις πτέρυγες της Βουλής)
      ΠΡΟΕΔΡΟΣ (Δημήτριος Σιούφας): Κυρίες και κύριοι συνάδελφοι, μου επιβάλλεται να κάνω αυτήν την αναφορά μετά το τέλος της ομιλίας του Προέδρου Απόστολου Κακλαμάνη, γιατί ήταν ο εμπνευστής αυτού του ανοίγματος στην κοινωνία, με την καθιέρωση της βράβευσης των Ολυμπιονικών το 1996, το 2000 των Ολυμπιονικών και των Ολυμπιονικών της παράλληλης Ολυμπιάδας και συνέχισε η Άννα Ψαρούδα-Μπενάκη το 2004, για τους Ολυμπιονίκες και τους Παραολυμπιονίκες και συνεχίζεται και με τη δική μου προεδρία.
      Αυτά για την ιστορική αλήθεια και την κοινοβουλευτική αλήθεια.
      Το λόγο έχει η Πρόεδρος Άννα Ψαρούδα-Μπενάκη.
      ΑΝΝΑ ΜΠΕΝΑΚΗ-ΨΑΡΟΥΔΑ: Αγαπητοί και αγαπητές Παραολυμπιονίκες, και σ΄ αυτούς τους Παραολυμπιακούς Αγώνες χαρίσατε στη χώρα μας την υπερηφάνεια της παγκόσμιας διάκρισης στην αθλητική επίδοση, αλλά πολύ περισσότερο, μας χαρίσατε τη διάκριση στην ευγένεια ψυχής και στην ηθική ρώμη.
      Ενώ σ΄ άλλους πρωταθλητές το αποτέλεσμα της νίκης είναι συνδυασμός άρτιας σωματικής διάπλασης και ψυχικής αντοχής στην καταπόνηση του αθλήματος, σε σας είναι και κάτι παραπάνω, σημαντικά βαρύτερο και σπουδαιότερο. Είναι η επιτυχία στον αγώνα για την υπέρβαση περιορισμών, πρόσθετων δυσκολιών και ειδικών εμποδίων, που χρειάζεται μεγάλη ψυχική δύναμη για να ξεπεραστούν.
      Ένας άλλος λόγος που μας κάνει να σας τιμούμε ιδιαίτερα και να σας ευχαριστούμε είναι ότι μας βοηθάτε, μάλλον μας προκαλείτε στο να συνειδητοποιήσουμε το μεγαλείο της ανθρώπινης ύπαρξης και τη δύναμη της ψυχής. Βυθισμένοι όλοι μας στο καθημερινό κυνήγι των φιλοδοξιών μας, στην επιδίωξη μεγαλύτερων απολαβών, στην επίτευξη, τέλος πάντων, των όποιων στόχων ο καθένας μας έχει βάλει στη ζωή του, ξεχνούμε να κοιτάξουμε γύρω μας. Το «εγώ» διογκώνεται, μας καταπίνει και στην πρώτη δυσκολία που αντιμετωπίζουμε, χάνουμε το θάρρος μας και τον προσανατολισμό μας.
      Ένα βλέμμα, όμως, αγαπητοί συνάδελφοι, μια σκέψη, μια αναφορά, όπως αυτή που κάνουμε σήμερα στους Παραολυμπιονίκες, αρκεί για να μας συνεφέρει, αρκεί για να ξυπνήσει τις κρυμμένες και σε εμάς δυνάμεις, για να κινητοποιήσει την αγωνιστική μας διάθεση και προπαντός, να ζωντανέψει την ελπίδα, την ελπίδα ότι τίποτα δεν είναι ανυπέρβλητο στη ζωή του ανθρώπου, φτάνει να μη δηλώνει εύκολα παραίτηση και να μην καταθέτει τα όπλα.
      Το κατόρθωμα των παιδιών αυτών μας κάνει, με λίγα λόγια, να ανακαλύπτουμε την αξία του ανθρώπου, το μεγαλείο που κρύβει μέσα του. Ακόμα περισσότερο, όμως, μας τεκμηριώνει κάτι που συνεχώς επαναλαμβάνουμε, χωρίς να συνειδητοποιούμε τη σημασία του, αυτό που όλα τα δημοκρατικά συντάγματα περιέχουν ή υπονοούν, ότι, δηλαδή, ο σεβασμός της αξίας του ανθρώπου είναι απεριόριστος.
      Ένα καθαρό μήνυμα, λοιπόν, που εκπέμπετε, αγαπητοί Παραολυμπιονίκες, είναι ότι ο άνθρωπος έχει την ίδια αξία, όπως και αν εμφανίζεται στη ζωή, λευκός ή μαύρος, πιστός ή άπιστος, πλούσιος ή φτωχός, υγιής και άρτιος ή με ελλείψεις φυσικές ή ψυχικές. 
      Τις επιτυχίες τους οι Παραολυμπιακοί αθλητές δεν τις κατέκτησαν όμως μόνοι τους. Μπόρεσαν να διακριθούν, διότι ένας ολόκληρος κόσμος γύρω τους, συμπαραστάθηκε και τους ενίσχυσε. Η πολιτεία κατ΄ αρχάς που διέθεσε τα απαραίτητα, αλλά κυρίως η κοινωνία που τους περιέβαλε με την αγάπη και τη φροντίδα της. Γονείς, δάσκαλοι, φίλοι, έπαιξαν το ρόλο τους. Ιδιαίτερης τιμής όμως αξίζουν οι προπονητές, οι συνοδοί, οι βοηθοί, όσοι τους συμπαραστάθηκαν στο συγκεκριμένο εγχείρημα. Σήμερα αξίζει να τιμούμε συμβολικά και αυτούς, διότι το κρυμμένο μεγαλείο ψυχής των Παραολυμπιονικών μας δεν θα είχε αναδειχθεί.
      Τέλος, αγαπητοί συνάδελφοι, η σημερινή τελετή πρέπει να μας προκαλέσει, ώστε να συνειδητοποιήσουμε τις ευθύνες μας ως πολιτικοί, που ασκούμε  με τον ένα ή τον άλλο τρόπο, εξουσία. Όταν υπάρχει στην κοινωνία μας τέτοιο κεφάλαιο όπως αυτό που μαρτυρούν οι Ολυμπιονίκες μας, η ευθύνη μας είναι μεγαλύτερη. Πρέπει όλοι να συμβάλουμε, ώστε τα παρεχόμενα μέσα και οι ασκούμενες πολιτικές, να πολλαπλασιάζονται και να ενισχύουν δραστικά το δυναμικό αυτών των νέων ανθρώπων. 
      Αγαπητοί Παραολυμπιονίκες, σε σας και τις οικογένειές σας, απευθύνουμε ένα θερμό εύγε και ένα μεγάλο ευχαριστώ. 
      Αναδείξατε και σεις τον πολιτισμό της χώρας μας και την ποιότητα των Ελλήνων ως άξιων συνεχιστών του Ολυμπιακού ιδεώδους, που οι πρόγονοί μας επεδίωκαν με έπαθλο ένα στεφάνι ελιάς. Πιστεύουμε και ευχόμαστε να συνεχίσετε τις επιδόσεις σας, να μας φέρετε και άλλα μετάλλια, κυρίως όμως να παραμείνετε υπόδειγμα ζωής τόσο σε μας, όσο και στα άλλα νέα παιδιά στην ίδια θέση με σας που θα θελήσουν να σας μιμηθούν. Είτε το θέλετε είτε όχι, γίνατε υπόδειγμα σε όλα. Οι αρετές σας είναι αξιομίμητες. Γι’ αυτό και σεις αλλά και εμείς έχουμε ευθύνη να κρατήσουμε ψηλά τη σημαία  που εσείς σηκώσατε και προπαντός να την κρατήσουμε εκεί ψηλά που την ανυψώσατε, κάτι που είναι ίσως δυσκολότερο από το πρώτο.
      Καλή συνέχεια στις προσπάθειές σας και καλή δύναμη. 
      ( Χειροκροτήματα απ’ όλες τις πτέρυγες  της Βουλής)
      ΠΡΟΕΔΡΟΣ (Δημήτριος Σιούφας): Κυρίες και κύριοι συνάδελφοι, γίνεται γνωστό στο Σώμα ότι από τα άνω βόρεια θεωρεία, παρακολουθούν τη συνεδρίαση, αφού πρώτα ξεναγήθηκαν στους χώρους του Μεγάρου της Βουλής, το ΚΑΠΗ του Δήμου Αμπελακίων Σαλαμίνας.
       Τους καλωσορίζουμε στη Βουλή των Ελλήνων και τους ευχόμαστε τα καλύτερα.
      ( Χειροκροτήματα απ’ όλες τις πτέρυγες  της Βουλής)
      Κυρίες και κύριοι συνάδελφοι, θα επακολουθήσει η απονομή των επαίνων και των μεταλλίων στους Παραολυμπιονίκες των 13ων Παραολυμπιακών Αγώνων του Πεκίνου του 2008. Τα μετάλλια αυτά, όπως και τα μετάλλια που απονεμήθηκαν στους Ολυμπιονίκες την προηγούμενη εβδομάδα, φέρουν παράσταση του Θεού Αγώνα, όπως απεικονίζεται σε τετράδραχμο της Σκοπέλου του 5ου αιώνα π.Χ. Ο Θεός Αγώνας εμφανίζεται ως νέος με φτερά στην πλάτη και στα πόδια –σύμβολα της ταχύτητας- και ανά ένα στεφάνι στα χέρια του, σύμβολα της νίκης. 
      Ο Υπουργός Οικονομίας  και Οικονομικών κ. Γεώργιος Αλογοσκούφης, εκπροσωπώντας τον Πρωθυπουργό, θα απονείμει το χρυσό μετάλλιο στον Παραολυμπιονίκη Χαράλαμπο Ταϊγανίδη,  που διακρίθηκε στην Κολύμβηση όπου κατέκτησε δύο χρυσά, τρία αργυρά και ένα χάλκινο μετάλλιο, καταλαμβάνοντας την πρώτη θέση στα εκατό μέτρα ύπτιο, νέο παγκόσμιο ρεκόρ. Στα εκατό μέτρα ελεύθερο, νέο παγκόσμιο ρεκόρ, τη δεύτερη θέση στα πενήντα μέτρα ελεύθερο, στα εκατό μέτρα πεταλούδα και στα διακόσια μέτρα μικτή ατομική και την τρίτη θέση στα τετρακόσια μέτρα ελεύθερο.  Με τις επιτυχίες αυτές του Χαράλαμπου Ταϊγανίδη, δίκαια ο διεθνής Τύπος τον χαρακτήρισε ως Έλληνα Μάικλ Φέλπς. 
      Αν είχαν προηγηθεί οι Παραολυμπιακοί Αγώνες των Ολυμπιακών Αγώνων, τότε όλοι θα έλεγαν ότι ο Μάικλ Φέλπς είναι ο Έλληνας Χαράλαμπος Ταϊγανίδης! Και το σημειώνω αυτό.
      Επισημαίνω ακόμα, γιατί αξίζει, ο Ταϊγανίδης είχε αναδειχθεί και Ολυμπιονίκης στους Παραολυμπιακούς Αγώνες της Αθήνας του 2004.
      ( Χειροκροτήματα απ’ όλες τις πτέρυγες  της Βουλής)
      ( Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΕΩΡΓΙΟΣ ΣΟΥΡΛΑΣ )
      ΠΡΟΕΔΡΕΥΩΝ (Γεώργιος Σούρλας): Ο Πρόεδρος της Βουλής κ. Δημήτριος Σιούφας, θα απονείμει το χρυσό μετάλλιο της Βουλής στον Παραολυμπιονίκη Γεώργιο Καπελάκη,  που διακρίθηκε στην Κολύμβηση όπου κατέκτησε ένα χρυσό, ένα αργυρό και δύο χάλκινα μετάλλια και κατέλαβε την πρώτη θέση στα πενήντα μέτρα ελεύθερο, τη δεύτερη θέση στα εκατό μέτρα ελεύθερο και την τρίτη θέση στα πενήντα μέτρα ύπτιο και στα διακόσια μέτρα ελεύθερο.
      Επισημαίνεται ότι  και ο κ. Καπελάκης είχε αναδειχθεί Παραολυμπιονίκης στους Αγώνες της Αθήνας το 2004. 
      ( Χειροκροτήματα απ’ όλες τις πτέρυγες  της Βουλής)
      ( Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΔΗΜΗΤΡΙΟΣ  ΣΙΟΥΦΑΣ )
      ΠΡΟΕΔΡΟΣ (Δημήτριος Σιούφας): Ο συνάδελφος πρώην Υπουργός κ. Θεόδωρος Πάγκαλος, ως εκπρόσωπος του Αρχηγού της Αξιωματικής Αντιπολίτευσης και Προέδρου της Κοινοβουλευτικής Ομάδας του ΠΑ.ΣΟ.Κ. κ. Γεωργίου Παπανδρέου, θα απονείμει το χρυσό μετάλλιο της Βουλής στον Ολυμπιονίκη, Πασχάλη Σταθελάκο που διακρίθηκε στο Στίβο και κατέκτησε χρυσό μετάλλιο για την πρώτη θέση στη Σφαιροβολία, όπου και πέτυχε παγκόσμιο ρεκόρ.
      Το μετάλλιο θα παραλάβει ο Πρόεδρος της Ολυμπιακής Αποστολής στο Πεκίνο κ. Αθανάσιος Μήλιος. 
      (Χειροκροτήματα απ’ όλες τις πτέρυγες  της Βουλής)
      Η Αντιπρόεδρος της Βουλής κ. Βέρα Νικολαΐδου  ως εκπρόσωπος της Προέδρου της Κοινοβουλευτικής Ομάδας και Γενικής Γραμματέως του Κομμουνιστικού Κόμματος Ελλάδας κ. Αλέκας Παπαρήγα, θα απονείμει το χρυσό μετάλλιο της Βουλής στον Παραολυμπιονίκη κ. Χρήστο Ταμπαξή, που κατέκτησε χρυσό μετάλλιο στην Κολύμβηση, καταλαμβάνοντας την πρώτη θέση στα πενήντα μέτρα ύπτιο. 
      Επισημαίνεται ότι ο κ. Ταμπαξής είχε αναδειχθεί Παραολυμπιονίκης και στους Ολυμπιακούς Αγώνες της Αθήνας το 2004.
      ( Χειροκροτήματα απ’ όλες τις πτέρυγες  της Βουλής)
      Ο κ. Αθανάσιος Λεβέντης, ως εκπρόσωπος του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέκου Αλαβάνου, θα απονείμει το χρυσό μετάλλιο της Βουλής στην Παραολυμπιονίκη κ. Αλεξάνδρα Δημόγλου, που κατέκτησε ένα αργυρό και δύο χάλκινα μετάλλια στο Στίβο, καταλαμβάνοντας τη δεύτερη θέση στα τετρακόσια μέτρα γυναικών και την τρίτη θέση στα εκατό μέτρα γυναικών και στα διακόσια μέτρα γυναικών. 
      ( Χειροκροτήματα απ’ όλες τις πτέρυγες  της Βουλής)
      Ο Πρόεδρος της Κοινοβουλευτικής Ομάδας του Λαϊκού Ορθόδοξου Συναγερμού κ. Γεώργιος Καρατζαφέρης, θα απονείμει το χρυσό μετάλλιο της Βουλής στην Παραολυμπιονίκη κ. Ανθή Καραγιάννη, που κατέκτησε αργυρό μετάλλιο στο Στίβο για τη δεύτερη θέση στο Άλμα εις Μήκος και κατέλαβε επίσης, την έβδομη θέση στα εκατό μέτρα γυναικών.
      Επισημαίνεται ότι η κ. Καραγιάννη, είχε αναδειχθεί Παραολυμπιονίκης και στους Αγώνες της Αθήνας το 2004. 
      ( Χειροκροτήματα απ’ όλες τις πτέρυγες  της Βουλής)
      Ο πρώην Πρόεδρος της Βουλής κ. Απόστολος Κακλαμάνης, θα απονείμει το χρυσό μετάλλιο της Βουλής στον Παραολυμπιονίκη Γρηγόρη Πολυχρονίδη, που κατέκτησε αργυρό μετάλλιο για τη δεύτερη θέση στο ατομικό Μπότσια και κατάλαβε επίσης και την έβδομη θέση στο ομαδικό Μπότσια. 
      Επισημαίνεται ότι ο κ. Πολυχρονίδης είχε αναδειχθεί Παραολυμπιονίκης και στους Αγώνες της Αθήνας του 2004. 
      (Χειροκροτήματα απ΄ όλες τις πτέρυγες της Βουλής)
      Η πρώην Πρόεδρος της Βουλής κ. Άννα Μπενάκη-Ψαρούδα θα απονείμει το χρυσό μετάλλιο της Βουλής στον Παραολυμπιονίκη Παύλο Μάμαλο, που κατέκτησε αργυρό μετάλλιο καταλαμβάνοντας τη δεύτερη θέση στο αγώνισμα της Άρσης Βαρών σε πάγκο στην κατηγορία των 82,5 κιλών. 
      (Χειροκροτήματα απ΄ όλες τις πτέρυγες της Βουλής)
      Ο Υφυπουργός Πολιτισμού κ. Γιάννης Ιωαννίδης θα απονείμει το χρυσό μετάλλιο της Βουλής στον Παραολυμπιονίκη Ανδρέα Κατσαρό, που κατέκτησε αργυρό μετάλλιο καταλαμβάνοντας τη δεύτερη θέση στην Κολύμβηση στα πενήντα μέτρα ύπτιο. 
      (Χειροκροτήματα απ΄ όλες τις πτέρυγες της Βουλής)
      Ο Α΄ Αντιπρόεδρος της Βουλής κ. Γεώργιος Σούρλας θα απονείμει το χρυσό μετάλλιο της Βουλής στον Παραολυμπιονίκη Αθανάσιο Μπαράκα, που κατέκτησε χάλκινο μετάλλιο στο Στίβο για την τρίτη θέση στο άλμα εις μήκος και κατέκτησε επίσης την έβδομη θέση στο Άλμα εις Τριπλούν. 
      Επισημαίνεται ότι ο κ. Μπαράκας είχε αναδειχθεί Παραολυμπιονίκης και στους Αγώνες της Αθήνας το 2004 και στο Σίδνεϊ το 2000.
      (Χειροκροτήματα απ΄ όλες τις πτέρυγες της Βουλής)
      Η Β΄ Αντιπρόεδρος της Βουλής κ. Έλσα Παπαδημητρίου θα απονείμει το χρυσό μετάλλιο της Βουλής στον Παραολυμπιονίκη Ιωάννη Πρώτο, που κατέκτησε χάλκινο μετάλλιο στο Στίβο για την τρίτη θέση στα τετρακόσια μέτρα ανδρών και επίσης κατέλαβε την έβδομη θέση στα διακόσια μέτρα ανδρών. 
      Επισημαίνεται ότι ο κ. Πρώτος –εδώ βλέπουμε ότι είναι όνομα και πράγμα-είχε αναδειχθεί Παραολυμπιονίκης και στους Αγώνες της Αθήνας το 2004. 
      Μπράβο σου, παιδί μου. 
      (Χειροκροτήματα απ΄ όλες τις πτέρυγες της Βουλής)
      Ο Γ΄ Αντιπρόεδρος της Βουλής κ. Αναστάσιος Νεράντζης θα απονείμει το χρυσό μετάλλιο της Βουλής στην Παραολυμπιονίκη Μαρία Σταματουλά, που κατέκτησε χάλκινο μετάλλιο στο Στίβο για την τρίτη θέση στο αγώνισμα της Σφαιροβολίας. 
      (Χειροκροτήματα απ΄ όλες τις πτέρυγες της Βουλής)
      Ο Δ΄ Αντιπρόεδρος της Βουλής κ. Φίλιππος Πετσάλνικος θα απονείμει το χρυσό μετάλλιο της Βουλής στον Παραολυμπιονίκη Fernandes Che Jon, που κατέκτησε το χάλκινο μετάλλιο στο Στίβο για την τρίτη θέση στο αγώνισμα της Σφαιροβολίας. 
      (Χειροκροτήματα απ΄ όλες τις πτέρυγες της Βουλής)
      Επίσης ο κ. Πετσάλνικος θα απονείμει το αργυρό μετάλλιο της Βουλής στον Παραολυμπιονίκη Ιωάννη Κωστάκη, που διακρίθηκε στην Κολύμβηση και κατέλαβε την τέταρτη θέση στα εκατό μέτρα ελεύθερο, την τέταρτη θέση στα διακόσια μέτρα ελεύθερο και την τέταρτη θέση στο τέσσερα επί πενήντα ελεύθερο στη Σκυταλοδρομία. 
      Κατέλαβε ακόμη την πέμπτη θέση στα πενήτα μέτρα ελεύθερο και την όγδοη στο τέσσερα επί πενήντα μικτή ομαδική. 
      Επισημαίνεται ότι ο κ. Κωστάκης είχε αναδειχθεί Παραολυμπιονίκης και στους Αγώνες της Αθήνας το 2004. 
      (Χειροκροτήματα απ΄ όλες τις πτέρυγες της Βουλής)
      Ο κ. Πετσάλνικος μου επισημαίνει ότι το 2004 είχε επιδώσει στον ίδιο Παραολυμπιονίκη επίσης το μετάλλιο που ανέφερα πριν από λίγο. 
      (Χειροκροτήματα απ΄ όλες τις πτέρυγες της Βουλής)
      Η Ε΄ Αντιπρόεδρος της Βουλής κ. Βέρα Νικολαΐδου θα απονείμει το αργυρό μετάλλιο της Βουλής στον Παραολυμπιονίκη Κωνσταντίνο Καραούζα, που διακρίθηκε στην Κολύμβηση όπου κατέλαβε την τέταρτη θέση στα πενήντα μέτρα πρόσθιο, την τέταρτη θέση στο τέσσερα επί πενήντα ελεύθερο Σκυταλοδρομία και την όγδοη θέση στο τέσσερα επί πενήντα μικτή ομαδική. 
      Το μετάλλιο θα παραλάβει ο Πρόεδρος της Ελληνικής Αποστολής στο Πεκίνο κ. Αθανάσιος Μήλιος. 
      (Χειροκροτήματα απ΄ όλες τις πτέρυγες της Βουλής)
      Επίσης η Ε΄ Αντιπρόεδρος της Βουλής κ. Βέρα Νικολαΐδου θα απονείμει το αργυρό μετάλλιο της Βουλής στον Παραολυμπιονίκη Νικόλαο Τσότρα, που διακρίθηκε στην Κολύμβηση και κατέλαβε την τέταρτη θέση στο τέσσερα επί πενήντα ελεύθερο Σκυταλοδρομία και την πέμπτη θέση στα πενήντα μέτρα ελεύθερο.
      (Χειροκροτήματα απ΄ όλες τις πτέρυγες της Βουλής)
      Ο Ζ΄ Αντιπρόεδρος της Βουλής κ. Βαΐτσης Αποστολάτος θα απονείμει το αργυρό μετάλλιο της Βουλής στον Παραολυμπιονίκη Στυλιανό Τσάκωνα, που διακρίθηκε στην Κολύμβηση και κατέλαβε την τέταρτη θέση το τέσσερα επί πενήντα ελεύθερο σκυταλοδρομία, την έκτη θέση στα 50 μέτρα ύπτιο, την έβδομη θέση στα εκατόν πενήντα μέτρα μικτή ατομική και την όγδοη θέση στα διακόσια μέτρα ελεύθερο και στο τέσσερα επί πενήντα μικτή ομαδική.
      (Χειροκροτήματα απ΄ όλες τις πτέρυγες της Βουλής)
      Επίσης, ο κ. Αποστολάτος θα απονείμει το αργυρό μετάλλιο της Βουλής στον Παραολυμπιονίκη Γεώργιο Παππά, που διακρίθηκε στο Στίβο και κατέλαβε την τέταρτη θέση στη Σφαιροβολία και την έβδομη θέση στη Δισκοβολία.
      Επισημαίνεται ότι ο κ. Παππάς είχε αναδειχθεί Παραολυμπιονίκης και στους Αγώνες της Αθήνας του 2004. 
      Το μετάλλιο θα παραλάβει ο Πρόεδρος της Ελληνικής Αποστολής στο Πεκίνο κ. Αθανάσιος Μήλιος.
      (Χειροκροτήματα απ΄ όλες τις πτέρυγες της Βουλής)
      Ο Κοσμήτορας της Βουλής κ. Άρης Σταθάκης θα απονείμει το αργυρό μετάλλιο της Βουλής στον Παραολυμπιονίκη Αριστοτέλη Μαρίνο, που διακρίθηκε στο Στίβο και κατέλαβε την τέταρτη θέση στο Άλμα εις Μήκος και την όγδοη στα εκατό μέτρα. 
      Επισημαίνεται ότι ο κ. Μαρίνος είχε αναδειχθεί Παραολυμπιονίκης και στους Αγώνες της Αθήνας το 2004. 
      (Χειροκροτήματα απ΄ όλες τις πτέρυγες της Βουλής)
      Επίσης, ο κ. Σταθάκης θα απονείμει το αργυρό μετάλλιο της Βουλής στον Παραολυμπιονίκη Δημήτριο Ζησίδη, που διακρίθηκε στο Στίβο και κατέλαβε την τέταρτη θέση στη Σφαιροβολία. 
      (Χειροκροτήματα απ΄ όλες τις πτέρυγες της Βουλής)
      Ο Κοσμήτορας της Βουλής κ. Γιάννης Δημαράς θα απονείμει το αργυρό μετάλλιο της Βουλής στον Παραολυμπιονίκη Αλέξανδρο Ταξιλδάρη, που διακρίθηκε στην Κολύμβηση και κατέλαβε την τέταρτη θέση στα πενήντα μέτρα ύπτιο.
      (Χειροκροτήματα απ΄ όλες τις πτέρυγες της Βουλής)
      Επισημαίνεται ότι ο κ. Ταξιλδάρης είχε αναδειχθεί Παραολυμπιονίκης και στους  Αγώνες της Αθήνας του 2004. 
      (Χειροκροτήματα απ΄ όλες τις πτέρυγες της Βουλής)
      Επίσης, ο κ. Δημαράς θα απονείμει το αργυρό μετάλλιο της Βουλής στον Παραολυμπιονίκη Αλέξανδρο-Μιχαήλ Κωνσταντινίδη, που διακρίθηκε στο Στίβο και κατέλαβε την τέταρτη θέση στη Σφαιροβολία.
      (Χειροκροτήματα απ΄ όλες τις πτέρυγες της Βουλής)
      Η συνάδελφος Βουλευτής του Λαϊκού Ορθόδοξου Συναγερμού που χειροκροτήσαμε πριν λίγο, γιατί είναι άτομο με αναπηρία κ. Δήμητρα Αράπογλου -συνήλθε και τώρα είναι εδώ- θα απονείμει το αργυρό μετάλλιο της Βουλής στην Παραολυμπιονίκη Παρασκευή Καντζά, που διακρίθηκε στο Στίβο και κατέλαβε την πέμπτη θέση στα διακόσια μέτρα γυναικών και την έβδομη στα εκατό μέτρα γυναικών. 
      (Χειροκροτήματα απ΄ όλες τις πτέρυγες της Βουλής)
      Επισημαίνεται ότι η κ. Καντζά είχε αναδειχθεί Παραολυμπιονίκης και στους Αγώνες της Αθήνας του 2004.
      (Χειροκροτήματα απ΄ όλες τις πτέρυγες της Βουλής)
     	Επίσης η κ. Αράπογλου θα απονείμει το αργυρό μετάλλιο της Βουλής στην Παραολυμπιονίκη Μαρία Κεραμιδά που διακρίθηκε στο Τζούντο και κατέλαβε την πέμπτη θέση στην κατηγορία των πενήντα επτά κιλών. 
     Επισημαίνεται ότι η κ. Κεραμιδά είχε αναδειχθεί Παραολυμπιονίκης και στους Αγώνες της Αθήνας το 2004. 
     (Χειροκροτήματα απ΄ όλες τις πτέρυγες της Βουλής)
     Η Ευρωβουλευτής του ΠΑ.ΣΟ.Κ. κ. Ευαγγελία Τζαμπάζη στην οποία αναφερθήκαμε πριν λίγο, θα απονείμει το αργυρό μετάλλιο της Βουλής στον Παραολυμπιονίκη Γκρέμισλαβ Μωυσιάδη που διακρίθηκε στην Άρση Βαρών σε πάγκο και κατέλαβε την πέμπτη θέση στην κατηγορία των 67,5 κιλών.
     Επισημαίνεται ότι ο κ. Μωυσιάδης είχε αναδειχθεί Παραολυμπιονίκης και στους Aγώνες της Αθήνας του 2004. 
     (Χειροκροτήματα απ΄ όλες τις πτέρυγες της Βουλής)
     Επίσης η κ. Τζαμπάζη θα απονείμει το αργυρό μετάλλιο της Βουλής στον Παραολυμπιονίκη Ευθύμιο Καλαρά ο οποίος διακρίθηκε στο Στίβο και κατέλαβε την πέμπτη θέση στη Δισκοβολία. 
     Επισημαίνεται ότι ο κ. Καλαράς είχε αναδειχθεί Παραολυμπιονίκης και στους Αγώνες της Αθήνας του 2004. 
     (Χειροκροτήματα απ΄ όλες τις πτέρυγες της Βουλής)
     Ο Κοινοβουλευτικός Εκπρόσωπος της Νέας Δημοκρατίας κ. Ιωάννης Γιαννέλης θα απονείμει το αργυρό μετάλλιο της Βουλής στην Παραολυμπιονίκη Μαρία Λιάσκου που διακρίθηκε στην Κολύμβηση και κατέλαβε την πέμπτη θέση στα πενήντα μέτρα ύπτιο. 
     (Χειροκροτήματα απ΄ όλες τις πτέρυγες της Βουλής)
     Επίσης, ο κ. Γιαννέλης θα απονείμει το αργυρό μετάλλιο της Βουλής στον Παραολυμπιονίκη Γεράσιμο Μαρκαντωνάτο-Πυλαρινό που διακρίθηκε στην Ξιφασκία και κατέλαβε την πέμπτη θέση στη σπάθη. 
     (Χειροκροτήματα απ΄ όλες τις πτέρυγες της Βουλής)
     Ο Κοινοβουλευτικός Εκπρόσωπος του ΠΑ.ΣΟ.Κ. κ. Θεόδωρος Πάγκαλος θα απονείμει το αργυρό μετάλλιο της Βουλής στον Παραολυμπιονίκη Παντελή Καλόγερο που διακρίθηκε στο Στίβο και κατέλαβε την έκτη θέση στη Δισκοβολία. 
     (Χειροκροτήματα απ΄ όλες τις πτέρυγες της Βουλής)
     Επίσης ο κ. Πάγκαλος θα απονείμει το αργυρό μετάλλιο της Βουλής στον Παραολυμπιονίκη Σταμάτιο Κοτζιά που διακρίθηκε στην Ποδηλασία και κατέλαβε την έκτη θέση στην ποδηλασία δρόμου. 
     (Χειροκροτήματα απ΄ όλες τις πτέρυγες της Βουλής)
     Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αχιλλέας Κανταρτζής θα απονείμει το αργυρό μετάλλιο της Βουλής στον Παραολυμπιονίκη Δημήτριο Ανατολίτη που διακρίθηκε στην Άρση Βαρών σε πάγκο και κατέλαβε την έκτη θέση στην κατηγορία των εκατό κιλών. 
     (Χειροκροτήματα απ΄ όλες τις πτέρυγες της Βουλής)
     Επίσης ο κ. Κανταρτζής θα απονείμει το αργυρό μετάλλιο της Βουλής στην Παραολυμπιονίκη Μαρία Καλπακίδου που διακρίθηκε στην Κολύμβηση και κατέλαβε την έκτη θέση στα πενήντα μέτρα ύπτιο. 
     Επισημαίνεται ότι η κ. Καλπακίδου είχε αναδειχθεί Παραολυμπιονίκης και στους Ολυμπιακούς Αγώνες της Αθήνας το 2004 και του Σίδνεϊ το 2000.
     (Χειροκροτήματα απ΄ όλες τις πτέρυγες της Βουλής)
     Ο Κοινοβουλευτικός Εκπρόσωπος του ΣΥ.ΡΙΖ.Α. κ. Φώτης Κουβέλης, θα απονείμει το αργυρό μετάλλιο της Βουλής στον Παραολυμπιονίκη Μαρίνο Φυλακτό που διακρίθηκε στο Στίβο και κατέλαβε την έκτη θέση Δισκοβολίας. 
     (Χειροκροτήματα απ΄ όλες τις πτέρυγες της Βουλής)
     Επίσης ο κ. Κουβέλης, θα απονείμει το αργυρό μετάλλιο της Βουλής στον Παραολυμπιονίκη Κωνσταντίνο Φύκα που διακρίθηκε στην Κολύμβηση και κατέλαβε την έβδομη θέση στα εκατό μέτρα ελεύθερο και την όγδοη θέση στα τέσσερα επί πενήντα μικτής ομαδικής. 
     Επισημαίνεται ότι ο κ. Φύκας είχε αναδειχθεί Παραολυμπιονίκης και στους Αγώνες της Αθήνας του 2004 και του Σίδνεϊ το 2000.
     (Χειροκροτήματα απ΄ όλες τις πτέρυγες της Βουλής)
     Ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αστέριος Ροντούλης, θα απονείμει το αργυρό μετάλλιο της Βουλής στον Παραολυμπιονίκη Νικόλαο Πατεράκη που διακρίθηκε στην Ιστιοπλοΐα και κατέλαβε την έβδομη θέση. 
     Επισημαίνεται ότι ο κ. Πατεράκης είχε αναδειχθεί Παραολυμπιονίκης και στους Αγώνες της Αθήνας του 2004. 
     (Χειροκροτήματα απ΄ όλες τις πτέρυγες της Βουλής)
     Επίσης ο κ. Ροντούλης, θα απονείμει το αργυρό μετάλλιο της Βουλής στον Παραολυμπιονίκη Θεόδωρο Αλεξά που διακρίθηκε στην Ιστιοπλοΐα και κατέλαβε την έβδομη θέση. Το μετάλλιο θα παραλάβει ο Πρόεδρος της Ελληνικής Αποστολής στο Πεκίνο κ. Αθανάσιος Μήλιος.
     (Χειροκροτήματα απ΄ όλες τις πτέρυγες της Βουλής)
     Η Πρόεδρος της Διαρκούς Επιτροπής Μορφωτικών Υποθέσεων της Βουλής κ. Μαρία Κόλλια Τσαρουχά θα απονείμει το αργυρό μετάλλιο της Βουλής στην Παραολυμπιονίκη Αναστασία Καζαντζίδου που διακρίθηκε στη Άρση Βαρών στον πάγκο και κατέλαβε την έβδομη θέση στην κατηγορία των 67,5 κιλών. 
     (Χειροκροτήματα απ΄ όλες τις πτέρυγες της Βουλής)
     Επίσης η κ. Κόλλια-Τσαρουχά, θα απονείμει το αργυρό μετάλλιο της Βουλής στον Παραολυμπιονίκη Νικόλαο Γκουντάνη, που διακρίθηκε στην Άρση Βαρών σε πάγκο και κατέλαβε την έβδομη θέση στην κατηγορία των εβδομήντα πέντε κιλών. 
     (Χειροκροτήματα απ΄ όλες τις πτέρυγες της Βουλής)
     Ο Πρόεδρος της Διαρκούς Επιτροπής Κοινωνικών Υποθέσεων της Βουλής κ. Παναγιώτης Μελάς θα απονείμει το αργυρό μετάλλιο της Βουλής στον Παραολυμπιονίκη Μηνά Χαρακόπουλο, που διακρίθηκε στο Στίβο και κατέλαβε την έβδομη θέση στη Σφαιροβολία. 
     (Χειροκροτήματα απ΄ όλες τις πτέρυγες της Βουλής)
	Επίσης, ο κ. Μελάς θα απονείμει το αργυρό μετάλλιο της Βουλής στον Παραολυμπιονίκη Δημήτριο Μίχο, που διακρίθηκε στο ομαδικό Μπότσια και κατέλαβε την έβδομη θέση. Το μετάλλιο θα παραλάβει ο Πρόεδρος της Ελληνικής Αποστολής στο Πεκίνο κ. Αθανάσιος Μήλιος. 
(Χειροκροτήματα απ΄ όλες τις πτέρυγες της Βουλής)
	Η Πρόεδρος της Ειδικής Μόνιμης Επιτροπής Ισότητας, Νεολαίας και Δικαιωμάτων του Ανθρώπου της Βουλής και της υποεπιτροπής για τα θέματα των ατόμων με αναπηρία κ. Αθηνά Κόρκα-Κώνστα θα απονείμει το αργυρό μετάλλιο της Βουλής στην Παραολυμπιονίκη Μαρία Σταυροπούλου που διακρίθηκε στο ομαδικό Μπότσια και κατέλαβε την έβδομη θέση. Το μετάλλιο θα παραλάβει ο Πρόεδρος της Ελληνικής Αποστολής στο Πεκίνο κ. Αθανάσιος Μήλιος.
(Χειροκροτήματα απ΄ όλες τις πτέρυγες της Βουλής)
	Επίσης η κ. Κόρκα-Κώνστα θα απονείμει το αργυρό μετάλλιο της Βουλής στην Παραολυμπιονίκη Νικολέτα Παυλίδου που διακρίθηκε στο Στίβο και κατέλαβε την όγδοη θέση στη Σφαιροβολία. Το μετάλλιο θα παραλάβει ο Πρόεδρος της Ελληνικής Αποστολής στο Πεκίνο κ. Αθανάσιος Μήλιος. 
(Χειροκροτήματα απ΄ όλες τις πτέρυγες της Βουλής)
	Ο Αντιπρόεδρος της Διαρκούς Επιτροπής Μορφωτικών Υποθέσεων κ. Αναστάσιος Λιάσκος θα απονείμει το αργυρό μετάλλιο της Βουλής στην Παραολυμπιονίκη Άννα Τζίκα που διακρίθηκε στην Τοξοβολία, όπου κατέλαβε την όγδοη θέση. 
      Επισημαίνεται ότι η κ. Τζίκα είχε αναδειχθεί Παραολυμπιονίκης και στους Αγώνες της Αθήνας το 2004.
(Χειροκροτήματα απ΄ όλες τις πτέρυγες της Βουλής)
	Επίσης ο κ. Λιάσκος θα απονείμει το αργυρό μετάλλιο της Βουλής στον Παραολυμπιονίκη Γεώργιο Καραμηνά που διακρίθηκε στο Στίβο και κατέλαβε την όγδοη θέση στο Ακόντιο. 
      Επισημαίνεται ότι ο κ. Καραμηνάς είχε αναδειχθεί Παραολυμπιονίκης και στους Αγώνες της Αθήνας του 2004 και του Σίδνεϊ του 2000. Το μετάλλιο θα παραλάβει ο Πρόεδρος της Ελληνικής Αποστολής στο Πεκίνο κ. Αθανάσιος Μήλιος. 
(Χειροκροτήματα απ΄ όλες τις πτέρυγες της Βουλής)
	Ο Γραμματέας της Διαρκούς Επιτροπής Μορφωτικών Υποθέσεων της Βουλής κ. Κώστας Κουκοδήμος θα απονείμει το αργυρό μετάλλιο της Βουλής στον Παραολυμπιονίκη Ηλία Ναλμπάντη που διακρίθηκε στο Στίβο και κατέλαβε την όγδοη θέση στη Σφαιροβολία. 
(Χειροκροτήματα απ΄ όλες τις πτέρυγες της Βουλής)
      Επίσης ο κ. Κουκοδήμος θα απονείμει το χρυσό μετάλλιο της Βουλής στον Παραολυμπιονίκη Αναστάσιο Τσίου που κατέκτησε το χάλκινο μετάλλιο στο Στίβο για την τρίτη θέση στο αγώνισμα της Σφαιροβολίας. Το μετάλλιο θα παραλάβει ο Πρόεδρος της Ελληνικής Επιτροπής κ. Σπύρος Σταυριανόπουλος. 
(Χειροκροτήματα απ΄ όλες τις πτέρυγες της Βουλής)
	Ο Γραμματέας της Διαρκούς Επιτροπής Κοινωνικών Υποθέσεων της Βουλής κ. Νικόλαος Παπαδημάτος θα απονείμει το αργυρό μετάλλιο της Βουλής στον Παραολυμπιονίκη Βασίλειο Τσαγκάρη, που διακρίθηκε στην Κολύμβηση και κατέλαβε την έκτη θέση στα πενήντα μέτρα πρόσθιο. Το μετάλλιο θα παραλάβει ο Πρόεδρος της Εθνικής Αθλητικής Ομοσπονδίας Ατόμων με Αναπηρία κ. Γεώργιος Φουντουλάκης. 
(Χειροκροτήματα απ΄ όλες τις πτέρυγες της Βουλής)
	Επίσης ο κ. Παπαδημάτος θα απονείμει το αργυρό μετάλλιο της Βουλής στον Παραολυμπιονίκη Βασίλειο Χριστοφόρου που διακρίθηκε στην Ιστιοπλοΐα και κατέλαβε την έβδομη θέση. 
      Επισημαίνεται ότι ο κ. Χριστοφόρου είχε αναδειχθεί Παραολυμπιονίκης και στους Αγώνες της Αθήνας του 2004. Το μετάλλιο θα παραλάβει ο Πρόεδρος της Ελληνικής Αποστολής στο Πεκίνο κ. Αθανάσιος Μήλιος. 
(Χειροκροτήματα απ΄ όλες τις πτέρυγες της Βουλής)
	 Κυρίες και κύριοι συνάδελφοι, κλείνοντας, εκ μέρους όλων μας αλλά και εκφράζοντας όλες τις Ελληνίδες και όλους τους Έλληνες εύχομαι στους Ολυμπιονίκες των Παραολυμπιακών Αγώνων να επαναλάβουν τους θριάμβους και τις επιτυχίες που είχαν φέτος  στο Πεκίνο και στους Παραολυμπιακούς Αγώνες του Λονδίνου το 2012 κάνοντας για μια ακόμη φορά περήφανους όλους τους Έλληνες, τις οικογένειές τους, τα σωματεία τους και τους προπονητές τους. 
(Χειροκροτήματα απ΄ όλες τις πτέρυγες της Βουλής)
      Κυρίες και κύριοι συνάδελφοι, δέχεστε στο σημείο αυτό να λύσουμε την ειδική συνεδρίαση προς τιμήν των Ελλήνων Ολυμπιονικών των Παραολυμπιακών Αγώνων του Πεκίνου του 2008;
      ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
(Χειροκροτήματα απ΄ όλες τις πτέρυγες της Βουλής)
      Με τη συναίνεση του Σώματος και ώρα 19.40΄ λύεται η συνεδρίαση για αύριο ημέρα Πέμπτη 27 Νοεμβρίου 2008 και ώρα 09.30΄ με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
      
      Ο ΠΡΟΕΔΡΟΣ                                                         ΟΙ ΓΡΑΜΜΑΤΕΙΣ
