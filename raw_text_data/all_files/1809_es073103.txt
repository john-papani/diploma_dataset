
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΙΖ΄
Πέμπτη, 31 Ιουλίου 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση επί των άρθρων και του συνόλου του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης: «Μερική απασχόληση και υπηρεσίες κοινωνικού χαρακτήρα», σελ.
2. Ονομαστική ψηφοφορία επί της τροπολογίας αρ. 1229 και ειδικό 198 του σχεδίου νόμου του Υπουργείου Εσωτερικών Δημόσιας Διοίκησης και Αποκέντρωσης, σελ.
3. Συζήτηση επί της αρχής, των άρθρων και του συνόλου της πρότασης νόμου Βουλευτών της Νέας Δημοκρατίας, αρμοδιότητος του Υπουργείου Πολιτισμού «Ίδρυση εθνικού ιδρύματος Μελετών Θεόδωρος Κολοκοτρώνης «Ο Γέρος του Μοριά» και ρύθμιση συναφών θεμάτων», σελ.
4. Κατάθεση Έκθεσης Διαρκούς Επιτροπής. Η Διαρκής Επιτροπή Εθνικής ?μυνας και Εξωτερικών Υποθέσεων καταθέτει τις Εκθέσεις της στα σχέδια νόμων του Υπουργείου Εθνικής ?μυνας:
«α)Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Κροατίας για τη συμμετοχή κροατικού προσωπικού στο Πολυεθνικό Κέντρο Εκπαιδεύσεως Επιχειρήσεων Υποστήριξης της Ειρήνης (Π.Κ.Ε.Ε.Υ.Ε)», σελ.
β) «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης του Βασιλείου της Σουηδίας για τη συμμετοχή σουηδικού στρατιωτικού η πολιτικού προσωπικού στο Πολυεθνικό Κέντρο Εκπαιδεύσεως Επιχειρήσεων Υποστήριξης της Ειρήνης (Π.Κ.Ε.Ε.Υ.Ε)», σελ.
γ) «Κύρωση του Τέταρτου Πρόσθετου Πρωτοκόλλου στη Συμφωνία για την Πολυεθνική Ειρηνευτική Δύναμη Νότιο-Ανατολικής Ευρώπης», σελ.
ΟΜΙΛΗΤΕΣ
Α. Επί του σχεδίου νόμου του Υπουργείου Εσωτερικών Δημόσιας Διοίκησης και Αποκέντρωσης.
ΓΕΙΤΟΝΑΣ Κ. σελ.
ΔΑΒΑΚΗΣ Α., σελ.
ΔΑΜΑΝΑΚΗ Μ., σελ¨.
ΔΑΣΚΑΛΑΚΗΣ Γ., σελ.
ΖΑΦΕΙΡΟΠΟΥΛΟΣ Ι., σελ.
ΚΟΣΙΩΝΗΣ Π., σελ.
ΛΙΑΝΗΣ Γ., σελ.
ΝΕΡΑΝΤΖΗΣ Α., σελ.
ΠΑΠΑΔΗΜΗΤΡΙΟΥ Ε., σελ.
ΤΣΟΥΡΝΟΣ Γ., σελ.

ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΙZ΄
Πέμπτη 31 Ιουλίου 2003

Αθήνα, σήμερα στις 31 Ιουλίου 2003, ημέρα Πέμπτη και ώρα 11.54΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Β΄ σύνθεση) για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από το Γραμματέα της Βουλής κ. Παναγιώτη Αντωνακόπουλο, Βουλευτή Ηλείας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1. Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Νομαρχιακή Επιτροπή Τουρισμού- Πολιτισμού-Παιδείας και Αθλητισμού Νομού Εύβοιας, ζητεί την πύκνωση των ακτοπλοϊκών δρομολογίων από και προς τα λιμάνια του Νομού Εύβοιας.
2. Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία το Τμήμα Ανατολικής Στερεάς του Τεχνικού Επιμελητηρίου Ελλάδος, ζητεί πληροφορίες για τις κατασκευές που έγιναν στο Camping του ΕΟΤ στα Καμένα Βούρλα.
3. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Καπνικός Συνεταιρισμός Βοΐου και Καστοριάς, ζητεί την καταβολή αποζημιώσεων για τις καλλιέργειες καπνών εσοδείας της περιοχής του, που κατεστράφησαν από κακοκαιρία.
4. Ο Βουλευτής Αττικής κ. ΘΕΟΔΩΡΟΣ ΠΑΓΚΑΛΟΣ κατέθεσε αναφορά με την οποία ο Πανελλήνιος Σύνδεσμος Απόστρατων Αξιωματικών Ενόπλων Δυνάμεων και Σωμάτων Ασφαλείας ζητεί την αύξηση των συντάξεων των απόστρατων αξιωματικών.
5. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ΛΙΑΚΑΤΑΣ κατέθεσε αναφορά με την οποία οι Δημοτικοί Παιδικοί Σταθμοί Μεσολογγίου ζητούν οικονομική υποστήριξη.
6. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία οι Σύλλογοι Συνταξιούχων ΙΚΑ και ΤΕΒΕ ζητούν οι εξετάσεις των μελών τους στα κρατικά νοσοκομεία να είναι δωρεάν.
7. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία οι Σύλλογοι Συνταξιούχων ΙΚΑ και ΤΕΒΕ ζητούν να καταβάλλεται το ΕΚΑΣ σε όλους τους μικροσυνταξιούχους του ΙΚΑ και ΤΕΒΕ.
8. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία το Εργατοϋπαλληλικό Κέντρο Μεσολογγίου ζητεί την ανέγερση νέου κτιρίου του ΙΚΑ στην πόλη του Μεσολογγίου.
9. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ ?ΛΙΑΚΑΤΑΣ κατέθεσε αναφορά με την οποία οι Εργαζόμενοι στο πρόγραμμα «Βοήθεια στο σπίτι» των ΚΑΠΗ Αγρινίου και Αγ. Κων/νου ζητούν να τους καταβληθούν δεδουλευμένες αποδοχές τους.
10. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία ο Σύνδεσμος Εγκαταστατών Υδραυλικών Θερμικών και Κλιματιστικών Έργων Αθηνών και Περιχώρων καταγγέλλει τη συμφωνία για τη δικαστική συνδρομή μεταξύ ΗΠΑ-Ε.Ε..
11. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία ο Σύνδεσμος Εγκαταστατών Υδραυλικών-Θερμικών και Κλιματιστικών Έργων Αθηνών και Περιχώρων, καταγγέλλει την πολιτική των ΗΠΑ απέναντι στην Κούβα, με τη συναίνεση μάλιστα της Ε.Ε..
12. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία ο Πανελλήνιος Σύνδεσμος Αποστράτων Αξιωματικών Ε.Δ. και Σ.Α. ζητεί να μη ματαιωθεί, με Σ/Ν, η χορήγηση των αυξήσεων της εισοδηματικής πολιτικής στους απόστρατους αξιωματικούς. 
13. Ο Βουλευτής Πέλλας κ. ΙΟΡΔΑΝΗΣ ΤΖΑΜΤΖΗΣ κατέθεσε αναφορά με την οποία το Σωματείο Σχολικών Φυλάκων Νομού Πέλλας ζητεί την άμεση και οριστική επίλυση του εργασιακού προβλήματος των σχολικών φυλάκων.
14. Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Σωματείο Εργαζομένων ΕΚΠ Παρνασσίδας Νομού Φωκίδας ζητεί την ικανοποίηση οικονομικών και εργασιακών αιτημάτων των μελών του.
15. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας που αναφέρεται στην ανάγκη αύξησης των μισθών των εκπαιδευτικών κ.λπ..
16. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας που αφορά στις τιμές πώλησης των προϊόντων στη χώρα μας κατά τη διάρκεια του καλοκαιριού.
17. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Δήμος Προσοτσάνης Δράμας ζητεί την ίδρυση Πυροσβεστικού Σταθμού στο Δήμο του.
18. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Λεωνίδας Ξενιτίδης κάτοικος Φτελιάς, ζητεί επίλυση συνταξιοδοτικού προβλήματος.
19. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Λεζγής Ιωάννης διαμαρτύρεται για την περικοπή της αναπηρικής του σύνταξης.
20. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Παναγιώτα Κυριαζίδου κάτοικος Δράμας, ζητεί τη χορήγηση σύνταξης από τον ΟΓΑ.
21. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Θεοδοσία Αμανατίδου κάτοικος Μαυρόβατου Δράμας ζητεί τη χορήγηση σύνταξης από τον ΟΓΑ.
22. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Νικόλαος Χαριτωνίδης, κάτοικος Χρυσοκεφάλου Δράμας ζητεί τη χορήγηση σύνταξης από τον ΟΓΑ.
23. Ο Βουλευτής Φθιώτιδας κ. ΗΛΙΑΣ ΚΑΛΛΙΩΡΑΣ κατέθεσε αναφορά με την οποία οι Δήμαρχοι Σπερχειάδας και Υπάτης Φθιώτιδας ζητούν την κατασκευή γέφυρας στο χείμαρρο Λιασκοβόρεμα.
24. Ο Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία ο κ. Ευθύμιος Ευθυμιόπουλος, κάτοικος ?νω Πλατανίτη Αντιρρίου εκφράζει απόψεις για τη μη ολοκλήρωση των ερευνών και γεωτρήσεων για την άντληση πετρελαίου στη χώρα μας.
25. Ο Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία ο Γυμναστικός ? Ποδοσφαιρικός Όμιλος Νίκαιας Πειραιώς «Ο ΘΗΣΕΥΣ» ζητεί τη χορήγηση οικονομικής ενίσχυσης.
26. Ο Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία ο Δήμος Περάματος Πειραιά ζητεί τη σύσταση Λιμενικού Ταμείου στο Πέραμα.
27. Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Πανελλήνιος Σύλλογος επιτυχόντων μη διορισθέντων γραπτού διαγωνισμού ΑΣΕΠ Φεβρουαρίου 1998 για θέσεις του Δημόσιου Τομέα ζητεί την απορρόφηση όλων των μελών του στο Δημόσιο Τομέα.
28. Ο Βουλευτής Εύβοιας κ. ΓΕΩΡΓΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία το Σωματείο Εργαζομένων ΗΛΕΚΤΡΟΜΗΧΑΝΙΚΗ ΚΥΜΗΣ ΕΠΕ ζητεί τη λήψη μέτρων για τη βιωσιμότητα της εταιρείας.
29. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Δημοκρατική Ανεξάρτητη Κίνηση Επιστημόνων Γεωτεχνικών, καταγγέλλει διώξεις στελεχών της ΔΑΚΕ από το Νομάρχη Ευβοίας.
30. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΠΟΥΛΟΣ κατέθεσε αναφορά με την οποία ο Δήμος Βουπρασίας Ηλείας ζητεί την καθημερινή λειτουργία του Γραφείου ΙΚΑ Βάρδας Ηλείας.
31. Ο Βουλευτής Ηλείας ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία ο Εμπορικός Σύλλογος Αρχαίας Ολυμπίας «ΕΡΜΗΣ» ζητεί οι αρχαιολογικοί χώροι της περιοχής του να είναι επισκέψιμοι τα Σαββατοκύριακα.
32. Ο Βουλευτής Ηλείας ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία ο Δήμος Βώλακας Ηλείας ζητεί να του παραχωρηθούν δημόσια κτήματα και να επιχορηγηθεί οικονομικά.
33. Ο Βουλευτής Πιερίας κ. ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ κατέθεσε αναφορά με την οποία ο Δήμος Πιερίων Πιερίας ζητεί την τοποθέτηση μόνιμου γιατρού στο αγροτικό ιατρείο της περιοχής του.
34. Ο Βουλευτής Πιερίας κ. ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ κατέθεσε αναφορά με την οποία η Τουριστική Επιτροπή Αγώνα Νομού Πιερίας ζητεί την επαναλειτουργία του άξονα 10 και την κατάργηση της βίζας.
35. Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο κ. Μιχαήλ Γαλανάκης, κάτοικος Σκινιά Ηρακλείου, διαμαρτύρεται για την αλλαγή των προϋποθέσεων κατά τη διάρκεια εξέτασης προσόντων προς πρόσληψη στο Δημόσιο Τομέα.
36. Ο Βουλευτής Λάρισας κ. ΧΡΗΣΤΟΣ ΖΩΗΣ κατέθεσε αναφορά με την οποία ο Αγροτικός Συνεταιρισμός Καλού Νερού Λάρισας ζητεί να καταβληθεί αποζημίωση στους βαμβακοπαραγωγούς της περιοχής του, που οι καλλιέργειές τους επλήγησαν από χαλάζι.
37. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Ανθοπαραγωγών Ιεράπετρας ζητεί την παράταση των αδειών παραμονής των οικονομικών μεταναστών.
38. Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία η Οικολογική Ομάδα Σητείας ζητεί να της καταβληθεί η τρίτη δόση της χρηματοδότησης του προγράμματος περιβάλλοντος (DAC-ΟΟΣΑ).
39. Ο Βουλευτής Αττικής κ. ΑΘΑΝΑΣΙΟΣ ΜΠΟΥΡΑΣ κατέθεσε αναφορά με την οποία η Εθνική Γενική Συνομοσπονδία Αναπήρων και Θυμάτων Πολέμου Ελλάδος ζητεί να μην επιτρέπεται σε μη εξουσιοδοτημένα καταστήματα η πώληση τσιγάρων.
40. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας που αφορά στην ανάγκη ένταξης του Νομού Δράμας στην υψηλότερη ζώνη κρατικών κινήτρων για ιδιωτικές επενδύσεις.
41. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας που αφορά στην ανάγκη τουριστικής αξιοποίησης των Μεταλλείων Βωξίτη στο Δ.Δ. Γρανίτη.
42. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Βασίλειος Κεμετζής, κάτοικος Δράμας ζητεί να του χορηγηθεί βεβαίωση Ζώνης Πρόσω τετράμηνης επιχειρησιακής διάρκειας που υπηρέτησε στην Κύπρο και έλαβε μέρος στα γεγονότα του 1974.
43. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία Ιδιοκτήτες Καταστημάτων που παρέχουν υπηρεσίες καθαρισμού μεταφορικών μέσων ζητούν να τους δοθεί η ανάλογη άδεια λειτουργίας των επιχειρήσεών τους.
44. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Σοφία Καραγκιοζίδου ζητεί τη συνταξιοδότησή της από τον ΟΓΑ.
45. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Στυλιανός Δολμόγλου, κάτοικος Ψιλής Ράχης Δράμας ζητεί την επίλυση συνταξιοδοτικού του προβλήματος.
46. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Νικόλαος Χαρίσης, κάτοικος Δράμας ζητεί επίλυση συνταξιοδοτικού του προβλήματος.
47. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Χρυσούλα Τσακπινίδου, κάτοικος Εξοχής Δράμας zητεί την επίλυση συνταξιοδοτικού της προβλήματος.
48. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο Δήμαρχος Δράμας ζητεί την ουσιαστική αύξηση των ΄πόρων προς τους Παιδικούς Σταθμούς.
49. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία το Λαογραφικό Μουσείο Πύργων Δράμας ζητεί χορήγηση οικονομικής ενίσχυσης.
50. Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη ικανοποίησης αιτημάτων των αστυνομικών, Πυροσβεστικών και Λιμενικών.
51. Ο Βουλευτής Καστοριάς κ. ΑΝΕΣΤΗΣ ΑΓΓΕΛΗΣ κατέθεσε αναφορά με την οποία η Ομοσπονδία Επαγγελματιών-Βιοτεχνών Νομού Καστοριάς ζητεί να αποχαρακτηρισθεί από διεθνής ο δρόμος Καστοριάς-Δισπηλιού-Κωσταραζίου.
52. Ο Βουλευτής Καστοριάς κ. ΑΝΕΣΤΗΣ ΑΓΓΕΛΗΣ κατέθεσε αναφορά με την οποία ο Καπνικός Συνεταιρισμός Βοΐου και Καστοριάς ζητεί την αποζημίωση των καπνοπαραγωγών της περιοχής του που οι καλλιέργειές τους καταστράφηκαν από τον ιό του κηλιδωτού μαρασμού.
53. Ο Βουλευτής Αττικής κ. ΑΘΑΝΑΣΙΟΣ ΜΠΟΥΡΑΣ κατέθεσε αναφορά με την οποία ο Εμπορικός και Βιοτεχνικός Σύλλογος Παλλήνης «Η ΠΡΟΟΔΟΣ» ζητεί την άμεση ολοκλήρωση της κατασκευής της Λεωφόρου Μαραθώνος.
54. Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία οι Σύλλογοι Ψαράδων Αμβρακικού Κόλπου ζητούν να ποινικοποιηθεί η χρήση των συρόμενων εργαλείων στον Αμβρακικό Κόλπο.
55. Ο Βουλευτής Καστοριάς κ. ΑΝΕΣΤΗΣ ΑΓΓΕΛΗΣ κατέθεσε αναφορά με την οποία ο κ. Λάζαρος Πετρόπουλος, κάτοικος Καστοριάς ζητεί να χρηματοδοτηθεί για την αναπαλαίωση ιδιόκτητου διατηρητέου κτιρίου του.
56. Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία ο Δήμος Σπερχειάδος Φθιώτιδας ζητεί την κατασκευή γέφυρας στο χείμαρρο Λασκοβόρεμα.
57. Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία ο Πανελλήνιος Σύνδεσμος Απόστρατων Αξιωματικών Ενόπλων Δυνάμεων και Σωμάτων Ασφαλείας ζητεί την αύξηση των συντάξεων των απόστρατων αξιωματικών.
58. Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία ο Σύλλογος Συνταξιούχων ΙΚΑ και ΤΕΒΕ ζητεί οι εξετάσεις των μελών του στα κρατικά νοσοκομεία να είναι εντελώς δωρεάν.
59. Ο Βουλευτής Αιτωλ/νίας κ. ΙΩΑΝΝΗΣ ΒΑΪΝΑΣ κατέθεσε αναφορά με την οποία ο Σύλλογος Συνταξιούχων ΙΚΑ και ΤΕΒΕ ζητεί να καταβάλλεται το ΕΚΑΣ σε όλους τους συνταξιούχους του ΙΚΑ και ΤΕΒΕ.
60. Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύλλογος Ποντίων Κορωπίου « Ο ΕΥΞΕΙΝΟΣ ΠΟΝΤΟΣ» ζητεί τη λήψη μέτρων για την επίλυση του στεγαστικού προβλήματος των μελών του.
61. Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύνδεσμος Ξενοδοχοϋπαλλήλων Νομού Ηρακλείου ζητεί την πλήρη στελέχωση με προσωπικό των υπηρεσιών που εμπίπτουν στην αρμοδιότητα του Υπουργείου Εργασίας.
62. Οι Βουλευτές κύριοι ΔΗΜΗΤΡΗΣ ΤΣΙΟΓΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Αγροτικός Συνεταιρισμός Καλού Νερού Λάρισας ζητεί τη δικαίωση ποσοτήτων βάμβακος από τον Ο.Π.Ε.Κ.Ε.Π.Ε. που παρακρατήθηκε ως μη επιλέξιμη ποσότητα.
63. Οι Βουλευτές κύριοι ΔΗΜΗΤΡΗΣ ΤΣΙΟΓΚΑΣ , ΝΙΚΟΛΑΟΣ ΓΚΑΤΖΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία ο Δήμος Σαρανταπόρου Λάρισας ζητεί την οικονομική ενίσχυση των αγροτών της περιοχής του που υπέστησαν ζημιές στα χειμερινά σιτηρά από δυσμενείς καιρικές συνθήκες.
64. Ο Βουλευτής Αιτωλ/νίας κ. ΑΝΔΡΕΑΣ ΜΑΚΡΥΠΙΔΗΣ κατέθεσε αναφορά με την οποία ο Δήμος Ινάχου Αιτωλ/νίας ζητεί την ίδρυση πυροσβεστικού κλιμακίου στην περιοχή του.
65. Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία τα Συνοικιακά Συμβούλια Αμφιθέας και Γαλανέικων και ο Πολιτιστικός Σύλλογος Αμφιθέας ζητούν τη χρηματοδότηση της μελέτης αισθητικής αναβάθμισης και βελτίωσης του άλσους Μιχαήλ και Γαβριήλ Λαμίας.
66. Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία ο Πανελλήνιος Σύλλογος επιτυχόντων μη διορισθέντων γραπτού διαγωνισμού ΑΣΕΠ Φεβρουαρίου 1998 για θέσεις του Δημόσιου Τομέα ζητεί την απορρόφηση όλων των επιτυχόντων του διαγωνισμού στο Δημόσιο Τομέα.
67. Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία η Πανελλήνια Ένωση Γονέων των παιδιών με μαθησιακές δυσκολίες ζητεί την άμεση καταγραφή των μαθητών με ειδικές εκπαιδευτικές ανάγκες ανά βαθμίδα εκπαίδευσης κ.λπ..
68. Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία ο Δήμος Αποδοτίας Αιτωλ/νίας ζητεί την ίδρυση κέντρου περιβαλλοντικής εκπαίδευσης στο Δημοτικό του Διαμέρισμα ?νω Χώρας Αποδοτίας.
69. Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία οι Σύλλογοι Ψαράδων Αμβρακικού Κόλπου ζητούν να ποινικοποιηθεί η χρήση των συρόμενων εργαλείων στον Αμβρακικό Κόλπο.
70. Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία το Παιδαγωγικό Τμήμα του Δημοκρίτειου Πανεπιστημίου Θράκης ζητεί την ίδρυση Διδασκαλείου στην Αλεξανδρούπολη.
71. Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων 1ου ΤΕΕ Αλεξανδρούπολης ζητεί τη λήψη μέτρων για την αναβάθμιση της Β/θμιας Τεχνικής Επαγγελματικής Εκπαίδευσης.
72. Ο Βουλευτής Έβρου κ. ΘΕΟΦΑΝΗΣ ΔΗΜΟΣΧΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων αθλητών κολύμβησης-υδατοσφαίρισης Αλεξανδρούπολης ζητεί οικονομική ενίσχυση.
73. Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Πολιτιστικός ? Πατριωτικός Σύλλογος ?νω Καρυωτών Αρκαδίας «Ο ΛΥΚΑΙΟΣ ΔΙΑΣ» ζητεί τη διάνοιξη δρόμου σύνδεσης των αρχαιολογικών χώρων της κεντρικής Πελοποννήσου.
74. Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Πολιτιστικός ? Πατριωτικός Σύλλογος ?νω Καρυωτών Αρκαδίας « Ο ΛΥΚΑΙΟΣ ΔΙΑΣ» ζητεί τον καθαρισμό του επαρχιακού δρόμου Μεγαλόπολης- ?νω Καρυών από τους κλάδους των δένδρων.
75. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΑΓΓΕΛΟΣ ΤΖΕΚΗΣ κατέθεσαν αναφορά με την οποία το υπό ίδρυση Σωματείο Εργαζομένων Πτυχιούχων ΑΕΙ και ΤΕΙ στα Κέντρα Εξυπηρέτησης Πολιτών (ΚΕΠ) ζητεί η μέχρι τώρα απασχόληση των μελών του να αναγνωρισθεί ως σύμβαση εργασίας ιδιωτικού δικαίου αορίστου χρόνου.
76. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Νομάρχης Μαγνησίας ζητεί την άμεση κατασκευή των κτιριακών εγκαταστάσεων της νέας ιχθυόσκαλας στο λιμάνι του Βόλου Μαγνησίας.
77. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Αργαλαστής Μαγνησίας ζητεί την ενίσχυση του αστυνομικού σταθμού Αργαλαστής με πρόσθετο προσωπικό.
78. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Σύνδεσμος Θεσσαλικών Βιομηχανιών ζητεί την επίσπευση των διαδικασιών για την επιστροφή του ΦΠΑ σε εξαγωγικές επιχειρήσεις.
79. Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Πορταριάς Μαγνησίας ζητεί να του επιτραπεί η μετακίνηση δημοτών του με ιδιωτικά λεωφορεία που διαθέτει, για κοινωνικούς και πολιτιστικούς λόγους.
80. Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία ο Δήμος Μαστοροχωρίων Ιωαννίνων ζητεί τη συνέχιση της λειτουργίας του ταχυδρομικού γραφείου της Πυρσόγιαννης Ιωαννίνων.
81. Ο Βουλευτής Καρδίτσας κ. ΣΠΥΡΟΣ ΤΑΛΙΑΔΟΥΡΟΣ κατέθεσε αναφορά με την οποία ο Δήμος Αργιθέας Καρδίτσας ζητεί έκτακτη οικονομική ενίσχυση.
82. Ο Βουλευτής Καρδίτσας κ. ΣΠΥΡΟΣ ΤΑΛΙΑΔΟΥΡΟΣ κατέθεσε αναφορά με την οποία ο Δήμος Μουζακίου Καρδίτσας ζητεί οικονομική ενίσχυση για να αντιμετωπίσει τις ζημιές που προκάλεσαν τα έντονα καιρικά φαινόμενα στην περιοχή του.
83. Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ κατέθεσε αναφορά με την οποία ο Δήμος Ιεράπετρας Λασιθίου ζητεί την επίλυση του προβλήματος ρύπανσης που υφίσταται στο Δημοτικό Διαμέρισμα Παχειάς ?μμου, από τη μεταφορά απορριμμάτων μέσω θαλάσσης.
84. Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία καλλιεργητές σιτηρών του Δήμου Μακρακώμης Φθιώτιδας ζητούν τον επανέλεγχο των σιτηρών της περιοχής τους, όσον αφορά στις επιδοτήσεις.
85. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία Κάτοικοι Δήμου Αντιρρίου Αιτωλ/νίας ζητούν να παραμείνει ανοικτός ο δρόμος προς τις Λεύκες.
86. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία η ΕΛΜΕ Εορδαίας ζητεί την οικονομική αναβάθμιση των εκπαιδευτικών. 
87. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία το Περιφερειακό Τμήμα της Πανελλήνιας Ένωσης Αναπληρωτών Εκπαιδευτικών ζητεί την επίλυση του εργασιακού προβλήματος των μελών της.
88. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Δήμος Νεάπολης Κοζάνης ζητεί οικονομική ενίσχυση για να αποκαταστήσει τις ζημιές που προκάλεσε η έντονη κακοκαιρία στην περιοχή του.
89. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Δήμος Νεάπολης Κοζάνης ζητεί την παραμονή των στρατιωτικών μονάδων τεχνικού και υλικού πολέμου στην περιοχή της Νεάπολης Κοζάνης.
90. Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Δήμος Σιάτιστας Κοζάνης ζητεί την ίδρυση κέντρου περιβαλλοντικής εκπαίδευσης στη Σιάτιστα.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 39/1-7-03 ερώτηση του Βουλευτή κ. Γεώργιου Βλάχου δόθηκε με το υπ΄ αριθμ. 110395/14-7-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Σε απάντηση της υπ΄ αρ. 39/1-7-03 ερώτησης που κατατέθηκε στη Βουλή των Ελλήνων από το Βουλευτή κ. Γεώργιο Βλάχο και όσον αφορά θέματα αρμοδιότητας του ΥΠΕΧΩΔΕ, σας γνωρίζουμε τα εξής: 
1. Για να βραβευτεί μία ακτή με Γαλάζια Σημαία δεν αρκεί μόνο η εξαιρετική ποιότητα των νερών κολύμβησης αλλά πρέπει να πληρούνται και άλλα κριτήρια όπως είναι η οργάνωση της ακτής και εφόσον ταυτόχρονα βέβαια έχει προηγηθεί αίτηση του Δήμου και υποβολή σχετικού φακέλου Υποψηφιότητας.
Σύμφωνα με τα αποτελέσματα του διενεργούμενου από το ΥΠΕΧΩΔΕ σχετικού προγράμματος ελέγχου η μικροβιολογική ποιότητα των νερών κολύμβησης της παραλίας του Θριασίου Πεδίου επί σειρά ετών ήταν σύμφωνη με την απαίτηση της Οδηγίας 76/160/ΕΟΚ για την κολύμβηση, ενώ αντίθετα κατά τον οπτικό έλεγχο της ακτής παρατηρείτο φυσικοχημική ρύπανση.
Πάντως η κατάσταση βαίνει βελτιούμενη όπως φαίνεται από τις καταγραφές του 2002,όπου δεν παρουσιάστηκε οπτική ρύπανση.
Επίσης στο πλαίσιο του προγράμματος ΜΕDΡΟL επανεξετάζεται η κατάσταση της εν λόγω θαλάσσιας περιοχής με συστηματικές δειγματοληψίες και αναλύσεις ωκεανογραφικών παραμέτρων.
2. Η ΕΥΔΑΠ είναι η αρμόδια Υπηρεσία για την κατασκευή και λειτουργία της εγκατάστασης επεξεργασίας αστικών λυμάτων και του αποχετευτικού δικτύου της περιοχής του Θριασίου Πεδίου και έχει ήδη ολοκληρωθεί η σύνταξη της Οριστικής Μελέτης και βρίσκεται στο στάδιο της έγκρισης των βασικών συλλεκτήρων ακαθάρτων Θριασίου Πεδίου. Η Μελέτη περιλαμβάνει τους κύριους συλλεκτήρες για την μεταφορά των λυμάτων των αστικών περιοχών Ελευσίνας, Μάνδρας, Μαγούλας, Ασπροπύργου και ορισμένων βιομηχανικών περιοχών του Θριασίου, στη θέση όπου προβλέπεται η κατασκευή της εγκατάστασης του ΚΕΛ Θριασίου Πεδίου.
Επίσης η ΕΥΔΑΠ έχει αναθέσει τις οριστικές μελέτες για την κατασκευή των εσωτερικών δικτύων αποχέτευσης ακαθάρτων στις εντός σχεδίου πόλεως αστικές περιοχές Ελευσίνας, Μάνδρας, Μαγούλας και Ασπροπύργου, οι οποίες εκπονούνται. Η κατασκευή εσωτερικών δικτύων προβλέπεται να γίνει στο μεγαλύτερο ποσοστό από τους αρμόδιους Δήμους μετά ή και παράλληλα με την κατασκευή των αντιστοίχων βασικών συλλεκτήρων ακαθάρτων, η οποία θα υλοποιηθεί από την ΕΥΔΑΠ.
3.Το κέντρο Επεξεργασίας Λυμάτων Θριασίου έχει μελετηθεί και περιλαμβάνει Τριτοβάθμια Επεξεργασία με την οποία εξασφαλίζεται η υψηλή ποιότητα των εκροών ώστε να μην επιβαρύνεται ο αποδέκτης και εναλλακτικά δίνεται η δυνατότητα επαναχρησιμοποίησης.
4.Το έργο έχει προωθηθεί στο Ταμείο Συνοχής για ένταξη και χρηματοδότηση.
Η Υπουργός
Β. ΠΑΠΑΝΔΡΕΟΥ»
2. Στην με αριθμό 8/1-7-03 ερώτηση της Βουλευτού κ. Παρθένας Φουντουκίδου δόθηκε με το υπ΄ αριθμ. 3/18-7-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε η Βουλευτής, κ. Π. Φουντουκίδου, σας πληροφορούμε τα εξής:
Για τις ζημιές που προκλήθηκαν στις καλλιέργειες στη περιοχή του Αρχαγγέλου Αριδαίας του Ν. Πέλλας, οι Γεωπόνοι του ΕΛΓΑ διενεργούν τις εξατομικευμένες εκτιμήσεις, ώστε το συντομότερο δυνατό να καταβληθούν στους δικαιούχους παραγωγούς οι αποζημιώσεις.
Για την προστασία των καλλιεργειών από το χαλάζι στο Ν. Πέλλας ο ΕΛΓΑ επιχορηγεί την προμήθεια και εγκατάσταση αντιχαλαζικών διχτύων αφ' ενός και εφαρμόζει πρόγραμμα πρόληψης και καταστολής με εναέρια μέσα (αεροπλάνα σποράς των χαλαζοφόρων νεφών).
Για το Πρόγραμμα προστασίας των καλλιεργειών με εναέρια μέσα ο ΕΛ.Γ.Α. τον Αύγουστο του 2002 με διακήρυξή του, προκήρυξε έγκαιρα ανοικτό διεθνή διαγωνισμό για τη μίσθωση ενός (1) συστήματος χαλαζικής προστασίας και την προμήθεια του απαραίτητου υλικού σποράς (Ιωδιούχος ?ργυρος) για πέντε χαλαζικές περιόδους 2003-2007, προκειμένου να καλύψει τις ανάγκες εφαρμογής του παραπάνω προγράμματος στην Κεντρική Μακεδονία και στη Θεσσαλία, σε συνολική έκταση τεσσάρων χιλιάδων επτακοσίων (4.700) στρεμμάτων περίπου.
Ο ΕΛ.ΓΑ. με την αριθμ. 61/20-3-2003 απόφαση του Διοικητικού Συμβουλίου του, κατακύρωσε το αποτέλεσμα του διαγωνισμού σε ανάδοχο εταιρεία και συνέταξε σχέδιο σύμβασης.
Η καθυστέρηση που σημειώθηκε από την ημερομηνία διενέργειας του διαγωνισμού (9-10-2002) μέχρι την κατακυρωτική απόφαση (20-3-2003), είναι δικαιολογημένη και οφείλεται στην άσκηση ένδικων μέσων μεταξύ των συμμετεχουσών στο διαγωνισμό εταιρειών.
Στη συνέχεια ο φάκελος του διαγωνισμού διαβιβάστηκε με το αριθμ. 4752/3-4-2003 έγγραφο στο αρμόδιο Κλιμάκιο του Ελεγκτικού Συνεδρίου προκειμένου να διενεργηθεί ο προβλεπόμενος, από σχετική διάταξη του Ν. 2741/99 όπως αυτός ισχύει μετά από τροποποίησή του από το Ν. 3060/2002, έλεγχος νομιμότητος του σχεδίου σύμβάσης και της υποκείμενης διαδικασίας.
Το Ελεγκτικό Συνέδριο σύμφωνα με το αριθμ. 37/2003 πρακτικό του έκρινε ότι το σχέδιο της σύμβασης που αφορούσε τη μίσθωση ενός συστήματος χαλαζικής προστασίας δε μπορεί να υπογραφεί δεδομένου ότι παρατηρήθηκε υπέρβαση της προϋπολογισμένης δαπάνης.
Στη συνέχεια η ανάδοχος εταιρεία κλήθηκε στο Διοικητικό Συμβούλιο του ΕΛ.Γ.Α. για περαιτέρω διαπραγμάτευση του τιμήματος μέχρι τουλάχιστον του ποσού της προϋπολογισμένης δαπάνης. Ο σχετικός φάκελος του εν λόγω διαγωνισμού εστάλη εκ νέου για έλεγχο στο Ελεγκτικό Συνέδριο στις 22-5-2003, και αναμένεται η σχετική έγκριση, ώστε να υπογραφεί η σύμβαση και να ξεκινήσει στη συνέχεια το Πρόγραμμα χαλαζικής προστασίας για την περίοδο 2003.
Ο Υπουργός
Γ. ΔΡΥΣ»
3. Στην με αριθμό 9/1-7-03 ερώτηση του Βουλευτή κ. Σταύρου Καλαφάτη δόθηκε με το υπ΄ αριθμ. 731/17-7-03 έγγραφο από τον Υπουργό Δικαιοσύνης η ακόλουθη απάντηση:
«Απαντώντας στην υπ΄ αριθ. 9/1-7-2003 ερώτηση που κατέθεσε στη Βουλή των Ελλήνων ο Βουλευτής κ. Σταύρος Καλαφάτης γνωρίζουμε τα εξής:
Σχετικά με το Δικαστικό Μέγαρο Θεσσαλονίκης, οι εργασίες ανακαίνισης και εκσυγχρονισμού άρχισαν το 1998 και συνεχίζονται μέχρι και σήμερα.
Συγκεκριμένα, εκτελέστηκαν οι παρακάτω εργασίες:
- Επανακατασκευή των μονώσεων των δωμάτων του κτιρίου και εργασίες στεγανώσεων κόστους 135.000 Ε.
- Σιδηροκατασκευές των δύο στεγάστρων του αιθρίου κόστους 105.600 Ε.
- Αλουμινοκατασκευές θυρών εισόδου και στεγάστρων κόστους 172.700 Ε.
- Κατασκευή νέων υαλοπετασμάτων κόστους 50.500 Ε.
- Εργασία χρωματισμών των εσωτερικών χώρων και των όψεων του κτιρίου κόστους 678.700 Ε.
- Προσθήκη δύο (2) ακροατηρίων με όλες τις απαραίτητες οικοδομικές και Η/Μ εργασίες και τον εξοπλισμό τους κόστους 723.000 Ε.
- Εργασίες στερέωσης όλων των ορθομαρμαρώσεων και κατασκευή χώρων κράτησης στο ισόγειο και στο υπόγειο κόστους 230.000 Ε.
Το συνολικό κόστος των παραπάνω εκτελεσμένων εργασιών ανέρχεται σε 2.096.000Ε.
Τέλος, τον Απρίλιο του 2003 δημοπρατήθηκε το έργο της επισκευής των εγκαταστάσεων του κλιματισμού. Ο διαγωνισμός απέβη άγονος και θα επαναληφθεί εντός του Ιουλίου 2003, με συνολικό προϋπολογισμό 820.000 Ε.
Ο Υπουργός
ΦΙΛΙΠΠΟΣ ΠΕΤΣΑΛΝΙΚΟΣ»
4. Στην με αριθμό 3/1-7-03 ερώτηση του Βουλευτή κ. Νικολάου Λεβογιάννη δόθηκε με το υπ΄ αριθμ. 370/16-07-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του με αριθ. πρωτ. 3/1-07-2003 εγγράφου σας, με το οποίο μας διαβιβάστηκε ερώτηση του Βουλευτή κ. Ν. Λεβογιάννη που κατατέθηκε στη Βουλή των Ελλήνων, σας γνωρίζουμε τα ακόλουθα:
1. Το Λιμενικό Σώμα στο πλαίσιο των αρμοδιοτήτων του ασκεί και καθήκοντα τουριστικής αστυνομίας, παρακολουθώντας και ελέγχοντας τη συμμόρφωση με τα μέτρα που λαμβάνει η Πολιτεία για τον τομέα αυτό.
2. Κάθε έτος και με την έναρξη της τουριστικής περιόδου, εκδίδονται από την αρμόδια Υπηρεσία του ΥΕΝ, εγκύκλιοι - διαταγές προς τις Λιμενικές Αρχές που αφορούν στην δραστηριοποίησή τους για την εξάλειψη του φαινομένου της άγρας των τουριστών στους χώρους αρμοδιότητάς τους.
3. Επίσης, σε αξιωματικούς του Λ.Σ. οι οποίοι επιβιβάζονται στα δρομολογημένα ακτοπλοϊκά πλοία κατά τη θερινή περίοδο για έλεγχο της εφαρμογής ορισμένων διατάξεων (απαγόρευση έκδοσης εισιτηρίων, ύπαρξη τιμοκαταλόγων στα κυλικεία και έλεγχος διάθεσης των προϊόντων στις τιμές που αναγράφονται σε αυτούς κ.α.), έχουν παρασχεθεί σχετικές εντολές για τη διενέργεια ελέγχων σχετικών με την άγρα πελατών.
4. Το ΥΕΝ επιδεικνύοντας από το παρελθόν την ευαισθησία του στο αναφερόμενο θέμα, έχει απαγορεύσει με σχετική διάταξη (άρθρο 40 του Γενικού Κανονισμού Λιμένα), την καθ΄ οιοδήποτε τρόπο ενόχληση των ταξιδιωτών, για την επιλογή απ΄ αυτούς συγκεκριμένου πλοίου, ξενοδοχείου κλπ.
Ο Υπουργός
ΓΙΩΡΓΟΣ ΠΑΣΧΑΛΙΔΗΣ»
5. Στην με αριθμό 26/1-7-03 ερώτηση του Βουλευτή κ. Δημητρίου Αλαμπάνου δόθηκε με το υπ΄ αριθμ. 31257/15-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της παραπάνω ερώτησης, αναφορικά με το αντικείμενο του θέματος και μετά από σχετικό έγγραφο της Νομαρχιακής Αυτ/σης Φθιώτιδας, σας πληροφορούμε τα εξής:
- Η εκπόνηση της μελέτης κατασκευής έργων αντιστήριξης στην Ιερά Μονή Αγάθωνος Ν. Φθιώτιδας είχε σημειώσει κατά το προηγούμενο χρονικό διάστημα σημαντική καθυστέρηση, η οποία οφειλόταν αφ΄ ενός στους αναδόχους μελετητές και αφ΄ ετέρου σε διαδικασίες του ΥΠΠΟ, για τη λήψη αποφάσεων σχετικών με την τροποποίηση της αρχικής πρότασης των μελετητών (μετά την εξέταση από το Κεντρικό Αρχαιολογικό Συμβούλιο).
- Μετά από διαβουλεύσεις των μελετητών και εκπροσώπων της Ν.Α Φθιώτιδας, στην κατεύθυνση της ολοκλήρωσης της ανωτέρω μελέτης, διευθετήθηκαν οι υπάρχουσες διαφορές της Ν.Α.Φ. με τη μελετητική εταιρεία και η μελέτη βρίσκεται στο τελευταίο στάδιο εκπόνησής της, ώστε σε σύντομο χρονικό να προχωρήσουν οι νόμιμες διαδικασίες δημοπράτησης για την κατασκευή του έργου αντιστήριξης των κτιριακών εγκαταστάσεων της Ιεράς Μονής Αγάθωνος.
Ο Υφυπουργός
Λ. ΠΑΠΑΔΗΜΑΣ»
6. Στις με αριθμό 34/1-7-03 και 381/3-7-03 ερωτήσεις των Βουλευτών κυρίων Γεωργίου Βλάχου και Αθανασίου Μπούρα δόθηκε με το υπ΄ αριθμ. 2/48/16-7-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τους κ.κ. Βουλευτές σε θέματα της αρμοδιότητάς μας και σύμφωνα με τα στοιχεία της ΕΥΔΑΠ τα εξής:
Ο συλλεκτήρας ακαθάρτων με την ονομασία «Χαμόμυλο» που τελεί υπό κατασκευή στην περιοχή του Δήμου Αχαρνών, θα είναι ο αποδέκτης των λυμάτων του Ολυμπιακού Χωριού.
Επίσης ο συλλεκτήρας αυτός θα έχει τη δυνατότητα να δέχεται τα λύματα αρκετών περιοχών οι οποίες στερούνται δικτύου αποχέτευσης όπως είναι οι περιοχές του Δήμου Αχαρνών: Χαραυγή, Λυκότρυπα, Χαμόμυλο, Αγία ?ννα, Μπόσκιζα, Πύργουθι, Αγριλέζα, Πανόραμα, Αγία Παρασκευή αλλά και περιοχές της Κοινότητας Θρακομακεδόνων και του οικισμού Βαρυμπόμπης.
Οι οριστικές μελέτες των δικτύων των παραπάνω περιοχών του Δήμου Αχαρνών που εξυπηρετούνται από τον προαναφερόμενο συλλεκτήρα έχουν ήδη εκπονηθεί και τελούν υπό έγκριση από το Διοικητικό Συμβούλιο της ΕΥΔΑΠ.
Μετά την έγκρισή τους, οι προαναφερόμενες μελέτες θα διαβιβαστούν στο Δήμο Αχαρνών καθώς η κατασκευή των προτεινόμενων έργων από αυτές υπάγεται στην αρμοδιότητα του ομώνυμου Δήμου.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
7. Στην με αριθμό 68/1-7-03 ερώτηση του Βουλευτή κ. Ηλία Καλλιώρα δόθηκε με το υπ΄ αριθμ. 2/38789/0025/24-7-2003 έγγραφο από τον Υφυπουργό Οικονομικών η ακόλουθη απάντηση:
«Σε απάντηση της εν θέματι ερώτησης που κατέθεσε στη Βουλή ο Βουλευτής κ. Ηλίας Καλλιώρας, σχετικά με την ΕΒΟ Α.Ε. σας γνωρίζουμε τα ακόλουθα:
Η Διϋπουργική Επιτροπή Αποκρατικοποίησης με την από 12.12.2002 απόφασή της, αποφάσισε τη συγχώνευση της ΕΒΟ Α.Ε. και της ΠΥΡΚΑΛ Α.Ε. για τον εκσυγχρονισμό, την οργανωτική και κεφαλαιακή αναδιάρθρωση των δύο εταιριών. Η συγχώνευση θα ολοκληρωθεί στις 31.12.2003 με ισολογισμό μετασχηματισμού 30.6.2003 μέσα από τον οποίο αντιμετωπίζεται και το θέμα της σχέσης των ιδίων κεφαλαίων προς το μετοχικό κεφάλαιο.
Η συνολική ζημιά της χρήσης 1.1. - 31.12.2002 είναι αυξημένη σε σχέση με τις δύο προηγούμενες χρήσεις λόγω της εξόφλησης προμηθευτή του εξωτερικού, μετά από απόφαση τους Διεθνούς Διαιτητικού Δικαστηρίου, η υποχρέωση προς τον οποίο είχε δημιουργηθεί σε προγενέστερες χρήσεις.
Αντίθετα, παρατηρείται βελτίωση του αποτελέσματος εκμεταλλεύσεως, το 2002 σε σχέση με το 2001, σε ποσοστό 20,6% και αύξηση του μικτού κέρδους το 2002 σε σχέση με το 2001 σε ποσοστό 14,6%.
Η συγχώνευση της ΕΒΟ Α.Ε. με την ΠΥΡΚΑΛ Α.Ε. με τη δημιουργία νέας εταιρίας μέσα από την οργανωτική, διαχειριστική και παραγωγική αναδιάρθρωση έχει ως στόχο να φτάσει μέχρι το 2006 σε κερδοφόρες χρήσεις με ενίσχυση του ανταγωνιστικού της.
Μεταλλουργική Βιομηχανία Ηπείρου Α.Ε. 99,994%
ΠΥΡΚΑΛ Α.Ε. 3,77%
ΚΕΚ ΕΒΟ 100%
8. Οι θυγατρικές εταιρίες της ΕΒΟ Α.Ε. με valeur 30.5.2003 δεν είχαν δανειακές επιβαρύνσεις και προσημειώσεις.
Ο Υφυπουργός
ΝΙΚΟΣ ΦΑΡΜΑΚΗΣ»
8. Στην με αριθμό 70/1-7-03 ερώτηση του Βουλευτή κ. Ιορδάνη Τζαμτζή δόθηκε με το υπ΄ αριθμ. 12/18-7-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Ι. Τζαμτζής σας πληροφορούμε τα εξής:
«Για το πρόγραμμα προστασίας των καλλιεργειών από το χαλάζι, ο ΕΛΓΑ τον Αύγουστο του 2002 με διακήρυξή του, προκήρυξε έγκαιρα ανοικτό διεθνή διαγωνισμό για τη μίσθωση ενός (1) συστήματος χαλαζικής προστασίας και την προμήθεια του απαραίτητου υλικού σποράς (ιωδιούχος άργυρος) για πέντε χαλαζικές περιόδους 2003-2007, προκειμένου να καλύψει τις ανάγκες εφαρμογής του προγράμματος προστασίας των καλλιεργειών από το χαλάζι, στην Κεντρική Μακεδονία και στη Θεσσαλία, σε συνολική έκταση τεσσάρων εκατομμυρίων επτακοσίων χιλιάδων (4.700.000) στρεμμάτων περίπου.
Ο ΕΛΓΑ, με την αριθμ. 61/20.3.2003 απόφαση του Διοικητικού Συμβουλίου του, κατακύρωσε το αποτέλεσμα του διαγωνισμού αυτού σε ανάδοχο εταιρεία και συνέταξε σχέδιο σύμβασης.
Η καθυστέρηση που σημειώθηκε από την ημερομηνία διενέργειας του διαγωνισμού (9.10.2002) μέχρι την κατακυρωτική απόφαση (20.3.2003), είναι δικαιολογημένη και οφείλεται στην άσκηση ένδικων μέσων μεταξύ των συμμετεχουσών στο διαγωνισμό εταιρειών.
Στη συνέχεια, ο φάκελος του διαγωνισμού διαβιβάστηκε με το αριθμ. 4752/3.4.2003 έγγραφο στο αρμόδιο κλιμάκιο του ελεγκτικού συνεδρίου προκειμένου να διενεργηθεί. ο προβλεπόμενος, από σχετική διάταξη του Ν. 2741/99 όπως αυτός ισχύει μετά από τροποποίησή του από το Ν. 3060/2002, έλεγχος νομιμότητας του σχεδίου σύμβασης κο! της υποκείμενης διαδικασίας.
Το ελεγκτικό συνέδριο, σύμφωνα με το αριθμ. 37/2003 πρακτικό του, έκρινε ότι το σχέδιο της σύμβασης που αφορούσε τη μίσθωση ενός συστήματος χαλαζικής προστασίας δεν μπορεί να υπογραφεί δεδομένου ότι παρατηρήθηκε υπέρβαση της προϋπολογισμένης δαπάνης.
Στη συνέχεια, η ανάδοχος εταιρεία κλήθηκε στο Διοικητικό Συμβούλιο του ΕΛΓΑ για περαιτέρω διαπραγμάτευση του τιμήματος μέχρι τουλάχιστον του ποσού της προϋπολογισμένης δαπάνης. Ο σχετικός φάκελος του εν λόγω διαγωνισμού εστάλη εκ νέου για έλεγχο στο ελεγκτικό συνέδριο στις 22.5.2003 και αναμένεται η σχετική έγκριση προκειμένου να υπογραφεί στη συνέχεια η σύμβαση και να ξεκινήσει το Πρόγραμμα χαλαζικής προστασίας για την περίοδο 2003.
Η αγροτική περιοχή, των προγραμμάτων προστασίας των καλλιεργειών από το χαλάζι με εναέρια μέσα, των Νομών Ημαθίας και Πέλλας, για το έτος 2003, παραμένει η ίδια με αυτή των προηγούμενων ετών και φαίνεται στο συνημμένο χάρτη. Πιθανή επέκταση των ορίων της περιοχής αυτής, τόσο προς τα βόρεια όσο και προς τα δυτικά, για την πλήρη κάλυψη των Ν. Πέλλας και Ημαθίας, είναι τουλάχιστον για σήμερα απαγορευτική, εξαιτίας του ορεινού ανάγλυφου της εν λόγω περιοχής που δυσκολεύει την τήρηση των κανόνων Ασφάλειας Πτήσεων που θέτει η Υπηρεσία Πολιτικής Αεροπορίας.
Σε ό,τι αφορά το αντιχαλαζικό δίχτυ, ο ΕΛΓΑ επιχορηγεί το Ν. Πέλλας στο σύνολο του σε ποσοστό 60% (της αξίας της εγκατάστασης).
Για τις καλυπτόμενες από τον ΕΛΓΑ ζημιές που προκλήθηκαν σε καλλιέργειες του Ν. Πέλλας από το χαλάζι και την ανεμοθύελλα της 16ης lουνίου 2003, οι Γεωπόνοι του ΕΛΓΑ Βέροιας, διενήργησαν αμέσως τις απαραίτητες επισημάνσεις και ενημερώθηκαν οι παραγωγοί για την υποβολή δηλώσεων.
Στα Δημοτικά Διαμερίσματα Ριζαρίου, Μαυροβουνίου και Καλυβίων διενεργούνται ήδη εξατομικευμένες εκτιμήσεις στις καλλιέργειες ροδακινιάς και προβλέπεται να ολοκληρωθούν αρχές Αυγούστου.
Στα Δημοτικά Διαμερίσματα Καλής, ?νυδρου, Σανδαλίου και Καλλίπολης έχουν ήδη ολοκληρωθεί οι εκτιμήσεις στις καλλιέργειες καπνών, κηπευτικών και έχουν αρχίσει οι εκτιμήσεις των σιτηρών. Στη συνέχεια θα ακολουθήσουν οι εκτιμήσεις των ροδάκινων.
Στα Δημοτικά Διαμερίσματα Αραβησσού, Δροσερού και Τριφυλλίου διενεργούνται ήδη οι εξατομικευμένες εκτιμήσεις.
Για τις μη καλυπτόμενες από τον ΕΛΓΑ ζημιές που προκλήθηκαν στο φυτικό κεφάλαιο από την ανεμοθύελλα, ο ΕΛΓΑ θα παρακολουθεί την εξέλιξή τους και εάν προκύψει ζημιά σύμφωνα με τις κατευθυντήριες γραμμές της Ε.Ε., θα τις εντάξει σε Πρόγραμμα χορήγησης οικονομικών ενισχύσεων.
Ο Υπουργός
Γ. ΔΡΥΣ»
(Ο σχετικός χάρτης υπάρχει στο τεύχος των πρακτικών της Βουλής)

9. Στην με αριθμό 84/1-7-03 ερώτηση του Βουλευτή κ. Μιχάλη Χαλκίδη δόθηκε με το υπ΄ αριθμ. 16/18-7-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Μ. Χαλκίδης πληροφορούμε τα εξής:
Για τις ζημιές που προκλήθηκαν από τη χαλαζόπτωση στις 29-6-03 στο Ροδοχώρι Νάουσας, σε καλλιέργειες μηλιάς, κερασιάς και κηπευτικών, η διενέργεια των εξατομικευμένων εκτιμήσεων άρχισε αμέσως μετά τη ζημιά και πριν τη λήξη της προθεσμίας υποβολής δηλώσεων.
Ο ΕΛ.Γ.Α. καταβάλλει κάθε δυνατή προσπάθεια, ώστε το συντομότερο δυνατό να καταβληθούν οι αποζημιώσεις στους πληγέντες παραγωγούς.
Για την προστασία των καλλιεργειών από το χαλάζι, ο ΕΛ.Γ.Α τον Αύγουστο του 2002 προκήρυξε έγκαιρα ανοικτό διεθνή διαγωνισμό για τη μίσθωση ενός (1) συστήματος χαλαζικής προστασίας και την προμήθεια του απαραίτητου υλικού σποράς (Ιωδιούχος ?ργυρος) για πέντε χαλαζικές περιόδους 2003 - 2007, προκειμένου να καλύψει τις ανάγκες εφαρμογής του Προγράμματος στην Κεντρική Μακεδονία και στη Θεσσαλία, σε συνολική έκταση τεσσάρων χιλιάδων επτακοσίων (4.700) στρεμμάτων περίπου.
Ο ΕΛ.Γ.Α με την αριθμ. 61/20-3-2003 Απόφαση του Διοικητικού Συμβουλίου του, κατακύρωσε το αποτέλεσμα του διαγωνισμού αυτού σε ανάδοχο εταιρεία και συνέταξε σχέδιο σύμβασης.
Η καθυστέρηση που σημειώθηκε από την ημερομηνία διενέργειας του διαγωνισμού (9-10-2002) μέχρι την κατακυρωτική Απόφαση (20-3-2003), είναι δικαιολογημένη και οφείλεται στην άσκηση ένδικων μέσων μεταξύ των συμμετεχουσών στο διαγωνισμό εταιρειών.
Στη συνέχεια ο φάκελος του διαγωνισμού διαβιβάστηκε με το αριθμ. 4752/3-4-2003 έγγραφο στο αρμόδιο Κλιμάκιο του Ελεγκτικού Συνεδρίου, προκειμένου να διενεργηθεί ο προβλεπόμενος, από σχετική διάταξη του Ν. 2741/99 όπως αυτός ισχύει μετά από τροποποίησή του από το Ν. 3060/2002, έλεγχος νομιμότητας του σχεδίου σύμβασης και της υποκείμενης διαδικασίας.
Το Ελεγκτικό Συνέδριο σύμφωνα με το αριθμ. 37/2003 πρακτικό του έκρινε ότι το σχέδιο της σύμβασης που αφορούσε τη μίσθωση ενός συστήματος χαλαζικής προστασίας δεν μπορεί να υπογραφεί, δεδομένου ότι παρατηρήθηκε υπέρβαση της προϋπολογισμένης δαπάνης.
Στη συνέχεια η ανάδοχος εταιρεία κλήθηκε στο Διοικητικό Συμβούλιο του ΕΛ.Γ.Α. για περαιτέρω διαπραγμάτευση του τιμήματος μέχρι τουλάχιστον του ποσού της προϋπολογισμένης δαπάνης. Ο σχετικός φάκελος εστάλη εκ νέου για έλεγχο στο Ελεγκτικό Συνέδριο στις 22-5-2003 και αναμένεται η σχετική έγκριση, ώστε στη συνέχεια να υπογραφεί η σύμβαση και να ξεκινήσει το Πρόγραμμα χαλαζικής προστασίας για την περίοδο 2003.
Ο Υπουργός
Γ. ΔΡΥΣ»
10. Στην με αριθμό 50/1-7-03 ερώτηση της Βουλευτού κ. Μαρίας Δαμανάκη δόθηκε με το υπ΄ αριθμ. Β-3957/21-7-03 έγγραφο από τον Υπουργό Μεταφορών και Επικοινωνιών η ακόλουθη απάντηση:
«Σε απάντηση της ερώτησης με αριθμ. πρωτ. 50/1-7-03 που κατέθεσε στη Βουλή η Βουλευτής κ. Μαρία Δαμανάκη, σας πληροφορούμε ότι σύμφωνα με την ΚΥΑ Β- 28590/2050/2003 (Β΄ 652/27.5.2003 ) προβλέπεται η χρηματοδότηση από τον κοινό λογαριασμό των ΚΤΕΛ της εισφοράς 1% με Νο «400» μελετών και έργων εκσυγχρονισμού των φορέων αυτών.
Στα πλαίσια αυτά εντάσσεται και η εκτέλεση παρεμβατικών έργων βελτίωσης της υποδομής, της εμφάνισης και της λειτουργικότητας των δύο κεντρικών σταθμών υπεραστικών λεωφορείων Κηφισού και Λιοσίων.
Ήδη έχουν υποβληθεί οι σχετικές μελέτες και προσφορές από την Διοίκηση του ΚΣΑΥΛΕ ΣΥΝ.ΠΕ η οποία άμεσα θα αναλάβει την υλοποίηση των προτεινομένων μέτρων αναβάθμισης των εν λόγω σταθμών υπό την εποπτεία του Υπουργείου.
Ο Υπουργός
ΧΡΙΣΤΟΣ ΒΕΡΕΛΗΣ»
11. Στην με αριθμό 87/1-7-03 ερώτηση του Βουλευτή κ. Αθανάσιου Μπούρα δόθηκε με το υπ΄ αριθμ. 17/15-7-03 έγγραφο από τον Υφυπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής, κ. Θ. Μπούρας, σας πληροφορούμε τα εξής:
Στα πλαίσια του Γ' ΚΠΣ και ιδιαίτερα:
Του Μέτρου 2.1 του Ε.Π.Α.Α.Α.Υ. 2000-2006, το Υπουργείο Γεωργίας χρηματοδοτεί επενδύσεις του τομέα Αυγών - Πουλερικών (τυποποίηση αυγών - ωοσκοπικό κέντρο) και του τομέα Ζωοτροφών (στον οποίο συμπεριλαμβάνεται και η παραγωγή φυραμάτων), σύμφωνα με τους ισχύοντες Κανονισμούς (Καν. (Ε. Ε.) 1257/99 κ.τ.λ).
Οι φορείς για να τύχουν της χρηματοδότησης πρέπει να υποβάλλουν φάκελο - μελέτη τεχνικοοικονομικής σκοπιμότητας ο οποίος εξετάζεται σύμφωνα με τις διαδικασίες της ΚΥΑ 450/2001.
Βάση των Kατευθυντήριων γραμμών της Ε.Ε. επιτρέπεται η ενίσχυση αγροτοβιομηχανικών μονάδων σε ποσοστό 50% (εξαιρουμένων των νήσων Αιγαίου που η ενίσχυση φτάνει το 65%).
- Του Μέτρου 1.1. του Ε.Π.Α.Α.Α.Υ. 2000-2006 «Επενδύσεις στις γεωργικές εκμεταλλεύσεις» ενισχύονται οι γεωργικές εκμεταλλεύσεις οι οποίες εμφανίζουν ενδείξεις οικονομικής βιωσιμότητας για δραστηριότητες που αφορούν την πρωτογενή παραγωγή και την πρώτη μεταποίηση και εμπορία προϊόντων του Παραρτήματος Ι της Συνθήκης. Οι ενισχύσεις χορηγούνται σε επενδύσεις που δεν οδηγούν στην αύξηση της παραγωγής.
Στον τομέα Κρέατος και Αυγών ισχύουν ως εξής:
Επιλέξιμες είναι οι επενδύσεις που αποβλέπουν στην ποιοτική βελτίωση των προϊόντων, την αναβάθμιση των συνθηκών παραγωγής, την προστασία του περιβάλλoντoς, τη διασφάλιση της υγιεινής και καλής διαβίωσης των ζώων καθώς και την μετατροπή της υφιστάμενης παραγωγής προς προϊόντα υψηλής προστιθέμενης αξίας.
Για το κρέας πουλερικών και τα αυγά ενισχύονται οι προαναφερόμενες επενδύσεις υπό τον όρο ότι δεν αυξάνει η δυναμικότητα παραγωγής της μονάδας (συμπεριλαμβάνονται επενδύσεις για μονάδες αναπαραγωγής και για εκκολαπτήρια πλαίσια της καθετοποίησης των μονάδων). Κατ΄ εξαίρεση ενισχύονται επενδύσεις που αφορούν παραγωγή πιστοποιημένων «βιολογικών προϊόντων» και «ειδικών πτηνοτροφικών εκτροφών» εφόσον δεν οδηγούν σε αύξηση της εθνικής παραγωγής . κρέατος πουλερικών ή αυγών που ορίζεται ως η παραγωγή του έτους 2000 προσαυξημένη κατά 3%.
Όσον αφορά τη δημιουργία εργοστασίου για την διαχείριση κοπριάς που προέρχεται από τις πτηνοτροφικές μονάδες της περιοχής σας γνωρίζουμε ότι παλαιότερα λειτουργούσε εργοστάσιο ανάλογης παραγωγικής κατεύθυνσης το οποίο για οικονομικούς λόγους έπαψε τη λειτουργία του.
Για την επαναλειτουργία του εν λόγω εργοστασίου και την αύξηση της δυναμικότητας του βρίσκονται σε εξέλιξη διεργασίες, με πρωτοβουλία του Δήμου Μεγάρων και του παραρτήματος του ΓΕΩΤΕΕ Δυτικής Αττικής με σκοπό την επίλυση του θέματος.
Όσον αφορά το αίτημα για σύγχρονο εργοστάσιο παραγωγής φυραμάτων για την πτηνοτροφία, σας πληροφορούμε ότι στο Υπουργείο Γεωργίας μέχρι στιγμής δεν έχει υποβληθεί ανάλογο αίτημα για χρηματοδότηση επενδυτικού σχεδίου στα πλαίσια των υφιστάμενων κοινοτικών προγραμμάτων.
Εάν υποβληθεί το Υπουργείο θα εξετάσει και θα συνεκτιμήσει ανάλογα το αίτημα αυτό στα πλαίσια των δεσμεύσεων που υπάρχουν, δηλαδή ότι χρηματοδοτείται ο εκσυγχρονισμός υπαρχόντων εργοστασίων παραγωγής και όχι η απαρχής ίδρυση νέων.
Σημειώνεται ότι η Ν.Α. Δυτικής Αττικής βρίσκονται σε λειτουργία 36 κέντρα συσκευασίας αυγών (ωοσκοπικά κέντρα).
Ο Υφυπουργός
Φ. ΧΑΤΖΗΜΙΧΑΛΗΣ»
12. Στην με αριθμό 75/1-7-03 ερώτηση του Βουλευτή κ. Αθηναίου Φλωρίνη δόθηκε με το υπ΄ αριθμ. 7/16-7-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε τον κ. Βουλευτή σύμφωνα με τα στοιχεία της Περιφέρειας Κεντρικής Μακεδονίας ότι στον προϋπολογισμό μελέτης του έργου «Εργασίες στην Ε.Ο. Θεσσαλονίκης-Ν. Μουδανιών στο τμήμα Καρδία-Ν.Τρίγλια» , συμπεριλαμβάνεται ο ηλεκτροφωτισμός του κόμβου της Νέας Τρίγλιας.
Το έργο δημοπρατήθηκε στις 14 Μαΐου 2003 και το Πρακτικό Δημοπρασίας με όλα τα συμβατικά τεύχη της μελέτης βρίσκονται για έλεγχο στο Ελεγκτικό Συνέδριο.
Με την επιστροφή των παραπάνω από το Ελεγκτικό Συνέδριο θα ακολουθήσει η υπογραφή της σύμβασης με τον Ανάδοχο για την έναρξη εργασιών του έργου.
Ο Υφυπουργός
ΙΩΑΝΝΗΣ ΤΣΑΚΛΙΔΗΣ»
13. Στην με αριθμό 88/1-7-03 ερώτηση του Βουλευτή κ. Αθανάσιου Μπούρα δόθηκε με το υπ΄ αριθμ. 65788/ΙΗ/15-7-03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 88/1-7-03 την οποία κατέθεσε ο Βουλευτής κ. Θαν. Μπούρας, και η οποία αναφέρεται στη Δαπάνη επανόδου Υποτρόφων του Εξωτερικού, σας γνωρίζουμε τα ακόλουθα:
Το Διοικητικό Συμβούλιο του Ι.Κ.Υ. είχε αποφασίσει στην αριθμ. 15/1993 Συνεδρίασή του, έτος κατά το οποίο ο κ. Θαν. Μπούρας διετέλεσε μέλος του, να χορηγείται στους υποτρόφους εξωτερικού, αντί των εισιτηρίων μετάβασης στη χώρα σπουδών και επιστροφής τους στην Ελλάδα μετά την ολοκλήρωσή τους, το εφάπαξ ποσό των εκατό χιλιάδων δραχμών ως έξοδα πρώτης εγκατάστασης. Οι δαπάνες αυτές καταβάλλονται έως και σήμερα και ανέρχονται στο ποσό των 450 ΕΥΡΩ (εφάπαξ).
Για το λόγο αυτό το Ι.Κ.Υ. δεν προώθησε τις διαδικασίες για την κάλυψη της δαπάνης της οριστικής επανόδου στην Ελλάδα των υποτρόφων εξωτερικού.
Ο Υπουργός
ΠΕΤΡΟΣ Δ. ΕΥΘΥΜΙΟΥ»
14. Στην με αριθμό 196/1-7-03 ερώτηση του Βουλευτή κ. Μάριου Σαλμά δόθηκε με το υπ΄ αριθμ.1065970/703/0015/15-7-03 έγγραφο από τον Υφυπουργό Οικονομικών η ακόλουθη απάντηση:
«Απαντώντας στην ερώτηση 196/1-7-2003 του Βουλευτή κ. Μάριου Σαλμά, αναφορικά με το αντικείμενο του θέματος, σας γνωρίζουμε τα παρακάτω:
Με τις διατάξεις του άρθρου 7 του π.δ. 134/1996 θεσπίστηκε υποχρέωση τήρησης πρόσθετου βιβλίου έργων από τους εκμεταλλευτές αυτοκινούμενων μηχανημάτων έργων.
Η ρύθμιση αυτή κρίθηκε σκόπιμη, για φορολογικούς σκοπούς και ειδικότερα, την καλύτερη παρακολούθηση των συναλλαγών των επιτηδευματιών αυτών και την περιστολή της φοροδιαφυγής.
Το βιβλίο αυτό τηρείται από 1.8.1996 και η τήρησή του δεν παρουσιάζει ιδιαίτερες δυσχέρειες.
Ο Υφυπουργός
ΑΠΟΣΤΟΛΟΣ ΦΩΤΙΑΔΗΣ»
15. Στην με αριθμό 109/1-7-03 ερώτηση της Βουλευτού κ. Μαρίας Κόλλια-Τσαρουχά δόθηκε με το υπ΄ αριθμ. 8/16-7-03 έγγραφο από τον Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Παρακαλούμε να πληροφορήσετε την κ. Βουλευτή σύμφωνα με τα στοιχεία της Δ/νσης Νομοθετικού Συντονισμού και Κωδικοποίησης (Δ 17) του ΥΠΕΧΩΔΕ τα εξής:
Από τον Οργανισμό Επαγγελματικής Εκπαίδευσης και Κατάρτισης (ΟΕΕΚ), έχει σταλεί σχέδιο Π. Δ/γματος για επαγγελματικά δικαιώματα των αποφοίτων ΙΕΚ ειδικότητας «Τεχνικός Δομικών Έργων», των αποφοίτων ΤΕΛ του Τμήματος «Κτιριακών Έργων» καθώς και των αποφοίτων ΤΕΕ Α΄ και Β΄ κύκλου ειδικότητας «Κτιριακών Έργων» και καθώς και των αποφοίτων Τεχνικής Επαγγελματικής Σχολής ειδικότητας «Εργασίες οπλισμένου και αόπλου σκυροδέματος».
Το σχέδιο αυτό αναδιατυπώθηκε από την αρμόδια Δ/νση του ΥΠΕΧΩΔΕ σε συνεργασία με τον ΟΕΕΚ και ευρίσκεται στο τελικό στάδιο επεξεργασίας.
Όσον αφορά τη δυνατότητα εγγραφής των ανωτέρω πτυχιούχων - με τη μορφή επαγγελματικού δικαιώματος- στα Νομαρχιακά Μητρώα, το ζήτημα αυτό εξετάζεται στα πλαίσια μιας συνολικής αντιμετώπισης του θέματος των κατόχων πτυχίων δευτεροβάθμιας και μεταδευτεροβάθμιας τεχνικής εκπαίδευσης, προκειμένου να τύχουν παρόμοιας αντιμετώπισης με αυτή των «ισοτίμων» «πτυχιούχων εργοδηγών» των παλαιοτέρων ετών και να ενταχθούν στην παραγωγική διαδικασία των δημοσίων αλλά και των ιδιωτικών έργων, ενόψει και της κατάρτισης «Μητρώου Κατασκευής Ιδιωτικών Έργων».
Ο Υφυπουργός
ΙΩΑΝΝΗΣ ΤΣΚΛΙΔΗΣ»
16. Στην με αριθμό 131/1-7-03 ερώτηση του Βουλευτή κ. Ανδρέα Μακρυπίδη δόθηκε με το υπ΄ αριθμ. 6000/15-7-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
«Απαντώντας στα ανωτέρω σχετικά με τα οποία μας διαβιβάστηκαν η αριθμ. 10889/2003 ερώτηση και η από 19-5-2003 αναφορά του Εργατικού Κέντρου Ναυπακτίας και Δωρίδας, που κατατέθηκαν στη Βουλή από τους Βουλευτές κ. κ. Π. Κουρουμπλή, Χ. Σμυρλή-Λιακατά, Ι. Βαϊνά, Α. Μακρυπίδη και Ν. Αγγελόπουλο, για τα θιγόμενα σ? αυτά θέματα, σας πληροφορούμε τα εξής:
Τα όρια και οι έδρες των Περιφερειακών Υπηρεσιών του Σώματος Επιθεώρησης Εργασίας του Υπουργείου Εργασίας και Κοινωνικών Ασφαλίσεων έχουν καθορισθεί σύμφωνα με τον Ν. 2639/98 και το Π. Δ. 136/99.
Στο Νομό Αιτωλοακαρνανίας λειτουργεί στην πρωτεύουσα του Νομού στην Ιερή Πόλη του Μεσολογγίου Τμήμα Κοινωνικής Επιθεώρησης του Σώματος Επιθεώρησης Εργασίας (Σ.ΕΠ.Ε.), καθώς και αντίστοιχο Τμήμα στην πόλη του Αγρινίου. Επίσης με τον πρόσφατα ψηφισθέντα ν. 3144/2003 (ΦΕΚ 111/Α /8-5-2003) «Κοινωνικός διάλογος για την προώθηση της απασχόλησης και την κοινωνική ενσωμάτωση και άλλες διατάξεις» προβλέπεται στο άρθρο 11 σύσταση σε επίπεδο Διεύθυνσης, Κέντρου Πρόληψης Επαγγελματικού Κινδύνου (ΚΕΠΕΚ) Δυτικής Ελλάδας με έδρα την Πάτρα.
Επισημαίνεται τέλος, ότι η ορθή και αποτελεσματική διάταξη των υπηρεσιών στη χώρα δεν εναρμονίζεται με ανάπτυξή τους σε κάθε πόλη.
Ο Υπουργός
ΔΗΜΗΤΡΙΟΣ ΡΕΠΠΑΣ»
17. Στην με αριθμό 167/1-7-03 ερώτηση του Βουλευτή κ. Ηλία Φωτιάδη δόθηκε με το υπ΄ αριθμ. 32/18-7-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής κ. Η. Φωτιάδης, σάς πληροφορούμε τα εξής:
Για τις ζημιές που προκλήθηκαν από τη χαλαζόπτωση της 29-6-03 στο Ροδοχώρι Νάουσας του Ν. Ημαθίας, σε καλλιέργειες μηλιάς, κερασιάς και κηπευτικών, η διενέργεια των εξατομικευμένων εκτιμήσεων άρχισε αμέσως μετά τη ζημιά και πριν τη λήξη της προθεσμίας υποβολής δηλώσεων από τους παραγωγούς.
Ο ΕΛ.Γ.Α. καταβάλλει κάθε δυνατή προσπάθεια, ώστε το συντομότερο δυνατό να καταβληθούν οι αποζημιώσεις στους πληγέντες παραγωγούς.
Σημειώνεται ότι, για τις ζημιές που προκλήθηκαν στις δενδρώδεις καλλιέργειες από τον παγετό της 7ης και 8ης Απριλίου 2003, χορηγούνται, μέσω ΑΤΕ, προκαταβολές αποζημιώσεων.
Ο Υπουργός
Γ. ΔΡΥΣ»
18. Στην με αριθμό 164/1-7-03 ερώτηση του Βουλευτή κ. Μιχάλη Καρχιμάκη δόθηκε με το υπ΄ αριθμ. 30/18-7-03 έγγραφο από τον Υπουργό Γεωργίας η ακόλουθη απάντηση:
«Απαντώντας στην παραπάνω ερώτηση που κατέθεσε ο Βουλευτής, Κ. Μ. Καρχιμάκης, σας πληροφορούμε τα εξής:
Για τις καλυπτόμενες από τον ΕΛΓΑ ζημιές, που προκλήθηκαν σε ελαιοκαλλιέργειες κυρίως, αλλά και σε θερμοκηπιακές καλλιέργειες του Ν. Λασιθίου, από τις αντίξοες καιρικές συνθήκες Δεκεμβρίου 2002 (Ανεμοθύελλα - χαλάζι) υποβλήθηκαν στον ΕΛΓΑ 687 δηλώσεις και ήδη ολοκληρώθηκε η διενέργεια των εξατομικευμένων εκτιμήσεων. Για 644 παραγωγούς ήδη έχουν κοινοποιηθεί τα πορίσματα εκτίμησης και σύντομα θα κοινοποιηθούν και στους υπόλοιπους. Οι προβλεπόμενες αποζημιώσεις θα καταβληθούν στους ενδιαφερόμενους παραγωγούς μέχρι αρχές Σεπτεμβρίου 2003.
Για τις μη καλυπτόμενες από τον ΕΛΓΑ ζημιές, που προκλήθηκαν στο πάγιο κεφάλαιο και στον εξοπλισμό, έχουν γίνει οι εκτιμήσεις και ο σχετικός διοικητικός έλεγχος. Οι ζημιές αυτές έχουν ενταχθεί σε Πρόγραμμα χορήγησης Οικονομικών ενισχύσεων (RAGBY).
Τα πορίσματα, εκτίμησης (δικαιούχοι, ποσοστά ζημιάς, ύφος οικονομικής ενίσχυσης) θα κοινοποιηθούν μετά την έγκριση του Προγράμματος.
Ο Υπουργός
Γ. ΔΡΥΣ»
19. Στην με αριθμό 110/1-7-03 ερώτηση της Βουλευτού κ. Μαρίας Κόλλια-Τσαρουχά δόθηκε με το υπ΄ αριθμ. ΤΚΕ/Φ2/14155/17-7-03 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση των ερωτήσεων με αριθμό 11245/19-6-2003 και 110/1-7-2003 που κατέθεσε στη Βουλή η Βουλευτής κ. Μαρία Κόλλια ? Τσαρουχά και αφορά στον προγραμματισμό πλήρωσης κενών οργανικών θέσεων ειδικότητας ΔΕ Εργοδηγών, σας γνωρίζουμε τα εξής:
Στα πλαίσια του προγραμματισμού προσλήψεων των ετών 2002-2003, εγκρίθηκε συνολικά για τις Νομαρχιακές Αυτοδιοικήσεις της χώρας, η πλήρωση χιλίων διακοσίων (1200) κενών οργανικών θέσεων καθώς και οχτακοσίων (800) θέσεων στις 13 περιφέρειες της χώρας, διαφόρων ειδικοτήτων, μεταξύ των οποίων περιλαμβάνονται και θέσεις ΔΕ εργοδηγών.
Οι ανωτέρω εγκεκριμένες θέσεις. θα κατανεμηθούν γεωγραφικά, κατά φορέα, κλάδο και ειδικότητα στο στάδιο της προκήρυξης.
Για τα έτη 2002 και 2003 έχουν, εγκριθεί σε φορείς διαφόρων Υπουργείων συνολικά (εκτός Ν.Α. και Περιφερειών) οχτώ (8) θέσεις του κλάδου ΔΕ Εργοδηγών.
Ο Υπουργός
ΚΩΣΤΑΣ ΣΚΑΝΔΑΛΙΔΗΣ»
20. Στην με αριθμό 244/1-7-03 ερώτηση του Βουλευτή κ. Ευάγγελου Μπασιάκου δόθηκε με το υπ΄ αριθμ. Δ6/Φ38/ΟΙΚ.12532/16-7-03 έγγραφο από τον Υπουργό Ανάπτυξης η ακόλουθη απάντηση:
«Απαντούμε στην παραπάνω ερώτηση σε ότι αφορά αρμοδιότητες του Υπουργείου Ανάπτυξης.
Το Υπουργείο Ανάπτυξης κινούμενο στα πλαίσια του Ν. 2773/1999 και του οικείου Κανονισμού Αδειών Παραγωγής και Προμήθειας Ηλεκτρικής Ενέργειας (Υπουργική Απόφαση 17951/2000, ΦΕΚ Β 1498) χορηγεί άδειες παραγωγής ηλεκτρικής ενέργειας από εγκαταστάσεις ηλεκτροπαραγωγής πρωτευόντως με κριτήρια ενεργειακής οικονομίας στη βάση σχετικών γνωμοδοτήσεων της Ρυθμιστικής Αρχής Ενέργειας. Κατά συνέπεια η απόρριψη αιτήματος ήδη κατά το αρχικό αυτό στάδιο της αδειοδοτικής διαδικασίας θα έβρισκε νομιμοποιητική βάση μόνο στην περίπτωση κατάφωρης παραβίασης των περί προστασίας του περιβάλλοντος κειμένων διατάξεων.
Όπως είναι γνωστό θεσμοθετημένα όργανα για την τήρηση των διατάξεων του Ν. 1650/1986 όπως ισχύει μετά την έκδοση του Ν. 3017/2002 και του πλέγματος των κανονιστικών πράξεων για την προστασία του περιβάλλοντος είναι το Υπουργείο Περιβάλλοντος, Χωροταξίας και Δημοσίων Έργων, που είναι συναποδέκτης της ερώτησης, καθώς και οι Διευθύνσεις Περιβάλλοντος και Χωροταξίας των οικείων Περιφερειών.
Ο Υπουργός
Α. ΤΣΟΧΑΤΖΟΠΟΥΛΟΣ»
21. Στην με αριθμό 185/1-7-03 ερώτηση του Βουλευτή κ. Κωνσταντίνου Τσιπλάκη δόθηκε με το υπ΄ αριθμ. 2/38650/0002/16-7-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση της αρ. 185/1-7-2003 ερώτησης, που κατατέθηκε στη Βουλή από τον Βουλευτή κ. Κωνσταντίνο Τσιπλάκη από πλευράς δικής μας αρμοδιότητας, πληροφορούμε την Εθνική Αντιπροσωπεία τα εξής:
Ο θεσμός των βαρέων και ανθυγιεινών επαγγελμάτων δεν έχει επεκταθεί στο δημόσιο με εξαίρεση, υπό ορισμένες προϋποθέσεις, μιας κατηγορίας υπαλλήλων των ΟΤΑ που απασχολούνται στην καθαριότητα των δήμων και εφόσον φυσικά επιλέξουν την υπαγωγή τους στο καθεστώς των βαρέων και ανθυγιεινών επαγγελμάτων.
Το θέμα αυτό εξετάζεται με σκοπό τη δημιουργία ενός σύγχρονου πλαισίου για τα βαρέα και ανθυγιεινά επαγγέλματα στο Δημόσιο.
Αναφορικά με τα αιτήματα για αύξηση. των αποδοχών και χορήγηση επιδόματος ανθυγιεινής εργασίας στο προσωπικό του ΕΚΑΒ, αυτά τελούν υπόψη της Υπηρεσίας μας και εξετάζονται στα πλαίσια κατάρτισης του νέου μισθολογίου των υπαλλήλων του Δημοσίου και των ΝΠΔΔ .
Ο Υφυπουργός
ΝΙΚΟΛΑΟΣ ΦΑΡΜΑΚΗΣ»
22. Στην με αριθμό 392/3-7-03 ερώτηση του Βουλευτή κ. Ανέστη Αγγελή δόθηκε με το υπ΄ αριθμ. 52111/24-7-03 έγγραφο από τον Υπουργό Οικονομίας και Οικονομικών η ακόλουθη απάντηση:
«Σε απάντηση της παραπάνω ερώτησης του Βουλευτή κ. Α. Αγγελή, με θέμα την καταστροφή, την οποία υπέστη ο Νομός Καστοριάς από τον παγετό, σας γνωρίζουμε τα κάτωθι:
1. Σκοπός της Απόφασης υπ' αριθμ. 44023/Β.1466/26-6-2003 ήταν να αντιμετωπισθούν προβλήματα των επιχειρήσεων ροδάκινου, οι οποίες επλήγησαν από τα ακραία καιρικά φαινόμενα, με στόχο την διατήρηση του εργατικού δυναμικού τους. Η απόφαση δεν αφορά τους παραγωγούς ροδάκινου, οι οποίοι όπως και οι άλλοι παραγωγοί (μήλου, ντομάτας), μπορούν να αποζημιωθούν από το Υπουργείο Γεωργίας.
2. Μετά από σχετική απόφαση του Υπουργού Γεωργίας και της Περιφέρειας Δυτικής Μακεδονίας, στα πλαίσια της νέας προκήρυξης που δημοσιεύθηκε στις 14 Ιουλίου 2003, οι παραγωγοί του Νομού Καστοριάς θα ενταχθούν σε καθεστώς ενίσχυσης επενδύσεων στις γεωργικές εκμεταλλεύσεις, σε διάστημα υποβολής αιτήσεων από 25-07-03 έως 07-09-03.
3. Ειδικότερες πληροφορίες σχετικά με την προκήρυξη θα δοθούν από το αρμόδιο συνερωτώμενο Υπουργείο Γεωργίας.
Ο Υπουργός
Ν. ΧΡΙΣΤΟΔΟΥΛΑΚΗΣ»
23. Στην με αριθμό 149/1-7-03 ερώτηση των Βουλευτών κυρίων Παναγιώτη Κοσιώνη και Σπυρίδωνα Στριφτάρη δόθηκε με το υπ΄ αριθμ. 31368/23-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
« Σε απάντηση της παραπάνω ερώτησης, αναφορικά με το αντικείμενο του θέματος και σύμφωνα με σχετικό έγγραφο της Ν.Α. Αχαΐας, σας πληροφορούμε ότι:
Η Ν.Α. Αχαΐας έχει ήδη επέμβει με μηχανήματά της και μισθωμένα ιδιωτών για τον καθαρισμό και διευθέτηση τμημάτων της κοίτης του ποταμού Πείρου και του χειμάρρου Σερδενή, όπου κρίθηκε αναγκαίο.
Επίσης, στα πλαίσια εργολαβίας προϋπολογισμού 330.000 Ευρώ, θα εκτελεστούν έργα προστασίας της επαρχιακής οδού αρ.111 στον ποταμό Πείρο ανάντι και κατάντι αυτής Km στο ύφος του οικισμού Χαϊκαλίου θα γίνει ενίσχυση του υπάρχοντος αναχώματος ανάντι του Βιολογικού καθαρισμού του Δήμου Δύμης που βρίσκεται παρόχθια του ποταμού Πείρου.
Ο Υφυπουργός
Λ. ΠΑΠΑΔΗΜΑΣ»
24. Στην με αριθμό 78/1-7-03 ερώτηση του Βουλευτή κ. Ιωάννη Χωματά δόθηκε με το υπ΄ αριθμ. 373/22-7-03 έγγραφο από τον Υπουργό Εμπορικής Ναυτιλίας η ακόλουθη απάντηση:
«Σε απάντηση του αριθ. πρωτ. 78/01-07-2003 εγγράφου σας, με το οποίο μας διαβιβάστηκε ερώτηση του Βουλευτή κ. Ι. Χωματά που κατατέθηκε στη Βουλή των Ελλήνων, και όσον αφορά στον εμπορικό λιμένα Πάρου σας γνωρίζουμε τα ακόλουθα:
1. Τα συμβατικά ταχύπλοα και υδροπτέρυγα πλοία εξυπηρετούνται σήμερα στην προβλήτα «Μύλος», ενώ τα εμπορικά πλοία εξυπηρετούνται επί του παρόντος στην προβλήτα «Βίντζι». Οι διαδικασίες για τη δημιουργία του νέου εμπορικού λιμένα στη θέση «Μώλος» έχουν ήδη ξεκινήσει (έχουν ολοκληρωθεί οι τεχνικές προμελέτες-Προέγκριση Χωροθέτησης και έγκριση του Κεντρικού Αρχαιολογικού Συμβουλίου και αναμένεται η Μελέτη Περιβαλλοντικών Επιπτώσεων και η οριστική μελέτη).
2. Η Λιμενική Αρχή Πάρου λαμβάνει και εφαρμόζει στην πράξη όλα τα δυνατά μέτρα τάξης και ασφάλειας, τόσο για την ασφαλή διακίνηση των πλοίων και την αποεπιβίβαση επιβατών και οχημάτων στην προβλήτα «Μύλος» Πάρου, όσο και για τη φορτοεκφόρτωση στερεών και υγρών φορτίων που διενεργείται στην προβλήτα «Βίντζι» Παροικίας Πάρου.
Ο Υπουργός
ΓΙΩΡΓΟΣ ΠΑΣΧΑΛΙΔΗΣ»
25. Στην με αριθμό 134/1-7-03 ερώτηση του Βουλευτή κ. Νικολάου Λέγκα δόθηκε με το υπ΄ αριθμ. 1068669/31/22-7-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση της με αριθ.134/1-7-03 ερώτησης που κατέθεσε ο Βουλευτής κ. Νικόλαος Λέγκας, σχετικά με το ανωτέρω θέμα, σας γνωρίζουμε τα εξής:
1.- Τα αιτήματα για αύξηση των αποδοχών καθώς και αναμόρφωσης του μισθολογίου του προσωπικού που υπηρετεί στις Νομαρχιακές Αυτοδιοικήσεις, τελούν υπόψη της αρμόδιας Δ/νσης του Υπουργείου μας και θα μελετηθούν στα πλαίσια κατάρτισης του νέου μισθολογίου των υπαλλήλων του Δημοσίου και των ΝΠΔΔ.
2.- Σύμφωνα με τις διατάξεις της παρ.13 του άρθρου 1 του ν.3029/02, ποσό 176 ΕΥΡΩ από τα επιδόματα των πολιτικών δημοσίων υπαλλήλων υπολογίζεται σταδιακά στο συντάξιμο μισθό τους.
Ο Υφυπουργός
Ν. ΦΑΡΜΑΚΗΣ»
26. Στην με αριθμό 109/1-7-03 ερώτηση της Βουλευτού κ. Μαρίας Κόλλια-Τσαρουχά δόθηκε με το υπ΄ αριθμ. 65793/15-7-03 έγγραφο από τον Υπουργό Εθνικής Παιδείας και Θρησκευμάτων η ακόλουθη απάντηση:
«Απαντώντας στην ερώτηση με αριθμό 109/1-7-03 την οποία κατέθεσε η Βουλευτής κα. Μαρία Κόλλια - Τσαρουχά, και αφορά στην εγγραφή εργοδηγών αποφοίτων ΤΕΛ ? ΤΕΕ και ΙΕΚ στα Νομαρχιακά Μητρώα Εργοληπτικών Επιχειρήσεων, και στα θέματα της αρμοδιότητάς μας, σας γνωρίζουμε τα ακόλουθα:
Όπως μας πληροφόρησε ο Οργανισμός Επαγγελματικής Εκπ/σης και Κατάρτισης, (Ο.Ε.Ε.Κ) αντιμετωπίζει το θέμα, στο σχέδιο Προεδρικού Διατάγματος, το οποίο έχει ήδη σταλεί στο ΥΠΕΧΩΔΕ, έπειτα από την ενσωμάτωση σε αυτό των παρατηρήσεων του ανωτέρω Υπουργείου, προκειμένου να επιταχυνθεί και να ολοκληρωθεί η διαδικασία για τον καθορισμό των επαγγελματικών δικαιωμάτων των κατόχων διπλωμάτων επιπέδου μεταδευτεροβάθμιας επαγγελματικής κατάρτισης του Ο.Ε.Ε.Κ. της ειδικότητας «Τεχνικός Δομικών Έργων», αλλά και των πτυχιούχων ΤΕΕ Α΄ και Β΄ κύκλου σπουδών της ειδικότητας «Κτιριακών Έργων».
Τέλος, στο σχέδιο αυτό, ρυθμίζεται, μεταξύ άλλων, το δικαίωμα ανάληψης και κατασκευής μικρών έργων της περιπτώσεως 1α του άρθρου μόνου του Π.Δ. 225/93.
Ο Υπουργός
ΠΕΤΡΟΣ Δ. ΕΥΘΥΜΙΟΥ»
27. Στην με αριθμό 132/1-7-03 ερώτηση του Βουλευτή κ. Νικολάου Λέγκα δόθηκε με το υπ΄ αριθμ. 2/38651/16-7-03 έγγραφο από τον Υφυπουργό Οικονομίας και Οικονομικών η ακόλουθη απάντηση:
«Σε απάντηση της σχετική ερώτησης του Βουλευτή κ. Ν. Λέγκα, σας πληροφορούμε, κατά το μέρος που μας αφορά, ότι τα προερχόμενα από τον κρατικό προϋπολογισμό έσοδα της Τοπικής Αυτοδιοίκησης προσδιορίζονται από συγκεκριμένες διατάξεις και δεν αφορούν εισπράξεις εσόδων των ΟΤΑ αλλά αποδόσεις μέρους των εσόδων του προϋπολογισμού όπως π.χ. ποσοστό επί του φόρου εισοδήματος φυσικών και νομικών προσώπων ή τόκων καταθέσεων κλπ.. Μεταξύ αυτών των αποδόσεων συμπεριλαμβάνεται και το ειδικό έσοδο από τα τέλη κυκλοφορίας, το οποίο αποδίδεται με τους ΚΑΠ συνολικά.
Κάθε οικονομικό έτος και σύμφωνα με τις επικρατούσες δημοσιονομικές συνθήκες εκδίδεται Κ.Υ.Α. των αρμόδιων Υπουργών με την οποία καθορίζονται τα κριτήρια και η διαδικασία κατανομής του συνολικού ποσού απόδοσης προς τους δήμους και τις κοινότητες, μετά από πρόταση της ΚΕΔΚΕ και του Υπουργείου Εσ. Δ.Δ. & Α.
Η Κ.Υ.Α για το οικονομικό έτος 2003 ήδη έχει υπογραφεί και τελεί υπό δημοσίευση στην Εφημερίδα της Κυβερνήσεως.
Όμοια ερώτηση (αριθ. 1162/18.6.03) του βουλευτή κ. Ν. Λέγκα έχει απαντηθεί με το 2/35559/1.7.03 έγγραφό μας.
Ο Υφυπουργός
Ν. ΦΑΡΜΑΚΗΣ»
28. Στην με αριθμό 115/1-7-03 ερώτηση της Βουλευτού κ. Έλσας Παπαδημητρίου δόθηκε με το υπ΄ αριθμ. 32249/21-7-03 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
«Σε απάντηση της ανωτέρω ερώτησης και στο πλαίσιο των αρμοδιοτήτων μας, σας πληροφορούμε ότι στο Ειδικό Πρόγραμμα Τοπικής Αυτοδ/σης (ΕΠΤΑ) της Περιφέρειας Πελοποννήσου έχει ενταχθεί έργο με τίτλο «Αντικατάσταση Κεντρικού Υδραγωγείου Ύδρευσης Κοινότητας Αχλαδοκάμπου» με συνολικό εγκεκριμένο προϋπ/σμό 117.388,11?. Το έργο βρίσκεται σε εξέλιξη, έχουν ήδη υπογραφεί λογαριασμοί συνολικού ύψους 61.000? και αναμένεται να ολοκληρωθεί εντός του καλοκαιριού.
Επίσης κατά τις συνεδριάσεις του Περιφερειακού Συμβουλίου Πελοποννήσου στις 6-6-2003 και στις 4-6-2002 προτάθηκαν η ένταξη στο ΠΕΠ Πελοποννήσου του «Αρδευτικού έργου Αχλαδοκάμπου» με προϋπ/σμό 760.000,00? και του έργου «Ύδρευση Κοινότητας Αχλαδοκάμπου» με προϋπολογισμό 500.000,00?. Όταν γίνει η προκήρυξη των αντίστοιχων μέτρων από την Ειδική Υπηρεσία Διαχείρισης του Π.Ε.Π. Πελοποννήσου, θα πρέπει να υποβληθεί ο φάκελος των έργων από την Κοινότητα Αχλαδοκάμπου ως τελικός δικαιούχος και αφού εξεταστεί η πληρότητά τους θα αποφασιστεί η ένταξη στο ΠΕΠ Πελοποννήσου.
Ο Υφυπουργός
Λ. ΠΑΠΑΔΗΜΑΣ»
29. Στην με αριθμό 166/1-7-03 ερώτηση του Βουλευτή κ. Μιχάλη Καρχιμάκη δόθηκε με το υπ΄ αριθμ. Τ/7048/23-7-03 έγγραφο από τον Υφυπουργό Ανάπτυξης η ακόλουθη απάντηση:
«Απαντώντας στην παραπάνω σχετική ερώτηση του Βουλευτή κ. Μ. Καρχιμάκη σας γνωρίζουμε τα εξής:
Ως προς το πρώτο σκέλος της ερώτησης περί κατάθεσης του σχετικού εγγράφου της Υπηρεσίας μας, σας αποστέλλουμε συνημμένο το με ΑΠ. Τ/9623/20.09.2002 έγγραφό μας προς τον Γενικό Γραμματέα Περιφέρειας Κρήτης, με το οποίο προτείνεται η αξιοποίηση λιμενικών εγκαταστάσεων για τουριστικούς σκοπούς. κατόπιν κατευθυντήριων οδηγιών από την Περιφέρεια προς τους ΟΤΑ, για προγραμματισμό των κατάλληλων παρεμβάσεων στις λιμενικές εγκαταστάσεις αρμοδιότητάς τους, ώστε να υπάρξει η βέλτιστη αξιοποίηση-απορρόφηση των διαθέσιμων κοινοτικών πόρων.
Ως προς τις δυνατότητες χρηματοδότησης των λιμενικών έργων Μύρτου και Παλαικάστρου μέσω του Επιχειρησιακού Προγράμματος «ΑΝΤΑΓΩΝΙΣΤΙΚΟΤΗΤΑ», όπως σας έχουμε ήδη γνωρίσει (ΑΠ Τ/6375/1-7-03 απάντησή μας σε σχετ. ερώτησή σας) έχουν κατ΄ αρχήν επιλεγεί οι θέσεις για δημιουργία αγκυροβολίων τουριστικών σκαφών που θα ενταχθούν στο μέτρο 5.2 του ΕΠΑΝ, η δε ένταξη και άλλων έργων θα εξετασθεί σε περίπτωση μη έγκαιρης ωρίμανσης των επιλεγέντων έργων.
Ο Υφυπουργός
ΔΗΜ. ΓΕΩΡΓΑΚΟΠΟΥΛΟΣ»
30. Στην με αριθμό 279/2-7-03 ερώτηση του Βουλευτή κ. Παναγιώτη Καμμένου δόθηκε με το υπ΄ αριθμ. 16031Β/15-7-03 έγγραφο από την Υφυπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
«Απαντώντας στην ερώτηση με αριθμό 279 που κατατέθηκε στις 2-7-2003 από τον Βουλευτή κ. Παναγιώτη Καμμένο σας πληροφορούμε ότι σε ότι αφορά το 1ο ερώτημα ο έλεγχος της ρύπανσης του ποταμού από παράνομες διαθέσεις λυμάτων ή υγρών αποβλήτων είναι αρμοδιότητα των Νομαρχιακών Υπηρεσιών Περιβάλλοντος και Υγείας.
Το ΥΠΕΧΩΔΕ είναι στη διάθεση της Νομαρχιακής Αυτοδιοίκησης για κάθε πιθανή συνεργασία και υποστήριξη, όταν τούτο ζητηθεί.
Σε ότι αφορά το 2ο ερώτημα, η ερώτηση του κ. Βουλευτή αναφέρεται σε αγωγό φωταερίου, μάλλον εκ παραδρομής. δεδομένου ότι η παραγωγή φωταερίου έχει σταματήσει. Το υφιστάμενο δίκτυο αγωγών αερίου, καυσίμου στην Αττική διαθέτει στις παρούσες συνθήκες μόνο φυσικό αέριο. Ο σχεδιασμός του δικτύου αποτελεί αρμοδιότητα των Εταιρειών ΔΕΠΑ Α. Ε. και ΕΠΑ Α.Ε. που εποπτεύονται από το Υπουργείο Ανάπτυξης, το οποίο είναι αρμόδιο να σας ενημερώσει και προς το οποίο αποστέλλεται η ερώτηση.
Η Υφυπουργός
Ρ. ΖΗΣΗ»)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης: «Μερική απασχόληση και υπηρεσίες κοινωνικού χαρακτήρα».
Θα διεξαχθεί ονομαστική ψηφοφορία επί της τροπολογίας με γενικό αριθμό 1629 και ειδικό 198. 
Οι αποδεχόμενοι την τροπολογία λέγουν «ΝΑΙ».
Οι μη αποδεχόμενοι την τροπολογία λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου ο κ. Νικόλαος Σαλαγιάννης από το ΠΑΣΟΚ και ο κ. Σταύρος Καλαφάτης από τη Νέα Δημοκρατία.
Παρακαλώ να αρχίσει η ανάγνωση του καταλόγου.

(ΨΗΦΟΦΟΡΙΑ)

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (Απόστολος Κακλαμάνης): Υπάρχει κάποιος κύριος συνάδελφος, ο οποίος δεν άκουσε το όνομά του;
Ο κ. Κωνσταντίνος Κιλτίδης, ο κ. Αντώνιος Μπέζας, ο κ. Νικόλαος Τσιαρτσιώνης, ο κ. Βασίλειος Τσίπρας, ο κ. Δημήτριος Τσιόγκας και ο κ. Γεώργιος Σαλαγκούδης.
(Στο σημείο αυτό ψηφίζουν οι Βουλευτές κύριοι Κωνσταντίνος Κιλτίδης, Αντώνιος Μπέζας, Νικόλαος Τσιαρτσιώνης, Βασίλειος Τσίπρας, Δημήτριος Τσιόγκας και Γεώργιος Σαλαγκούδης)
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)

(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 99 Βουλευτές.
Υπέρ της τροπολογίας, δηλαδή «ΝΑΙ» ψήφισαν 47 Βουλευτές.
Κατά της τροπολογίας, δηλαδή «ΟΧΙ» ψήφισαν 52 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
«Ονομαστική ψηφοφορία επί της τροπολογίας 1629/198
Β΄ ΣΥΝΘΕΣΗ
(Από 29 Ιουλίου έως και 4 Σεπτεμβρίου 2003)
Από το Πανελλήνιο Σοσιαλιστικό Κίνημα
ΟΧΙ
Αλαμπάνος Δημήτριος +
Αντωνακόπουλος Παναγιώτης +
Γικόνογλου Μόσχος +
Ανωμερίτης Γεώργιος +
Βλαχόπουλος Ηλίας +
Βοσνάκης Χρήστος +
Βούγιας Σπυρίδων +
Βρεττός Κωνσταντίνος +
Γείτονας Κωνσταντίνος +
Γιαννάκης Ιωάννης +
Γιαννακόπουλος Ιωάννης +
Γκούσκος Διονύσιος +
Γρηγοράκος Λεωνίδας +
Σχοιναράκη ?Ηλιάκη Ευαγγελία +
Θάνος Δημήτριος +
Θωμά Μαρία +
Θωμόπουλος Ιωάννης +
Ιωαννίδης Φοίβος +
Κακλαμάνης Απόστολος +
Καρχιμάκης Μιχαήλ +
Κατσανέβας Θεόδωρος +
Κατσέλη Ελεωνόρα +
Κατσιλιέρης Πέτρος +
Κοντομάρης Ευτύχιος +
Κούρκουλα Ελένη +
Κρητικός Παναγιώτης +
Κτενάς Γεώργιος +
Λιντζέρης Δημήτριος +
Βαϊνάς Ιωάννης +
Μεχμέτ Αχμέτ +
Νιώτης Γρηγόρης +
Πάγκαλος Θεόδωρος +
Παπαγεωργίου Γεώργιος +
Παπαδέλλης Φραγκλίνος +
Παπαηλίας Ηλίας +
Λεβογιάννης Νικόλαος +
Ζαφειρόπουλος Ιωάννης +
Παπουτσής Χρήστος +
Σαλαγιάννης Νικόλαος +
Σγουρίδης Παναγιώτης +
Σμυρλής ? Λιακατάς Χρήστος +
Σπυράκη Χριστίνα +
Σπυριούνης Κυριάκος +
Στολίδης Σωτήριος +
Στρατηλάτης Νικόλαος +
Σφυρίου Κοσμάς +
Τσιλίκας Βασίλειος +
Τσιόκας Θεοχάρης +
Φλώρος Νικόλαος +
Φούρας Ανδρέας +
Κουρουμπλής Παναγιώτης +
Χωρέμης Αναστάσιος +
Από τη Νέα Δημοκρατία
ΝΑΙ
Αγγελής Ανέστης +
Αγγελόπουλος Νικόλαος +
Αγγελούσης Ευστάθιος +
Αδρακτάς Παναγιώτης +
Αναγνωστόπουλος Θεόδωρος +
Γιαννάκου ? Κουτσίκου Μαριέττα +
Δαβάκης Αθανάσιος +
Δήμας Σταύρος +
Παυλόπουλος Προκόπης +
Καλαντζάκου Σοφία +
Καλαφάτης Σταύρος +
Καλλιώρας Ηλίας +
Καλογιάννης Σταύρος +
Καρασμάνης Γεώργιος +
Καρράς Κώστας +
Κασσίμης Θεόδωρος +
Κατσιγιάννης Αθανάσιος +
Κιλτίδης Κωνσταντίνος +
Κόλλια ? Τσαρουχά Μαρία +
Λεονταρίδης Θεόφιλος +
Μακρή Ζωή (Ζέττα) +
Μαντούβαλος Πέτρος +
Μιχαλολιάκος Βασίλειος +
Μπέζας Αντώνιος +
Μπούρας Αθανάσιος +
Νεράντζης Αναστάσιος Α
Παπαδημητρίου Ελισάβετ (Έλσα) +
Παπαδόπουλος Σταύρος +
Σαλαγκούδης Γεώργιος +
Σιούφας Δημήτριος +
Σκανδαλάκης Παναγιώτης +
Σπύρου Σπυρίδων +
Τζαμτζής Ιορδάνης +
Τσιαρτσιώνης Νικόλαος +
Τσίπρας Βασίλειος +
Τσούρνος Γεώργιος +
Φλωρίνης Αθηναίος +
Φουντουκίδου ? Θεοδωρίδου Παρθένα +
Φωτιάδης Ηλίας +
Χαλκίδης Μιχαήλ +
Από το Κομμουνιστικό Κόμμα Ελλάδας
Τσιόγκας Δημήτριος +
Κολοζώφ Ορέστης +
Κοσιώνης Παναγιώτης +
Σκυλλάκος Αντώνης +
Από το Συνασπισμό της Αριστεράς των Κινημάτων και της Οικολογίας
Κωνσταντόπουλος Νίκος +
Δαμανάκη Μαρία +
Από τους Ανεξάρτητους
Καρατζαφέρης Γεώργιος +
Κεδίκογλου Βασίλειος +
«ΝΑΙ» 52
«ΟΧΙ» 47
ΣΥΝΟΛΟ ΨΗΦΙΣΑΝΤΩΝ: 99
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ»

ΠΡΟΕΔΡΟΣ (Απόστολος Κακλαμάνης): Συνεπώς η τροπολογία με γενικό αριθμό 1629 και με ειδικό αριθμό 198 απορρίφθηκε.
Εισερχόμαστε στην ψήφιση του ακροτελεύτιου άρθρου.
Ερωτάται το Τμήμα: Γίνεται δεκτό το ακροτελεύτιο άρθρο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Συνεπώς το ακροτελεύτιο άρθρο έγινε δεκτό ομοφώνως.
Συνεπώς το νομοσχέδιο του Υπουργείου Εσωτερικών, Δημόσιας Διοίκησης και Αποκέντρωσης: «Μερική απασχόληση και υπηρεσίες κοινωνικού χαρακτήρα» έγινε δεκτό επί της αρχής και επί των άρθρων.
Κύριοι συνάδελφοι, επειδή έχουν γίνει κάποιες τροποποιήσεις στο νομοσχέδιο, συμφωνείτε να γίνει τώρα η ψήφισή του και στο σύνολο, λόγω των διακοπών που μεσολαβούν;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς το Τμήμα δεν έχει αντίρρηση.
Ερωτάται το Τμήμα: Γίνεται δεκτό το νομοσχέδιο και στο σύνολο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΔΗΜΗΤΡΙΟΣ ΤΣΙΟΓΚΑΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Εσωτερικών, Δημόσιας Διοίκησης και Αποκέντρωσης «Μερική απασχόληση και υπηρεσίες κοινωνικού χαρακτήρα» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:

(Το κείμενο του ψηφισθέντος νομοσχεδίου υπάρχει στο τεύχος των πρακτικών της Βουλής)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ? ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Το Τμήμα παρέσχε τη ζητηθείσα εξουσιοδότηση.
Μόνη συζήτηση επί της αρχής, των άρθρων και του συνόλου της πρότασης νόμου Βουλευτών της Νέας Δημοκρατίας, αρμοδιότητος του Υπουργείου Πολιτισμού: «ΙΔΡΥΣΗ ΕΘΝΙΚΟΥ ΙΔΡΥΜΑΤΟΣ ΜΕΛΕΤΩΝ ΘΕΟΔΩΡΟΣ ΚΟΛΟΚΟΤΡΩΝΗΣ «Ο ΓΕΡΟΣ ΤΟΥ ΜΟΡΙΑ» και ρύθμιση συναφών θεμάτων».
Το λόγο έχει ο κ. Ζαφειρόπουλος για δεκαπέντε λεπτά.
ΓΙΑΝΝΗΣ ΖΑΦΕΙΡΟΠΟΥΛΟΣ: Κύριοι συνάδελφοι, αυτονόητη υπήρξε η ανάγκη να κατατεθεί η συζητούμενη σήμερα πρόταση νόμου, η οποία έτυχε της έγκρισης της Επιτροπής Μορφωτικών Υποθέσεων της Βουλής με μία ισχυρή Πλειοψηφία, η οποία ξεπέρασε τα 4/5 των μελών της. 

Λέω ότι είναι αυτονόητη αυτή η ανάγκη γιατί εδώ και εκατόν εξήντα χρόνια το ελληνικό κράτος και οι συλλογικοί του φορείς δεν έπραξαν ουσιαστικά όσα έπρεπε να πράξουν, ώστε να αποδοθούν οι τιμές που οφείλουμε στον πρωτεργάτη της απελευθέρωσης του έθνους μας, το Θεόδωρο Κολοκοτρώνη. Είναι σαφές ότι χωρίς το Θεόδωρο Κολοκοτρώνη δε θα ήταν δυνατή η απελευθέρωση του έθνους μας και στη συνέχεια η οργάνωση και η λειτουργία του κράτους. 
Η συγκεκριμένη πρόταση νόμου, όπως διαμορφώθηκε μετά από τη συζήτηση στην επιτροπή, στοχεύει στη δημιουργία ενός ιδρύματος που θα καταστεί, αφ? ενός ένας αξιόπιστος φορέας που θα συμβάλει αποτελεσματικά στη συγκρότηση και στην υλοποίηση μιας εθνικής στρατηγικής για τη συστηματική έρευνα της ζωής και της δράσης του «Γέρου του Μοριά» και αφ? ετέρου το ίδρυμα θα επιδοθεί σε μία συστηματική μελέτη της ελληνικής ιστορίας κατά τον απελευθερωτικό αγώνα του 1821. Επίσης, θα αναδείξει το πλούσιο έργο ιστορικών και απομνημονευματογράφων της εποχής του αγώνα. 
Βεβαίως, η συγκριτική μελέτη των απομνημονευμάτων των αγωνιστών του 1821, η οποία ουσιαστικά δεν έχει συντελεστεί με την επιστημονική επάρκεια που θα έπρεπε, θα αναδείξει και το πλαίσιο της αληθινής ιστορίας της εθνικής μας παλιγγενεσίας. 
Ταυτόχρονα, το Ίδρυμα Μελετών Θεόδωρος Κολοκοτρώνης θα διευρύνει το έργο και την αποστολή του, μελετώντας επίσης το σύνολο των εθνικοαπελευθερωτικών αγώνων των Ελλήνων μέχρι και το πρόσφατο παρελθόν. Αφορμή για την κατάθεση αυτής της πρότασης στάθηκε το γεγονός ότι ο Κολοκοτρώνης υπήρξε ένας στρατηγικός, αλλά και ένας πολιτικός νους στην εθνικοαπελευθερωτική μας επανάσταση, χωρίς να αναμιγνύεται σε καταστάσεις, που κάποιες φορές έθεσαν σε κίνδυνο την ίδια την προσπάθεια του σκλαβωμένου έθνους μας.
( Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΓΕΙΤΟΝΑΣ)
Το συμφέρον της χώρας έμπαινε πάνω από τις προσωπικές επιθυμίες του Γέρου του Μοριά. Ήταν ένας φιλελεύθερος και φιλόπατρις Έλληνας, που αγνόησε τις διώξεις, τις φυλακίσεις και τις επιθέσεις που υπέστη σε κρίσιμες στιγμές της ιστορικής διαδρομής του. Επιβεβαίωνε την ανθρώπινη ουσία του με την καθημερινή συμπεριφορά του. 
Ο Θεόδωρος Κολοκοτρώνης υπήρξε ένας εκπληκτικός φιλόσοφος της καθημερινής ζωής και δράσης, δεδομένου ότι έχουμε κληρονομήσει πολλές σκέψεις του για την ίδια τη ζωή, για τη λειτουργία της κοινωνίας, για το περιεχόμενο του απελευθερωτικού αγώνα των Ελλήνων. Είναι ανάγκη να μελετήσουμε σε βάθος όλη αυτήν την ιστορική διαδρομή και τα πρόσωπα που την επηρέασαν ή συμμετείχαν σε αυτήν. 
Επίσης υπήρξε ένας κατ΄ εξοχήν φιλόσοφος ρήτορας. Θα πρέπει να σημειώσω ότι στάθηκε σε ένα πολύ υψηλό βάθρο. Αρκεί να θυμηθούμε τον περίφημο λόγο του στην Πνύκα στους φοιτητές του νεοσύστατου πανεπιστημίου. Θα πρέπει να θυμίσω ότι είχε κάνει μια τεράστια προσπάθεια για τη δημιουργία του πρώτου πανεπιστημίου και μάλιστα οι εφημερίδες της εποχής αναφέρουν ότι ο Γέρος του Μοριά πήγαινε καθημερινά και καθόταν έξω από το πανεπιστήμιο για να παρακολουθεί τη λειτουργία του. 
Αυτός ο άνθρωπος που υμνήθηκε και ενέπνευσε τη δημοτική μας ποίηση δεν έχει τιμηθεί πραγματικά στο βαθμό που του αξίζει. Νομίζω ότι με την αποδοχή της πρότασης νόμου από την επιτροπή και από τη Βουλή επιτελούμε ένα σημαντικό έργο, συνδέοντας τη δράση αυτού του Ιδρύματος με την ανάγκη να ερευνηθεί, όπως τόνισα, σε βάθος το σύνολο των εθνικοαπελευθερωτικών αγώνων του έθνους μας, που είναι συνδεδεμένο ως προς το πνεύμα και τους στόχους του με τον ξεσηκωμό του 1821, γιατί όλοι οι απελευθερωτικοί αγώνες των Ελλήνων εμπνεύστηκαν από το 1821 και επηρεάστηκαν από την ίδια τη λειτουργία των πρωταγωνιστών της εθνικής μας παλιγγενεσίας. 
Αρκεί να θυμηθούμε ότι αυτό που αισθανόταν η εθνική ψυχή, το αποτύπωσε με εκπληκτικό, θα έλεγα, τρόπο ο Κωστής Παλαμάς, όταν είπε: «Αυτό το λόγο θα σας πω, δεν έχω άλλο κανένα, μεθύστε με το αθάνατο κρασί του 1821». Ο Γέρος του Μοριά ενέπνευσε και τη δημοτική μας ποίηση. Νομίζω ότι με την αποδοχή αυτής της πρότασης νόμου επιτελούμε ένα σημαντικό έργο τιμής στη μνήμη του πρωταγωνιστή της εθνικής μας παλιγγενεσίας. 
Κυρίες και κύριοι, θα ήθελα να τονίσω ότι η συμβολή του Θεόδωρου Κολοκοτρώνη δεν είναι μια συναισθηματική αναφορά που όλος ο λαός μας κάνει στη δράση του. Ακόμα και η σοβαρή ιστοριογραφία έχει αναλύσει και τις καλές και τις κακές στιγμές του εθνικού μας αγώνα και έχει αποδώσει τη θέση που ανήκει στο Θεόδωρο Κολοκοτρώνη. Θα αναφέρω μόνο κάτι που δηλώνει στην ιστορία του ο Διονύσιος Κόκκινος, ο οποίος λέει: «Εάν η Επανάσταση του 1821 συνέβαινε σε μακρινούς καιρούς κατά τους οποίους τα μεγάλα γεγονότα και αι θαυμασταί ανθρώπιναι πράξεις εδίδοντο από τους επικούς ποιητάς, τους επέχοντας θέσιν ιστορικόν, το Έπος του 1821, το μεγάλος αυτό Έπος των Ελλήνων, θα έπαιρνε το όνομα του Θεοδώρου Κολοκοτρώνη».
Κυρίες και κύριοι, με την πρόταση νόμου, όπως αυτή διαμορφώθηκε στην επιτροπή, ιδρύεται το Εθνικό Ίδρυμα Μελετών «Θεόδωρος Κολοκοτρώνης», με σκοπό την έρευνα και τη μελέτη των εθνικοαπελευθερωτικών αγώνων των Ελλήνων και ειδικότερα την Ελληνική Επανάσταση του 1821, καθώς και το έργο και τη ζωή του Θεόδωρου Κολοκοτρώνη. Αυτή η επιστημονική προσπάθεια την οποία πρέπει να αναλάβει το Ίδρυμα, χρειάζεται τη στήριξη όλων των επίσημων εκπαιδευτικών φορέων, αλλά και των ινστιτούτων μελετών που ασχολούνται με θέματα τα οποία συνδέονται με την ανάλυση των παραμέτρων μέσα από τις οποίες η εθνική κυριαρχία επιβεβαιώνεται, αλλά και η ίδια η δημοκρατία μας στερεώνεται.
Έτσι, λοιπόν, θέλω από το Βήμα της Βουλής να εκφράσω τις ευχαριστίες μου προς τον Πρόεδρο της Βουλής κ. Κακλαμάνη, γιατί αποδέχθηκε να συμπεριληφθεί στην πρόταση νόμου διάταξη, με βάση στην οποία το Ίδρυμα για την επίτευξη των σκοπών του συνεργάζεται με το Ίδρυμα της Βουλής των Ελλήνων για τον Κοινοβουλευτισμό και τη Δημοκρατία που εδρεύει στην Αθήνα και βεβαίως και με φορείς στην Ελλάδα και στο εξωτερικό, που υπηρετούν παρεμφερείς σκοπούς.
Εάν δεν φρονηματιστούμε μέσα από τη μελέτη του περιεχομένου και των στόχων των εθνικοαπελευθερωτικών αγώνων μας, δεν είναι δυνατόν να υπηρετήσουμε με το πάθος, τη δύναμη και τη σωφροσύνη που πρέπει τη σημερινή δημοκρατία, το σημερινό πολιτικό σύστημα της χώρας, σε μια προσπάθεια να το απαλλάξουμε από ό,τι σκιάζει τη λειτουργία του, αλλά και να το εμπλουτίσουμε με ό,τι μπορεί να προέρχεται από εκείνα που έχουν συνεγείρει το έθνος στις μεγάλες στιγμές της ιστορικής του διαδρομής.
Το Ίδρυμα είναι νομικό πρόσωπο ιδιωτικού δικαίου και τελεί υπό την εποπτεία του Υπουργού Πολιτισμού. Έδρα του Ιδρύματος είναι η Τρίπολη, η οποία υπήρξε η καρδιά του εθνικοαπελευθερωτικού αγώνα των Ελλήνων και πρέπει να αναφέρω ότι αυτό αποτελεί μια πράξη δικαιοσύνης. Χωρίς τα ευφυή στρατηγήματα του Θεόδωρου Κολοκοτρώνη αυτός ο αγώνας δεν θα είχε το αίσιο και νικηφόρο πέρας που είχε.
Επίσης, στην εισηγητική έκθεση της πρότασης νόμου, αλλά και στην αντίληψη του Υπουργείου Πολιτισμού είναι το Ίδρυμα να αποκτήσει μία δικτύωση σε όλες εκείνες τις περιοχές στις οποίες έδρασε ο Θεόδωρος Κολοκοτρώνης ή υπήρξαν θέατρα των μεγάλων στιγμών του εθνικοαπελευθερωτικού μας αγώνα.
Διότι βεβαίως δεν πρέπει να παραβλέψουμε ότι υπάρχουν περιοχές στην Ελλάδα όπου υπάρχουν και αρχεία και παραδόσεις οι οποίες πρέπει να μελετηθούν για να αναδείξουν και την περίοδο αυτή και να τη συνδέσουν με τους μετέπειτα απελευθερωτικούς αγώνες. 
Παραδείγματος χάρη δεν έχει ερευνηθεί επαρκώς ποια ήταν η δράση του Θεόδωρου Κολοκοτρώνη κατά τη διάρκεια της παραμονής του στη Ζάκυνθο ή ποια ήταν η δράση του Θεόδωρου Κολοκοτρώνη σε συνεργασία με τον Αλή Φαρμάκι Τουλάλα για τη δημιουργία κράτους αντιπάλου του Αλή Πασά στην Πελοπόννησο και στη δυτική Ελλάδα με τη συνεργασία της Γαλλίας.
Επίσης, δεν έχει μελετηθεί σε μεγάλο βαθμό ποια ήταν η σχέση του εθνικοαπελευθερωτικού αγώνα μας κατά τη διάρκεια της πραγματοποίησης των μεγάλων και θεαματικών εγχειρημάτων με τον πολιτικό ρόλο που έπαιξαν και οι ξένες δυνάμεις στην Ελλάδα, αλλά και εκείνοι που ταυτίστηκαν με τις πολιτικές των μεγάλων δυνάμεων εκείνη την περίοδο.
Ό,τι αναφέρεται στη συγκρότηση της διοίκησης του Ιδρύματος, την οργάνωση, τη λειτουργία, τους πόρους, την οικονομική διαχείριση και κάθε άλλο θέμα συναφές, όλα αυτά θα οριστούν με προεδρικό διάταγμα που θα εκδοθεί με πρόταση των Υπουργών Οικονομίας και Οικονομικών και Πολιτισμού. Ήδη αυτό το διάταγμα βρίσκεται υπό διαμόρφωση. Βεβαίως, με το διάταγμα αυτό μπορεί να προβλέπεται και η ρύθμιση ειδικότερων θεμάτων με τον εσωτερικό κανονισμό του Ιδρύματος στη συνέχεια, που θα εγκριθεί με απόφαση του Υπουργού Πολιτισμού.
Κυρίες και κύριοι, θέλω να ευχαριστήσω και την επιτροπή που ενέκρινε αυτή την πρόταση νόμου και την Πλειοψηφία της Βουλής, η οποία έχει σαφώς θετική άποψη. 
Θέλω να τονίσω ότι όλοι οι φορείς και του Νομού Αρκαδίας και της Τρίπολης και ευρύτερα της Πελοποννήσου, αλλά και όλες τις περιοχές όπου έδρασε ο Κολοκοτρώνης, έχουν μία θετική στάση απέναντι σε αυτό το Ίδρυμα. Ιδιαίτερα στην Τρίπολη ο Δήμος και η Νομαρχία προσφέρονται να εξετάσουν όλες τις δυνατότητες για τη στέγαση του Ιδρύματος, καθώς επίσης και για τη συνεργασία του με το νέο Πανεπιστήμιο της Πελοποννήσου. Διότι ποτέ ένα Ίδρυμα δεν μπορεί να αναπτύξει αξιόλογη επιστημονική ερευνητική δράση, εάν δεν συνδέεται με ένα τουλάχιστον Τριτοβάθμιο Εκπαιδευτικό Ίδρυμα. 
ΦΟΙΒΟΣ ΙΩΑΝΝΙΔΗΣ: Και η Κρήτη και όλη η Ελλάδα συμφωνούμε. 
ΠΡΟΕΔΡΕΥΩΝ (Κωνσταντίνος Γείτονας): Αλίμονο. 
ΓΙΑΝΝΗΣ ΖΑΦΕΙΡΟΠΟΥΛΟΣ: Ευχαριστώ τον κ. Ιωαννίδη.
Θέλω τελειώνοντας να σημειώσω επίσης ότι οι φορείς της Τρίπολης προτίθενται να διαβουλευτούν με συλλογικούς, εκπαιδευτικούς και πνευματικούς φορείς της ευρύτερης περιοχής της Πελοποννήσου και των άλλων περιοχών, οι οποίες θα έχουν ενδιαφέρον να συνδράμουν αυτό το Ίδρυμα, ούτως ώστε πολύ σύντομα, σε συνεργασία με την πολιτική ηγεσία του Υπουργείου Πολιτισμού, να μπορεί να υλοποιηθεί αυτή η πρόταση νόμου.
Ως Βουλευτής Νομού της Πελοποννήσου, του Νομού Ηλείας, αλλά και ως πολιτικός που έχω αρκαδική καταγωγή, αισθάνομαι πολύ μεγάλη ικανοποίηση γιατί εγκρίνεται αυτή η πρόταση νόμου. Θέλω και πάλι να ευχαριστήσω τους κυρίους συναδέλφους για τη θετική στάση τους και την αποδοχή αυτής της πρότασης.
Σας ευχαριστώ.
(Χειροκροτήματα)
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω στο Τμήμα ότι για τη σημερινή συζήτηση ορίζονται ως Κοινοβουλευτικοί Εκπρόσωποι από το ΠΑΣΟΚ ο κ. Κοσμάς Σφυρίου και από το Κομμουνιστικό Κόμμα Ελλάδος ο Ε΄ Αντιπρόεδρος της Βουλής κ. Παναγιώτης Κοσιώνης. Από το Συνασπισμό της Αριστεράς των Κινημάτων και της Οικολογίας ορίζεται ως ειδική αγορήτρια η Βουλευτής κ. Μαρία Δαμανάκη.
Επίσης, έχω την τιμή να ανακοινώσω στο Τμήμα ότι η Διαρκής Επιτροπή Εθνικής ?μυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εθνικής ?μυνας:
«α) Κύρωση της Συμφωνίας μεταξύ του Υπουργείου Εθνικής ?μυνας της Ελληνικής Δημοκρατίας και του Υπουργείου ?μυνας της Δημοκρατίας της Κροατίας για τη συμμετοχή κροατικού προσωπικού στο Πολυεθνικό Κέντρο Εκπαιδεύσεως Επιχειρήσεων Υποστήριξης της Ειρήνης (Π.Κ.Ε.Ε.Υ.Ε.)».
β) «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης του Βασιλείου της Σουηδίας για τη συμμετοχή σουηδικού στρατιωτικού ή πολιτικού προσωπικού στο Πολυεθνικό Κέντρο Εκπαιδεύσεως Επιχειρήσεων Υποστήριξης της Ειρήνης (Π.Κ.Ε.Ε.Υ.Ε)».
γ) «Κύρωση του Τέταρτου Πρόσθετου Πρωτοκόλλου στη Συμφωνία για την Πολυεθνική Ειρηνευτική Δύναμη Νοτιο-Ανατολικής Ευρώπης».
Το λόγο έχει η εισηγήτρια της Νέας Δημοκρατίας κα Ελισάβετ Παπαδημητρίου.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, κύριε Υπουργέ, αγαπητοί συνάδελφοι, πιστεύω ότι είναι εξόχως δροσερό στην κάψα του καλοκαιριού και στην προεκλογική όμοιά της να συζητάμε κάτι τόσο σημαντικό και αγαπημένο σε όλους και κυρίως να το αντιμετωπίζουμε ομόφωνα ή περίπου ομόφωνα. Εύχομαι στο τέλος της συνεδρίασης να αποφασίσει και το ΚΚΕ να μας συνδράμει με την ψήφο του. 
Πρέπει να πω ότι παρακολουθώ για κάμποσα χρόνια τον Γιάννη τον Ζαφειρόπουλο, το συνάδελφό μας, μόλις κατελθόντα από το Βήμα τούτο, να γράφει άρθρα στον πελοποννησιακό Τύπο -και όχι μόνο- για το Θεόδωρο Κολοκοτρώνη. Και για μένα ήταν μια πολύ ευχάριστη ανάγνωση κάθε φορά, στο μέτρο που συνηγορούσαν προς αυτό δύο λόγοι. 
Ο πρώτος είναι ?και επιτρέψτε μου την προσωπική αναφορά- ότι στο οικογενειακό δέντρο της μητέρας μου είμαι ένα από τα τελευταία κλαριά που ζουν με αναφορά σε ρίζα κολοκοτρωναίικη. 
Ο δεύτερος λόγος είναι ότι γεννήθηκα στο Ναύπλιο και μάλιστα αρκετά βιαστικά, δεν πρόλαβε η μάνα μου να πάει σε κλινική, άρα φώναξε τη μαμή και αυτό έγινε στο διπλανό δωμάτιο από τη μεγάλη αίθουσα όπου ο Κολοκοτρώνης είχε ξυλοφορτώσει το Βαυαρό που τόλμησε να ζητήσει για να χορέψει βαλς την κ. Κολοκοτρώνη και όταν την αγκάλιασε, μη γνωρίζων τα της Δύσης ο Κολοκοτρώνης κάτι άλλο θεώρησε το μυαλό του και ξυλοφόρτωσε το Βαυαρό.
Μεγαλώσαμε όλοι στην Πελοπόννησο, τουλάχιστον στη δική μας πόλη, με τον Κολοκοτρώνη σε συνεχή αναφορά, όχι μόνο γιατί στο άγαλμά του, του οποίου αντίγραφο είναι το αθηναϊκό άγαλμα, παίξαμε σαν παιδιά, στα κανόνια του Κολοκοτρώνη, στη σκιά της φυλακής του Κολοκοτρώνη, της ντροπής του νεότερου ελληνικού κράτους, αλλά και γιατί οι βιωματικές αναφορές σε ανθρώπους είχαν πάντα κάτι να κάνουν και με τον Κολοκοτρώνη: Είναι σπίθα κάποιος σαν τον Κολοκοτρώνη, έχει αετίσια ματιά σαν τον Κολοκοτρώνη, είναι έξυπνος σαν τον Κολοκοτρώνη, πονηρός σαν τον Κολοκοτρώνη. Και βεβαίως, μεγαλώσαμε και πολιτικά αναγνωρίζοντας τα ελαττώματα της φυλής με κυρίαρχο αυτό της αχαριστίας προς τους έχοντες προσφέρει και με τρανό παράδειγμα τον τρόπο με τον οποίο η ελληνική πολιτεία -βέβαια υπό την πίεση των Βαυαρών χαϊδευόμαστε να πιστεύουμε είτε είναι αλήθεια ή ψέματα- επεφύλαξε για τον Κολοκοτρώνη όσα τράβηξε το 1833.
Κύριοι συνάδελφοι, στο ποίημα του Ματρόζου αποτυπώνεται η μοίρα των Ελλήνων ηρώων. Λέει για τους ήρωες: «Αφού έγραψαν με τη φωτιά την ιστορία στο χέρι, χωρίς γι? αυτούς τους ήρωες μια λέξη αυτή να πει, με το δαυλό του για σταυρό και ατίμητο γαλόνι, άλλος τα δίχτυα γύρισε και άλλος το κουπί». Οι περισσότεροι απ? όσους δημιούργησαν το νέο ελληνικό κράτος και απελευθέρωσαν την Ελλάδα παραμένουν ίσως άγνωστοι. Τουλάχιστον ο Κολοκοτρώνης έγινε γνωστός σε όλους μας. Νομίζω ότι έγινε απόκτημα και των γενεών από τότε μέχρι σήμερα και των μελλουσών γενεών.
Έτσι, καθίσταται πιο επιτακτική η ανάγκη αυτού του σήμερα σε αυτή την Αίθουσα γίνεται, της δημιουργίας ενός ιδρύματος που θα ασχοληθεί με τον Κολοκοτρώνη, με την εποχή του Κολοκοτρώνη. Κρίνω ότι είναι εξαιρετική η πρόταση του συναδέλφου και πολύ καλή η στάση του Προέδρου της Βουλής που το απεδέχθη, να συνδεθεί και το δικό μας Κοινοβούλιο με το έργο που έχει να επιτελέσει το Ίδρυμα.
Ο Κολοκοτρώνης υπήρξε το μυαλό, η ψυχή και το όπλο του αγώνα του 1821. Και ας μην ξεχνάμε ότι ο Γέρος του Μοριά -το 1821 που ονομάστηκε Γέρος του Μοριά- ήταν μόνο πενήντα ενός έτους δηλαδή μικρότερος από τους νέους σαν και μένα.
ΒΑΣΙΛΗΣ ΚΕΔΙΚΟΓΛΟΥ: Ωραίες εκφράσεις.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Στον Κολοκοτρώνη αποδίδεται η πρώτη αγέρωχη λαλιά που βροντοφώνησε για να μαζέψει όλους στον αγώνα του «τσεκούρι και φωτιά στους προσκυνημένους». Δεν ξέρω πόσο μάθαμε από εκείνη τη φράση του, αλλά τα ερχόμενα χρόνια απέδειξαν ότι υπήρξαν αρκετοί προσκυνημένοι. 
Είναι ο νικητής του Βαλτετσιού, της Τριπολιτσάς, των Δερβενακίων. Είναι ο άνθρωπος που στήριξε τη δημοκρατία, που στήριξε το πολίτευμα, που προσπάθησε να στηρίξει και την αντιβασιλεία και τη βασιλεία όταν θεώρησε το 1832, 1833, 1834 ότι αυτό βοηθούσε την ελληνική πολιτεία. Δεν τα κατάφερε πολύ καλά και είναι ο πρώτος που μπήκε με απόφασή τους απέναντι. 
Αλλά στην κρίση μου ο Κολοκοτρώνης για τις νεότερες γενιές είναι ο αγράμματος λόγιος που κατατάσσεται ως ιστορικός μετά τον Όμηρο και τον Ηρόδοτο.
Τι θα μπορούσε να πει κανείς για τον Κολοκοτρώνη γλαφυρότερα και καλύτερα και πιο κατανοητά απ? ό,τι ο ίδιος μας κληροδότησε; Και επιλέγω σ? αυτή τη Βουλή και στα Πρακτικά της να μπουν αυτούσιες κάποιες δικές του φράσεις. Γράφει λοιπόν η ιστορία, τα απομνημονεύματά του ?και αυτό είναι ένα κομμάτι από το λόγο του στην Πνύκα:
«Όταν αποφασίσαμε και κάμαμε την επανάσταση δεν συλλογιστήκαμε ούτε πόσοι είμεθα ούτε πως δεν έχουμε άρματα ούτε ότι οι Τούρκοι εβαστούσαν τα κάστρα και τις πόλεις ούτε κανένας φρόνιμος μας είπε «που πάτε εδώ να πολεμήσετε με σιταροκάραβα βατσέλα», αλλά ως μία βροχή έπεσε σε όλους μας η επιθυμία της ελευθερίας μας. Και όλοι και οι κληρικοί και οι προεστοί και οι καπεταναίοι και οι πεπαιδευμένοι και οι έμποροι, μικροί και μεγάλοι, όλοι συμφωνήσαμε σε ένα σκοπό και κάμαμε την επανάσταση. Ο ένας πήρε τον πόλεμο, ο αδελφός του έφερνε ξύλα, η γυναίκα του ζύμωνε, το παιδί του κουβαλούσε ψωμί και μπαρουτοβόλα για το στρατόπεδο. Και αν αυτή η ομόνοια βαστούσε ακόμη δύο χρόνους ηθέλαμε κυριεύσει και τη Θεσσαλία και τη Μακεδονία και ίσως φθάναμε και στην Κωνσταντινούπολη. Αλλά ήρθαν μερικοί που θέλησαν να γίνουν μπαρμπέρηδες στου κασσίδη το κεφάλι. Μας πονούσε το μπαρμπέρισμά τους αλλά τι να κάναμε; Είχαμε και αυτών την ανάγκη. Από τότε άρχισε η διχόνοια και χάθηκε η πρώτη επιθυμία και ομόνοια και όταν έλεγες στον Κώστα να δώσει χρήματα για τις ανάγκες του Έθνους ή να πάει στον πόλεμο, τούτος έλεγε προβάλλοντας το Γιάννη. Και μ? αυτό τον τρόπο κανείς δεν ήθελε ούτε να συνδράμει ούτε να πολεμήσει. Και τούτο εγίνετο επειδή δεν είχαμε έναν αρχηγό και μια κεφαλή. Ένας έμπαινε πρόεδρος έξι μήνες, σηκωνόταν ο άλλος και τον έριχνε και γίνονταν αυτό σε άλλους τόσους και έτσι ο ένας ήθελε τούτο και ο άλλος άλλο. Ίσως όλοι θέλαν το καλό, πλην καθένας κατά τη γνώμη του. Όταν προστάζουν πολλοί ποτέ σπίτι δεν χτίζεται ούτε τελειώνει. Εμείς χρειαζόμεθα έναν αρχηγό και έναν αρχιτέκτονα όστις να προστάζει και οι άλλοι να υπακούουν και να ακολουθούν.» 
Αν αναγνωρίζουμε εδώ τους εαυτούς μας καιρός να σκεφθούμε μερικά πράγματα.
Θεωρώ επίσης ένα από τα σημαντικότερα που έχει αφήσει πίσω του ο Κολοκοτρώνης και μας έχει κληροδοτήσει -και πιστεύω ότι και αυτά πρέπει να κατατεθούν στα Πρακτικά αυτής της ημέρας- την αναφορά του ως εγκαλουμένου για εξαίρεση στο Ναυπλιακό Δικαστήριο το 1833:
«Είναι βέβαιο, είναι αναντίρρητο, ότι υπάρχουν στον τόπο δύο κόμματα τρέφοντα κατ? αλλήλων άσπονδον αντιπάθειαν. Ένας ακήρυχτος πόλεμος τα σκίζει πάντοτε και αναρριπίζει αδιακόπως τας φλόγας του αμοιβαίου πάθους. Αν έλειπαν ο μη γένοιτο μια στιγμή τα δύο σωτήρια και ισχυρά αίτια της των φατριαστικών ορμών αναχαιτίσεως» -εννοεί τη βασιλεία και την κυβέρνηση- «ο εμφύλιος πόλεμος ήθελε πάλι εκραγεί τόσο σφοδρότερος όσο ο χείμαρρος των παθών κρατείται τόσο καιρό με βία από τον ορμητικό αυτό ρου. Και σήμερον ηθέλαμε μεταπέσει σε δεινά πολύ φοβερότερα απ? όσα εκλυδώνιζαν το σκάφος της πατρίδας. Ο εμφύλιος πόλεμος είναι πολύ αγριότερος και φέρει αποτελέσματα ολεθριότερα από τον μεταξύ ξένων εθνών πόλεμο. Η ειρήνη σβένει την αντιπάθεια μεταξύ τούτων και επαναφέρει τακτικάς σχέσεις. Αλλά τα εμφύλια σχίσματα μένουν άσβεστα και όταν έχουν ευκαιρία αναενώνονται με ρήξεις σφοδροτέρας. Εις τοιαύτην κατάστασην πραγμάτων είναι άραγε δίκαιον να κρίνονται άνθρωποι κατηγορούμενοι για πολιτικά εγκλήματα και ταύτα φέροντα απειλήν θανάτου, από δικαστάς ανήκοντας εις ενάντια κόμματα; Δεν είναι άραγε κίνδυνος να τους σύρουν εις προφανήν καταδίκην, τουλάχιστον και δικαίαν αν υποθέσουν την απόφασιν του δικαστηρίου, πάντοτε η δικαιοσύνη θέλει καταντήσει ύποπτος». 
Πιστεύω ότι είναι ένα πρόβλημα που βιώνουμε καθημερινά στην κοινωνία και σ? αυτήν την Αίθουσα. Νομίζω ότι είναι ώρα να συμφωνήσουμε όλοι, ανταποκρινόμενοι σε αυτό που ο Γέρος του Μοριά έβαλε εκατόν εβδομήντα χρόνια πριν για μας ως ερώτημα. Εύχομαι ειλικρινά αυτό να μην είναι άλλο ένα ίδρυμα. Υπάρχουν ιδρύματα που λειτουργούν καλά, αλλά δυστυχώς υπεισέρχονται πάντα οι παράγοντες που κάνουν τα ιδρύματα έδρες φιλοδοξιών και δυστυχώς όχι μόνο.
ΒΑΣΙΛΗΣ ΚΕΔΙΚΟΓΛΟΥ: Εδώ υπάρχει μία εγγύηση: λειτουργεί στα πλαίσια της Βουλής.
ΕΛΙΣΑΒΕΤ ΠΑΠΑΔΗΜΗΤΡΙΟΥ: Είπα ότι θεωρώ επαινετή και θετική τη βούληση του Προέδρου και τη δική μας. Η Νέα Δημοκρατία στηρίζει ολόψυχα αυτήν την πρόταση. Προσωπικά ως Βουλευτής Αργολίδος προσβλέπω στην ημέρα που θα βρεθούμε ως επίτιμοι στο συμβούλιο για να βοηθήσουμε. Θεωρώ ότι επιτελούμε ένα μεγάλο χρέος απέναντι στα παιδιά μας. Πιστεύω ότι τα κείμενα του Κολοκοτρώνη πρέπει να τα έχουμε ως ημερήσιες διατάξεις στις εθνικές επετείους και ίσως στην καθημερινή σχολική ζωή τους.
(Χειροκροτήματα απ? όλες τις πτέρυγες της Βουλής)
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο κ. Κοσιώνης, Ε΄ Αντιπρόεδρος της Βουλής, εκ μέρους του Κομμουνιστικού Κόμματος Ελλάδος.
ΠΑΝΑΓΙΩΤΗΣ ΚΟΣΙΩΝΗΣ: (Ε΄ Αντιπρόεδρος της Βουλής): Κύριοι συνάδελφοι, υποθέτω ότι συζητάμε το τελικό κείμενο που ήρθε από την επιτροπή. Δεν ήμουν στη συζήτηση στην επιτροπή. Είχαμε πάρει συγκεκριμένη θέση. Διαβάζοντας το νομοσχέδιο και ακούγοντας τις αγορεύσεις θέλω να πω ότι μου έχουν δημιουργηθεί ορισμένα ερωτηματικά. Προσέξτε, δεν το λέω αυτό με την αρνητική έννοια, για να μην παρεξηγηθούμε. 
Πρώτον, γίνεται αυτό το Ίδρυμα για να καταγραφεί η προσωπική ιστορία του Θεόδωρου Κολοκοτρώνη ή για να καταγραφεί η ιστορία που προηγήθηκε της έναρξης του 1821, δηλαδή πώς έγινε η επανάσταση και τι ακολούθησε; Το λέω αυτό γιατί το πράγμα φαίνεται λίγο μπερδεμένο εκεί.
Δεύτερον, και αυτό έχει ιδιαίτερη σημασία, γίνεται μία προσωποποίηση για το Θεόδωρο Κολοκοτρώνη, του οποίου την ιστορία την ξέρουν όλοι. Και εδώ δεν θα ήθελα να παρεξηγηθώ. 
Γίνεται μια προσωποποίηση και πηγαίνουμε πάρα πολύ προς τον Θεόδωρο Κολοκοτρώνη, του οποίου η ζωή και η δράση πρέπει ασφαλώς να καταγραφεί, αν και έχει καταγραφεί από ιστοριογράφους. 
Αντιθέσεις στην πορεία και την ιστορία του Θεόδωρου Κολοκοτρώνη δεν υπάρχουν, παρά μόνο προς το τέλος. Μάλιστα, δεν νομίζω ότι είναι πάρα πολύ τιμητικό το γεγονός ότι στην εισηγητική έκθεση αναγράφεται ότι ο Κολοκοτρώνης ήταν σε μια ηλικία που δεν μιλούσε και ήταν σαν παιδί. Ίσως εκείνη την περίοδο υπήρξαν κάποιοι άλλοι συγκεκριμένοι λόγοι για τους οποίους δεν μιλούσε ο Θόδωρος Κολοκοτρώνης. 
Αυτό το λέω, γιατί έχει αποδειχθεί και από ιστοριογράφους ότι τα πρόσωπα παίζουν κάποιο συγκεκριμένο λόγο, αλλά οι συνθήκες είναι εκείνες που αναδεικνύουν τα πρόσωπα. 
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, η ιστορία έχει διακλαδώσεις και στις διακλαδώσεις υπάρχουν οι διασταυρώσεις, όπου παίζουν ρόλο τα πρόσωπα. 
ΠΑΝΑΓΙΩΤΗΣ ΚΟΣΙΩΝΗΣ (Ε? Αντιπρόεδρος της Βουλής): Εγώ καταλαβαίνω ότι αυτήν τη στιγμή μιλάτε και σαν Αρκάς. 
ΠΡΟΕΔΡΕΥΩΝ (Κωνσταντίνος Γείτονας): Όχι, μόνο ως Αρκάς!
ΠΑΝΑΓΙΩΤΗΣ ΚΟΣΙΩΝΗΣ (Ε? Αντιπρόεδρος της Βουλής): Όσον αφορά, δηλαδή, την προσωποποίηση, θα πει κανείς να ερευνήσει. Όταν, όμως, γίνεται με νόμο ένα ίδρυμα, τότε αυτό που λες και αυτό που αποδέχεται η Βουλή δημιουργεί το πλαίσιο λειτουργίας του. 
Επομένως για εκείνη την περίοδο δεν μπορεί κανείς να μη γράψει ότι ο Κολοκοτρώνης δεν ανέβηκε σε ένα βουνό και κατακευράνωσε τους Τούρκους. Αν δεν υπήρχαν και οι ξυπόλητοι, δεν θα είχε κάνει τίποτα ο Κολοκοτρώνης. Και όλοι αυτοί πολέμησαν και τους Κοτσαμπάσηδες και τον ανώτερο κλήρο, ο οποίος, όπως ξέρουμε, εκείνη την περίοδο είχε μια συγκεκριμένη κατεύθυνση. 
Η προσωποποίηση των γεγονότων δεν βοηθάει πάρα πολύ στην πραγματική ιστορική καταγραφή των γεγονότων. Και το επαναλαμβάνω, για να μην παρεξηγηθώ, ότι δεν έχει καμία σχέση με το Θεόδωρο Κολοκοτρώνη. 
Εκείνη την περίοδο υπήρχαν και άλλα πρόσωπα. Βέβαια, για τον μακαρίτη τον Μακρυγιάννη δεν μιλάει κανένας τώρα, γιατί ήταν και λίγο πικρόχολος στις τοποθετήσεις του. Ωστόσο υπήρχαν πολλά πρόσωπα τα οποία δεν ήταν μόνο στην Πελοπόννησο. Ήταν παντού. 
Όταν, λοιπόν, στην εισηγητική έκθεση γράφεται ότι πρόκειται για ένα ίδρυμα με εθνική στρατηγική έρευνας των γεγονότων του ?21, δεν θα έπρεπε να το εντοπίζουμε μόνο στην Πελοπόννησο. Βέβαια μιλάμε για τον Θεόδωρο Κολοκοτρώνη και επομένως ασφαλώς για την Πελοπόννησο. Ωστόσο ήταν ένα κίνημα το οποίο είχε ρίζες και κάπου αλλού. Ξεκίνησε από την Πελοπόννησο, ήρθε εδώ και ανδρώθηκε, αλλά δεν ήταν μόνο η Πελοπόννησος. 
Αν, λοιπόν, αυτό το ίδρυμα πρόκειται να καταγράψει μόνο τα ιστορικά γεγονότα στην Πελοπόννησο, τότε πρόκειται για ένα άλλο θέμα, το οποίο εγώ δεν θα ήθελα να κρίνω αυτήν τη στιγμή. 
Ένα άλλο χαρακτηριστικό είναι ότι παίρνει ορισμένα γεωγραφικά χαρακτηριστικά. Δεν έχει καμία σχέση με τον Γιάννη Ζαφειρόπουλο. Αλλά θα γίνει μια εκμετάλλευση. Κατά τη διάρκεια της συζήτησης αυτής της πρότασης νόμου στην επιτροπή κάποιος συνάδελφος είχε πει ότι ένας κακοπροαίρετος ?εδώ μέσα δεν υπάρχουν κακοπροαίρετοι, αλλά δεν μπορεί να μην πει κανείς μία σκέψη- θα σκεφτόταν ότι θα χρησιμοποιηθεί πολιτικά. Και υπήρξε μία τροποποίηση όσον αφορά το ποιος θα ήταν στο διοικητικό συμβούλιο, ποια θα είναι η σύναξη των εταίρων και ποιοι θα είναι οι επίτιμοι. 
ΓΙΑΝΝΗΣ ΖΑΦΕΙΡΟΠΟΥΛΟΣ: Αυτά δεν τα κάνει δεκτά ο Υπουργός Πολιτισμού. 
ΠΑΝΑΓΙΩΤΗΣ ΚΟΣΙΩΝΗΣ (Ε? Αντιπρόεδρος της Βουλής): Το ξέρω. Αλλά εγώ το λέω, γιατί, συνάδελφε Γιάννη, είχες κάνει μία εισήγηση. Βέβαια εγώ δεν κατακρίνω εσένα. Κατακρίνω μια γενικότερη αντίληψη, γιατί, όπως είπε και η κ. Παπαδημητρίου πριν από λίγο, έχουν γίνει ορισμένα ιδρύματα τα οποία δεν εκπληρώνουν το σκοπό τους, όπως είχαν οριστεί. Δεν λέω ότι έχει άμεση σχέση με τη Βουλή. Για παράδειγμα, κατά διαστήματα έγιναν χώροι από τους οποίους εκπορεύονται με κομματικά κριτήρια ορισμένες προϋποθέσεις για την ιστορία. 
Μπορεί να είπε ο Κολοκοτρώνης «φωτιά και τσεκούρι στους προσκυνημένους» -και πρέπει να καταγραφεί κάποτε σ? αυτήν την ιστορία ποιοι ήταν οι προσκυνημένοι- αλλά αργότερα και κάποιος άλλος ιστοριογράφος έγραψε το «φωτιά και τσεκούρι» με άλλο αντικείμενο, όπως ξέρετε, και όσοι το είχατε διαβάσει. 
ΠΡΟΕΔΡΕΥΩΝ (Κωνσταντίνος Γείτονας): Οι συνειρμοί αυτοί δεν οδηγούν καλά, κύριε συνάδελφε! 
ΜΑΡΙΑ ΔΑΜΑΝΑΚΗ: Σημασία έχει το τι λέμε σήμερα! 
ΠΑΝΑΓΙΩΤΗΣ ΚΟΣΙΩΝΗΣ (Ε? Αντιπρόεδρος της Βουλής): Το τέταρτο χαρακτηριστικό είναι ότι ιδρύεται ένα ίδρυμα για την ιστοριογραφία με νόμο. Αυτό εγώ προσωπικά και το κόμμα στο οποίο ανήκω, δεν το καταλαβαίνουμε. 
Θα μπορούσε να είχε γίνει ένα ίδρυμα με έδρα την Τρίπολη ?εγώ θα έλεγα με έδρα την Καρύταινα, το χωριό του Κολοκοτρώνη- από φορείς της περιοχής, οι οποίοι θα έπρεπε να ζητήσουν τη στήριξη της Βουλής και του Υπουργείου ?το Υπουργείο δεν θα έλεγε όχι. Και, βέβαια, θα στηριζόταν και από τους Αρκάδες οι οποίοι είναι πάρα πολλοί στην Κυβέρνηση και βλέπουν την περιοχή με τελείως διαφορετικό μάτι απ? ό,τι τη βλέπουν από άλλες περιοχές. 
Θα μπορούσε, λοιπόν, να δημιουργηθεί με τη στήριξη της Βουλής και να εκτελέσει το έργο του. Αλλά διά νόμου ίδρυμα που να γράψει την ιστορία, αυτό είναι πρωτάκουστο.
Το τελικό κείμενο όμως έγινε κάπως πιο προσεκτικό, πιο μαζεμένο. Και αυτό μας κάνει να αλλάξουμε και την αρχική τοποθέτησή μας, η οποία ήταν αρνητική στην επιτροπή. Κύριε Πρόεδρε, δεν θα ψηφίσουμε το σχέδιο νόμου, αλλά δεν θα πούμε και όχι. Θα ψηφίσουμε «παρών».
Ήθελα όμως να προσθέσω κάτι εδώ, το οποίο έχει σημασία για το Υπουργείο Πολιτισμού: δεν θα μπορούσαμε να πούμε όχι, γιατί εδώ που τα λέμε η Πελοπόννησος είναι μία από τις «πλουσιότερες» περιοχές της Ευρωπαϊκής Ένωσης. Να μην της στερήσουμε και αυτό, να το έχει. Το λέω αυτό όχι για να κάνω υπαινιγμό ? ο κ. Λιάνης το ξέρει και το έχω πει κατ? ιδίαν και στον Υπουργό Πολιτισμού. Το λέω γιατί η Πελοπόννησος είναι στην κατάσταση που γνωρίζουμε όλοι: μαζί με όλη τη δυτική Ελλάδα και την Ήπειρο είναι από τις φτωχότερες περιοχές της Ευρωπαϊκής Ένωσης. Έπρεπε κάτι να γίνει. Εγώ δεν λέω να μη γίνει και αυτό. Για το αν θα υλοποιηθεί με το σωστό τρόπο, επιτρέψτε να έχω τις αμφιβολίες μου.
Και θα το συσχετίσω με αυτό που είπα προηγουμένως. Αυτήν τη στιγμή οι Πελοποννήσιοι θα είμαστε υπερήφανοι. Στην Τρίπολη το Ίδρυμα για το Γέρο του Μοριά, στην Πάτρα η πολιτιστική πρωτεύουσα. Και προσέξτε, δεν είναι υπαινιγμός. Είναι μια σκέψη, την οποία έχω εκφράσει δημοσίως εδώ και καιρό. Εδώ και ενάμισι-δύο χρόνια είναι γνωστό ότι η Πάτρα θα είναι πολιτιστική πρωτεύουσα. Η Πάτρα «ζώνεται» γιατί θα είναι πολιτιστική πρωτεύουσα της Ευρώπης. Κανένας, όμως, κύριε Πρόεδρε, δεν συζητάει για το πολιτιστικό προϊόν και για την ιστορία της περιοχής και της Πελοποννήσου ολόκληρης. Για τα «μάνεϊ» συζητάνε όλοι. Και το ξέρει ο Υπουργός Πολιτισμού, γιατί του το έχω πει: φοβάμαι ότι το ίδιο θα γίνει και στην περίπτωση που συζητάμε σήμερα. Μακάρι να μη γίνει. Μακάρι αυτό το Ίδρυμα να αποδώσει. Υπάρχουν όμως ορισμένα προηγούμενα, που έχουν δείξει πώς λειτουργούν ορισμένα τέτοια ιδρύματα. Μακάρι ?το επαναλαμβάνω, για να μην παρεξηγηθώ- να πάει καλά.
Γιατί κι εγώ ?μιας και είπαν όλοι για την καταγωγή τους- κι εγώ Πελοποννήσιος είμαι. Το ένα πόδι μου κρατάει από τη Στεμνίτσα και το άλλο από τη Ζαρούχλα. Τη Ζαρούχλα ποιος την ξέρει; Η Ζαρούχλα είναι μεγάλο κεφαλοχώρι στο Χελμό, αλλά της έτυχε να είναι από την άλλη πλευρά, που ήταν η Αγία Λαύρα, που σήκωσε και το λάβαρο της Επανάστασης. Ήταν από δω, που έδωσαν και τα περισσότερα θύματα.
ΠΡΟΕΔΡΕΥΩΝ (Κωνσταντίνος Γείτονας): Συμβολισμοί υπάρχουν σε όλες τις ιστορικές περιόδους.
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Πότε ακούγεται η Ζαρούχλα, κύριε Πρόεδρε; Μόνο για τα Δολιανά μιλάμε.
ΠΡΟΕΔΡΕΥΩΝ (Κωνσταντίνος Γείτονας): Τι να κάνω; Εγώ τότε πρέπει να μιλάω για τα Λαγκάδια, το χωριό μου.
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Εν πάση περιπτώσει, τελειώνοντας, επαναλαμβάνω ότι εμείς δεν θα καταψηφίσουμε την πρόταση νόμου, ούτε όμως θα την υπερψηφίσουμε. Θα πάρουμε τη θέση «παρών».
ΠΡΟΕΔΡΕΥΩΝ (Κωνσταντίνος Γείτονας): Καλώς.
Το λόγο έχει η κ. Μαρία Δαμανάκη, εκ μέρους του Συνασπισμού των Κινημάτων της Αριστεράς και της Οικολογίας.
ΜΑΡΙΑ ΔΑΜΑΝΑΚΗ: Κυρίες και κύριοι συνάδελφοι, θεωρούμε θετική και σημαντική την πρωτοβουλία του συναδέλφου κ. Ζαφειρόπουλου να φέρει στη Βουλή τη συγκεκριμένη πρόταση νόμου. Ο Συνασπισμός θα την ψηφίσει για δύο λόγους.
Ο πρώτος λόγος είναι επειδή πιστεύουμε ότι ο Θεόδωρος Κολοκοτρώνης πράγματι αποτελεί μια εξαιρετική μορφή, που έχει επηρεάσει και την ιστορική περίοδο, στην οποία έζησε, αλλά και γενικότερα την ελληνική ιστορία. Και παρά την πολιτική και ιδεολογική αντίληψη που έχουμε εμείς για την ιστορία, το ρόλο των προσωπικοτήτων, τόσης μεγάλης εμβέλειας μάλιστα, θεωρούμε ότι οφείλουμε να τον σεβαστούμε.
Ο δεύτερος λόγος είναι ότι η συγκεκριμένη περίοδος ?αναφέρομαι στην Επανάσταση του ?21 και το διάστημα αμέσως μετά- πιστεύουμε ότι δεν έχει μελετηθεί επαρκώς. Υπάρχει ασφαλώς ένα σοβαρό επιστημονικό έργο, αλλά δεν είναι επαρκές για να φωτίσει πάρα πολλές από τις κοινωνικές και οικονομικές πλευρές εκείνης της περιόδου, συνολικά από την ιστορική εξέλιξη που σχετίζεται με την περίοδο αυτή, το αμέσως πριν και το αμέσως μετά χρονικό διάστημα.
Δεν είναι τυχαίο το γεγονός, το οποίο αναφέρθηκε και στην επιτροπή, ότι πάρα πολλά από τα προβλήματα που και σήμερα ταλαιπωρούν την ελληνική κοινωνία έχουν τις ρίζες τους σε εκείνη την εποχή. Είναι προβλήματα που έχουν να κάνουν με την ξένη εξάρτηση, με τη δομή της ελληνικής και το πώς σήμερα έχει διαρθρωθεί, προβλήματα που έχουν να κάνουν με τη διάρθρωση του ελληνικού κράτους, με το ρόλο των διάφορων εξουσιών, με το ρόλο των διάφορων κρατικών βαθμίδων, της αυτοδιοίκησης, της κεντρικής εξουσίας.
Όλα αυτά έχουν βαθιές ρίζες που σχετίζονται με αυτήν την περίοδο, με την τουρκοκρατία, με την Επανάσταση του 1821 και πώς εξελίχθηκε αμέσως μετά στα πρώτα του βήματα το ελληνικό κράτος. Υπάρχει, λοιπόν, μεγάλη ανάγκη να μελετηθεί η ιστορία αυτής της περιόδου.
Και θα ήθελα να πω με την ευκαιρία, κύριε Πρόεδρε, ότι τα περισσότερα, εξ όσων έχουμε πληροφορηθεί και από ό,τι λένε οι έγκυροι ιστορικοί, ιστορικά έγγραφα αυτής της περιόδου βρίσκονται στην κατοχή των Γενικών Αρχείων του Κράτους. Η κατάσταση με τα Γενικά Αρχεία του Κράτους δεν είναι καλή, δεν είναι πρόσφορα για μελέτη, δεν έχουν αξιοποιηθεί επαρκώς τα όσα υπάρχουν εκεί και θεωρώ πολύ σημαντικό το γεγονός ότι ακούγεται πως τα Γενικά Αρχεία του Κράτους θα έχουν νέα στέγη -και ελπίζω να βρουν νέα στέγη στο κτίριο σύντομα- ώστε να αξιοποιηθεί το πλούσιο υλικό που πραγματικά διαθέτει η Ελλάδα για εκείνη την περίοδο. Ωστόσο, η οποιαδήποτε μελέτη αυτής της περιόδου, από όποια σκοπιά και αν γίνεται, είναι θετική και σημαντική. Γι? αυτό θεωρούμε υποχρέωσή μας να ενισχύσουμε την πρόταση του συναδέλφου. 
Βεβαίως από εκεί και πέρα, θα μπορούσε κανείς να πει ότι υπάρχουν διαφορετικές απόψεις και για την ιστορική προσέγγιση αυτής της περιόδου. Αυτό είναι αναμφισβήτητο, κύριε Πρόεδρε. Οι διαφορετικές απόψεις έχουν και επιστημονική και ιδεολογική βάση, και θα έλεγα ότι οι σημερινές εξελίξεις στην πορεία της ιστορικής επιστήμης ?και προσπαθώ να το δω όσο το δυνατόν πιο αντικειμενικά- επιβάλλουν την εξέταση και των ιστορικών συνθηκών μέσα στις οποίες δρουν τα πρόσωπα. Σ? αυτό μπορούμε όλοι να συμφωνήσουμε. Πέρα από το ρόλο των προσώπων, η σημερινή αντίληψη για την ιστορία, η αντίληψη της «global history», όπως λέγεται -να αναφερθώ σε έναν ξενικό όρο, αλλά αυτός είναι που αποδίδει- αναφέρεται και στις ιστορικές, και στις κοινωνικές και στις οικονομικές συνθήκες μέσα στις οποίες δρουν τα διάφορα πρόσωπα. 
Θέλω και ελπίζω στο νέο ΄Ιδρυμα να επικρατήσουν πλουραλιστικές απόψεις για τον τρόπο εξέτασης εκείνης της περιόδου που θα γίνει δεκτή και αυτή η προσέγγιση της ιστορίας. Αυτό, νομίζω, θα ήταν ο καλύτερος σεβασμός και στη μνήμη του Θεόδωρου Κολοκοτρώνη και στη μνήμη όλων των αγωνιστών και των ξυπόλυτων και αυτών που είχαν καλά ποδεθεί, όπως λέμε στη δική μου πατρίδα την Κρήτη, για εκείνη την περίοδο. 
Και ασφαλώς εκείνη η περίοδος δεν αφορά μόνο την Πελοπόννησο ?και σ? αυτό θα συμφωνήσω με τον συνάδελφο κ. Κοσιώνη- αφορά όλη την Ελλάδα και ασφαλώς πρέπει η μελέτη να επεκταθεί σε όλη την Ελλάδα, γι? αυτό εξάλλου αναφέρθηκα τόσο διεξοδικά στην αρχή στο θέμα των Γενικών Αρχείων του Κράτους και της μη αξιοποίησής τους. 
Το σχέδιο νόμου, όπως έρχεται μετά τη συνεδρίαση της επιτροπής, έχει λάβει υπόψη πολλές ενστάσεις και παρατηρήσεις που διατυπώθηκαν σωστά, κατά την άποψή μου, στη διάρκεια της συνεδρίασης της επιτροπής. 
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Υπάρχει μία σειρά παρατηρήσεων που αφορά το θέμα της χρηματοδότησης του Ιδρύματος που πρέπει να εξασφαλιστεί και να είναι επαρκής και αξιοπρεπής. Και νομίζω οι παρεμβάσεις του Υπουργού κ. Βενιζέλου δίνουν κάποια λύση στο πρόβλημα αυτό. 
Υπάρχει το θέμα της διοικητικής διάρθρωσης του Ιδρύματος. Νομίζω ότι είναι θετικό το γεγονός ότι έχει απαλειφθεί από την αρχική πρόταση η διάταξη που αναφερόταν στην υποχρέωση των μελών του διοικητικού συμβουλίου να είναι δημότες Πελοποννήσου. Δεν είναι θέμα Πελοποννήσου το Ίδρυμα, ούτε η κληρονομιά, θα έλεγα, του Θεόδωρου Κολοκοτρώνη. Σωστά, λοιπόν, έχουν απαλειφθεί αυτές οι διατάξεις που τοποθετούσαν έναν κεντρικό ρόλο στο Ίδρυμα αυτό. Βεβαίως σωστά η έδρα είναι η Τρίπολη, ή έστω κάποια πόλη της Πελοποννήσου, στην οποία κυρίως έδρασε ο Θεόδωρος Κολοκοτρώνης και σωστά υπάρχει μία σχετική ευελιξία στον τρόπο με τον οποίο και η διοικητική διάρθρωσή του θα γίνει, διότι πράγματι η σύναξη των «ημετέρων» και όλοι αυτοί οι τίτλοι δημιουργούσαν ένα σχήμα γραφειοκρατικό που ενδεχομένως να μην απέδιδε σε επιστημονική εργασία.
Κύριε Πρόεδρε και κύριοι συνάδελφοι, είναι αναμφισβήτητο ότι μετά τις διορθώσεις που έγιναν στην επιτροπή, η πρόταση νόμου έχει περαιτέρω βελτιωθεί. Νομίζω ότι η Βουλή πρέπει να την ψηφίσει ομόφωνα. Θα είναι, κατά κάποιον τρόπο, η κάλυψη ενός κενού που υπάρχει στις υποχρεώσεις μας έναντι της ιστορίας μας.
Νομίζω ότι μπορούμε να εξασφαλίσουμε και την πλουραλιστική και την καλύτερη δυνατή προσέγγιση της ιστορικής εκείνης περιόδου. 
Πάντως, κύριε Πρόεδρε, αυτή η προσέγγιση πρέπει να γίνει. Νομίζω ότι η πρωτοβουλία του κυρίου συναδέλφου είναι θετική και εποικοδομητική προς αυτήν την κατεύθυνση και για αυτό έχει την υποστήριξή μας. 
(Χειροκροτήματα)
ΠΡΟΕΔΡΕΥΩΝ (Παναγιώτης Σγουρίδης): Ο κ. Κωνσταντίνος Γείτονας, Α? Αντιπρόεδρος της Βουλής έχει το λόγο.
Ορίστε, κύριε Γείτονα. 
Είναι δυνατόν να μην ομιλήσουν οι Πελοποννήσιοι; 
ΑΝΑΣΤΑΣΙΟΣ ΝΕΡΑΝΤΖΗΣ: Και οι Αρκάδες. 
ΠΡΟΕΔΡΕΥΩΝ (Παναγιώτης Σγουρίδης): Και βλέπω οι εισηγητές όλοι Πελοποννήσιοι. 
Και εσείς, κυρία Δαμανάκη, έχετε ρίζα Πελοποννησίου. 
ΜΑΡΙΑ ΔΑΜΑΝΑΚΗ: Δεν έχω ρίζα. Έχω όμως γενική αντίληψη για την κληρονομιά. 
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γείτονα. 
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Ο Κολοκοτρώνης νομίζω ότι ανήκει στην Ελλάδα και όχι ως Αρκάς στην Αρκαδία ή στην Πελοπόννησο. 
Και εγώ, κύριε Πρόεδρε, μαζί με τις ευχαριστίες μου για το λόγο, θέλω να πω στους κυρίους συναδέλφους ότι αξίζει ο έπαινος στο συνάδελφο Γιάννη Ζαφειρόπουλο που πήρε την πρωτοβουλία της πρότασης νόμου για την ίδρυση του ιδρύματος. Ήταν πανπελοποννησιακό αίτημα, θα έλεγα -όχι μόνο αρκαδικό- αλλά και πανελλήνιο. 
Σήμερα στη Βουλή των Ελλήνων μοιραία αναφερόμαστε, κύριε συνάδελφε 
?απευθύνομαι στον κ. Κοσιώνη- στην προσωπικότητα του πρωτεργάτη της επανάστασης, του Θεόδωρου Κολοκοτρώνη. Θέλω να πω με αυτήν την ευκαιρία 
?αφού μπήκατε ,κύριε Κοσιώνη, σε βάθος σε σχέση με την ιστορία- ότι η ιστορία δεν γράφηκε με αυτόματο πιλότο, όπως και το σύμπαν δεν δημιουργήθηκε -αυτές είναι οι τελευταίες θεωρίες- ως μηχανικό αυτόματο. Πολλοί μάλιστα όπως ο Prigogine λένε ότι η τάξη ήταν προϊόν χάους και δημιουργήθηκε μέσα από διασταυρώσεις, στην επιλογή των οποίων έπαιξαν ρόλο, ως καθοριστικοί παράγοντες γεγονότα τυχαία.
Το ίδιο και στην ιστορία. Τα πρόσωπα πέρα από ιδεολογικές αναφορές έπαιξαν σημαντικό ρόλο στην επιλογή των διαδρομών στις διακλαδώσεις. Θα αναφέρω ένα ιστορικό παράδειγμα από το χώρο σας, κύριε Κοσιώνη. Νομίζω ότι δεν θα ήταν ίδια η εξέλιξη, σε σχέση με τον Κομμουνισμό-Μαρξισμό, αν βρισκόταν άλλος στη θέση του Λένιν. Και ας σκεφτούμε που προέβλεπε ο Μαρξ την επανάσταση και που έγινε. 
ΜΑΡΙΑ ΔΑΜΑΝΑΚΗ: Αυτό είναι συζητήσιμο. 
ΚΩΝΣΤΑΝΤΙΝΟΣ ΓΕΙΤΟΝΑΣ (Α΄ Αντιπρόεδρος της Βουλής): Ναι, βεβαίως είναι συζητήσιμο. Είναι η άποψή μου και η άποψη πολλών και όχι μόνο πολιτικών, αλλά και επιστημόνων που βλέπουν με νέο μάτι σήμερα με βάση θεωρίες φυσικής το ρόλο των προσώπων στις διακλαδώσεις και τις διασταυρώσεις της ιστορίας. 
Αναφερόμαστε, λοιπόν, μοιραία, σήμερα εδώ με δέος και με ευγνωμοσύνη στην κορυφαία φυσιογνωμία της Παλιγγενεσίας, το «Γέρο του Μοριά». Το γενναίο στρατηγό, που ήταν και ολιγογράμματος, σοφός ο οποίος καταγόταν από το Λιμποβίσι, το αρκαδικό χωριό. Τον άνθρωπο ο οποίος με ένα σπάνιο συνδυασμό των αρετών της φυλής μας ήταν ο πρωτεργάτης στην απελευθέρωση του γένους. 
Γιατί ήταν σπάνιος αυτός ο συνδυασμός; Γιατί ταυτόχρονα ο αγέρωχος στρατηλάτης ήταν και ο σεμνός και ανεξίκακος Έλληνας, που αγωνίστηκε όχι μόνο με την κόψη του σπαθιού αλλά και με τη φρόνηση του μυαλού. Δείχνει ο Κολοκοτρώνης σε όλο τον κόσμο και σε μας, πώς «οι δούλοι έγιναν ελεύθεροι» και το σημαντικότερο πώς «οι ελεύθεροι λαοί μπορούν να διατηρήσουν την ελευθερία τους. Κατά τη γνώμη μου το πρότυπο του Κολοκοτρώνη είναι μοναδικό . 
Η ίδρυση λοιπόν του ιδρύματος ήταν μία αναγκαιότητα. Πιστεύω ότι σωστά επελέγη ως έδρα η Τρίπολη. Το δικαιούται η Τροπολιτσά αυτό. Εκεί ήταν το κέντρο του αγώνα και η άλωση της Τροπολιτσάς, ήταν η κορυφαία στιγμή του αγώνα, καθοριστική, για την απελευθέρωση της χώρας. 
Δεν βλέπω το ίδρυμα απλά ως ένα χρέος τιμής ή ένδειξη ευγνωμοσύνης του έθνους στο «Γέρο του Μοριά», αλλά δέχομαι το σκεπτικό της εισηγητικής έκθεσης και πιστεύω πως αυτό το ίδρυμα θα είναι μία νέα «βάση τροφοδοσίας της εθνικής μνήμης». Της εθνικής μνήμης που αποτελεί πυξίδα σωστού προσανατολισμού στους σημερινούς δύσκολους καιρούς των προκλήσεων και των αναζητήσεων. Γιατί στην εποχή της παγκοσμιοποίησης η Ελλάδα καλείται να διαφυλάξει την εθνική της ταυτότητα, συμμετέχοντας στο παγκόσμιο ταξίδι με το «υπερεθνικό καράβι» της Ευρώπης.
Καλείται, επίσης, να παραμείνει στην περιοχή μας δύναμη ειρήνης σταθερότητα και συνεργασίας. Γι? αυτό οι υποθήκες του Κολοκοτρώνη είναι επίκαιρες ?όχι μόνο το παράδειγμα, το έργο του, η προσφορά του- και μας δείχνουν το δρόμο. Και χρειάζεται ιδιαίτερα οι νέες γενιές να εμπνευστούμε και να διδαχθούμε από το πρότυπο του πραγματικού πατριώτη, που διατήρησε την αφοσίωση στην πατρίδα του, ακόμη κι όταν η πατρίδα του τον φυλάκιζε.
Δεν υπάρχει αμφιβολία ότι ο Κολοκοτρώνης είναι ένα φωτεινό ορόσημο στην εθνική μας πορεία, αλλά θα έλεγα ότι εκείνο που έχει ιδιαίτερη σημασία είναι το ότι είναι μια αστείρευτη πηγή δύναμης και εθνικής αυτοπεποίθησης. Ας θυμηθούμε πώς εμψύχωνε τους «ξυπόλητους», όπως είπε ο κ. Κοσιώνης προηγουμένως. Εκείνη ?η αυτοπεποίθηση- ήταν που έλειπε, από το λαό εκείνο ήταν που πήγαιναν να κλονίσουν οι κοτζαμπάσηδες και το ενέπνεε συνεχώς ο Κολοκοτρώνης στους απλούς μαχητές. Ο πατριωτισμός του δεν συρρικνώνεται απλά σε μια ηθική στάση και τις ηρωικές πράξεις αλλά αποτελεί διαρκή ηθική προτροπή, η οποία έχει ιδιαίτερη σημασία και για τις μελλοντικές γενιές, οι οποίες δεν θα πρέπει ποτέ να ξεχνούν πως «οι δάφνες μαραίνονται» αν κάθε φορά οι επερχόμενοι δεν αγωνίζονται για την προκοπή της πατρίδας τους. 
Και μιλάμε για τον Κολοκοτρώνη που η προσωπική του ζωή ήταν μια μικρή «Οδύσσεια», μέρος της μεγάλης «Οδύσσειας» του σκλαβωμένου γένους. 
ΚΥΡΙΑΚΟΣ ΣΠΥΡΙΟΥΝΗΣ:Της γενιάς του.
ΚΩΝΣΤΑΝΤΙΝΟΣ ΓΕΙΤΟΝΑΣ (Α? Αντιπρόεδρος της Βουλής): Αναζητούσε κι εκείνος την «Ιθάκη», που ήταν για τη φυλή μας η λεύτερη πατρίδα. Τι να πρωτοθυμηθεί κανείς! Τη γενιά του , που είπε ο προηγουμένως ο κ. Σπυριούνης τα δύσκολα χρόνια της ορφάνιας και των διωγμών, τον ξενιτεμό στη Ζάκυνθο, τη λαχτάρα του για την προετοιμασία του Αγώνα παρά τις αντιξοότητες, τη γενναιότητα, τη σωφροσύνη, τη φιλοπατρία, την ατρόμητη ψυχή του, τη μεγάλη πολεμική του πείρα και τη στρατηγική ιδιοφυΐα του, την αφοσίωσή του στην πατρίδα, αλλά και τη μεγαλοσύνη και το ψυχικό μεγαλείο με το οποίο αντιμετώπισε στενόμυαλους συμπατριώτες μας που έστρεψαν τα όπλα τους και κατά του γιου του και τον οδήγησαν ακόμη και στη φυλακή!
Είμαι λοιπόν βέβαιος ?ότι χρειάζεται αυτό το Ίδρυμα. Δεν είναι ένα ίδρυμα από τα πολλά, υπήρχε ένα έλλειμμα και πιστεύω ότι θα καλύψει αυτό το κενό. Το Ίδρυμα θα ανοίξει μια νέα πηγή στην εθνική μνήμη. Ιδιαίτερα η συνεργασία του επισημάνθηκε από πολλούς συναδέλφους- με το Ίδρυμα της Βουλής των Ελλήνων για τον Κοινοβουλευτισμό και τη Δημοκρατία δίνει άλλη προοπτική στο Ίδρυμα. Είναι προς τιμήν του Προέδρου της Βουλής και της σημερινής Βουλής που υιοθέτησε αυτήν τη συνεργασία. Όμως και η συνεργασία του με παρεμφερείς φορείς του εξωτερικού θα βοηθήσει ώστε και να αναδειχθεί το έργο και η προσφορά του Κολοκοτρώνη, αλλά και θα συμβάλει σ? αυτό που ειπώθηκε προηγουμένως από πολλούς συναδέλφους και από την κ. Δαμανάκη, στη συμπλήρωση των κενών που υπάρχουν σε σχέση με τα γεγονότα του εθνικοαπελευθερωτικού αγώνα της Επανάστασης, ιδιαίτερα, του ?21.
«Εμείς φυτέψαμε το δέντρο» έλεγε ο Κολοκοτρώνης. «Σε σας απομένει να το φροντίσετε για να μην ξεραθεί. Σε σας μένει να ισιώσετε και να στολίσετε τον τόπο που εμείς ελευθερώσαμε. Και για να γίνει τούτο πρέπει να έχετε θεμέλιο της πολιτείας την ομόνοιαν, τη θρησκείαν, την καλλιέργειαν και την φρόνιμον ελευθερίαν».
Η προσφορά του και οι παρακαταθήκες του πιστεύω ότι έπιασαν τόπο. Παρά τις γκρίνιες μας, η εν τω μεταξύ πρόοδος της χώρας, η συμμετοχή της στην Ένωση των ισχυρών της Ευρώπης, η εθνική ομοψυχία κι η ενότητα που υπάρχουν σήμερα, η κοινωνική ειρήνη, η εδραίωση των δημοκρατικών θεσμών, το επαληθεύουν. Είχε πει τότε, για να τονώσει τους μαχητές: «Ο Θεός υπόγραψε την ελευθερίαν της πατρίδας και την υπογραφή του δεν την παίρνει πίσω». Η σημερινή θέση και η προοπτική της χώρας μας στο παγκόσμιο κι ευρωπαϊκό γίγνεσθαι, τον δικαιώνει.
Εγώ προσωπικά ?και με αυτό κλείνω- θεωρώ ευτυχή τη συγκυρία για τη δυνατότητα που έχω ως Αρκάς συμπατριώτης του, αντιπρόσωπος του λαού της Αθήνας να συμβάλω με τη μία ψήφο μου στη σύσταση αυτού του Ιδρύματος, του «Γέρου του Μοριά». Και ελπίζω ότι θα υπάρξει, έστω και την τελευταία στιγμή, ομοφωνία σ? αυτό. Γιατί θα πρέπει -ανεξαρτήτως των αντιρρήσεων ή των ενστάσεων που εξέφρασε το Κομμουνιστικό Κόμμα δια του Αντιπροέδρου, του κ. Κοσιώνη, τις οποίες και σέβομαι- να υπάρξει συμβολισμός προς τις επερχόμενες γενιές ότι η απόφαση είναι ομόφωνη, Η Βουλή είναι ενωμένη σ? αυτό. Επαφίεται τώρα ?και συμφωνώ με όσους το είπαν- στους Αρκάδες, στους Πελοποννήσιους, αλλά και σε όλους τους Έλληνες που ήταν αίτημά τους η ίδρυση αυτού του Ιδρύματος, να το αγκαλιάσουν και να το στηρίζουν για να επιτελέσει αποτελεσματικά το σκοπό του.
Σας ευχαριστώ.
(Χειροκροτήματα)
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσούρνος έχει το λόγο.
ΓΕΩΡΓΙΟΣ ΤΣΟΥΡΝΟΣ: Κύριε Πρόεδρε, κυρίες και κύριοι συνάδελφοι, ως έχων την καταγωγή από την Αρκαδία αλλά θα έλεγα και ειδικότερα μιας και είμαι μαζί με τον κ. Κοσιώνη όπως ανακάλυψα σήμερα, από τους πλησιέστερους συντοπίτες του Γέρου του Μοριά, αφού το σπίτι του βρίσκεται στο ιστορικό Λιμποβίσι -ο κ. Κοσιώνης, είναι από τη Στενίτσα όπως μας είπε και εγώ από τις Δαβιές, δηλαδή το σπίτι του Κολοκοτρώνη και το σπίτι το δικό μου ανήκουν στον ίδιο δήμο σήμερα- παίρνω το λόγο για να εκφράσω κατ? αρχήν τη μεγάλη μου χαρά γι? αυτήν την πρόταση νόμου που προβλέπει την ίδρυση του Εθνικού Ιδρύματος Ερευνών και Μελετών «Θεόδωρος Κολοκοτρώνης, ο Γέρος του Μοριά».
Με την ευκαιρία αυτή θέλω να εκφράσω και από του Βήματος της Βουλής τις ευχαριστίες προς την οικογένεια Αγγελοπούλου, η οποία πριν από λίγα χρόνια διέθεσε αρκετές δεκάδες εκατομμυρίων για να αναπαλαιώσει, αναστηλώσει το ιστορικό σπίτι του Κολοκοτρώνη και να διαμορφώσει όλον τον περιβάλλοντα χώρο. Βλέπουμε βέβαια ότι το κράτος και στην περίπτωση αυτή απουσίαζε. Ενώ σε άλλες δραστηριότητες δαπανώνται δεκάδες εκατομμυρίων ή και δισεκατομμυρίων, την ιστορική μας κληρονομιά την αφήνει απροστάτευτη και ευτυχώς που υπάρχει η ιδιωτική πρωτοβουλία σε πολλές περιπτώσεις και δίνει λύση στα θέματα. 
Πιστεύω, λοιπόν, ότι η πράξη αυτή της σύστασης του Ιδρύματος για το Γέρο του Μοριά είναι αφ? ενός μεν πράξη οφειλομένης τιμής προς το μεγάλο Έλληνα στρατιωτικό και πολιτικό αλλά από την άλλη μεριά θεωρώ ότι με το Ίδρυμα αυτό θα γίνουμε όλοι σοφότεροι μελετώντας τα γεγονότα της εποχής εκείνης και τη στάση που τήρησε ο Κολοκοτρώνης. Και ειδικότερα αυτήν την παιδεία την έχουν περισσότερο ανάγκη οι νέοι. 
Ο Θεόδωρος Κολοκοτρώνης ο ιστορικός Γέρος του Μοριά, δεν υπήρξε μόνο ο αρχιστράτηγος του απελευθερωτικού αγώνα, αλλά απεδείχθη παράλληλα από τις παρεμβάσεις του στα γεγονότα εκείνα ότι διέθετε και ένα μεγάλο πολιτικό νου. Για το στρατιωτικό χώρο είναι δεδομένο ότι η μάχη του Βαλτετσίου, η οποία έγινε αν θυμάμαι καλά το Μάιο του 1821, ήταν η πρώτη μάχη που ενεψύχωσε τους Έλληνες, η πρώτη μάχη που αντιπαρατάχθηκαν Έλληνες εμπόλεμοι με τους Τούρκους. 
ΑΘΑΝΑΣΙΟΣ ΔΑΒΑΚΗΣ: Προηγήθηκαν πολλά.
ΓΕΩΡΓΙΟΣ ΤΣΟΥΡΝΟΣ: Μιλάω για τη μάχη το Μάιο του 1821 στο Βαλτέτσι.
ΠΡΟΕΔΡΕΥΩΝ (Παναγιώτης Σγουρίδης): Μη μείνουμε στα ιστορικά. Ας δούμε την ουσία και το νόημα. Στη Βουλή δεν είμαστε ιστορικοί, δίνουμε άλλα στοιχεία, τα πολιτικά και ουσιαστικά στοιχεία που θα έχει το Ίδρυμα αυτό που θα γίνει.
ΓΕΩΡΓΙΟΣ ΤΣΟΥΡΝΟΣ: Βεβαίως, δεν πρέπει να παραβλέπουμε τη μεγάλη του συμβολή στην καταστροφή του Δράμαλη στη μάχη των Δερβενακίων. Ο Θεόδωρος Κολοκοτρώνης έθετε πάνω από όλα τα εθνικά συμφέροντα και από τα προσωπικά και από οτιδήποτε άλλο κάτι το οποίο θα έλεγε κανείς ότι και σήμερα ακόμη μετά από τόσα χρόνια αποκτά μία επικαιρότητα. Τα εθνικά συμφέροντα για το Θεόδωρο Κολοκοτρώνη ήταν πάνω από τα οποιαδήποτε προσωπικά του.
Θα τελειώσω μνημονεύοντας ένα σπουδαίο γεγονός που έλαβε χώρα όπως το περιγράφει ο Θεόδωρος Κολοκοτρώνης στην περιοχή την οποία έζησε, στην ιστορική Ζαράκοβα. Βρισκόμαστε στο 1826, επίκειται η εισβολή του Ιμπραήμ και οι γνωστές έριδες μεταξύ των στρατιωτικών και των πολιτικών βρίσκονται στο αποκορύφωμα. Οι πολιτικοί ερίζουν για το ποιος θα πάρει τα αξιώματα, οι στρατιωτικοί οι οποίοι έχουν δώσει βαρύ το φόρο του αίματος στον αγώνα μέχρι το έτος εκείνο διαμαρτύρονται και συλλαμβάνουν όλους τους πολιτευόμενους, τους πολιτικούς, τους αποκαλούμενους τότε καλαμαράδες και τους κλείνουν όλους στον ιστορικό πύργο της Ζαράκοβας με σκοπό να τους εκτελέσουν. Εκεί, λοιπόν, ο μεγάλος Κολοκοτρώνης παρεμβαίνει με τη γνωστή του ικανότητα λέγοντας στους στρατιωτικούς ότι αν προβούν σε αυτό το έγκλημα, τότε οι σύμμαχοι και φίλοι της Ελλάδος βλέποντας ότι οι Έλληνες είναι ανίκανοι να κυβερνηθούν και σκοτώνονται μεταξύ τους δεν θα υπογράψουν την ελευθερία της πατρίδος.
Έπεισε, λοιπόν, τους στρατιωτικούς και απεφεύχθη ένα εθνικό έγκλημα που θα ήταν μία ακόμα μαύρη σελίδα στην ιστορία της Ελλάδος.
Η παρέμβαση του Θεόδωρου Κολοκοτρώνη ήταν πάντα αποτελεσματική.
Κύριε Πρόεδρε της Βουλής, σύμφωνα με το άρθρο 2, εσείς θα επιχορηγήσετε άπαξ το Ίδρυμα με χρηματικό ποσό για τους σκοπούς της λειτουργίας του. Ελπίζω ότι ο Πρόεδρος της Βουλής να φανεί γενναιόδωρος, να φανεί γαλαντόμος, όπως είναι και σε άλλες αποφάσεις του.
Ελπίζω λοιπόν το Ίδρυμα να δικαιώσει τις ελπίδες όλων εκείνων οι οποίοι συνέβαλαν στη δημιουργία του και εύχομαι καλή επιτυχία στους σκοπούς του. 
Ευχαριστώ.
(Χειροκροτήματα)
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, κύριοι συνάδελφοι, με ιδιαίτερο αίσθημα τιμής ανέρχομαι στο Βήμα για να συμμετάσχω και εγώ σ? αυτήν την ωραία πατριωτική και ιστορική ατμόσφαιρα, της οποίας προϊόν θα είναι η ομόφωνη ψήφιση της προτάσεως νόμου με πρωτεργάτη ?το λέω και σαν έκφραση ενός επαίνου- τον Γιάννη Ζαφειρόπουλο, για τη συγκρότηση, την ίδρυση ιδρύματος τιμής, έρευνας και ανάδειξης της ζωής και του έργου του πρωτεργάτη που με τον αγώνα του, το ήθος του, τη γενναιότητά του, την καθολική του αρετή και τον αγνό πατριωτισμό του συνέβαλε στη σμίλευση της ελληνικής επιτυχίας της επαναστάσεως και τη συγκρότηση, με το Β΄ Πρωτόκολλο του Λονδίνου του 1830 του ελεύθερου ελληνικού κυττάρου του ελληνικού κράτους, ύστερα από τετρακόσια και πλέον χρόνια δουλείας.
Ο ηγέτης κυρίως αναδεικνύεται από τη συνθετική του ικανότητα να εκμεταλλεύεται τις κρίσιμες στιγμές. Εκεί φαίνεται η γενναιότητά του, βασικό στοιχείο της ηγετικής αρετής, η αυτοπεποίθησή του, η δυνατότητα να εμπνεύσει, η ορθή στρατηγική του κρίση, η επιλογή του χώρου -ως άλλος Αλέξανδρος- της μάχης, η διαπίστωση των αδύνατων, των αχίλλειων εχθρικών σημείων, σημείων αδυναμίας της εχθρικής παράταξης, η δυνατότητα συντονισμού της δράσης, το προσωπικό παράδειγμα. Όλα αυτά τα στοιχεία συγκροτούσαν την εικόνα, την υπόσταση, τη συγκρότηση, το ψυχικό μεγαλείο, την πατριωτική καρδιά, το ανώτερο στρατιωτικό πνεύμα του Θεόδωρου Κολοκοτρώνη. Γεννήθηκε κάτω από ένα δέντρο καθώς η οικογένειά του εκυνηγείτο από τους Τούρκους, ο πατέρας του εφονεύθη, η μάνα του τον γέννησε στο Ραμαβάνι. Το επαλήθευσα ότι είναι «Ραμαβάνι» ρωτώντας τον Γιάννη Ζαφειρόπουλο γιατί διάβασα την ιστορία του Θεόδωρου Κολοκοτρώνη όταν ήμουν ανθυπολοχαγός, όταν υπηρετούσα στην πρώτη μονάδα, αξιωματικός της περιοχής της Δράμας το πάλαι ποτέ. Και θυμόμουνα από τότε τα βασικά στοιχεία της στρατιωτικής και πολιτικής και ανθρώπινης κυρίως προσωπικότητας του Θεόδωρου Κολοκοτρώνη. 
Ποια είναι η διάσταση αυτής της έκφρασης, της συνθετικής του προσωπικότητας, βγαίνει από μερικά παραδείγματα της ζωής του. Η κραυγή, η πίστη πως ο Θεός υπέγραψε την ελευθερία της Ελλάδος και δεν παίρνει πίσω την υπογραφή του, ήταν η επαλήθευση στην πράξη του πνεύματος της Οδησσού το 1814 που τρεις απλοί άνθρωποι συγκρότησαν τον πρώτο πυρήνα με πίστη στις εγγενείς δυνάμεις του έθνους, με πίστη στον Ελληνισμό και όχι στήριξη στους προστάτες. 
Το δεύτερο στοιχείο της προσωπικότητάς του νομίζω ότι συμπυκνώνεται στο αδέκαστο, ασυμβίβαστο του αγώνα, στην αγνότητα του αγώνα, στο ανόθευτο πνεύμα του αγώνα, «τσεκούρι στους προσκυνημένους». Και εννοούσε όλους αυτούς που ξέρετε όλοι σας. 
Τσεκούρι. Αυτοί που μετέφεραν, διαιώνιζαν τις καταστάσεις με τις εκπροσωπήσεις που έκαναν, κοτσαμπάσηδες και ένα σωρό άλλα πράγματα. 
Το τρίτο στοιχείο της προσωπικότητάς του: Υπερέβαινε τις προσωπικές απογοητεύσεις, τις προσωπικές πίκρες, τα οικογενειακά πένθη και δεν απομακρυνόταν ούδ? επ? ελάχιστον από το πατριωτικό όραμα. Και ήταν νίκη, η μεγαλύτερη νίκη του Κολοκοτρώνη, όταν φονευθέντος του Πάνου, του γιου του, δεν επηρεάστηκε ουδ? επ? ελάχιστον. Και εστάθη όταν τον κάλεσαν από την κατάφωρη αδικία που τον είχαν, από τη φυλακή, την κρίσιμη στιγμή, να σώσει την πατρίδα από την τρικυμία του Ιμπραήμ.
Θα μπορούσε κανείς να αναπτύξει πολλά αναλύοντας ανάλογες μάχες, στις οποίες ο Κολοκοτρώνης ανέδειξε τη στρατηγική του προσωπικότητα.
Δεν θα πω παρά δυο κουβέντες, γιατί δεν έχουμε και χρόνο. Η επιλογή της μάχης των Δερβενακίων και μόνο αν αναλυθεί, αναδεικνύει, κύριε Υπουργέ, το στρατηγικό πνεύμα του Κολοκοτρώνη. Ο Μέγας Αλέξανδρος μεταξύ των άλλων του στρατηγικών χαρακτηριστικών είχε την ειδική ικανότητα να αντιλαμβάνεται τις αχίλλειες αδυναμίες της εχθρικής παρατάξεως από το Γρανικό μέχρι τα Γαυγάμηλα. Έκανε ορθή επιλογή του κρίσιμου σημείου που θα έδινε τη μάχη. Ο Κολοκοτρώνης με τα Δερβενάκια, κύριε Ζαφειρόπουλε ?και ευχαρίστως να συνεννοηθούμε να έλθω να σας αναπτύξω με σχεδιαγράμματα και με διαγράμματα, τη μάχη των Δερβενακίων από στρατηγική πλευρά, τι γενικότερο αντίκτυπο είχε η μάχη αυτή και πόσο, καθ? όλη τη διάρκεια και των αποφράδων στιγμών- τροφοδότησε τον πανελλήνιο αγώνα. 
Είναι λοιπόν μία έκφραση συνείδησης ιστορίας η σημερινή ψήφιση της προτάσεως νόμου. Οι λαοί που θέλουν να επιβιώσουν αναλογίζονται και συνειδητοποιούν την ιστορία τους. Αν τα παραλεληθότα μνημονεύσεις, άμεινον περί των μελλόντων βουλεύσεις. 
Εκείνοι που θυμούνται την ιστορία τους αξιοποιούν γονίμως το παρόν και προγραμματίζουν προοπτικώς και ελπιδοφόρως το μέλλον. Ο σεβασμός στην ιστορία και την παράδοση αποτελεί τη μεγαλύτερη εθνική μας δύναμη.
Μέσα σε αυτό το πνεύμα αισθάνομαι και ιδιαίτερη χαρά γιατί σήμερα ενώνουμε πατριωτικά το Κοινοβούλιο. Το Κοινοβούλιο ενώνει τη φωνή και την καρδιά του απέναντι στην ιστορία, απέναντι στην προσφορά ενός Θεόδωρου Κολοκοτρώνη!
Σας ευχαριστώ.
(Χειροκροτήματα)
ΠΡΟΕΔΡΕΥΩΝ (Παναγιώτης Σγουρίδης): Ο κ. Δαβάκης έχει το λόγο.
ΑΘΑΝΑΣΙΟΣ ΔΑΒΑΚΗΣ: Κύριοι συνάδελφοι, πρέπει από όλους μας να εξαρθεί η πρωτοβουλία του συναδέλφου κ. Ζαφειρόπουλου σχετικά με την πρόταση νόμου που συζητάμε, μια πρόταση νόμου, η οποία έχει σκοπό να ανασυστήσει τον ιστορικό ιστό μνήμης της Πελοποννήσου, της κοιτίδας της Ελληνικής Επανάστασης, χωρίς βέβαια να υπολείπονται όλα τα διαμερίσματα της χώρας εκείνη την περίοδο. 
Αυτό, όμως, που υπήρξε στην Πελοπόννησο είναι βέβαιο ότι αποτέλεσε τη βάση πάνω στην οποία στηρίχθηκε η υπόθεση που λέγεται «Ελληνική Επανάσταση», μια υπόθεση, η οποία δεν είναι απλή συρραφή ιστορικών γεγονότων, μια υπόθεση, η οποία ?κατά την προσωπική μου άποψη- δεν είχε ούτε πρωτεργάτες ούτε κεντρικές φυσιογνωμίες.
Αγαπητοί συνάδελφοι, θεωρώ ότι η μετέπειτα ιστοριογραφία ανέλυσε, συνέστησε είτε αγιογραφικά είτε δαιμονολογικά ορισμένα πρόσωπα, όπως στη συγκεκριμένη περίπτωση το Θεόδωρο Κολοκοτρώνη.
Όμως, από την άλλη μεριά, πέρα των επαίνων και της θετικής στάσης που όλοι πρέπει να κρατήσουμε στην πρωτοβουλία του συναδέλφου κ. Ζαφειρόπουλου, θέλω να τοποθετήσω τα πράγματα από τη δική μου άποψη, όπως πιστεύω ότι έγιναν και όπως θεωρώ ότι έχουν ?κατά κάποιο τρόπο- υποτιμηθεί.
Ο συνάδελφος κ. Ζαφειρόπουλος στην υποστήριξη της προτάσεώς του είπε ότι ο Θεόδωρος Κολοκοτρώνης δεν έχει τιμηθεί όπως θα έπρεπε. Πιστεύω ότι το πλέον τιμημένο πρόσωπο από τη σύσταση του ελληνικού κράτους μετά το Πρωτόκολλο του Λονδίνου μέχρι και σήμερα είναι ο Θεόδωρος Κολοκοτρώνης. Δεν πιστεύω ότι υπάρχει μεγαλύτερο πεδίο τιμής γι? αυτόν τον ηγέτη, γι? αυτήν την ιστορική μορφή απ? ό,τι το νεότερο ελληνικό κράτος του έχει αποδώσει.
Πιστεύω ότι υπάρχουν άλλες κεντρικές φυσιογνωμίες -πρωτεργάτες πράγματι της Ελληνικής Επανάστασης- και περιοχές της χώρας μας, οι οποίες έχουν αφεθεί στη λήθη της ιστορίας, στις οποίες δεν έχει αποδοθεί ο δίκαιος ιστορικός έπαινος και στις οποίες μέχρι και σήμερα και διά των πρωτοβουλιών της Βουλής των Ελλήνων δεν έχει δοθεί η πρέπουσα ιστορική βαρύτητα και η πρέπουσα δίκαια, όπως είπα, τιμή της ιστορίας.
ΚΥΡΙΑΚΟΣ ΣΠΥΡΙΟΥΝΗΣ: ?φησα να τα πείτε εσείς, κύριε συνάδελφε. Συμφωνώ απόλυτα μαζί σας!
ΑΘΑΝΑΣΙΟΣ ΔΑΒΑΚΗΣ: Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Αφήστε και κανέναν άλλο να πει και κάτι παραπάνω. Όλα εσείς θα τα πείτε; Όλα εσείς θα τα βάζετε στην ιστορία, στρατηγέ;
ΑΘΑΝΑΣΙΟΣ ΔΑΒΑΚΗΣ: Οι διακοπές από το Προεδρείο επιτρέπονται;
ΠΡΟΕΔΡΕΥΩΝ (Παναγιώτης Σγουρίδης): Προστατεύω τις ιδέες σας, διότι ο κ. Σπυριούνης θέλει να καρπωθεί και αυτήν την ιδέα, ότι δηλαδή πρέπει να τιμηθούν και άλλοι και άφησε να τα πείτε εσείς!
(Γέλωτες στην Αίθουσα)
ΚΥΡΙΑΚΟΣ ΣΠΥΡΙΟΥΝΗΣ: Με αδικείτε! Δεν με ψηφίζουν στη Μάνη!
ΑΘΑΝΑΣΙΟΣ ΔΑΒΑΚΗΣ: Μία ?αν όχι η πρώτη- περιοχή, ιστορική και κυρίως πολεμική δύναμη της εποχής εκείνης, για την οποία μιλάμε, είναι η περιοχή της Μάνης. Πρόκειται για μια περιοχή, η οποία την κρίσιμη εκείνη περίοδο που γίνονταν τα γεγονότα στην Ήπειρο με τον Αλή Πασά -και που κατά θεία ιστορική συγκυρία έφυγε ο Χουρσίτ από την Πελοπόννησο για να πάει να καταστείλει το κίνημά του- μπορούσε τότε να συγκροτήσει πάνω από δύο χιλιάδες ένοπλους στρατιώτες με κυρίαρχη, με ιστορική και μαρτυρική ?θα έλεγα- ηγετική μορφή τον Πέτρο Μαυρομιχάλη.
Πρόκειται για μία προσωπικότητα που δυστυχώς εξαιτίας άλλων μετέπειτα γεγονότων ?και εννοώ τη δολοφονία του Καποδίστρια- έχουν ξεχάσει πολλοί και σε αυτήν την Αίθουσα, να μνημονεύουν. 
Εάν δεν υπήρχε ο Πέτρος Μαυρομιχάλης, εάν δεν υπήρχε η μεγάλη πολεμική μηχανή της εποχής που ήταν η Μάνη ως βάση και ως εστία της Επανάστασης, θεωρώ ότι η Επανάσταση του 1821 θα ήταν ένα ακόμα επαναστατικό κίνημα στη σειρά των επαναστατικών κινημάτων από το 1500 περίπου μέχρι σήμερα. 
Κυρίες και κύριοι συνάδελφοι, θεωρώ ότι ο Θεόδωρος Κολοκοτρώνης πράγματι υπήρξε πολεμική και θα έλεγα ηγετική φυσιογνωμία αλλά τότε προσκολλούμενος στις δυνάμεις των Μανιατών απελευθέρωσε την Καλαμάτα. 
( Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ ) 
Στη Μάνη κατέφυγε ο Θεόδωρος Κολοκοτρώνης διωκόμενος από τους ?γγλους στη Ζάκυνθο, προκειμένου να ξεκινήσει το μεγάλο εγχείρημα, το ιερό, το εθνικό εγχείρημα της Επανάστασης του 1821.
ΚΥΡΙΑΚΟΣ ΣΠΥΡΙΟΥΝΗΣ: Στο μονίμως ελεύθερο κύτταρο.
ΑΘΑΝΑΣΙΟΣ ΔΑΒΑΚΗΣ: Το «μονίμως ελεύθερο κύτταρο» λόγω του ιδιαίτερου, ιδιόμορφου διοικητικού καθεστώτος το οποίο υπήρχε και το μονίμως ελεύθερο κύτταρο λόγω και της ομοιογένειας των πολιτών του, των Μανιατών και της ψυχολογικής και ηθικής υποστάσεως των ανθρώπων της.
Αυτό που είχε πει ο εθνικός μας ποιητής Διονύσιος Σολωμός πρέπει πάντοτε να το έχουμε σαν προμετωπίδα, σαν φάρο στις όποιες επιλογές μας. «Το έθνος πρέπει να θεωρεί εθνικό ό,τι είναι αληθές». Και πιστεύω ότι αληθές είναι ότι ο Πέτρος Μαυρομιχάλης και όλη η οικογένειά του και όλοι οι Μανιάτες ήταν εκείνοι που έδωσαν τους εαυτούς τους παρανάλωμα του πυρός στο βωμό της ελευθερίας. 
Δεν πιστεύω ότι έχει τιμηθεί ο Πέτρος Μαυρομιχάλης και η Μάνη όπως θα τους άρμοζε. Δεν πιστεύω ότι η σειρά αυτή των εθνικών μορφών της ακραίας αυτής περιοχής της πατρίδας μας, της Μάνης έχει τιμηθεί με τον τρόπο που θα έπρεπε και από τη Βουλή των Ελλήνων. Πρόσφατα γιορτάσαμε στη Βουλή των Ελλήνων με την πολύ σωστή επιλογή του Προέδρου της Βουλής τα εκατόν ογδόντα χρόνια από την Ελληνική Επανάσταση. Και τα αναμνηστικά μετάλλια τα οποία εξέδωσε η Βουλή φέρουν πέραν του Θεόδωρου Κολοκοτρώνη και άλλες μορφές και δεν φέρουν τη μορφή του Πέτρου Μαυρομιχάλη, του αρχιστράτηγου του Αγώνα, του πρώτου που έστειλε επιστολή στις ξένες δυνάμεις για την επανάσταση του 1821, εκείνου που χωρίς την παρουσία του και χωρίς την ηγετική του μορφή και δύναμη δεν θα μπορούσε πιστεύω ?και δεν το πιστεύω μόνο εγώ, το πιστεύουν και έγκριτοι ιστορικοί- να ξεκινήσει η Ελληνική Επανάσταση.
Ο Θεόδωρος Κολοκοτρώνης είναι παιδί του Αγώνα, είναι μια ηγετική σαφέστατα μορφή του αγώνα. Έμαθε τον πόλεμο στο βουνό, έμαθε τον πόλεμο με το «κλεφτικό» όπως έλεγαν τότε σύστημα και πιστεύω ότι χωρίς το Θεόδωρο Κολοκοτρώνη αλλά και χωρίς τους ηγήτορες της εποχής, τους οποίους χρειαζόταν τότε η Ελληνική Επανάσταση δεν θα μπορούσε να στηθεί αυτή η υπόθεση που λέγεται «Ελληνική Επανάσταση».
Επανέρχομαι κλείνοντας και λέω ότι η Ελληνική Επανάσταση είναι και οι ξυπόλητοι που ανέφερε ο κ. Κοσιώνης είναι και οι Κολοκοτρωναίοι, είναι και οι Μαυρομιχαλαίοι, είναι οι ηγήτορες όλης αυτής της υπόθεσης, όλου αυτού του εγχειρήματος. Πιστεύω όμως ότι αρκετά τιμήθηκε ο Θεόδωρος Κολοκοτρώνης και πρέπει να συνεχίσει να τιμάται σήμερα στην Ελλάδα. Πιστεύω όμως ότι περιμένουν και άλλες μορφές και πρέπει επιτέλους να συσταθεί ένα ίδρυμα αυτών των αδικημένων ιστορικών μορφών της επαναστάσεως. Προτείνω, λοιπόν, στο μέλλον να συζητήσουμε για τη σύσταση ιδρύματος των αδικημένων ιστορικών μορφών της Ελληνικής Επανάστασης. 
Σας ευχαριστώ.
( Χειροκροτήματα απ? όλες τις πτέρυγες )
ΠΡΟΕΔΡΕΥΩΝ (Κωνσταντίνος Βρεττός): Ο κ. Γεώργιος Δασκαλάκης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Εκατόν πενήντα δύο Μαυρομιχαλαίοι φονεύθησαν στις μάχες. 
ΓΕΩΡΓΙΟΣ ΔΑΣΚΑΛΑΚΗΣ: Στρατηγέ μου, τις στρατηγικές ικανότητες του Κολοκοτρώνη που είναι αυταπόδεικτες νομίζω και τις γνωρίζουν όλοι και την ιστορία εκείνης της εποχής ότι την καταγράψατε. Υπάρχουν και άλλοι ακόμα πιο κατάλληλοι που στα πλαίσια του Ιδρύματος θα την ολοκληρώσουν και θα την επεξεργαστούν και αντικειμενικά θα τη διατυπώσουν για τις επόμενες γενιές.
Όμως, ένιωσα την υποχρέωση -σαν Έλληνας, όχι σαν Αρκάς- να πάρω το λόγο για δύο, τρία λεπτά, γιατί φυσιογνωμίες σαν τον Κολοκοτρώνη δεν αφορούν μόνο την Πελοπόννησο ή την Αρκαδία, αλλά όλη την Ελλάδα, όλον τον Ελληνισμό, όπου και αν υπάρχει.
Είναι γνωστό ότι πάρα πολλοί στο εξωτερικό, αλλά και εδώ κάποιοι ιδιότυποι και ιδιόρρυθμοι διεθνιστές στα πλαίσια της παγκοσμιοποίησης, ειρωνεύονται εμάς τους Έλληνες ότι ζούμε με τη δόξα των προγόνων μας, ασχολούμαστε μόνο με τους προγόνους μας και ξεχνάμε τη δημιουργική μας προσφορά για το μέλλον. Πρέπει να θυμηθώ μία ρήση προηγούμενου Προέδρου της Δημοκρατίας ότι οι Έλληνες είμαστε «ανάδελφος λαός». Αυτό είναι πραγματικότητα. Αν υπήρξαμε ανά τους αιώνες, υπήρξαμε γιατί σεβαστήκαμε την ιστορία μας, την παράδοσή μας, τον πολιτισμό μας και δημιουργούσαμε και πολιτισμό. 
Αυτές οι προϋποθέσεις είναι προϋποθέσεις επιβίωσης ενός ανάδελφου λαού, μέσα σ? αυτόν τον κόσμο, μέσα στο γίγνεσθαι κάθε φορά και στις αλλαγές που επέρχονται σε φυσιογνωμίες ανθρώπων, τόπων και λαών.
Γι? αυτό, λοιπόν, αντιμετωπίζω και εγώ θετικά ?αλίμονο, άλλωστε- τέτοιες πρωτοβουλίες που μπορούν με την ολοκλήρωση του Ιδρύματος να προσφέρουν, όπως είπαμε προηγουμένως, σε μία αντικειμενική αποτύπωση των γεγονότων και σε αντικειμενικούς χαρακτηρισμούς των ιστορικών προσώπων που έδρασαν εκείνη την εποχή, αλλά και λίγο πριν και λίγο μετά, γιατί έτσι και αλλιώς η Επανάσταση του 1821 ήταν ένας εθνικοαπελευθερωτικός αγώνας. 
Έχουν γίνει ξανά στην Ελλάδα τέτοιοι αγώνες, εκ των οποίων άλλοι έχουν δικαιωθεί, άλλοι έχουν προδοθεί. Η ουσία είναι, όμως, ότι οι Έλληνες ρέπουν και έλκονται ?και καλά κάνουν, γιατί αυτά είπαμε ότι είναι ζητήματα επιβίωσης- από διαδικασίες και επαναστατικές πράξεις που τους κρατάνε υπερήφανους, ελεύθερους και δημοκρατικούς.
Κατά τη δική μου ταπεινή γνώμη, ο Κολοκοτρώνης ήταν ένας πολύ μαζικός ηγέτης. Είχε μία τεράστια δύναμη να ξεσηκώνει, να εμπνέει και να πείθει, γιατί ήταν και αυθόρμητος και είχε και στρατηγική σκέψη. Επίσης, ήταν απλός και μπορούσε να επικοινωνεί. Είναι σημαντικό να μπορεί να επικοινωνεί ένας ηγέτης με το λαό, με αυτούς που διοικεί και, εν πάση περιπτώσει, να μπορεί να συνεννοείται βλέποντάς τους στα μάτια. Πράγμα που σε μερικές περιπτώσεις λείπει σήμερα.
Επίσης, κατά τη δική μου ταπεινή γνώμη, υπάρχει για τον Κολοκοτρώνη ένα μεγάλο ζήτημα. Σε ιστορικές εποχές αναδείχθηκαν και αναδεικνύονται ηγέτες, αλλά και την ιστορία και τις επαναστάσεις τις δημιουργούν και τις επιβάλλουν ηγέτες. Πολλές φορές, χάνονται αγώνες, γιατί είναι μικροί, λίγοι, ανεπαρκείς οι ηγέτες. Ο Κολοκοτρώνης, λοιπόν, αναδείχθηκε πράγματι στα πλαίσια της Επανάστασης του 1821. Η δική μου άποψη είναι, όμως, ότι πρέπει να διερευνηθεί, η προσφορά του Κολοκοτρώνη ιδιαίτερα μετά την κάθοδο του Ιμπραήμ, γιατί ίσως να μην είχε ολοκληρωθεί ?και μάλλον δεν θα είχε ολοκληρωθεί- η Επανάσταση του 1821, με όλα τα αποτελέσματα που είχαμε.
Βεβαίως, όπως συνήθως συμβαίνει, ο Κολοκοτρώνης πλήρωσε το τίμημα. Οι μεγάλοι στην Ελλάδα πληρώνουν. Ποιος δεν ξέρει στο Ναύπλιο τη φυλακή του Κολοκοτρώνη, εκείνο το μπουντρούμι;
Αυτά ήθελα να πω. Με την ευκαιρία, κύριε Πρόεδρε, θα ήθελα να προσθέσω -ελπίζω να ενημερώσετε και τον Πρόεδρο της Βουλής- ότι υπάρχει ένα έλλειμμα, αν δεν κάνω λάθος, στα πλαίσια του Κοινοβουλίου και της τιμής που οφείλουμε σε πρόσωπα που έχουν προσφέρει. Αναφέρομαι στον Αλέξανδρο Παπαναστασίου.
Αυτός ο μεγάλος Έλληνας, ο μεγάλος μεταρρυθμιστής, ο μεγάλος οραματιστής δεν έχει τιμηθεί, όπως θα έπρεπε να έχει τιμηθεί. Θα πω για όσους ελάχιστα έχουν ασχοληθεί με την ιστορία, την προσφορά και την παρουσία αυτού του Έλληνα ότι ναι μεν κατήγετο από Λεβίδι της Αρκαδίας, αλλά δεν τιμήθηκε από τους Αρκάδες. Τιμήθηκε στη Θεσσαλονίκη και στις άλλες περιοχές της χώρας.
Έτσι, όμως, συμβαίνει κανείς ραγιάς στον τόπο του. Όλοι το ξέρουμε λίγο-πολύ και το έχουμε νιώσει στο πετσί μας, αλλά αυτό δεν είναι το πρόβλημα. Το πρόβλημα είναι ότι η χώρα χρειάζεται να αναδεικνύει τέτοιες φυσιογνωμίες, για να διδασκόμαστε από αυτούς, για να μελετούμε το έργο τους και για να συνειδητοποιούμε τι σημαίνει επαναστάτης μεταρρυθμιστής και όχι μόνο επαναστάτης των όπλων και των βουνών.
Κύριε Πρόεδρε, εγώ προτείνω για όλους αυτούς τους λόγους να τιμήσουμε τον Αλέξανδρο Παπαναστασίου. Κάποια στιγμή είχα στείλει και μία επιστολή στον αείμνηστο Ιωάννη Αλευρά, τον τότε Πρόεδρο της Βουλής, το σεβαστό μου μπάρμπα-Γιάννη, αλλά δυστυχώς δεν έγινε κάτι. Ίσως δεν πρόφθασε τότε, ίσως άλλαξε η σύνθεση του Προεδρείο, γιατί δεν θυμάμαι να σας πω ποια εποχή ήταν. 
Εγώ σήμερα επαναφέρω αυτό το θέμα και ελπίζω ο κύριος Πρόεδρος της Βουλής, το Προεδρείο και όλοι μας να τον τιμήσουμε όχι με ένα πολιτικό μνημόσυνο, αλλά με μία ουσιαστική εκδήλωση. Δεν λέω ίδρυμα ή άγαλμα, γιατί έχουμε γεμίσει αγάλματα, αλλά εν πάση περιπτώσει κάτι πρέπει να γίνει.
Ευχαριστώ πολύ.
(Χειροκροτήματα)
ΠΡΟΕΔΡΕΥΩΝ (Κωνσταντίνος Βρεττός): Ο Υφυπουργός Πολιτισμού, ο κ. Γιώργος Λιάνης, έχει το λόγο.
ΠΑΝΑΓΙΩΤΗΣ ΚΟΣΙΩΝΗΣ( Ε΄ Αντιπρόεδρος της Βουλής): Και κάτι για τη Φλώρινα.
ΓΕΩΡΓΙΟΣ ΛΙΑΝΗΣ (Υφυπουργός Πολιτισμού): Όχι παρακολούθησα άναυδος τον πελοποννησιακό αγώνα.
Κύριε Πρόεδρε, κυρίες και κύριοι συνάδελφοι, νομίζω πως σπάνια ?τουλάχιστον στη δική μου δεκαπενταετή θητεία στη Βουλή δεν συνέβει- μπορεί κανείς να συναντήσει μία τέτοια εμπνευσμένη πρωτοβουλία ενός συναδέλφου. Μιλώ για τον Βουλευτή, τον κ. Ιωάννη Ζαφειρόπουλο, ο οποίος με την εμπνευσμένη πρόταση που έκανε, κατάφερε να πάρει σχεδόν όλο το Σώμα με το μέρος του.
Κύριοι συνάδελφοι, είναι φανερό ότι στην Επιτροπή Μορφωτικών Υποθέσεων, στην οποία ο κ. Ζαφειρόπουλος υπήρξε εξαίρετος Πρόεδρος για ένα μακρύ χρονικά διάστημα, γίνεται μία δουλειά αποδοτική, με τις αναγκαίες υπερβάσεις που είναι απαραίτητες στα μεγάλα εθνικά μας θέματα. Αυτό το σημερινό θέμα της προτάσεως νόμου για την ίδρυση ιδρύματος μελετών με την επωνυμία «Θεόδωρος Κολοκοτρώνης, ο Γέρος του Μοριά» είναι ένα σημαντικό εθνικό θέμα.
Ο Υπουργός Πολιτισμού, ο κ. Ευάγγελος Βενιζέλος, είχε τονίσει στην επιτροπή ότι θεωρεί ευεργετικές ακόμα και τις αναγκαίες επιφυλάξεις που εκφράστηκαν εκεί. Θα έλεγα ότι σήμερα αυτές οι επιφυλάξεις εκφράστηκαν πολύ πιο ήπια.
Είναι αληθές ότι η μελέτη της ιστορίας, αλλά και η ιδεολογική και πολιτική της χρήση ζητούν από εμάς ενίοτε να σκεπτόμαστε με καχυποψία. Πρέπει στην πράξη να αποδεικνύονται όσα κινούνται στο πεδίο της έρευνας και της μελέτης, στο πεδίο των συμβολισμών ή των ιδεολογικών χρήσεων. 
Θα ήθελα να επαναλάβω μερικές από τις εύστοχες παρατηρήσεις του κυρίου Υπουργού, ότι δηλαδή ξεκινάμε με καλούς οιωνούς, τους οποίους πρέπει να εντάξουμε στο κείμενο του νόμου με τη μορφή κάποιων ρητρών ή με τη μορφή κάποιων νομοθετικών εξουσιοδοτήσεων, για να μπορεί η διοίκηση να ρυθμίζει καίρια αυτά τα θέματα στο μέλλον. 
Θα πρέπει να μπορεί η πολιτική να ατενίζει κατά πρόσωπο συχνά την ιστορία και τη φιλοσοφία. Είναι απολύτως θεμιτό να υπάρχουν σε αυτές τις ενατενίσεις διαφορετικές οπτικές, κάτι το οποίο είδαμε και σήμερα. Δεν θα ήταν και το καλύτερο να υπάρχει πάντοτε μία ενιαία αντίληψη και μία οπτική. 
Αναφέρω σε αυτό το σημείο αυτολεξεί τις παρατηρήσεις του κ. Βενιζέλου, γιατί είναι σημαντικές: «Η πολιτική, άλλωστε, είναι η ιστορία εν τω γίγνεσθαι και όποιος κάνει πολιτική, χωρίς να έχει συνείδηση της ιστορίας, είναι καταδικασμένος να οδηγηθεί σε λάθη ή, ακόμα χειρότερα, σε επανάληψη καταστάσεων οι οποίες από ένα σημείο και πέρα λειτουργούν αμείλικτα».
Η αλήθεια είναι ότι η σχολική μας ιστορία είναι δέσμια πολλών ιδεολογικών στερεοτύπων σε αυτά τα θέματα. Ο πυρήνας της ιστορίας του νεοελληνικού κράτους, που είναι τα προηγηθέντα από την Επανάσταση του 1821, η ίδια η Επανάσταση και τα πρώτα χρόνια της λειτουργίας του νεοελληνικού κράτους προσφέρονται σε παρεξηγήσεις και πολλές φορές ανοίγουν πληγές, οι οποίες κατ? ουσίαν δεν έχουν κλείσει ποτέ.
Όλα τα προβλήματα που αντιμετωπίζουν το κράτος και η κοινωνία έχουν εμφανιστεί κατά ένα διαφανή και ευανάγνωστο τρόπο ήδη από την έναρξη της Επανάστασης του 1821. Όλα τα χαρακτηριστικά της σύστασης του ελληνικού κράτους και της κοινωνίας, που μας απασχολούν σε πολύ μεγάλο βαθμό και τώρα, έχουν διαμορφωθεί πριν από το τέλος της Επανάστασης του 1821. Όλα αυτά τα μεγάλα θέματα, που απασχολούν αδιάκοπα και σταθερά την ελληνική κοινωνία και την ελληνική πολιτική, από τη συγκρότηση του ελληνικού κράτους μέχρι σήμερα, διαμορφώνονται είτε εν σπέρματι είτε και με έναν πιο ολοκληρωμένο τρόπο κατά τη διάρκεια της επαναστάσεως της ανεξαρτησίας. 
Έχει πολύ μεγάλη σημασία να συζητούμε απροκατάληπτα γύρω απ? αυτά τα θέματα. Αυτό έγινε σήμερα εδώ, γιατί έμβλημά μας είναι πάντα η καταλυτική ρήση ότι «εθνικόν είναι ό,τι είναι αληθές». Γι? αυτό, η ύπαρξη ιδρυμάτων που ασχολούνται με τέτοια θέματα μόνο θετικά μπορεί να λειτουργήσει και μόνο οφέλη μπορεί να προσκομίσει στη χώρα.
Είναι λογικό να «προικοδοτούμε» με τέτοια ιδρύματα την ελληνική περιφέρεια. Αυτό είναι άλλη μία θαυμάσια πρωτοβουλία. Είναι εξαιρετικά θαρραλέα η ιδέα για ένα Βουλευτή της Ηλείας, ο οποίος όμως έχει συνείδηση του εθνικού του ρόλου και της ευθύνης του, να προτείνει ως έδρα του ιδρύματος την Αρκαδία, η οποία πλέον, ως έδρα του Πανεπιστημίου Πελοποννήσου και ειδικότερα ως έδρα του τμήματος Ιστορίας που λειτουργεί εκεί, θα μπορέσει να τροφοδοτήσει αυτό το ίδρυμα με ερευνητικά στελέχη και με μέλη της διοίκησης και να σηκώσει ένα πολύ μεγάλο βάρος από την έρευνα για τη μελέτη που πρόκειται να γίνει.
Κύριοι συνάδελφοι, δεν υπάρχει καμία αμφιβολία ότι ο Θεόδωρος Κολοκοτρώνης, μαζί με το Γεώργιο Καραϊσκάκη, είναι οι γοητευτικότερες φυσιογνωμίες του πατριωτικού μας αγώνα. Δε λέω ότι είναι οι ηρωικότερες, γιατί ήρωες υπήρξαν πάρα πολλοί και δεν μπορεί κανείς να τους διαβαθμίσει εύκολα. Όμως, σίγουρα είναι οι γοητευτικότερες φυσιογνωμίες και σίγουρα είναι αυτές που «σφράγισαν» την επανάσταση με τη «σφραγίδα» της νίκης. Αξίζει να διαβάσει κανείς τα προλεγόμενα του Γεωργίου Τερτσέτη, για να αντιληφθεί για ποια μεγάλη φυσιογνωμία μιλάμε.
Θα έλεγα ότι σήμερα κι εγώ παρακολούθησα αυτόν τον πάρα πολύ ωραίο αγώνα, τον «εμφύλιο», τον «πελοποννησιακό», όπου ερίζουν οι Βουλευτές για τις «δάφνες» του Κολοκοτρώνη κι αυτός είναι ένας πάρα πολύ ωραίος αγώνας. Μου άρεσε αυτός ο αγώνας που συνέβη σήμερα στην Αίθουσα.
Έξοχα περιέγραψαν τον Κολοκοτρώνη στην επιτροπή, αλλά και σήμερα ο κ. Ζαφειρόπουλος και η κ. Παπαδημητρίου, που έχει την τύχη και την τιμή να κατάγεται από το Ναύπλιο, αλλά και ο κ. Κουβέλης. Ο Κολοκοτρώνης ήταν ένας άλλος Μακρυγιάννης. Εδώ είναι το μόνο σημείο όπου θα διαφωνήσω με έναν άνθρωπο με τον οποίο σχεδόν πάντα συμφωνώ, τον αγαπητό συνάδελφο κ. Κοσιώνη. Για το Μακρυγιάννη δεν έχει γίνει λίγος λόγος στη χώρα, έχει γίνει πολύς λόγος και ακριβής λόγος. Αρκεί να ανατρέξει κανένας στις δοκιμές και να διαβάσει το έξοχο δοκίμιο του Σεφέρη, για να δει με πόση σοβαρότητα ένας σπουδαίος πνευματικός ηγέτης αυτής της χώρας αντιμετώπισε αυτό το μέγεθος. Αυτό είναι κάτι που δεν έχει συμβεί με άλλους άνδρες ανάλογου ύψους από την Επανάσταση του 1821.
Ο Γέρος του Μοριά ήταν ένας άνθρωπος που μιλούσε ορθά-κοφτά, «μαύρα και άσπρα», σταράτα, όπως μας τα έμαθε η μάνα μας. Ήταν ανιδιοτελής αγωνιστής. Θαύμαζε τους συναγωνιστές του που έπεσαν και ιδιαίτερα το Διάκο. «Το Διάκο τον επήρανε και στο σουβλί τον βάλανε και αυτός χαμογελούσε και τους έβριζε. Ποιοι εμείς και ποιοι εκείνοι! Ειρήνη στα κόκαλά του». Αυτές είναι φράσεις από έναν πάρα πολύ γενναιόφρονα άνδρα. 
Βρίσκω εξαίρετη την πρωτοβουλία του Προέδρου της Βουλής κ. Κακλαμάνη να προτείνει τη συνεργασία του υπό σύσταση ιδρύματος με το Ίδρυμα της Βουλής για τον κοινοβουλευτισμό και τη δημοκρατία. Αυτή είναι πραγματικά μία θαυμάσια ιδέα, που μπορεί να επιφέρει πάρα πολλούς καρπούς. Θα συμφωνήσω με την ευχή που εξέφρασε η κ. Παπαδημητρίου ότι θα πρέπει όλοι μας να προσπαθήσουμε να λειτουργήσει ομαλά και αποδοτικά αυτό το ίδρυμα. Τότε μόνο θα έχει σημασία.
Θα έλεγα ακόμα ότι η φωτιά και το τσεκούρι είναι ένας οδυνηρός συνειρμός, αν το σκεφτεί κανείς. Το κατάλαβα πάρα πολύ καλά, κύριε Κοσιώνη. Κατάλαβα και τι ξορκίσατε μ? αυτό, όμως είναι τελείως διαφορετικό στη μία περίπτωση και τελείως διαφορετικό στην άλλη. 
Με όλη την αγάπη και το σεβασμό που έχω στο Κομμουνιστικό Κόμμα Ελλάδος, ας μου επιτραπεί να πω ότι το «όχι» που δε λέει σήμερα είναι μία σημαντική πρόοδος. Όμως, θα μου επιτρέψετε να πω τι σημαίνει το «παρών». Με τον προβληματισμό και με τις ποικίλες απόψεις θα μπορούσατε να συμβάλετε πάρα πολύ αποφασιστικότερα σ? αυτήν την ιστορία. Το «παρών» ηχεί σαν μία απουσία, σαν υπεκφυγή σε κάτι κι εσείς «δεν το συνηθάτε», όπως θα έλεγε ο Μακρυγιάννης, ούτε να απουσιάζετε ούτε να υπεκφεύγετε.
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Το «παρών» δεν ερμηνεύεται έτσι, σαν «απών». ?λλο η πραγματικότητα, άλλο η ιστορία.
ΓΕΩΡΓΙΟΣ ΛΙΑΝΗΣ (Υφυπουργός Πολιτισμού): Εγώ έτσι το εξέλαβα. Εγώ το εξέλαβα ότι είναι μία αποφυγή απ? αυτό το «άλλο» και δεν μας έχετε συνηθίσει σε τέτοια, κύριε Κοσιώνη.
Τέλος, κύριοι συνάδελφοι, πολλά έχουμε να μάθουμε ακόμα για τον υπέροχο άνδρα που γεννήθηκε στις 3 του Απρίλη του 1770, τη Δευτέρα της Λαμπρής και έζησε μια ζωή μοναδική, γεμάτη από απίστευτα ανδραγαθήματα, αλλά και από απίστευτα ακραία και δραματικά γεγονότα, που είναι χρήσιμα στο έθνος και αξίζει να τα κρατάει ο καθένας μας στην προσωπική του κιβωτό. 
Ο Θεόδωρος Κολοκοτρώνης ήταν Κλέφτης, Αρματωλός, Φιλικός, Οπλαρχηγός, Στρατηγός, είναι η ψυχή της Επανάστασης του ΄21 και ο ακρογωνιαίος λίθος όπου στήθηκε η ελληνική λευτεριά. 
Η Κυβέρνηση δέχθηκε την πρόταση νόμου για την ίδρυση Εθνικού Ιδρύματος Μελετών «Θεόδωρος Κολοκοτρώνης, ο Γέρος του Μοριά» με πολύ μεγάλη εκτίμηση και θα κάνει τα πάντα να την αξιοποιήσει όπως της αξίζει, κυρίως με αξιοπρέπεια για το μεγάλο Έλληνα. Ευχαριστώ.
(Χειροκροτήματα)
ΠΡΟΕΔΡΕΥΩΝ (Κωνσταντίνος Βρεττός): Ο κ. Νεράντζης έχει το λόγο.
ΑΝΑΣΤΑΣΙΟΣ ΝΕΡΑΝΤΖΗΣ: Υπήρχε τον περασμένο αιώνα ένας Έλληνας σουρεαλιστής ποιητής, ο οποίος έχει διατυπώσει ένα στίχο, που, από την πολλή καμιά φορά και κακή επανάληψη δημιουργεί συνειρμούς. Λέει, λοιπόν, αυτός ο ποιητής: «Ε, καλά, τι δουλειά έχεις εσύ, στρατηγέ μου, ένας Υδραίος στη Λάρισα;».
Είναι η μόνη περικοπή, που δεν θα μπορούσε να απευθυνθεί στο Γιάννη το Ζαφειρόπουλο εδώ, διότι ο Κολοκοτρώνης υπήρξε μεν Αρκάς, ο Ζαφειρόπουλος όμως είναι και Πελοποννήσιος, είναι και βαθύτατα Έλληνας και κυρίως είναι υπεύθυνος πολιτικός, ο οποίος έχει αποδείξει και έχει επιδείξει επί σειρά ετών αυτήν τη συνέπεια και αυτήν την ευαισθησία του.
Όπως και να το κάνουμε είμαστε ένα κράτος ελλειμμάτων και πλημμελημάτων. Πώς γιορτάζουμε και πώς τιμούμε, άραγε, εμείς τους ήρωες στην Ελλάδα ή κάποιες άλλες εξέχουσες προσωπικότητες; Τους ανεγείρουμε έναν ανδριάντα. Έναν ανδριάντα, ο οποίος πολλές φορές δεν μοιάζει μέσ? το πρωτότυπο ?αυτό αφορά κακή εκτέλεση- έναν ανδριάντα ο οποίος εγκαταλείπεται εκεί επί σειρά ?σειρά μακρών ετών χωρίς την παραμικρή συντήρηση, έναν ανδριάντα ο οποίος εικονίζει ένα πρόσωπο, το οποίο αν έχει πρωταγωνιστήσει προ πολλών ετών δεν είναι αναγνωρίσιμο από κανέναν εκ των νεοτέρων. 
Είναι παροιμιώδεις οι απόψεις διαφόρων μαθητών επαρχιακών κυρίως γυμνασίων και λυκείων, που επισκέπτονται την Αθήνα και όταν ερωτώμενοι προ του ανδριάντος του Κολοκοτρώνη «ποιος είναι αυτός;», δίνουν τις πιο απερίγραπτες στην κυριολεξία απαντήσεις. Αυτός, λοιπόν, είναι ο τρόπος, με τον οποίο μέχρι τώρα όταν απεφάσιζε το ελληνικό κράτος να τιμήσει κάποιον διακεκριμένο συμπατριώτη μας, νεότερο ή σημερινό, έτσι τον επέλεγε με αυτόν τον ανδριάντα. Αλλά ο ήρωας δεν είναι τίποτε άλλο, παρά μίμηση. Και ναι μεν εδώ μακάρι να μη χρειαστεί ποτέ να μιμηθούμε τις πολεμικές ικανότητες του Θεόδωρου Κολοκοτρώνη, αλλά είναι ανάγκη πάντοτε να ακολουθούμε τον εθνικό του σχεδιασμό, την εθνική του συλλογή και περισυλλογή, είναι ανάγκη να συγκεντρώσουμε τα στοιχεία που συνθέτουν το βίο του, να τον διυλίσουμε, μήπως και μπορέσουμε από αυτά να συναγάγουμε συμπεράσματα κρίσιμα και χρήσιμα για την πορεία αυτού του κράτους. Ε, αυτή, λοιπόν, την κρατική διαχρονικώς αφασία ήρθε να αναταράξει, ευτυχώς, η πρόταση νόμου του φίλου μας και συναδέλφου μας του Γιάννη του Ζαφειρόπουλου, για τον οποίο νομίζω ότι πρέπει να είμαστε ευγνώμονες.
Η συμμετοχή του Κολοκοτρώνη στον εθνικοαπελευθερωτικό αγώνα δεν ήταν απλώς σημαντική. Ήταν και πολυσήμαντη. Ήταν ο πολέμαρχος, ήταν ο στρατηγός, ήταν κυρίως αυτός που εισέπραξε το πολύτιμο τίμημα των ανιδιοτελών υπηρεσιών του. Φυλακίστηκε στο Ανάπλι. Αυτή είναι η μοίρα των Ελλήνων που προσφέρουν ή τουλάχιστον ήταν, ας ελπίσουμε, μέχρι τώρα.
Η πρόταση είναι επαινετή. Η σύνδεσή της με το Ίδρυμα αυτό της Βουλής που υπάρχει, είναι εξίσου σημαντική, διότι δείχνει τις προεκτάσεις αυτής της προτάσεως. Οι υπόλοιπες ρυθμίσεις που περιλαμβάνει μέσα είναι και αυτές λειτουργικές και τις βρίσκω χρηστικές.
Δεν συμφωνώ με τις επιφυλάξεις του ΚΚΕ. Το εάν αυτό το Ίδρυμα μπορεί να περπατήσει, είναι ένα θέμα που αφορά όλους μας, που θα εφαρμόσουμε αυτήν την πρόταση νόμου, όταν καταστεί νόμος διά της ψήφου του Κοινοβουλίου. Και είναι κάτι, για το οποίο πρέπει να προσπαθήσουμε.
Το αν αυτή η πρόταση με το να γίνει νόμος αποτελέσει προηγούμενο και για άλλες περιπτώσεις, πολύ καλά θα κάνει να δημιουργήσει προηγούμενο εάν αξίζει. Ας μην ξεχνούμε το άρθρο 1. Είναι σαφές. Ιδρύεται Ίδρυμα με σκοπό τη συγκρότηση και υλοποίηση μιας εθνικής στρατηγικής για τη συστηματική έρευνα και μελέτη των εθνικοαπελευθερωτικών αγώνων των Ελλήνων και ιδιαίτερα της Ελληνικής Επανάστασης. Αγκαλιάζει, λοιπόν, όλους ανεξαιρέτως τους εθνικοαπελευθερωτικούς αγώνες των Ελλήνων αυτή η πρόταση, αγκαλιάζει προφανώς και αναφέρεται άμεσα και ρητά στην εξέγερση του 1821 και ασφαλώς σαν ένα δείγμα κλασσικό και με λαϊκή αποδοχή αναγνωρίζει τον Κολοκοτρώνη ως έναν από αυτούς τους αυτουργούς εκείνου του έτους. 
Για όλα αυτά η Νέα Δημοκρατία δεν μπορεί παρά να είναι χωρίς την παραμικρή επιφύλαξη υπέρ αυτής της προτάσεως νόμου και να συγχαρεί τον πατέρα αυτής της προτάσεως, τον εκλεκτό συνάδελφο Βουλευτή Ηλείας Γιάννη Ζαφειρόπουλο και επίσης να εκφράζει τα συγχαρητήριά της προς το Προεδρείο και την Κυβέρνηση, διότι έσπευσε να αποδεχθεί αυτήν την πρόταση με τις σημειολογικές κρίσεις που ακούσαμε και τώρα και στην επιτροπή. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Κύριε Ζαφειρόπουλε, έχετε το λόγο για να δευτερολογήσετε.
ΓΙΑΝΝΗΣ ΖΑΦΕΙΡΟΠΟΥΛΟΣ: Δεν θα δευτερολογήσω, τα είπε όλα ο κ. Νεράντζης. 
ΠΡΟΕΔΡΕΥΩΝ (Κωνσταντίνος Βρεττός): Το λόγο έχει ο κ. Κοσιώνης. 
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Δεν ξέρω μερικές φορές -και δεν το λέω με την κακή έννοια- μας πιάνει αυτή η εθνική ομοψυχία. Υπάρχουν θέματα για τα οποία έχει κανείς διαφορετικές πολιτικές και ιδεολογικές απόψεις και, κύριε Νεράντζη, θα μου επιτρέψετε να πω και διαφορετικές εμπειρίες. 
ΑΝΑΣΤΑΣΙΟΣ ΝΕΡΑΝΤΖΗΣ: Για τον Κολοκοτρώνη; 
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Δεν λέω για τον Κολοκοτρώνη. 
ΑΝΑΣΤΑΣΙΟΣ ΝΕΡΑΝΤΖΗΣ: Μα, γι? αυτόν μιλάμε.
ΠΑΝΑΓΙΩΤΗΣ ΚΟΣΙΩΝΗΣ (Ε? Αντιπρόεδρος της Βουλής): Ορισμένοι κάποια πράγματα δεν θέλουν να τα ακούνε. Επανέλαβα τρεις φορές ότι δεν έχει σχέση με τον Κολοκοτρώνη και για την ιστορία του και για άλλα. Δεν είναι έτσι όπως τα ερμηνεύετε.
Θυμήθηκα μια περίπτωση διαβάζοντας τα Πρακτικά τυχαία στο γραφείο μου του Αντιπροέδρου την περίοδο 1989-1993. Ήταν ένα τέτοιο θέμα, όπου υπήρχε εθνική ομοψυχία. Εγώ κράτησα τις επιφυλάξεις μου τότε. ?ρχισαν τότε και έλεγαν όλοι «μα, κύριε Κοσιώνη, μόνο εσύ;». Αφήστε με, είπα, να έχω τις επιφυλάξεις μου. Δεν θα πω το αντικείμενο της συζήτησης, αλλά θα πω ότι το θέμα αυτό είναι από τα θέματα ντροπής σήμερα. Όχι εδώ, γενικά από την εξέλιξή του. Αποδείχτηκε ότι οι επιφυλάξεις μου ήταν δικαιολογημένες. Δεν καταφέρομαι εναντίον κάποιου και κυρίως δεν λέω τίποτα για τον Κολοκοτρώνη. Υπάρχει μία προσωποποίηση η οποία φάνηκε και σήμερα, παρότι εμφανίστηκαν επιμέρους απόψεις. 
Το δεύτερο που θα ήθελα να πω αφορά το Γιάννη Ζαφειρόπουλο. Μόνο από εμένα δεν άκουσε επαίνους. Το εάν έχει κανείς για την τοποθέτηση ενός συναδέλφου κάποια αντίληψη, η οποία δείχνει ότι τον τιμάει, το αντιλαμβάνεται με τις κεραίες που διαθέτει ο ίδιος, αν τις διαθέτει. Εγώ δεν είμαι ποτέ υπέρ των δημόσιων επαίνων και δεν προσωποποιώ σε αντιθέσεις την πολιτική μου αντιπαράθεση. Επομένως, δεν σημαίνει ότι δεν έκανε καλώς που πήρε την πρωτοβουλία ο Γιάννης Ζαφειρόπουλος. Απλώς έχω κάποιες διαφορετικές απόψεις για τον τρόπο με τον οποίο το σκέφτηκε για την υλοποίησή του.
Παραμένουμε, λοιπόν, στο παρόν και το παρόν δεν είναι απόν, κύριε Λιάνη. Αυτό το νομοσχέδιο δεν έχει «κατά». Και νομίζω ότι πρέπει να το πάρετε θετικά. 
ΠΡΟΕΔΡΕΥΩΝ (Κωνσταντίνος Βρεττός): Κηρύσσεται περαιωμένη η συζήτηση επί της αρχής της πρότασης νόμου «Ίδρυση «ΕΘΝΙΚΟΥ ΙΔΡΥΜΑΤΟΣ ΜΕΛΕΤΩΝ ΘΕΟΔΩΡΟΣ ΚΟΛΟΚΟΤΡΩΝΗΣ «Ο ΓΕΡΟΣ ΤΟΥ ΜΟΡΙΑ»» και ρύθμιση συναφών θεμάτων».
Ερωτάται το Τμήμα: Γίνεται δεκτή η πρόταση νόμου επί της αρχής; 
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Παρών. 
ΠΡΟΕΔΡΕΥΩΝ (Κωνσταντίνος Βρεττός): Συνεπώς η πρόταση νόμου «Ίδρυση «ΕΘΝΙΚΟΥ ΙΔΡΥΜΑΤΟΣ ΜΕΛΕΤΩΝ ΘΕΟΔΩΡΟΣ ΚΟΛΟΚΟΤΡΩΝΗΣ «Ο ΓΕΡΟΣ ΤΟΥ ΜΟΡΙΑ»» και ρύθμιση συναφών θεμάτων» έγινε δεκτή επί της αρχής κατά πλειοψηφία.
Εισερχόμεθα στην ψήφιση των άρθρων.
Ερωτάται το Τμήμα: Γίνεται δεκτό το άρθρο 1;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΑΝΑΓΙΩΤΗΣ ΚΟΣΙΩΝΗΣ (Ε? Αντιπρόεδρος της Βουλής): Με τις επιφυλάξεις μου.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το άρθρο 1 έγινε δεκτό κατά πλειοψηφία. 
Ερωτάται το Τμήμα: Γίνεται δεκτό το ακροτελεύτιο άρθρο 2;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΑΝΑΓΙΩΤΗΣ ΚΟΣΙΩΝΗΣ (Ε΄ Αντιπρόεδρος της Βουλής): Με τις επιφυλάξεις μου.
ΠΡΟΕΔΡΕΥΩΝ (Κωνσταντίνος Βρεττός): Συνεπώς το ακροτελεύτιο άρθρο 2 έγινε δεκτό κατά πλειοψηφία. 
Συνεπώς η πρόταση νόμου αρμοδιότητας Υπουργείου Πολιτισμού ««Ίδρυση Εθνικού Ιδρύματος Μελετών ΘΕΟΔΩΡΟΣ ΚΟΛΟΚΟΤΡΩΝΗΣ «Ο Γέρος του Μοριά»»και ρύθμιση συναφών θεμάτων»: έγινε δεκτή επί της αρχής και επί των άρθρων.
Ερωτάται το Τμήμα: Γίνεται δεκτή η πρόταση νόμου και στο σύνολο; 
ΠΟΛΛΟΙ ΒΟΥΛΕΥΤΕΣ: Δεκτή, δεκτή.
ΠΡΟΕΔΡΕΥΩΝ (Κωνσταντίνος Βρεττός): Η πρόταση νόμου έγινε δεκτή και στο σύνολο κατά πλειοψηφία. 
Συνεπώς, η πρόταση νόμου αρμοδιότητας Υπουργείου Πολιτισμού «Ίδρυση Εθνικού Ιδρύματος Μελετών ΘΕΟΔΩΡΟΣ ΚΟΛΟΚΟΤΡΩΝΗΣ «Ο Γέρος του Μοριά» και ρύθμιση συναφών θεμάτων» έγινε δεκτή κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 

(Το κείμενο της πρότασης νόμου υπάρχει στο τεύχος των πρακτικών της Βουλής)

ΠΡΟΕΔΡΕΥΩΝ (Κωνσταντίνος Βρεττός): Παρακαλώ το Τμήμα να εξουσιοδοτήσει το Προεδρείο για την υπ? ευθύνη του επικύρωση των Πρακτικών ως προς την ψήφιση στο σύνολο της παραπάνω πρότασης νόμου. 
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Βρεττός): Παρεσχέθη η ζητηθείσα εξουσιοδότηση.
Κύριοι συνάδελφοι, έχουν διανεμηθεί τα Πρακτικά της Τρίτης 15 Ιουλίου 2003 και παρακαλώ το Τμήμα για την επικύρωσή τους.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Βρεττός): Συνεπώς τα Πρακτικά της Τρίτης 15 Ιουλίου 2003 επικυρώθηκαν.
Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 12.55΄ λύεται η συνεδρίαση για την Τρίτη 19 Αυγούστου 2003 και ώρα 18.30΄ με αντικείμενο εργασιών του Τμήματος νομοθετική εργασία, σύμφωνα με την ημερήσια διάταξη που θα σας διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

Συνεδρίαση Θερ. Τμήματος 31/7/03 σελ.25



