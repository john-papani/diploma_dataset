Σελίδα 2429 

Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΝΔ'

Πέμπτη 9 Ιανουαρίου 1997

Αθήνα, σήμερα στις 9 Ιανουαρίου 1997, ημέρα Πέμπτη και ώρα 10.12' συνήλθε στην Αίθουσα συνεδριάσεων του Βουλευτηρίου, η Βουλή σε Ολομέλεια, για να συνεδριάσει, υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα, από το Βουλευτή Θεσσαλονίκης κ. Αδάμ Ρεγκούζα τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών - Βιοτεχνών - Εμπόρων Εύβοιας ζητεί την κατάργηση των αντικειμενικών κριτηρίων από τη φορολογία των ΕΒΕ.

2) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κύμης Εύβοιας ζητεί τη συνέχιση της καταβολής του επιδόματος σύνταξης στην πολύτεκνη μητέρα.

3) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Γηροκομείο Χίου "ΖΩΡΖΗΣ Γ.ΜΙΧΑΛΗΝΟΣ" ζητεί να μη φορολογούνται οι δωρεές προς τα κοινωφελή ιδρύματα.

4) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Δήμος Σύμης Δωδεκανήσου ζητεί την τοποθέτηση Λιμενοσταθμάρχη στο Λιμενικό Σταθμό της νήσου Σύμης.

5) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία το Εργατοϋπαλληλικό Κέντρο Χίου ζητεί την κάλυψη των κενών οργανικών θέσεων στους Βρεφονηπιακούς Σταθμούς του Νομού Χίου.

6) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας το οποίο αναφέρεται στην ανάγκη επίλυσης του στεγαστικού προβλήματος των φοιτητών και σπουδαστών στο Ηράκλειο Κρήτης.

7) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Δήμος Μαλίων Ηρακλείου ζητεί την ίδρυση περιφερειακού γραφείου ΤΑΞΥ στα Μάλια.

8) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Δαφνοσπηλιάς Καρδίτσας ζητεί να πληρωθούν οι αμπελοκαλλιεργητές της περιοχής της για την παραγωγή τους που παρέδωσαν στην 'Ενωση Αγροτικών Συνεταιρισμών Καρδίτσας.

9) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Κοινότητα Πολύδροσου Φωκίδας ζητεί να προσληφθούν ως εποχιακό προσωπικό, στο Χιονοδρομικό Κέντρο Παρνασσού, κάτοικοι της περιοχής της.

10) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Νομαρχιακό Συμβούλιο Φωκίδας υποβάλλει προτάσεις του για την αναβάθμιση της παρεχόμενης περίθαλψης από το Γενικό Νοσοκομείο 'Αμφισας και τα Κέντρα Υγείας του Νομού Φωκίδας.

11) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δ/ντής του 3ου Δημοτικού Σχολείου Κύμης Εύβοιας αναφέρεται στον τρόπο με τον οποίο θερμαίνεται το κτίριο του Σχολείου.

12) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Θεολόγου Εύβοιας ζητεί οικονομική ενίσχυση για την επισκευή κτιρίου στο οποίο θα στεγαστεί Πολιτιστικό Κέντρο.

13) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Θεολόγου Εύβοιας ζητεί την κατασκευή οδικού άξονα που θα συνδέει τα χωριά της παραδιρφύου περιοχής με την Ερέτρια Εύβοιας.

14) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Αγροτικός και Ελαιουργικός Συνεταιρισμός Πολιτικών Εύβοιας διαμαρτύρεται για την επέκταση σχεδίου οικισμού εντός της καλλιεργήσιμης γης του Κάμπου Πολιτικών Εύβοιας.

15) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κύμης Εύβοιας ζητεί να γίνει Δασαρχείο Κύμης με έδρα την Κύμη Εύβοιας.

16) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Εκδότης και ιδιοκτήτης της εφημερίδας "Καθημερινή Εύβοια" ζητεί να βεβαιωθεί το δικαίωμα της εφημερίδας του στις δημοσιεύσεις ισολογισμών ΑΕ σύμφωνα με το Ν. 2339/95.

Σελίδα 2430 

 

17) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Πανελλήνια 'Ενωση Συλλόγων Ερασιτεχνών Αλιέων ζητεί να επιτραπεί στα μέλη της η αλιεία με 200 μέτρα μανωμένο δίχτυ.

18) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία οι κάτοικοι της Κοινότητας Αγίου Αθανασίου Εύβοιας ζητούν να μην εγκατασταθούν φυλακές στην περιοχή τους.

19) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας στο οποίο ζητείται να μην κατασκευαστεί χώρος απορριμμάτων στη Ριτσώνα Εύβοιας.

20) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κύμης Εύβοιας ζητεί να δημιουργηθεί στο λιμάνι της Κύμης Σταθμός ανεφοδιασμού των διερχομένων πλοίων και Σταθμός Ναυαγιαρεδίας.

21) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κύμης Εύβοιας ζητεί την ανακατανομή των χερσαίων χώρων που ανήκουν στο Λιμενικό Ταμείο Κύμης.

22) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κύμης Εύβοιας ζητεί την επισκευή του χαντακιού ομβρίων υδάτων που διέρχεται από την παραλία Κύμης.

23) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας στο οποίο ζητείται η κατασκευή του οδικού άξονα Χαλκίδα - Πολιτικά - Κανδήλι - Λίμνη - Ροβιές - Αιδηψός - Ιστιαία Εύβοιας.

24) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία το Επιμελητήριο Μαγνησίας ζητεί να ανασταλούν και να παραταθούν όλες οι υποχρεώσεις των Επαγγελματιών, Εμπόρων, Βιοτεχνών και Βιομηχανιών του Νομού Μαγνησίας που επλήγησαν από τον αποκλεισμό του οδικού δικτύου από τους αγρότες.

25) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Πανελλήνιος Σύλλογος Εκπαιδευτικών Κρατικών Παιδικών Σταθμών Υπουργείου Υγείας Πρόνοιας ζητεί την επίλυση οικονομικών και εργασιακών προβλημάτων των μελών του.

26) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία το Γηροκομείο Βόλου ζητεί την απαλλαγή του από φόρους, επειδή είναι 'Ιδρυμα μη κερδοσκοπικό, κοινωνικού χαρακτήρα.

27) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμος Βελεστίνου Μαγνησίας ζητεί την επέκταση της φοροαπαλλαγής και στους ΟΤΑ για την προμήθεια πετρελαίου θέρμανσης των σχολείων.

28) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Δήμαρχος Βόλου Μαγνησίας ζητεί να εγκριθούν οι συμπληρωματικές αιτήσεις του για την ολοκλήρωση των έργων ύδρευσης, αποχέτευσης, βιολογικού καθαρισμού Βόλου.

29) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Περιβαλλοντική Πρωτοβουλία Νομού Μαγνησίας ζητεί να δημιουργηθεί βάση στάθμευσης πυροσβεστικών αεροπλάνων στην Αγχίαλο Μαγνησίας.

30) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Δήμος Γλυκών Νερών Αττικής ζητεί τη λήψη μέτρων δασοπροστασίας της ανατολικής πλευράς του Υμηττού.

31) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία οι Κάτοικοι της Κοινότητας Τρικέρων Νομού Μαγνησίας ζητούν το διορισμό αγροφύλακα στην περιοχή τους.

32) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία το Περιφερειακό Παράρτημα Κεντρικής Ελλάδος του Γεωτεχνικού Επιμελητηρίου Ελλάδος ζητεί την άμεση προκήρυξη εκλογών για την ανάδειξη νέου Διοικητικού Συμβουλίου.

33) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Νομάρχης Μαγνησίας ζητεί την καταβολή ενισχυμένης χρηματοδότησης από τις Δημόσιες Επενδύσεις 1997 για το Νομό Μαγνησίας.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ.
1. Στην με αριθμό 371/4-11-96 ερώτηση δόθηκε με το υπ' αριθμ. 365/10-12-96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 371 που κατατέθηκε στις 4-11-96 από το Βουλευτή κ. Παναγιώτη Ψωμιάδη και μας διαβιβάσθηκε με το αρ. πρ. 64293/20-11-96 έγγραφο του Υπουργείου Εσωτερικών, Δημόσιας Διοίκησης και Αποκέντρωσης σας ενημερώνουμε ότι το Υ.ΠΕ.ΧΩ.ΔΕ. έχοντας αίσθηση της ηθικής υποχρέωσης της Πολιτείας προς τους Παλινοστούντες Ομογενείς και αναγνωρίζοντας το οξύτατο πρόβλημα της εγκατάστασης και της μόνιμης στέγασής τους καθώς και τα μεγάλα ειδικά κοινωνικα προβλήματα των προσφυγικών πληθυσμών, καταβάλλει και θα συνεχίσει να καταβάλλει στα πλαίσια των αρμοδιοτήτων του, κάθε δυνατή προσπάθεια για την αντιμετώπιση των προβλημάτων αυτών.

Ο Υπουργός

Κ. ΛΑΛΙΩΤΗΣ"

2. Στην με αριθμό 526/8-11-96 ερώτηση δόθηκε με το υπ' αριθμ. 12772/16-12-96 έγγραφο από τον Υπουργό Υγείας η ακόλουθη απάντηση:

"Απαντώντας στην αριθμ. 526/8.11.96 ερώτηση του βουλευτή κ. Μ. Κεφαλογιάννη σχετικά με τα μηχανήματα καθαρισμού των φίλτρων αιμοκάθαρσης τεχνητών νεφρών σας γνωρίζουμε τα εξής:

1. Είναι γνωστό στο Υπουργείο μας ότι υπάρχουν μηχανήματα ειδικά για το σκοπό αυτό καθώς και ότι η πολλαπλή χρήση φίλτρων επιτελείται ευρέως στις Η.Π.Α.

2. Παρά το γεγονός ότι η χρήση των μηχανημάτων αυτών απαιτεί ειδικό χώρο, ειδική εκπαίδευση των νοσηλευτών και έχει σχετικό κόστος, είναι βέβαιο ότι η πολλαπλή χρήση των φίλτρων ελαττώνει το κόστος αιμοκάθαρσης εφόσον αυτά επαναχρησιμοποιηθούν τουλάχιστον 5 φορές.

3. Το σημαντικό πρόβλημα της πολλαπλής χρήσης των φίλτρων αιμοκάθαρσης αφορά στη μακροχρόνια επιβίωση των αιμοκαθαιρόμενων ασθενών. Πολλοί επιστήμονες αποδίδουν μικρότερη επιβίωση σε πολλαπλή χρήση των φίλτρων.

4. Με βάση τα παραπάνω αναφερόμενα και μέχρι να διευκρινιστεί πλήρως επιστημονικά το όλο θέμα, το σχετικό με την πολλαπλή χρήση των φίλτρων αιμοκάθαρσης αλλά και η θέση των περισσότερων ευρωπαϊκών κρατών απέναντι στο πρόβλημα, το Υπουργείο δεν προτίθεται να προχωρήσει σε τέτοια ρύθμιση.

Ο Υπουργός

Κ. ΓΕΙΤΟΝΑΣ"

3. Στην με αριθμό 904/22-11-96 ερώτηση δόθηκε με το υπ' αριθμ. 385/12-12-96 έγγραφο από τον Υπουργό ΠΕΧΩΔΕ η ακόλουθη απάντηση:

Σελίδα 2431 

 

"Απαντώντας στην ερώτηση 904 που κατατέθηκε στις 22-11-96 από τη Βουλευτή κ. Μαρία Δαμανάκη, σας γνωρίζουμε τα εξής:

Το ΕΤΕΡΠΣ έχει εισπράξει από την εφαρμογή του ν. 960/79 6.500.000 δρχ. συμπεριλαμβανομένων και των τόκων που απεδόθησαν από τα έσοδα αυτά βάσει του Ν. 1892/90.

Για την κατασκευή χώρων στάθμευσης αυτοκινήτων έχει δοθεί το ποσόν 1.000.000 δρχ. στους Δήμους Αρταίων, Καστοριάς, Θεσσαλονίκης, Αργους Ορεστικού, Γρεβενών, Αίγινας, Τρικαίων, Κατερίνης, Αχαρνών και Δημ. Επιχείρηση Δήμου Χανίων "Κύδων".

Επίσης έχουν υπογραφεί πρωτόκολλα συνεργασίας με α) το Δήμο Δελφών Ν. Φωκίδας για μια σειρά έργων ανάπλασης μεταξύ των οποίων και για υπαίθριους Χώρους Στάθμευσης (Χ.Σ.) αυτοκινήτων προϋπολογισμού ύψους 250 εκ. δρχ.

β) με τη Νομαρχιακή Αυτοδιοίκηση Σάμου, για έργα σε διάφορους ΟΤΑ του Νομού μεταξύ των οποίων και για το έργο κατασκευής Χ.Σ. στην Κοινότητα Κουμαίϊκων ποσού 10 εκ. δρχ.

γ) με το Δήμο Καλλιθέας Ν. Αττικής, για σειρά έργων μεταξύ των οποίων και για Χ.Σ. ύψους 1,320 δισ.

δ) με το Δήμο Νίκαιας για σειρά έργων μεταξύ των οποίων και μελέτη Χ.Σ. προϋπολογισμού 60 εκ.

Τέλος σας πληροφορούμε ότι έχει εγκριθεί η χρηματοδότηση για δημιουργία Χ.Σ. των Δήμων Αμαλιάδος Ν. Ηλείας (100 εκ. δρχ.), Νυμφαίου Ν. Φλώρινας (30 εκ. δρχ.) Δεσκάτης - Ν. Γρεβενών (25 εκ. δρχ.) καθώς και της Κοινότητας Μακρινίτσας - Ν. Μαγνησίας (25 εκ. δρχ.).

Ο Υπουργός

Κ. ΛΑΛΙΩΤΗΣ"

4. Στην με αριθμό 906/22-11-96 ερώτηση δόθηκε με το υπ' αριθμ. 37744/17-12-96 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 906/22-11-96 που κατέθεσε ο Βουλευτής κ. Ν. Νικολόπουλος, σας γνωρίζουμε τα ακόλουθα:

Παρ' ότι η εταιρεία ΑΧΑΙΑ ΚΛΑΟΥΣ ανήκει εξ ολοκλήρου στον ιδιωτικό τομέα, το Υπουργείο μας αντιλαμβανόμενο τα προβλήματα που έχουν δημιουργηθεί στο Νομό Αχαϊας, καταβάλλει κάθε δυνατή προσπάθεια για την οριστική επίλυση του θέματος της επιχείρησης, με βάση το πρόγραμμα εξυγίανσης που έχει εκπονήσει η Τράπεζα Πειραιώς.

Μεταξύ των άλλων προσπαθειών μας, περιλαμβάνεται και συνεργασία με το Υπουργείο Οικονομικών για άρση της απαγόρευσης πραγματοποίησης εξαγωγών σε προϊόντα οινοπνεύματος που έχει επιβάλει το Τελωνείο Πατρών, η οποία είχε θετικό αποτέλεσμα.

'Οσον αφορά δε την υπαγωγή της εν λόγω εταιρείας στο άρθρο 44 του Ν. 1892/90 και τη ρύθμιση των χρεών της, σημειώνουμε ότι αρμόδιες είναι οι πιστώτριες Τράπεζες στις οποίες, όπως και στους λοιπούς πιστωτές έχει προωθηθεί το σχετικό σχέδιο.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

5. Στην με αριθμό 912/25-11-96 ερώτηση δόθηκε με το υπ' αριθμ. 392/10-12-96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 912 που κατατέθηκε στις 25-11-96 από το Βουλευτή κ. Ιωάννη Χωματά, σας γνωρίζουμε τα εξής:

Στο Ν. Κυκλάδων συντάσσονται Ειδικές Χωροταξικές Μελέτες (Ε.Χ.Μ.) για τα νησιά:

α) Σύρος

β) Νάξος

γ) Πάρος - Αντίπαρος

δ) Ανδρος - Κύθνος

ε) Κέα - Κύθνος - Σίφνος - Σέριφος

στ) Θήρα - Ιος

ζ) Μήλος - Κίμωλος

Με εξαίρεση την τελευταία μελέτη (της οποίας έγινε διακοπή λόγω αντιρρήσεων του Υπουργείου Ανάπτυξης), οι ως άνω Ε.Χ.Μ. βρίσκονται σε τελικό στάδιο προώθησης, αφού προηγουμένως τηρήθηκαν οι προβλεπόμενες από το νόμο (άρθρο 29 του ν. 1337/83) και τις σχετικές συμβάσεις, συμμετοχικές διαδικασίες γνωμοδότησης φορέων και Ο.Τ.Α.

Επισημαίνεται ότι όλες οι μελέτες ανατέθηκαν στα πλαίσια Κοινοτικών προγραμμάτων (Envireg, ΜΟΠ) με κύριο στόχο την προστασία των ευαίσθητων περιοχών και δη των ακτών.

Κατά το στάδιο εκκίνησης των μελετών οι συμμετοχικές διαδικασίες που τηρήθηκαν με τους Ο.Τ.Α. υπήρξαν χρονοβόρες και ιδιαίτερα επίπονες, (συναντήσεις επί τόπου, συσκέψεις στο ΥΠΕΧΩΔΕ με εκπροσώπους Ο.Τ.Α., γραπτή διαδικασία, αξιολόγηση και εκ νέου συνεννόηση κ.λπ.).

Με πρωτοβουλία δε της τότε Υφυπουργού κατεβλήθη κάθε προσπάθεια για την πλήρη ενημέρωση των τοπικών αρχών και τη διόρθωση των μελετών όπου αυτό ήταν αναγκαίο.

Σημειώνεται πάντως ότι οι προτάσεις των Ε.Χ.Μ. θεσμοθετούνται μέσω της έκδοσης των Π. Διαταγμάτων καθορισμού Ζωνών Οικιστικού Ελέγχου (Ζ.Ο.Ε.) με τα οποία θεσπίζονται όροι και περιορισμοί δόμησης και χρήσεις γης (έναντι του σημερινου καθεστώτος ελευθερίας της εκτός σχεδίου δόμησης).

Θα πρέπει να γίνει κατανοητή η αναγκαιότητα προστασίας του ευαίσθητου ανθρωπογενούς και φυσικού περιβάλλοντος των νησιών (που αποτελεί εξάλλου και τον κύριο πόλο έλξης της τουριστικής δραστηριότητας) και με τη θέσπιση σχετικών δεσμεύσεων προκειμένου το τελικό προϊόν που θα θεσμοθετηθεί να οδηγήσει και να στηρίξει τη βιώσιμη ανάπτυξη των νησιών αυτών.

Από τις συμμετοχικές διαδικασίες με τους Ο.Τ.Α. προέκυψαν αλλαγές στις προτάσεις των μελετών κυρίως σε ο,τι αφορά στις κατά περιοχές χρήσεις γης (π.χ. περιοχές προστασίας, περιοχές τουρισμού κ.λπ.). Τυχόν διαφοροποιήσεις οι οποίες ανακύπτουν κατά τις τρέχουσες τελικές φάσεις οφείλονται στο γεγονός της συνεκτίμησης νέων δεδομένων.

Συγκεκριμένα πρέπει να ληφθούν υπ' όψη

α) Η μελέτη που συντάχθηκε για λογαριασμό της Ευρωπαϊκής Επιτροπής "Κατάλογοι Φύσης 2000 - Natura" βάσει της οποίας αρκετές περιοχές των νησιών καταγράφονται ως προστατευτέες και συνεπώς θα πρέπει αναλόγως να ρυθμιστούν σ' αυτές οι περιορισμοί χρήσεων και όρων δόμησης.

β) γνωμοδοτήσεις του Σ.τ.Ε. βάσει των οποίων αναπτύσσεται σκεπτικό για τις θεσμικές αρχές (ιδιαίτερα αυστηρές) που πρέπει να διέπουν το καθεστώς δόμησης των νησιών (άλλως τίθεται θέμα μη νομιμότητας των προωθούμενων ρυθμίσεων).

Τέλος σας γνωρίζουμε ότι σύμφωνα με τις συμβατικές τους δεσμεύσεις οι μελέτες θα σταλούν για γνωμοδότηση στα ΣΧΟΠ νομών όπου οι τοπικοί φορείς μπορούν και πάλι να εκφράσουν τις απόψεις τους.

Ο Υπουργός

Κ. ΛΑΛΙΩΤΗΣ"

6. Στην με αριθμό 919/25-11-96 ερώτηση δόθηκε με το υπ' αριθμ. 1328/12-12-96 έγγραφο από τον Υφυπουργό Εθν. Αμυνας η ακόλουθη απάντηση:

"Σε απάντηση της 919/25-11-96 ερώτησης που κατέθεσε ο Βουλευτής κ. Δ. Κορκολόπουλος σχετικά με την επέκταση αναβολής φοιτητή, σας πληροφορούμε τα παρακάτω:

Σύμφωνα με το άρθρο 7 παρ. 2 του Ν. 1763/88 η αναβολή σπουδών για ανώτατη σχολή διαρκεί μέχρι τις 31 Δεκεμβρίου του έτους κατά το οποίο συμπληρώνεται το εικοστό έβδομο (27) έτος της ηλικίας του υπόχρεου προς στράτευση. Για τον υπολογισμό δε του χρόνου συμπλήρωσης του εικοστού έβδομου έτους, σύμφωνα με το άρθρο 2 παρ. 8 του προαναφερθέντος Νόμου, ως ημερομηνία γέννησης λογίζεται η 1η Ιανουαρίου του έτους εγγραφής του στα Μητρώα Αρρένων.

Με βάση τα παραπάνω, ο αναφερόμενος στη σχετική 

Σελίδα 2432 

ερώτηση φοιτητής επειδή είναι γεννημένος το έτος 1970 δε δύναται να τύχει περαιτέρω αναβολή για περάτωση των σπουδών του, η δε χορηγηθείσα εξαντλείται οπωσδήποτε την 31-12-96, υποχρεούμενος για κατάταξη στις Ενοπλες Δυνάμεις με την 97Β/ΕΣΣΟ (Μάρτιος '96).

Επιπλέον θα πρέπει να σημειωθεί ότι η άρνηση κατάταξης στις Ενοπλες Δυνάμεις, κατόπιν σχετικής προσκλήσεως από το αρμόδιο Στρατολογικό Γραφείο, σημαίνει παραβίαση της χρονικής διάρκειας της αναβολής και συνεπώς επιφερει τις συνέπειες της ανυποταξίας.

Σε περίπτωση δε που κηρυχθεί ανυπότακτος, η ποινική τακτοποίηση του παραπάνω αδικήματος θα αρχίσει με την διακοπή της ανυποταξίας του και την κατάταξή του στις Ενοπλες Δυνάμεις. Στη συνέχεια, και εφόσον αθωωθεί από το Στρατιωτικό Δικαστήριο στο οποίο θα παραπεμφθεί θα πρέπει να κινηθεί η προβλεπόμενη διαδικασία άρσης - εξαγοράς της πρόσθετης στρατιωτικής υπηρεσίας η οποία θα του έχει επιβληθεί ως διοικητική κύρωση του αδικήματος της ανυποταξίας.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

7. Στην με αριθμό 932/26-11-96 ερώτηση δόθηκε με το υπ' αριθμ. 37745/17-12-96 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 932/26-11-96 που κατέθεσαν οι Βουλευτές κ.κ. Μ. Κωστόπουλος και Σ. Παναγιώτου σας γνωρίζουμε τα παρακάτω:

α. Η άσκηση βιομηχανικής πολιτικής έχει οριζόντιο χαρακτήρα. 'Ομως, επιτρέπεται και εξελίχτηκε πολύ καλά κατά το τρέχον έτος η άσκηση περιφερειακής πολιτικής μέσω του αναπτυξιακού νόμου που εφαρμόζεται από το ΥΠΕΘΟ, το Υπ. Ανάπτυξης και από τον ΕΟΜΜΕΧ για τις ΜΜΕ. Μέσω αυτής της πολιτικής ενθαρρύνεται ιδιαίτερα η βελτίωση της ανταγωνιστικότητας των βιωσίμων επιχειρήσεων, με τελικό στόχο τη βελτίωση της θέσης της ελληνικής βιομηχανίας στην παγκόσμια αγορά.

β. Ο ΟΑΕ σχετικά με τη SOFTEX έχει ήδη προχωρήσει άμεσα στις απαιτούμενες ενέργειες και διαδικασίες για την αποκρατικοποίησή της. Για το σκοπό αυτό έχει εκδοθεί ήδη η απαιτούμενη απόφαση της ΔΕΑ και ο ΟΑΕ έχει υποβάλλει στο Υπουργείο τις σχετικές με τις διαδικασίες προτάσεις του. Σύμφωνα με το χρονοδιάγραμμα που συνοδεύει τις προτάσεις του ΟΑΕ, η ολοκλήρωση των διαδικασιών αποκρατικοποίησης θα γίνει σε διάστημα 9 - 12 μηνών.

γ. Η εταιρεία αντιμετωπίζει πράγματι πρόβλημα ρευστότητας, που εντάσσεται στο γενικότερο πρόβλημα δυσμενούς χρηματοοικονομικής διάρθρωσης και υπερχρέωσης. Για την εξυγίανση στον τομέα αυτό και τη δημιουργία συνθηκών ικανοποιητικής ρευστότητας βρίσκονται υπό εξέλιξη ενέργειες που αποσκοπούν στην αναδιάρθρωση των δανειακών των υποχρεώσεων. Το σοβαρό αυτό θέμα ασφαλώς είναι υπόψη των εργαζομένων οι εκπρόσωποι των οποίων στο Δ.Σ. της Εταιρείας συμπράττουν ενεργά και εποικοδομητικά με τη Διοίκηση για την προώθηση λύσεως.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

8. Στις με αριθμό 933/26-11-96, 1093/3-12-96 ερωτήσεις δόθηκε με το υπ' αριθμ. 138/18-12-96 έγγαφο από τον Υπουργό ΠΕΧΩΔΕ η ακόλουθη απάντηση:

"Απαντώντας στις ερωτήσεις 933/26.11.96 που κατέθεσαν στη Βουλή οι Βουλευτές κ.κ. Βαγ. Μπούτας και Αχιλ. Κανταρτζής και 1093/3.12.96 που κατέθεσε στη Βουλή ο Βουλευτής κ. Δημ. Σιούφας, παρακαλούμε να πληροφορήσετε τους κ.κ. Βουλευτές τα εξής:

Για το έργο "Φράγμα Σμοκόβου" έχει ολοκληρωθεί η Α' φάση (Προεπιλογή) της διαδικασίας δημοπράτησης των έργων του θέματος που αφορούν 30000 στρ. της περιοχής όπως επίσης έχει ολοκληρωθεί τα Τεύχη Δημοπράτησης για τη Β' φάση της δημοπρασίας (υποβολή Οικονομικών Προσφορών) και εκκρεμεί η έγκρισή τους. Το υπόψη έργο είναι ενταγμένο στην ΣΑΕ 072, με προϋπολογισμό 9.000.000.000 δρχ. της οποίας όμως οι πιστώσεις είναι ιδιαιτερα χαμηλές, ώστε να μην επιτρέπουν την ολοκλήρωση της δημοπράτησης και την έναρξη του υπόψη έργου.

Σε ό,τι αφορά στις περιοχές Κέδρου, Λουτρού, Παλιούρι, Καλλιφών, Ζαϊμη, κ.λπ. δεν είναι δυνατόν να συμπεριληφθούν στα υπό δημοπράτηση έργα στη φάση αυτή, δοθέντος ότι δεν περιλήφθηκαν μέχρι τώρα στο σχεδιασμό.

Για το έργο "Σήραγγα Λεονταρίου" με προϋπολογισμό 4,0 δις δρχ. απαιτείται αύξηση συνολικου προϋπολογισμού στη ΣΑΕ 072/2 κατά 3 δις δρχ. προκειμένου οι υπολοιπόμενες εργασίες να δημοπρατηθούν λόγω της παραπάνω αύξησης του κόστους και υπέρβασης του ορίου 50%.

Με όλα αυτά τα προβλήματα χρηματοδότησης, εκτιμάται ότι η σήραγγα θα εχει ολοκληρωθεί σε 2,5 έτη.

Η πλήρωση του ταμιευτήρα του Φράγματος Σμοκόβου μπορεί να αρχίσει λίγο πριν ολοκληρωθούν οι εργασίες κατασκευής σήραγγας Λεονταρίου.

Ο Υπουργός

Κ. ΛΑΛΙΩΤΗΣ"

9. Στην με αριθμό 935/26-11-96 ερώτηση δόθηκε με το υπ' αριθμ. 123/18-12-96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 935/26.11.96 που κατέθεσε ο Βουλευτής κ. Νικ. Κατσαρός παρακαλούμε να πληροφορήσετε τον κ. Βουλευτή τα εξής:

1. Η πρόταση ένταξης του έργου στα προγράμματα έργων που συγχρηματοδοτούνται από την Ε.Ε. ειδικότερα στο ΚΠΣ έγινε για πρώτη φορά το 1994. Λόγω των περιορισμένων δυνατοτήτων του Τομέα Εγγειοβελτιωτικών Εργων η ένταξη αυτή δεν κατέστη δυνατή.

Τελικά το έργο είναι ενταγμένο σήμερα στη 072 ΣΑΕ του Τομέα Εγγειοβελτιωτικών Εργων που χρηματοδοτούνται από Εθνικούς πόρους με προϋπολογισμό 15 δις δρχ.

2. Ηδη για το έργο έχουν ολοκληρωθεί τεχνικές και περιβαλλοντικές μελέτες.

Ηδη από την πλευρά του ΥΠΕΧΩΔΕ γίνονται σήμερα προσπάθειες ένταξης του έργου στο ΚΠΣ τονίζοντας τη σπουδαιότητα του έργου που εξυπηρετεί συγχρόνως πολλούς στόχους, όπως περιβαλλοντικούς, αρδευτικούς κ.λπ.

Ο Υπουργός

Κ. ΛΑΛΙΩΤΗΣ"

10. Στην με αριθμό 958/27-11-96 ερώτηση δόθηκε με το υπ' αριθμ. 1322/17-12-96 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 958/27-11-96 που κατέθεσαν οι Βουλευτές κ. Σταυρ. Παναγιώτου και Μαρ. Μπόσκου σας γνωρίζουμε τα ακόλουθα:

Σύμφωνα με το άρθρο 16 (παρ. 5 και 8) του Συντάγματος δεν είναι δυνατή η ίδρυση Ιδιωτικών Ανωτάτων Εκπαιδευτικών Ιδρυμάτων και φυσικά Σχολών και Τμημάτων. Η ίδρυση και λειτουργία της Σχολής "Ακαδημίας Χορού και Μουσικής ΣΟΦΙΑΣ" δεν μπορεί να έχει τον χαρακτήρα Πανεπιστημιακής Σχολής, άλλωστε ουδέποτε υποβλήθηκε στην αρμόδια υπηρεσία του ΥΠΕΠΘ σχετική πρόταση για την ίδρυση της ως άνω σχολής.

Τέλος σας γνωρίζουμε ότι η αρμοδιότητα για τη χορήγηση αδειών ίδρυσης και λειτουργίας σχολών χορού και μουσικής ανήκει αποκλειστικά στο Υπουργείο Πολιτισμου στο οποίο επίσης απευθύνεται η ερώτηση.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

11. Στην με αριθμό 962/27-11-96 ερώτηση δόθηκε με το υπ' αριθμ. 1329/16-12-96 έγγραφο από τον Υφυπουργό 

Σελίδα 2433 

Αμυνας η ακόλουθη απάντηση:

"Σε απάντηση της 962/27-11-96 ερώτησης που κατέθεσε ο Βουλευτής κ. Β. Κορκολόπουλος και η οποία αφορά στην αναγνώριση της ιδιότητας του Αντιστασιακού στον κ. Κ. Ρουμελιώτη, σας πληροφορούμε τα εξής:

Ο κ. Κ. Ρουμελιώτης υπέβαλλε στη Νομαρχιακή Επιτροπή Ηλείας τα δικαιολογητικά για την αναγνώριση της αντιστασιακής του δράσης, μόλις ένα μήνα πριν την καταληκτική ημερομηνία που έθεσε ο Ν. 2320/95 (31-8-95). Θα πρέπει εντούτοις να σημειωθεί, ότι η προώθηση των επιμέρους αιτήσεων γίνεται σταδιακά, δεδομένου ότι ο αριθμός των εκκρεμουσών υποθέσεων ανέρχεται συνολικά στις 130.000 δρχ.

Ειδικότερα, η αρμόδια Υπηρεσία του Υπουργείου Εθνικής Αμυνας βάσει των σχετικών καταστάσεων που αποστέλλονται από τις επιμέρους Νομαρχίες στην Εφημερίδα της Κυβερνήσεως στους πίνακες των ονομάτων, οι αιτήσεις των οποίων έγιναν αποδεκτές. Εντούτοις, στις καταστάσεις που έως σήμερα έχει αποστείλλει η Νομαρχία Ηλείας, δε συμπεριλαμβάνεται το όνομα του κ. Ρουμελιώτη. Κατά συνέπεια, η υπόθεση του κ. Ρουμελιώτη εκκρεμεί ακόμα στην οικεία Νομαρχιακή Επιτροπή.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

12. Στην με αριθμό 1001/28-11-96 ερώτηση δόθηκε με το υπ' αριθμ. 92/18-12-96 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 1001/28.11.96 του Βουλευτή κ. Αναστασίου Καραμάριου, σχετικά με πιθανή ίδρυση "ελεύθερου λιμανιού" στο λιμάνι των Ψαρών και ίδρυση τέτοιου λιμανιού και στην Κάσο, σας γνωρίζουμε τα ακόλουθα:

1. Κατ' αρχήν, με τον όρο "ελεύθερο λιμάνι" προφανώς εννοείται ελεύθερη ζώνη κατά την έννοια του άρθρου 166 του Κοινοτικού Τελωνειακού Κώδικα (Καν ΕΟΚ) 2913/92), η οποία σύμφωνα με το άρθρο 167, ιδρύεται με πρωτοβουλία των κρατών μελών.

2. Στα πλαίσια των διατάξεων αυτών και σύμφωνα με το άρθρο 66 του Ν. 1165/18 όπως αντικαταστάθηκε με το άρθρο 16 του Ν. 2386/96 (ΦΕΚ 43Α/7.3.96), οι ελεύθερες ζώνες ιδρύονται με κοινές υπουργικές αποφάσεις δημοσιευόμενες στην εφημερίδα της Κυβερνήσεως, κατόπιν σχετικής πρότασης, του φορέα διοίκησης και εκμετάλλευσης του χώρου όπου πρόκειται να συσταθεί η ελεύθερη ζώνη, προς τη Γενική Γραμματεία Διεθνών Οικονομικών Σχέσεων του Υπουργείου Εθνικής Οικονομίας.

Στη συνέχεια και αφού εξετασθεί το θέμα από Επιτροπή που συγκροτείται σύμφωνα με τα προβλεπόμενα στις ως άνω διατάξεις συντάσσεται έκθεση η οποία υποβάλλεται στη Γενική Δ/νση Τελωνείων για τα περαιτέρω (σύνταξη και προώθηση απόφασης).

3. Από τα ανωτέρω προκύπτει ότι η μελέτη προτάσεων που αφορούν στην ίδρυση ελευθέρων ζωνών σε διάφορες περιοχές της χώρας και ο συναφής με αυτές γενικότερος συνδυασμός δεν εμπίπτει στην αποφασιστική αρμοδιότητα της Τελωνειακής Υπηρεσίας του Υπουργείου Οικονομικών και ως εκ τούτου δεν είναι σ' αυτό γνωστές τυχόν προτάσεις ή προθέσεις ίδρυσης των ελευθέρων ζωνών για τις οποίες πρόκειται.

4. Το ΥΠ.ΕΘ.Ο. Γ.Γ. ΔΟΣ προς το οποίο κοινοποιείται η παρούσα παρακαλείται να ενημερωσει τον ως άνω Βουλευτή για τα θέματα αρμοδιότητάς τους.

Ο Υφυπουργός

Γ. ΔΡΥΣ"

13. Στην με αριθμό 1007/28-11-96 ερώτηση δόθηκε με το υπ' αριθμ. 3213/18-12-96 έγγραφο από τον Υφυπουργό Εθν. Οικονομίας η ακόλουθη απάντηση:

"Σχετικά με το περιεχόμενο της ερώτησης 1007/28-11-96 του Βουλευτού Ηρακλείου κ. Μ. Φραγκιαδουλάκη που αναφέρεται στο Φράγμα της Φανερωμένης, Νομού Ηρακλείου, σας γνωρίζουμε τα εξής:

1. Το φράγμα Φανερωμένης είναι ενταγμένο στο ΠΕΠ Κρήτης και θα κατασκευαστεί με βάση την υπάρχουσα εγκεκριμένη οριστική μελέτη του Υπουργείου Γεωργίας.

2. Κατέστη αναγκαίο να γίνει επικαιροποίηση της υπάρχουσας μελέτης από το Υπουργείο Γεωργίας (VII Περιφερειακή Διεύθυνση Εγγείων Βελτιώσεων), η οποία βρίσκεται σε εξέλιξη.

3. Η VII Περιφερειακή Διεύθυνση Εγγείων Βελτιώσεων συμπλήρωσε ήδη το Τεχνικό Δελτίο του έργου και το απέστειλε στο Υπουργείο Γεωργίας για υπογραφή (αρ. πρωτ. 3196/2-12-96).

4. Από το Υπουργείο Γεωργίας εκπονήθηκε η Μελέτη Περιβαλλοντικών Επιπτώσεων και αναμένεται η έκδοση Απόφασης έγκρισης των Περιβαλλοντικών Ορων από το ΥΠΕΧΩΔΕ.

5. Αναμένεται από το Υπουργείο Γεωργίας η αποστολή στην Περιφέρεια του "Τεχνικού Δελτίου" του έργου καθώς και της προβλεπόμενης βεβαίωσης του φορέα υλοποίησης.

6. Η Περιφέρεια Κρήτης έχει δεσμεύσει από το ΠΕΠ 3,5 δισ. για το έργο, το οποίο έχει ήδη εγγραφεί στη ΣΑΕ 081/2 του Υπουργείου Γεωργίας ήδη από το 1994, με κωδικό αριθμό έργου Κ.Α. 9481611.

Ο Υφυπουργός

Χ. ΠΑΧΤΑΣ"

14. Στην με αριθμό 1009/28-11-96 ερώτηση δόθηκε με το υπ' αριθμ. 4101/18-12-96 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 1009/28-11-96 του Βουλευτή κ. Αδάμ Ρεγκουζά και απευθύνεται στον Υπουργό Μεταφορών και Επικοινωνιών, όπως μας διαβεβαίωσε ο Νομάρχης της Νομαρχιακής Αυτ/κησης Θεσσαλονίκης σας πληροφορούμε τα παρακάτω:

1. Τα όρια της ενιαίας διοικητικής μονάδας της πόλης Θεσσαλονίκης καθορίστηκαν με τις διατάξεις του άρθρ. 1 του ν. 1437/84 σε ακτίνα δέκα (10) χιλ. από τον Λευκό Πύργο. Κατά συνέπεια δεν μπορούν να λειτουργούν σ'αυτήν την περιοχή με τους ίδιους όρους και προϋποθέσεις τα ταξί άλλων διοικητικών μονάδων.

2. Η διαδικασία για τον χαρακτηρισμό περισσοτέρων από μία διοικητικών μονάδων, ως ενιαία μονάδα, ορίζεται με τις διατάξεις του παραπάνω Νόμου.

3. Μέχρι σήμερα δεν τέθηκε θέμα επέκτασης των ορίων της διοικητικής μονάδας της πόλης της Θεσσαλονίκης, πέρα των οριζομένων, ως άνω, για τους παρακάτω λόγους:

α. Δεν υπάρχει οικιστική συνέχεια των αναφερομένων στην παραπάνω ερώτηση, κοινοτήτων με τη Θεσσαλονίκη.

β. Τυχόν διεύρυνση των ορίων θα δημιουργούσε προνομιακή μεταχείριση των ιδιοκτητών ΕΔΧ αυτ/των των περιοχών αυτών, προς τους οποίους, σύμφωνα με το ισχύον νομοθετικό καθεστώς, οι άδειες έχουν παραχωρηθεί κατά 100% σε αντίθεση με εκείνη της Θεσσαλονίκης, που δόθηκαν κατά ποσοστό 50%.

γ. Δεν θα εξυπηρετούνται οι μεταφορικές ανάγκες των κοινοτήτων, για τις οποίες παραχωρήθηκαν οι σχετικές άδειες, λόγω μη στάθμευσης των ΕΔΧ αυτ/των στην έδρα τους.

δ. Το κόστος εξυπηρέτησης των πολιτών δεν θα μειωθεί, γιατί το τιμολόγιο 1ης τάξης (μονή ταρίφα) εισπράττεται μέσα στα όρια της περιμετρικής ζώνης και όχι στα όρια της ενιαίας διοικητικής μονάδας.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

15. Στην με αριθμό 1014/28-11-96 ερώτηση δόθηκε με το υπ' αριθμ. 1334/16-12-96 έγγραφο από τον Υφυπουργό Εθνικής 'Αμυνας η ακόλουθη απάντηση:

"Σε απάντηση της 1014/28-11-96 ερώτησης που κατέθεσε ο Βουλευτής κ. Π. Κουναλάκης και η οποία αφορά την εκτέλεση ασκήσεων στο θαλάσσιο πάρκο των Β. Σποράδων, σας πληροφορούμε τα εξής:

Σελίδα 2434 

 

Οι υπηρεσίες του Υπουργείου Εθνικής 'Αμυνας, που είναι υπεύθυνες για το σχεδιασμό και την εκτέλεση στρατιωτικών ασκήσεων, πράγματι ήταν ελλειπώς ενημερωμένες για τις ακριβείς συντεταγμένες της υπό προστασία περιοχής. Ερευνάται η ευθύνη των αρμοδίων οργάνων.

'Ηδη, η ηγεσία των Ελληνικών Ενόπλων Δυνάμεων έχει προβεί στις δέουσες ενέργειες, προκειμένου να καταστεί πραγματικότητα αναμφισβήτητη ο απόλυτος σεβασμός του περιβάλλοντος.

Η ηγεσία του Υπουργείου Εθνικής 'Αμυνας έχει αποδείξει κατ' επανάληψη, στο παρελθόν, πόσο ευαισθητοποιημένη είναι σε θέματα προστασίας του φυσικού πλούτου της Χώρας μας, και θα ήθελε να διαβεβαιώσει τη Βουλή των Ελλήνων, ότι δεν θα επιτρέψει να λάβουν χώρα αντίστοιχες πράξεις, στο μέλλον. Επιπλέον δε, σε συνεργασία με το Υπουργείο Περιβάλλοντος, Χωροταξίας και Δημοσίων 'Εργων είναι πρόθυμο να συμβάλλει με κάθε μέσο στην αποκατάσταση του φυσικού περιβάλλοντος στη Ν.Σκάτζουρα.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

16. Στην με αριθμό 1014/28-11-96 ερώτηση δόθηκε με το υπ' αριθμ. 450/12-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1014 που κατατέθηκε στις 28-11-96 από τους Βουλευτές κ.κ. Πέτρο Κουναλάκη, Στέλλα Αλφιέρη σας γνωρίζουμε τα εξής:

Μετά την από 10-4-96 Κοινή σύσκεψη που πραγματοποιήθηκε με πρωτοβουλία του Υ.ΠΕ.ΧΩ.Δ.Ε. και με τη συμμετοχή των τοπικών φορέων, το Υπουργείο μας προχώρησε στην κατάρτιση τροποποίησης του υφιστάμενου π.δ. (ΦΕΚ 519Δ/16-5-92) η οποία υπεγράφη αρμοδίως και διαβιβάσθηκε στο Υπουργείο Γεωργίας για συνυπογραφή με το υπ'αρ. 3088/8-8-96 έγγραφο του Υπουργείου.

Με την από 8-12-95 Προγραμματική Σύμβαση μεταξύ Υ.ΠΕ.ΧΩ.Δ.Ε. και Νομαρχιακής Αυτοδιοίκησης Μαγνησίας, διατίθενται από το ΕΠΠΕΡ 580 εκατομμύρια δρχ. για την πραγματοποίηση έργων στο νησί της Αλοννήσου που αφορούν στην προστασία και διαχείριση του Ε.Θ.Π.Α.Β.Σ. και ανάδειξη των οικολογικών, πολιτιστικών και αισθητικών χαρακτηριστικών του νησιού. Στα προαναφερόμενα έργα περιλαμβάνονται οδικά, λιμενικά, έργα ανάπλασης στην παλιά πόλη και στο ελικοδρόμιο του νησιού.

'Οσον αφορά στο φορέα διαχείρισης, σας πληροφορούμε ότι για να λειτουργήσει, εκτός από το σχεδιαστικό -οργανωτικό μέρος, απαιτεί υποδομή και πόρους, άρα χρήζει και τεχνοοικονομικής προσέγγισης, αντικείμενο που εκτός των άλλων πραγματεύεται το "Πρόγραμμα Αντιμετώπισης Ειδικών Περιβαλλοντικών προβλημάτων και συστήματος λειτουργίας και Διαχείρισης της προστατευόμενης περιοχής του Ε.Θ.Π.Α.Β.Σ. και της ευρύτερης περιοχής του".

Το πρόγραμμα ανατέθηκε την 27/5/96, το κόστος του ανέρχεται στα 40 εκατομμύρια δρχ. και περιλαμβάνει:

- Διαμόρφωση και εξειδίκευση διαχειριστικών και κανονιστικών μέτρων.

- Παρακολούθηση - συντονισμό ειδικών μελετών και έργων, στο πλαίσιο ολοκληρωμένης διαχείρισης και λειτουργίας της προστατευόμενης περιοχής του Ε.Θ.Π.Α.Β.Σ. και του προγράμματος προστασίας της Μεσογειακής Φώκιας.

Ο Υπουργός

Κ. ΛΑΛΙΩΤΗΣ"

17. Στην με αριθμό 1015/28-11-96 ερώτηση δόθηκε με το υπ' αριθμ. 451/12-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1015 που κατατέθηκε στις 28-11-96 από τους Βουλευτές κ.κ. Μαρία Δαμανάκη, Σπύρο Δανέλλη και Στέλλα Αλφιέρη, σας γνωρίζουμε τα εξής:

'Οπως περιγράφεται αναλυτικά στο από 23.11.95 π.δ. (ΦΕΚ 1061 Λ/95), περί "τροποποίησης του εγκεκριμένου ρυμοτομικού σχεδίου Αθηνών και καθορισμού όρων και περιορισμών δόμησης" στον εν λόγω χώρο του Πάρκου Ελευθερίας προβλέπονται:

1. Χώρος ανέγερσης νέου κτιρίου με χρήση "Πολιτιστικές Λειτουργίες".

2. Δημιουργία υπογείου χώρου εξυπηρέτησης Πολιτιστικών εκδηλώσεων του Μεγάρου Μουσικής και οι απαραίτητες διαμορφώσεις (αίθριο - εσκαφές) στον περιβάλλοντα κοινόχρηστο χώρο για την εξασφάλιση του ηλιασμού αυτού και επικοινωνίας με τον κοινόχρηστο χώρο.

3. Δημιουργία υπογείων χώρων στάθμευσης αυτοκινήτων 750 θέσεων για την εξυπηρέτηση των πολιτιστικών λειτουργιών του Μεγάρου.

4. Στα υφιστάμενα κτίρια ΕΑΤ-ΕΣΑ χρήσεις Μουσείου Αντιδικτατορικής και Εθνικής Αντίστασης, Εκθεσιακός χώρος, Μουσείο Ελευθερίου Βενιζέλου, 

όπως τα παραπάνω σημειώνονται στο διάγραμμα που συνοδεύει το σχεδικό π.δ/γμα.

Κατά της υπ''αρ. 702/96 άδειας προσθήκης κατ' επέκταση υπογείων κ.λπ. του Ο.Μ.Μ.Α. οικοδομικής άδειας, που εκδόθηκε από τη Δ/νση Πολεοδομίας και Περιβάλλοντος της Νομαρχίας Αθηνών, έχει ασκηθεί αίτηση ακύρωσης και αναστολής στο Σ.τ.Ε. και εκκρεμούν οι σχετικές αποφάσεις.

Τέλος σας ενημερώνουμε ότι έχει ασκηθεί στο Υ.ΠΕ.ΧΩ.Δ.Ε. προσφυγή του ΣΑΔΑΣ-ΠΕΑ, η εξέταση της οποίας εκκρεμεί στη Διεύθυνση Νομοθετικού 'Εργου του Υπουργείου μας.

Ο Υπουργός

Κ. ΛΑΛΙΩΤΗΣ"

18. Στην με αριθμό 1017/28-11-96 ερώτηση δόθηκε με το υπ' αριθμ. 75040/16-12-96 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 1017/28-11-96 των Βουλευτών κ.κ. Α. Λουλέ και Ε. Αποστόλου, σας γνωρίζουμε ότι το θέμα της αναπροσαρμογής της χορηγίας των αιρετών θα ληφθεί υπόψη κατά τη συνολική ρύθμιση του μείζονος θέματος των συνενώσεων των Ο.Τ.Α. Α'βαθμού, σε συνεργασία με το συναρμόδιο Υπουργείο Οικονομικών.

Ο Υφυπουργός

Λ. ΠΑΠΑΔΗΜΑΣ"

19. Στην με αριθμό 1018/28-11-96 ερώτηση δόθηκε με το υπ' αριθμ. 1195/18-11-96 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 1018/28-11-96 που κατέθεσαν στη Βουλή οι Βουλευτές κ.κ. Ευάγ. Αποστόλου και Ανδριανή Λουλέ, αναφορικά με το αν θα πρέπει να ασφαλίζονται και στο ΤΕΒΕ, οι αγρότες, που εκτός από παραγωγοί είναι και πωλητές των προϊόντων τους απευθείας στην κατανάλωση, σας πληροφορούμε τα ακόλουθα:

1. Κατά γενική αρχή του Δικαίου Κοινωνικής Ασφάλισης, στους καθ' ύλην αρμόδιους Ασφαλιστικούς Οργανισμούς ασφαλίζεται η εργασία και όχι τα πρόσωπα.

2. Σύμφωνα με τη νομοθεσία ΤΕΒΕ (άρθρο 1 ν. 1027/80 -ΦΕΚ 49 Α') στην υποχρεωτική ασφάλισή του, υπάγονται κατά κύριο λόγο, όλοι οι άνω των 18 ετών επαγγελματίες και βιοτέχνες, που διατηρούν επαγγελματική στέγη.

Σαν επαγγελματική στέγη νοείται οποιοσδήποτε χώρος, όπου ασκείται το επάγγελμα (κατάστημα πώλησης, πάγκος, υπαίθρια εγκατάσταση, αυτοκίνητο κ.λπ.).

3. Σύμφωνα με την ισχύουσα νομοθεσία στον Οργανισμό Γεωργικών Ασφαλίσεων, ασφαλίζονται αυτοδικαίως τα απασχολούμενα στην Ελλάδα πρόσωπα κατά κύριο βιοποριστικό επάγγελμα με αγροτικές εργασίες και ειδικότερα οι ιδιοκτήτες γεωργικών εκμεταλλεύσεων ιδία αγρών, λειβαδιών, φυτειών, εφόσον εκμεταλλεύονται αυτές για παραγωγικούς σκοπούς στο ίδιο αυτών όνομα και δια προσωπικής τους εργασίας (χειρονακτικής ή συστηματικής αυτεπιστασίας).

Η πρόσκαιρη και εποχική απασχόληση σε αγροτικές εργασίες, εφόσον συνδυάζεται και με άλλες εμπορικές ή βιοτε-

Σελίδα 2435 

χνικές εργασίες, δεν προσδίδει την ιδιότητα του αγρότη και συνεπώς τα πρόσωπα αυτά εξαιρούνται της ασφάλισης του Ο.Γ.Α.

4. Οι αγρότες, που πωλούν οι ίδιοι τα προϊόντα της παραγωγής τους είτε απευθείας, είτε στις λαϊκές αγορές, είτε σε καταστήματα, δεν χαρακτηρίζονται ως ελεύθεροι επαγγελματίες και ως εκ τούτου δεν πληρούν τις προϋποθέσεις υποχρεωτικής τους ασφάλισης στο ΤΕΒΕ. Τα πρόσωπα της κατηγορίας αυτής υπάγονται στην ασφάλιση του ΟΓΑ, ως παραγωγοί (άρθρο 2 ν. 4169/61, ΦΕΚ 81 Α').

5. Στην ασφάλιση του ΤΕΒΕ υπάγονται όσοι παραγωγοί αγροτικών προϊόντων διαθέτουν τα προϊόντα τους διατηρούντες επαγγελματική εγκατάσταση (π.χ. κατάστημα) σε περιοχή υποχρεωτικής ασφάλισης του Ταμείου αυτού, καθώς και όσοι παραγωγοί εμπορεύονται, εκτός από τα δικά τους προϊόντα και προϊόντα άλλων.

Ο Υφυπουργός

ΝΙΚΟΣ ΦΑΡΜΑΚΗΣ"

20. Στην με αριθμό 1030/29.11.96 ερώτηση δόθηκε με το υπ' αριθμ. 114/18.12.96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1030/29.11.96 που κατέθεσε στη Βουλή ο Βουλευτής κ. Ιωαν. Λαμπρόπουλος παρακαλούμε να πληροφορήσετε τον κ. Βουλευτή τα εξής:

Στο ΠΕΠΕ Πελοποννήσου έχει ενταχθεί το'εργο "Παράκαμψη Πύλου" μεσυνολικό προϋπολογισμό 1,5 δισ. δρχ. Υπάρχουν προβλήματα με τη χωροθέτηση του έργου. Το όλο θέμα βρίσκεται στο ΚΑΣ του Υπουργείου Πολιτισμού. 'Οσον αφορά το προτεινόμενο υπόλοιπο τμήμα στην ερώτηση του κ. Βουλευτή εξετάζεται η δυνατότητα ένταξής του στο ΠΕΠ Πελοποννήσου.

Επίσης η Δ/νση Μελετών Εργων Οδοποιίας του ΥΠΕΧΩΔΕ μας πληροφόρησε τα εξής:

Στο τμήμα Κυπαρισσία - Φιλιατρά- Γαργαλιάνοι - Ρωμανός - Γιάλοβα - Πύλος υπάρχουν μελέτες οι οποίες είναι σχεδόν ολοκληρωμένες και αυτό διότι σε κάποια τμήματα εκκρεμούν εγκρίσεις τελικού σταδίου.

Στο τμήμα από Ριζόμυλο μέχρι Κορώνη έχει υποβληθεί η προμελέτη και συγχρόνως προωθούνται οι υποστηρικτηκές μελέτες (πχ. προέγκριση χωροθέτησης του άξονα), ώστε να είναι δυνατή η έγκρισή της.

'Αλλες υπό εκπόνηση μελέτες, όσον αφορά τον Περιφερειακό Δακτύλιο Μεσσηνίας δεν υπάρχουν. Εξετάζεται όμως η ένταξη κάποιων νέων τμημάτων στο πρόγραμμα μελετών του 1997, εφόσον βέβαια υπάρχουν τεκμηριωμένες προτάσεις, ώστε να είναι κατ'αρχήν δυνατή η ολοκλήρωση των μελετών του δακτυλίου.

Ο Υπουργός

Κ.ΛΑΛΙΩΤΗΣ"

21. Στην με αριθμό 1031/29.11.96 ερώτηση δόθηκε με το υπ' αριθμ. 4048/13.12.96 έγγραφο από τον Υπουργό Μεταφορών η ακόλουθη απάντηση:

"Aπαντώντας στην ερώτηση 1031/29.11.96 του Βουλευτή κ.κ. Παντελή Οικονόμου και απευθύνεται στον Υπουργό Μεταφορών και Επικοινωνιών, σας πληροφορούμε όσον αφορά θέματα της αρμοδιότητος μας τα εξής:

1. Η Διακομματική Κοινοβουλευτική Επιτροπή για τα τροχαία ατυχήματα πρότεινε.

α) Την εισαγωγή μαθημάτων κυκλοφοριακής αγωγής στα σχολεία.

β) Εθνικό Συμβούλιο Οδικής Ασφάλειας (Ε.Σ.Ο.Α.)

Προτείνεται, αντί της επιτροπής Οδικής Ασφάλειας του άρθρου 109 του Κ.Ο.Κ. να νομοθετηθεί η ίδρυση φορέα (Ε.Σ.Ο.Α.) με αυξημένες αρμοδιότητες στα θέματα οδικής ασφάλειας με διοικητική και οικονομική αυτοτέλεια.

γ) Ιντστιτούτο Οδικής Ασφάλειας (Ι.Ο.Α.)

Προτάθηκε από τη διακομματική επιτροπή η θεσμοθέτηση ανεξάρτητου Ινστιτούτου έρευνας και μελέτης επί θεμάτων Οδικής Ασφάλειας (Ι.Ο.Α.), υπαγόμενο διοικητικά και οικονομικά στο Ε.Σ.Ο.Α.

δ) Ειδική Γραμματεία Οδικής Ασφάλειας (Ε.Γ.Ο.Α.)

Σύμφωνα με την πρόταση της διακομματικής επιτροπής, η Ειδική Γραμματεία Οδικής Ασφάλειας θα λειτουργεί παρά τω Πρωθυπουργώ, θα αποτελεί το σύνδεσμο μεταξύ του Ε.Σ.Ο.Α. καιτης Διοίκησης (Υπουργεία), θα συντονίζει και θα προσδίδει μεγαλύτερο κύρος στο Ε.Σ.Ο.Α.

Το Υπουργείο Μεταφορών και Επικοινωνιών παρακολουθεί και παρεμβαίνει για τις αναγκαίες ρυθμίσεις και εφαρμογές των παραπάνω θεμάτων.

Ο Υπουργός

ΕΜΜΑΝΟΥΗΛ ΛΟΥΚΑΚΗΣ"

22. Στην με αριθμό 1036/29.11.96 ερώτηση δόθηκε με το υπ' αριθμ. 116/18.12.96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1036/29.11.96 που κατέθεσε στη Βουλή ο Βουλευτής κ. Νικ. Νικολόπουλος παρακαλούμε να πληροφορήσετε τον κ. Βουλευτή τα εξής:

1. Αρμόδια Υπηρεσία για τις επιχωματώσεις της ανενεργούς κοίτης των ποταμών και χειμάρων είναι η Κτηματική Υπηρεσία του Δημοσίου και κατά συνέπεια τα Υπ. Εθνικής Οικονομίας και Οικονομικών προς τα οποία κοινοποιείται η Ερώτηση.

2. Οσον αφορά στην αντιπλημμυρική προστασία των ποταμών και χειμάρων Ν.Αχαίας πληροφορούμε τον κ. Βουλευτή ότι στο Πρόγραμμα των Εγγειοβελτιωτικών Εργων της ΣΑΕ 072/1 είναι ενταγμένο το αρ.9572133 "Αντιπλημμυρικά ποταμών περιοχής Πατρών, Αιγιαλείας και λοιπών περιοχών Αχαίας" με προϋπολογισμό 600 εκατ. δρχ. από ταοποία έχουν διατεθεί για αντιπλημμυρικά έργα περίπου 300 εκατ. δρχ. για τα έτη 95-96 και αναμένονται προτάσεις από τις Περιφερειακές Υπηρεσίες για το υπόλοιπο ποσό (300 εκατ.)

Συμπληρωματικά σας πληροφορούμε ότι η Περιφερειακή Υπηρεσία του ΥΠΕΧΩΔΕ μας ενημέρωσε ότι μετά τις πρόσφατες βροχοπτώσεις όλοι οι χείμαροι του Ν. Αχαίας δεν παρουσίασαν έντονα προβλήματα.

Ο Υπουργός

Κ.ΛΑΛΙΩΤΗΣ"

23. Στην με αριθμό 1037/29.11.96 ερώτηση δόθηκε με το υπ' αριθμ. 117/18.12.96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1037/29.11.96 που κατέθεσε στη Βουλή ο Βουλευτής κ. Αναστ.Παπαληγούρας

Παρακαλούμε να πληροφορήσετε τον κ. Βουλευτή τα εξής:

1. Από την ΔΤΥΝ Κορινθίας εζητήθησαν 300.000.000 δρχ. για αντιπλημμυρικά έργα στο Νομό (συμπεριλαμβανομένου και του χειμάρου Σάρωνα).

2. Με την ΣΑΕ 072/1 του Ταμείου Κοινωνικής Ανάπτυξης του Συμβουλίου της Ευρώπης (ΤΚΑΣΕ) έργο 9572137 εγκρίθησαν 800.000.000 δρχ. για αντιπλημμυρικά έργα στους χειμάρους της Κορινθίας μετά και τις πλημμύρες με ανθρώπινα θύματα του Λουτρακίου.

3. Πρόσφατα υπεβλήθη από τη ΔΤΥΝ Κορινθίας μελέτη προϋπολογισμού 120.000.000 δρχ. που περιλαμβάνει μεταξύ των άλλων εργασίες διάνοιξης ευθυγράμμισης στο χείμαρο Σάρωνα καθώς και 20.000.000 δρχ. για απαλλοτριώσεις.

4. Το Υπουργείο εντός του Δεκεμβρίου θα διαθέσει την αιτηθείσα πίστωση των 120.000.000 δρχ.

Ο Υπουργός

Κ.ΛΑΛΙΩΤΗΣ"

24. Στην με αριθμό 1039/29.11.96 ερώτηση δόθηκε με το υπ' αριθμ. 1335/16.12.96 έγγραφο από τον Υφυπουργό 'Αμυνας η ακόλουθη απάντηση:

"Σε απάντηση της 1039/29.11.96 ερώτησης που κατέθεσε ο Βουλευτής κ. Ε.Μπασιάκος σχετικά με την πυρπόληση Ελληνικών δασών από Τούρκους τρομοκράτες, σας πληρο-

Σελίδα 2436 

φορούμε τα παρακάτω:

Το Υπουργείο Εθνικής Αμυνας στα πλαίσια της πρόληψης και αποτελεσματικής αντιμετώπισης πυρκαϊών ή ενδεχόμενων εμπρησμών, σε συνεργασία με τα συναρμόδια Υπουργεία έλαβε τα ακόλουθα μέτρα.

1. Εκπαίδευση του προσωπικού επί θεμάτων δασοπυρόσβεσης

2. Οργάνωση και ενεργοποίηση από 1 Ιουλίου έως 15 Σεπτεμβρίου 1996 συστήματος 24ώρου επίγειας παρατήρησης και επιτήρησης.

3. Οργάνωση και εφαρμογή προγράμματος θερινής διαβίωσης και εκπαίδευσης των Μονάδων εντός των ευαίσθητων δασικών περιοχών, με ταυτόχρονη εκπομπή περιπόλων και παρατηρητών.

4. Εξοπλισμός των Μονάδων με όλα τα απαραίτητα μέσα αντιμετώπισης δασικών πυρκαϊών.

5. Εντολή προς τα πληρώματα των αεροσκαφών και ελικοπτέρων που εκτελούν διάφορες αποστολές και ενημερώνουν αμέσως τον σταθμό εδάφους με τον οποίο έχουν επαφή σε περίπτωση εντοπισμού τέτοιου φαινομένου.

6. Διάθεση από 15 Ιουνίου τριών (3) ελικοπτέρων CHINOOK και έξι (6) UH-IH στο Υπουργείο Γεωργίας, προκειμένου να χρησιμοποιηθούν για μεταφορά δασοπυροσβεστών, καθώς και για συμμετοχή σε δασοπυροσβέσεις. Τα παραπάνω μέσα είχαν διασπαρεί σε κλιμάκια στον Ελλαδικό χώρο και στάθμευαν μόνιμα σε συγκεκριμένες και αυστηρώς επιλεγμένες βάσεις εξορμήσεως.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

25. Στην με αριθμό 1047/29.11.96 ερώτηση δόθηκε με το υπ' αριθμ. 3210/16.12.96 έγγραφο από τον Υφυπουργό Εθνικής Οικονομίας η ακόλουθη απάντηση:

Σε απάντηση της ερώτησης 1047/29.11.96 του Βουλευτή κ. Σ.Δανέλλη σας πληροφορούμε ότι στο ΠΕΠ Νοτίου Αιγαίου 1994-99 έχουν περιληφθεί έργα που αφορούν σε κατασκευές νέων ελικοδρομίων καθώς και βελτιώσεις υφισταμένων σε νησιά των Νομών Κυκλάδων και Δωδεκανήσου συνολικού προϋπολογισμού 640 εκατ. δρχ.

Οι κατασκευές νέων ελικοδρομίων αφορούν στα νησιά Σικίνου, Ανάφης, Κιμώλου, Σερίφου, Θηρασίας, Νισύρου, Καρπάθου οι δε βελτιώσεις (ηλεκτροφωτισμοί κ.α.) στα νησιά Αμοργού, Ανδρου, Ιου, Κέας, Κύθνου, Κουφονησίου, Σίφνου, Τήνου, Φολεγάνδρου, Αγαθονησίου, Λειψών, Πάτμου, Σύμης, Τήλου και Χάλκης.

Θα πρέπει να σημειωθεί ότι έχει δοθεί ιδιαίτερη έμφαση στην επιτάχυνση των διαδικασιών υλοποίησης των παραπάνω έργων και εκτιμάται ότι αυτά θα ολοκληρωθούν έως το τέλος του 1997.

Εξ άλλου στο Ε.Π. "Προσβάσεις και οδικοί άξονες" και στο Μέτρο "Επέκταση δικτύου ελικοδρομίων" προβλέπεται να κατασκευασθούν ελικοδρόμια συνολικού κόστους 3,448 MECU σε ακριτικά νησιά και ηπειρωτικές περιοχές, η εξειδίκευση της χωροθέτησης των οποίων αναμένεται να οριστικοποιηθεί άμεσα.

Ο Υφυπουργός

ΧΡ.ΠΑΧΤΑΣ"

26. Στην με αριθμό 1050/29.11.96-ερώτηση δόθηκε με το υπ' αριθμ. 148/18.12.96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1050/29.11.96 που κατέθεσε στη Βουλή ο Βουλευτής κ. Αναστ. Παπαληγούρας παρακαλούμε να πληροφορήσετε τους κ.κ. Βουλευτές ότι ήδη κατασκευάζεται παρακαμπτήρια οδός, που θα συνδέει τον αυτοκ/μο Αθηνών-Κορίνθου με το Λουτράκι και τις παλιές γέφυρες ισθμού και θα οδηγεί εύκολα και γρήγορα τους ταξιδιώτες στα καταστήματα που ήδη υπάρχουν γύρω από τις παλιές γέφυρες του Ισθμού.

Επίσης εντός των επόμενων ημερών αποκαθίσταται πλήρως η κυκλοφορία της ΠΕΟ μέσω των παλαιών γεφυρών.

Διευκρινίζεται τέλος, ότι μετά την απόδοση πλήρως του αυτοκ/μου σε κυκλοφορία θα παρέχεται η ευχέρεια στους επιθυμούντες να επισκεφθούν την τουριστική περιοχή Ισθμού να κάνουν χρήση των ανισόπεδων κόμβων Λουτρακίου και Επιδαύρου που βρίσκονται εκατέρωθεν του Ισθμού Κορίνθου.

Ο Υπουργός

Κ.ΛΑΛΙΩΤΗΣ"

27. Στην 1059/2-12-1996 ερώτηση δόθηκε με το υπ'αριθμ. 4125/19-12-1996 έγγραφο από τον Υπουργό Μεταφορών η ακόλουθη απάντηση:

"Απαντώντας στη ερώτηση 1059/2-12-1996 του Βουλευτή κ. Μανώλη Κεφαλογιάννη και απευθύνονται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Ο Οργανισμός Σιδηροδρόμων Ελλάδος με την υπ'αριθμ. 891/1996 Διακήρυξή του (συν. 1) προσεκάλεσε σε δημόσιο μειοδοτικό διαγωνισμό την 10.7.1996 τις ενδιαφερόμενες Κοινοπραξίες Εργοληπτικών Επιχειρήσεων των Κρατών μελών της Ευρωπαϊκής 'Ενωσης και Ευρωπαϊκού Οικονομικού Χώρου να εκδηλώσουν το ενδιαφέρον τους μαζί με τα σχετικά δικαιολογητικά για την συμμετοχή των στην ΦΑΣΗ Α' (προεπιλογή) του διαγωνισμού αυτού και στη ΦΑΣΗ Β' για όσες προεπιλεγούν να υποβάλλουν σφραγισμένες προσφορές κατά την κλειστή διαδικασία, σύμφωνα με τον ν. 1418/1984 (άρθρο 4, παρ. 2β) όπως τροποποιήθηκε με τον ν.2229/1994 και το Π.Δ. 609/1985, όπως ισχύει με την έκδοση των Π.Δ. 286/1994 και Π.Δ. 368/1994 (άρθρο 19), για την ανάδειξη αναδόχου του έργου:

"Κατασκευή σήραγγας Καλλιδρόμου, χωματουργικών και λοιπών τεχνικών έργων για την νέα διπλή σιδηροδρομική γραμμή Τιθερέας - Λειανοκλαδίου. Τμήμα από Σ.Σ. Τιθορέας (Χλμ. 0+000) έως Χλμ. 19+100 "προϋπολογισμού δαπάνης κατά την μελέτη εβδομήντα πέντε δισεκατομμυρίων (75.000.000.000) δρχ. 

2. Στον διαγωνισμό κατατέθηκαν εμπρόθεσμα δέκα οκτώ ( 18 ) αιτήσεις εκδήλωσης ενδιαφέροντος (συν.2).

Η με αριθμό 16 Κ/Ξία "ILBAU - WAYSS & FREYTAG A.G. - BIOTEΡ Α.Ε. - ΤΕΧΝΙΚΗ ΟΛΥΜΠΙΑΚΗ Α.Ε. - ΕΤΚΑ Α.Ε." με το υπ. αριθμ. 2018462/12.7.1996 γράμμα της (συν. 3) μας γνώρισε ότι όταν υποβλήθηκε ο φάκελος της με τα δικαιολογητικά της αίτησης εκδήλωσης ενδιαφέροντος δεν είχαν ολοκληρωθεί οι διαδικασίες για την σύσταση της Κοινοπραξίας και ζήτησε η αίτησή της να θεωρηθεί ως μηδέποτε υποβληθείσα ως και να της επιστραφεί ο φάκελός της.

Η Υπηρεσία συναίνεσε στην επιστροφή του φακέλου, οποίος παρελήφθη την 18/07/1996 από την εν λόγω Κοινοπραξία.

Σημειώνεται ότι με το υπ. αριθμ. 202152/30.7.1996 γράμμα της (συν. 4) ή Κ/Ξ "ΑST - ΤΡΙΤΩΝ - PHILIPP HOLZMANN HELD & FRANKE - HEITKAMP - WAYSS & FREYTAG" διαμαρτυρήθηκε για την χρήση του ονόματος της WAYSS & FREYTAG από την παραπάνω με αριθμό 16Ξ "ILBAU - WAYSS & FREYTAG A.G. - ΒΙΟΤΕP Α.Ε. - ΤΕΧΝΙΚΗ ΟΛΥΜΠΙΑΚΗ Α.Ε. - ΕΤΚΑ Α.Ε." και κάλεσε την Υπηρεσία να την απορρίψει θεωρώντας την από μέρους της εκδήλωση ενδιαφέροντος ως ανύπαρκτη.

Θεωρώντας την από μέρους της εκδήλωση ενδιαφέροντος ως ανύπαρκτη.

Κατίπιν των ανωτέρω η με αριθμό 16 ΚΞ" ILBAU - WAYSS & FREYTAG A.G. - BIOTEP A.E. - ΤΕΧΝΙΚΗ ΟΛΥΜΠΙΑΚΗ Α.Ε. - ΕΤΚΑ Α.Ε." δεν συμμετείχε στην περαιτέρω διαδικασία, στην οπία συνέχισαν να συμμετέχουν οι υπόλοιπες δέκα επτά Κοινοπραξίες Εργοληπτικών Επιχειρήσεων, στις οποίες περιλαμβάνονται 46 Ελληνικές και 31 αλλοδαπές, από τις μεγαλύτερες του Ευρωπαϊκού Χώρου.

Σύμφωνα με τη Διακήρυξη ο αριθμός των Κοινοπραξιών που θα λάβει μέρος μετά από προεπιλογή στη Β' φάση του Διαγωνισμού (υποβολή οικονομικών προσφορών) πρέπει να είναι μέχρι 8.

Η αρμόδια επιτροπή με το από 14/11/1996 Πρακτικό της 

Σελίδα 2437 

προέβη σύμφωνα με τα οριζόμενα στη Διακήρυξη κριτήρια στην προεπιλογή των παρακάτω διαγωνιζόμενων:

1. Κ/Ξ TARMAC CONSTRUCTION LIMITED - ΕΛΛΗΝΙΚΗ ΤΕΧΝΟΔΟΜΙΚΗ Α.Ε. - ΖΕΥΣ Α.Τ.Ε. - ΕΡΓΑΣ Α.Ε. - ΓΕΚ Α.Ε.

2. Κ/ΞΘ DRAGADOS Y CONSTRUCCIONES S.A. - ΑΚΤΩΡ Α.Τ.Ε. - Τ.Ε.Β. Α.Ε. - ΠΑΝΤΕΧΝΙΚΗ Α.Ε.

Κ/Ξ HOCHTIEF - ΑΕΓΕΚ - ΕΚΤΕΡ - ΕΛΤΕΡ Α.Τ.Ε. - ΔΙΕΚΑΤ.

4. Κ/Ξ ΑΤΤΙ-ΚΑΤ Α.Τ.Ε. - ED ZUBLIN A.G. - ΠΡΟΟΔΕΥΤΙΚΗ Α.Τ.Ε. - ΑΒΕΤΤΕ ΤΕΧΝΟΔΟΜΗ ΑΦΟΙ ΜΙΧ. ΤΡΑΥΛΟΥ/

5. Κ/Ξ ΜΕΤΩΝ - JAEGER-SELI-ETEP.

6. Κ/Ξ BOUYGUES S.A. - BILFINGER BERGER A.G. - ΑΛΤΕ Α.Τ.Ε. - ΤΕΓΚ Α.Ε. - ΠΟΛΥΤΕΧΝΙΚΗ Α.Ε. 

7. Κ/Ξ AST-ΤΡΙΤΩΝ-PHILIPP HOLZMANN HELD & FRANCKE - HEITΚAMP - WAYSS & FREYTAG.

8. Κ/Ξ DUMEZ GTM-ΑΘΗΝΑ-ΓΕΝΕΡ-ΤΕΧΝΙΚΗ ΕΝΩΣΙΣ-ΔΟΜΙΚΑ ΕΡΓΑ.

Η παραπάνω σειρά δεν αποτελεί κατάταξη

3. Μετά την ανακοίνωση του αποτελέσματος της προεπιλογής στις 14/11/1996 υπεβλήθησαν εντός του νομίμου χρονικού διαστήματος εννέα (9) ενστάσεις - αντιρρήσεις (συν. 5).

Στο ίδιο χρονικό διάστημα οι φάκελοι με τα σχετικά δικαιολογητικά ήσαν στην διάθεση κάθε ενδιαφερομένου.

4. Σε ότι έχει σχέση με την κριτική που ασκείται κατά του πρακτικού προεπιλογής, επισημαίνεται ότι οι διαφοροποιήσεις παρατηρούνται στην αξιολόγηση τόσο των εργοληπτικών επιχειρήσεων που προεπελέγησαν, όσο και των εργοληπτικών Επιχειρήσεων που δεν προεπελέγησαν.

5. Τα αναφερόμενα περί ελλείψεων των τυπικών δικαιολογητικών και συγκεκριμένα στην ονομαστικοποίηση των μετοχών προεπιλεγέντων τεχνικών εταιρειών, το Π.Δ. 82/1996 προβλέπει την κατάθεση μετοχολόγιου με την υποβολή της προσφοράς ενώ στην διαδικασία της προεπιλογής αρκούν τα δικαιολογητικά ότι οι Εργοληπτικές Επιχειρήσεις έχουν προχωρήσει στην ονομαστικοποίηση των μετοχών τους.

Παρ'όλα αυτά για όλες τις εταιρίες υπήρξαν τα τυπικά αυτά δικαιολογητικά.

6. Το Δ.Σ. του Ο.Σ.Ε. στη συνεδρίασή του της 13.12.1996 αποφάσισε τα εξής:

6.1. Απορρίπτει τις ενστάσεις των Κ/Ξ

1. Κ/Ξ ΜΗΧΑΝΙΚΗ Α.Ε. - BALFOUR BEATTY LTD. - EDMUND NUTTALL LTD - ΣΙΓΑΛΑΣ Α.Τ.Ε.

2. Κ/Ξ ASTALDI S.p.A. - DE LIETO CONSTRUZIONI GENERALI S.p.A - ΕΥΡΩΠΑΙΚΗ ΤΕΧΝΙΚΗ Α.Ε. - ΠΑΡΝΩΝ Α.Ε. - ΠΑΡΑΛΛΗΛΟΣ Α.Ε.

3. Κ/Ξ ΑΒΑΞ Α.Ε. - C.C.C. - GERDUM U BREUΕR GmbH U Co.KG. - ΘΕΜΕΛΗ Α.Ε. - ΕΔΡΑΣΗ Χ. ΨΑΛΛΙΔΑΣ Α.Τ.Ε.

4. Κ/Ξ ΤΕΡΝΑ Α.Ε. FERROCEMENTO S.p.A. - RECCHI S.p.A. - CHAG NAUD

5. Κ/Ξ IMPREGILO S.p.A. - ATΕΜΚΕ Α.Τ.Ε. - ΘΕΜΕΛΙΟΔΟΜΗ Α.Ε. 0 ΕΥΚΛΕΙΔΗΣ Α.Τ.Ε. - ΟΜΑΣ Α.Τ.Ε.

6. Κ/Ξ ALPINE BAU G.m.b.H. - MAYREDER BAU G.m.b.H - BETON und MONIERBAU G.m.b.H ΕΡΓΟΜΗΧΑΝΙΚΗ Α.Τ.Ε. - ARCO G. A.B.E.T.T.E.

7. Κ/Ξ SELMER AS - A/S VEIDEKKE - ΓΕΚΑΤ Α.Τ.Ε. - Α.Τ.Ε. ΓΝΩΜΩΝ Α.Ε.

8. Κ/Ξ Κ.Ι. ΣΑΡΑΝΤΟΠΟΥΛΟΣ Α.Ε. - ΟΔΩΝ & ΟΔΩΣΤΡΩΜΑΤΩΝ Α.Ε. - TODINI CONSTRUZIONI GENERALI S.p.A - ITINERA CONSTRUZIONI GENE RALI S.p.A. - ΙΡΙΣ Α.Ε.

9. Κ/Ξ CUBERTAS Y MZOV S.A. - ENTRECANALES Y TAVORA S.A. - Ε.Τ.Ε.Θ. Α.Ε. - ΙΩΑΝΝΗΣ Γ. ΚΟΡΟΝΤΖΗΣ Α.Ε. - Δ.Γ. ΜΑΥΡΟΓΙΑΝΝΗW ΤΒΕΤΑΕ (ΑΚΤΙΣ) Α.Ε.

σύμφωνα με την εισήγηση της Γενικής Διεύθυνσης και της Υπηρεσίας.

6.2.- Λαμβάνοντας υπ'όψη την κοινή άποψη της Γενικής Διεύθυνσης και της Υπηρεσίας, ότι και οι 17 συμμετέχουσες κοινοπραξίες είναι αξιόλογες και μπορούν αυτοδύναμες να εκτελέσουν το έργο: "Κατασκευή σήραγγας Καλλιδρόμου, χωματουργικών και λοιπών τεχνικών έργων για τη νέα διπλή σιδηροδρομική γραμμή Τιθορέας - Λειανοκλαδίου. Τμήμα από Σ.Σ. Τιθορέας (χλμ. 0+000) έως χλμ. 19+000" (Α.Δ. 891) αποφασίζει τη συμμετοχή στη Β.Φάση του υπόψη διαγωνισμού (υποβολή οικονομικών προσφορών) και των 17 συμμετεχουσών Κοινοπραξιών ήτοι:

1. Κ/Ξ ΜΗΧΑΝΙΚΗ Α.Ε. - ΒΑLFOUR BEATTY LTD. - EDMUΝD NUTTALL LTD - ΣΙΓΑΛΑΣ Α.Τ.Ε.

2. Κ/Ξ ASTALDI S.p.A. - DE LIETO COSTRUZIONI GENERALI S.p.A. - ΕΥΡΩΠΑΙΚΗ ΤΕΧΝΙΚΗ Α.Ε. - ΠΑΡΝΩΝ Α.Ε. - ΠΑΡΑΛΛΗΛΟΣ Α.Ε.

3. Κ/Ξ TARMAC CONSTRUCTION LIMITED - ΕΛΛΗΝΙΚΗ ΤΕΧΝΟΔΟΜΙΚΗ Α.Ε. - ΖΕΥΣ Α.Τ.Ε. - ΕΡΓΑΣ Α.Ε. - ΓΕΚ Α.Ε.

4. Κ/Ξ ΑΒΑΞ Α.Ε. - C.C.C. GERDUM U BREUER GmbH U Co.KG - ΘΕΜΕΛΗ Α.Ε. - ΕΔΡΑΣΗ Χ. ΨΑΛΛΙΔΑΣ Α.Τ.Ε.

5. Κ/Ξ DRAGADOS Y CONSTRUCCIONES S.A. - ΑΚΤΩΡ Α.Τ.Ε. - Τ.Ε.Β. Α.Ε. - ΠΑΝΤΕΧΝΙΚΗ Α.Ε.

6. K/Η ΗΟCHTIEF - ΑΕΓΕΚ - ΕΚΤΕΡ - ΕΛΤΕΡ Α.Τ.Ε. ΔΙΕΚΑΤ

7. Κ/Ξ ΑΤΤΙ-ΚΑΤ ΑΤΕ - ΕD ΖUBLIN A.E. - ΠΡΟΟΔΕΥΤΙΚΗ ΑΤΕ - ΑΒΕΤΤΕ ΤΕΧΝΟΔΟΜΗ ΑΦΟΙ ΜΙΧ. ΤΡΑΥΛΟΥ

8. Κ/Ξ ΜΕΤΩΝ - JAEGER - SELI - ETEP

9. Κ/Ξ BOUYGUES S.A. - BELFINGER BERGER A.G. - ΑΛΤΕ ΑΤΕ - TEΓΚ Α.Ε. - ΠΟΛΥΤΕΧΝΙΚΗ Α.Ε.

10. K/Ξ ΤΕΡΝΑ Α.Ε. - FEROCREMENTO S.p.A., - RECCHI S.p.A. - CHAGNAUD

11. Κ/Ξ AST - ΤΡΙΤΩΝ - PHILIPP HOLZMANN HELD & FRANCKE - HEITAKAMP - WAYSS & FREYTAG

12. Κ/Ξ ΙΜPRΕGILO S.p.A - ATEMΕΚΕ Α.Τ.Ε. ΘΕΜΕΛΙΟΔΟΜΗ Α.Ε. - ΕΥΚΛΕΙΔΗΣ Α.Τ.Ε. - ΟΜΑΣ Α.Τ.Ε.

13. K/Ξ ALPINE BAU G.m.b.H. - MAYREDER BAU G.m.b.H - BETON una MONIEBRAU G.m.b.H. Η ΕΡΓΟΜΗΧΑΝΙΚΗ Α.Τ.Ε. - ARCO G., Α.Β.Ε.Τ.Τ.Ε.

14. Κ/Ξ SELMER AS - A/S VEIDEKKE - ΓΕΚΑΤ Α.Τ.Ε. - Α.Τ.Ε. ΓΝΩΜΩΝ Α.Ε.

15. Κ/Ξ Κ.Ι. ΣΑΡΑΝΤΟΠΟΥΛΟΣ Α.Ε. - ΟΔΩΝ & ΟΔΟΣΤΡΩΜΑΤΩΝ Α.Ε. - TODINI COSTRUZIONI GENERALI S.p.A. - ITINERA COSTRUZIONI GENERALI S.p.A. - ΙΡΙΣ Α.Ε.

16. Κ/Ξ CUBIERTAS Y MZOV S.A. ENTRECANALES Y TAVORA S.A. - Ε.Τ.Ε.Θ. Α.Ε. - ΙΩΑΝΝΗΣ Γ. ΚΟΡΟΝΤΖΗΣ Α.Ε. - Δ.Γ. ΜΑΥΡΟΓΙΑΝΝΗΣ ΤΒΕTΑΕ (ΑΚΤΙΣ) Α.Ε.

17. Κ/Ξ DUMEZ GTM. ΑΘΗΝΑ - ΓΕΝΕΡ - ΤΕΧΝΙΚΗ ΕΝΩΣΙΣ - ΔΟΜΙΚΑ ΕΡΓΑ 

6.3- Την κοινοποίηση εγγράφου, το οποίο θα συνταχθεί με ευθύνη της Νομικής Υπηρεσίας και της ΔΝΕ στις συμμετέχουσες Κοινοπραξίες με το οποίο θα καλούνται να δηλώσουν, μέχρι Παρασκευή (20-12-1996) και ώρα 1000 στο Πρωτόκολλο της ΔΝΕ ότι αποδέχονται την συνέχιση της διαδικασίας σύμφωνα με την παράγραφο 6.2. της παρούσας.

6.4.- Σε περίπτωση μη ύπαρξης σύμφωνης γνώμης όλων των συμμετεχουσών Κοινοπραξιών για συνέχιση της διαδικασίας. Το Διοικητικό Συμβούλιο θα προχωρήσει στην ακύρωση του διαγωνισμού και την επαπροκύρυξη του έργου με ανοιχτό διαγωνισμό χωρίς προεπιλογή.

Συνημμένα σας καταθέτουμε τα παρακάτω στοιχεία:

1. Διακήρυξη Δημοπρασίας (ΑΡ. 891/1996).

2. Πίνακας Κ/Ξιών εκδήλωσης ενδιαφέροντος

3. Το υπ'αριθμ. 201862/12.7.1996 γράμμα της Κ/ξίας "ILBAU- WAYSS & FREYTAG A.G. - ΒΙΟΤΕΡ Α.Ε. - ΤΕΧΝΙΚΗ ΟΛΥΜΠΙΑΚΗ Α.Ε. - ΕΤΚΑ Α.Ε."

4. Το υπ'αριθμ. 202152/30.7.1996 γράμμα της Κ/ξίας "AST - ΤΡΙΤΩΝ - PHILIPP HOLZMANN HELD & FRANKE - HEITAKAMP - WAYSS & FREYTAG".

5. Εννέα (9) ενστάσεις-αντιρρήσεις.

Σημειώνουμε ότι η κατάθεση των φακέλων προσφορών και εκδηλώσεως ενδιαφέροντος λόγω του μεγάλου όγκου είναι αδύνατη.

Πάντως είμαστε στη διάθεση του κ. Βουλευτή για κάθε πρόσθετη πληροφορία ή διευκρίνηση.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

28. Στην με αριθμό 1068/2-12-1996 ερώτηση δόθηκε με το

Σελίδα 2438 

υπ'αριθμ. 421/7-12-1996 έγγραφο από τον Υπουργό Ναυτιλίας η ακόλουθη απάντηση:

"Επί της ερώτησης 1068/2/12/1996 που κατατέθηκε στη Βουλή από τους βουλευτές κ.κ. Ν. Γκατζή και Ο. Κολοζώφ θέτουμε υπόψη σας τα ακόλουθα:

1.- Διάταξη νόμου με την οποία θεσπίζεται η καταβολή κινήτρου παραγωγικότητας στους υπαλλήλους των λιμένων της Χώρας έχει ενταχθεί και αποτελεί το 11ο άρθρο στο σχέδιο νόμου " Κύρωση της Πράξης Νομοθετικού Περιεχομένου της 18ης Νοεμβρίου 1996, πρόσθετες ρυθμίσεις για την Επιτροπή Κεφαλαιαγοράς και άλλες διατάξεις" το οποίο έχει κατατεθεί στην Κεντρική Νομοπαρασκευαστική Επιτροπή της Βουλής για επεξεργασία και εν συνεχεία προώθησή του για ψήφιση.

2.- Το ΥΕΝ ως αρμόδιος φορέας για το σχεδιασμό της λιμενικής ανάπτυξης της χώρας δεν αντιμετωπίζει θέμα αλλαγής του θεσμικού καθεστώτος διοίκησης και λειτουργίας των λιμένων, όσον αφορά το δημόσι χαρακτήρα τους.

Με σκοπό την ενίσχυση του ρόλου και της ανταγωνιστικότητάς τους στο διεθνές περιβάλλον που δραστηριοποιούνται οι φορείς διοίκησης και εκμετάλλευσής τους μελετά θεσμικά και οργανωτικα μέτρα εκσυγχρονισμού της λειτουργίας τους, τα οποία όταν πάρουν συγκεκριμένη μορφή θα τεθούν υπόψη των ενδιαφερομένων φορέων (χρήστες, εργαζόμενοι κλπ) στο πλαίσιο διαλόγου για τη λήψη οριστικών αποφάσεων.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

29. Στην με αριθμό 1074/3-12-1996 ερώτηση δόθηκε με το υπ'αριθμ. 4098/18-12-1996 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 1074/3.12.1996 του Βουλευτή κ. Δημητρίου Σιούφα και απευθύνεται στον Υπουργό Μεταφορών και Επικοινωνιών, σχετικά με πληροφορίες για κατάργηση Περιφ/κών Γραφείων, σας πληροφορούμε τα ακόλουθα:

1. Δεν υπάρχει ειλημμένη απόφαση για την κατάργηση οποιουδήποτε Ταχ/κού Γραφείου σε όλη τη Χώρα.

2. Η επαναξιολόγηση του Ταχ/κού δικτύου, όπου εντάσσεται η λειτουργία των Γραφείων, είναι μία διαρκής διαδικασία στα πλαίσια του Προγράμματος Εκσυγχρονισμού του ΕΛΤΑ που σκοπό έχει να προσαρμόσει τις προσφερόμενς Ταχ/κες Υπηρεσίες στις εκάστοτε διαμορφούμενες ανάγκες του Κοινού.

Σε κάθε περίπτωση θα πρέπει ιδιαιτέρως να τονισθεί ότι οι όποιες μεταβολές τελικά θα γίνουν θα είναι αποτέλεσμα τεκμηριωμένης μελέτης με γνώμονα ότι η ταχυδρομική επικοινωνία όλων των Πολιτών αποτελεί στοιχειώδη ανθρώπινη ανάγκη.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

30. Στην με αριθμό 1084/3-12-1996 ερώτηση δόθηκε με το υπ'στιθμ. 137/18-12-1996 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1084/3.12.1996 που κατέθεσε στη Βουλή ο Βουλευτής κ. Βασ. Παπαγεωργόπουλος παρακαλούμε να πληροφορήσετε τον κ. Βουλευτή τα εξής:

Το Μετρό Θεσ/νίκης είναι ένα έργο ζωτικής σημασίας, που η προώθησή του προβλέπει Σύμβαση Παραχώρησης μεταξύ Ελληνικού Δημοσίου και Αναδόχου Κοινοπραξίας σύμφωνα πάντα με τους πόρους και τις προϋποθέσεις του διαγωνισμού και των τευχών δημοπράτησης.

Το έργο αυτό συγχρηματοδοτείται από το Ελληνικό Δημόσιο, την Ευρωπαϊκή 'Ενωση, την Ευρωπαϊκή Τράπεζα Επενδύσεων, την Εμπορική Τράπεζα και τον Ιδιώτη-Ανάδοχο.

Οι Εθνικοί και οι Κοινοτικοί Πόροι, που απαιτούνται ως συμμετοχή του Ελληνικού Δημοσίου για την κατασκευή του έργου είναι διασφαλισμένοι και δεσμευμένοι για τη Θεσ/νίκη και δεν πρόκειται να μεταφερθούν αλλού για άλλο έργο και σε άλλη πόλη.

Οι διαπραγματεύσεις με τον Προσωρινό Ανάδοχο πράγματι κράτησαν αρκετούς μήνες, όμως αυτό το χρονικό διάστημα ήταν αναγκαίο να υπάρξουν οι απαραίτητες εγγυήσεις για τη σίγουρη χρηματοδότηση, την άρτια κατασκευή και λειτουργία του έργου καθώς και για να αποσαφηνιστούν οι όροι και οι συμβατικές υποχρεώσείς της αναδόχου Κοινοπραξίας και κατά την περίοδο κατασκευής και κατά την περίοδο παραχώρησης και λειτουργίας του ΜΕΤΡΟ.

Η Επιτροπή Εισήγησης για Ανάθεση, με το από 14.6.1994 Πρακτικό της, ανακήρυξε την Κοινοπραξία ΜΑΚΕΔΟΝΙΚΟ ΜΕΤΡΟ Προσωρινό Ανάδοχο του έργου. 'Εκτοτε το Υπουργείο ΠΕΧΩΔΕ και μέχρι τον Νοέμβριο ε.ε, προσπάθησε κατά τη φάση δηλαδή των διαπραγματεύσεων με την Κοινοπραξία, να εξαντλήσει όλα τα περιθώρια στο πλαίσιο πάντα του διαγωνισμού, για να αποσαφηνιστούν όλοι οι συμβατικοί όροι και να διαμορφωθεί το οριστικό κείμενο της Σύμβασης Παραχώρησης. Η προσπάθεια αυτή βέβαια δυστυχώς δεν απέδωσε του αναμενόμενους καρπούς και τελικά οι διαπραγματεύσεις έληξαν ανεπιτυχώς για την Κοινοπραξία ΜΑΚΕΔΟΝΙΚΟ ΜΕΤΡΟ, γιατί η Κοινοπραξία δεν κατέστη δυνατόν να ανταποκριθεί θετικά σε συγκεκριμένους συμβατικούς όρους. 'Ετσι το Νοέμβριο του 1996 μετά από ομόφωνη απόφαση της Επιτροπής Μεγάλων 'Εργων, με απόφαση του Υπουργού ΠΕΧΩΔΕ έληξαν οι διαπραγματεύσεις.

Στη συνέχεια το ΥΠΕΧΩΔΕ κάλεσε τον Πρώτο Υποψήφιο Προσωρινό Ανάδοχο, την Κοινοπραξία ΘΕΣΣΑΛΟΝΙΚΗ ΜΕΤΡΟ, για διαπραγματεύσεις, όπως πρόβλεπε η Διακήρυξη του Διαγωνισμού. Οι διαπραγματεύσεις με την Κ/ξια θα αρχίσουν τις επόμενες μέρες.

Επομένως ο διαγωνισμός για την προώθηση του ΜΕΤΡΟ δεν εγκαταλείφθηκε, αλλά προωθείται θετικά μέσα από τις νόμιμες διαδικασίες. Οι όποιες καθυστερήσεις που παρουσιάζονται δεν αποσκοπούν στην κατάργηση του έργου, όπως ισχυρίζεται στη σχετική ερώτηση ο κ. Βουλευτής αλλά στη τήρηση των όρων του Διαγωνισμού, της Νομιμότητας και της Διαφάνειας που καθορίζονται με σαφήνεια στα Τεύχη Δημοπράτησης.

Σε κάθε Μεγάλο και Συγχρηματοδοτούμενο 'Εργο οι διαπραγματεύσεις είναι πράγματι επίπονες και δύσκολες γιατί πρέπει πάντα, με πίστη στη διαφάνεια να διασφαλίζονται τα συμφέροντα του Ελληνικού Δημοσίου.

Ο Υπουργός

Κ. ΛΑΛΙΩΤΗΣ"

31. Στην με αριθμό 1085/3-12-1996 ερώτηση δόθηκε με το υπ'αριθμ. 1705/17-12-1996 έγγραφο από τον Υπουργό Εθν. Οικονομίας η ακόλουθη απάντηση:

"Σε απάντηση της ερώτηση 1085/3.12.1996 που κατέθεσε στην Βουλή ο Βουλευτής κ. Β. Παπαγεωργόπουλος σχετικά με την εφαρμογή του ν. 2414/1996 σας γνωρίζουμε τα εξής:

1. Ο Οργανισμός 'Υδρευσης Θεσσαλονίκης (ΟΥΘ), σύμφωνα με το άρθρο 2 παραγρ. 1 του ν. 2414/1996 προωθεί, άμεσα προς έγκριση από τα αρμόδια Υπουργεία ΠΕΧΩΔΕ και Εθνικής Οικονομίας και Οικονομικών, σχέδιο Προεδρικού Διατάγματος με το οποίο μετατρέπεται σε Ανώνυμη Εταιρεία.

2. Η Κυβέρνηση εκτιμώντας ότι δεν πρέπει να θιγούν τα κεκτημένα ασφαλιστικά και συνταξιοδοτικα δικαιώματα των εργαζομένων στον ΟΥΘ προχωρεί προς τη ρύθμιση του θέματος με τροπολογία που πρόκειται να κατατεθεί προς ψήφιση στη Βουλή.

Ο Υπουργός
ΓΙΑΝΝΟΣ ΠΑΠΑΝΤΩΝΙΟΥ"

32. Στην με αριθμό 1086/3-12-1996 ερώτηση δόθηκε με το υπ'αριθμ. 75183/19-12-1996 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην 1086/3.12.1996 που κατέθεσε στη Βουλή ο Βουλευτή κ. Α. Φούσας, σας γνωρίζουμε τα ακόλουθα:

Το ζήτημα της ισχυροποίησης του Α' Βαθμού Τοπ. Αυτ/σης με κύριο άξονα τον συνδυασμό της λαϊκής συμμετοχής αλλά 

Σελίδα 2439 

και της αποτελεσματικότητας που προϋποθέτει ικανό μέγεθος Ο.Τ.Α. απασχολεί έντονα το Υπουργείο.

Οι οποιεσδήποτε οριστικές αποφάσεις θα προκύψουν μετά από ευρύ κοινωνικό διάλογο και ουσιαστική δημοσιότητα ούτως ώστε να επιτευχθεί ή επιθυμητή συναίνεση που είναι απαραίτητη για τέτοιου τύπου ριζικές αλλαγές του πολιτικοδιοικητικού συστήματος της Χώρας.

Ο Υφυπουργός

Λ. ΠΑΠΑΔΗΜΑΣ"

33. Στην με αριθμό 1107/3-12-1996 ερώτηση δόθηκε με το υπ'αριθμ. 1370/18-12-1996 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση υπ'αριθμ. 1107/3-12-1996 του Βουλευτού κ. Ιωάν. Δ. Λαμπροπούλου, σας πληροφορούμε ότι το θέμα των μετεγγραφών φοιτητών, τέκνων πολυτέκνων από Α.Ε.Ι. του εξωτερικού στα Ελληνικά Παν/μια είναι γνωστό στο Υπουργείο Παιδείας, το οποίο όμως δεν προτίθεται προς το παρόν τουλάχιστον να προβεί στην αλλαγή της ισχύουσας νομοθεσίας για μεταγγραφές χωρίς εξετάσεις, γιατί στην περίπτωση αυτή θα εξέλειπε το κριτήριο της ίσης μεταχείρισης όλών των υποψηφίων προς διαπίστωση ενός ελάχιστου επιπέδου γνώσεων.

Επισημαίνουμε ότι οι πολύτεκνοι φοιτητές έχουν το ευεργέτημα να μετεγράφονται στο 5ο εξάμηνο σπουδών από τα Παν/μια του εξωτερικού πέραν του προβλεπομένου ποσοτικού περιορισμού αρκεί να συγκεντρώνουν την απαιτούμενη βάση στις εξετάσεις μετεγγραφών.

Ο Υπουργός
ΓΕΡΑΣΙΜΟΣ Δ. ΑΡΣΕΝΗΣ"

34. Στην με αριθμό 1131/96 ερώτηση δόθηκε με το υπ' αριθμ. 31/19-12-96 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση 1131/'96 που κατέθεσαν στη Βουλή οι Βουλευτές κ.κ. Α. Τασούλας και Μ. Μπόσκου, σας γνωστοποιούμε, στο πλαίσιο της αρμοδιότητάς μας και σύμφωνα με τα σχετικά στοιχεία που έθεσε υπόψη μας η ΕΡΤ-ΑΕ, τα εξής:

1. Η Κοινότητα Δροσοπηγής Ιωαννίνων καλύπτεται τηλεοπτικά με το Πρόγραμμα της ΕΡΤ-1 από τοπικό αναμεταδότη που έχει εγκατασταθεί και λειτουργεί από τις 28.5.1985 (εκπέμπει στο κανάλι 21).

Για την τηλεοπτική κάλυψη της εν λόγω Κοινότητας και με το Πρόγραμμα της ΕΤ-2, έχει ήδη προγραμματισθεί η εγκατάσταση του απαραίτητου αναμεταδότη, τον οποίο πρόκειται να συμπεριλάβει η Εταιρεία στην προσεχή προμήθεια αναμεταδοτών.

2. Για τη ραδιοφωνική κάλυψη της Κοινότητας που προαναφέρθηκε, λόγω της διαμόρφωσης του εδάφους, πρέπει να εγκατασταθεί κοντά στην περιοχή αναμεταδότης ή αλυσίδα αναμεταδοτών FM. Με το υπάρχον δίκτυο η κάλυψη είναι αδύνατη.

Προς το παρον η ΕΡΤ-ΑΕ έχει προγραμματίσει, για την επέκταση της ραδιοφωνικής κάλυψης σε όλον γενικώς τον ελλαδικό χώρο, την επαύξηση της ισχύος των υπαρχόντων πομπών FM. Στην συνέχεια, για τις περιοχές που και πάλι θα μείνουν ακάλυπτες, θα επιδιωχθεί η προμήθεια και εγκατάσταση αναμεταδοτών FM.

Στο πλαίσιο, συνεπώς, αυτό όταν η Εταιρεία προμηθευτεί αναμεταδότες FΜ, η Κοινότητα Δροπηγής θα καταβληθεί προσπάθεια να καλυφθεί κατά προτεραιότητα.

Ο Υπουργός
ΔΗΜΗΤΡΙΟΣ ΡΕΠΠΑΣ"

35. Στην με αριθμό 1132/4-12-96 ερώτηση δόθηκε με το υπ' αριθμ. 1379/18-12-96 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση υπ' αριθμ. 1132/4-12-1996, που κατέθεσαν οι βουλευτές κ. Νικ. Γκατζής και Αχιλ. Κανταρτζής, σας γνωρίζουμε τα ακόλουθα:

Η ανάκληση του διορισμού της κ. Ευαγγελίας Προκοπούλου έγινε κατόπιν της αριθμ. 44/1994 δικαστικής αποφάσεως του Διοικητικού Εφετείου Λαρίσης και επειδή οι πρωτόδικες αποφάσεις είναι εκτελεστές όφειλε το Παν/μιο Θεσσαλίας να ανακαλέσει την αριθμ. 1684/90 πράξη του Προέδρου της Διοικούσας Επιτροπής του Παν/μιου Θεσσαλίας, σχετικά με το διορισμό της ανωτέρω.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

36. Στην με αριθμό 1153/4-12-96 ερώτηση δόθηκε με το υπ' αριθμ. 1384/17-12-96 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 1153/4-12-1996 που κατέθεσε ο βουλευτής κ. Μαν. Ε. Μπεντενιώτης σας γνωρίζουμε ότι το ΥΠΕΠΘ μελετά σοβαρά την πρόταση του Πανεπιστημίου Πειραιώς για την ίδρυση Τμήματος Ιατρικής, ιδίως δε μετά την υποβολή του πορίσματος των επιτροπών που έχουν συσταθεί από τα Υπουργεία Παιδείας και Υγείας, για την αναβάθμιση της προπτυχιακής και μεταπτυχιακής Ιατρικής Εκπαίδευσης στην Ελλάδα.

Ο Υπουργός

ΓΕΡΑΣΙΜΟΣ ΑΡΣΕΝΗΣ"

37. Στην με αριθμό 1157/4-12-96 ερώτηση δόθηκε με το υπ' αριθμ. 145/18-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 1157/4.12.96 που κατέθεσε στη Βουλή ο Βουλευτής κ. Μαν. Μπεντενιώτης παρακαλούμε να πληροφορήσετε τον κ. Βουλευτή ότι το έργο "Νέα Ελεύθερη Λεωφόρος μέχρι την μετατόπιση Γραμμών ΗΣΑΠ από Ν. Φάληρο μέχρι την Ακτή Κονδύλη" έχει διακηρυχθεί για την 19.12.96 με προϋπολογισμό 6,4 δις δρχ.

Η συνολική προθεσμία του έργου ορίζεται σε 900 ημερολογικαές ημέρες από την υπογραφή της σύμβασης.

Ο Υπουργός

Κ. ΛΑΛΙΩΤΗΣ"

38. Στην με αριθμό 1248/9-12-96 ερώτηση δόθηκε με το υπ' 149/18-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 1248/9.12.96 που κατέθεσε στη Βουλή ο Βουλευτής κ. Σπ. Δανέλλης παρακαλούμε να πληροφορήσετε τον κ. Βουλευτή τα εξής:

Για το έργο "Θολό - Ν. Φιγαλεία - Ναός Επικούρειου Απόλλωνα - Φανάρι - Μίνθη - Ζαχάρω" έχει προβλεφθεί και έχει εξασφαλισθεί πίστωση από το ΠΕΠ Δυτ. Ελλάδος ύψους 800 εκατ. δρχ.

Ηδη με δύο εργολαβίες που περαιώθηκαν έχουν ολοκληρωθεί τμήματα 9 χλμ. από Ν. Φιγαλεία προς Επικούρειο Απόλλωνα καθώς και 4,3 χλμ. από Φανάρι προς Αμυγδαλιές.

Τη στιγμή αυτή είναι εγκατεστημένη εργολαβία στο Τμήμα από δραγώνι μέχρι διαστάυρωση προς Στόμιο που εκτελεί εργασίες σε μήκος 2,5 χλμ. πρόκειται δε να ανατεθεί και η εργολαβία κατασκευής του Τμήματος από διασταύρωση Λινίσταινας μέχρι διασταύρωση Στομίου προϋπολογισμού 300 εκατ. δρχ.

Για τις εργασίες εντός της Κοινότητας Αμυγδαλιών που έγιναν με την ανάδοχο "ΑΣΤΡΟ" ΑΤΕ, παρά τις αντιδράσεις ορισμένων κατοίκων, που πράγματι δεν απέδιδαν τα προ τριακονταετίας απαλλοτριωθέντα ακίνητά τους, η αρμόδια Υπηρεσία αφ' ενός μεν κατόρθωσε μέσα στις συμβατικές προθεσμίες να κατασκευάσει έργο λειτουργικό και αυτοπροστατευόμενο, αφ' ετέρου δε κίνησε όλες τις απαιτούμενες διαδικασίες μέσω του Δικαστικού Γραφείου Πύργου για τη διοικητική αποβολή τους, από τμήματα απαλλοτριωθεισών ιδιοκτησιών.

Σελίδα 2440 

 

Επίσης η Υπηρεσία, δεν συνηγόρησε σε αίτημα των παροδίων για μερική ανάκληση της απαλλοτρίωσης (εκδικάζεται στο Τριμελές Διοικητικό Πρωτοδικείο Πύργου στις 12.12.96).

Η διαδικασία αποβολής βρίσκεται σε εξέλιξη.

Εξ' όλων αυτών συνάγεται ότι η αρμόδια Υπηρεσία ενήργησε σύμφωνα με τα νόμιμα για την εκτέλεση του έργου και την απορρόφηση των εγκεκριμένων πιστώσεων.

Ο Υπουργός
Κ. ΛΑΛΙΩΤΗΣ"

39. Στην με αριθμό 1257/9-12-96 ερώτηση δόθηκε με το υπ' αριθμ. 151/18.12.96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1257/9.12.96 που κατέθεσε στη Βουλή ο Βουλευτής κ. Ν. Γκελεστάθης παρακαλούμε να πληροφορήσετε τον κ. Βουλευτή ότι μετά το σεισμό της 15ης Ιουνίου 1995 η αρμόδια Περιφερειακή Υπηρεσία του ΥΠΕΧΩΔΕ προέβη σε αυτοψία σε όλα τα τεχνικά έργα και ιδιαίτερα στα πλέον σημαντικά όπως αυτό που αναφέρεται στη σχετική ερώτηση.

Με έγγραφα της ζήτησε από τις συναρμόδιες Δ/νσεις (2η ΔΕΚΕ Αχαίας και Δ/νση Συντήρησης Οδικών 'Εργων του Υπουργείου), τα σχέδια, τη στατική μελέτη του υπόψη έργου και την τεχνική συνδρομή, επειδή το έργο αυτό παιτούσε ιδιαίτερη και άμεση αντιμετώπιση. Παράλληλα η ίδια παρακολουθεί την απόκλιση των τριών τμημάτων (του μεσαίου σκεπάστρου) που παρουσιάζουν απόκλιση από την κατακόρυφο.

Μετά τα παραπάνω συντάχθηκε, ύστερα από αυτοψία έκθεση επιθεώρησης τεχνικών υπαλλήλων του ΥΠΕΧΩΔΕ. Παράλληλα δόθηκε εντολή για τη σύνταξη μελέτης επισκευήςτων σκεπάστρων.

Με απόφαση της Δ/νσης Μελετών 'Εργων Οδοποιίας εγκρίθηκε η προκαταρκτική μελέτης της επισκευής βλαβών στα σκέπαστρα της Ε.Ο. Ιτέας - Ναυπάκτου.

Οι εργασίες θα εκτελεσθούν αφού εγκριθεί η οριστική μελέτη του έργου και η ανάλογη πίστωση.

Πάντως από την παρακολούθηση που γίνεται από την Υπηρεσία σε τακτά χρονικά διαστήματα δεν προκύπτει εξέλιξη του φαινομένου της μετατόπισης από την κατακόρυφο το οποίο άλλωστε δεν οφείλεται στους σεισμούς της 1ης Ιουνίου του 1995.

Ο Υπουργός
Κ.ΛΑΛΙΩΤΗΣ"

40. Στην με αριθμό 1303/10.12.96 ερώτηση δόθηκε με το υπ' αριθμ. 159/18.12.96 έγγραφο από τον Υπουργό ΠΕΧΩΔΕ η ακόλουθη απάντηση:

Απαντώντας στην ερώτηση που κατέθεσε στη Βουλή ο Βουλευτής κ. Σπ. Σπύρου παρακαλούμε να πληροφορήσετε τους κ.κ. Βουλευτές ότι το θέμα που θίγεται στην αναφορά είναι αρμοδιότητας της Νομαρχιακής Αυτοδιοίκησης Κέρκυρας.

Το ΥΠΕΧΩΔΕ προκειμένου να συμβάλλει στην αποκατάσταση των ζημιών και μέσα στα πλαίσια των οικονομικών του δυνατότητων, θα επιχορηγήσει τη Νομαρχιακή Αυτοδιοίκηση Κέρκυρας με το ποσό των 30.000.000 δρχ.

Ο Υπουργός
Κ.ΛΑΛΙΩΤΗΣ"

41. Στην με αριθμό 1407/13.12.96 ερώτηση δόθηκε με το υπ' αριθμ. 4113/18.12.96 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 1407/13.12.96 του Βουλευτή κ. Παν. Ψωμιάδη και απευθύνεται στον Υπουργό Μεταφορών και Επικοινωνιών, σας πληροφορούμε ότι για το ίδιο θέμα έχουμε απαντήσει στο Σώμα με το υπ' αριθμ. Β 3916/27.11.96 έγγραφό μας αντίγραφο του οποίου σας επισυνάπτουμε.

Ο Υπουργός
ΧΑΡΑΛΑΜΠΟΣ ΚΑΣΤΑΝΙΔΗΣ"

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 10ης Ιανουαρίου 1997. 

A' Επίκαιρες ερωτήσεις πρώτου κύκλου ('Αρθρο 130 παρ. 2 & 3 Κανoνισμού Βουλής)

1. Η με αριθμό 459/7.1.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Βασιλείου Κεδίκογλου προς τον Υπουργό Τύπου και Μέσων Μαζικής Ενημέρωσης, σχετικά με την ανάθεση από τους αρμόδιους φορείς του Τηλεοπτικού Σχεδιασμού - Παραγωγής του Παγκοσμίου Πρωταθλήματος Στίβου του 1997, σε ξένους.

2. Η με αριθμό 453/7.1.97 επίκαιρη ερώτηση του Βουλευτή της Νέας Δημοκρατίας κ. Ελευθερίου Παπαγεωργόπουλου προς τους Υπουργούς Εθνικής Αμύνης, Εμπορικής Ναυτιλίας, σχετικά με το ναυάγιο του πλοίου "ΔΥΣΤΟΣ", την καθυστέρηση κινητοποίησης των δυνάμεων διάσωσης, τις ευθύνες του Υπουργείου Εμπορικής Ναυτιλίας κ.λπ.

3. Η με αριθμό 467/8.1.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Νικολάου Γκατζή προς τον Υπουργό Εμπορικής Ναυτιλίας, σχετικά με το ναυάγιο του πλοίου "ΔΥΣΤΟΣ", την καθυστέρηση κινητοποίησης των δυνάμεων διάσωσης, τις ευθύνες του Υπουργείου Εμπορικής Ναυτιλίας, την αξιοπλοία των πλοίων κ.λπ.

4. Η με αριθμό 454/7.1.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Εμπορικής Ναυτιλίας, σχετικά με το ναυάγιο του πλοίου "ΔΥΣΤΟΣ", την καθυστέρηση κινητοποίησης των δυνάμεων διάσωσης, τις ευθύνες του Υπουργείου Εμπορικής Ναυτιλίας, την προμήθεια των ελικοπτέρων παντός καιρού κ.λπ.

5. Η με αριθμό 465/8.1.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τους Υπουργούς Εθνικής Οικονομίας και Οικονομικών, Ανάπτυξης, σχετικά με τις προθέσεις της Κυβέρνησης να υλοποιήσει το νόμο για την εισαγωγή, μεταφορά, εμπορία και διανομή του φυσικού αερίου, την υπολειτουργία της Δημοτικής Επιχείρησης Φωταερίου Αθηνών κ.λπ.

Β. Επίκαιρες ερωτήσεις δεύτερου κύκλου ('Αρθρο 130 παρ. 2 & 3 Κανονισμού Βουλής)

1. Η με αριθμό 457/7.1.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παντελή Οικονόμου προς τους Υπουργούς Εθνικής Παιδείας και Θρησκευμάτων, Υγείας και Πρόνοιας, σχετικά με τις προθέσεις της Κυβέρνησης να υιοθετήσει την πρόταση για την εισαγωγή της κυκλοφοριακής αγωγής στα προγράμματα σπουδών της Πρωτοβάθμιας και Δευτεροβάθμιας Εκπαίδευσης για την πρόληψη των τροχαίων ατυχημάτων κ.λπ.

2. Η με αριθμό 456/7.1.97 επίκαιρη ερώτηση της Βουλευτού της Νέας Δημοκρατίας κας Παρθένας Φουντουκίδου προς τον Υπουργό Γεωργίας, σχετικά με τις προθέσεις της Κυβέρνησης να προβεί στις κατάλληλες ρυθμίσεις ώστε οι Ελληνικές Γεωργικές Ασφαλίσεις (ΕΛΓΑ) να καλύπτουν πλήρως τις ζημιές των αγροτών στη ζωική και φυτική παραγωγή καθώς και στις εγκαταστάσεις.

3. Η με αριθμό 468/8.1.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Εμπορικής Ναυτιλίας, σχετικά με τις απεργιακές κινητοποιήσεις των ναυτεργατών, τη λήψη των αναγκαίων μέτρων για την επίλυση των προβλημάτων που αντιμετωπίζει η Ναυτιλία κ.λπ.

4. Η με αριθμό 461/7.1.97 επίκαιρη ερώτηση του Βουλευτού του Συνασπισμού της Αριστεράς και της Προόδου κας Στέλλας Αλφιέρη προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για τον εκσυγχρονισμό και τη στελέχωση του Νοσοκομείου "ΜΕΤΑΞΑ".

5. Η με αριθμό 464/8.1.97 επίκαιρη ερώτηση της Βουλευτού του Δημοκρατικού Κοινωνικού Κινήματος κας Βασιλικής Αράπη-Καραγιάννη προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για τη λειτουργία του νέου Νοσοκομείου 'Αρτας.

Κύριοι συνάδελφοι, τη συνεδρίασή μας παρακολουθούν, από 

Σελίδα 2441 

τα Δυτικά Θεωρεία, αφού προηγουμένως ξεναγήθηκαν στην 'Εκθεση της Αίθουσας Ελευθερίου Βενιζέλου είκοσι πέντε μαθητές και ένας συνοδός δάσκαλος από το δέκατο τέταρτο Δημοτικό Σχολείο Βύρωνα Αττικής.

(Χειροκροτήματα)

Ο Πρόεδρος του Δημοκρατικού Κοινωνικού Κινήματος, κ. Τσοβόλας, έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, όπως γνωρίζετε, χθες το βράδυ σας απηύθηνα μία επιστολή σύμφωνα με το άρθρο 63 του Κανονισμού της Βουλής και ζήτησα να ανακοινωθεί η επιστολή αυτή. Εκεί θέτω το θέμα, όπως διαβάσατε, των προκλητικών παρεμβάσεων, πιέσεων των μεγάλων δυνάμεων και της Τουρκίας, σε σχέση με τον αμυντικό εξοπλισμό της Κύπρου, που είναι επέμβαση και στα εσωτερικά της Κύπρου, αλλά και έμμεσα και στα εσωτερικά της Ελλάδας. Και ζητώ με αυτήν την επιστολή να πάρει η Βουλή θέση με την οποία να διαμαρτύρεται για αυτήν την απαράδεκτη και αντίθετη προς τους διεθνείς κανόνες παρέμβαση των ξένων δυνάμεων και την προκλητικότητα της Τουρκίας, να καταγγέλλει αυτήν την παρέμβαση και ως εκφραστής η Βουλή μέσω των Κομμάτων, της ενότητας του Ελληνικού Λαού και του Ελληνισμού, να διατυπώνει τη θέση, ότι ενωμένος ο πολιτικός κόσμος και ο Ελληνικός Λαός και ο Ελληνισμός, δεν θα επιτρέψουν άλλες τέτοιες παρεμβάσεις και πολύ περισσότερο παραχωρήσεις εθνικών κυριαρχικών δικαιωμάτων. Με το άρθρο 63, όπως το αναφέρω στην επιστολή, κύριε Πρόεδρε, ζητώ τα Κόμματα όλα μέσα στη Βουλή να δεχθούν με τη δική σας εισήγηση ως Προέδρου να πάρουν αυτή τη θέση σε αυτές τις κρίσιμες στιγμές για το 'Εθνος και για την ίδια την Ελλάδα και τον Ελληνικό Λαό.

Παρακαλώ να ανακοινωθεί το περιεχόμενο αυτής της επιστολής. Δεν ξέρω αν κάνατε συνεννοήσεις με τα Κόμματα από χθες μέχρι σήμερα, όμως θα ήθελα να ξέρω -αν κάνατε συνεννοήσεις- ποια είναι η θέση των Κομμάτων. Γιατί αυτό είναι και το ουσιαστικό θέμα, προκειμένου και ο Ελληνικός Λαός να δει ότι το Κοινοβούλιο, που είναι η νομοθετική εξουσία, δεν ανέχεται τέτοιου είδους παρεμβάσεις, οι οποίες θίγουν και την υπερηφάνεια, αλλά και διεθνείς κανόνες και τελικά ενισχύουν στις διεθνείς σχέσεις την αυθαιρεσία. Γιατί δεν πρέπει να αναγνωρίσει η Βουλή, μέσα και από τα Κόμματα που λειτουργούν στη Βουλή, ότι μπορεί η οποιαδήποτε ξένη δύναμη να ανέχεται εξοπλισμούς από την πλευρά της Τουρκίας, που παραβιάζει το διεθνές δίκαιο και τις διεθνείς συμβάσεις και να εμφανίζεται ότι δήθεν η ισορροπία ανατρέπεται με την προμήθεια, κατά την κρίση, όπως έχει αναφαίρετο δικαίωμα η Κυπριακή Δημοκρατία ακόμα και η Ελλάδα, αμυντικών εξοπλισμών.

Νομίζω, ότι είναι τεράστιο το θέμα, αναφέρεται σε εθνικά θέματα, όπως προβλέπει το άρθρο 63 παράγραφος 1. Δεν είναι μόνο τυπικό θέμα είναι θέμα ουσίας. 'Ετσι θα αντιληφθεί ο καθένας έξω από τον Ελληνισμό, έξω από την Ελλάδα, ότι εδώ είναι ενωμένος ο Ελληνικός Λαός και τα πολιτικά Κόμματα και ασφαλώς έμμεσα και η Κυβέρνηση θα αντιληφθεί ότι δεν μπορεί να κάνει οποιουσδήποτε χειρισμούς που θα οδηγήσουν ενδεχομένως -όχι ηθελημένα- σε πρακτικές, οι οποίες μπορεί να θέσουν σε κίνδυνο τα μεγάλα εθνικά μας ζητήματα.

Αυτό είναι το θέμα που θέλω να βάλω και νομίζω, ότι είναι τεράστιο θέμα και ασφαλώς καλύπτει μία απαίτηση που υπάρχει σήμερα κατά την άποψη του Δημοκρατικού Κοινωνικού Κινήματος σε όλο τον Ελληνικό Λαό και τον Ελληνισμό.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, αγαπητοί κύριοι συνάδελφοι, δεν διέκοψα τον κ. Τσοβόλα, για να μην επαναληφθεί το προηγούμενο άλλων δύο περιπτώσεων που ο κ. Τσοβόλας επέμενε, παρά τον Κανονισμό, να αντιμετωπιστούν ορισμένα ζητήματα και στην άρνησή μου να συγκατατεθώ σε αυτό, απεχώρησε από την Αίθουσα των συνεδριάσεων.

Τίθεται ένα σοβαρό θέμα. Γνωρίζουν όλα τα Κόμματα, ότι υπάρχει ένας Κανονισμός. Ο Κανονισμός αυτός προφανώς, άλλοτε διευκολύνει ό,τι έχει καθένας να εκθέσει μέσα σ'αυτήν την Αίθουσα και άλλοτε δεν διευκολύνει. Το αντιλαμβάνομαι πολύ καλά αυτό. Αλλά όμως είναι ο Κανονισμός που βάζει ένα πλαίσιο απολύτως αναγκαίο για να λειτουργήσει το Σώμα, το οποίο αποτελείται από τριακόσιους εκπροσώπους του Ελληνικού Λαού. Και το πλαίσιο αυτό του Κανονισμού έχει ως σκοπό να συγκεράσει, αν θέλετε, τον τρόπο με τον οποίο θέλει και αισθάνεται, αντιλαμβάνεται ή εξ ιδιοσυγκρασίας είναι διατεθειμένος να ακολουθήσει κάθε ένας από τους τριακόσιους εδώ.

Χθες επικοινώνησα με τον κ.Τσοβόλα, στον οποίο είπα κάτι το οποίο γνωρίζετε όλοι, ότι ο Κανονισμός ο οποίος προέβλεπε μέχρι το 1987 την έκδοση ψηφισμάτων, διακηρύξεων για διάφορα θέματα από τη Βουλή, επειδή εκρίθη τότε ότι δι'αυτής της προβλέψεως εδίδετο η δυνατότητα είτε σε Κόμματα, είτε σε μεμονωμένους συναδέλφους να φέρουν διάφορα ζητήματα τα οποία για την κοινή γνώμη θα ήταν θετικό ν'ασχοληθεί με αυτά η Βουλή, να προκαταλαμβάνουν άλλα Κόμματα το υπόλοιπο του Σώματος και σιγά-σιγά δι'αυτού του τρόπου να φθείρεται και η σημασία τέτοιων πανηγυρικών δηλώσεων ολοκλήρου του Σώματος -υπήρχε δηλαδή θέμα κατάχρησης αυτής της ευχέρειας που έδιδε τότε ο Κανονισμός- γι'αυτό και τότε ομοφώνως, το 1987, η σχετική διάταξη κατηργήθη και έκτοτε, δεν προβλέπεται καν στη διαδικασία αυτή να δίδεται ο λόγος σε οποιονδήποτε.

Αυτό το έχουμε σεβαστεί όλοι και ουδείς στη διαδικασία αυτή των ανακοινώσεων του Προεδρείου, λαμβάνει το λόγο. 'Αλλωστε ρητά το άρθρο 63 λέει ότι δεν δίδεται ο λόγος στη διαδικασία αυτή των ανακοινώσεων του Προεδρείου. Το Προεδρείο ανακοινώνει στη Βουλή αυτά που προβλέπει το άρθρο 63 και σ'αυτά, δεν προβλέπεται ανακοίνωση περί εκδόσεως ψηφίσματος ή άλλης διακηρύξεως της Βουλής.

Τα εξήγησα αυτά στον κ.Τσοβόλα και είπα όμως ότι, επειδή σε μια-δυο περιπτώσεις εκτός της Αιθούσης υπήρξε μια συνεννόηση των Κομμάτων για τη διατύπωση μιας κοινής δήλωσης σ'ένα θέμα, εάν το ζητεί, να στείλω αυτή την επιστολή στα Κόμματα και εκείνα θα κρίνουν, διότι καθένα έχει την άποψή του, ακόμα και ο τρόπος της διατυπώσεως μιας θέσεως ποικίλει από κόμματος εις κόμμα. Μπορεί επί του στρατηγικού στόχου οι πάντες να συμφωνούν, αλλά στην τακτική, στις διατυπώσεις, στις εκφράσεις, υπάρχουν ως γνωστόν -αυτή είναι και η ουσία της δημοκρατίας και της πολυφωνίας- διάφορες διατυπώσεις. Και σ'αυτήν την περίπτωση, εάν η Κυβέρνηση και τα Κόμματα το θελήσουν, θα δουν και θα πράξουν ό,τι εκείνα θα αποφασίσουν.

Δεν μου είπε ο κ.Τσοβόλας ότι θα έλθει το θέμα πάλι εδώ σήμερα. Απλώς, δημιουργείται μια εντύπωση και θέλω με όλη την ειλικρίνεια και την παρρησία, κύριε Τσοβόλα, να σας το πω. Δεν είναι σωστό και σας παρακαλώ θερμά να μη με φέρνετε και εμένα σε δύσκολη θέση. Εσείς, έχετε πείρα του Κοινοβουλίου. Το ότι λείψατε για ένα διάστημα, δεν σημαίνει τίποτε απολύτως, διότι το γνωρίζετε το Κοινοβούλιο. Παρακαλώ, να μη με φέρνετε σε δύσκολη θέση.

Θέλω να σημειώσω ότι επί της Προεδρίας μου, σε δύο συνεχείς περιόδους, δεν έχει συμβεί να αποχωρήσει Κόμμα, δύο φορές μάλιστα για θέματα διαδικαστικά. Σας παρακαλώ πολύ, θα πρέπει να σεβασθείτε αυτές τις διαδικασίες του Κανονισμού. Με το γράμμα σας, όπως σας είπα -ασχολήθηκα αργά το βράδυ μ'αυτό- και το έστειλα στις 10.30'.

ΔΗΜΗΤΡΙΟΣ ΣΙΟΥΦΑΣ: Και εγώ θέλω το λόγο, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Κύριε Σιούφα, σας παρακαλώ. Θα ήθελα κατανόηση από τους υπολοίπους, διότι είπαμε ότι στις 11.30' θα κλείσει η συνεδρίαση. 

ΔΗΜΗΤΡΙΟΣ ΣΙΟΥΦΑΣ: Μα δημιουργήθηκε κάποιο θέμα, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Δεν δημιουργήθηκε θέμα. Απλώς για να μη δημιουργηθεί θέμα, για να μην έχω τρίτη αποχώρηση του κ. Τσοβόλα, έδωσα το λόγο. Από εκεί και πέρα έγιναν ορισμένα πράγματα κατανοητά και πλέον θα πρέπει να τα σεβαστούμε όλοι.

ΔΗΜΗΤΡΗΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Αν μου επιτρέπετε μια λέξη, κύριε Πρόεδρε.

Σελίδα 2442 

 

ΠΡΟΕΔΡΟΣ (Απόστολος Κακλαμάνης): Παρακαλώ. 

ΔΗΜΗΤΡΗΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κατ' αρχήν, ζήτησα το λόγο γιατί μου έμεινε η εντύπωση -μπορεί να ήταν λαθεμένη εντύπωση- ότι χθες το βράδυ με την επικοινωνία που είχαμε, κλείνοντας σας είπα ότι θα είμαι το πρωί στις 10 η ώρα, πριν αρχίσει η συνεδρίαση, εδώ. Και είχα την εντύπωση -επαναλαμβάνω μπορεί να ήταν λαθεμένη- ότι θα γίνονταν συνεννοήσεις πριν από τις 10 και γι' αυτό ήλθα, όπως είδατε, από τους πρώτους εδώ, έχοντας την εντύπωση ότι θα μου ανακοινώσετε ποια είναι η θέση των Κομμάτων. Γι' αυτό ζήτησα το λόγο.

ΠΡΟΕΔΡΟΣ (Απόστολος Κακλαμάνης): Καλώς. 

Κύριε Πρόεδρε, πρέπει να σας πω ότι από τις 10.30' με 11 η ώρα, σχεδόν κοντά στα μεσάνυχτα, που έσπευσα μόλις μου δώσατε αυτό το γράμμα να το διαβιβάσω στους Αρχηγούς των Κομμάτων, αντιλαμβάνεστε ότι όλη τη νύκτα δεν επρόκειτο, δεν ξέρω καν αν το έλαβαν τα Κόμματα αυτό το γράμμα, να ασχοληθούν με αυτό.

Εν πάση περιπτώσει σας παρακαλώ θερμά, διότι εσείς δι' αυτού του τρόπου είχατε την ευκαιρία να διατυπώσετε πλέον τις απόψεις σας για το μεγάλο αυτό θέμα. Και υποβαθμίζουμε τη σημασία των μεγάλων θεμάτων αν επ' ευκαιρία ορισμένοι τα θίγουν εδώ πέρα. Το έχω πει πολλές φορές, ότι, όταν ένας Αρχηγός Κόμματος πρόκειται να φέρει κάποιο θέμα, πρέπει να ειδοποιείται και η Κυβέρνηση και τα άλλα Κόμματα, ώστε να μη δίνεται η εντύπωση ότι ξόφαλτσα, ξόδερμα, επιφανειακά έρχονται κάποια θέματα στη Βουλή.

Ορίστε, κύριε Σιούφα, έχετε το λόγο και να κλείσουμε παρακαλώ το θέμα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, το θέμα ετέθη και η πλευρά της Αξιωματικής Αντιπολίτευσης έχει, επί των όσων ήδη έχουν λεχθεί, να δηλώσει τα εξής:

Πρώτον, δεν υπάρχει καμιά αμφιβολία ότι είναι κρίσιμη η ώρα και ότι ολόκληρο το 'Εθνος το βρίσκει εν ομοψυχία και ότι είμαστε όλοι εδώ και στο Εθνικό Κοινοβούλιο και σε επαγρύπνηση και σε εγρήγορση.

Για ό,τι αφορά τη Νέα Δημοκρατία, είναι σταθερή η θέση της, ότι θα πρέπει η Κυβέρνηση να συγκαλέσει το Συμβούλιο των Αρχηγών των Κομμάτων υπό τον Πρόεδρο της Δημοκρατίας σ' αυτές τις κρίσιμες ώρες.

ΠΡΟΕΔΡΟΣ (Απόστολος Κακλαμάνης): Κύριε Σιούφα, με συγχωρείτε. 'Εχετε τη γνώμη -γιατί είστε πάντα προσεκτικός- ότι αυτό το οποίο έγινε από τον κ. Τσοβόλα και απήντησα και νομίζω ότι έγινε απολύτως κατανοητό απ' όλους, θα πρέπει να συνεχιστεί; Και θέλω να σας πω τούτο, κύριε Σιούφα και νομίζω ότι με αυτό εκφράζω τους πάντες. 'Εχει κανείς τη γνώμη μέσα σ' αυτήν την Αίθουσα ότι υπολείπεται οποιοδήποτε Κόμμα ή οποιοσδήποτε των τριακοσίων και σε εγρήγορση και σε ανησυχία και σε προσοχή για ό,τι συμβαίνει αυτήν τη στιγμή στην Κύπρο;

ΔΗΜΗΤΡΙΟΣ ΣΙΟΥΦΑΣ: Αυτό είπα και εγώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Εάν έχει κανείς αυτή την εντύπωση, τότε αδικεί και το Σώμα και θα έλεγα ότι αδικεί και ολόκληρο τον Ελληνικό Λαό, ο οποίος ως ένας άνθρωπος παρακολουθεί αυτήν τη στιγμή το πρόβλημα της αμυντικής θωράκισης της Κύπρου και ό,τι έχει ακολουθήσει.

Γι' αυτό σας παρακαλώ θερμά, θεωρείστε όλοι αυτά που είπα εγώ τώρα, ότι σας εκφράζουν και να κλείσει το θέμα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, επί του θέματος όμως που θέσατε για την ύπαρξη τέτοιων ζητημάτων, επειδή η Βουλή είναι ζώσα, θα πρέπει να σας απασχολήσει η εξεύρεση διαδικασίας στην οποία να μπορούν οι Βουλευτές και τα Κόμματα, όταν είναι επίκαιρα ζεστά και ζωντανά θέματα, να έχουν διέξοδο γι' αυτού του είδους τη συζήτηση. Και αυτό είναι ένα υπαρκτό πρόβλημα. Το έχουμε πει και άλλη φορά. Αυτό ήθελα να πω, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Πάντως ο Κανονισμός προβλέπει συζητήσεις προ ημερησίας διατάξεως προφανώς για μείζονος σημασίας θέματα, ο Κανονισμός δίνει τη δυνατότητα σε συζητήσεις που γίνονται, είτε στο νομοθετικό έργο, είτε στον Κοινοβουλευτικό 'Ελεγχο και με την ελαστικότητα που λειτουργούμε, να εκφράσει κανείς απόψεις για τα πάντα. Και αυτό γίνεται.

Θα είναι όμως λάθος εάν αφήσουμε τη δυνατότητα σε κάθε Κόμμα μας, σε κάθε έναν από εμάς, κατά βούληση, εάν θέλετε αιφνιδιάζοντας και τους υπολοίπους, να φέρνει οποιοδήποτε θέμα. Φοβούμαι, ότι τότε η Βουλή θα βλάψει το κύρος της απέναντι στο Λαό και ίσως βλάπτει και τα μεγάλα θέματα, αν επ' ευκαιρία και όπως το αντιλαμβάνεται ο καθένας θα τα φέρει στη Βουλή. 

Ο κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, με την υπευθυνότητα που σας διακρίνει, θέσατε πάρα πολύ σωστά το θέμα. Τα υψίστης σημασίας εθνικά θέματα, δεν είναι δυνατόν να συζητώνται παρά μόνο κατόπιν συνεννοήσεων, όπως το διαγράφει και ο Κανονισμός. Δεν έχω τίποτε άλλο να προσθέσω παρά μόνο ότι πρέπει να μας διακρίνει όλους η υπευθυνότητα που επιβάλλει η σοβαρότητα των περιστάσεων και τα εθνικά θέματα. 

ΠΡΟΕΔΡΟΣ (Απόστολος Κακλαμάνης): Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Για τη διαδικασία θα ήθελα να πω, κύριε Πρόεδρε. Βεβαίως, ο Κανονισμός σίγουρα προβλέπει αυτά που λέτε. Ωστόσο, όμως, πρέπει να δεχθούμε όλοι, ότι η Βουλή δεν ζει σ' ένα γυάλινο πύργο έξω από την κοινωνία μας. Και όταν υπάρχουν τέτοια έκτακτα ζητήματα, δεν είναι κακό, νομίζουμε, να γίνεται κάποια αναφορά. Το αν θα γίνει προ ημερησίας διάταξης συζήτηση, είναι βεβαίως μία άλλη διαδικασία.

Συγκεκριμένα για το θέμα -αφού ετέθη- θα ήθελα να πω ότι το Κόμμα μας έχει τοποθετηθεί από την πρώτη στιγμή. Νομίζουμε ότι η κατάσταση είναι κρίσιμη. Πρέπει η Ελλάδα, η Κυβέρνηση, οι κυβερνώντες και τα άλλα Κόμματα να δουν ποιους θεωρούμε ως συμμάχους μας σήμερα, να δούμε πώς συμπεριφέρονται και από εκεί και πέρα να βγάλουμε συμπεράσματα. Φυσικά χρειάζεται κάθε προσοχή ώστε το Κυπριακό να καταλήξουμε ότι δεν μπορεί να λυθεί με ένοπλη αναμέτρηση αλλά στα πλαίσια των αποφάσεων του Ο.Η.Ε..

ΠΡΟΕΔΡΟΣ (Απόστολος Κακλαμάνης): Κύριε Κόρακα, ακούστηκε η άποψη η δική σας.

ΣΤΡΑΤΗΣ ΚΟΡΑΚΑΣ: Από εκεί και πέρα, θα ήθελα να κάνω μία παρατήρηση σε αυτά που είπατε. Είπατε ότι το 1987 ομόφωνα δεχθήκαμε να μην εκδίδονται ψηφίσματα. 'Εχω έντονα την εντύπωση ότι το Κ.Κ.Ε. είχε διαφωνήσει ως προς την κατάργηση της δυνατότητας έκδοσης ψηφισμάτων. Αυτό είναι το πρώτο. Δεύτερον, υπήρξαν περιπτώσεις που εξέδωσε από τότε μέχρι σήμερα η Βουλή ψηφίσματα και που δεν είχαμε συμφωνήσει εμείς. Παρόλα αυτά, όμως, εκδόθηκε ψήφισμα.

ΠΡΟΕΔΡΟΣ (Απόστολος Κακλαμάνης): 'Οχι δεν εξεδόθη. Εξήγησα πριν ότι εκτός διαδικασίας εδώ κοινοβουλευτικής ύστερα από διάλογο των Κομμάτων -μάλιστα όρισαν τα Κόμματα και το δικό σας Κόμμα, από έναν εκπρόσωπο, πήγαν στο Υπουργείο Εξωτερικών, συνεζήτησαν για ένα κείμενο και μάλιστα υπήρχαν συζητήσεις επί συζητήσεων σχετικά με τη διατύπωσή του...

ΣΤΡΑΤΗΣ ΚΟΡΑΚΑΣ: Καταθέσαμε δικό μας κείμενο.

ΠΡΟΕΔΡΟΣ (Απόστολος Κακλαμάνης): Ακριβώς, καταθέσατε δικό σας κείμενο.

Κύριε συνάδελφε, το 1987 ορθώς το Σώμα αποφάσισε, διότι θα είχαμε πάντοτε αυτό το θέαμα, αυτό που είπατε εσείς τώρα, ότι δηλαδή εσείς καταθέσατε δικό σας κείμενο. Θα είχαμε, λοιπόν, ένα θέαμα της Βουλής των Ελλήνων να έρχονται μείζονα ζητήματα εδώ και ο καθένας να προσπαθεί να κατοχυρώσει το δικό του μονόλογο σ' ένα κείμενο. Αυτό θα υποβάθμιζε και τη Βουλή και βεβαιότατα και τα μεγάλα θέματα με τα οποία θα ενησχολείτο. Λυπάμαι, όλοι έχουμε ευθύνη για τη λειτουργία του Σώματος. Ως Πρόεδρος έχω μείζονα ευθύνη και ελπίζω ότι μου το αναγνωρίζετε αυτό. Θλίβομαι βαθύτατα, διότι σήμερα δόθηκε η κακή εντύπωση ότι επ' ευκαιρία τέσσερις -πέντε ομίλησαν για ένα θέμα, χωρίς προσυνεννόηση, κάθε ένας είπε ό,τι ήθελε να πει την ώρα εκείνη απλώς για να εκφράσει τον εαυτό του, το Κόμμα του

Σελίδα 2443 

και τίποτα άλλο.

Αυτό είναι λάθος. Οφείλω να το υπογραμμίσω και να τονίσω, ότι η διάταξη του μακαρίτη του Γιάννη του Αλευρά στο νέο Κανονισμό του 1987, ήταν σοφή, καθώς σοφή ήταν και η απόφαση της Βουλής, την οποία έλαβε τότε η Βουλή -δε θέλω να πω από ποια πλευρά- διότι πράγματι μέχρι τότε κάθε τρεις και λίγο ερχόταν εδώ και μία πρόταση για ένα οποιοδήποτε ψήφισμα -εθνικό, κοινωνικό, μεγάλο, μικρό θέμα- ώστε να τίθενται τα άλλα Κόμματα προ του διλήμματος ή συμφωνούν ή δεν συμφωνούν και εμφανίζονται ότι τάχα δεν είναι παράπλευρα στις οποιεσδήποτε επιδιώξεις -θεμιτές προφανώς-εκείνου ή εκείνων που έθεταν ένα θέμα. Αυτός είναι ο λόγος και ο λόγος αυτός δικαιώνεται σήμερα, διότι για ένα τέτοιο θέμα, εάν επρόκειτο η Βουλή σύμφωνα με τον Κανονισμό να συζητήσει και να πάρει μία απόφαση, είμαι βέβαιος ότι θα ήσαν τριακόσιοι συνάδελφοι εδώ πέρα.

Δε δικαιούται, λοιπόν, κανείς να υποβαθμίζει το κύρος της Βουλής και τη σημασία των μεγάλων θεμάτων.

Σελίδα 2444 

 

ΠΡΟΕΔΡΟΣ (Απόστολος Κακλαμάνης): Eισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Παρακαλώ, κύριε Τσοβόλα. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, δε θα μπω στην ουσία.

ΠΡΟΕΔΡΟΣ (Απόστολος Κακλαμάνης): Ορίστε, αλλά μην μπείτε στην ουσία.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Τι ζήτησα εγώ, κύριε Πρόεδρε; Με συγχωρείτε πάρα πολύ. Δε θα απολογηθώ, γιατί κάνω τη δουλειά μου.

ΠΡΟΕΔΡΟΣ (Απόστολος Κακλαμάνης): Ζητήσατε χθες...

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Ζήτησα, σύμφωνα με το άρθρο 63.

ΠΡΟΕΔΡΟΣ (Απόστολος Κακλαμάνης): Χθες...

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Να τελειώσω, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Να σας πω τι ζητήσατε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Αφήστε με να πω τι ζήτησα.

ΠΡΟΕΔΡΟΣ (Απόστολος Κακλαμάνης): Μα, από μένα το ζητήσατε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Σας ζητώ το λόγο. Μου τον δίνετε; Να εξηγήσω, γιατί τελικά δε θα απολογηθώ, γιατί κάνω τη δουλειά μου.

ΠΡΟΕΔΡΟΣ (Απόστολος Κακλαμάνης): Ωραία. Ζητήσατε, κύριε Τσοβόλα, να βγει κάποιο κείμενο. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): 'Οχι, κύριε Πρόεδρε. Τι ζήτησα εγώ σήμερα.

ΠΡΟΕΔΡΟΣ (Απόστολος Κακλαμάνης): Μα το είπατε ήδη τώρα. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Τι ζήτησα εγώ σήμερα;

Με βάση το άρθρο 63, να ανακοινωθεί στο Σώμα της Βουλής η επιστολή που έστειλα, όπως προβλέπουν η παράγραφος 1, η δ', η στ'. Δε ζήτησα εγώ σήμερα να παρθεί απόφαση. Προς Θεού, κύριε Πρόεδρε. Δεν ήθελα να οξύνω το πράγμα. Αλλά τελικά δε θα απολογηθώ.

ΠΡΟΕΔΡΟΣ (Απόστολος Κακλαμάνης): Καλώς, κύριε Τσοβόλα.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Είναι ανακοίνωση επιστολής αυτό. Υποβαθμίζει το κύρος της Βουλής η ανακοίνωση της επιστολής του Αρχηγού ενός Κόμματος; 

ΠΡΟΕΔΡΟΣ (Απόστολος Κακλαμάνης): Κύριε Τσοβόλα, θα σας απαντήσω.

Ζητήσατε να ανακοινωθεί η επιστολή και σας εξήγησα -και έμεινα με την εντύπωση ότι συμφωνήσατε- γι' αυτό συμφωνήσατε μετά, να τη στείλω στους Αρχηγούς των Κομμάτων, ότι από τον Κανονισμό, αυτό δεν προβλέπεται.

'Εχετε ακούσει, κύριοι συνάδελφοι, να κάνει ο Πρόεδρος ανακοινώσεις δηλώσεων, κειμένων, επιστολών άλλων συναδέλφων και ο,τιδήποτε απευθύνει ένας Βουλευτής ή ένα Κόμμα, προς τους άλλους εδώ; Δεν προβλέπεται αυτό από τον Κανονισμό. Το εξήγησα στον κ. Τσοβόλα.

Επειδή, όμως, στο παρελθόν, έξω από την κοινοβουλευτική διαδικασία υπήρξε συζήτηση και συγκεκριμένα για το "Μακεδονικό", αν θυμάμαι καλά, είπα στον κ. Τσοβόλα ότι "θα το στείλω αυτό, αφού επιμένετε, στα Κόμματα". Και μάλιστα, σας είπα, κύριε Τσοβόλα, και κάτι άλλο: Σε μια άλλη περίπτωση, που το είχε ζητήσει η Νέα Δημοκρατία, εδήλωσα τότε στον κ. 'Εβερτ ότι, αν υπάρξει συμφωνία όλων, θα γίνει αυτό. Αν δεν υπάρξει συμφωνία, δε θα σας πω ποιοι συμφωνούν και ποιοι δε συμφωνούν. Το ίδιο λέγω και σε σας. Διότι αυτές οι διαδικασίες δεν αποσκοπούν, όπως λέει ο Λαός μας απλά, να "ξεμπροστιάζεται" κάποιος, ανάλογα με το ποια κίνηση κάνει κάποιος άλλος.

Γι' αυτό ήταν λάθος σας, ότι μπήκατε στην ουσία σήμερα. Το πολύ-πολύ μπορούσατε να με ρωτήσετε, εάν έστειλα αυτήν την επιστολή στους Αρχηγούς. Εσείς βάλατε το θέμα αυτό και υποχρεώσατε και τα άλλα Κόμματα να πάρουν θέση επί του θέματος ουσίας. 

Ας θεωρηθεί ότι έληξε αυτή η ιστορία. Δε θα επαναληφθεί. Και προχωρούμε στη συζήτηση επί των άρθρων και του συνόλου του νομοσχεδίου αρμοδιότητας Υπουργείου Εθνικής Παιδείας και Θρησκευμάτων "Ρύθμιση θεμάτων Τριτοβάθμιας εκπαίδευσης και άλλες διατάξεις".

Χθες, κύριοι συνάδελφοι, απέμεινε για ψηφοφορία το άρθρο 1. Θα κάνει ο κύριος Υπουργός την τελική διατύπωση και άνευ συζητήσεως θα ψηφισθεί. Αυτό συμφωνήσαμε.

Ορίστε, κύριε Σιούφα.

ΔΗΜΗΤΡΙΟΣ ΣΙΟΥΦΑΣ: Για την οικονομία της συζητήσεως, θα ήθελα να πω, ότι έχουμε και τα υπόλοιπα πέντε άρθρα, συν την ψήφιση του άρθρου 1, που έμενε σε εκκρεμότητα. 

ΠΡΟΕΔΡΟΣ (Απόστολος Κακλαμάνης): Και μία τροπολογία.

ΔΗΜΗΤΡΙΟΣ ΣΙΟΥΦΑΣ: Είναι και μία τροπολογία. 

Αλλά παραμένει, κύριε Πρόεδρε, το μείζον θέμα της ρύθμισης της μεταγραφής των πολυτέκνων, υπόθεση για την οποία έχετε δεσμευθεί και σεις περίπου εδώ και ένα χρόνο. Είναι η γνωστή επιστολή των Πρυτάνεων, που συμφωνούν σ' αυτό το θέμα και παρά το γεγονός ότι παρακλήθηκαν χθες οι κύριοι Υπουργοί να τοποθετηθούν, δεν τοποθετήθηκαν για το τι θα γίνει με το μείζον αυτό θέμα, για το οποίο έχετε αναλάβει, για λογαριασμό όλων μας εσείς, τη δέσμευση απέναντι της Κυβέρνησης.

ΠΡΟΕΔΡΟΣ (Απόστολος Κακλαμάνης): Παρακαλώ, ο κ. Ανθόπουλος να συμπληρώσει το άρθρο 1, να τεθεί σε ψηφοφορία το άρθρο 1, σύμφωνα με αυτά που αποφασίσθησαν χθες και εν συνεχεία θα μπούμε στη δεύτερη ενότητα των άρθρων. Και εκεί νομίζω και οι συνάδελφοι, που έχουν τροπολογίες -όπως αυτή που αφορά τους πολυτέκνους- θα μπορούν να τοποθετηθούν. Κι εσείς, κύριε Υπουργέ, όταν θα απαντήσετε, να απαντήσετε και επί της τροπολογίας αυτής και επί των άλλων θεμάτων και να κλείσει η συζήτηση στις 11.30', όπως απεφασίσθη.

Γι' αυτό παρακαλώ -και θα είμαι λίγο αυστηρός- να περιορισθούμε σε χρόνο τέτοιο, που να διευκολύνει, ώστε στις 11.30', όπως απεφασίσθη, να κλείσει η συνεδρίαση.

Ορίστε, κύριε Υφυπουργέ.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Ακριβώς γι' αυτόν το λόγο χθες ο κύριος Υπουργός έκανε τη δήλωση, ότι εκτός της μιας τροπολογίας, δε θα περάσει καμία άλλη και όλες οι υπόλοιπες τροπολογίες και των συναδέλφων, αλλά και του Υπουργείου Παιδείας συντομότατα θα αποτελέσουν ένα νέο νομοσχέδιο, το οποίο θα έλθει στη Βουλή.

Με αυτήν ακριβώς την επιφύλαξη ο κύριος Υπουργός σεβάστηκε και το αίτημα της Νέας Δημοκρατίας, να τελειώσουμε σήμερα στις 11.30', προκειμένου να γίνει η κοινοβουλευτική της συνέλευση.

ΠΡΟΕΔΡΟΣ (Απόστολος Κακλαμάνης): Υπάρχουν τροπολογίες και απ'ότι ξέρω υπάρχει και η τροπολογία που υποστηρίζεται από όλα τα Kόμματα και που αφορά τις μεταγραφές των παιδιών των πολυτέκνων. Εκεί ο προκάτοχός σας Υπουργός είχε αναλάβει την υποχρέωση με κάποια εκπροσώπηση Βουλευτών από τα Kόμματα να συζητήσει το θέμα. Εάν έχει το Υπουργείο σας καταλήξει σε κάτι, να μας το πείτε ή αλλιώς να μας πείτε εάν θα ξανακοιτάξετε το θέμα με σκοπό βέβαια να βρεθεί κάποια λύση.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Αυτή η επιφύλαξη υπήρξε χθες, κύριε Πρόεδρε, προκειμένου να επανεξεταστεί αυτό το θέμα.

Σχετικά με την πρόταση του Σώματος για την τροποποίηση του άρθρου 1, έχω να πω ότι η δεύτερη περίοδος της παρ. 1 του άρθρου 1 του νομοσχεδίου αναδιατυπώνεται ως εξής, μετά τις λέξεις "εφ' όσον έχουν συμπληρώσει τριετία", οι οποίες βρίσκονται στο δεύτερο εδάφιο στην πέμπτη σειρά, προστίθενται οι λέξεις "από την ημερομηνία εκλογής ή 

Σελίδα 2445 

εξέλιξής τους από το οικείο εκλεκτορικό σώμα".

ΠΡΟΕΔΡΟΣ (Απόστολος Κακλαμάνης): Ερωτάται το Σώμα εάν γίνεται δεκτό το άρθρο 1, όπως τροποποιήθηκε από τον κύριο Υπουργό;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Απόστολος Κακλαμάνης): Συνεπώς, το άρθρο 1 έγινε δεκτό ομοφώνως, όπως τροποποιήθηκε από τον κύριο Υπουργό.

Εισερχόμεθα εις την ενότητα των άρθρων από 11 έως και 16 και στην υπ'αριθμόν 162/26 τροπολογία.

Ο κ. Κοντογιαννόπουλος έχει το λόγο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ:'Ηθελα να παρακαλέσω τον παριστάμενο κύριο Υφυπουργό, επειδή έχει κυκλοφορήσει δύο αναδιατυπώσεις των δύο πρώτων επίμαχων άρθρων και η μία χαρακτηρίζεται ως συμπλήρωση, να μας πει, ισχύουν κατά συνέπεια και οι άλλες διατάξεις του άρθρου 11;

Η δεύτερη είναι αναδιατύπωση, αλλά δεν πρόκειται περί αναδιατύπωσης, πρόκειται περί εντελώς διαφορετικού άρθρου.

Θα παρακαλούσα ειδικά γι'αυτά τα δύο άρθρα να μας εξηγήσει τι ισχύει και τι ακριβώς θέλει να ρυθμίσει.

ΠΡΟΕΔΡΟΣ (Απόστολος Κακλαμάνης): Νομίζω ότι στο τι θέλει να ρυθμίσει προκύπτει από τα κείμενα που έχει δώσει. Αυτό που πρέπει να μας πει είναι εάν συμπληρώνουν απλώς τα άρθρα ή είναι η νέα διατύπωση των άρθρων.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Είναι ουσιαστικά αναδιατύπωση και του ενός και του άλλου.

ΠΡΟΕΔΡΟΣ (Απόστολος Κακλαμάνης): Δηλαδή, η Βουλή δεν ψηφίζει το κείμενο που έχει διανεμηθεί, αλλά το κείμενο που διανείματε τώρα εσείς. Δηλαδή, όχι το αρχικό.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Ακριβώς.

ΠΡΟΕΔΡΟΣ (Απόστολος Κακλαμάνης): Κατά συνέπεια, αυτά είναι προς συζήτηση και ψηφοφορία.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Μάλιστα.

ΠΡΟΕΔΡΟΣ (Απόστολος Κακλαμάνης): Ο κ. Κουναλάκης έχει το λόγο.

ΠΕΤΡΟΣ ΚΟΥΝΑΛΑΚΗΣ: Κύριε Πρόεδρε, εγώ νομίζω ότι και τα δύο αυτά άρθρα με την αναδιατύπωση που γίνεται, δημιουργούν πολύ σοβαρά προβλήματα. Μίλησα χθες ήδη για την αναδιατύπωση που αφορά τους ιδιωτικούς εκπαιδευτικούς.

Είπα και στον κ. Αρσένη χθες το βράδυ, ότι επικοινώνησα με συνδικαλιστικά στελέχη των ιδιωτικών εκπαιδευτικών και η άποψή τους είναι ότι η αναδιατύπωση ουσιαστικά γίνεται κάτω από την πίεση των ιδιοκτητών των ιδιωτικών σχολείων και στην ουσία χάνουν ένα μεγάλο μέρος από τα χρήματα που θα έπαιρναν με παλιά διατύπωση.

Η πρόταση, λοιπόν, είναι να ξαναγυρίσουμε στο κείμενο που είχαμε γραμμένο, διότι η τροπολογία αυτή δημιουργεί τεράστια προβλήματα. Δεν έχει καμία σχέση με το προηγούμενο. Αλλάζουν όλα.

'Οσον αφορά το άρθρο 12, κύριε Υπουργέ, μας είπατε ότι υπάρχει η συναίνεση των φοιτητών της πληροφορικής και των άλλων και ότι υπήρξαν συναινετικές διαδικασίες -έτσι λέτε- ύστερα από συνάντηση των ενδιαφερομένων. Εγώ βέβαια, είδα εκρηκτικές καταστάσεις. Δηλαδή, με την πρώτη διατύπωση αντιδρούσε η μία πλευρά, με τη νέα διατύπωση τώρα αντιδρά η άλλη. Σήμερα το πρωί πήραμε επιστολές. Σας είπα και χθες, ότι πριν δημιουργηθούν τα προβλήματα, να μην ψηφίσουμε σήμερα αυτό το άρθρο που αφορά τα θέματα πληροφορικής και απ'ότι είπατε, ύστερα από ένα μήνα θα έρθετε με το φοβερό νομοσχέδιο "σκούπα", που θα ρυθμίσει τα πάντα -έτσι μας είπε ο κ. Αρσένης- θα μελετήσουμε το θέμα βαθύτερα και να μην το λύσουμε τώρα σε δέκα λεπτά που μας απομένουν.

ΠΡΟΕΔΡΟΣ (Απόστολος Κακλαμάνης): Ο κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, δεν ομιλώ ως Κοινοβουλευτικός Εκπρόσωπος, έχω εγγραφεί. Το διευκρινίζω αυτό, γιατί είναι προσωπική η άποψη που θα διατυπώσω.

Κύριε Υπουργέ, πρέπει και εγώ να σημειώσω ότι υπάρχει ένα μείζον πρόβλημα με τους πτυχιούχους της πληροφορικής, οι οποίοι είναι αντίθετοι με τη ρύθμιση που εισήγετο αρχικώς, αλλά και με αυτή που εισάγεται τώρα την αναδιατύπωση, η οποία κατά την άποψή μου επιδεινώνει γι'αυτούς τα πράγματα. Πώς έχει το θέμα, τι υποστηρίζουν εκείνοι: Υποστηρίζουν ότι όταν αποφοιτήσουν από το πανεπιστήμιο στην ειδικότητα της πληροφορικής, είναι δηλαδή επιστήμονες πληροφορικής, θα πρέπει να έχουν τη δική τους επετηρίδα, με βάση την οποία και να προσλαμβάνονται ως καθηγητές για να διδάξουν στη μέση εκπαίδευση. Βεβαίως υπάρχει ο αντίλογος ότι δεν έχουν την εκπαιδευτική ιδιότητα και ότι δεν έχουν ενδεχομένως εκπαιδευτική προϋπηρεσία. 'Ομως, εάν έχει κανείς να επιλέξει μεταξύ δύο πραγμάτων, δηλαδή ποιος θα δώσει καλύτερες γνώσεις στα παιδιά στην πληροφορική και από τη μια μεριά έχουμε πτυχιούχο της πληροφορικής ανωτάτου εκπαιδευτικού ιδρύματος και από την άλλη κάποιον καθηγητή, μαθηματικό ή και θεολόγο -διότι ακόμα και θεολόγος έχει διδάξει πληροφορική- ο οποίος ναι μεν είναι καθηγητής, αλλά δεν έχει ουσιαστικές γνώσεις πληροφορικής και μόνο πέρασε κάποτε ένα σεμινάριο, νομίζω ότι πρέπει να ρίξει το βάρος του σ'αυτούς που έχουν πραγματικά σπουδάσει την πληροφορική, παρά το ότι θα ήταν ακόμα καλύτερο, αν θέλετε και ευκταίο, να έχουν κάνει και παιδαγωγικά μαθήματα ή τουλάχιστον να προβλεφθεί σ'αυτούς που έχουν βαθιά γνώση της πληροφορικής να μπορούν να έχουν δυνατότητα προσλήψεως με μια βραχύτατη αν θέλετε εκπαίδευση ή εξειδίκευση στα θέματα τα εκπαιδευτικά. Κατ'αρχήν το έργο του εκπαιδευτικού δεν είναι έργο διδαχής. Το πώς επικοινωνεί και μεταδίδει τις γνώσεις ένας είναι περισσότερο θέμα δικού του μερακιού -αν επιτρέπεται η λέξη- πίστης και ικανότητας. Οι γνώσεις, όμως, υπάρχουν σ'αυτούς που έχουν πραγματικά σπουδάσει την πληροφορική. Ευχαριστώ.

ΠΡΟΕΔΡΟΣ (Απόστολος Κακλαμάνης): Η κα Αράπη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΗ: Κύριε Υπουργέ, οι προλαλήσαντες ο κ. Κουναλάκης και ο κ. Ιωαννίδης έθιξαν το θέμα των πτυχιούχων της πληροφορικής.

'Οταν αυτά τα παιδιά αγωνίζονται επί τόσα χρόνια και ξέρετε με τι κόπο για να περάσουν στην πληροφορική, που θεωρείται και πολύ δύσκολη σχολή, δεν είναι δυνατόν να βγαίνουν στο τέλος πτυχιούχοι πληροφορικής και να αντιμετωπίζουν το πρόβλημα διορισμού τους. Να θέλουν, δηλαδή, να διοριστούν, να πάρουν ένα μισθό καθηγητού και να αντιμετωπίζουν το πρόβλημα ότι δεν κάνουν παιδαγωγικά. Μήπως, κύριε Υπουργέ, θα έπρεπε να γίνει μια δουλειά σοβαρή και να δει το Υπουργείο πώς θα ενταχθούν στα τμήματα της πληροφορικής και παιδαγωγικά μαθήματα που ζητάτε για να μπορούν τα παιδιά αυτά να βρίσκουν το δρόμο τους; Διότι είναι κρίμα αυτήν τη στιγμή κάποιοι φοιτητές να έρχονται σε αντίθεση με τους καθηγητές. Διότι στην αρχή, που δεν είχαν βγει πτυχιούχοι πληροφορικής πολύ καλά γνωρίζετε ότι πάρα πολλοί καθηγητές, φυσικοί, μαθηματικοί, θεολόγοι και φιλόλογοι ακόμα πήγαν σε μερικά σεμινάρια, δίμηνα, τρίμηνα ανάλογα, πήραν το χαρτί αυτό ότι πήραν μαθήματα πληροφορικής, διορίστηκαν σε σχολεία σαν καθηγητές πληροφορικής και τώρα αντιμετωπίζουν τα προβλήματα τα νέα παιδιά που σ'αυτά πρέπει να δώσουμε κάποιες δυνατότητες να ενταχθούν και στον εργασιακό χώρο. 'Ετσι απογοητεύονται. Και γνωρίζετε πολύ καλά ότι τα τμήματα πληροφορικής είναι πολύ δύσκολα για να περάσει κανείς.

Θα πρέπει, λοιπόν, αυτό το άρθρο ειδικά το 11 αν μπορείτε να το φέρετε, κύριε Υπουργέ, στο άλλο νομοσχέδιο που θα έλθει το Φεβρουάριο, να το δείτε, να πάρετε τις θέσεις των αντιπαλόμενων πτυχιούχων για να κάνουμε καλύτερη δουλειά και όχι πρόχειρη. Ευχαριστώ πολύ.

ΠΡΟΕΔΡΟΣ (Απόστολος Κακλαμάνης): Ο κ. Κοντογιαννόπουλος έχει το λόγο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ:Κύριε Πρόεδρε, τα δύο πρώτα άρθρα της δεύτερης ενότητας -το άρθρο 11 που αναφέρεται στο ειδικό επίδομα ιδιωτικών εκπαιδευτικών και το 

Σελίδα 2446 

άρθρο 12 που αναφέρεται στο διορισμό εκπαιδευτικών κλάδου πληροφορικής- είναι επίμαχα, διότι ρυθμίζουν θέματα στα οποία υπάρχουν αντιτιθέμενα συμφέροντα.

Εμφανίστηκε ο κύριος Υφυπουργός στην Κοινοβουλευτική Επιτροπή, με τις διατυπώσεις που έχουν καταχωρηθεί στο Πρακτικό και έπειτα από μελέτη του Υπουργείου Παιδείας καταλήγει σε δύο σολομώντειες λύσεις, που συμβιβάζει τα αντιτιθέμενα συμφέροντα και δημιουργεί ένα κλίμα συναίνεσης. Εμφανίζεται στη συνέχεια νέα διατύπωση των άρθρων, με εντελώς διαφορετικό περιεχόμενο και εντελώς διαφορετική ρύθμιση. 

ΠΡΟΕΔΡΟΣ (Απόστολος Κακλαμάνης):Νέα συναίνεση.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ:Με αποτέλεσμα, κύριε Πρόεδρε, να υπάρχει μια γενική αναστάτωση απ' όλες τις πλευρές, όλοι να διαμαρτύρονται και κανένας να μην είναι ευχαριστημένος. 

Είναι φανερό ότι το Υπουργείο Παιδείας παλινωδεί και δεν έχει καταλήξει σε μια σταθερή απόφαση για να ρυθμιστούν τα δύο αυτά θέματα. Γι' αυτό θα πρότεινα ως κύριο αίτημα και τα δύο αυτά άρθρα, αφού σ' ένα μήνα μας διαβεβαιώνει ότι θα φέρει νέο νομοσχέδιο, να αποσυρθούν και με ψυχραιμία και με νηφαλιότητα να ξανασυζητηθούν με τους ενδιαφερόμενους και να βρεθεί πράγματι η χρυσή τομή σε κάθε περίπτωση. 

Στο άρθρο 11, για το επίδομα των ιδιωτικών εκπαιδευτικών, ασφαλώς και δεχόμαστε ότι οι υπηρετούντες ιδιωτικοί εκπαιδευτικοί οφείλουν να λαμβάνουν τις αποδοχές που λαμβάνουν και οι δημόσιοι και με τα επιδόματα. 'Ομως, όταν διαπιστώσαμε ότι το Δημόσιο δεν έδινε το επίδομα αυτό στους δημόσιους εκπαιδευτικούς και χρειάστηκαν αγώνες για να το πάρουν, δεν είναι δυνατόν να έρχεται και να φορτώνει, αυτήν την υποχρέωση σε ιδιωτικές επιχειρήσεις, υποχρεώνοντάς τους να το καταβάλουν εφάπαξ.

Είναι συνεπώς ανάγκη, εάν επιμείνει τελικά σ' αυτήν τη ρύθμιση, να προσδιορίσει την καταβολή αυτού του ποσού σε κάποιες δόσεις. Διότι μιλάμε για ιδιωτικές επιχειρήσεις, οι οποίες επιπλέον βρίσκονται κάτω από το δυσμενές καθεστώς της ύπαρξης πλαφόν για την αύξηση των διδάκτρων. Δε συμβιβάζονται αυτά τα πράγματα.

Επίσης, να διευκρινιστεί και να γίνει σαφές εάν υπάρχει υποχρέωση καταβολής και στους ωρομίσθιους, σ' αυτούς που υπηρετούσαν με καθεστώς ωρομισθίου ιδιωτικού εκπαιδευτικού.

Ειδικότερα όμως, για το άρθρο 12 που έχει και το τίτλο "διορισμός εκπαιδευτικών κλάδου πληροφορικής", με την καινούρια διατύπωση ο τίτλος αντιστρέφεται. Δεν γίνεται διορισμός κανενός αποφοίτου του κλάδου πληροφορικής. Και ένα νέο και δυναμικό κλάδο, με παιδιά τα οποία έχουν όρεξη να προσφέρουν σ' αυτόν τον τομέα, τον καταδικάζουμε πραγματικά σε ανεργία, υποχωρώντας αδίκως και κατά τρόπο όχι δεοντολογικό στις πιέσεις πολυπληθέστερων ενώσεων εκπαιδευτικών, που τα μέλη τους διευκολύνονται από την καινούρια διατύπωση του κυρίου Υπουργού.

Εγώ δεν θέλω να μπω στον καυγά ανάμεσα στο ποιός έχει περισσότερα μέλη ή λιγότερα μέλη. Εδώ έγινε ένας καινούριος κλάδος και στη συνέχεια αποφάσισε η Πολιτεία το μάθημα της πληροφορικής να το βάλει στα σχολεία. Ποιος θα διδάξει το μάθημα της πληροφορικής, κατ' εξοχήν; Κατά προτεραιότητα, εκείνον τον οποίο ειδικά εκπαιδεύσαμε, ή όχι; Εκείνος ο οποίος με κάποιο σεμινάριο παίρνει και τη δυνατότητα του "πασαλείματος" της διδασκαλίας της πληροφορικής στα σχολεία;

Τους απορρίπτουμε και τους αποκρούουμε με ένα επιχείρημα, για το οποίο υπεύθυνη είναι η Πολιτεία.

Διότι δεν είχε προνοήσει στα προγράμματα σπουδών να εντάξει και παιδαγωγικά μαθήματα, διότι δεν είχε τότε στο μυαλό της την εισαγωγή διδασκαλίας του μαθήματος της πληροφορικής στα σχολεία. Σήμερα, λοιπόν, τα παιδιά αυτά στην ουσία τα καταδικάζουμε σε ανεργία και παραχωρούμε τις θέσεις αυτές στο μάθημα της πληροφορικής που θέλουμε να το αναβαθμίσουμε, σε εκπαιδευτικούς που δεν έχουν την ειδικότητα αυτή.

Η κολοβή αρχική ρύθμιση εξαφανίζεται. Σας βεβαιώνω ότι εάν εφαρμοστεί αυτό για μια δεκαετία δεν πρόκειται να διοριστεί κανένας πτυχιούχος της πληροφορικής.

Ακόμα χειρότερα απ' ό,τι φαίνεται από τη διατύπωση -γι'αυτό ζήτησα να το ξεκαθαρίσει ο κύριος Υφυπουργός- απαιτείται το πτυχίο της ΣΕΛΕΤΕ ακόμα και για την εγγραφή στην επετηρίδα, που σημαίνει ότι κλείνει πλέον η πόρτα της δημόσιας εκπαίδευσης για τους αποφοίτους της πληροφορικής. Γι'αυτό παρακαλώ τον κύριο Υπουργό να αποσύρει και τα δύο αυτά άρθρα και το άρθρο 11 και το άρθρο 12. Δεν χάλασε ο κόσμος. Αφού δεν μπόρεσε να ρυθμιστεί μέχρι σήμερα, σε ένα ή δύο μήνες να το ξαναδούμε και να βρούμε μια δίκαιη λύση γι'αυτό το σοβαρό θέμα που είναι θέμα αρχής και όχι θέμα αριθμού.

ΠΡΟΕΔΡΟΣ (Απόστολος Κακλαμάνης):Ο κ. Μπρατάκος έχει το λόγο.

ΑΓΓΕΛΟΣ ΜΠΡΑΤΑΚΟΣ:Κύριε Πρόεδρε, αναφέρομαι στη συμπλήρωση του άρθρου 11, που προβλέπει τη χορήγηση ειδικού επιδόματος στους ιδιωτικούς εκπαιδευτικούς. Βεβαίως, δεν έχει κανείς αντίρρηση. Αντιθέτως, υπερθεματίζουμε οι ιδιωτικοί εκπαιδευτικοί να πάρουν το επίδομα αυτό, εφόσον το παίρνουν και οι συνάδελφοί τους στο δημόσιο τομέα.

Υπάρχουν, όμως, από τη διατύπωση του άρθρου αυτού, κύριε Υφυπουργέ, δύο ζητήματα τα οποία πρέπει να αντιμετωπίσετε, διότι αν δεν αντιμετωπιστούν αυτά τα δύο ζητήματα θα έχουμε αργότερα νομικά προβλήματα.

Πρώτα απ' όλα τι θα γίνει με τα σχολεία, τα οποία εν τω μεταξύ έχουν κλείσει και ορισμένα εξ αυτών έχουν κηρύξει πτώχευση; Ποιος θα πληρώσει το ειδικό επίδομα στους εκπαιδευτικούς;

Το δεύτερο πρόβλημα που προκύπτει το οποίο ανέφερε και ο κ. Κοντογιαννόπουλος είναι τι θα γίνει με τους ωρομίσθιους. Οι ωρομίσθιοι έχουν υπογράψει συλλογική σύμβαση εργασίας. Η διάταξη 2028566 κλπ. προβλέπει ορισμένα πράγματα. Φοβάμαι, όμως, ότι δεν τα ξεκαθαρίζει αυτή η διάταξη και στη συνέχεια θα υπάρξουν νομικά προβλήματα. 

Γι'αυτό το λόγο θα πρέπει με δήλωσή του ο κύριος Υφυπουργός να ξεκαθαρίσει τι θα γίνει όσον αφορά την καταβολή του επιδόματος στους ωρομίσθιους ιδιωτικούς εκπαιδευτικούς.

Είναι δύο μεγάλα θέματα. Υπάρχουν προβλήματα συνταγματικότητας, τουλάχιστον για το δεύτερο θέμα και αν δεν τα λύσει τώρα ο κύριος Υπουργός θα δείτε ότι θα έχουμε προβλήματα και προσφυγές στα δικαστήρια είτε από τη μια πλευρά είτε από την άλλη. 'Η θα λυθεί λοιπόν τώρα, με δήλωση του κυρίου Υφυπουργού ή να αποσύρει τη διάταξη αυτή ο κύριος Υφυπουργός και να τη φέρει πιο ολοκληρωμένη. Ευχαριστώ.

ΠΡΟΕΔΡΟΣ (Απόστολος Κακλαμάνης):Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ:Κύριε Πρόεδρε, κύριοι συνάδελφοι, ο χρόνος που απέμεινε είναι λίγος. Συμφωνήσαμε χθες αλλά υπολογίζαμε σε μια ώρα παραπάνω. Τη χάσαμε.

'Οσον αφορά το άρθρο 11 εμείς θέλουμε να μείνει η αρχική διατύπωση. Ειπώθηκε χθες ότι αλλάζει η διατύπωση, γιατί δεν υπάρχει ζήτημα παραγραφής της πενταετίας γιατί πληρώθηκαν. Αν υπάρχει τέτοιο ζήτημα, δεν υπάρχει και λόγος να το βάλουμε αυτό έτσι όπως μπαίνει τώρα. Να μείνει όπως είναι. Φυσικά, δεν θα πληρωθούν οι άνθρωποι για δεύτερη φορά. Θα τους καλύψουμε όμως νομοθετικά σ'αυτό το οποίο έκαναν. Αν μείνει θα το ψηφίσουμε. Αν γίνει η τροπολογία της τροπολογίας δεν θα το ψηφίσουμε.

'Οσον αφορά το διορισμό των εκπαιδευτικών του κλάδου πληροφορικής, το άρθρο 12 όπως και το άρθρο 14, είναι παρόμοια, με διαφορετικά βέβαια χαρακτηριστικά. Η πολιτική αυτή της παιδείας τέτοια ζητήματα γεννάει. 'Οταν λέγαμε χθες ότι χρειάζονται περισσότεροι διορισμοί, αυτό ήταν που θα έδινε απάντηση στο ζήτημα αυτό.

Σήμερα, τι κάνουμε; Προσπαθούμε να μοιράσουμε τη φτώχεια μας. Η φτώχεια φέρνει γκρίνια και η γκρίνια είναι μεγάλη. Εμείς θεωρούμε ότι τελικά οι απόφοιτοι της πληρο-

Σελίδα 2447 

φορικής έχουν δίκιο, πρέπει να διορίζονται αυτοί κατά προτεραιότητα. Και επειδή μπαίνει πρόβλημα απόκτησης εκπαιδευτικής εμπειρίας και επειδή δεν μπορεί η ΣΕΛΕΤΕ και η ΠΑΤΕΣ γρήγορα να τους δώσει αυτήν την εμπειρία, να οργανωθούν ειδικά σεμινάρια για απόκτηση εκπαιδευτικής εμπειρίας και να διορίζονται με τη δική τους επετηρίδα. Αυτό αφορά την πληροφορική και για να μπορούν να δώσουν γνώση συγκεκριμένη στο αντικείμενο που θα ασχολούνται.

Για το άρθρο 14, να μείνει, κύριε Υπουργέ, όπως ήταν στον 2413, γιατί υπάρχουν μια σειρά ζητήματα εκεί, πως ενημερώθηκαν οι καθηγητές, οι νομικοί, οι οικονομικοί επιστήμονες κ.λπ. Και τελικά αυτό το 50% συν 50% έδινε καλύτερη λύση απ'ό,τι σήμερα προτείνετε. 

Επομένως, έτσι όπως τώρα διατυπώνεται δεν το ψηφίζουμε.

Το άρθρο 13, είναι ένα άρθρο που ήρθε μετά τη συζήτηση στην Επιτροπή και πρέπει να πούμε το εξής. Δεν ξέρει κανείς αν είναι καλό, ή κακό αυτό το πράγμα. Λέγεται επί επτά χρόνια να αυξηθεί το όριο για το διορισμό στην Ακαδημία Αθηνών. Από μόνο του αυτό το πράγμα δεν μπορεί να θεωρηθεί ούτε καλό ούτε κακό. Είναι προτιμότερο να μας πει το Υπουργείο τι θέλει, ότι έχει τρεις, πέντε, δέκα ανθρώπους συγκεκριμένους, ποιοί είναι για να λύσει αυτό το πρόβλημα.

Επομένως δεν θα πούμε ούτε το ψηφίζουμε, ούτε δεν το ψηφίζουμε. 

Για την αυτοδύναμη λειτουργία των ΑΕΙ: Βεβαίως είναι ένα οξύ πρόβλημα. Θα το ψηφίσουμε, αλλά βγαίνει ένα ζήτημα. Δεν μπορείς να οργανώνεις Πανεπιστήμια με τροπολογίες. Χρειάζεται στα σοβαρά το Υπουργείο Παιδείας και η Βουλή να ασχοληθούν με το ζήτημα των Πανεπιστημίων, με την ίδρυσή τους, με την οργάνωσή τους, με τη λειτουργία τους.

'Ηθελα να πώ ένα σχόλιο σχετικά με τις τροπολογίες. 'Εχετε μια σειρά τροπολογίες που πολλές φορές ειδικά για τους νέους Βουλευτές, είναι ακατανόητες. Μπορεί να μας πείτε ότι δεν δικαιούσθε να μην κατανοείτε τα πράγματα. Αλλά υπάρχει μια κατάσταση. 'Ερχονται στις δώδεκα το βράδυ και άντε να βρεις όλες τις νομολογίες -φανταστείτε να μην είσαι και ειδικός-σε αυτά τα ζητήματα για να τοποθετηθείς και να ψηφίσεις.

Και εμείς φέραμε τρείς τροπολογίες οι οποίες είναι πολύ συγκεκριμένες. Φέραμε για το διαβήτη, για τα προγράμματα απεξάρτησης και για τη νόσο του ΣΕΝ. 'Οποιος ξέρει απ'αυτά, διαπιστώνει ότι είναι καθαρές. Και γι'αυτό θα θέλαμε να ψηφιστούν. Είναι πολύ απλές, κανείς δεν μπορεί να διαφωνεί και θα θέλαμε να ψηφιστούν. Τις έχετε, τις διαβάσατε, δεν υπάρχει λόγος να τις υποστηρίξουμε τώρα. 

ΠΡΟΕΔΡΟΣ (Απόστολος Κακλαμάνης): Η κα Ανουσάκη έχει το λόγο.

ΕΛΕΝΗ ΑΝΟΥΣΑΚΗ: Κυρίες και κύριοι συνάδελφοι, υπάρχει απορία των καθηγητών του κλάδου της πληροφορικής σχετικά με το διορισμό τους, που μας φέρνει σε δύσκολη θέση. Φυσικά, εγώ δεν θα ζητήσω να αποσυρθεί το άρθρο 12 γιατί εγώ δεν κάνω τον υπερασπιστή των αδυνάτων. Και μόνο φραστικά θέλω να επιτεθώ ευθέως στη "Νέα Δημοκρατία" η οποία κατήργησε το ν.1286/82 μόλις ήρθε στην Κυβέρνηση, που έλυνε αυτό το τεράστιο θέμα της μεταγραφής των πολυτέκνων.

'Αρα εδώ σ'αυτό το πολύ σημαντικό νομοσχέδιο, που λύνει θέματα της Παιδείας που θα έπρεπε να έχουν λυθεί από καιρό και όχι να μπερδεύονται κατ'αυτόν τον αδέξιο τρόπο, έχουμε υπογράψει όλοι μια τροπολογία με την καλή μας διάθεση ενώ κάποιοι γίνονται υπερασπιστές εκ του ασφαλούς.

Σήμερα θέλουμε πρώτον, να δεσμευθεί ο κύριος Υφυπουργός με τον κύριο Υπουργό, ότι η τροπολογία μας για τη μεταγραφή των πολυτέκνων δεν θα πεταχθεί στον κάλαθο των αχρήστων, γιατί είμαστε όλοι δεσμευμένοι ο καθένας με δύο έως τρεις τροπολογίες στους πολύτεκνους. Είμαστε όλοι μαζί, κύριοι συνάδελφοι, αλλά με την ομιλία και του Κοινοβουλευτικού Εκπροσώπου της Νέας Δημοκρατίας προκαλούμαστε -βέβαια έχει όλο το δικαίωμα όπως και εγώ ως Βουλευτής έχω το δικαίωμα να τον κρίνω- δεν μπορούμε να καταργούμε ένα νόμο και τώρα σαν τις μωρές παρθένες να κλαίμε και να ζητάμε την επαναφορά του νόμου. 'Ολοι αγαπούμε τους πολύτεκνους και από εδώ και από όλες τις πλευρές. Είναι εθνικό κεφάλαιο.

Αλλά για το θέμα των καθηγητών της πληροφορικής, κύριε Υφυπουργέ, με όλο το σεβασμό και τη συμπάθεια που σας έχω, λέω ότι πρέπει να βρεθεί μία λύση που να ικανοποιεί αυτούς τους "ταλαίπωρους εκπαιδευτικούς". 'Ηταν έξω "στημένοι" και τους έλεγα ότι δεν υπάρχει λύση σ' αυτό. Δεχθείτε αυτό το ποσοστό. 'Οχι κυρία Ανουσάκη μου έλεγαν, εδώ είμαστε για να δικαιωθούμε. Είμαστε εκπαιδευτικοί και διδάσκουμε πληροφορική. Παρακαλώ, λοιπόν, στο άρθρο 12 που αφορά αυτό το θέμα να δοθεί μία καλύτερη λύση.

ΠΡΟΕΔΡΟΣ (Απόστολος Κακλαμάνης): Ο κ. Σπύρου έχει το λόγο.

ΣΠΥΡΙΔΩΝ ΣΠΥΡΟΥ: Το άρθρο 15 βρίσκεται σε σωστή κατεύθυνση γιατί προσπαθεί να δώσει τη δυνατότητα στα ΑΕΙ να αποκτήσουν την αυτοδυναμία τους. Αφορά κυρίως τα περιφερειακά πανεπιστήμια τα οποία υπολειτουργούν. Θέλω να αναφερθώ ιδιαίτερα στο Ιόνιο Πανεπιστήμιο που έχει περίπου δέκα τρία χρόνια ζωής. Δημιουργήθηκε για να καλύψει εκπαιδευτικές ανάγκες, όπως είναι η μετάφραση και η διερμηνεία, οι μουσικές σπουδές, η αρχαιονομία και η βιβλιοθηκονομία, κατευθύνσεις που είναι μοναδικές στη Χώρα μας. Υπάρχει προσπάθεια και πρόταση για τη δημιουργία διεύθυνσης σχολής Ευρωπαϊκών και Διεθνών Σπουδών.

Είναι ανάγκη αυτό το Πανεπιστήμιο να αποκτήσει αυτοδυναμία γιατί σήμερα η διοικούσα επιτροπή του βρίσκεται στην Αθήνα. 'Ετσι όταν ένας φοιτητής από τη Φλώρινα πετύχει σ' αυτό το Πανεπιστήμιο πρέπει πρώτα να έρθει στην Αθήνα για να γραφτεί και εν συνεχεία να πάει στην Κέρκυρα. Οι καθηγητές χαρακτηρίζονται από τους φοιτητές ως ιπτάμενοι. Δεν μένουν στην Κέρκυρα. 'Ετσι αυτό το Πανεπιστήμιο παρά τα δέκα τρία χρόνια που πέρασαν από την ίδρυσή του και παρά τις προσπάθειες που έχουν γίνει δεν μπορεί να δυναμώσει και να εδραιωθεί. Χρειάζεται και οικονομική ενίσχυση και διοικητική υποστήριξη. Δεν έχει επαρκές διοικητικό προσωπικό, με αποτέλεσμα να δημιουργούνται προβλήματα.

Πιστεύω ότι μ' αυτό το νόμο, αλλά και με νομοσχέδιο που θα φέρετε θα πρέπει να ληφθεί σοβαρά υπόψιν το πρόβλημα αυτού του Πανεπιστημίου από τον κύριο Υπουργό ο οποίος είναι και Επτανήσιος, ώστε το Ιόνιο Πανεπιστήμιο να αποκτήσει αυτοδυναμία και λειτουργικότητα για να μπορέσει να ανταποκριθεί στο σκοπό για τον οποίο ιδρύθηκε.

ΠΡΟΕΔΡΟΣ (Απόστολος Κακλαμάνης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, από τη διεξαχθείσα συζήτηση για τα θέματα της παιδείας αναδύεται το γενικότερο συμπέρασμα ότι τα προβλήματα της παιδείας είναι τόσο σοβαρά, ώστε να χρειάζονται τολμηρές αποφάσεις και βαθιές τομές και προπαντός εθνική συνεννόηση. Πρέπει να εγκαταλείψουμε τη γνωστή νοοτροπία και να αντικρύσουμε την παιδεία με το πνεύμα ευθύνης που οφείλουμε προς την Πατρίδα μας.

Θέλω να αναφερθώ τώρα στα άρθρα 12 και 14 που ρυθμίζουν τις προσλήψεις καθηγητών πληροφορικής σχετικών ή ασχέτων και στο άρθρο 14 που αφορά τις προσλήψεις καθηγητών, νομικών και κοινωνιολόγων. Θα αναφερθώ πρώτα στο άρθρο 14. Νομίζω, ότι η ρύθμιση που είχε γίνει το Μάϊο είναι περισσότερο δίκαιη για την ανταπόκριση προς μία δεδομένη κατάσταση και για τη δημιουργία ενός πνεύματος ασφάλειας σε μία ομάδα ανθρώπων επαγγελματιών που καλώς ή κακώς ρύθμισαν το πρόβλημά τους μέσα από το Κοινοβούλιο. 'Υστερα από πέντε μήνες έρχεται το Κοινοβούλιο για να αναιρέσει εκείνη την απόφασή του. Αυτό δημιουργεί ένα αίσθημα ανασφάλειας και ένα κλονισμό της οφειλόμενης εμπιστοσύνης προς το Κράτος.

'Οσον αφορά την πληροφορική υπάρχει πρόβλημα. Πράγματι είναι μία ρύθμιση, θέτει κάποια βάση αλλά το πρόβλημα εξακολουθεί να υπάρχει. Κύριε Υφυπουργέ, πρέπει να το αντιμετωπίσουμε μέσα στο πλαίσιο των παραγόντων που προσδιορίζουν το πρόβλημα. Οι παράγοντες αυτοί είναι 

Σελίδα 2448 

διάχυτοι και γνωστοί. Στην παιδεία θα πρέπει να εισέρχονται άνθρωποι που πιστεύουν σ' αυτήν από τη μια μεριά και από την άλλη έχουν την παιδαγωγική ικανότητα. Δεύτερον, το Κράτος υιοθετεί κάποιες σχολές, βγάζει κάποιους πτυχιούχους που δικαιολογημένα διεκδικούν στην ειδικότητά τους το δικαίωμα προτεραιότητας για το διορισμό τους. 'Ενας τρίτος παράγοντας είναι η υπάρχουσα κατάσταση, η πραγματικότητα, που έχει διαμορφωθεί χωρίς την οποία δεν μπορείς να δώσεις τη δικαιότερη λύση.

Πιστεύω ότι πρέπει να αρμονιστούν σε μια επανεξέταση της όλης κατάστασης, αυτοί οι προσδιοριστικοί παράγοντες και να δοθεί η δικαιότερη Σολωμόντεια, εν ανάγκη, λύση για την αντιμετώπιση και της υφισταμένης πραγματικότητας και του δίκαιου αιτήματος των παιδιών της πληροφορικής που αποφοίτησαν από αντίστοιχα τμήματα.

Ευχαριστώ.

ΠΡΟΕΔΡΟΣ (Απόστολος Κακλαμάνης):Ο κ. Κόρακας, έχει το λόγο.

ΣΤΡΑΤΗΣ ΚΟΡΑΚΑΣ:Κύριε Πρόεδρε, θα ήθελα να πω ότι βεβαίως, χάσαμε σαράντα πέντε λεπτά και χθες όταν συμφωνήσαμε, είχαμε υπόψη μας ότι θα έχουμε μιάμισι ώρα συζήτηση. Τώρα με το θέμα που δημιουργήθηκε στην αρχή χάσαμε αρκετό χρόνο και δεν ξέρω πως θα μπορέσουμε να στριμώξουμε τα πράγματα.

'Ωστόσο όμως, πρέπει να έχετε υπόψη σας ότι η τροπολογία που έφερε η Κυβέρνηση, για την αύξηση των ωρών των βοηθητικών εκπαιδευτικών κλπ -δεν θέλω τώρα να την αναλύσω- ήρθε και κατατέθηκε στη Βουλή στις 19.25', δηλαδή, μετά τη συζήτηση που είχαμε. Είναι ένα θέμα το οποίο θα σχολιάσουμε, αν μας δοθεί η δυνατότητα, αλλά το λέω έτσι για να σας πω για το χρόνο που έχουμε.

Τώρα, για τα συγκεκριμένα άρθρα, υπάρχει αυτό το άρθρο 11, το οποίο, όπως ήδη ειπώθηκε, αναδιατυπώνεται και χάνουν λεφτά οι ενδιαφερόμενοι. 

Θα ήθελα ωστόσο, να πω προς τη Νέα Δημοκρατία, τον κ. Κοντογιαννόπουλο και σε άλλους συναδέλφους, τον κ. Σιούφα, ότι εδώ ισχύει η παροιμία του Λαού μας που λέει "ο βήχας και ο έρωτας δεν κρύβονται". Δεν ξέρω γιατί δηλαδή δεν είναι σωστό, εκπαιδευτικοί όντες και μάλιστα, υπό ιδιαίτερα σκληρή εκμετάλλευση, στα ιδιωτικά εκπαιδευτήρια, να πάρουν αυτό το επίδομα. Βεβαίως, χρειάστηκαν αγώνες και στο δημόσιο τομέα και αυτό δεν είναι προς τιμή ούτε των κυβερνήσεων του ΠΑ.ΣΟ.Κ., ούτε και της Ν.Δ. Διότι χρειάστηκαν να κατεβούν επανειλημμένα οι εκπαιδευτικοί στο δρόμο για να ζητήσουν αυτά τα ψίχουλα. Τελικά όταν τα πέτυχαν, είχαν χάσει τα 4/5 της αξίας τους.

Ωστόσο, εγώ επιμένω να αφήσουμε τη διατύπωση όπως ήταν αρχικά, όπως πέρασε από την Επιτροπή και όχι όπως μπαίνει εδώ πέρα.

Τώρα, όσον αφορά τα άλλα άρθρα, για το άρθρο 12 σας είπε τη γνώμη μας ο Ειδικός Αγορητής μας. Θα ήθελα και εγώ ωστόσο να πω, ότι εδώ είμαστε μάρτυρες μιας γνωστής ιστορίας: αντιπαράθεση ανάμεσα σε εργαζόμενους, για το ποιός θα μπορέσει να κατακτήσει μια θέση στον ήλιο. Και αν υπήρχε μια άλλη εκπαιδευτική πολιτική, αν γίνονταν οι διορισμοί, που έχει ανάγκη σήμερα το εκπαιδευτικό μας σύστημα, δεν θα είχαμε αυτό το στρίμωγμα στους προθαλάμους αναμονής για διορισμούς και στις επετηρίδες.

Είναι γεγονός πράγματι, ότι όσον αφορά τους μαθηματικούς και τους φυσικούς -για όσους έχουμε αυτήν τη στιγμή- με τους ρυθμούς που πάτε, έχουμε αρκετούς για τα επόμενα πενήντα χρόνια. Τι θα γίνει με αυτούς που βγαίνουν; 'Η θα πρέπει να κλείσετε τις σχολές της φυσικομαθηματικής, ή θα πρέπει να τους δώσετε μια διέξοδο. Και είναι, επίσης, γεγονός ότι οι άνθρωποι που τελείωσαν τη φυσική ή το μαθηματικό έκαναν δέκα πέντε - δέκα έξι μήνες μετεκπαίδευση στην πληροφορική. Και το αντικείμενο των σπουδών τους είναι τέτοιο που τους δίνει μια έφεση. Υπάρχει λοιπόν, ένα θέμα. Βεβαίως και οι άλλοι που τελείωσαν την πληροφορική, τελείωσαν με ορισμένες προοπτικές και έχουν και αυτοί δίκιο.

Εδώ, προσπαθείτε να συμβιβάσετε πράγματα, όχι με βάση το συμφέρον της εκπαίδευσης, αλλά με βάση τις πολιτικές σας σκοπιμότητες, γι, αυτό και δεν μπορούμε να ψηφίσουμε και την καινούρια διατύπωση, όπως τη φέρατε εδώ πέρα.

Για τα άλλα άρθρα, δεν επεκτείνομαι. Τα είπε ο εισηγητής μας, δεν έχω να προσθέσω τίποτα. 

Για το άρθρο 15, σχετικά με την αυτοδύναμη λειτουργία των ΑΕΙ, Σχολών και Τμημάτων, αναφέρθηκα και χθες. Νομίζω, ότι πρέπει να μείνουμε στα τρία τμήματα και όχι στα τέσσερα που είπε χθες ο κύριος Υπουργός για να είναι αυτοδύναμο ένα Πανεπιστήμιο. 'Οταν έχουμε δηλαδή, τρία αυτοδύναμα τμήματα, να εκλέγονται Πρυτανικές Αρχές και να συγκροτείται Σύγκλητος. Αυτό είναι το ένα.

Το δεύτερο είναι ότι, επειδή ίσως υπάρχουν τα γνωστά προβλήματα, είναι προβληματικές περιοχές εκεί που είναι τα περιφερειακά πανεπιστήμια κλπ -μιλώ για το Αιγαίο ιδιαίτερα- θα πρέπει στην παράγραφο 3 να σταματήσουμε μέχρι τη διατύπωση "εκ των οποίων τουλάχιστο τα τέσσερα, στις βαθμίδες του καθηγητή, ή του αναπληρωτή καθηγητή".

Από εκεί και πέρα, θέλω μία εξήγηση για το τι εννοείτε "με εγγραφή φοιτητών". Να έχουν γραφτεί φοιτητές στο τμήμα; Αυτό είναι λογικό. Δεν καταλαβαίνω γιατί πρέπει να το αναφέρουμε.

Να πω με την ευκαιρία, κύριε Πρόεδρε, ότι τα προβλήματα των περιφερειακών πανεπιστημίων είναι σοβαρότατα. 'Εχουν σχέση με την εξασφάλιση εκείνων των πόρων για την πρόσληψη προσωπικού ΔΕΠ. Είπα και χθες ότι οι μισές και πάνω θέσεις καλύπτονται με επισκέπτες συμβασιούχους,οι οποίοι μάλιστα και δεν πληρώνονται. Χρειάζεται αγώνας και ερωτήσεις στη Βουλή, για να πάρουν τα λεφτά τους. 'Εχουν ελλιπέστατο βοηθητικό και διοικητικό προσωπικό. Λείπουν πάρα πολλές θέσεις. Η υποδομή πραγματικά είναι απαράδεκτη. Είναι διασκορπισμένες οι σχολές και τα τμήματα από εδώ και από εκεί, φοιτητικές εστίες δεν υπάρχουν, κατοχύρωση του επαγγέλματος δεν υπάρχει και το αντιμετωπίζουμε σήμερα μ' αυτούς που τέλειωσαν την πληροφορική και τους άλλους που τέλειωσαν άλλες σχολές. Βεβαίως, υπάρχει ένα θέμα γενικότερης αναβάθμισής τους, με τη δημιουργία νέων σχολών. Γιατί τι είδους πανεπιστήμιο είναι ένα ανώτατο εκπαιδευτικό ίδρυμα με τέσσερα - πέντε τμήματα όλα κι όλα;

Ευχαριστώ.

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, τη συνεδρίασή μας παρακολουθούν από τα Δυτικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΥ ΒΕΝΙΖΕΛΟΥ" είκοσι τέσσερις μαθητές και δύο συνοδοί δάσκαλοι από το Ιδιωτικό Εκπαιδευτήριο Αθηνών με την επωνυμία "ΣΤΑΥΡΑΚΗ".

(Χειροκροτήματα από όλες τις Πτέρυγες)

Η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Μεταφορών και Επικοινωνιών "Θέματα αρμοδιότητας του Υπουργείου Μεταφορών και Επικοινωνιών". 

Ο συνάδελφος κ. Θεόφιλος Λεονταρίδης ζητεί την άδεια του Σώματος για ολιγοήμερη απουσία του στο εξωτερικό. 

Εγκρίνει η Βουλή;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Η Βουλή ενέκρινε.

Η κα Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, ήθελα μόνο δύο λόγια να πω γι' αυτό το άρθρο 12, που μιλήσαμε και χθες. 

Ακούω τους συναδέλφους μου εδώ να υπεραμύνονται των καινούριων καθηγητών, που βγαίνουν από την πληροφορική. Σίγουρα έχουν δίκιο, κύριε Κοντογιαννόπουλε, σίγουρα πρέπει να βρουν δουλειά, αλλά μέχρι τώρα χρησιμοποιούσαμε αυτούς που δεν είχαν τελειώσει, τους στείλαμε τους ανθρώπους, έκαναν σεμινάρια, τους βάλαμε στην επετηρίδα. Δε νομίζω ότι μπορούμε να τους πετάξουμε τόσο εύκολα. Τους πετάμε εύκολα, όταν λέμε ότι έχουν δίκιο εκείνοι. 'Εχουν δίκιο και οι άλλοι. Πού θα πάνε να δουλέψουν; Πού θα διοριστούν, αφού για να πάρουν τη θέση του μαθηματικού, πρέπει να περάσουν τουλάχιστον σαράντα χρόνια; Δεν είναι τόσο εύκολο να πάρουμε μια απόφαση για τους μεν ή για τους δε. Κάποιους 

Σελίδα 2449 

θα αδικήσουμε. Θα πρέπει να σκεφτούμε πάρα πολύ. Σίγουρα νομίζω κι εγώ ότι πρέπει να αποσυρθεί και να το συζητήσουμε ξανά.

Για τα πανεπιστήμια των επαρχιών, όπως είπα και χθες στην πεντάλεπτη ομιλία μου, επίσης πρέπει, κύριε Υπουργέ, να έχουμε περισσότερη προσοχή, γιατί ούτε υποδομή υπάρχει ούτε καθηγητές ούτε διοικητικό προσωπικό σε πολλά απ' αυτά.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ολοκληρώθηκε ο κατάλογος των συναδέλφων, που είχαν ζητήσει το λόγο.

Κύριε Υπουργέ, πριν αρχίσουμε την ψηφοφορία των άρθρων, έχετε, ύστερα από όσα ακούστηκαν, να αλλάξετε κάτι στα άρθρα αυτά;

Παρακαλώ όμως σύντομα, γιατί είναι 11.20' η ώρα.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, καταθέτω για τα Πρακτικά τις αναδιατυπώσεις των άρθρων 11 και 12 ως έχουν.

ΠΡΟΕΔΡΟΣ (Απόστολος Κακλαμάνης): Αυτά που είχατε μοιράσει.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Εάν, κατά την κρίση σας, χρειάζεται να τα αναγνώσω, θα τα αναγνώσω. Τα καταθέτω αυτούσια.

(Στο σημείο αυτό, ο Υπουργός κ. Ιωάννης Ανθόπουλος καταθέτει στα Πρακτικά τις προαναφερθείσες αναδιατυπώσεις των άρθρων 11 και 12, οι οποίες έχουν ως εξής:

Συμπλήρωση του άρθρου 11
'Αρθρο 11

Ειδικό επίδομα ιδιωτικών εκπαιδευτικών

1. Οι διατάξεις του άρθρου 20 παρ.2 του Ν.2386/1996 (ΦΕΚ 43Α') εφαρμόζεται ανάλογα και στους εκπαιδευτικούς των ιδιωτικών σχολείων γενικής και τεχνικής επαγγελματικής εκπαίδευσης.

2. Για την εξόφληση των οφειλόμενων ποσών στους εκπαιδευτικούς της προηγούμενης παραγράφου από τους ιδιοκτήτες των σχολείων, για τις χρονικές περιόδους μέχρι 31.5.1992 στο ακέραιο, εφόσον δεν έχουν υποκύψει σε πενταετή παραγραφή και από 1.6.1992 μέχρι 31.12.1992 κατά το ήμισυ, εφαρμόζονται ανάλογα οι διατάξεις της αριθ.2028566/4431/0022/26.4.1996 κοινής απόφασης των Υπουργών Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών (ΦΕΚ 321/Β/8.5.1996).

Η προβλεπόμενη από την απόφαση αυτή πρώτη δόση καταβάλλεται την 1.2.1997.

ΑΝΑΔΙΑΤΥΠΩΣΗ

Του άρθρου 12 του σχεδίου νόμου "Ρύθμιση θεμάτων Τριτοβάθμιας Εκπαίδευσης και άλλες διατάξεις"

'Αρθρο 12

Διορισμός εκπαιδευτικών κλάδου Πληροφορικής

1. Στις περιπτώσεις που, μετά την κατανομή των θέσεων διορισμού εκπαιδευτικών κατ' έτος στους κάδους ΠΕ19 και ΠΕ20, σύμφωνα με τις διατάξεις του άρθρου 30 παρ.1 του Ν.2009/1992 (ΦΕΚ 18Α'), εξαντλούνται οι διοριστέοι του ενός κλάδου, ο αριθμός των διοριζομένων συμπληρώνεται από υποψηφίους για διορισμό του άλλου κλάδου.

2. Εγγραφή υποψηφίων για διορισμό εκπαιδευτικών στους πίνακες διοριστέων των κλάδων ΠΕ19 και ΠΕ20 με τα προσόντα των στοιχειών β', γ', και δ' του άρθρου 1 του Π.Δ. 118/1995 και των στοιχείων β' και γ' του άρθρου 2 του ίδιου Π.Δ., καθώς και υποψηφίων που έχουν πτυχίο καθηγητικών σχολών θετικής κατεύθυνσης ΑΕΙ της ημεδαπής ή αλλοδαπής, αναγνωρισμένο από το ΔΙΚΑΤΣΑ, με προϋπηρεσία εισηγητή σε σεμινάρια πληροφορικής των επιστημονικών τους ενώσεων, διάρκειας δέκα έξι μηνών αθροιστικά, είναι δυνατή αποκλειστικά και μόνο για τους έχοντες αποκτήσει τα προσόντα αυτά το αργότερο μέχρι 31.12.1996. Από το σχολικό έτος 1997-98 η πρόσληψη προσωρινών αναπληρωτών ή εκπαιδευτικών με ωριαία αντιμισθία στη δημόσια εκπαίδευση γίνεται αποκλειστικά και μόνο από τους εγγεγραμμένους στους πίνακες διοριστέων των αντίστοιχων κλάδων. Οι διατάξεις της παρούσας παραγράφου εφαρμόζονται και για την πρόσληψη εκπαιδευτικών στην ιδιωτική εκπαίδευση.

3. Από το σχολικό έτος 1997-98 ο αριθμός των εισαγομένων στην ΠΑΤΕΣ της ΣΕΛΕΤΕ υποψηφίων εκπαιδευτικών των κλάδων ΠΕ19 και ΠΕ20 ορίζεται με απόφαση του Υπουργού Εθνικής Παιδείας και Θρησκευμάτων, ύστερα από εισήγηση του Διοικητικού Συμβουλίου της ΣΕΛΕΤΕ και η εισαγωγή αυτών γίνεται κατά τη σειρά εγγραφής τους στους πίνακες διοριστέων. Η παρούσα ρύθμιση δεν αποκλείει την εισαγωγή στην ΠΑΤΕΣ/ΣΕΛΕΤΕ, σύμφωνα με τις ισχύουσες διατάξεις και ιδιωτών που δεν είναι εγγεγραμμένοι στους πίνακες διοριστέων.

4. Οι διατάξεις της προηγούμενης παραγράφου εφαρμόζονται ανάλογα και για την εισαγωγή στην ΠΑΤΕΣ/ΣΕΛΕΤΕ υποψηφίων για διορισμό στον κλάδο ΠΕ10 Κοινωνιολογίας που είναι εγγεγραμμένοι στους πίνακες διοριστέων.

5. Το πτυχίο της ΠΑΤΕΣ/ΣΕΛΕΤΕ, όπου αυτό απαιτείται κατά τις κείμενες διατάξεις ως προσόν διορισμού σε θέσεις εκπαιδευτικών της δευτεροβάθμιας εκπαίδευσης, μπορεί να αντικατασταθεί με πτυχίο παιδαγωγικής κατάρτισης που απονέμεται από Α.Ε.Ι. της ημεδαπής. Οι λεπτομέρειες οργάνωσης και λειτουργίας του προγράμματος παιδαγωγικής κατάρτισης ορίζονται με απόφαση του Υπουργού Εθνικής Παιδείας και Θρησκευμάτων μετά από σύμφωνη γνώμη των οικείων Α.Ε.Ι."

ΠΡΟΕΔΡΟΣ (Απόστολος Κακλαμάνης): 'Οπως ακριβώς τα έχετε διανείμει.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Ακριβώς.

Στο άρθρο 15, στην παρ. 1 κάνουμε την εξής τροποποίηση: Τα τμήματα ορίζονται σε τέσσερα, αντί των τριών για την αυτοδυναμία των Α.Ε.Ι..

Αν θέλετε, κύριοι συνάδελφοι, σας το διαβάζω. Στην πρώτη παράγραφο "Α.Ε.Ι. τα οποία διοικούνται από διοικούσα επιτροπή, αποκτούν αυτοδυναμία μόλις λειτουργήσουν αυτοδύναμα τρία τμήματά τους", το κάνουμε τέσσερα τμήματά τους...".

ΣΤΡΑΤΗΣ ΚΟΡΑΚΑΣ: Αυτό δεν μπορεί να γίνει.

ΠΡΟΕΔΡΟΣ (Απόστολος Κακλαμάνης): Μή διακόπτετε παρακαλώ.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Χθες αναπτύχθηκαν κάποια επιχειρήματα.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, σας το έχω πει πολλές φορές. 'Οταν κάνετε μία διατύπωση για τα Πρακτικά, να μην παρεμβάλλετε σκέψεις, απαντήσεις, γιατί δημιουργείται πρόβλημα τεχνικό. Διαβάστε παρακαλώ τη διάταξη, πώς τη διατυπώνετε, για να τεθεί σε ψηφοφορία.

IΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Αυτό ακριβώς έκανα, κύριε Πρόεδρε, και σας ευχαριστώ.

Λοιπόν, άρθρο 15, παράγραφος 1: "Α.Ε.Ι. τα οποία διοικούνται από διοικούσα επιτροπή αποκτούν αυτοδυναμία μόλις λειτουργήσουν αυτοδύναμα τέσσερα τμήματά τους" -η λέξη "τρία" γίνεται "τέσσερα"- ...

ΣΤΡΑΤΗΣ ΚΟΡΑΚΑΣ: Ε, όχι, κύριε Υπουργέ.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Το χειροτερεύετε.

ΠΡΟΕΔΡΟΣ (Απόστολος Κακλαμάνης): Σας παρακαλώ!

IΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Και συνεχίζει "ή το σύνολο των τμημάτων τους αν ο αριθμός τους είναι μικρότερος από τέσσερα". Και ολοκληρώνεται η τροποποίηση.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λογο παρακαλώ.

ΠΡΟΕΔΡΟΣ (Απόστολος Κακλαμάνης): Μιά στιγμή, κύριε συνάδελφε, σας ακούω, σας βλέπω, να διευθύνω τη συζήτηση.

Κύριε Υπουργέ, έχετε άλλες τροποποιήσεις;

IΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): 'Οχι, κύριε Πρόεδρε, αυτές.

ΠΡΟΕΔΡΟΣ (Απόστολος Κακλαμάνης): Μάλιστα.

Τώρα, στην τροπολογία με αριθμό 162, γιατί και επ' αυτής τοποθετήθηκαν οι συνάδελφοι, αλλάζετε τίποτε;

IΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): 'Οχι, ως έχει.

ΠΡΟΕΔΡΟΣ (Απόστολος Κακλαμάνης): Κατά συνέπεια πλην αυτών των κειμένων που διανείματε και αυτής της αλλαγής που διατυπώσατε τώρα ...

Σελίδα 2450 

 

IΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Δεν έχουμε καμία άλλη.

ΠΡΟΕΔΡΟΣ (Απόστολος Κακλαμάνης): Τίποτε άλλο.

Ο κ. Σιούφας έχει το λόγο. Κύριε Σιούφα, θα σας δώσω μόνο δύο λεπτά. Εντάξει;

ΔΗΜΗΤΡΙΟΣ ΣΙΟΥΦΑΣ: Ελπίζω να τα καταφέρω χωρίς να παραβιάσω το χρόνο μου, κύριε Πρόεδρε.

Κύριε Πρόεδρε, εδώ, μετά από τη συζήτηση που έγινε, περιμέναμε ότι η Κυβέρνηση, σεβόμενη τη σοβαρότητα των ρυθμίσεων που κάνει, τα θέματα των άρθρων 11 και 12, που αναφέρονται στα θέματα της πληροφορικής και στα θέματα των ιδιωτικών εκπαιδευτικών, θα τα κρατούσε για να τα φέρει πιο ώριμα και πιο τεκμηριωμένα. Και σας βεβαιώνω ότι σε πολύ σύντομο χρονικό διάστημα, τη Βουλή θα την απασχολήσουν ξανά αυτά τα θέματα, πάλι με πρωτοβουλία της Κυβέρνησης.

Εδώ, γίνεται κάτι το ακατανοήτο, κύριε Πρόεδρε, μία προσπάθεια και μία επίδοση δηλαδή στη γονατογραφία που είναι πρωτοφανής. Και σε άλλους τομείς ίσως θα μπορούσε να δικαιολογηθεί, αλλά στα θέματα της Παιδείας, συμφωνήσαμε όλοι χθες το βράδυ, ότι χρειάζεται μία ωριμότερη προσέγγιση και με μία περισσότερη σοβαρότητα να τα αντιμετωπίσουμε.

Η ίδια η Κυβέρνηση αισθάνεται ανασφαλής στις ρυθμίσεις της, γιατί ενώ τις ψήφισε, με μία ορισμένη διαδικασία στη Διαρκή Κοινοβουλευτική Επιτροπή, πριν ακόμη αρχίσει η συζήτηση, έρχεται και τα δύο άρθρα επί των οποίων είχε γίνει μακρά συζήτηση και τα διατυπώνει ξανά. Εδώ το θέμα είναι -και ακούστηκε από όλες τις Πλευρές- ότι δεν είναι ώριμα για νομοθετική ρύθμιση τα θέματα αυτά και παρακαλώ πάρα πολύ τον κ. Αρσένη να το δει αυτό, γιατί θα βρεθεί ο ίδιος στη δύσκολη θέση να τα ξαναφέρει εδώ. Δεν έχουν βάση και είναι εξωπραγματική ιδιαίτερα η ρύθμιση που αφορά τα ζητήματα των ιδιωτικών εκπαιδευτικών. 'Ηταν μακρά η αναφορά του κ. Κοντογιαννόπουλου. Αλλά και τα θέματα της πληροφορικής επίσης δε ρυθμίζονται κατά τρόπο σοβαρό ώστε να καλύπτει και τις δύο πλευρές που υπάρχουν.

Αυτά τα ζητήματα, κύριε Πρόεδρε, πρέπει ιδιαίτερα την Κυβέρνηση να την απασχολούν, επειδή είναι ζητήματα της Παιδείας και το φρονιμότερο που θα έκανε αυτήν την ώρα η Κυβέρνηση για τη δική της τη σοβαρότητα είναι να ξαναεπεξεργαστεί τις ρυθμίσεις και να τις φέρει ξανά ώριμες για συζήτηση.

IΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, το λόγο παρακαλώ.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, θα σας δώσω το λόγο, αν πρόκειται να αλλάξετε οτιδήποτε στα άρθρα ή την τροπολογία και όχι να απαντήσετε, γιατί δεν τελειώνει ποτέ η συζήτηση.

IΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, δεν έχω να κάνω καμία αλλαγή, απλούστατα μία υπενθύμιση.

ΠΡΟΕΔΡΟΣ (Απόστολος Κακλαμάνης): 'Οχι, καμία υπενθύμιση, διότι η υπενθύμιση θα φέρει άλλη υπενθύμιση.

IΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Το τελικό αποτέλεσμα είναι προϊόν συνθετικού διαλόγου.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Διάλογο, με ποιους;

ΠΡΟΕΔΡΟΣ (Απόστολος Κακλαμάνης): Σας παρακαλώ, κύριε Υπουργέ, είναι γνωστά αυτά, αλλά ο χρόνος είναι περιοριστικός για όλους.

Ο κ. Κουναλάκης έχει το λόγο.

ΠΕΤΡΟΣ ΚΟΥΝΑΛΑΚΗΣ: Για τα άρθρα 11 και 12 μίλησα και μου κάνει κατάπληξη ότι υπάρχει εμμονή. Θέλω, όμως, τώρα να μιλήσω για το άρθρο 15. Κατά τη γνώμη μου είναι τελείως απαράδεκτο αυτό το οποίο κάνατε, κύριε Υφυπουργέ, τώρα, διότι είχατε υποσχεθεί στους πρυτάνεις, στη Σύνοδο των Πρυτάνεων ότι θα διευκολύνατε και θα επιταχύνατε τη διαδικασία για την αυτοδυναμία των περιφερειακών πανεπιστημίων. 'Ολοι όσοι μιλήσαμε από όλα τα Κόμματα, αυτό το οποίο είπαμε ήταν να διευκολυνθούν οι διαδικασίες προς την αυτοδυναμία και τώρα φέρνετε συμπλήρωση και αλλαγή με την οποία δυσχεραίνονται δυστυχώς, κύριε Αρσένη. Και σας είπα χθες στην ομιλία μου, ότι υπήρχαν υπόνοιες και ανησυχίες στο Πανεπιστήμιο του Αιγαίου, ότι αυτά που κάνουμε δεν είναι ουσιαστικά και θέλουμε στην ουσία να διαιωνίσουμε το καθεστώς των διοικουσών επιτροπών και τη μη αυτοδυναμία. Γιατί το τρία γίνεται τέσσερα; Πείτε μου ποιος το πρότεινε και γιατί γίνεται αυτή η αλλαγή.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, να κλείσει ο κ. Κόρακας και να απαντήσετε.

Ο κ. Κόρακας έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, για τα υπόλοιπα δε θα αναφερθώ, τα είπαν και οι άλλοι συνάδελφοι. Νομίζουμε και εμείς ότι έπρεπε να έλθουν μ'ένα άλλο νομοσχέδιο.

Θα σταθώ στο άρθρο 15. Μίλησα με καθηγητές του πανεπιστημίου, το ζω το Πανεπιστήμιο Αιγαίου, κύριε Υπουργέ. Δώδεκα χρόνια τώρα το ταλανίζετε εσείς και η Νέα Δημοκρατία. Δεν το αφήνετε να λειτουργήσει. Λέμε τουλάχιστον να αφήσετε να λειτουργήσουν τρία τμήματα. Για τις σχολές, τι ήταν πάλι αυτό; Αντί για δύο τμήματα αυτοδύναμα να είναι τέσσερα τμήματα αυτοδύναμα; Μα, είναι δυνατόν; Το είπε ο κ.Ανθόπουλος, υπάρχει στα Πρακτικά, ότι στην παρ.2 σχολές που αποκτούν αυτοδύναμη λειτουργία, μόλις λειτουργήσουν αυτοδύναμα δύο -αυτό λέει- από τα τμήματά τους και σεις λέτε τέσσερα τμήματα.

ΙΩΑΝΝΗΣ ΑΝΘΟΠΟΥΛΟΣ (Υφυπ.Εθνικής Παιδείας και Θρησκευμάτων): Δεν είπαμε για σχολές.

ΣΤΡΑΤΗΣ ΚΟΡΑΚΑΣ: Το ακούσαμε όλοι, είπατε για τέσσερα τμήματα.

ΙΩΑΝΝΗΣ ΑΝΘΟΠΟΥΛΟΣ (Υφυπ.Εθνικής Παιδείας και Θρησκευμάτων: Δεν είπαμε για σχολές.

ΠΡΟΕΔΡΟΣ (Απόστολος Κακλαμάνης): Αφήστε τον κ.Κόρακα να ολοκληρώσει.

ΣΤΡΑΤΗΣ ΚΟΡΑΚΑΣ: Αλλά σε κάθε περίπτωση,κύριε Υπουργέ, αφήστε τα τρία τμήματα όπως είναι, για να μπορέσουν να λειτουργήσουν. Και για τους δύο τακτικούς καθηγητές πρώτου βαθμού, υπάρχει πρόβλημα.

ΓΕΡΑΣΙΜΟΣ ΑΡΣΕΝΗΣ (Υπ.Εθνικής Παιδείας και Θρησκευμάτων): Θα ήθελα να κάνω μια διευκρίνηση κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ, έχετε το λόγο.

ΓΕΡΑΣΙΜΟΣ ΑΡΣΕΝΗΣ (Υπ.Εθνικής Παιδείας και Θρησκευμάτων): Ο κ.Κουναλάκης ορθώς αναφέρθηκε σε δέσμευση του Υπουργείου να βοηθήσει την αυτοδυναμία των Πανεπιστημίων. Η πρότασή μας στο σχέδιο νόμου, ήταν να μπορούν να αποκτήσουν αυτοδυναμία εκείνα τα πανεπιστήμια, στα οποία έχουν λειτουργήσει τουλάχιστον τρία τμήματα. Η πρόταση που έγινε από πολλούς συναδέλφους χθες, ήταν ότι επειδή και μ'αυτό το άρθρο για να λειτουργήσει μια σχολή χρειάζεται δύο τμήματα τουλάχιστον, ο αριθμός 3 δεν πάει και πρότειναν τον αριθμό 4.

ΣΤΡΑΤΗΣ ΚΟΡΑΚΑΣ: Ποιος το πρότεινε;

ΓΕΡΑΣΙΜΟΣ ΑΡΣΕΝΗΣ (Υπ.Εθνικής Παιδείας και Θρησκευμάτων): Το πρότειναν τέσσερις τουλάχιστον Βουλευτές χθες, κύριε Κόρακα. Εγώ είπα ότι δεν έχω αντίρρηση στον αριθμό 4. Γιατί; Διότι και αριθμό 4 να βάλουμε, το Πανεπιστήμιο του Αιγαίου σήμερα με αυτή τη διάταξη, αποκτά την αυτοδυναμία του. Και το Πανεπιστήμιο Θεσσαλίας, με τις νέες θέσεις που έχουμε προκηρύξει εντός του 1997, θα έχει τουλάχιστον τέσσερα τμήματα. 'Αρα, μ'αυτό το νομοσχέδιο δημιουργούμε τις προϋποθέσεις αυτοδυναμίας και του Αιγαίου και της Θεσσαλίας.

'Οσον αφορά το Πανεπιστήμιο του Ιονίου, εκεί υπάρχουν ακόμα προβλήματα και, ρεαλιστικά αντιμετωπίζοντας το πράγμα, δε νομίζω ότι το Πανεπιστήμιο του Ιονίου θα είναι έτοιμο για αυτοδυναμία εντός του 1997. Τρία ή τέσσερα τμήματα ίσως δημιουργηθούν το 1998. Μένει, λοιπόν, μετά την ισχύ αυτού του άρθρου, μόνο το Χαροκόπειο, στο οποίο υπάρχουν ιδιαίτερα προβλήματα και θα δούμε το Πανεπιστήμιο του Ιονίου. Με τον αριθμό λοιπόν 4 δεν επηρεάζεται η πορεία προς την αυτοδυναμία.

Σελίδα 2451 

 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, ολοκληρώθηκε η συζήτηση της ενότητας των άρθρων 11 έως 16 και της τροπολογίας.

Εισερχόμαστε στην ψήφιση των άρθρων ένα προς ένα και της τροπολογίας.

Ερωτάται το Σώμα: Γίνεται δεκτό το άρθρο 11 όπως τελικώς έχει διατυπωθεί;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΕΤΡΟΣ ΚΟΥΝΑΛΑΚΗΣ: Κατά πλειοψηφία.

ΠΡΟΕΔΡΟΣ (Aπόστολος Κακλαμάνης): Συνεπώς, το άρθρο 11 έγινε δεκτό κατά πλειοψηφία, όπως τελικώς έχει διατυπωθεί.

Ερωτάται το Σώμα: Γίνεται δεκτό το άρθρο 12 όπως έχει διατυπωθεί;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΕΤΡΟΣ ΚΟΥΝΑΛΑΚΗΣ: Κατά πλειοψηφία.

ΠΡΟΕΔΡΟΣ (Aπόστολος Κακλαμάνης): Συνεπώς, το άρθρο 12 έγινε δεκτό κατά πλειοψηφία, όπως έχει διατυπωθεί.

Ερωτάται το Σώμα: Γίνεται δεκτό το άρθρο 13 όπως έχει διατυπωθεί από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΕΤΡΟΣ ΚΟΥΝΑΛΑΚΗΣ: Κατά πλειοψηφία.

ΠΡΟΕΔΡΟΣ (Aπόστολος Κακλαμάνης): Συνεπώς, το άρθρο 13 έγινε δεκτό κατά πλειοψηφία, όπως έχει διατυπωθεί από τον κύριο Υπουργό.

Ερωτάται το Σώμα: Γίνεται δεκτό το άρθρο 14 όπως έχει διατυπωθεί από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΕΤΡΟΣ ΚΟΥΝΑΛΑΚΗΣ: Κατά πλειοψηφία.

ΠΡΟΕΔΡΟΣ (Aπόστολος Κακλαμάνης): Συνεπώς, το άρθρο 14 έγινε δεκτό κατά πλειοψηφία, όπως έχει διατυπωθεί από τον κύριο Υπουργό.

Ερωτάται το Σώμα: Γίνεται δεκτό το άρθρο 15 όπως έχει διατυπωθεί από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΕΤΡΟΣ ΚΟΥΝΑΛΑΚΗΣ: Κατά πλειοψηφία.

ΠΡΟΕΔΡΟΣ (Aπόστολος Κακλαμάνης): Συνεπώς, το άρθρο 15 έγινε δεκτό κατά πλειοψηφία, όπως έχει διατυπωθεί από τον κύριο Υπουργό.

Ερωτάται το Σώμα: Γίνεται δεκτή η τροπολογία με γενικό αριθμό 162 και ειδικό 26, σύμφωνα με τη διατύπωση που έκανε ο κύριος Υπουργός;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΔΗΜΗΤΡΙΟΣ ΣΙΟΥΦΑΣ: Κατά πλειοψηφία.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΕΤΡΟΣ ΚΟΥΝΑΛΑΚΗΣ: Κατά πλειοψηφία.

ΠΡΟΕΔΡΟΣ (Aπόστολος Κακλαμάνης): Συνεπώς, η τροπολογία με γενικό αριθμό 162 και ειδικό 26, έγινε δεκτή κατά πλειοψηφία, σύμφωνα με τη διατύπωση που έκανε ο κύριος Υπουργός.

Ερωτάται το Σώμα: Γίνεται δεκτό το ακροτελεύτιο άρθρο 16;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΟΣ (Aπόστολος Κακλαμάνης): Συνεπώς, το ακροτελεύτιο άρθρο 16, έγινε δεκτό ομοφώνως.

Κύριοι συνάδελφοι, το σχέδιο νόμου: "Ρύθμιση θεμάτων τριτοβάθμιας εκπαίδευσης" έγινε δεκτό κατά πλειοψηφία και κατ' άρθρον και η ψήφισή του στο σύνολο αναβάλλεται για επόμενη συνεδρίαση.

Κύριοι συνάδελφοι, δέχεσθε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 11.35' λύεται η συνεδρίαση για αύριο την Παρασκευή 10 Ιανουαρίου 1997 και ώρα 10.00' με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνέχεια συζήτηση επερώτησης προς τους Υπουργούς Περιβάλλοντος-Χωροταξίας και Δημοσίων 'Εργων, Εθνικής Οικονομίας και Υγείας και Πρόνοιας.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

Σελίδα 2452 
