Σελίδα 2497 

Π Ρ Α Κ Τ Ι Κ Α Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Α'

ΣΥΝΕΔΡΙΑΣΗ ΝΣΤ'

Δευτέρα 13 Ιανουαρίου 1997

Αθήνα, σήμερα, στις 13 Ιανουαρίου 1997, ημέρα Δευτέρα και ώρα 19.30' συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Γραμματέα της Βουλής κ. Παναγιώτη Καμμένο τ' ακόλουθα:

Α. ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Κοινότητα Μουσιώτισας Ιωαννίνων ζητεί να συμπεριληφθεί στις μαρτυρικές πόλεις και χωριά της Ελλάδας.

2) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία η Πανελλαδική 'Ενωση Λιθογράφων Μισθωτών Γραφικών Τεχνών - Τύπου και Συναφών Επαγγελμάτων καταγγέλλει την άρνηση της Κ.ΔΡΑΓΟΥΝΗΣ ΕΚΤΥΠΩΤΙΚΕΣ ΕΠΙΧΕΙΡΗΣΕΙΣ ΑΒΕΕ να εφαρμόσει απόφαση του Μονομελούς Πρωτοδικείου Αθήνας για την απασχόληση 24 εργαζομένων της που απέλυσε στις 5/8/96.

3) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία Εργαζόμενοι και Συνταξιούχοι νήσου Σάμου ζητούν ουσιαστικές αυξήσεις για τις κοινωνικές δαπάνες, την Υγεία, την Παιδεία, την Πρόνοια και Κοινωνική Ασφάλιση.

4) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας το οποίο αναφέρεται στην καθυστέρηση πληρωμής της στρεμματικής ενίσχυσης των σταφιδοπαραγωγών της Κρήτης.

5) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Κοινότητα Γλώσσας Νομού Μαγνησίας ζητεί να απαλαγούν από τις εφημερίες του ΕΣΥ Σκοπέλου οι γιατροί που υπηρετούν στο αγροτικό ιατρείο Γλώσσας Μαγνησίας.

6) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Διεύθυνση Προγραμματισμού και Ανάπτυξης της Νομαρχιακής Αυτοδιοίκησης Μαγνησίας ζητεί να ληφθεί υπ' όψιν η κατάσταση του Νομού Μαγνησίας και να δοθεί ενισχυμένη χρηματοδότηση από τις Δημόσιες Επενδύσεις.

7) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών (PALSO) ζητεί την αναγνώριση των εξετάσεων PALSO.

8) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία το Τμήμα Ανατολικής Κρήτης του Τεχνικού Επιμελητηρίου Ελλάδος υποβάλλει προτάσεις για τη βελτίωση του ενεργειακού προγράμματος επενδύσεων.

9) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Οργανισμός Ανάπτυξης Σητείας Α.Ε. ζητεί την συμπληρωματική χρηματοδότηση για την κατασκευή του Αιολικού Πάρκου.

10)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία οι Σύλλογοι Ιεραπετριτών Μεραμπελλιωτών και Στειακών Ηρακλείου και ο Σύνδεσμος Λασιθιωτών Ηρακλείου ζητούν την ίδρυση και λειτουργία Πανεπιστημιακών Σχολών στο Νομό Λασιθίου.

11)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Ιστιοπλοϊκός 'Ομιλος Αγίου Νικολάου Νομού Λασιθίου ζητεί την δωρεάν χορήγηση πέντε θέσεων ελλιμενισμού σκαφών στη μαρίνα Αγίου Νικολάου.

12)Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Κοινότητα Λάμπαινας Μεσσηνίας ζητεί την εκτίμηση των ζημιών που υπέστησαν οι αγροτικές καλλιέργειες από την θεομηνία του Δεκεμβρίου του '96.

13)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία Μητέρες Επιστήμονες Πολύτεκνες ζητούν την επαναφορά του Ν. 1286/82 περί μετεγγραφής πολυτέκνων φοιτητών εξωτερικού.

14)Ο Α' Αντιπρόεδρος της Βουλής και Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία το Εκκλησιαστικό Συμβούλιο του Ιερού Ναού Προφήτη Ηλία Περάματος ζητεί οικονομική ενίσχυση για την κατασκευή έργων στο Ναό.

15)Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία Συνεταιριστικές Οργανώσεις του Νομού Γρεβενών ζητούν την αποκατάσταση των ζημιών που προκάλεσαν οι πρόσφατοι 

Σελίδα 2498 

σεισμοί στο Νομό Γρεβενών.

16)Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία οι Κάτοικοι Δήμου Καματερού Αττικής ζητούν να μη μετεγκατασταθεί το 4ο Δημοτικό Σχολείο Καματερού σε άλλη περιοχή.

17)Οι Βουλευτές κύριοι ΑΝΔΡΙΑΝΗ ΛΟΥΛΕ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία το Δημοτικό Συμβούλιο Παραμυθιάς Θεσπρωτίας ζητεί την ένταξη του Δήμου Παραμυθιάς στον ευεργετικό Αναπτυξιακό Νόμο και τη θεσμοθέτηση ειδικών κινήτρων.

18)Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Πανελλήνια 'Ενωση Αγωνιστών Εθνικής Αντίστασης Παράρτημα 'Αρτας διαμαρτύρεται για τη μείωση των κονδυλίων για τις συντάξεις των αγροτών.

19)Οι Βουλευτές κύριοι ΑΝΔΡΙΑΝΗ ΛΟΥΛΕ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία το Σωματείο Ελαφρών Μεταφορών Δ.Χ.Φ. Λαρίσης και Περιχώρων "ΝΕΟΣ ΚΟΣΜΟΣ" ζητεί την ελεύθερη διακίνηση των οχημάτων των μελών του σ' ολόκληρη τη χώρα.

20)Οι Βουλευτές κύριοι ΑΝΔΡΙΑΝΗ ΛΟΥΛΕ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία η Πανελλήνια 'Ενωση Αγωνιστών Εθνικής Αντίστασης Νομού Καρδίτσας ζητεί την υλική και ηθική αποκατάσταση των αγωνιστών της Εθνικής Αντίστασης.

21)Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ, ΕΥΑΓΓΕΛΟΣ ΑΠΟΣΤΟΛΟΥ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία το Σωματείο Εργαζομένων στα Μακεδονικά Κλωστήρια Κρανιδίου καταγγέλλει την επιδείνωση της λειτουργίας του εργοστασίου.

22)Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία το Δημοτικό Συμβούλιο Κύμης Εύβοιας ζητεί τη συνέχιση της καταβολής του επιδόματος στις πολύτεκνες μητέρες.

23)Ο Βουλευτής Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία η Πανελλήνια 'Ενωση Προσωπικού ΕΚΟ αναφέρεται στα προβλήματα της συνένωσης των εταιρειών BP και MOBIL.

24)Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία οι Κάτοικοι του Δήμου Καματερού Αττικής ζητούν να μη μεταφερθεί το 4ο Δημοτικό Σχολείο Καματερού σε άλλη περιοχή.

25)Οι Βουλευτές κύριοι ΑΘΑΝΑΣΙΟΣ ΔΑΒΑΚΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν δημοσίευμα εφημερίδας στο οποίο ζητείται να ενταχθεί η νήσος Ελαφόνησος στα φορολογικά κίνητρα που δίνονται για την ανάπτυξη των νησιών του Αιγαίου.

26)Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία Μητέρες Επιστήμονες Πολύτεκνες ζητούν την επαναφορά του Ν. 1286/82, περί μετεγγραφής πολύτεκνων φοιτητών εξωτερικού.

27)Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία η Κοινότητα Περδικονερίου Μεσσηνίας ζητεί να αναθεωρηθεί ο Ν. 1622/86 που αφορά στις συνενώσεις μικρών κοινοτήτων.

28)Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία η Κοινότητα Κοπανακίου Μεσσηνίας ζητεί να ελευθερωθεί κεντρικός κοινοτικός της δρόμος που φράσεται παράνομα από τον ΟΣΕ.

29)Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία Μητέρες Επιστήμονες Πολύτεκνες ζητούν την επαναφορά του Ν. 1286/82, περί μετεγγραφής πολύτεκνων φοιτητών εξωτερικού.

30)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Δήμος Αγίου Κων/νου Αιτωλ/νίας ζητεί τη χρηματοδότηση της ανέγερσης κτιρίου για τη στέγαση ΚΑΠΗ στην περιοχή του.

31)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο κ. Σ.Παπασωτήρης, κάτοικος Κατοχής Αιτωλ/νίας ζητεί τη λήψη μέτρων για την προστασία των υγρότοπων Μεσολογγίου - Αιτωλικού Κάτω Ρου και εκβολών των ποταμών Ευήνου και Αχελώου.

32)Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Λεονταρίου Καρδίτσας ζητεί την κατασκευή περιφερειακού δρόμου για τις κοινότητες Λεονταρίου, Αχλαδιάς και Ανάβρας Καρδίτσας.

33)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Αστακού Αιτωλ/νίας ζητεί να μην καταργηθεί η ΔΟΥ Αστακού.

34)Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία η Κοινότητα Ορμυλίας Χαλκιδικής ζητεί την εγκατάσταση χώρου ελλιμενισμού, προστασίας και εξυπηρέτησης πλοίων στην παραλιακή περιοχή της Ψακούδια.

35)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Κύμης Εύβοιας υποβάλει προτάσεις για να μην επαναληφθούν νέες θαλάσσιες τραγωδίες στην περιοχή της Κύμης.

36)Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία έκτακτοι υπάλληλοι εθνικής οδοποιίας των Σταθμών 'Ισθμιας και Αγίων Θεοδώρων Κορινθίας διαμαρτύρονται για την πρόσληψη νέων υπαλλήλων ενώ εκκρεμεί η μονιμοποίησή τους.

37)Ο Βουλευτής Μεσσηνίας κ. ΣΤΑΥΡΟΣ ΜΠΕΝΟΣ κατέθεσε αναφορά με την οποία η Κοινότητα Λάμπαινας Μεσσηνίας ζητεί την διευθέτηση της κοίτης του χειμμάρου Σουβάλα για την αποφυγή νέων πλημμυρών.

38)Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Κοινότητα Γλώσσας Σκοπέλου ζητεί να λειτουργεί το Αγροτικό Ιατρείο της και τα Σαββατοκύριακα.

39)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Κλεπάς Αιτωλ/νίας ζητεί να συνενωθούν οι κοινότητες Κλεπάς, Περδικόβρυσης, Δενδροχωρίου και Λιβαδακίου Αιτωλ/νίας σε Δήμο με την ονομασία Δήμος Κλεπαίδος.

40)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Μητροπολίτης Καρυστίας και Σκύρου ζητεί να μην καταργηθούν οι φορολογικές απαλλαγές για τα φιλανθρωπικά ιδρύματα.

41)Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία οι Κάτοικοι του Δήμου Καματερού Αττικής ζητούν να μη μεταφερθεί το 4ο Δημοτικό Σχολείο Καματερού σε άλλη περιοχή.

42)Οι Βουλευτές κύριοι ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Παραμυθιάς Θεσπρωτίας ζητεί την ένταξη του Νομού Θεσπρωτίας και ειδικότερα της επαρχίας Σουλίου στον 

Σελίδα 2499 

ευεργετικό αναπτυξιακό νόμο και τη θέσπιση ειδικών αναπτυξιακών κινήτρων.

43)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Ιστιαίας Εύβοιας ζητεί την επίσπευση των μυνητηρίων αναφορών που έχει υποβάλει.

44)Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Αστακού ζητεί την αξιοποίηση του Πλατυγιαλιού σαν εμπορικό - διαμετακομιστικό - επιβατικό κέντρο.

45)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η κυρία Αλίκη Πρωτόπαπα, Αρχιτέκτων Μηχανικός δημόσιος υπάλληλος στην Ιταλία ζητεί την απόσπασή της σε αντίστοιχη ελληνική υπηρεσία.

46)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η 'Ενωσις Γεωργικών Συνεταιρισμών Επαρχίας Λασιθίου ΣΥΝ.Π.Ε. ζητεί οικονομική ενίσχυση για τη ζημιά που υπέστη από τη μη απορρόφηση του πατατόσπορου.

47)Οι Βουλευτές κύριοι ΠΑΝΑΓΙΩΤΗΣ ΣΓΟΥΡΙΔΗΣ, ΔΗΜΗΤΡΙΟΣ ΤΣΟΒΟΛΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Πολυτεχνική Σχολή Ξάνθης του Δημοκριτείου Πανεπιστημίου Θράκης ζητεί τη δημιουργία απαραίτητης υποδομής που θα παρέχει στο Πανεπιστήμιο την επικοινωνία, τόσο των πανεπιστημιακών κοινοτήτων μεταξύ τους, όσο και τη διασύνδεσή τους με διεθνή δίκτυα.

48)Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Κούμανης Ηλείας ζητεί οικονομική ενίσχυση για την κατασκευή έργων υποδομής στην περιοχή της.

49)Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Νομάρχης Μαγνησίας ζητεί οικονομική ενίσχυση από τις Δημόσιες Επενδύσεις (ΣΑΝΑ /1 κ.λπ.) στο Νομό Μαγνησίας.

50)Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία ο Δήμος Στυλίδας του Νομού Φθιώτιδας ζητεί τη μείωση των αντικειμενικών αξιών των ακινήτων της περιοχής του.

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 316/31-10-96 ερώτηση δόθηκε με το υπ'αριθμ. 75160/19-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης που κατατέθηκε στη Βουλή των Ελλήνων από τους Βουλευτές κ.κ. Γ. Δραγασάκη-Σπ.Δανέλλη και αναφέρεται στο πιο πάνω θέμα, σας πληροφορούμε ότι:

Στο δρόμο που αρχίζει από τον Εμπεσό, εξυπηρετεί τους οικισμούς Περδικάκι, Πηγάδια, Βρουβιανά και καταλήγει στο Αυλάκι, μήκους 35 χλμ., έγινε έργο διανοίξεων-κατασκευής τεχνικών ύψους 69.700.000 από το ΕΑΠΤΑ/1, με 15% συμμετοχή στη δαπάνη των Κοινοτήτων Περδικακίου και Βρουβιανών.

Από την ΣΑΝΑ/2 εκτελείται έργο βελτίωσης του δρόμου, προϋπολογισμού ύψους 200 εκατ.δρχ.

Επειδή η ολοκλήρωση του έργου απαιτεί δαπάνη αρκετών δις δρχ., χρηματοδοτείται από το Νομαρχιακό Πρόγραμμα με διαδοχικές πιστώσεις, ενώ συγχρόνως καταβάλλεται προσπάθεια ένταξής του σε κάποιο άλλο Πρόγραμμα.

Ο Υφυπουργός

Λ.ΠΑΠΑΔΗΜΑΣ"

2. Στην με αριθμό 371/4-11-96 ερώτηση δόθηκε με το υπ'αριθμ. 4066/18-12-96 έγγραφο από τoν Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 371/4-11-96 του Βουλετή κ. Π.Ψωμιάδη σχετικά με τις ενέργειες αρμοδότητας Υπουργείου Εθνικής Οικονομίας που έχουν σαν στόχο την στήριξη του ελληνισμού στις περιοχές της Μαύρης Θάλασσας και στις χώρες της πρώην ΕΣΣΔ, αναφέρουμε τα παρακάτω:

Η συμμετοχή και συμβολή της χώρας μας στην οικονομική ανάπτυξη των χωρών της πρώην ΕΣΣΔ, στις οποίες υπάρχει ελληνικό στοιχείο και ιδιαίτερα των περιοχών που αυτό είναι συγκεντρωμένο, αποτελεί στόχο προτεραιότητας των Διεθνών Οικονομικών Σχεδίων της χώρας μας.

Η πολιτική που ακολουθείται έχει σαν στόχο τόσο την ανάπτυξη των εμπορικών συναλλαγών με τις εν λόγω χώρες και γενικότερα την αναβάθμιση της διμερούς οικονομικής συνεργασίας όσο και την συμμετοχή της χώρας μας στην ανασυγκρότηση και οικονομική ανάπτυξη των χωρών αυτών. Ενδεικτικά επισημαίνεται ότι οι εμπορικές συναλλαγές της χώρας μας με τη Ρωσία αυξήθηκαν από 695 εκ.$ το 1993 στο επίπεδο των 927,4 εκ.$ το 1995, με τη Γεωργία από 1,7 εκ.$ το 1993 σε 20,2 εκ.$ το 1995 και με την Ουκρανία από 66 εκ. $ το 1993 αυξήθηκαν στο επίπεδο των 193,6 εκ.$ το 1995.

Η προσπάθεια για ανάπτυξη των εμπορικών συναλλαγών υλοποιείται επίσης, με την παροχή από την Ελλάδα πιστωτικών διευκολύνσεων προς: περιοχή του Κρασνοντάρ της Νοτίου Ρωσίας και περιοχή του Βολκογκράντ ύψους 10 εκ.$ στην κάθε περίπτωση, Ουκρανία ύψους 40 εκ. $ και Γεωργία ύψους 15 εκ. $.

Οι διευκολύνσεις αυτές προς τις ανωτέρω χώρες καλύπτουν τις εξαγωγές ελληνικών προϊόντων καθώς και την παροχή υπηρεσιών και τις επενδύσεις. Η πιστωτική διευκόλυνση προς Γεωργία έχει ήδη αρχίσει να υλοποιείται.

Βασικό στοιχείο της ακολουθούμενης πολιτικής αποτελεί η ενημέρωση, ενθάρρυνση και υποστήριξη των Ελλήνων επιχειρηματιών προκειμένου να δραστηριοποιηθούν στις χώρες αυτές, αναπτύσσοντας εμπορική ή επενδυτική δραστηριότητα.

'Ηδη απο το καλοκαίρι του 1996 άρχισε να λειτουργεί στην Οδησσό, Γραφείο Ακολούθου Εμπορικών Υποθέσεων, το οποίο εποπτεύει όλη την επικράτεια της Ουκρανίας και παράλληλα έχει την ευθύνη της αποτελεσματικής λειτουργίας του Εμπορικού Κέντρου του Ελληνικού Οργανισμού Εξωτερικού Εμπορίου (ΟΠΕ) στην Οδησσό.

'Οσον αφορά την ίδρυση τραπεζών αναφέρουμε ότι: Η Εμπορική Τράπεζα ίδρυσε την πρώτη διεθνή τράπεζα στην Γεωργία σε συνεργασία με την United Georgian Bank και την EBRD. Η τράπεζα ονομάζεται International Commercial Black Sea Bank. Η Εμπορική Τράπεζα συμμετέχει στο μετοχικό κεφάλαιο της τράπεζας κατά 51%. Η ίδια τράπεζα ενδιαφέρεται για λειτουργία θυγατρικής τράπεζας στην Ουκρανία.

Επίσης έχει υπογραφεί η ιδρυτική συμφωνία για τη δημιουργία αναπτυξιακής τράπεζας στην περιοχή του Κρασνοντάρ της Νοτίου Ρωσίας, με συμμετοχή της Εμπορικής Τράπεζας της Ελλάδος, της Κυπριακής Τράπεζας Αναπτύξεως, της EBRD, της Kubin Bank και της Kuban Bank.

Στο πλαίσιο της συμμετοχής της χώρας μας στην ανάπτυξη της υποδομής των ανωτέρω χωρών, αξίζει να αναφερθεί ότι εξετάζεται η δυνατότητα ανάληψης από την χώρα μας της κατασκευής λιμενικών εγκαταστάσεων σε ένα από τους μικρούς λιμένες του Κρασνοντάρ στη Μαύρη Θάλασσα με παράλληλη δημιουργία ελεύθερης ζώνης.

Είναι προφανής η προτεραιότητα που δίνεται στις χώρες στις οποίες υπάρχει ελληνικό στοιχείο. Εκτιμάται ότι η ανάπτυξη των περιοχών ή των χωρών αυτών θα συμβάλλει τα μέγιστα στην ενίσχυση του εκεί ελληνισμού.

Αξίζει να σημειωθεί ότι η προσπάθεια αυτή συναντά σημαντικές δυσκολίες κύρια λόγω της έλληψης οργάνωσης που παρατηρείται στις υπό συζήτηση χώρες και των γραφειοκρατικών διαδικασιών που επικρατούν καθώς και λόγω των 

Σελίδα 2500 

σημαντικών κονδυλίων που απαιτούνται για την υλοποίησή της.

Ο Υφυπουργός

ΑΛ.ΜΠΑΛΤΑΣ"

43. Στην με αριθμό 390/4-11-96 ερώτηση δόθηκε με το υπ'αριθμ. 348/17-12-96 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθ. 390/4-11-96 ερώτησης που κατέθεσε στη Βουλή ο Βουλευτής κ. Νίκος Νικολόπουλος σχετικά με την επιβολή νέων φόρων, σας γνωρίζουμε τα ακόλουθα:

Α' Φορολογία ακίνητης περιουσίας.

Σχετικά με το ερώτημα της επαναφοράς του Φ.Α.Π. σας γνωρίζουμε ότι σύμφωνα με τα άρθρα 21 έως 36 του σχεδίου νόμου "Κατάργηση φορολογικών απαλλαγών και άλλες διατάξεις" που κατατέθηκε στη Βουλή των Ελλήνων, επιβάλλεται φόρος μόνο στη μεγάλη ακίνητη περιουσία.

Β' Φορολογία Εισοδήματος

Αναφορικά με την άλλη ερώτηση, δηλαδή αν θα επιβληθεί φόρος εισοδήματος στους τόκους που προκύπτουν από τα έντοκα γραμμάτια του Ελληνικού Δημοσίου, σας πληροφορούμε ότι, σύμφωνα με το άρθρο 11 του σχεδίου νόμου "Κατάργηση φορολογικών απαλλαγών και άλλες διατάξεις", οι τόκοι από έντοκα γραμμάτια ή ομολογίες του Ελληνικού Δημοσίου που εκδίδονται από την 1η Ιανουαρίου 1997 και μετά υπόκεινται σε φόρο αυτοτελώς με συντελεστή επτά και μισό τοις εκατό (7,5%).

Ο Υφυπουργός

ΓΕΩΡΓΙΟΣ ΔΡΥΣ"

4. Στην με αριθμό 396/5-11-96 ερώτηση δόθηκε με το υπ'αριθμ. 70296/17-12-96 έγγραφο από τoν Υπουργό Yγείας η ακόλουθη απάντηση:

"Απαντώντας στην υπ'αριθμ. 396/5-11-96 ερώτηση, που κατατέθηκε στη Βουλή από τον Βουλευτή κ. Δημήτρη Κωστόπουλο και η οποία αφορά στα Κέντρα Υγείας 'Αστρους και Δημητσάνας σας γνωρίζουμε τα εξής:

1. Η γιατρός κ. Δεληστάθη Αγλαϊα διορίστηκε σε θέση Δ/ντριας Γεν. Ιατρικής του ΚΥ Δημητσάνας. Αργότερα πήρε απόσπαση για έξι (6) μήνες στο ΚΥ 'Αστρους, όπου δεν υπηρετεί κανένας γιατρός Γεν. Ιατρικής με την προϋπόθεση να καλύπτει δύο φορές την εβδομάδα το ΚΥ Δημητσάνας. Στη συνέχεια το Νομοσοκομείο ζήτησε παράταση της απόσπασης με τους ίδιους όρους, η οποία δεν έχει ακόμα υλοποιηθεί.

'Οσον αφορά στη θέση του Διευθυντή στο ΚΥ 'Αστρους το ΣΚΕΙΟΠΝΙ μας πληροφόρησε ότι είναι στη διαδικασία των κρίσεων.

2. Από το ΑΣΕΠ έχει προκηρυχθεί για το ΚΥ Λεωνιδίου μία (1) θέση του κλάδου ΤΕ Ραδιολόγων-Ακτινολόγων και μέχρι την ολοκλήρωση της διαδικασίας διορισμού του Υποψηφίου, το Νοσοκομείο (Παναρκαδικό Τρίπολης) καλύπτει τις ανάγκες του ΚΥ Λεωνιδίου με τη διάθεση (κάθε Τετάρτη) του Χειριστή-Εμφανιστή του ΚΥ 'Αστρους κ. Χαρμπαζή Ιωάννη.

Επίσης έχουν προκηρυχθεί από το ΑΣΕΠ, για το ΚΥ Λεωνιδίου 2 θέσεις ΤΕ Νοσηλευτικής.

3. Για το 1997 μας εγκρίθηκαν από το Υπουργικό Συμβούλιο 2700 θέσεις νοσηλευτικού και παραϊατρικού προσωπικού και η κατανομή τους θα γίνει το συντομότερο μετά απο ιεράρχηση των αναγκών κατά περιφέρεια.

Ο Υπουργός

Κ. ΓΕΙΤΟΝΑΣ"

5. Στην με αριθμό 842/20-11-96 ερώτηση δόθηκε με το υπ'αριθμ. 8525/19-12-96 έγγραφο από τoν Υφυπουργό Οικονονικών η ακόλουθη απάντηση:

"Απαντώντας στην αριθ. 842/20-11-96 ερώτηση που κατέθεσε στη Βουλή ο Βουλευτής κ. Β. Γαρουφαλιάς σχετικά με το ύψος των επιτοκίων των στεγαστικών δανείων που χορηγεί στους δημοσίους υπαλλήλους το Ταμείο Παρακαταθηκών και Δανείων για την απόκτηση πρώτης κατοικίας, σας πληροφορούμε τα ακόλουθα:

α) Στεγαστικά δάνεια Α' περιοχής

- Ν. Αττικής πλην Λαυρεωτικής Τροιζηνίας και Κυθήρων

- Ν. Θεσσαλονίκης πλην Λαγκαδά και του τμήματος δεξιά του Αξιού

- Ν. Κορινθίας τμήμα που συνορεύει με το Ν. Αττικής και μέχρι τον Ισθμό

επιτόκιο 11%

β) Στεγαστικά δάνεια Β' περιοχής

- Ν. Αχαϊας πλην Καλαβρύτων

- Ν. Βοιωτίας

- Πόλη της Ρόδου

- Πόλη της Χαλκίδας

- Λαγκαδάς

- Ν. Κορινθίας

- Ν. Λαρίσης

- Ν. Μαγνησίας

- Η περιοχή δεξιά του Αξιού του Ν. Θεσ/νίκης

επιτόκιο 10%

γ) Στεγαστικά δάνεια Γ' και Δ' περιοχών

- Η υπόλοιπη Ελλάδα

επιτόκιο 9%

δ) Ειδικές κατηγορίες δικαιούχων

- Τυφλοί και μεταμοσχευμένοι από νεφρό

επιτόκιο 7%

Σημειώνουμε ότι το 70% των χορηγούμενων δανείων από το Ταμείο Παρακαταθηκών και Δανείων περιλαμβάνεται στην παραπάνω 3 περίπτωση.

Γνωρίζουμε επίσης ότι τα επιτόκια χορήγησης στεγαστικών δανείων από το Ταμείο την τελευταία διετίε έχουν μειωθεί κατά τρεις (3) εκατοστιαίες μονάδες.

Ο Υφυπουργός

Ν. ΧΡΙΣΤΟΔΟΥΛΑΚΗΣ"

6. Στην με αριθμό 874/21-11-96 ερώτηση δόθηκε με το υπ'αριθμ. 1504/19-12-96 έγγραφο από τον Υπουργό Υγείας η ακόλουθη απάντηση:

"Απαντώντας στην ερώτηση με αρ. 874/21-11-96 που κατέθεσε στη Βουλή ο Βουλευτής κ. Αναστάσιος Καραμάριος, σχετικά με προσωπικό του Κ. Θ. Λέρου του οποίου έχουν λήξει οι συμβάσεις εργασίας ιδιωτικού δικαίου ορισμένου χρόνου, σας γνωρίζουμε ότι με τροπολογία που ψηφίστηκε στη Βουλή οι ανωτέρω συμβάσεις μετατρέπονται σε συμβάσεις εργασίας ιδιωτικού δικαίου αορίστου χρόνου.

Ο Υφυπουργός

ΕΜΜ. ΣΚΟΥΛΑΚΗΣ"

7. Στην με αριθμό 916/25-11-96 ερώτηση δόθηκε με το υπ'αριθμ. 5739/19-12-96 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 916/25-11-96 η οποία κατατέθηκε στη Βουλή από τον Βουλευτή κ. Γεώργιο Καλό σας γνωρίζουμε τα εξής:

Στο Παρ/μα ΙΚΑ Πόρου υπάρχει κενή οργανική θέση γιατρού παθολόγου, δεν έχει όμως εκδηλωθεί ενδιαφέρον εκ μέρους γιατρού με την ανωτέρω ειδικότητα.

Η αρμόδια υπηρεσία του Ιδρύματος προκειμένου να αντιμετωπίσει το πρόβλημα της έλλειψης γιατρού στο παραπάνω παρ/μα προωθεί απόφαση μετακίνησης στον Πόρο για ορισμένες ημέρες την εβδομάδα του γιατρού που υπηρετεί στα Μέθανα, με σκοπό την εξυπηρέτηση των ασφαλισμένων και συνταξιούχων της περιοχής αυτής.

Πέραν των ανωτέρω η Διοίκηση του ΙΚΑ θα ερευνήσει και τη δυνατότητα πρόσληψης γιατρού άλλης ειδικότητας, παρά το γεγονός ότι στο παρ/μα Πόρου δεν προβλέπονται οργανικές θέσεις γιατρών άλλων ειδικοτήτων.

Ο Υφυπουργός

ΝΙΚΟΣ ΦΑΡΜΑΚΗΣ"

 

Σελίδα 2501 

8. Στην με αριθμό 921/25-11-96 ερώτηση δόθηκε με το υπ'αριθμ. 75046/19-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 921/25-11-96 που έθεσε στη Βουλή η Βουλευτής κ. Φάνη Πάλλη-Πετραλιά και αφορά το αντικείμενο του θέματος σας γνωρίζουμε ότι το Υπουργείο Εσωτερικών, Δημ. Δ/σης και Αποκέντρωσης προσπαθεί στο πλαίσιο των αρμοδιοτήτων του να προωθήσει λύσεις για τα προβλήματα που έχουν δημιουργηθεί σε πολλά νεκροταφεία του λεκανοπεδίου.

'Εχει ήδη αποστείλει σχετική εγκύκλιο στους Ο.Τ.Α. της χώρας με οδηγίες για την αντιμετώπιση της προβληματικής αυτής κατάστασης.

Ο Υφυπουργός

Λ. ΠΑΠΑΔΗΜΑΣ"

9. Στην με αριθμό 934/26-11-96 ερώτηση δόθηκε με το υπ'αριθμ. 1313/19-12-96 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 934/26-11-96 του Βουλευτή κ. Γ. Καρατζαφέρη, σας γνωρίζουμε ότι το ΥΠΕΠΘ με έγγραφό του προς την Ιερά Σύνοδο της Εκκλησίας της Ελλάδος έστειλε αντίγραφο της πιο πάνω ερώτησης για να εξετάσει τα αναφερόμενα και να σας πληροφορήσει σχετικά προκειμένου στη συνέχεια να σας ενημερώσουμε.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

10. Στην με αριθμό 943/26-11-96 ερώτηση δόθηκε με το υπ'αριθμ. 22525/18-12-96 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 943/26-11-96, η οποία κατατέθηκε στη Βουλή των Ελλήνων από το Βουλευτή, κ. Κ. Ευμοιρίδη, σας γνωρίζουμε τα εξής:

1. Η ΔΕΗ, μέσω της αρμόδιας -για την κατασκευή του Υδροηλεκτρικού 'Εργου Θησαυρού- Υπηρεσίας της (ΔΑΥΕ), και στα πλαίσια των γενικώτερων ενεργειών της προς αποκατάσταση των θιγομένων (από τη δημιουργία της τεχνικής λίμνης) ιδιοκτησιών της περιοχής, έχει ήδη (και για τη συγκεκριμένη περίπτωση του κ. ΣΑΧΑΝΙΔΗ ΙΟΡΔΑΝΗ) επιληφθεί του θέματος, συμπεριλαμβάνοντας, στην υπό εξέλιξη συναφή εργολαβία της υπ'αριθμ. 1251701, την κατασκευή νέας αγροτικής οδού, μέσω της οποίας αποκαθίσταται η επικοινωνία προς το υπόψη αγρόκτημα και τις επ'αυτού ευρισκόμενες εγκαταστάσεις.

2. Πέραν τούτου, και εφ'όσον, μέσα στο αμέσως επόμενο χρονικό διάστημα, αξιολογηθεί επί τόπου (και από κοινού) η κατάσταση που δημιουργείται με τα νέα δεδομένα σ'ό,τι αφορά τους βοσκότοπους πλέον και τις υπάρχουσες δυνατότητες πρόσβασης προς αυτούς, η Υπηρεσία προτίθεται να τακτοποιήσει και το ζήτημα αυτό, προβαίνοντας σε μικρορυθμίσεις που εν τέλει θα αποκλείουν πρακτικά την πρόκληση οιασδήποτε ζημίας για τον ως άνω κτηνοτρόφο.

Η Υπουργός

ΒΑΣΩ ΠΑΠΑΝΔΡΕΟΥ"

11. Στην με αριθμό 945/28-11-96 ερώτηση δόθηκε με το υπ'αριθμ. 1315/19-12-96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 945/28-11-96, σχετικά με τη χορήγηση εξοπλιστικών ειδών σε σχολεία της Πάτρας, που κατέθεσε ο Βουλευτής κ.Σπήλιος Σπηλιωτόπουλος, σας γνωρίζουμε τα ακόλουθα:

'Οπως μας πληροφόρησε ο Οργανισμός Σχολικών Κτιρίων στο 70 Λύκειο Πατρών απεστάλησαν 130 καθίσματα τα οποία και παρελήφθηκαν από το σχολείο στις 20-11-96.

Επίσης παραδόθηκαν τα εξής εξοπλιστικά είδη σε σχολεία της Πάτρας:

Εκκλησιαστικό Λύκειο: 1 φωτοτυπικό

9ο Γυμνάσιο: 70 καθίσματα

6ο Γυμνάσιο: 100 καθίσματα

7ο Γυμνάσιο: 35 καθίσματα

6ο Λύκειο: 90 καθίσματα

11ο Λύκειο: 20 καθίσματα

15ο Γυμνάσιο: 50 καθίσματα

ΣΕΚ: 120 καθίσματα

ΣΕΚ: 85 θρανία και 2 Χ 85 καθίσματα

Πέραν των ανωτέρω στις 9 Δεκεμβρίου τ.έ. εκδόθηκαν από τον ΟΣΚ και για άλλα σχολεία της Πάτρας δελτία αποστολής εξοπλιστικών ειδών τα οποία θα παραδοθούν συντόμως.

Ο Υπουργός

ΙΩΑΝ. ΑΝΘΟΠΟΥΛΟΣ"

12. Στην με αριθμό 951/26-11-96 ερώτηση δόθηκε με το υπ'αριθμ. 57/20-12-96 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 951/26-11-96 σας πληροφορούμε ότι αρμόδια για το πρωτάθλημα της Δ'Εθνικης Κατηγορίας είναι η Ελληνική Ποδοσφαιρική Ομοσπονδία (ΕΠΟ), τα θεσμοθετημένα όργανα της οποίας, επιλαμβάνονται των όποιων καταγγελιών.

Με το νόμο 2433/1996, οι αρμοδιότητες που υπήρχαν μέχρι τότε στον εκάστοτε Υφυπουργό Αθλητισμού, σχετικά με τα κάθε είδους αγωνιστικά θέματα του ποδοσφαίρου, μεταφέρθηκαν στην ΕΠΟ.

Παρ'όλα αυτά και επειδή το ενδιαφέρον μας για τον ευαίσθητο χώρο του ποδοσφαίρου είναι μεγάλο ήδη έχει κληθεί δημόσια η Ομοσπονδία για συνεργασία προκειμένου να υπάρξουν όλες εκείνες οι ενέργειες που μπορούν να συμβάλλουν ουσιαστικά στην εξυγίανση του χώρου.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

13. Στην με αριθμό 954/26-11-96 ερώτηση δόθηκε με το υπ' αριθμ. 1317/19-12-96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ' αριθμ. 954/26-11-96 του Βουλευτή κ. Γ. Καρασμάνη, σας γνωρίζουμε τα ακόλουθα:

Η Τεχνική Επαγγελματική Σχολή (ΤΕΣ) Γιαννιτσών, λόγω της μεγάλης αύξησης του μαθητικού δυναμικού των σχολείων της περιοχής και της υποχρεωτικής βάσει νόμου πρωϊνής λειτουργίας του νεοϊδρυθέντος ΕΠΛ Γιαννιτσών, λειτουργεί τελευταία σε απογευματικό κύκλο. Η λύση αυτή επελέγη από το Γραφείο ΔΕ Πέλλας ως η καλύτερη.

Ειδικότερα με τη λειτουργία και του ΕΠΛ Γιαννιτσών στο κτιριακό συγκρότημα των ΤΕΛ - ΤΕΣ υπήρχαν δύο λύσεις:

α) πρωϊ - απόγευμα τα δύο ΤΕΛ, η ΤΕΣ και το ΕΠΛ σε πρωϊκό κύκλο.

β) η ΤΕΣ σε απογευματινό κύκλο, το ΕΠΛ και τα δύο ΤΕΛ σε πρωϊνό.

Για την αντιμετώπιση του προβλήματος, λήφθηκε υπόψη ο αριθμός των μαθητών και των τμημάτων των συστεγαζόμενων 1ου - 2ου ΤΕΛ, ΕΠΛ και ΤΕΣ, ο υπάρχων αριθμός αιθουσών διδασκαλίας - εργαστηρίων και η μετακίνηση των εκτός Γιαννιτσών μαθητών με την αστική και υπεραστική συγκοινωνία.

'Οσα προβλήματα δημιουργήθηκαν στη μετακίνηση μικρού αριθμού μαθητών, λύθηκαν με κατάλληλες ενέργειες του αρμόδιου Γραφείου ΔΕ της περιοχής.

'Οσον αφορά την μετατροπή ορισμένων εργαστηριακών χώρων σε αίθουσες διδασκαλίας, έχουν ληφθεί τα απαραίτητα μέτρα προστασίας των μαθητών για την καλύτερη δυνατή λειτουργία του σχολείου με τις υπάρχουσες συνθήκες.

Πρόσφατα μάλιστα, σε κοινή σύσκεψη (Διευθυντές Σχολείων, Διευθυντές ΣΕΚ, Προϊστάμενος Γ.Δ.Ε.) συζητήθηκε διεξοδικά το συγκεκριμένο πρόβλημα για τη λήψη μέτρων προστασίας των μαθητών και την καλύτερη δυνατή λειτουργία των σχολείων με τις υπάρχουσες συνθήκες.

Τα εργαστήρια του σχολικού συγκροτήματος είναι άριστα 

Σελίδα 2502 

οργανωμένα και πεντακάθαρα. 'Εκθετα ηλεκτρικά καλώδια και αιχμηρά αντικείμενα δεν υπάρχουν, όπως μας πληροφόρησε ο Πρόεδρος της Ν.Ε. Παιδείας - Πολιτισμού - Αθλητισμού της Νομαρχιακής Αυτοδιοίκησης Πέλλας.

'Ηδη δημοπρατήθηκε το έργο κατασκευής 12 νέων αιθουσών διδασκαλίας στον αύλειο χώρο του υπάρχοντος διδακτηρίου, που με την ολοκλήρωσή τους θα αντιμετωπισθεί το πρόβλημα. Οποιαδήποτε πρόχειρη επέμβαση στο υπάρχον κτίριο είναι αδύνατη, σύμφωνα με γνωμάτευση των Τεχνικών Υπηρεσιών της Νομαρχιακής Αυτοδιοίκησης Πέλλας. Το κτίριο κατασκευάστηκε για να λειτουργεί με 28 αίθουσες και με διαδοχικές επεμβάσεις ( διαχωρισμούς κ.λπ.) υπάρχουν σήμερα 45 αίθουσες.

Τυχόν λειτουργία όλων των σχολείων σε πρωϊνή βάρδια θα ικανοποιούσε την επιδίωξη της πρωϊνής λειτουργίας, που είναι και ο επιδιωκόμενος στόχος, θα απέβαινε όμως σε βάρος των 958 μαθητών, που θα συνωστίζονταν σε εγκαταστάσεις, που μπορούν να εξυπηρετήσουν 500 το πολύ μαθητές.

Με τη επίλυση του προβλήματος της μετακίνησης των μαθητών, τη συγκατάθεση των γονέων και κηδεμόνων για τη λειτουργία της ΤΕΣ σε απογευματινό κύκλο, τα μαθήματα γίνονται κανονικά.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

14. Στην με αριθμό 957/26-11-96 ερώτηση δόθηκε με το υπ' αριθμ. 1331/16-12-96 έγγραφο από τον Υπουργό 'Αμυνας η ακόλουθη απάντηση:

"Σε απάντηση της 957/26-11-96 ερώτησης που κατέθεσε η βουλευτής κ. Μ. Δαμανάκη και η οποία αφορά το πλαίσιο λειτουργίας της γενικής Διεύθυνσης Εξοπλισμών (ΓΔΕ), σας πληροφορούμε τα εξής:

Στο πλαίσιο της γενικότερης αναδιάρθρωσης του Υπουργείου Εθνικής 'Αμυνας, με τη διάταξη του άρθρου 21 του Ν. 2292/95 συστάθηκε η ΓΔΕ. Η διάρθρωση, η λειτουργία και οι αρμοδιότητες της, όπως και η σύνθεση του προσωπικού καθορίζονται ο Κανονισμός Οργάνωσης και λειτουργίας και η Περιγραφή Καθηκόντων.

Με βάση τις πιο πάνω διατάξεις, στις 28-11-96 υπεγράφη η απόφαση σύστασης Υπηρεσιακού Συμβουλίου της ΓΔΕ και πρόκειται να ακολουθήσουν οι διαδικασίες εκλογής αιρετών μελών.

Μετά την κύρωση του Κανονσιμού Λειτουργίας της ΓΔΕ συντάσσεται ο Οργανισμός Πολιτικού Προσωπικού και τα λεπτομερή προσόντα - καθήκοντα της ΓΔΕ (JOB DESCRIPTION).

Σε ότι αφορά τη στελέχωση της ΓΔΕ σε προσωπικό, καταρχάς τοποθετήθηκε σε αυτήν το προσωπικό της πρώην Υπηρεσίας Πολεμικής Βιομηχανίας (ΥΠΟΒΙ) καθώς και αριθμός στελεχών των Γενικών Επιτελείων, προκειμένου να ανταποκριθεί στην αποστολή της.

Πέραν των παραπάνω θεσμικών ρυθμίσεων, το Υπουργείο Εθνικής 'Αμυνας λαμβάνει όλα τα αναγκαία μέτρα για την περαιτέρω στελέχωσή της, σε εξιδικευμένο προσωπικό, με βάση τις ήδη καταγεγραμμένες σχετικές ανάγκες.

Η γενική Διεύθυνση Εξοπλισμών αποτελεί Οργανική Μονάδα του ΥΠΕΘΑ, σε επίπεδο Γενικής Διεύθυνσης σε προσωπικό μικτής συνθέσεως από στρατιωτικούς και πολιτικούς υπαλλήλους. Η συνύπαρξη στρατιωτικού και πολιτικού προσωπικού κρίνεται επιβεβλημένη, λόγω της φύσεως του έργου που της έχει ανατεθεί.

Σε ό,τι αφορά την εναρμόνιση του νομικού πλαισίου των προμηθειών του ΥΠΕΘΑ, ανάγκη που προέκυψε μετά τη σύσταση και λειτουργία της ΓΔΕ, παρά το ότι το ισχύον νομικό καθεστώς για τις προμήθειες του ΥΠΕΘΑ, σύμφωνα με γνωμάτευση του Νομικού Συμβουλίου του Κράτους έχει εφαρμογή και για τη ΓΔΕ, από την πλευρά μας προωθείται αναθεώρηση του Π.Δ. 284/89, προκειμένου να το εναρμονίσουμε πλήρως στις σημερινές συνθήκες.

Ο Υπουργός

ΑΘ. ΑΠ. ΤΣΟΖΑΤΖΟΠΟΥΛΟΣ"

15. Στην με αριθμό 972/27-11-96 ερώτηση δόθηκε με το υπ' αιρθμ. 1072/18-12-96 έγγραφο από τον Υφυπουργό Εργασίας η ακόλουθη απάντηση:

"Απαντώντας στην με αρ. πρωτ. 972/27-11-96 ερώτηση που κατατέθηκε στη Βουλή στις 27-11-96 από τους βουλευτές κ.κ. Ν. Γκατζή και Ευγ. Μπούτα σχετικά με την ίδρυση διοικητικών υπηρεσιών του ΙΚΑ στη Σκόπελο κ.λπ., σας γνωρίζουμε τα παρακάτω:

-Στη Σκόπελο λειτουργεί Διοικητική Υπηρεσία του ΙΚΑ και συγκεκριμένα το Παράρτημα ΙΚΑ Σκοπέλου που υπάγεται στο Περιφερειακό Υποκ/μα ΙΚΑ Βόλου.

-Για το θέμα του γιατρού, σας πληροφορούμε τα εξής όπως μας εγνώρισε το ΙΚΑ με το υπ' αριθμ. Γ31/90/11-12-96 έγγραφό του.

-Οι ασφαλισμένοι του ΙΚΑ στη Σκόπελο και στην Αλόννησο ανέρχονται στους 338 και 73 αντίστοιχα, εξυπηρετούνται σε από το Κέντρο Υγείας Σκοπέλου.

-Η υπ' αριθμ. 404/20-10-1994 πράξη του Υπουργικού Συμβουλίου με την οποία εγκρίθηκε η πρόσληψη από το ΙΚΑ γιατρών διαφόρων ειδικοτήτων με ειδική σύμβαση, ορίζει ρητά ότι θα πρέπει να υπάρχει αντιστοιχία προσλαμβανομένων γιατρών με τις υπάρχουσες οργανικές θέσεις.

-Στα ανωτέρω νησιά όμως, δεν υπάρχει οργανική θέση γιατρού και επιπλεόν υπάρχει έλλειψη ενδιαφέροντος εκ μέρους των γιατρών να συμβληθούν με το Ιδρυμα.

Βασικός στόχος του ΙΚΑ είναι η καλύτερη εξυπηρέτηση των ασφαλισμένων του και καταβάλλεται κάθε προσπάθεια γι' αυτό.

Ο Υφυπουργός

Ν. ΦΑΡΜΑΚΗΣ"

16. Στην με αριθμό 985/27-11-96 ερώτηση δόθηκε με το υπ' αριθμ. 400/18-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 985/27.11.96, που κατέθεσε ο Βουλευτής κ. Γ. Γαρουφαλιάς αναφορικά με το παραπάνω θέμα σας πληροφορούμε ότι μέτρα για την προώθηση των εξαγωγών μήλων και νωπών οπωροκηπευτικών γενικότερα, έχουν ληφθεί σε κοινοτικό επίπεδο και οι εξαγωγές μήλων συνεχίζονται με ρυθμό εντονότερο σε σύγκριση με την αντίστοιχη περυσινή περίοδο.

Ενδεικτικά σας αναφέρουμε ότι οι εξαγωγές μέχρι 27.11.96 ανήλθαν στους 3.740 τόννους έναντι 1.592 τόννων την αντίστοιχη περυσινή περίοδο.

'Οσον αφορά τις εισαγωγές μήλων προέλευσης τρίτων χωρων υπάρχει κοινοτικό καθεστώς προστασίας της Κοινοτικής παραγωγής. Πρόκειται για το σύστημα τιμών εισόδου βάσει του οποίου καθορίζονται ελάχιστες τιμές εισόδου για τα προίόντα τρίτων χωρών ανάλογα με την περίοδο, το προϊόν και τη χώρα εισαγωγής. Κάθε εθνικό περιοριστικό μέτρο, περαν του κοινοτικού καθεστώτος είναι ασυμβίβαστο με το καθεστώς αυτί και συνεπώς δεν μπορεί να υιοθετηθεί.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

17. Στην με αριθμό 1005/28-11-96 ερώτηση δόθηκε με το υπ' αριθμ. 1327/19-12-96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ' αριθμ. 1005/28.11.96 των βουλευτών κ.κ. Ορ. Κολοζώφ και Λ. Αυδή, σας γνωρίζουμε τα ακόλουθα:

1. Το Μουσικό Σχολείο Ιλίου παρά τις δυσκολίες που αντιμετώπισε και τις εντάσεις που κατά καιρούς δημιουργήθηκαν αυτή τη στιγμή έχει μπει σε ένα ρυθμό δημιουργικό.

2. Πράγματι υπάρχουν ακόμα προβλήματα αλλά καθημερινά βελτιώνεται η κατάσταση.

'Οπως μας ενημέρωσε ο αρμόδιος προϊστάμενος της περιοχής, παρά τις δυσκολίες, πρώτη φορά το Σχολείο αυτό λειτουργεί τόσο ικανοποιητικά, αφού με παρεμβάσεις της Δημοτικής αρχής Ιλίου, έχει γίνει εκμετάλευση χώρων σε βαθμό που ναμμην χάνονται πλέον διδακτικές ώρες.

Σελίδα 2503 

 

3. Ως προς το θέμα της εγκατάστασης 5 αιθουσών διευκρινίζεται πως πρόκειται για αίθουσες βαριάς προκατασκευής, η δε σχετική δημοπρασία 96 Α' που αφορούσε συνολικά 40 αίθουσες διεξήχθη στις 11.11.96 και περατούται το στάδιο αξιολόγησης των προσφορών. Η προσπάθεια κατευθείαν ανάθεσης της δημοπρασίας για λόγους ταχύτητας δεν απέδωσε λόγω της μη έγκρισης από το Τεχνικό Συμβούλιο του ΟΣΚ.

4. Ως προς το θέμα του νέου διδακτηρίου ζητείται από τοπικούς φορείς η τροποποίηση του κτιριολογικού προγράμματος που έχει εγκριθεί από το ΥΠΕΠΘ.

Ο ΟΣΚ με έγγραφό του προς το Δήμο έχει ζητήσει τη συνεργασία για την απαιτούμενη οριστική διαμόρφωση του κτιριολογικού προγράμματος ώστε να ολοκληρωθεί η μελέτη.

Επισημαίνουμε τις ιδιαιτερότητες της μελέτης που προκύπτουν τόσο από τη φύση του διδακτηρίου (Μουσικό), όσο και από το μέγεθος δεδομένου ότι κατά το αρχικό πρόγραμμα η προς δόμηση επιφάνεια θα είναι 5460 μ2 και σημαντικά μεγαλύτερη κατά τη ζητούμενη τροποποίηση.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

18. Στην με αριθμό 1015/28-11-96 ερώτηση δόθηκε με το υπ' αριθμ. 409/20-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερωτηση με αριθμ. 1015/28.11.96, που κατέθεσαν οι βουλευτές κ.κ. Μ. Δαμανάκη, Σπ. Δανέλλης, Στ. Αλφιέρη αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι: Η έκταση στην περιοχή του πάρκου Ελευθερίας χαρακτηρίζεται σαν (Ο.Τ. 33) κοινόχρηστος χώρος και έχει παραχωρηθεί με την υπ' αριθμόν 92/24.6.93 πράξη Υπουργικού Συμβουλίου προς το Ιδρυμα με την επωνυμία "Οργανισμός Μεγάρου Μουσικής Αθηνών", και κρίθηκε με την 2242/94 απόφαση ΣτΕ ότι δεν αποτελεί πάρκο ή άλσος.

Συνεπώς ως έκταση που κρίθηκε ως μη υπαγόμενη στην διάταξη της παρ. του αρθρ. 3 του Ν. 998/79 δεν υπόκειται σε προστασία της από Δασική Υπηρεσία.

Ο Υπουργός

ΣΤΕΦ. ΤΖΟΥΜΑΚΑΣ"

19. Στην με αριθμό 1015/28-11-96 ερώτηση δόθηκε με το υπ' αριθμ. 47/18-12-96 έγγραφο από τον Υπουργό πολιτισμού η ακόλουθη απάντηση:

"Σε απάντηση της ερώτησης 1015/28.11.96 των βουλευτών κυρίων Μ. δαμανάκη, Στ. Αλφιέρη και του κυρίου Σπύρου Δανέλλη, και κατά το μέτρο της αρμοδιότητας του Υπουργείου Πολιτισμού σημειώνουμε τα εξής:

1. Το έργο της ανέγερσης "Συνεδριακό και Πολιτιστικό κέντρο των Αθηνών έχει εγκριθεί ως επώνυμο έργο (Μέτρο 7) στο υποπρογραμμα "Πολιτισμός" του εγκεκριμένου από τα Κοινοτικά Οργανα προγράμματος "Πολιτισμός - Τουρισμός" του Β' Κοινοτικού Πλαισίου Στήριξης. 'Ολες οι εγκριτικές πράξεις που αναφέρονται στην ερώτηση ανήκουν στην αρμοδιότητα του Υπουργείου Περιβάλλοντος, Χωροταξίας και Δημοσίων Εργων, της Νομαρχιακής Αυτοδιοίκησης και του Οργανισμού Αθήνας.

Το Υπουργείο Πολιτισμού είναι αρμόδιο για την ροή της χρηματοδότησης του έργου κατά το μέτρο που αυτό έχει ως φυσικό αντικέιμενο τις συνεδριακές εγκαταστάσεις. Σημειώνω δε ότι το έργο αυτό εκτελείται με δημόσιο χρήμα και είναι κατουσίαν δημόσιο καθώς ανήκει σε ένα νομικό πρόσωπο που έχει συσταθεί δια νόμου και διοικείται όπως ο νόμος αυτός ορίζει χάριν του δημοσίου συμφέροντος.

2. Οι πολιτιστικές δραστηριότητες και οι καλλιτεχνικοί σκοποί του Οργανιμσού Μεγάρου Μουσικής Αθηνών καθορίζονται στο άρθρο 10 του ν. 1198/1981 και -κατά τρόπο παρόμοιο -από την προγραμματική σύμβαση που έχει συναφθεί μεταξύ Ελληνικού Δημοσίου και ΟΜΜΑ. Αυτά ισχύουν και για τους νέους χώρους. Η ύπαρξη και η λειτουργία του ΟΜΜΑ δεν επηρεάζει -στις πολιτικές δραστηριότητες και τον σχεδισμό του υπουργείου Πολιτισμού -την ύπαρξη και τη λειτουργία, τις προπτικές ανάπτυξης και την χρηματοδότηση της Εθνικής Λυρικής Σκηνής που είναι κρατικό Ν.Π.Ι.Δ. (η Ορχήστρα της δε λειτουργεί ως αποκεντρωμένη υπηρεσία του Υπουργείου Πολιτισμού).

Γαι το 1996 η Εθνική Λυρική Σκηνή χρηματοδοτείται από τον τακτικό προϋπολογισμό, το Πρόγραμμα Δημοσίων Επενδύσεων και το ΛΟΤΤΟ με συνολικό ποσό των 3 δισ. 567 εκατ. δραχμών.

Στον σχεδιασμό της διοίκησης της Εθνικής Λυρικής Σκηνής και τυο Υπουργείου Πολιτιμσού προέχουσα θέση κατέχει η δημιουργία νέας στέγης για τις δραστηριότητες της. Το ζήτημα έχει ήδη συζητηθεί με σύσκεψη υπό την προεδρία μου με τον πρόεδρο του Διοικητικού Συμβουλίου και τον Καλλιτεχνικό Διευθυντή της Εθνικής Λυρικής Σκηνής, επίκειται δε δημόσια εξαγγελία του σχεδιασμού αυτού που ολολκληρώνεται.

Επιπλέον, επίκειται (με σχετικό νομοσχέδιο) η ίδρυση Οπερας Δωματίου στη θεσσαλονίκη.

3. 'Εχω δώσει εντολή για την κήρυξη των κτιρίων του ΕΑΤ/ΕΣΑ ως ιστορικών μνημείων και η αρμόδια διεύθυνση του Υπουργείου Πολιτισμού σε συνεργασία με την 1η Εφορεία Νεωτέρων Μνημείων επιμελεί της όλης υπόθεσης, έτσι ώστε ο φάκελλος να εισαχθεί στο Κεντρικό Συμβούλιο Νεωτέρων Μνημείων. Τα κτίρια αυτά θεωρούνται διατηρητέα μνημεία και με το Π.Δ. της 23.11/4.12.1995.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

20. Στην με αριθμό 1015/28-11-96 ερώτηση δόθηκε με το υπ' αριθμ. 2538/18-12-96 έγγραφο από τον υπουργό Εθν. Οικονομίας η ακόλουθη απάντηση:

"Σε απάντηση της ερώτησης 1015/28.11.96 σας γνωρίζουμε ότι:

1. Το Συνεδριακό και Πολιτιστικό κέντρο Αθηνών, του οποίου φορέας υλοποίησης είναι ο Οργανισμός Μεγάρου Μουσικής Αθηνών, έχει εγκριθεί σαν Μέτρο (Μέτρο 7) του Υποπρογράμματος "Πολιτισμός" του Επιχειρησιακού Προγράμματος "Τουρισμός - Πολιτισμός' με την Ε(95) 2201/30.11.95 Απόφαση της Επιτροπής των Ευρωπαϊκών Κοινοτήτων.

2. Όλες οι εγκριτικές πράξεις που αναφέρονται στην ερώτηση ανήκουν στην αρμοδιότητα του ΥΠΕΧΩΔΕ, της Νομαρχιακής Αυτοδιοίκησης και του Οργανισμού Αθηνών.

3. Τα υπόλοιπα θέματα που τίθενται είναι αρμοδιότητας Υπουργείου Πολιτισμού.

4. Το Υπουργείο Εθνικής Οικονομίας είναι αρμόδιο μόνο για την παρακολούθηση της υλοποίησης των εγκεκριμένων προγραμμάτων του 2ου Κοινοτικού Πλαισίου Στήριξης, ένα από τα οποία είναι και το Επιχειρησιακό Πρόγραμμα "Τουρισμός - Πολιτισμός".

Ο Υφυπουργός

ΧΡ. ΠΑΧΤΑΣ"

21. Στην με αριθμό 1019/28-11-96 ερώτηση δόθηκε με το υπ'α ριθμ. 1328/19-12-96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1019/28-11-96 που κατέθεσαν οι βουλευτές κ. Λέων Αυδής και Ορ. Κολοζώφ, σας γνωρίζουμε τα ακόλουθα:

'Οπως μας πληροφόρησε ο Οργανισμός Σχολικών Κτιρίων (Ο.Σ.Κ.) με σχετικό έγγραφό του, έχει συγκροτήσει αρμόδια επιτροπή η οποία θα συνέλθει τις προσεχείς ημέρες προκειμένου να εξετάσει στο σύνολό τους τα θέματα σχολικών χώρων της Β/θμιας Εκπαίδευσης του 1ου Διαμερίσματος του Δήμου Αθηναίων.

Το σχετικό πρακτικό (θετική κρίση ως προς το κατάλληλο και αναγκαιότητα των προτεινόμενων χώρων) της ως άνω επιτροπής αποτελεί απαραίτητη προϋπόθεση για να επιληφθεί των θεμάτων το Δ.Σ. του Ο.Σ.Κ.

Ο Υφυπουργός

ΙΩΑΝ. ΑΝΘΟΠΟΥΛΟΣ"

 

Σελίδα 2504 

22. Στην με αριθμό 1020/28-11-96 ερώτηση δόθηκε με το υπ' αριθμ. 453/20-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1020 που κατατέθηκε στις 28-11-96 από το βουλευτή κ. Σπύρο Σπύρου, σας γνωρίζουμε τα εξής:

Για τη Νήσο Κέρκυρα έχει εκπονηθεί "ειδική Χωροταξική Μελέτη προστασίας του Κερκυραϊκού τοπίου" σκοπός της οποίας ήταν να εμποδίσει την απρογραμμάτιστη δόμηση, να διαφυλάξει τις ευαίσθητες περιβαλλοντικά περιοχές και συγχρόνως να κατευθύνει την μελλοντική ανάπτυξη προς επιθυμητούς στόχους.

Η μελέτη μετά από έρευνα - αξιολόγηση των δυνατοτήτων ανάπτυξης της ευρύτερης περιοχής Ν. Κέρκυρας και με κριτήριο την προστασία του περιβάλλοντος, διατύπωσε προτάσεις για καθορισμό χρήσεων γης και όρων και περιορισμών δόμησης μέσω Ζ.Ο.Ε., όπου αυτό ήταν αναγκαίο.

Για την ολοκλήρωση της μελέτης είχαν τηρηθεί όλες οι νόμιμες συμμετοχικές διαδικασίες (γνωμοδοτήσεις φορέων, ΟΤΑ, ΣΧΟΠ Νομού) προκειμένου να προωθηθεί περαιτέρω η διαδικασία έκδοσης του σχετικού εγκριτικού Π.Δ/γματος Ζ.Ο.Ε..

Πλην όμως σύμφωνα με το πόρισμα ημερίδας που πραγματοποιήθηκε τοπικά στις 13-12-94 παρουσία του Γενικού Γραμματέα Υ.ΠΕ.ΧΩ.Δ.Ε. και δεδομένων των αντιρρήσεων που είχαν ήδη διατυπωθεί από τις τοπικές αρχές κατά ορισμένων θέσεων της μελέτης, κρίθηκε αναγκαία η επανάληψη των συμμετοχικών διαδικασιών.

'Ετσι η σχετική πρόταση εστάλη εκ νέου στους τοπικούς φορείς προκειμένου να διατυπώσουν τις απόψεις τους.

Δεδομένου ότι παρήλθε μεγάλο χρονικό διάστημα χωρίς ανταπόκριση με το υπ' αριθμ. 78404/4540/1-9-95 έγγραφο Γενικού Γραμματέα, απευθυνόμενο στην ΤΕΔΚ ν. Κερκύρας και κοινοποιούμενο σε όλους τους Ο.Τ.Α. του Νομού, ζητήθηκε από τους εν λόγω Ο.Τ.Α. η διατύπωση συγκεκριμένων απόψεων πάνω στην εισήγηση -πρόταση της αρμόδιας Δ/νσης για την Ε.Χ.Μ. και ως προθεσμία ορίσθηκε στο ως άνω έγγραφο η 30-10-1995, (η οποία επίσης παρατάθηκε έως το τέλος του έτους στα πλαίσια της προσπάθειάς μας για την διαμόρφωση των προτάσεων της ΕΧ.Μ. με την αποδοχή και των τοπικών παραγόντων).

Μετά την επεξεργασία και αξιολόγηση των προτάσεων των ΟΤΑ από τις υπηρεσίες μας, καθορίσθηκε κοινή σύσκεψη, παρουσία του Γεν. Γραμαμτέα ΥΠΕΧΩΔΕ, των εμπλεκόμενων φορεών Τοπικής και Νομαρχιακής Αυτοδιοίκησης στις 12/3/1996 όπου αποφασίσθηκε ανασύνταξη των προτάσεων έπειτα από κοινή επεξεργασία τους και μετά από κοινές αυτοψίες του ΥΠΕΧΩΔΕ και της Νομαρχιακής Αυτοδιοίκησης με τη συνεργασία των κατά τόπους ΟΤΑ.

Η προαναφερθείσα διαδικασία ολοκληρώθηκε και σήμερα προωθούνται οι τελικές κοινές προτάσεις για εισήγηση προς το Νομαρχιακό Συμβούλιο Κέρκυρας, προκειμένου να προωθηθεί περαιτερω η διαδικασία έκδοσης του Π. Δ/τος Ζ.Ο.Ε.

'Οσον αφορά στην εγκατάσταση της Corfοu Gas, όπως μας ενημέρωσε η Δ/νση Περιβάλλοντος και Χωροταξίας Ιονίων Νήσων, η Περιφέρεια Ιονίων Νήσων επανεξετάζει τη χορηγηθείσα προέγκριση χωροθέτησης, καθ' όσον διαπιστώθηκε ότι τα υποβληθέντα στοιχεία δεν απεικόνιζαν την πραγματικότητα.

Σχετικά με την αποχέτευση των λυμάτων της Κοινότητας ΚΑναλίων σας ενημερώνουμε ότι κατασκευάζεται ο βιολογικός καθαρισμός Κέρκυρας, που είναι σε λογική απόσταση και θα μπορούν να αποχετεύονται εκεί.

Η αποπεράτωση και έναρξη λειτουργίας της εγκατάστασης αναμένεται σε σύντομο χρονικό διάστημα.

Για το έργο έχει εκδοθεί Κοινή Υπουργική Απόφαση για την επιβολή περιβαλλοντικών όρων, ενώ έχει προωθηθεί σχέδιο Κοινής Υπουργικής Απόφασης για συνυπογραφή και από τον υπουργό Υγείας Πρόνοιας.

Τέλος όπως ήδη γνωρίζετε με το Ν. 2218/94 έχουν μεταφερθεί στη Δευτεροβάθμια Τοπική Αυτοδιοίκηση (αιρετός Νομάρχης) όλες οι σχετικές αρμοδιότητες που αφορούν τις αυθαίρετες κατασκευές.

Μετά δε τη δημοσίευση των σχετικών Οργανισμών οι πολεοδομικές υπηρεσίες δεν ανήκουν πλεόν οργανικά στο Υπουργείο μας αλλά στις ανεξάρτητες ως Ν.Π.Δ.Δ. προαναφερθείσες Νομαρχιακές Αυτοδιοικήσεις.

Ο Υπουργός

Κ. ΛΑΛΙΩΤΗΣ"

23. Στην με αριθμό 1021/28-11-96 ερώτηση δόθηκε με το υπ' ριθμ. 454/18-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 1021 που κατατέθηκε στις 28-11-96 από το βουλευτή κ. Β. Πολύδωρα σας γνωρίζουμε τα εξής:

Για το θέμα της έγκρισης τοπικού ρυμοτομικού σχεδίου, στο χώρο του ΕΚΕΦΕ "ΔΗΜΟΚΡΙΤΟΣ" Δήμου Αγίας Παρασκευής σύμφωνα με το άρθρο 26 του Ν. Σχεδίου 1337/83, γνωμοδότησαν θετικά ο Οργανισμός Ρυθμιστικού Σχεδίου Αθήνας και η Διεύθυνση Περιβάλλοντος του Υπουργείου μας.

Επίσης η Διεύθυνση Πολεοδομικού Σχεδιασμού του Υπουργείου μας έκρινε σκόπιμο -παρ' ότι αυτό δεν περοβλέπεται από το άρθρο 26 του ν. 1337/83 -να ζητήσει και την γνωμοδότηση του Κεντρικού Συμβουλίου Χωροταξίας Οικισμού και περιβάλλοντος, λόγω της σημασίας της συγκεριμένης δραστηριότητας (υπερτοπικό έργο Εθνικής σημασίας) το οποίο επίσης γνωμοδότησε θετικά επί του θέματος.

Ο Υπουργός

Κ. ΛΑΛΙΩΤΗΣ"

24. Στην μ αριθμό 1021/28-11-96 ερώτηση δόθηκε με το υπ' αριθμ. 411/20-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1021/28.11.96, που κατέθεσε ο Βουλευτής κ. Β. Γ. Πολύδωρας αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι σχετικά με την ανέγερση κτιριακών εγκαταστάσεων στο ΕΚΕΦΕ "Δημόκριτος" και την άρση αναδάσωσης σε έκταση 57,5 στρεμ. που καταλαμβάνουν οι κτιριακές εγκαταστάσεις του, σύμφωνα με τα στοιχεία τα υπάρχοντα γνωρίζουμε ότι:

Το έτος 1995 με τον νόμο 3277 ιδρύθηκε η Ελληνική Επιτροπή Ατομικής Ενέργειας και στην συνέχεια στο Υπ. Γεωργίας με τρεις διαδοχικές αποφάσεις (α) 76288/1082/2-5-56, 56257/908/6-4-1957 (β) 279289/6060/17-2-1964 και (γ) 303604/8576/7.1./69 της παραχώρησε κατά χρήση δημόσια δασική έκταση συνολικού εμβαδού 554,2 στρεμ.για ανέγερση κτιριακών εγκαταστάσεων.

Επί της εκτάσεως αυτής το ΕΚΕΦΕ "Δημόκριτος" στο οποίο μεταφέρθηκαν με τον Ν. 1514/85 αρ. 28 παρ. 2 ολόκληρη η περιουσία, εγκαταστάσεις, όργανα και λοιπός εξοπλισμός που ανήκε στην ΕΕΑΕ, ανήγειρε εγκαταστάσεις σε εμβαδόν 25 στρεμ. και προκειμένου να επεκτείνει τις υφιστάμενες κτιριακές εγκαταστάσεις προς κάλυψη συμπληρωματικά, προγραματισθεισών αναγκών του, υπέβαλε αίτημα στο Δασαρχείο Πεντέλης για συναίνεση σε ανέγερση κτιρίων σε εμβαδόν 32 στρεμ. μέσα στην παραχωρηθείσα έκταση.

Επειδή η παραχωρηθείσα έκταση περιλαμβανόταν στις εκτάσεις που κυρήχθηκαν ως αναδασωτέες με την 108424/34 Υπουργική απόφαση, προκειμένου να δοθεί η έγκριση την ολοκλήρωση των κτιριακών εγκαταστάσεων, ο αρμόδιος Νομάρχης με την υπ' αριθμ. 2254/29.8.90 απόφαση (ΦΕΚ 673/Δ/5.12.90) ύστερα από εισήγηση του Δασαρχείου Πεντέλης σύμφωνα με την οποία εκπληρώθηκαν οι λόγοι για τους οποίους κηρύχθηκε η έκταση ως αναδασωτέα στις συγκεκριμένες θέσεις και ότι οι εγκταταστάσεις του ΕΚΕΦΕ εξυπηρετούν την έρευνα και τις αναπτυξιακές ανάγκες της Χώρας, προέβη στην άρση της αναδάσωσης για τα 25 στρεμ. που καλύπτουν οι παλαιές εγκαταστάσεις και για τα 32 στρεμ. που θα καλύψουν οι καινούργιες εγκαταστάσεις και μετά από την 

Σελίδα 2505 

ενέργεια αυτή το ΥΠΕΧΩΔΕ προχώρησε στην έκδοση απόφασης για έγκριση τοπικού ρυμοτομικού σχεδίου, το οποίο συνέτρεχαν οι νόμιμες προύποθέσεις, συνυπέγραψε και ο Υπουργός Γεωργίας.

Ο Υπουργός

ΣΤΕΦ. ΤΖΟΥΜΑΚΑΣ"

25. Στην με αριθμό 1024/29-11-96 ερώτηση δόθηκε με το υπ' αριθμ. 1348/19-12-96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1024/29.11.96 που κατέθεσαν οι Βουλευτές κ. Λεων. Αυδής και Ορ. Κολοζώφ και αναφέρεται στο χώρο Ταρσούς και Αλκαμένους του 1ου Διαμερίσματος του Δήμου Αθηαναίων, σας γνωρίζουμε ότι στις προθέσεις του Ο.Σ.Κ. είναι η διενέργεια επισκευών προκειμένου να επαναχρησιμοποιηθεί ο χώρος για τις ανάγκες της Α/νθμιας Εκπαίδευσης.

Ο Υφυπουργός

ΙΩΑΝ. ΑΝΘΟΠΟΥΛΟΣ"

26. Στην με αριθμό 1030/29-11-96 ερώτηση δόθηκε με το υπ' αριθμ. 75779/23-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1030/29-11-96, που κατατέθηκε στη Βουλή των Ελλήνων από το Βουλευτή κ. Ι. Λαμπρόπουλο και αναφέρεται στο πιο πάνω θέμα, σας πληροφορούμε ότι:

Στο ΠΕΠ Πελοποννήσου έχει ενταχθεί στο υποπρόγραμμα 1, μέτρο 1 το έργο "παράκαμψη Πύλου" με φορέα εκτέλεσης τη 2η ΔΕΚΕ Τρίπολης και συνολικό προϋπολογισμό 1,5 δις δρχ.. Υπάρχουν προβλήματα με τη χωροθέτηση του έργου.

'Οσον αφορά το προτεινόμενο υπόλοιπο τμήμα εξετάζεται η δυνατότητα ένταξή του στο ΠΕΠ Πελοποννήσου.

Ο Υφυπουργός

Λ. ΠΑΠΑΔΗΜΑΣ"

27. Στην με αριθμό 1033/29-11-96 ερώτηση δόθηκε με το υπ' αριθμ. 478/12-12-96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1033 που κατατέθηκε στις 29-11-96 από το Βουλευτή κ. Νίκο Νικολόπουλο, σας γνωρίζουμε τα εξής:

Με τις διατάξεις του άρθρου 5 του ν. 1577/1985 (ΓΟΚ/85) και της υπ' αριθμ. 48669/2886/16-6-89 απόφασης ειδικού Γραμματέα ΥΠΕΧΩΔΕ θεσπίζεται για πρώτη φορά ρητά η απαγόρευση της αλλαγής χρήσης των χώρων που προβλέπονται από την οικοδομική άδεια, χωρίς προηγούμενη άδεια της αρμόδιας πολεοδομικής Υπηρεσίας ώστε α) να αποφεύγεται η συνύπαρξη χρήσεων ασύμβατων μεταξύ τους (π.χ. οχλούσες βιομηχανίες με κατοικία κ.λπ.) και η αλλαγή χρήσης που δεν επιτρέπεται από τις χρήσεις γης που καθορίζονται στην περιοχή β) να αποφεύγεται η χρήση χωρών που δεν έχουν τις προϋποθέσεις για τη λειτουργία τους (π.χ. χρήση καταστημάτων σε υπόγειους χώρους) βάσει του Κτιριοδομικού κανονισμού (εξασφάλιση φωτισμού, αερισμού, κ.λπ.) και γ) να εξασφαλίζονται οι απαιτούμενες θέσεις στάθμευσης για κάθε χρήση και να ελέγχεται η στατική επάρκεια του κτιρίου.

'Οταν η αλλαγή χρήσης γίνεται από τον αρμόδιο φορέα (Υπουργείο Υγείας και Πρόνοιας) δεν κρίνεται απαραίτητη η έκδοση άδειας για την αλλαγή χρήσης για τα μισθωμένα ακίνητα εφ' όσον τηρούνται οι προϋποθέσεις της απόφασης 68245/2320/96 δεδομένου ότι:

α) Το Υπουργείο Υγείας και Πρόνοιας είναι αρμόδιο για τη λειτουργικότητα των κτιρίων.

β) Το πρόβλημα της έκδοσης οικοδομικής άδειας θα ήταν διαδικαστικό αφού το δημόσιο δεν έχει φορολογικές επιβαρύνσεις και η μελέτη και η επίβλεψη γίνονται από τον ίδιο φορέα.

Η προαναφερόμενη απόφαση εκδόθηκε ώστε να μην υπάρχει καθυστέρηση του προγράμματος του Υπουργείου Υγείας και Πρόνοιας που θα δημιουργούσε κοινωνικό πρόβλημα ιδιαίτερα στις πυκνοκατοικημένες περιοχές που οι ανάγκες είναι αυξημένες.

Για τους ιδιωτικούς παιδικούς Σταθμούς όμως κρίθηκε σκόπιμο η λειτουργίας τους σε μισθωμένα ακίνητα να επιτρέπεται μετά από έκδοση οικοδομικής άδειας ώστε να εξετάζεται η λειτουργικότητα και στατική επάρκεια του κτιρίου, το επιτρεπτό της χρήσης στην περιοχή, να εξασφαλίζονται οι απαιτούμενοι χώροι στάθμευσης και να καταβάλλονται οι προβλεπόμενες αμοιβές μελετών - επίβλεψης και οι φορολογικές επιβαρύνσεις, όπως άλλωστε ισχύει και για τις άλλες περιπτώσεις αλλαγής χρήσης κτιρίων (π.χ. εκπαιδευτηρίων, καταστημάτων κ.λπ.).

Περίπτωση εξαίρεσής τους εξάλλου θα συνιστούστε άνιση μεταχείριση των ιδιωτικών Παιδικών Σταθμών που λειτουργούν σε νέα κτίρια και δεν απαλλάσσονται από τις παραπάνω υποχρεώσεις.

Ο Υπουργός

Κ. ΛΑΛΙΩΤΗΣ"

28. Στην με αριθμό 1034/29-11-96 ερώτηση δόθηκε με το υπ' αριθμ. 427/29-11-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1034/29.11.96, που κατέθεσε ο Βουλευτής κ.κ. Νίκος Ι. Νικολόπουλος αναφορικά με το παραπάνω θέμα στα πληροφορούμε ότι:

Τα απαιτούμενα έργα στην περιοχή Καλαβρύτων Ν. Αχαΐας λόγω της τοπικής τους σημασίας θα καλυφθούν από το Νομαρχιακό πρόγραμμα της Νομαρχιακής Αυτοδιοίκησης Ν. Αχαΐας.

Ο Υπουργός

ΣΤ. ΤΖΟΥΜΑΚΑΣ"

29. Στην με αριθμό 1035/29-11-96 ερώτηση δόθηκε με το υπ' αριθμ. 479/18-12-96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1035 που κατατέθηκε στις 29-11-96 από το Βουλευτή κ. Νίκο Νικολόπουλο σας γνωρίζουμε ότι η προστασία και περιφρούρηση του Δασυλλίου της Πάτρας, εμπίπτει στις αρμοδιότητες του οικείου Δήμου, στον οποίο και έχει παραχωρηθεί σύμφωνα με τα αναφερόμενα στο αρ. πρ. 10538/10-12-96 έγγραφο του Αναπληρωτή Νομάρχη Αχαΐας (αντίγραφο του οποίου σας επισυνάπτουμε) και κατά συνέπεια αρμόδιο να σας ενημερώσει σχετικά είναι το Υπουργείο Εσωτερικών, Δημόσιας Διοίκησης και Αποκέντρωσης, στο οποίο κοινοποιείται το παρόν με αντίγραφο της ερώτησης.

Ο Υπουργός

Κ. ΛΑΛΙΩΤΗΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

30. Στην με αριθμό 1039/29-11-96 ερώτηση δόθηκε με το υπ' αριθμ. 429/20-12-96 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1039/29.11.96, που κατέθεσε ο Βουλευτής κ. Ευγ. Μπασιάκος, αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι:

Οι πληροφορίες που κατά καιρούς δημοσιεύονται και αναφέρονται στη δράση ξένων κέντρων για πιθανούς εμπρησμούς, ελέγχονται από τις αρμόδιες για τη διασταύρωση και επαλήθευση υπηρεσίες και στο μέτρο του εφικτού αξιοποιούνται.

Κατά το έτος που διανύουμε υπήρξε αδιασταύρωτη πληροφορία για πιθανή συμμετοχή ατόμων καθοδηγούμενων από ξένα κέντρα να προξενήσουν εμπρησμούς σε δάση των νησιών 

Σελίδα 2506 

μας.

Παρά το γεγονός ότι η εν λόγω πληροφορία δεν συγκεκριμενοποιήθηκε από τις αρμόδιες υπηρεσίες δεν υποτιμήθηκε από το Υπ. Γεωργίας, το οποίο εντατικοποίησε τα προληπτικά μέτρα, με την αύξηση των περιπόλων, την ανάκληση των αδειών δασικών υπαλλήλων και ταυτόχρονα έθεσε την πληροφορία υπόψη των Υπουργείων που θα μπορούσαν να πάρουν σχετικά μέτρα για αποσόβηση τέτοιου κινδύνου.

Παράλληλα μετεκλήθησαν ειδικοί δασολόγοι από τις ΗΠΑ για τη διερεύνηση των αιτίων δασικών πυρκαϊών στη Χώρα μας, οι οποίοι αφού προέβησαν σε επί τόπου έλεγχο διαφόρων συμβάντων στην επικράτεια, υπέβαλαν προτάσεις οι οποίες εξετάζονται από την αρμόδια υπηρεσία του Υπουργείου.

Ο Υπουργός

ΣΤ. ΤΖΟΥΜΑΚΑΣ"

31. Στην με αριθμό 1040/29-11-96 ερώτηση δόθηκε με το υπ' αριθμ. 415/19-12-96 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της ερώτησης 1040/29-11-96 που κατατέθηκε στη Βουλή των Ελλήνων από τον Βουλευτή Πειραιά και Νήσων κ. ΜΠΕΝΤΕΝΙΩΤΗ Εμ., επισημαίνονται τα ακόλουθα επί των θεμάτων αρμοδιότητας ΥΕΝ:

Α) Πράγματι έχουν γίνει, κατά καιρούς, γενικές συζητήσεις μεταξύ Ο.Λ.Π. και διαφόρων φορέων, για τη δημιουργία Εκθεσιακού Κέντρου Πειραιά στη θέση "ΠΑΛΑΤΑΚΙ", χωρίς όμως, μέχρι σήμερα, ν υπάρξει κάποια ουσιαστική εξέλιξη.

β) Τόσο η υπόψη πρόταση όσο και κάθε άλλη πρωτοβουλία ή δραστηριότητα που έχει αναπτυξιακό χαρακτήρα, εντάσσεται και εξετάζεται στα πλαίσια της πρόσφατα αναληφθείσας από το Υ.Ε.Ν., σε συνεργασία με τον Ο.Λ.Π., προσπάθειας, για την αναδιοργάνωση των λειτουργιών του Οργανισμού, με στόχο τον εκσυγχρονισμό του και αναβάθμιση, αφενός, των υπ' αυτού παρεχομένων υπηρεσιών, ώστε να ενισχυθεί ο διεθνής ρόλο τους, αφετέρου, της κοινωνικής του προσφοράς σε Πανελλαδικό και Παμπειραϊκό επίπεδο.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

32. Στην με αριθμό 1041/29-11-96 ερώτηση δόθηκε με το υπ' αριθμ. 482/18-12-96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1041 που κατατέθηκε στις 29-11-96 από το Βουλευτή κ. Μανώλη Μπεντενιώτη, σας γνωρίζουμε τα εξής:

Με το Ρυθμιστικό Σχέδιο της Αθήνας (ΡΣΑ), έγινε μια συνολική προσπάθεια (με την συμμετοχή όλων των συναρμόδιων φορέων και υπηρεσιών) οργάνωσης και ανάπτυξης της πόλης. Μεταξύ των βασικών στόχων και κατευθύνσεων του ΡΣΑ είναι και η ανασυγκρότηση του αστικού ιστού, η ανακατανομή βασικών χρήσεων και λειτουργιών, ο προγραμματισμός ποιοτικών παρεμβάσεων μεγάλης κλίμακας, η ανάπλαση των υποβαθμισμένων περιβαλλοντικά περιοχών της Αθήνας.

Στο πλαίσιο των παραπάνω στόχων και κατευθύνσεων εντάσσεται και η απομάκρυνση των στρατοπέδων, μεταξύ των οποίων και τα στρατόπεδα "Σακελλίωνα" και "Παπαδογιώργη", από τις αστικές ζώνες της πόλης, ώστε ο χώρος που θα προκύψει, να αξιοποιηθεί κυρίως για την κάλυψη βασικών αναγκών σε ελεύθερους χώρους αναψυχής και πρασίνου καθώς και η συμπλήρωση εγκαταστάσεων κοινωνικού εξοπλισμού.

Επίσης η μετεγκατάσταση των στρατοπέδων από τον αστικό ιστό του Λεκανοπεδίου έχει περιληφθεί στο πρόγραμμα "ΑΤΤΙΚΗ SOS" για την αντιμετώπιση του νέφους και τη βελτίωση της ποιότητας ζωής. Στην κατεύθυνση υλοποίησης των προαναφερθέντων, το ΥΠΕΧΩΔΕ και ο Οργανισμός Αθήνας συνεργάζονται με όλους τους συναρμόδιους και εμπλεκόμενους φορείς για την αντιμετώπιση και προώθηση των επί μέρους θεμάτων στα πλαίσια των χρηματοδοτικών δυνατοτήτων εκάστου φορέα και προγράμματος.

Ο Υπουργός

Κ. ΛΑΛΙΩΤΗΣ"

33. Στην με αριθμό 1043/29-11-96 ερώτηση δόθηκε με το υπ' αριθμ. 483/12-12-96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 1043 που κατατέθηκε στις 29-11-96 από το Βουλευτή κ. Νίκο Σηφουνάκη, σας γνωρίζουμε τα εξής:

Το ΥΠΕΧΩΔΕ έχει επανειλημμένα, στο διάστημα 1993-1996 καταγγείλει την Τουρκία στη Ευρωπαϊκή 'Ενωση και σε διεθνείς περιβαλλοντικούς οργανισμούς (UNEP) για τη μη τήρηση των περιβαλλοντικών συμφωνιών και για τη λειτουργία εγκαταστάσεων της χωρίς να αποδίδεται μέριμνα για την προστασία του φυσικού και ανθρωπογενούς περιβάλλοντος.

'Ομως η Τουρκία δεν υπόκειται στις περιβαλλοντικές δεσμεύσεις της Ευρωπαϊκής 'Ενωσης, με συνέπεια το ΥΠΕΧΩΔΕ να έχει - σε συνεργασία με το ΥΠΕΞ - αναλάβει μία εκστρατεία με ενέργειες, δηλώσεις και καταγγελίες στα πλαίσια διεθνών οργανισμών με προεξάρχοντα το Μεσογειακό Σχέδιο Δράσης των Ηνωμένων Εθνών στο οποίο και η Τουρκία είναι συμβαλλόμενο μέρος (Σύμβαση της Βαρκελώνης για την προστασία της Μεσογείου).

Ειδικότερα στα πλαίσια του Μεσογειακού Σχεδίου Δράσης (ΜΣΔ) εφαρμόζεται η Σύμβαση της Βαρκελώνης για την προστασία της Μεσογείου από τη ρύπανση και το πρόσφατα τροποποιημένο Πρωτόκολλο για τη ρύπανση που προέρχεται από χερσαίες πηγές. Σύμφωνα με το τροποποιημένο Πρωτόκολλο θα πρέπει να αναπτυχθούν Εθνικά Σχέδια Δράσης για την προστασία του θαλασσίου περιβάλλοντος από τη ρύπανση που προέρχεται από χερσαίες πηγές και δραστηριότητες.

Η περιοχή εφαρμογής του Πρωτοκόλλου επεκτάθηκε σε όλη την υδρολογική λεκάνη της Μεσογείου.

Επιπλέον, καλούνται οι χώρες (Συμβαλλόμενα Μέρη) να ιδρύσουν, ή να ενδυναμώσουν τα ήδη υπάρχοντα, συστήματα επιθεώρησης μέσω των αρμοδίων αρχών και υποχρεώνονται να θεσπίσουν δέουσες κυρώσεις σε περίπτωση μη συμμόρφωσης με τους ισχύουσες κανονισμούς.

Για να περιορίσουμε τις αντιπεριβαλλοντικές επενδύσεις στα παράλια της Τουρκίας στο Αιγαίο, το ΥΠΕΧΩΔΕ είχε επιτυχώς υποστηρίξει την αναθεώρηση της Κοινοτικής Οδηγίας για τις Μελέτες Περιβαλλοντικών Επιπτώσεων συμπληρώνοντας ειδικό εδάφιο με το οποίο τονίζεται ότι έργα που πραγματοποιούνται με κοινοτική χρηματοδότηση σε τρίτες (μη κοινοτικές) χώρες θα πρέπει να συνοδεύονται υποχρεωτικά από μελέτες περιβαλλοντικών επιπτώσεων για τις οποίες θα έχει άποψη η γειτονική χώρα αν θεωρεί ότι το εν λόγω έργο θέτει κινδύνους για το περιβάλλον της.

Τέλος σας γνωρίζουμε ότι το ΥΠΕΧΩΔΕ έχει εντάξει στην Κοινοτική Πρωτοβουλία INTERREG ειδικό πρόγραμμα για την παρακολούθηση της ποιότητας των θαλασσίων υδάτων στο Βόρειο Αιγαίο ώστε να είναι σε θέση να εντοπίσει πηγές ρύπανσης από εγκαταστάσεις στην Τουρκία.

Ο Υπουργός

Κ. ΛΑΛΙΩΤΗΣ"

34. Στην με αριθμό 1044/29-11-96 ερώτηση δόθηκε με το υπ' αριθμ. 1350/19-12-96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1044/29-11-96 που κατέθεσαν οι Βουλευτές κ.κ. Λεων. Αυδής και Ορ. Κολοζώφ σας γνωρίζουμε τα ακόλουθα:

'Οπως μας πληροφόρησε ο Οργανισμός Σχολικών Κτιρίων (Ο.Σ.Κ.), η κοινή Υπουργική Απόφαση για την απαλλοτρίωση του χώρου έχει ήδη υπογραφεί 1110403/69241/0010/16-10-95 και δημοσιευθεί στο ΦΕΚ 904 Δ/1-11-95. Η ως άνω απόφαση δεν αφορά μόνο το χώρο Ηπείρου και Γ' Σεπτεμβρίου έκτασης 838 μ2 αλλά και το χώρο Ηπείρου 4 έκτασης 940 μ2.

'Εχει οριστεί δικάσιμος τον Μάρτιο του 1997 στο Πρωτο-

Σελίδα 2507 

δικείο Αθηνών για τον καθορισμό τιμής αποζημίωσης.

Επισημαίνουμε ότι για το συγκεκριμένο Τ.Ε.Λ. επανασυγκροτήθηκε στις 2-10-96 η αρμόδια επιτροπή καταλληλότητας και αναγκαιότητας προκειμένου να εξετάσει την προσαύξηση του αρχικού επιλεγέντος με την απόκτηση όμορων χώρων ή επιλογή άλλου πλέον κατάλληλου. Στο πρακτικό της επιτροπής - στο οποίο επισυνάπτεται σχετική τεχνική έκθεση - καταγράφεται ο προβληματισμός ως προς την καταλληλότητα και επάρκεια του χώρου δύο εκ των τεσσάρων (ισοψηφία) μελών της επιτροπής. Το στοιχείο αυτό δεν αναστέλλει τις διαδικασίες.

Ο Υφυπουργός

ΙΩΑΝ. ΑΝΘΟΠΟΥΛΟΣ"

35. Στην με αριθμό 1047/29-11-96 ερώτηση δόθηκε με το υπ' αριθμ. 75777/23-12-96 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 1047/29-11-96 που κατατέθηκε στη Βουλή των Ελλήνων από το Βουλευτή κ. Σπ. Δανέλλη και αναφέρεται στο πιο πάνω θέμα, σας πληροφορούμε τα εξής:

1. Μέχρι σήμερα έχουν κατασκευασθεί με χρηματοδότηση από το ΠΔΕ του Υπουργείου Αιγαίου και με φορείς υλοποίησης τις Δ/νσεις Τεχνικών Υπηρεσιών των Νομαρχιών, ε/δ στα νησιά: Κέα, Σίφνο, Κύθνο, Ιο, Κουφονήσι, Αμοργό, 'Ανδρο, Φολέγανδρο, Λειψούς, Πάτμο και Τήλο.

2. Η Γενική Δ/νση Αερομεταφορών της Υπηρεσίας Πολιτικής Αεροπορίας του Υπουργείου Μεταφορών και Επικοινωνιών προέβη σε καταγραφή των ελλείψεων των υπαρχόντων ελικοδρομίων, τις οποίες επεξεργάζονται η Δ/νση Τεχνικών Υπηρεσιών Κυκλάδων και η Δ/νση Υποδομών και Τεχνικών 'Εργων Δωδεκανήσου προκειμένου να δημοπρατηθούν τα αντίστοιχα έργα.

3. Στις ΣΑΕ 033/2 (ΠΕΠ ΙΙ 94-99 Περιφ. Νοτίου Αιγαίου) έχει ενταχθεί η κατασκευή ε/δ στα νησιά: Κάρπαθος, Νίσυρο, Θηρασία, Σέριφο, Κίμωλο, Σίκινο και Ανάφη, με προϋπολογισμό 70 εκατ. δρχ. το καθένα (συνολικά 490 εκατ. δρχ.). Φορείς υλοποίησης των ε/δ αυτών είναι οι Νομαρχιακές Αυτοδιοικήσεις Κυκλάδων και Δωδ/νήσου, οι οποίες είναι αρμόδιες για την προώθηση των απαραίτητων διαδικασιών.

4. Στις 22/11/96 δημοπρατήθηκε το ελικοδρόμιο Καρπάθου και τελειώνει η μελέτη του ελικοδρομίου της Νισύρου. Επίσης η ΥΠΕΓΑ/ΓΕΑ απέστειλε στη Δ/νση Τεχνικών Υπηρεσιών Κυκλάδων τις μελέτες των ελικοδρομίων Κιμώλου και Σερίφου, δεσμευόμενη για την αποστολή των μελετών και των υπολοίπων ελικοδρομίων τις αμέσως προσεχείς ημέρες.

Τέλος σας επισυνάπτουμε πίνακα των έργων κατασκευής - βελτίωσης ελικοδρομίων του ΠΕΠ Νοτίου Αιγαίου.

Ο Υφυπουργός

Λ. ΠΑΠΑΔΗΜΑΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινβουλευτικού Ελέγχου (Τμήμα Ερωτήσεων).

36. Στις με αριθμό 1051/29-11-96 ερώτηση δόθηκε με το υπ' αριθμ. 38168/19-12-96 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 1051/29.11.96 που κατέθεσε ο Βουλευτής κ. Δ. Σαρρής σας γνωρίζουμε τα παρακάτω:

1. Η Β' φάση Βιοτεχνικών Κτιρίων της ΒΙ.ΠΕ Ηρακλείου, ολοκληρώθηκε το 1991. Το κόστος κατασκευής, με σημερινές τιμές, ανέρχεται σε 130.000/τμ. ενώ η ισχύουσα σήμερα, (μετά την τελευταία αναπροσαρμογή) τιμή, είναι 78.000/τμ πλέον της αναλογίας του γηπέδου (υπολείπεται δηλαδή η τιμή πώλησης κατά 40% του κόστους κατασκευής).

2. Οι βιοτέχνες που υπέβαλαν αιτήσεις για αγορά βιοτεχνικών κτιρίων είναι δέκα έξι (16). Από αυτούς οι δέκα (10) έχουν έγκριση της ΕΤΒΑ για αγορά συγκεκριμένου Βιοτεχνικού Κτιρίου. Πλην όμως σε επτά (7) από τους παραπάνω η έγκριση αυτή έχει προ πολλού εκπνεύσει, δεδομένου ότι δεν προσήλθαν στο συμφωνημένο διάστημα, να υπογράψουν το σχετικό συμβόλαιο αγοραπωλησίας. Οι αιτήσεις των λοιπών έξι (6) επενδυτών βρίσκονται στο στάδιο της αξιολόγησης δεν τους έχει δηλαδή εγκριθεί ακόμα κανένα βιοτεχνικό κτίριο.

3. Στο σύνολο των παραπάνω επενδυτών και μετά από αίτηση τους , η Τράπεζα χορήγησε βεβαίωση στην οποία πέραν των άλλων ρητά αναφέρεται ότι η τιμή πώλησης θα είναι αυτή που θα ισχύει κατά την υπογραφή του σχετικού συμβολαίου αγοραπωλησίας.

Η Υφυπουργός

ΑΝΝΑ ΔΙΑΜΑΝΤΟΠΟΥΛΟΥ"

37. Στην με αριθμό 1072/2-12-96 ερώτηση δόθηκε με το υπ' αριθμ. 422/19-12-96 έγγραφο από τον Υπουργό Ναυτιλίας η ακόλουθη απάντηση:

"Απαντώντας στην αριθμ. 1072/2-12-96 ερώτηση, που κατατέθηκε από το Βουλευτή κ. ΚΑΤΣΙΚΟΠΟΥΛΟ Δημήτριο, σας γνωρίζουμε τα ακόλουθα:

1.- Το ΥΕΝ, αντιλαμβανόμενο την ιδιαιτερότητα της Πορθμειακής γραμμής ΡΙΟΥ - ΑΝΤΙΡΡΙΟΥ, λόγω του μεγάλου αριθμού επιβατών και οχημάτων που διακινούνται σ' αυτή, πραγματοποιεί συνεχείς και εξονυχιστικούς ελέγχους με έμφαση στους τομείς ασφάλειας των πλοίων και των επιβαινόντων και της υγιεινής επί των πλοίων. 'Ολα τα πορθμεία (επιβατηγά - οχηματαγωγά πλοία ανοικτού τύπου) της δρομολογιακής γραμμής ΡΙΟΥ - ΑΝΤΙΡΡΙΟΥ επιθεωρούνται μία φορά το χρόνο σε όλους του τομείς από τη Δ/νση Ελέγχου Εμπορικών Πλοίων του ΥΕΝ και μία, τουλάχιστουν, φορά κάθε τρεις (03) μήνες από το Τοπικό Κλιμάκιο Επιθεώρησης Πλοίων της Λιμενικής Αρχής Πάτρας. Πέραν όμως των ως άνω προγραμματισμένων επιθεωρήσεων τα ίδια πλοία επιθεωρούνται εκτάκτως πριν από κάθε εορταστική περίοδο, λόγω της αυξημένης διακίνησης επιβατών και οχημάτων που παρατηρείται τις περιόδους αυτές ή μετά από καταγγελίες, βλάβες ή ατυχήματα.

2.- Οι εκατόν δέκα οκτώ (118) παραβάσεις, που διαπιστώθηκαν από τη Λιμενική Αρχή Πάτρας κατά το τρέχον έτος σε θέματα ασφάλειας και υγιεινής των πλοίων αυτών, καταδεικνύουν τη συνέχεια και την αυστηρότητα των ελέγχων που διενεργούνται. Σε εβδομήντα τέσσερις (74) απ' αυτές επιβλήθηκαν πρόστιμα ύψους έξι εκατομμυρίων διακοσίων τριάντα πέντε χιλιάδων (6.235.000) δρχ., ενώ εκκρεμεί η έκδοση αποφάσεων για τις υπόλοιπες παραβάσεις.

3.- Από τα παραπάνω εκτεθέντα προκύπτει ότι για τα πλοία αυτά εξαντλούνται με σχολαστικότητα όλοι οι προβλεπόμενοι έλεγχοι, ώστε να εξασφαλίζεται η ασφαλής διαπόρθμευση των επιβατών και των οχημάτων. Η ανυπαρξία σοβαρών ατυχημάτων για δεκαετίες στη δρομολογιακή αυτή γραμμή ενισχύει τη διαπίστωσή μας ότι πρόκειται για καθ' όλα αξιόπλοα και ασφαλή πλοία.

4.- Η μόνη ορατή συνέπεια από τη ζεύξη ΡΙΟΥ - ΑΝΤΙΡΡΙΟΥ είναι ότι δεν αναμένεται, ως είναι φυσικό άλλωστε, να γίνουν νέες επενδύσεις (παραγγελίες νέων πλοίων - ανακατασκευές και εκσυγχρονισμός των ήδη υπαρχόντων) στα πλοία της δρομολογιακής αυτής γραμμής.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

38. Στην με αριθμό 1073/2-12-96 ερώτηση δόθηκε με το υπ' αριθμ. 6935/19-12-96 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερωτήσεως 1073/2.12.96 που κατατέθηκε στη Βουλή από τον Βουλευτή κ. Αθανάσιο Βαρίνο σας γνωρίζουμε τα εξής:

Το Νομαρχιακό Πρόγραμμα Δημ. Επενδύσεων καταρτίζεται από τη Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφερειακά Προγράμματα (ΠΕΠ, κ.λπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς

Σελίδα 2508 

την παρέμβαση του ΥΠΕΘΟ ή άλλου Υπουργείου.

Επίσης, τα Εθνικά Προγράμματα καταρτίζονται από τους καθ' ύλην αρμόδιους Κεντρικούς Φορείς, χωρίς την παρέμβαση του ΥΠΕΘΟ.

Η αξιολόγηση και ιεράρχηση των αναγκών καθώς και ο προγραμματισμός συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς στα πλαίσια των συνολικών πιστώσεων και οδηγιών, που έχουν καθοριστεί για το καθένα από το ΥΠΕΘΟ, χωρίς άλλη παρέμβαση του ΥΠΕΘΟ.

Επομένως, η ανάγκη εκτέλεσης των έργων Νομαρχιακού Επιπέδου που αναφέρονται στην ερώτηση θα πρέπει να αξιολογηθεί και ιεραρχηθεί από τις τοπικές Υπηρεσίες της Νομαρχιακής Αυτοδιοίκησης και αρμόδιο να απαντήσει στην παραπάνω ερώτηση, είναι το Υπουργείο Εσωτερικών, Δημόσιας Διοίκησης και Αποκέντρωση, εποπτεύουσα αρχή των Νομαρχιακών Αυτοδιοικήσεων προς το οποίο κοινοποιείται η παραπάνω ερώτηση. Για όσα έργα χαρακτηρισθούν ως έργα Εθνικού Προγράμματος αρμόδια να απαντήσουν είναι τα Υπουργεία: ΠΕΧΩΔΕ, Αιγαίου, Γεωργίας προς τα οποία κοινοποιείται η παραπάνω ερώτηση.

Ο Υφυπουργός

Χ. ΠΑΧΤΑΣ"

39. Στην με αριθμό 1077/3-12-1996 ερώτηση δόθηκε με το υπ'αριθμ. 1365/19-12-1996 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμο 1077/3.12.1996 που κατέθεσε ο Βουλευτής κ. Σπηλ. Σπηλιωτόπουλος σας γνωρίζουμε τα ακόλουθα:

'Οπως μας πληροφόρησε η Δ/νση Δ/θμιας Εκπ/σης Νομαρχιακής Αυτοδιοίκησης Αχαίας παραπλεύρως του διδ/ρίου του 18ου Γυμνασίου βρίσκεται παλαιό δημόσιο κτίριο, το οποίο κατά το ήμισυ χρησιμοποιείται για τη στέγαση της Σχολής Κωφών και Βαρηκόων "Ο πρωτόκλητος 'Αγιος Ανδρέας" και το υπόλοιπο είναι εγκατελελειμμένο.

Το κτίριο αυτό, στο οποίο δεν στεγάζονται μαθητές Σχολείων, έχειο προγραμματιστεί να κατεδαφιστεί και στη θέση του να αναγερθεί νέο διδ/ριο. Η κατεδάφισή του θα γίνει μετά τη μεταστέγαση της Σχολής Κωφών και Βαρηκόων σε ιδιόκτητο κτίριο, που ανεγείρεται στο Προάστιο Πατρών και πουθα παραδοθεί μετά έξι (6) μήνες περίπου.

Για την περίφραξη του Σχολικού οικοπέδου ήδη συντάσσεται μελέτη από μηχανικό της Νομάρχ. Αυτ/σης Αχαίας και μετά την ανάθεση σε εργολάβο θα αρχίσει να υλοποιείται.

Τέλος, σας γνωρίζουμε ότι το ΥΠ.Ε.Π.Θ. έχει επιχορηγηθεί για το 1996 την Νομαρχιακή Αυτοδιοίκηση Αχαίας με τα εξής ποσά:

Για κατασκευές 1.800.000.000 δρχ.

Για επισκευές 325.000.000 δρχ.

ΤΑΣΕ 575.000.000 δρχ.

Ο Υφυπουργός

ΙΩΑΝ. ΑΝΘΟΠΟΥΛΟΣ"

40. Στην με αριθμό 1090/31-12-1996 ερώτηση δόθηκε με το υπ'αριθμ. 62/20-12-1996 έγγραφο από τον Υφυπουργό η ακόλουθη απάντηση:

"Σε απάντηση της ερώτησης 1090/3-12-1996 του Βουλευτή κ. Ευάγγελου Πολύζου σχετικά με το θέμα δημιουργίας νέων αθλητικών εγκαταστσεων στη Κατερίνη σας γνωρίζουμε τα εξής:

Για το 1997 έχει προγραμματιστεί η συμπλήρωση των εγκαταστάσεων του χιονοδρομικού κέντρου Ελατοχωρίου, για την πόλη όμως της Κατερίνης δεν προβλέπεται η κατασκευή νέων έργων βασικής αθλητικής υποδομής.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

41. Στην με αριθμό 1104/3-12-1996 ερώτηση δόθηκε με το υπ'αριθμ. 455/23-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1104/3-12-1996, που κατέθεσε ο Βουλευτής κ. Μ. Καρχιμάκης αναφορικά με το παραπάνω θέμα, σας πληροφορούμε ότι στον νομό Λασιθίου και σε όλους του άλλους ελαιοκομικούς νομούς της χώρας όπου εφαρμόζεται πρόγραμμα καταπολέμησης του δάσκου της ελιάς έχουν εξοφληθεί μέχρι τώρα τα δύο τρίτα (2/3) περίπου των συνολικών δαπανών δακοκτονίας.

Εκκρεμεί αίτημά μας στο Υπουργείο Οικονομικών για την έγκριση διάθεσης της υπόλοιπης πίστωσης που απαιτείται για τη συνολική εξόφληση των υποχρώσεων του προγράμματος.

'Οταν εγκριθεί τελικά η διάθεση της υπόλοιπης απαιτούμενης πίστωσης, αμέσως θα αποσταλούν οι οφειλόμενες πιστώσεις στις περιφερειακές Υπηρεσίες για την πληρωμή των ημερομισθίων του εποχιακού προσωρικού που απασχολήθηκε στο πρόγραμμα δακοκτονίας.- 

Ο Υπουργός

ΣΤ. ΤΖΟΥΜΑΚΑΣ"

42. Στην με αριθμό 1105/3-12-1996 ερώτηση δόθηκε με το υπ'αριθμ. 1010/13-12-1996 έγγραφο από τον Υφυπουργό Οικονομικών η ακόλουθη απάντηση:

"Απαντούμε στην ερώτηση 1105/30-20-1996 που κατέθεσε στη Βουλή ο Βουλευτής κ. Νικόλαος Κατσαρός και αναφορικά με το αίτημα της επέκτασης των διατάξεων του π.δ. 460/1987 και στους πριν την έναρξη της ισχύος του, συνταξιοδοτηθέντες κοινοτικούς υπαλλήλους, που εμπίπτει στην αρμοδιότητα του Υπουργείου Οικονομικών, σας πληροφορούμε τα εξής:

Το ενδεχόμενο ικανοποίησης του προβαλλομένου εκ μέρους τους αιτήματος, θα εξετασθεί μετα την εφαρμογή του νέου μισθολογίου για τους εν ενεργεία υπαλλήλους του δημοσίου, των ΟΤΑ και των άλλων νπδδ και της επέκτασής του και στους συνταξιούχους.

Κατά συνέπεια δεν αντιμετωπίζεται σ'αυτή την φάση η θέσπιση ή η τροποποίηση διατάξεων σχετιζομένων με τα μισθολογικά κλιμάκια του ισχύοντος σήμερα μισθολογίου (ν. 1505/1984).

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

43. Στην με αριθμό 1122/4-12-1996 ερώτηση δόθηκε με το υπ'αριθμ. 471/23-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1122/4-12-1996, που κατέθεσε ο Βουλευτής κ. Θ. Δημοσχάκης αναφορικά με το παραπάνω θέμα, σας πληροφορούμε ότι:

Μετά την ένταξη της χώρας μας στην Ευρωπαϊκή 'Ενωση το Υπουργείο Γεωργίας, δεν καθορίζει πλέον τις τιμές των Δημητριακών αφού αυτά υπάγονται στην ενιαία Κοινή Οργάνωση Αγορά της Ε.Ε.

Οι ενιαίες τιμές παρέμβασης που ισχύουν φέτος έχουν αποφασισθεί από το 1992 στα πλαίσια της μεταρρύθμισης της Κοινής Αγροτικής Πολιτικής στο τομέα των αροτραίων καλλιεργειών. Οι παραγωγοί έχουν έγκαιρα ενημερωθεί για τις τιμές παρέμβασης που ισχύουν για την εσοδεία του 1996 οι οποίες είναι ίδιες σε ECU με τις περυσινές, με μόνη διαφορά την νομισματική προσαρμογή.

Οι σημερινές, τιμές καλαμποκιού παρά τη σχετική φετεινή επάρκεια διαμορφώθηκαν σε επίπεδα πάνω από την τιμή παρέμβασης.

Σε ορισμένες όμως περιοχές όπου δεν επιτεύχθηκαν αυτές οι τιμές, όπως π.χ. στην Ορεστιάδα, το Υπουργείο Γεωργίας είχε έγκυρα διατυπώσει αίτημα προς την Ευρωπαϊκή Επιτροπή και εγκρίθηκε ειδικό εξαγωγικό μέτρο (100.000 Τον. σε πρώτηση φάση) προκειμένου να στηριχθεί καλλίτερα το εισόδημα του παραγωγού και να αποφευχθεί ο κίνδυνος παράδοσης στην παρέμβαση.

Το μέτρο αυτό θα βοηθήσει στον περιορισμό των αποθεμάτων σε επίπεδο χώρας και ελπίζουμε ότι θα συντελέσει στη 

Σελίδα 2509 

διατήρηση των τιμών, καλαμποκιού σε επίπεδα υψηλότερα των τιμών παρέμβασης με αποτέλεσμα την ενίσχυση του εισοδήματος των Ελλήνων καλαμποπαραγωγών.

Οποιαδήποτε άλλη ενίσχυση από τον Κρατικό προϋπολογισμό είναι ασυμβίβαστη με το κοινοτικό καθεστώς.-

Ο Υπουργός

ΣΤ. ΤΖΟΥΜΑΚΑΣ"

44. Στην με αριθμό 1126/4-12-1996 ερώτηση δόθηκε με το υπ'αριθμ/ 472/23-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1126/4.12.1996, που κατέθεσε ο Βουλευτής κ. Γεώργιος Καλαντζής, αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι:

Κατά τη διαδικασία εκκαθάρισης λογαριασμών Οικ. Ετών 1990 και 1991, η Ευρωπαϊκή Επιτροπή διενήργησε ελέγχους στις Υπηρεσίες που προέβησαν την εκκαθάριση και πληρωμή των δαπανών στον τομέα του καπνού και στους δικαιούχους μεταποιητές. Στις αποφάσεις της γι'αυτά τα Οικ. έτη διατύπωσε αρνητικές επιφυλάξει για συνολικό ποσό Δισ. δρχ. από τα οποία και 8 δισ. δρχ. αφορούσαν εξαγωγές Ελληνικών καπνών σε Τρίτες χώρες (Αλβανία 1990, 1991) και Βουλγαρία 1991), διότι κατά την άποψή της διαπιστώθηκαν παρατυπίες.

Για τις εξαγωγές αυτές διενεργήθηκαν έλεγχοι από την Εθνική Επιτροπή και από ειδικό συνεργείο του Υπ. Οικονομικών και μέχρι στιγμής δεν έχουν προκύψει στοιχεία που να αντέχουν σε δικαστική κρίση και να αποδεικνύουν τις αιτιάσεις της Επιτροπής.

Η χώρα μας δεν αποδέχθηκε τις εν λόγω αποφάσεις της Επιτροπής και έχει προσφύγει στο Ευρωπαϊκό Δικαστήριο και έχει προσφύγει στο Ευρωπαϊκό Δικαστήριο (η υπόθεση εκδικάσθηκε στις 28.11.1996 και αναμένεται η απόφαση στο προσεχές μέλλον.

Πάγιο αίτημα της χώρας μας στα 'Οργανα της Ε.Ε. είναι αύξηση της πριμοδότησης της ποικιλίας Μπασμάς και ειδικά η ένταξη της συσκευασίας Παστάλι στην κατηγορία των συμπληρωματικών ενισχύσεων.

Συνεπώς και στις συζητήσεις που θα γίνουν προκειμένου να υιοθετηθεί νέο καθεστώς στον τομέα του καπνού από τη εσ. 1998 και έπειτα, θα γίνουν προσπάθειες στήριξης της ποικιλίας αυτής.

Ο Υπουργός

ΣΤΕΦ. ΤΖΟΥΜΑΚΑΣ"

45. Στην με αριθμό 1127/4-12-1996 ερώτηση δόθηκε με το υπ'αριθμ. 473/23-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1127/4.12.1996, που κατέθεσε ο Βουλευτής κ. Γ. Καλατζής, αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι:

Κατά τη διαδικασία εκκαθάρισης λογαριασμών Οικ. ετών 1990 και 1991, η Ευρωπαϊκή Επιτροπή διενήργησε ελέγχους στις Υπηρεσίες που προέβησαν στην εκκαθάριση και πληρωμή των δαπανών στον τομέα του καπνού και στους δικαιούχους μεταποιητές. Στις αποφάσεις της γι'αυτά τα Οικ. έτη διατύπωσε αρνητικές επιφυλάξεις για συνολικό ποσό 15 Δισ. δρχ. από τα οποία και 8 δισ. δρχ. αφορούσαν εξαγωγές Ελληνικών καπνών σε Τρίτες χώρες (Αλβανία 1990, 1991 και Βουλγαρία 1991) διότι κατά την άποψη της διαπιστώθηκαν παρατυπίες.

Για τις εξαγωγές αυτές διενεργήθηκαν έλεγχοι από την Εθνική Επιτροπή και από ειδικό συνεργείο του Υπ. Οικονομικών και μέχρι στιγμής δεν έχουν προκύψει στοιχεία που να αντέχουν σε δικαστική κρίση και να αποδεικνύουν τις αιτιάσεις της Επιτροπής.

Η χώρα μας δεν αποδέχθηκε τις εν λόγω αποφάσεις της Επιτροπής και έχει προσφύγει στο Ευρωπαϊκό Δικαστήριο (η υπόθεση εκδικάσθηκε στις 28.11.1996) και αναμένεται η απόφαση στο προσεχές μέλλον.

Για το ποσό των 10,1 δισ. δρχ. που αναφέρεται στο από 4.7.1996 έγγραφο της Ευρωπαϊκής Επιτροπής στα πλαίσια των εκκαθαρίσεων λογαριασμών οικ. έτους 1992 για τις εξαγωγές που έγιναν σε Τρίτες Χώρες (Αλβανία, Βουλγαρία) και αφορά στα έτη 1986 1989, που αποτελεί την πρόταση της Επιτροπής, από τον αρχικό καταλογισμό 102 δισ. δρχ. μετά από επαφές με τις ανάλογες Ελληνικές Υπηρεσίες και την προσκόμιση σχετικών στοιχείων, δεν αποτελεί μέχρι στιγμής οριστική απόφαση της Επιτροπής, ενώ οι Ελληνικές αρχές διατηρούν το δικαίωμα εξάντλησης των νόμιμων μέσων, 'Οργανο Συμφιλίωσης, Ευρωπαϊκό Δικαστήριο.

Εφ'όσον από τους ελέγχους που διεξάγει η Εθνική Επιτροπή και τα ειδικά συνεργεία του Υπουργείου Οικονομικων, προκύψουν αποδεικτικά στοιχεία για παρατυπίες ή απάτες θα επιβληθούν οι σχετικές κυρώσεις και θα διεκδικηθούν τα σχετικά ποσά από τους υπαίτιους.

Το ποσό των 10,1 δισ. δρχ. δεν έχει υπολογισθεί στον προϋπολογισμό αφού δεν έχει υπάρξει τελική απόφαση της Επιτροπής και η χώρα μας συνεχίζει τις επαφές για το θέμα αυτό.

Ο Υπουργός

ΣΤΕΦ. ΤΖΟΥΜΑΚΑΣ"

46. Στην με αριθμό 1134/4-12-1996 ερώτηση δόθηκε με το υπ'αριθμ. 475/23-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1134/4.12.1996, που κατέθεσε ο Βουλευτής κ. Κ. Σπυριούνης αναφορικά με το παραπάνω θέμα, σας πληροφορούμε ότι:

Η κατασκευή μίας ιχθυοαγοράς στο Νομό Θεσ/νίκης έχει ενταχθεί στο Επιχειρησιακό Πρόγραμμα Αλιείας 1994-1999 και έχει εγκριθεί στα πλαίσια του Καν. (ΕΚ) 3699/1993.

Το Υπουργείο Γεωργίας λαμβάνοντας υπόψη την υπάρχουσα υποδομή και τις παραμέτρους της αλιευτής παραγωγής επέλεξε την Νέα Μηχανιώνα.

'Εχει ανατεθεί η σύνταξη μελέτης σκοπιμότητας - βιωσιμότητας σε μελετητή χωρίς ακόμη να έχει υπογραφεί η σχετική σύμβαση.

Εκκρεμεί η έκφραση της σύμφωνης γνώμης της Ευρωπαϊκής επιτροπής όσον αφορά τις προδιαγραφές της μελέτης.

'Οσον αφορά την πλήρη αξιοποίηση των εγκαταστάσεων της ιχθυόσκαλας Νέας Μηχανιώνας με την λειτουργεία της ηλεκτρονικής αίθουσας δημοπρασιών, έχουν γίνει συστάσεις προς την ΕΤΑΝΑΛ (φορεάς Διοίκησης και Διαχείρησης των ιχθυοσκαλών) προκειμένου να ξεπεραστούν το συντομότερο τα τεχνικά προβλήματα που υφίστανται και να λειτουργήσει η αίθουσα για το σκοπό που κατασκευάστηκε.

Ο Υπουργός

ΣΤΕΦ. ΤΖΟΥΜΑΚΑΣ"

47. Στην με αριθμό 1135/4-12-1996 ερώτηση δόθηκε με το υπ'αριθμ. 476/23-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1135/4.12.1996, που κατέθεσε ο Βουλευτής κ. Θ. Δημοσχάκης αναφορικα με το παραπάνω θέμα, σας πληροφορούμε ότι:

"Απαντώντας στην ερώτηση με αριθμό 1235/4.12.1996, που κατέθεσε ο Βουλευτής κ. Θ. Δημοσχάκης αναφορικά με το παραπάνω θέμα, σας πληροφορούμε ότι:

Σύμφωνα με τις πληροφορίες από τον Οργανισμό Βάμβακος, υπήρξε πράγματι διαμαρτυρία 24 βαμβακοπραγωγών για υποβάθμιση της ποιότητας του συσπόρου βαμβακιού που παρέδωσαν, εξαιτίας της καθυστέρησης στην παράδοση που οφειλόταν στην απεργία των υπαλλήλων του Οργανισμού Βάμβακος και στη διενέργεια ισοζυγίου. Το φαινόμενο αυτό, της καθυστερημένης παράδοσης, σημειώνεται πολλές φορές και για άλλους λόγους (Υψηλή προσφορά προϊόντος-αργή απορρόφηση από τα εκκοκκιστήρια κ.λπ.).

Στο σημείο αυτό επισημαίνεται ότι ο ίδιος ο παραγωγός θα πρέπει να εξασφαλίσει την μη υποβάθμιση του προϊόντος του 

Σελίδα 2510 

από αντίξοες καιρικές συνθήκες, καλύπτοντάς το επιμελώς στα σημεία συγκομιδής, στα μεταφορικά μέσα.

Ο Υπουργός

ΣΤ. ΤΖΟΥΜΑΚΑΣ"

48. Στην με αριθμό 1142/4-12-1996 ερώτηση δόθηκε με το υπ'αριθμ. 477/23-12-1996 έγγραφο απ τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1142/4.12.1996, που κατέθεσε ο Βουλευτής κ. Κ. Καραμανλής αναφορικά με το παραπάνω θέμα, σας πληροφορούμε ότι:

Η κατασκευή μιας ιχθυοαγοράς στο Νομό Θεσσαλονίκης έχει ενταχθεί στο Επιχειρησιακό Πρόγραμμα Αλιείας 1994-199 και έχει εγκριθεί στα πλαίσια του Καν. (ΕΚ) 3699/1993.

Ο τόπος εγκατάστασης της ιχθυοαγορας δεν έχει ακόμα οριστικοποιηθεί. Το Υπ. Γεωργίας εξετάζει με προσοχή τις εναλλακτικές θέσεις, λαμβάνοντας υπόψη την υπάρχουσα υποδομή και τις παραμέτρους της αλιευτής παραγωγής, με πρώτη προτεραιότητα τη Νέα Μηχανιώνα.

'Εχει ανατεθεί η σύνταξη μελέτης σκοπιμότητας-βιωσιμότητας σε μελετητή χωρίς ακμη ν αέχειυπογραφεί η σχετική σύμβαση. Εκκρεμεί η έκφραση της σύμφωνης γνώμης της Ευρωπαϊκής Επιτροπής όσον αφορά τις προδιαγραφές της μελέτης.

'Οσον αφορά την πλήρη αξιοποίηση των εγκαταστάσεων της ιχθυόσκαλας Νέας Μηχανιώνας με τη λειτουργία της ηλεκτρονικής αίθουσας δημοπρασιών, έχουν γίνει συστάσεις προς την ΕΤΑΝΑΛ (φορέας Διοίκησης και Διαχείρησης των ιχθυοσκαλών) προκειμένου να ξεπεραστούν το συντομότερο τα τεχνικα προβλήματα που υφίστανται και να λειτουργήσει η αίθουσα για το σκοπό που κατασκευάστηκε.

Ο Υπουργός

ΣΤΕΦ. ΤΖΟΥΜΑΚΑΣ"

49. Στην με αριμό 1156/4-12-1996 ερώτηση δόθηκε με το υπ'αριθμ. 479/23-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμ. 1156/4.12.96, που κατέθεσε ο Βουλευτής κ. Μ.Α. Μπεντενιώτης αναφορικά με το παραπάνω θέμα, σας πληροφορούμε ότι:

Η Νομοθεσία, ανέκαθεν απαιτούσε για την αναγνώριση τρίτων, εκ μέρους του Κράτους ως ιδιοκτητών εκτάσεων που έχουν μορφή και χαρακτήρα δάσους και δασικης έκτασης, να είναι εφοδιασμένοι με σχετική αναγνωριστική πράξη.

Ειδικότερα για τις αγροτικές εκτάσεις που λόγω εγκατάλειψης της καλλιέργειάς τους αποκτούσαν (ή απέκτησαν) δασικό χαρακτήρα ο νομοθέτης καθιέρωσε ειδικές διαδικασίες αναγνώρισης ανυπαρξίας δικαιωμάτων του Δημοσίου μετά το 1979 (σχ. άρθρο 67 ν. 998/1979 και άρθρο 14 ν.1734/1987), ορίζοντας σαν αρμόδια όργανα έκδοσης της αναγνωριστικής απόφασης τον οικείο Νομάρχη (σήμερα Περ/κός Δ/ντής).

Με τον χαρακτηρισμό μίας έκτασης από τη Δασική Υπηρεσία ως δάσους ή δασικής δεν χάνονται οι περιουσίες των κατοίκων καθόσον οι ενδιαφερόμενοι μπορούν να προσφύγουν για την αναγνώριση της έκτασης σαν ιδιωτική, είτε στην διοικητική διαδικασία του άρθρου 8 του ν. 998/1979 είτε στα Πολιτικά Δικαστήρια με κατάθεση σχετικής αγωγής.

Σύμφωνα με το ισχύον Σύνταγμα έχουν καθιερωθεί υποχρεώσει στο Κράτος να μεριμνά για την προστασία του φυσικού Πολιτιστικού περιβάλλοντος (σχ. άρθρα 23 και 117 παρ. 3 Συντάγματος) αλλά και να θεσπίζει κανόνες περιορισμού της άσκησης δικαιωμάτων που απορρέουν από την ιδιοκτησία όταν τούτο επιβάλλει το δημόσιο συμφέρον.

Για τις περιπτώσεις των δασωθέντων αγρών είναι δύσκολο να αγνοηθείλ, ενόψη του ισχύοντος Συντάγματος, ότι το δημόσιο συμφέρον επιβάλλει να διατηρούνται και προστατεύονται τα δάση που έχουν εγκατασταθεί σε εγκαταλειφθέντες αγρούς.

Από πλευράς Υπουργείου Γεωργίας μελετάται το θέμα και έχουν γίνει συγκεκριμένες προτάσεις ενόψη του Σχεδίου Νόμου για τα Δασικά θέματα.

'Αλλωστε μέχρι σήμερα, δεν έχουν ενοχλήσει το Υπουργείο Κυθήριοι μετανάστε, για αναγκαιότητα στέγασής τους και για διατύπωση απόψεων.

Με το αριθμ. 21 ν. 1790/1988 (ΦΕΚ 134Α/20.6.1988) έχει ληφθεί νομοθετική μέριμνα για παραχώρηση δημοσίων δασικων εκτάσεων σε ομογενείς για στέγασή τους κατά την παλινόστηση, αλλά δεν εχει ληφθεί τέτοια νομοθετική μέριμνα για ιδιωτικές δασικές εκτάσεις προφανώς επειδή σύμφωνα με νομολογία του Σ.τ.Ε. αντίκειται στο ισχύον Σύνταγμα η μεταβολή του προορισμού ιδιωτικών δασικών εκτάσεων.

Ο Υπουργός

ΣΤΕΦ. ΤΖΟΥΜΑΚΑΣ"

50. Στην με αριθμό 1158/4-12-1996 ερώτηση δόθηκε με το υπ'αριθμ. 480/23-12-1996 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση με αριθμό 1158/4.12.1996, που κατέθεσε ο Βουλευτής κ. Ν. Γκελεστάθης αναφορικα με το παραπάνω θέμα σας πληροφορούμε ότι:

Με βάση το άρθρο 9 του Καν. 2081/1992 "για την προστασία των γεωγραφικων ενδείξεων και των ονομασιών προέλευσης των γεωργικών προϊόντων και των τροφίμων" προβλέπονται τα εξής:

"το ενδιαφερόμενο κράτος μέλος μπορεί να ζητήσει την τροποποίηση των προδιαγραφών για να ληφθεί υπόψη η εξέλιξη των επιστημονικών και τεχνικών γνώσεων ή και να γίνει νέα γεωγραφική οριοθέτηση της περιοχής". Του μέτρου αυτού θα κάνει χρήση και θα υποβάλλει σχετικό αίτημα στην Κοινότητα το Υπουργείο.

'Ομως την περίοδο αυτή δεν είναι δυνατόν να γίνει καμμία παρόμοια ενέργεια, παρά την ψήφιση του 1107/1996 με τον οποίο η φέτα καταχωρήθηκε σαν προϊόν ονομασίας προέλευσης (Π.Ο.Π.), για τους εξής λόγους:

α) Τρεις χώρες η Δανία, η Γαλλία και η Γερμανία και 3 ιδιώτες Κοινοτικών Χωρών έχουν ασκήσει προσφυγή ενώπιον του Δικαστηρίου των Ευρωπαϊκών Κοινοτήτων για "να ακυρωθεί η καταχώρηση της ονομασίας φέτα ως προστατευόμενης ονομασία προέλευσης".

β) Γιατί εκκρεμεί προδικαστικό ερώτημα στο Ευρωπαϊκό Δικαστήριο που έχει υποβάλλει το Συμβούλιο Επικρατείας μετά την αίτηση ακύρωσης Δανέζικης εταιρίας για την Εθνική προστασία της φέτας.

Ο Υπουργός

ΣΤ. ΤΖΟΥΜΑΚΑΣ"

51. Στην με αριθμό 1161/4.12.96 ερώτηση δόθηκε με το υπ' αριθμ. 4107/19.12.96 έγγραφο από τον Υπουργό Μεταφορών η ακόλουθη απάντηση:

"Aπαντώντας στο σχετικό έγγραφό σας, που αναφέρεται σε ερώτηση 1161/4.12.96 των Βουλευτών κ.κ. Αθ. Γιαννόπουλου, Βασ. Βύζα, Νικολ. Γκελεστάθη, Κων/νου Καραμηνά και Αθαν. Χειμάρα και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Me το Π.Δ. 366/96 "Οργανισμός του Ταχ. Ταμιευτηρίου" συστάθηκε στο Ταχ. Ταμιευτήριο και δεύτερη Γενική Διεύθυνση - η Γενική Διεύθυνση Ελέγχων και Δικτύου Καταστημάτων- την οποία κατέλαβε, ύστερα από την επιλογή του από το Ειδικό Υπηρεσιακό Συμβούλιο του άρθρου 29 του Ν.2190/94, ο υπάλληλος του Ταχ. Ταμιευτηρίου Δημήτριος Ψευδός.

2. Το Συμβούλιο για την επιλογή (α/α Συν. 56/14.11.96) έλαβε υπόψη του και εξέτασε όλα τα στοιχεία του προσωπικού μητρώου των υποψηφίων και ιδιαίτερα εκείνα που αναφέρονται στην επαγγελματική κατάρτιση, τις επιστημονικές γνώσεις, τη δραστηριότητα στην υπηρεσία καθώς και τα άλλα νόμιμα κριτήρια επιλογής, σύμφωνα με το άρθρο 36 παρ.2 του ν.2190/1994 (ΦΕΚ Α'/28). 'Ελαβε δε υπόψη μεταξύ άλλων τις υπάρχουσες εκθέσεις αξιολόγησης, το συνολικό χρόνο υπηρεσίας, το χρόνο που διετέλεσαν Προϊστάμενοι Διευθύνσεων, τις Διευθύνσεις στις οποίες κατά καιρούς τοποθετήθηκαν 

Σελίδα 2511 

ιδιαίτερα δε την αξιολόγησή τους ως προς την εκτέλεση καθηκόντων Προϊσταμένου Διευθύνσεως καθώς και όλα τα στοιχεία που συνδέονται με την εν γένει δραστηριότητά τους στην υπηρεσία, την επιμόρφωσή τους και την επιστημονική τους επίδοση σε αντικείμενα της υπηρεσίας τους. Κατά τη διάρκεια της εξέτασης των πιο πάνω στοιχείων επεσήμαναν κατά περίπτωση, για κάθε κρινόμενο, στοιχεία υπεροχής ή υστέρησης έναντι των άλλων κρινομένων.

3. Επειδή σήμερα υπάρχει έλλειψη έμπειρου στελεχειακού προσωπικού στο Ταχ. Ταμιευτήριο και οι υποχρεώσεις του για την εύρυθμη λειτουργία του δικτύου των 125 Καταστημάτων και 813 Ταχυδρομικών Γραφείων, που εκτελούν υπηρεσία Ταμιευτηρίου και εξυπηρετούν 4,5 εκατομ. καταθετών είναι συνεχείς, μεγάλες και επείγουσες, το ευδόκιμο της σταδιοδρομίας του προαναφερόμενου υπαλλήλου σε συνδυασμό με το εξαίρετο ήθος του και την άριστη κοινωνική του κατάσταση και την πολύπλευρη εμπειρία του πάνω στα θέματα αποταμίευσης τον καθιστούν αντικειμενικά απαραίτητο για την εύρυθμη λειτουργία του τομέα που προΐσταται και επειδή ακόμη το Ταχ. Ταμειυτήριο βρίσκεται σε βάση θεσμικής λειτουργίας και οργανωτικής ανασυγκρότησης και προσδιορισμού νέων δραστηριοτήτων, που θα του επιτρέψουν να επιζήσει μέσα στον ανταγωνισμό που επιβάλει το τραπεζικό σύστημα και η ένταξη της Χώρας στην Ενωμένη Ευρώπη, η συνεισφορά του προαναφερόμενου στη μεγάλη αυτή προσπάθεια λόγω και των επιστημονικών του γνώσεων, της πολύπλευρης και πολυετούς εμπερίας του σε θέματα αποταμίευσης είναι και σημαντική και πολύτιμη και επειδή επιπλέον μετέχει ενεργά στο πιο πάνω έργο ως μέλος μεικτής διυπουργικής επιτροπής αξιολόγησης προσφορών διεθνών εταιρειών, για τους λόγους αυτούς, με το αριθμ.πρωτ. 2171/4.12.96 έγγραφό μας προς το Υπουργικό Συμβούλιο ζητείται η παραμονή του στην Υπηρεσία, μετά τη συμπλήρωση πραγματικής τριακονταπενταετούς δημόσιας υπηρεσίας, για ένα έτος, δηλαδή μέχρι 31.12.1997.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

52. Στην με αριθμό 1165/4.12.96 ερώτηση δόθηκε με το υπ' αριθμ. 1386/19.12.96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ'αριθμ.1165/4.12.1996 των Βουλευτών κ.κ. Μ. Μπόσκου και Αχιλ. Κανταρτζή σχετικά με το κτιριακό πρόβλημα που αντιμετωπίζει το Νηπιαγωγείο Βεργίνας του Νομού Ημαθίας, σας πληροφορούμε ότι όπως μας πληροφόρησε η Νομαρχιακή Αυτοδιοίκηση Ημαθίας, κατά τη διάρκεια των εορτών Χριστουγέννων-Πρωτοχρονιάς θα μεταφερθεί το Γυμνάσιο Βεργίνας σε νέο κτρίο και έτσι θα απελευθερωθούν αίθουσες στο κτίριο όπου στεγάζονται τα συγχωνευμένα Δημοτικά Σχολεία Βεργίνας-Παλατιτσίων και το Νηπιαγωγείο. 'Οσον αφορά τις κατασκευές αιθουσών και επισκευές των χώρων του Νηπιαγωγείου, σας γνωρίζουμε ότι ύστερα από την αποκέντρωση του Προγράμματος Δημοσίων Επενδύσεων, το Νομαρχιακό Συμβούλιο κάθε Νομού αξιολογεί τις υπάρχουσες ανάγκες σχολικής στέγης και εντάσσει στα Νομαρχιακά Προγράμματα τις πιο επείγουσες χωρίς την παρέμβαση του Υπουργείου Παιδείας.

Το ΥΠ.Ε.Π.Θ. επιχορηγεί κατ' έτος τις Νομαρχιακές Αυτοδιοικήσεις από το Εθνικό Π.Δ.Ε. και το Τ.Α.Σ.Ε. για κατασκευές και επισκευές διδακτηρίων στο Νομό.

'Επειτα από τα παραπάνω το θέμα της κατασκευής αιθουσών και επισκευής του κτιρίου που στεγάζεται το Νηπιαγωγείο Βεργίνας ανάγεται στην αποκλειστική αρμοδιότητα της Νομαρχιακής Αυτοδιοίκησης Ημαθίας η οποία επιχορηγήθηκε από το ΥΠ.Ε.Π.Θ. από το Π.Δ.Ε. (ΣΑΕ 041/4) και το ΤΑΣΕ για το 1996 με τα εξής ποσά:

Για κατασκευές 215.000.000 δρχ.

Για επισκευές 100.000.000 δρχ.

ΤΑΣΕ

Για κατασκευές 55.000.000 δρχ.

Για επισκευές 10.000.000 δρχ.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

53. Στην με αριθμό 1213/6.12.96 ερώτηση δόθηκε με το υπ' αριθμ. 157/20.12.96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1213/6.12.96 παρακαλούμε να πληροφορήσετε τους κ.κ. Βουλευτές σύμφωνα με τα στοιχεία της ΕΥΔΑΠ τα εξής:

1. Οι διαγωνισμοί Ε-567 και Ε.568, που αφορούν προμήθεια και τοποθέτηση υδρομέτρων, βρίσκονται σε εξέλιξη και ως εκ τούτου εξ ουδενός στοιχείου προκύπτει ότι έχει αποκλεισθεί μέχρι στιγμής η "Πειραϊκή Ορειχαλκουργία".

2. Η ΕΥΔΑΠ φροντίζει πάντα να τηρεί τις σχετικές νόμιμες διαδικασίες και να συμμορφώνεται προς τις κάθε φορά υποδείξεις των συναρμοδίων Υπουργείων.

Στα πλαίσια αυτά και μετά την υπ'αρ. Π1/4536/19.9.1996 απόφαση του Υπουργείου Ανάπτυξης, η οποία και καθόρισε ότι οι Τεχνικές προδιαγραμές των διακηρύξεων της ΕΥΔΑΠ για την προμήθεια υδρομετρητών θα υπόκεινται στην προηγούμενη έγκριση της Τεχνικής Διεύθυνσης Κρατικών Προμηθειών Γενικής Γραμματείας Εμπορίου του Υπουργείου Ανάπτυξης, η ΕΥΔΑΠ ματαίωσε το διαγωνισμό προμήθειας υδρομετρητών (διακήρυξη Νο 7002) και θα επαναλάβει αυτόν με τεχνικές προδιαγραφές που θα έχουν εγκριθεί από την πιό πάνω αναφερόμενη Διεύθυνση του Υπουργείου Ανάπτυξης.

Ο Υπουργός

Κ.ΛΑΛΙΩΤΗΣ"

54. Στην με αριθμό 1225/6.12.96 ερώτηση δόθηκε με το υπ' αριθμ. 431/23.12.96 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της ερώτησης 1225/6.12.96 από τους Βουλευτές κ.κ. Παναγιώτους και Μπόσκου Μ., σας πληροφορούμε τα ακόλουθα:

1. Η συμβατική προθεσμία εκτέλεσης του έργου (αφαίρεση ιλύος- επιχωμάτωση λιμενολεκάνης δυτικά του προβλήτα λιμένα Θεσ/νίκης) τελειώνει στις 31.12.96. Το μέχρι σήμερα ποσοστό εκτέλεσης του ανέρχεται σε 75% περίπου.

2. Ο ΟΛΘ παρακολουθεί το θέμα στενά και έχει προβεί στις νόμιμες διαδικασίες γαι τη συνέχιση του έργου. 'Εχει ήδη αποστείλει ειδική πρόσκληση προς την ανάδοχο εταιρεία ΑΡΜΟΣ.Α.Ε. και προχωρά στον ακριβή προσδιορισμό των οικονομικών στοιχείων των εργασιών του έργου (επιμετρήσεις, πρωτόκολλα κ.λπ.) προκειμένου να το κλείσει οικονομικά.

3. Ως προς τις απαιτήσεις εργαζομένων στην υπόψη εταιρεία αυτές αφορούν την ίδια και όχι τον ΟΛΘ.

4. Η διαδικασία προώθησης εκτέλεσης του έργου και η νομοθεσία συμβάσεων Δημοσίων Εργων αήκει στην αρμοδιότητα του ΥΠΕΧΩΔΕ, που κοινοποιείται παρόν.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

55. Στην με αριθμό 1255/9.12.96 ερώτηση δόθηκε με το υπ' αριθμ. 150/20.12.96έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1255/9.12.96 που κατέθεσε στη Βουλή ο Βουλευτής κ. Γεωργ. Καλός παρακαλούμε να πληροφορήσετε τον Βουλευτή ότι η αρμόδια Υπηρεσία του ΥΠΕΧΩΔΕ έχοντας επισημάνει τα προβλήματα που παρουσιάζουν οι ασφαλτοτάπητες σε πολλούς κεντρικούς δρόμους της περιοχής Πειραιά, ζήτησε με σχετικό έγγραφό της, την δημοπράτηση δύο εργολαβιών για τη συντήρηση και αποκατάσταση των φθορών στους υπόψη δρόμους με αντιολισθηρούς ασφαλτοτάπητες.

Διατέθηκαν οι σχετικές πιστώσεις (2Χ450.000.000 δρχ.) και οι εργολαβίες αυτές θα δημοπρατηθούν τους αμέσως προσεχείς μήνες.

Σελίδα 2512 

 

Εδώ σημειώνουμε ότι η κακή κατάσταση του οδοστρώματος σε ορισμένους βασικούς δρόμους του Πειραιά οφείλεται και στις πολλές τομές που έχει διενεργήσει η ΔΕΠΑ, για την κατασκευή των δικτύων της, χωρίς σωστή αποκατάσταση σε αρκετές περιπτώσεις.

Για τον λόγο αυτό εστάλη έγγραφο στη ΔΕΠΑ το υπ' αρ. 8708/10.10.96 επισημαίνοντας τους δρόμους του Πειραιά που δεν έγινε έγκαιρη και έντεχνη αποκατάσταση των τομών με αποτέλεσμα να καταστραφεί το κατάστρωμα των οδών αυτών με τις απότομες βροχοπτώσεις του περασμένου Οκτωβρίου.

Πέραν αυτών των προβλημάτων που παρουσιάζουν οι κεντρικοί δρόμοι του Πειραιά και τα οποία θα αποκατασταθούν στο μεγαλύτερο μέρος τους, με τις εργολαβίες που προαναφέραμε πιστεύουμε ότι τα ατυχήματα του τελευταίου χρόνου, στον Πειραιά, δεν οφείλονται κατά κύριο λόγο στην κακή κατάσταση των δρόμων και στον ελλειπή φωτισμό και σήμανση, αλλά στην απροσεξία των οδηγών και στη μη τήρηση των κανόνων του Κ.Ο.Κ.

Αναφορικά με την πλημμελή σηματοδότηση και ηλεκτροφωτισμό ορισμένων δρόμων, που αναφέρει το έγγραφο, η αρμόδια υπηρεσία του Υπουργείου κατασκευάζει και συντηρεί το δίκτυο, σύμφωνα με μελέτες που εκπονεί η Δ/νση Μελετών - Έργων Οδοποιίας του Υπουργείου.

Ο Υπουργός

Κ.ΛΑΛΙΩΤΗΣ"

56. Στην με αριθμό 1258/912.96 ερώτηση δόθηκε με το υπ' αριθμ. έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 1258/9.12.96 που κατατέθηκε στη Βουλή από τον Βουλευτή κ. Αθανάσιο Βαρίνο σας γνωρίζουμε τα εξής:

To Νομαρχιακό Πρόγραμμα Δημ. Επενδύσεων καταρτίζεται από τη Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφερειακά Προγράμματα (ΠΕΠ, κ.λπ.) εγκρίνεται από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς την παρέμβαση του ΥΠΕΘΟ ή άλλου Υπουργείου.

Επίσης, τα Εθνικά Προγράμματα καταρτίζονται από τους καθ' ύλην αρμόδιους Κεντρικούς Φορείς, χωρίς την παρέμβαση του ΥΠΕΘΟ.

Η αξιολόγηση και ιεράρχηση των αναγκών καθώς και ο προγραμματισμός συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς στα πλαίσια των συνολικών πιστώσεων και οδηγιών, που έχουν καθοριστεί για το καθένα από το ΥΠΕΘΟ, χωρίς άλλη παρέμβαση του ΥΠΕΘΟ.

Επομένως, η ανάγκη εκτέλεσης των έργων Νομαρχιακού Επιπέδου που αναφέρονται στην ερώτηση θα πρέπει να αξιολογηθεί και ιεραρχηθεί από τις τοπικές υπηρεσίες της Νομαρχιακής Αυτοδιοίκησης και αρμόδιο να απαντήσει στην παραπάνω ερώτηση είναι το Υπουργείο Εσωτερικών, Δημ. Διοίκησης και

Αποκέντρωσης, εποπτεύουσα αρχή των Νομαρχιακών Αυτοδιοικήσεων προς το οποίο κοινοποιείται η παραπάνω ερώτηση. Για όσα έργα χαρακτηρισθούν ως έργα Εθνικού Προγράμματος αρμόδια να απαντήσουν είναι τα Υπουργεία ΠΕΧΩΔΕ, Αιγαίου, Γεωργίας προς τα οποία κοινοποιείται η παραπάνω ερώτηση.

O Yφυπουργός

Χ.ΠΑΧΤΑΣ"

57. Στην με αριθμό 1285/10.12.96 ερώτηση δόθηκε με το υπ' αριθμ. 1406/19.12.96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1285/10.12.96 που κατέθεσε ο Βουλευτής κ. Κων. Ευμοιρίδης σας γνωρίζουμε τα ακόλουθα:

Η επιλογή 500 σχολικών μονάδων και η δημιουργία ισάριθμων σχολικών βιβλιοθηκών σε όλη τη χώρα θα πραγματοποιηθεί σε δύο φάσεις. Στην πρώτη φάση, την πειραματική, η επιλογή των 50 σχολικών μονάδων θα βασισθεί σε σχετική μελέτη του ΥΠΕΠΘ και θα γίνει μέσα σε πέντε (5) επιλεγμένους από τη μελέτη νομούς.

Με την εμπειρία που θα αποκτηθεί από την πειραματική αυτή εφαρμογή, το ΥΠΕΠΘ θα προχωρήσει αμέσως στο επόμενο στάδιο, δηλ. στη δημιουργία 450 ακόμη σχολικών βιοβλιοθηκών. Με δεδομένο το ενδιαφέρον που εκδηλώνεται από το 1ο Λύκειο Δράμας, θα καταβληθεί κάθε δυνατή προσπάθεια ώστε να συμπεριληφθεί η εν λόγω σχολική μονάδα στη δεύτερη φάση υλοποίησης του έργου.

Ο Υφυπουργός

ΙΩΑΝ. ΑΝΘΟΠΟΥΛΟΣ"

58. Στην με αριθμό 1296/10.12.96, 1298/10.12.96 ερωτήσεις δόθηκε με το υπ' αριθμ. 157/20.12.96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στις ερωτήσεις 1296/10.12.96 και 1298/ 10.12.96 που κατέθεσε στη Βουλή ο Βουλευτής κ. Βαρσάμης Γιοβανούδας παρακαλούμε να πληροφορήσετε τον κ. Βουλευτή τα εξής:

1) Το τμήμα οδού Ν.Μουδανιά έως Ν.Μαρμαρά και Ν.Μουδανιά έως Πευκοχώρι χωρίστηκε σε τρία τμήματα.

2) Για τα τρία αυτά τμήματα ανατέθηκαν οι τεχνικές μελέτες σε αντίστοιχα τεχνικά γραφεία Μελετών, με βάση τις οποίες θα μπορούν στη συνέχεια να δημοπρατηθούν τα έργα.

3) Για τις μελέτες αυτές έχει εγκριθεί πίστωση 300.000.000 δρχ. σύμφωνα με την ΔΜΕΟ/α/1501/21.6.96 Απόφαση Υπουργού ΠΕ.ΧΩ.ΔΕ.

Ο Υπουργός

Κ.ΛΑΛΙΩΤΗΣ"

59. Στην με αριθμό 1300/10.12.96 ερώτηση δόθηκε με το υπ' αριθμ. 158/20.12.96 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 1300/10.12.96 που κατέθεσε στη Βουλή, ο Βουλευτής κ. Βαρσάμης Γιοβανούδας παρακαλούμε να πληροφορήσετε τον κ. Βουλευτή τα εξής:

1) Στο τμήμα οδού Βράσταμα-Πλανά της οδού Πολυγύρου Ιερισσού για το οποίο και η σχετική ερώτηση έχουν κατασκευασθεί παλαιότερα εργασίες βάση παλαιων μελετών.

2) Επειδή προέκυψε η ανάγκη αναμόρφωσης των μελετών που υπάρχουν σε ορισμένα σημεία καθώς και η ανάγκη εκπόνησης μελέτης Περιβαλλοντικών Επιπτώσεων εγκρίθηκε με την υπ' αρ. ΔΜΕΟ/α/2710/18.11.96. Απόφαση ποσό 50.000.000 δρχ. για την εκπόνηση τους.

Μετά την εκπόνηση των παραπάνω μελετών που απαιτούνται θα ζητηθεί η απαραίτητη πίστωση για την εκτέλεση του έργου βάση της δαπάνης που θα προκύψει από τον προϋπολογισμό της μελέτης.

Ο Υπουργός

Κ.ΛΑΛΙΩΤΗΣ"

60. Στην με αριθμό 1326/11.12.96 ερώτηση δόθηκε με το υπ' αριθμ. 1411/19.12.96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ'αριθμ.1326/11.12.96 σχετικά με την καθιέρωση τίτλου γλωσσομάθειας, που κατέθεσε ο Βουλευτής κ.Παν.Ψωμιάδης, σας γνωρίζουμε τα ακόλουθα:

Η καθιέρωση κρατικού τίτλου γλωσσομάθειας περιλαμβάνεται στα θέματα που συζητά το ΥΠ.Ε.Π.Θ. με τους συνδικαλιστικούς φορείς και συγκεκριμένα με τον Πανελλήνιο Σύνδεσμο Ιδιοκτητών Φροντιστηρίων Ξένων Γλωσσών (PALSO).

'Ηδη στο Υπουργείο Παιδείας έχει ξεκινήσει για το σκοπό αυτό ένας γόνιμος και εποικοδομητικός διάλογος με τους εν λόγω φορείς και με υπηρεσιακούς παράγοντες και στη συνέχεια θα αξιολογηθούν οι προτάσεις και θέσεις που έχουν υποβληθεί κατά καιρούς από ενδιαφερόμενους συλλόγους και

Σελίδα 2513 

φορείς.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

61. Στην με αριθμό 1330/11.12.96 ερώτηση δόθηκε με το υπ' αριθμ. 1412/19.12.96 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 1330/11.12.96 που κατέθεσε ο Βουλευτής κ. Αντ. Γ. Κοτσακάς, σας γνωρίζουμε τα ακόλουθα:

Οι δαπάνες μεταφοράς μαθητών εκκαθαρίζονται και πληρώνονται από τις οικείες Νομαρχιακές Αυτοδιοικήσεις στις οποίες χορηγούνται οι αναγκαίες πιστώσεις από το ΥΠΕΠΘ.

Κατά το έτος 1996 μεταφέρθηκαν και στην Περιφερειακή Διοίκηση και Νομαρχιακή Αυτοδιοίκηση Χίου οι ακόλουθες πιστώσεις για τις δαπάνες μεταφοράς μαθητών Π/θμιας και Δ/θμιας Εκπ/σης.

1) Με την αριθμ.ΙΒ/2837/19.3.96 απόφαση του Υπουργού Εθνικής Παιδείας και Θρησκευμάτων μεταφέρθηκαν στην Νομαρχιακή Αυτοδιοίκηση Χίου πιστώσεις ύψους 57.935.000 δρχ. για την πληρωμή των δαπανών μεταφοράς μαθητών για το Α' εξάμηνο.

2) Με την αριθμ. ΙΒ/7256/30.8.96 απόφαση του Υπουργού Εθνικής Παιδείας και Θρησκευμάτων μεταφέρθηκαν στην Νομαρχιακή Αυτοδιοίκηση Χίου πιστώσεις ύψους 12.000.000 δρχ., για τις δαπάνες μεταφοράς μαθητών παρελθουσών χρήσεων.

3) Με την αριθμ.ΙΒ/7257/30.8.96 απόφαση Υπουργού Εθνικής Παιδείας και Θρησκευμάτων μεταφέρθηκαν στη Νομαρχιακή Αυτοδιοίκηση Χίου πιστώσεις ύψους 18.500.000 δρχ. για τις δαπάνες μεταφοράς μαθητών διμήνου Σεπτεμβρίου- Οκτωβρίου 1996.

4) Με την αριθμ.ΙΒ/11270α/11.12.96 απόφαση Υπουργού Εθνικής Παιδείας και Θρησκευμάτων μεταφέρθηκαν στην Νομαρχιακή Αυτοδιοίκηση Χίου πιστώσεις ύψους 18.500.000 δρχ. για τις δαπάνες μεταφοράς μαθητών διμήνου Νοεμβρίου - Δεκεμβρίου 1996.

Επίσης θα σταλούν για το Α' εξάμηνο 1997 πιστώσεις ύψους 65.000.000 δρχ. οι οποίες είναι αυξημένες έναντι του Α' εξαμήνου 1996 κατά 11% περίπου.

'Οπως προκύπτει απο τις αριθμ.πρωτ.1946/21.8.96 και 4074/3.9.96 αναφορές των Δ/νσεων Π/θμιας και Δ/θμιας Εκπ/σης Χίου οι ανεξόφλητες δαπάνες μεταφοράς μαθητών στο Νομό Χίου μέχρι 30/8/96 ανέρχονταν στο ποσό των 8.000.000 δρχ. και ήδη έχουν μεταφερθεί για το σκοπό αυτό 12.000.000 δρχ. όπως προαναφέραμε.

Το αίτημα του Νομάρχη Χίου για τη χορήγηση 19.000.000 δρχ. επιπλέον των πιστώσεων των 37.000.000 δρχ. που χορηγήθηκαν στη Νομαρχία Χίου όπως προαναφέρουμε για τη μεταφορά των μαθητών κατά το τετράμηνο Σεπτεμβρίου- Δεκεμβρίου 1996 δεν μπορεί να ικανοποιηθεί άμεσα γιατί οι πιστώσεις που ήταν γραμμένες στον προϋπολογισμό του ΥΠΕΠΘ γι' αυτό το σκοπό έχουν μεταφερθεί εξ ολοκλήρου στις Περιφερειακές Διοικήσεις και Νομαρχιακές Αυτοδιοικήσεις όλων των Νομών του Κράτους.

Η ικανοποίηση πάντως του αιτήματος αυτού θα εξετασθεί μέσα στα πλαίσια των δυνατοτήτων των πιστώσεων του προϋπολογισμού οικον. έτους 1997.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

62. Στην με αριθμό 1338/11-12-96 ερώτηση δόθηκε με το υπ' αριθμ. 153/20-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 1338/11-12-96 που κατέθεσαν στη Βουλή οι Βουλευτές κ.κ. Στρ. Κόρακας και Νικ. Γκατζής, παρακαλούμε να πληροφορήσετε τους κ.κ. Βουλευτές τα εξής:

α) Η διάνοιξη της (δεξιάς εισόδου) του Περάματος έχει ήδη αντιμετωπιστεί από την Υπηρεσία με τη σύνταξη από τη ΔΜΕΟ της μελέτης της οδού, ως Δεύτερη είσοδος Περάματος.

Παράλληλα έχει εγκριθεί πίστωση 700.000.000 δρχ. για τη δημοπράτηση του οδικού τμήματος που εκβάλλει στη Λεωφ. Σχιστού και η σχετική δημοπρασία θα γίνει μετά την ολοκλήρωση και της μελέτης περιβαλλοντικών επιπτώσεων για τη διάνοιξη της οδού. Η ανωτέρω μελέτη είναι στο στάδιο της ολοκλήρωσης.

Υπολογίζεται ότι στις αρχές του 1997 θα είναι έτοιμη η δημοπράτηση του έργου.

β) Η λεωφόρος Σχιστού, λόγω της μεγάλης και πολύ βαρειάς κυκλοφορίας έχει υποστεί σοβαρές παραμορφώσεις με αποτελέσματα από τον Ιούνιο 1996 να δημοπρατηθεί έργο αξίας 1.200.000 δρχ. για τη ριζική ανακαίνιση της Λεωφόρου.

Εν τω μεταξύ, κατόπιν συνεννόησης με την αρμόδια Υπηρεσία του Υπουργείου μας, άρχισε η ΔΕΦΑ τη διάνοιξη του χάνδακα για την τοποθέτηση των σωληνώσεων για το φυσικό αέριο, με προοπτική την ολοκλήρωση των εργασιών πριν αρχίσουν οι εργασίες ανακαίνισης της Λεωφόρου από το ΥΠΕΧΩΔΕ, ο χρόνος υπολογίζεται στο πρώτο δίμηνο του 1997.

Ο Υπουργός

Κ.ΛΑΛΙΩΤΗΣ"

63. Στην με αριθμό 1344/11-12-96 ερώτηση δόθηκε με το υπ' αριθμ. 1413/19-12-96 έγγραφο από τον Υφυπουργό Εθνικής Παιδείας η ακόλουθη απάντηση:

"Απαντώντας στην ερώτηση με αριθμ. 1344/11-12-96 σχετικά με την καθιέρωση κρατικού τίτλου γλωσσομάθειας, που κατέθεσε ο Βουλευτής κ. Ν. Νικολόπουλος, σας γνωρίζουμε τα ακόλουθα:

Η καθιέρωση κρατικού τίτλου γλωσσομάθειας περιλαμβάνεται στα θέματα που συζητά το ΥΠ.Ε.Π.Θ. με τους συνδικαλιστικούς φορείς και συγκεκριμένα με τον Πανελλήνιο Σύνδεσμο Ιδιοκτητών Φροντιστηρίων Ξένων Γλωσσών (PALSO).

'Ηδη στο Υπουργείο Παιδείας έχει ξεκινήσει για το σκοπό αυτό ένας γόνιμος και εποικοδομητικός διάλογος με τους εν λόγω φορείς και με υπηρεσιακούς παράγοντες και στη συνέχεια θα αξιολογηθούν οι προτάσεις και θέσεις που έχουν υποβληθεί κατά καιρούς από ενδιαφερόμενους συλλόγους και φορείς.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

64. Στην με αριθμό 1352/12-12-96ερώτηση δόθηκε με το υπ' αριθμ. 162/20-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 1352/12-12-96 που κατέθεσαν στη Βουλή οι Βουλευτές κ.κ. Σταύρος Παναγιώτου και Μαρία Μπόσκου, παρακαλούμε να πληροφορήσετε τους κ.κ. Βουλευτές σύμφωνα με τα στοιχεία της Δ/νσης Συγκοινωνιακών 'Εργων τ.14ης ΠΥΔΕ τα εξής:

1) 'Αρχισε η διαδικασία, μέσω της Επιτροπής Κυκλοφορίας του Νομού, για τη μεταφορά της στάσης του λεωφορείου και την τοποθέτηση στηθαίων ασφαλείας που θα επιτρέπουν τη διέλευση των μαθητών μόνο από τη διάβαση πεζών, οπότε με τη λειτουργία φωτεινών σηματοδοτών η διέλευση των μαθητών θα γίνεται με ασφάλεια.

2) Δεν συνιστάται η κατασκευή υπόγειας ή υπέργειας διάβασης πεζών, αφού έχει αποδειχθεί στην πράξη, ότι δεν χρησιμοποιούνται παρά μόνο από ένα ελάχιστο ποσοστό των πεζών.

Ο Υπουργός

Κ. ΛΑΛΙΩΤΗΣ"

65. Στην με αριθμό 1353/12-12-96 ερώτηση δόθηκε με το υπ' αριθμ. 163/20-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 1353/12-12-96 που κατέθεσε στη Βουλή ο Βουλευτής κ. Θοδ. Κατσανέβας, παρακαλούμε να πληροφορήσετε τον κ. Βουλευτή σύμφωνα με τα στοιχεία 

Σελίδα 2514 

της ΑΤΤΙΚΟ ΜΕΤΡΟ τα εξής:

Στην πρόταση για τις πρώτης προτεραιότητας, επεκτάσεις του δικτύου ΜΕΤΡΟ στην Αθήνα που υποβλήθηκε τον Μάιο του 1994 στην Ευρωπαϊκή 'Ενωση, περιλήφθηκε και η επέκταση της γραμμής 2 από Σεπόλια, όπου είναι ο τερματικός του υπό κατασκευή τμήματος, μέχρι το Περιστέρι.

Η επέκταση αυτή που φθάνει μέχρι την οδό Θηβών περιλαμβάνει τρεις σταθμούς.

'Εναντι όμως του συνολικού προγράμματος με όλες τις επεκτάσεις που προτάθηκε, εγκρίθηκε μόνο το κατασκευαζόμενο σήμερα έργο των δύο γραμμών Σεπόλια - Δάφνη και Κεραμεικός Πεντάγωνο.

Με την ίδια απόφαση όμως η Κοινότητα ενέκρινε την εκπόνιση των μελετών των επεκτάσεων αυτών με την προϋπόθεση της τεκμηρίωσης της αναγκαιότητας και της σειράς προτεραιότητας κάθε επέκτασης.

Για το σκοπό αυτό η ΑΤΤΙΚΟ ΜΕΤΡΟ Α.Ε. έχει αρχίσει την εκπόνηση της Μελέτης Ανάπτυξης Μετρό (ΜΑΜ) από την οποία θα προκύψουν τα αναγκαία στοιχεία για την τεκμηρίωση όλων των προτάσεων, περιλαμβανομένης και της συγκεκριμένης επέκτασης.

Παράλληλα βέβαια γίνεται η σχετική διερεύνηση για την εξεύρεση των αναγκαίων πόρων για τα ανωτέρω έργα, οι οποίοι όταν θα εξασφαλιστούν θα επιτρέψουν την ολοκλήρωση των μελετών, τη δημοπράτηση και την κατασκευή τους στη συνέχεια.

Ο Πρωθυπουργός όπως αναφέρεται στην ερώτηση έχει ήδη εξαγγείλει την επέκταση του ΜΕΤΡΟ στους Δήμους της Δυτικής Αθήνας. Στα πλαίσια αυτά η ΑΤΤΙΚΟ ΜΕΤΡΟ είχε ήδη αρχίσει τις μελέτες για τη συμπλήρωση της γραμμής 3 (ΠΕΝΤΑΓΩΝΟ-ΚΕΡΑΜΕΙΚΟΣ) πέραν του σταθμού ΚΕΡΑΜΕΙΚΟΣ προς ΑΓ. ΣΑΒΒΑ και ΑΙΓΑΛΕΩ. Η επέκταση αυτή έχει θεωρηθεί ως πρώτης προτεραιότητας, επειδή προβλέπεται στην περιοχή του Αγ. Σάββα (Ελαιώνας) η κατασκευή του Αμαξοστασίου αφού θα εξυπηρετεί τη γραμμή 3, το οποίο δεν περιλαμβάνεται στο υπό κατασκευή έργο.

Επιπλέον σχετικά με την επέκταση της γραμμής 2 από Σεπόλια προς Περιστέρι και ειδικότερα μέχρι τον πρώτο σταθμό στην περιοχή του Αγ. Αντωνίου, έχουν γίνει έρευνες για την επιλογή της προσφορότερης λύσης χάραξης.

Με βάση τις έρευνες αυτές έχει προσδιοριστεί το σημείο διέλευσης της σήραγγας κάτω από τη νέα κοίτη του Κηφισού που διαμορφώνεται με τα έργα του ΥΠΕΧΩΔΕ. Στα πλαίσια αυτά μελετήθηκε το τμήμα αυτό της σήραγγας και η κατασκευή του θα γίνει ταυτόχρονα με τα έργα του Κηφισού.

Στη συνέχεια θα μελετηθεί η οριστικοποίηση της χάραξης και η χωροθέτηση του σταθμού ώστε να εξευρεθούν οι αναγκαίοι πόροι να δημοπρατηθεί το έργο και να κατασκευαστεί σε σύντομο χρόνο.

Υπενθυμίζεται ότι η σήραγγα από τον τωρινό τερματικό σταθμό "Σεπόλια" μέχρι της παρυφές σχεδόν του Κηφισού έχει ήδη κατασκευαστεί.

Ο Υπουργός

Κ. ΛΑΛΙΩΤΗΣ"

66. Στην με αριθμό 1362/12-12-96 ερώτηση δόθηκε με το υπ' αριθμ. 164/20-12-96 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 1362/12-12-96 που κατέθεσε στη Βουλή ο Βουλευτής κ. Σπ. Δανέλλης παρακαλούμε να πληροφορήσετε τον κ. Βουλευτή σύμφωνα με τα στοιχεία της Αερολιμήν Αθηνών τα εξής:

- Ο Νέος Αερολιμένας Αθηνών στα Σπάτα είναι ένα σύγχρονο μεγάλο έργο, ένα έργο πνοής για την Ελλάδα, για την Αττική και για την Αθήνα.

Οι θετικές και οι όποιες αρνητικές επιπτώσεις από τη λειτουργία αυτού του μεγάλου έργου στα Σπάτα και στην ευρύτερη περιοχή, θα πρέπει να συσχετισθούν με όρους και προϋποθέσεις ενός συγκεκριμένου Χωροταξικού, Πολεοδομικού και Περιβαλλοντικού Σχεδιασμού και ακριβώς αυτό έχει γίνει.

Επίσης, θα πρέπει από τώρα να εφαρμοστούν όλες οι προβλέψεις της κυρωμένης σύμβασης από την Ελληνική Βουλή.

Η Εταιρεία του Αερολιμένα Αθηνών που έχει την ευθύνη διαχείρισης του νέου αεροδρομίου και κατά την κατασκευή και κατά τη διάρκεια της λειτουργίας του έχει δημιουργήσει έναν Οργανισμό Περιβάλλοντος που θα έχει διαχρονική λειτουργία και θα έχει την ευθύνη, την τήρηση όλων των όρων και των προϋποθέσεων που έχει περιγραφεί στη σύμβαση.

- Η Εταιρεία του Αεροδρομίου έχει αναθέσει στο Εθνικό Μετσόβιο Πολυτεχνείο να κάνει μιά έρευνα για τους ρύπους που πρόκειται να καταμετρηθούν -είναι τα οξείδια του θείου, είναι τα οξείδια του αζώτου, είναι τα οξείδια του άνθρακος- όπως και για τους υδρογονάνθρακες και αυτά θα συσχετισθούν και με τις μετεωρολογικές συνθήκες της περιοχής.

Μετά το τέλος αυτής της Μελέτης που κάνει το Εθνικό Μετσόβιο Πολυτεχνείο, θα υποδειχθεί σε ποιό σημείο ακριβώς θα μπουν οι μετρητές της ρύπανσης στην ευρύτερη περιοχή στο Μαρκόπουλο, στα Σπάτα, στο Κορωπί, στην Παλλήνη και στα Γλυκά Νερά.

Κατά συνέπεια, θα ξέρουμε πού και πώς θα μπει σε ενεργοποίηση όλος αυτός ο εξοπλισμός και με ποιές προδιαγραφές θα αγοραστεί, για να είναι σύγχρονες οι προδιαγραφές και να ενσωματώνονται στο σύστημα μέτρησης που έχουμε και για το υπόλοιπο της Αττικής.

'Αρα, υπάρχει μια συγκεκριμένη δέσμευση και μια συγκεκριμένη διαδικασία για την απόλυτη κάλυψη αυτής της δέσμευσης, που προβλέπει η σύμβαση.

- Στα πλαίσια του ειδικού χωροταξικού, πολεοδομικού και περιβαλλοντικού σχεδιασμού στα Μεσόγεια που εκπονεί ο κ. Λουκάκης, για λογαριασμό του Οργανισμού του Ρυθμιστικού της Αθήνας και του ΥΠΕΧΩΔΕ, θα καθορισθούν και θα οριοθετηθούν οι χρήσεις. Κατά συνέπεια, θα οριοθετηθούν και οι χώροι όπου θα πρέπει να γίνει πυκνή φύτευση αστικού πρασίνου, πάντα σε συνεργασία των Δήμων με την Εταιρεία του Αεροδρομίου.

Ο Διεθνής Αερολιμένας Αθηνών Α.Ε., σε συμμόρφωση του όρου 32 του άρθρου 8 του Κυρωτικού Νόμου 2338/1995 (προμήθεια δέκα σαρώθρων σε καθέναν από τους Δήμους και Κοινότητες Μαρκόπουλου, Σπάτων Κορωπίου, Παλλήνης και Γλυκών Νερών) από την πρώτη στιγμή της λειτουργίας του έκανε όλες τις απαραίτητες ενέργειες, επαφές και έρευνα αγοράς για την όσο το δυνατόν ταχύτερη προμήθεια αυτών των σαρώθρων.

'Ομως οι Δήμαρχοι και Κοινοτάρχες και τα Δημοτικά και Κοινοτικά Συμβούλια αποφάσισαν ομόφωνα να ζητήσουν την αλλαγή των δύο σαρώθρων σε κάθε Δήμο και Κοινότητα με άλλα μηχανήματα, τα οποία τους είναι απαραίτητα για να αντιμετωπίσουν αποτελεσματικότερα τα προβλήματά τους.

'Ετσι ο Διεθνής Αερολιμένας Αθηνών Α.Ε., μετά τη συνάντηση που πραγματοποιήθηκε στις 15.11.1996 στο Δημαρχείο Μαρκόπουλου με τους Δημάρχους και εκπροσώπους του Διεθνούς Αερολιμένα Αθηνών Α.Ε. και τη σχετική επιστολή των πέντε ενδιαφερομένων Δήμων και Κοινοτήτων, διεβίβασε την επιστολή τους, υποστηρίζοντας την άνω απόφασή τους, στον κ. Υπουργό Εθνικής Οικονομίας (επιστολή Διεθνούς Αερολιμένα Αθηνών της 21-11-96) ώστε να προβεί στις απαραίτητες ενέργειες, αφού η προτεινόμενη αλλαγή συνιστά τροποποίηση του όρου 32 του άρθρου 8 του Κυρωτικού Νόμου.

- Κατά τη συνάντηση που έλαβε χώρα στις 20.11.96 στο Δημαρχείο Σπάτων ο κ. Page -Γενικός Διευθυντής της HOCHTIEF για το έργο του αεροδρομίου στα Σπάτα- ανέφερε ότι απασχολούνται στο έργο 600 'Ελληνες εκ των οποίων στο δυναμικό της HOCHTIEF ανήκουν οι 220 και στους υπεργολάβους της οι 380. Στη συνέχεια εξήγησε ότι από τους 220 'Ελληνες υπαλλήλους της που απασχολούνται στο έργο οι 120 ανήκουν στο Διοικητικό προσωπικό και οι 100 στο εργατοτεχνικό προσωπικό.

Το 56% από το εργατοτεχνικό προσωπικό και το 20% από το διοικητικό προσωπικό προέρχεται από την περιοχή των 

Σελίδα 2515 

Μεσογείων και αυτό λόγω της δυσκολίας που αντιμετωπίζουμε στην εξεύρεση επιτόπου του απόλυτα εξειδικευμένου προσωπικού που απαιτείται. 'Οσον αφορά τα 380 άτομα που απασχολούν οι 'Ελληνες υπεργολάβοι της η HOCHTIEF δεν είναι σε θέση να επιβάλλει τον τόπο μόνιμης κατοικίας των υπαλλήλων τους. Αυτό για το οποιος δεσμεύθηκε η HOCHTIEF είναι να διοργανώσει μια συνάντηση και η οποία πραγματοποιήθηκε στις 16 Δεκεμβρίου 1996, με όλους τους Δημάρχους της περιοχής παρουσία και εκπροσώπων των κυρίων υπεργολάβων της ώστε να υπάρξει απ'ευθείας επαφή Δημάρχων - Υπεργολάβων για να γίνει σύσταση στους τελευταίους από τη HOCHTIEF προκειμένου να προσλαμβάνουν προσωπικό και να συνάπτουν συνεργασία με μικρούς υπεργολάβους της ευρύτερης περιοχής των Μεσογείων.

Επειδή δε από ορισμένους Δημάρχους αμφισβητήθηκαν τα ποσοστά προσωπικού από τα Μεσόγεια που απασχολεί η HOCHTIEF, ο κ. Page υποσχέθηκε ότι στις 20-12-96 θα υποβάλει στον κάθε Δήμαρχο ξεχωριστά, κατάλογο με το προσωπικό που ανήκει στην περιοχή του. Επίσης ο κ. Page δεσμεύθηκε ότι από την 1η Ιανουαρίου 1997, το Γραφείο Προσωπικού της HOCHTIEF σε συνεργασία με τους Δήμους των Μεσογείων θα επαληθεύουν τον τόπο κατοικίας αυτών που πρόκειται να προσλάβει η HOCHTIEF.

- 'Οσον αφορά τους δύο ξένους υπεργολάβους όπως χαρακτηριστικά αναφέρεται στο ψήφισμα, πρόκειται για την ΑΒΒ και την KRANTZ-TKT, τα δύο έτερα μέλη της Κοινοπραξίας ΑΘΗΝΑ AIRPORT CONTRACTORS που μαζί με την HOCHTIEF υπέγραψαν τη σύμβαση κατασκευής του νέου αεροδρομίου "Ελευθέριος Βενιζέλος".

Η κατηγορία περί απασχόλησης λαθρομεταναστών είναι απολύτως άτοπη, αφού η HOCHTIEF επιτρέπει την είσοδο στο εργοτάξιο μόνο στους έχοντες άδεια εργασίας, ενώ όσον αφορά τους υπεργολάβους της, ο έλεγχος γίνεται μέσω των καταστάσεων αναλυτικών προσωπικών στοιχείων ενός εκάστους εργαζομένου που υποβάλλονται στο Γραφείο Προσωπικού της HOCHTIEF από τους ίδιους τους 'Ελληνες Υπεργολάβους.

Ο Υπουργός

Κ. ΛΑΛΙΩΤΗΣ"

67. Στην με αριθμό 1385/12-12-96 ερώτηση δόθηκε με το υπ' αριθμ. 441/19-12-96 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της ερώτησης 1385/12-12-96 του Βουλευτή κ. Αναστ. Καραμάριου, που αφορά τη δρομολόγηση ακτοπλοϊκού πλοίου στη γραμμή ΡΑΦΗΝΑΣ - ΚΥΚΛΑΔΩΝ - ΔΩΔ/ΣΟΥ, σας γνωρίζουμε τα εξής:

1. Στο ΥΕΝ έχει υποβληθεί αίτηση για χορήγηση αδείας σκοπιμότητας προς δρομολόγηση Ε/Γ-Ο/Γ πλοίου στη γραμμή ΡΑΦΗΝΑΣ - ΣΥΡΟΥ - ΠΑΡΟΥ-ΝΑΞΟΥ-ΚΩ-ΡΟΔΟΥ.

2. Για το εν λόγω αίτημα έχουν συγκεντρωθεί τα απαραίτητα στοιχεία και πρόκειται να συζητηθεί ενώπιον της αρμόδιας Γνωμοδοτικής Επιτροπής (Γ.Ε.Α.Σ.), όπως σχετικά προβλέπεται στην ισχύουσα νομοθεσία.

3. Η ικανοποίησή του ή μη συναρτάται με την ύπαρξη συγκοινωνιακών αναγκών, που αποτελούν και το νόμιμο κριτήριο σε κάθε συναφή περίπτωση.

Ο Υπουργός

ΣΤΑΥΡΟΣ ΑΡ. ΣΟΥΜΑΚΗΣ"

 

Σελίδα 2516 

 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, εισερχόμαστε

ΣΤΗΝ ΕΙΔΙΚΗ ΗΜΕΡΗΣΙΑ ΔΙΑΤΑΞΗ

ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ

"Συζήτηση και λήψη απόφασης σύμφωνα με το άρθρο 68 του Συντάγματος και 144 του Κανονισμού της Βουλής, επί της προτάσεως εβδομήντα επτά (77) Βουλευτών της Νέας Δημοκρατίας, για σύσταση Εξεταστικής Επιτροπής με αντικείμενο τη διερεύνηση σε βάθος της κατάστασης καθώς και των προβλημάτων που δημιούργησαν την κρίση στο Χρηματιστήριο Αξιών".

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, μπορώ να έχω το λόγο;

ΠΡΟΕΔΡΟΣ (Απόστολος Κακλαμάνης): Ο Αρχηγός της Αξιωματικής Αντιπολιτεύσεως θέλει να κάνει κάποια παρέμβαση εδώ.

Ορίστε, κύριε Πρόεδρε, έχετε το λόγο. 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, στις αρχές Νοεμβρίου εξεδηλώθη στο Χρηματιστήριο Αξιών μία μεγάλη κρίση, η οποία τελικά υποχρέωσε τη διοίκηση του Χρηματιστηρίου να κλείσει το Χρηματιστήριο για μία ολόκληρη εβδομάδα, γεγονός πρωτοφανές για τα χρονικά των Χρηματιστηρίων.

Κατά τη διάρκεια της κρίσεως εζήτησα να δω τον Πρόεδρο του Χρηματιστηρίου και ταυτόχρονα το προεδρείο των χρηματιστηριακών εταιρειών, το προεδρείο των μικρομετόχων και το προεδρείο των ανωνύμων εταιρειών. Μου εξέθεσαν τις απόψεις τους για τα θέματα της κρίσεως στο Xρηματιστήριο και τους είπα, πώς βλέπουν ότι είναι δυνατόν η Βουλή να βοηθήσει πάνω σε αυτήν τη διαδικασία.

Αυτό το οποίο ζήτησαν όλοι οι φορείς, πλην του Προέδρου του Χρηματιστηρίου, ήταν, ότι πρέπει να υπάρξει πριν απ'όλα διαφάνεια μέσα στο Χρηματιστήριο για να μπορέσει να ασκήσει το Χρηματιστήριο, η κεφαλαιοαγορά, τον πρωταγωνιστικό ρόλο που πρέπει να ασκεί κάθε χρηματιστήριο για την οικονομική ανάπτυξη. Το θέμα μας συνεπώς ήταν η διαφάνεια.

Κατόπιν τούτου τους είπα, ότι σκεφτόμαστε να ζητήσουμε τη σύσταση Εξεταστικής των πραγμάτων Επιτροπής που θα διερευνήσει την κατάσταση που επικρατεί στο Χρηματιστήριο έτσι ώστε και η Βουλή να είναι ενήμερη και να προτείνει τα κατάλληλα θεσμικά, νομοθετικά μέτρα για τον εκσυγχρονισμό του Χρηματιστηρίου και τη διαφάνειά του. Και τους ερώτησα συγκεκριμένα εάν θα είχαν καμία αντίρρηση προς αυτήν την κατεύθυνση και εάν αυτό θα έβλαπτε τη λειτουργία του Χρηματιστηρίου. Η απάντησή τους ήταν ομόφωνη, "όχι".

Κατόπιν τούτου καταθέσαμε την πρότασή μας στις 14 Νοεμβρίου για τη σύσταση Εξεταστικής των πραγμάτων Επιτροπής. Στη συνέχεια η Κυβέρνηση προχώρησε στον ορισμό τριών ελεγκτικών εταιρειών για να προχωρήσουν τον έλεγχο στο Χρηματιστήριο και στη συνέχεια ασχολήθηκε και η Επιτροπή Θεσμών της Βουλής για το θέμα αυτό.

Στα τέλη Δεκεμβρίου, πριν κλείσει η Βουλή και πριν μπούμε στη συζήτηση του Προϋπολογισμού, μου θέσατε το ερώτημα αν ήμασταν έτοιμοι για την συζήτηση στη Βουλή της πρότασης μας για Σύσταση Εξεταστικής Επιτροπής για το Χρηματιστήριο και σας είπα, ότι εφ'όσον υπάρχει μία έρευνα που γίνεται στο Χρηματιστήριο, να περιμένουμε η συζήτηση να γίνει ακριβώς μετά την επαναλειτουργία της Βουλής, μετά από τις εορτές, έτσι ώστε να έχουμε και το πόρισμα της Επιτροπής και να είναι σε θέση η Βουλή να ενημερωθεί για όλα τα θέματα.

Στο τέλος της προηγούμενης εβδομάδας μου είπατε να ορίσουμε την προηγούμενη Παρασκευή συνεδρίαση για την Εξεταστική των πραγμάτων Επιτροπή. Σας είπα ότι δεν έχω πάρει το πόρισμα και μου είπατε ότι το πόρισμα θα το παίρναμε την προηγούμενη Τετάρτη. Η απάντηση που σας έδωσα ήταν, ότι Τετάρτη έως Παρασκευή θα είναι πολύ δύσκολο να διαβάσουμε πεντακόσιες με επτακόσιες σελίδες -πόσες είναι το πόρισμα αυτό- και συνεπώς καλό θα ήταν να γίνει η συνεδρίαση τη Δευτέρα, όπως και πραγματικά σήμερα γίνεται.

Περιμέναμε την Τετάρτη να πάρουμε το πόρισμα. Περιμέναμε την Πέμπτη να πάρουμε το πόρισμα.

Σάς πήρα στο τηλέφωνο και σας είπα ότι έχω πληροφορίες ότι αρνείται το Υπουργείο Εθνικής Οικονομίας να συμμορφωθεί με αυτό το οποίο είπαμε και το οποίο σας είχε πει και ο κύριος Υπουργός ότι θα μας δώσει το πόρισμα.

Συνομίλησα και με τον κύριο Υπουργό και μου είπε ότι είναι αδύνατο να δοθεί το πόρισμα, γιατί αυτό θα παρεμποδίσει την ανάκριση και γιατί αυτό ενδεχομένως μπορεί να δημιουργήσει προβλήματα στους συναλλασσομένους με το Χρηματιστήριο.

Κατ' αρχήν, γνωρίζετε πολύ καλά, ότι η θέση του κυρίου Υπουργού ήταν ότι θα μας δοθεί το πόρισμα. 'Ετσι σας είπε και έτσι μου είπατε και σεις. Δεν μπορώ να καταλάβω γιατί, την τελευταία στιγμή, άλλαξε αυτή η τοποθέτηση.

Θα ήθελα, όμως, να επισημάνω, ότι μου εστάλη ένας πολύ περιορισμένος αριθμός εγγράφων, από τα οποία ουσιαστικά δεν μπορείς να βγάλεις πολλά συμπεράσματα, από τα οποία, όμως, φαίνεται ένα πράγμα σαφέστατα, που λένε οι εταιρείες που έκαναν τον έλεγχο: "Προκειμένου να μην υπάρξουν διαρροές όσον αφορά τα πρόσωπα, όπως έχουμε συμφωνήσει, με το σκοπό να διαφυλάξουμε, στο μέτρο του δυνατού, το απόρρητο των συναλλαγών, οι επωνυμίες και τα ονόματα των εμπλεκομένων μερών έχουν κωδικοποιηθεί. Οι κλειδάριθμοι, που έχουν χρησιμοποιηθεί, σας παραδόθηκαν ιδιοχείρως σε σφραγισμένο φάκελο."

Συνεπώς, τα στοιχεία είναι κωδικοποιημένα. 'Εχουν κλειδάριθμο. Είναι κλεισμένα σ' ένα φάκελο. Και το επιχείρημα του κυρίου Υπουργού, ότι ενδεχομένως θα δοθούν ονόματα στη δημοσιότητα, δεν ισχύει.

Πέραν όμως τούτου, σήμερα το πρωί, στην εφημερίδα "ΕΞΟΥΣΙΑ", στη σελίδα 4/32, υπάρχει το πλήρες κείμενο, όχι των ελεγκτικών εταιρειών, που έκαναν τον έλεγχο, της εποπτείας του Χρηματιστηρίου. Και εδώ, αποκαλύπτονται όλα τα ονόματα, αποκαλύπτονται όσοι είναι αναμεμειγμένοι σ' αυτό το σκάνδαλο. Και αυτό βέβαια, είναι δουλειά μιας εφημερίδας. Πώς είναι δυνατό μια εφημερίδα να έχει όλα τα στοιχεία, να αποκαλύπτει όλα τα στοιχεία και εμείς εδώ, στην Αίθουσα της Βουλής, να λέγεται ότι δεν μπορούμε να έχουμε τα στοιχεία αυτά: Αυτό είναι αδιανόητο!

ΓΕΩΡΓΙΟΣ ΣΟΥΡΛΑΣ: Αυτή είναι η εξουσία!

ΠΡΟΕΔΡΟΣ (Απόστολος Κακλαμάνης): Θα παρακαλέσω πάρα πολύ να μη διακόπτετε. Κάντε μου τη χάρη.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Η εφημερίδα, βέβαια,έκανε το καθήκον της. Είχε πληροφορίες και τα δημοσίευσε. Διαρρέουν, όμως, προς μία εφημερίδα όλα τα στοιχεία. Και αυτό το οποίο ήταν επτασφράγιστο μυστικό, δεν μπορεί να το έχει η Βουλή των Ελλήνων.

Πέραν τούτου, από τα στοιχεία που αναφέρει και η εφημερίδα "ΕΞΟΥΣΙΑ", αλλά και από τα πολύ λίγα στοιχεία, τα οποία υπάρχουν στα έγγραφα τα οποία μάς έστειλε ο κύριος Υπουργός, μεταξύ των χρηματιστηριακών εταιρειών, που είναι...

ΠΡΟΕΔΡΟΣ (Απόστολος Κακλαμάνης): Σας ζητώ συγγνώμη, αλλά νομίζω ότι είμεθα εκτός Κανονισμού.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Τελειώνω αμέσως, κύριε Πρόεδρε.

Μεταξύ, λοιπόν, των εταιρειών που έχουν εμπλακεί, εμφανίζεται ότι είναι η ΙΟΝΙΚΗ, χρηματιστηριακή της "ΙΟΝΙΚΗΣ", η χρηματιστηριακή της "ΕΘΝΙΚΗΣ" και η χρηματιστηριακή της "ΕΜΠΟΡΙΚΗΣ". Και αναφέρονται ρητά και σ' αυτά τα έγγραφα, τα λίγα, που έχουμε στα χέρια μας, αλλά και στα στοιχεία που αναφέρει η εφημερίδα.

Γι' αυτόν το λόγο, θα κάνω την εξής πρόταση: Να δώσει ο κύριος Υπουργός την έκθεση ολόκληρη, ώστε να μπορέσει όλη η Βουλή και εμείς και όλοι οι Βουλευτές της Αντιπολιτεύσεως, να κρίνουμε την έκταση του προβλήματος -επαναλαμβάνω, ότι είναι κλειδαριθμημένα τα ονόματα- και να γίνει η συζήτηση την προσεχή Δευτέρα. Αυτή είναι μια υποχρέωση, την οποία πρέπει να έχει η Κυβέρνηση προς τη Βουλή. Η διαδικασία, που ακολουθήθηκε, ήταν απαράδεκτη.

Εκτός αν είναι έτοιμη η Κυβέρνηση να πει ότι αποδέχεται 

Σελίδα 2517 

την Εξεταστική των Πραγμάτων Επιτροπή, οπότε δεν υπάρχει κανένας λόγος αναβολής.

Αλλά εμείς ζητούμε τουλάχιστον μία εβδομάδα, εφόσον βέβαια ο κύριος Υπουργός μας δώσει τις εκθέσεις οι οποίες αναφέρονται και στις εφημερίδες. Ευχαριστώ πολύ. 

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, κυρίες και κύριοι συνάδελφοι, είμαι υποχρεωμένος για άλλη μια φορά να αναφερθώ στον Κανονισμό. Δεν υπάρχει άλλος τρόπος για να προασπίσω και τη θέση του Προεδρείου, αλλά και την ομαλή λειτουργία αυτού του Σώματος.

'Εδωσα το λόγο στον κύριο Αρχηγό της Αξιωματικής Αντιπολιτεύσεως και ανέμενα επί αρκετό χρόνο για να πει τελικώς, ότι επρότεινε την αναβολή αυτής της συζητήσεως για την προσεχή Δευτέρα. 

Θα ήθελα να έχω την κατανόησή σας. Θα διαβάσω τη σχετική διάταξη του Κανονισμού και εν συνεχεία, θα σας ενημερώσω επ' αυτών που είπε ο Πρόεδρος της Νέας Δημοκρατίας.

Ο Κανονισμός λέει στο άρθρο 67 με τίτλο "παρεμπίπτοντα ζητήματα": "Παρεμπίπτον είναι κάθε ζήτημα που εμφανίζεται κατά την πορεία της κοινοβουλευτικής διαδικασίας και σύμφωνα με τις διατάξεις του Κανονισμού, εμποδίζει ή επηρεάζει τη συζήτηση ή τη λήψη απόφασης για το κύριο ζήτημα". Και ειδικότερα ο Κανονισμός λέει ποια είναι τα παρεμπίπτοντα ζητήματα. 'Ενα εξ αυτών είναι και η πρόταση για την αναβολή της συζήτησης οποιουδήποτε θέματος. Περί αυτού, λοιπόν, πρόκειται.

Ο Κανονισμός εν συνεχεία, λέει, ότι ο επικαλούμενος, σύμφωνα με τις προηγούμενες παραγράφους, παρεμπίπτον ζήτημα, οφείλει να το προσδιορίσει σε δύο λεπτά της ώρας και να το στηρίξει σε συγκεκριμένη διάταξη του Κανονισμού. Διαφορετικά ο Πρόεδρος απορρίπτει την επίκληση. Σε αντίθετη περίπτωση του δίνει το λόγο για να αναπτύξει το παρεμπίπτον ζήτημα μέσα σε πέντε λεπτά της ώρας. Εν τέλει, για τα παρεμπίπτοντα λέγει ο Κανονισμός ότι αποφαίνεται ο Πρόεδρος και αν διατυπωθούν αντιρρήσεις, αποφασίζει η Βουλή με ανάταση ή έγερση και χωρίς άλλη συζήτηση.

Γνώριζα, ότι ο Πρόεδρος της Νέας Δημοκρατίας ήθελε να θέσει το θέμα αυτό, γι' αυτό και δεν συνέχισα την ανάγνωση της ημερήσιας διατάξεως και της προτάσεώς μου επ' αυτής. Κατέληξε στο να διατυπώσει την πρόταση να αναβληθεί αυτή η συζήτηση για την προσεχή Δευτέρα.

Πρέπει να πω, σε ό,τι με αφορά, ότι δεν μπορώ να είμαι διάδικος σε καμία συζήτηση που γίνεται είτε εντός, είτε εκτός αυτής της Αιθούσης. Και η παράκλησή μου είναι, όταν διαμεσολαβώ μεταξύ της Κυβερνήσεως και των Κομμάτων, να αφήνομαι εκτός της οποιασδήποτε μεταξύ τους διελκυστίνδας.

'Ετσι αναγκάζομαι, κύριε Πρόεδρε, να σας πω το εξής: 'Οταν σας πήρα για πρώτη φορά για τη συζήτηση αυτή, μου είπατε να μείνει για μετά τις γιορτές. Δεν μου είπατε ότι αναμένετε κάποιο πόρισμα. Μετά τις γιορτές, όταν σας πήρα μετά από δέκα μέρες, την πιο πάνω Παρασκευή, μου είπατε τότε, ότι "υπάρχει κάποιο πόρισμα των εταιρειών που ανέλαβαν να κάνουν τον έλεγχο στο Χρηματιστήριο, το οποίο θα ήθελα να δω". Και μου ζητήσατε -και αυτό έκανα- να διαβιβάσω αυτό το αίτημά σας στην Κυβέρνηση. Αυτό πράγματι και έκανα.

Ο Υπουργός πράγματι μου είπε ότι μόλις κατατεθεί αυτό το πόρισμα, θα το θέσει υπόψη σας. Αυτό θα μπορούσε να γίνει και κατ' ευθείαν μεταξύ σας και χωρίς τη δική μου διαμεσολάβηση, διότι η Βουλή διαμεσολαβεί όταν ζητούνται να κατατεθούν εδώ διάφορα έγγραφα. Εν πάση περιπτώσει, επικοινωνήσατε. Από κει και πέρα, τι έγινε, δεν αφορά τον Πρόεδρο της Βουλής και τη διαδικασία. Αυτό που μπορώ να πω όμως, αφού αναφερθήκατε στη δική μου ανάμειξη, στο θέμα αυτό, είναι ότι ο κ. Παπαντωνίου είχε πει ότι την Τετάρτη -όπως είπατε και σεις- θα δοθεί αυτό το έγγραφο.

Την Τετάρτη, προφανώς, νομίζοντας ότι αυτό κατατίθεται στη Βουλή, είχατε στείλει κάποιο συνεργάτη σας. Και σας είπα ότι αυτό δεν αφορά τη Βουλή, αφορά εσάς προσωπικώς και τον Υπουργό για όποια συνεννόηση κάνατε και όποια συνέχεια θα έχει το θέμα.

Εν συνεχεία μου είπατε και συμφώνησα ότι την Τετάρτη να παίρνατε αυτό το έγγραφο το οποίο εσείς θεωρούσατε χρήσιμο για την υποστήριξη των απόψεών σας, δεν θα μπορούσε να γίνει συζήτηση την Παρασκευή. Μάλιστα μου προσθέσατε πολύ σωστά, ότι την Παρασκευή ήταν και η συνεδρίαση του Συμβουλίου Αγροτικής Πολιτικής και οι Αρχηγοί των Κομμάτων και ένα μεγάλο μέρος των Βουλευτών θα ήταν σ' εκείνο το συμβούλιο.

Μετέφερα αυτό στην Κυβέρνηση και η Κυβέρνηση συνεφώνησε να γίνει η συζήτηση αυτή σήμερα. 'Ετσι έχουν τα πράγματα. Τώρα κάνετε αυτή την πρόταση.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Απ' όσα είπατε, κύριε Πρόεδρε, χαίρομαι γιατί, με την ειλικρίνεια που σας διακατέχει, επιβεβαιώσατε, ότι είχε υποσχεθεί η Κυβέρνηση ότι θα μας δώσει την Τετάρτη το πόρισμα, το οποίο τελικώς δεν πήραμε.

Και το ερώτημα που τίθεται είναι, γιατί άλλαξε γνώμη ο κύριος Υπουργός.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, με συγχωρείτε, τίθεται και ένα θέμα για εμένα, αν, όταν επικοινωνώ με τους Αρχηγούς των Κομμάτων, θα πρέπει να καταγράφω ακριβώς, τι λέγεται και τι εν συνεχεία συζητείται με τους Υπουργούς κ.λπ. 'Αλλως, θα είμαι υποχρεωμένος του λοιπού να ανεβαίνω στην 'Εδρα, να πηγαίνω στη Διάσκεψη των Προέδρων και να μην κάνω καμία επικοινωνία με τα Κόμματα. Διότι, δυστυχώς, μέχρι τώρα, συνεχίζεται -νομίζω ότι είμαι απολύτως κατανοητός απ' όλους, και παρακαλώ κάποτε αυτό να γίνει σεβαστό-....

(Θόρυβος από την Πτέρυγα της Νέας Δημοκρατίας).

Τι συμβαίνει και θορυβείτε, κύριοι συνάδελφοι;

ΝΙΚΟΛΑΟΣ ΚΑΚΚΑΛΟΣ: Δεν σας απηύθυνε ψόγο, έπαινο σας απηύθυνε.

ΠΡΟΕΔΡΟΣ (Απόστολος Κακλαμάνης): Δεν είπα ότι δεν μου απηύθυνε έπαινο, απλώς δεν νομίζω ότι η οποιαδήποτε παρέμβαση του Προεδρείου για την επικοινωνία των Κομμάτων και της Κυβερνήσεως μεταξύ τους, πρέπει να αποτελεί αντικείμενο συζητήσεως εδώ, ώστε εγώ να προσέχω τι είπε ο ένας, τι ο άλλος, να τα καταγράφω και να γίνομαι κάθε φορά μάρτυρας των οποιωνδήποτε συζητήσεων και της οποιασδήποτε επικοινωνίας.

(Θόρυβος από την Πτέρυγα της Νέας Δημοκρατίας).

Ο κύριος Υπουργός έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Κύριε Πρόεδρε, αγαπητοί συνάδελφοι, θέλω κατ' αρχήν να σημειώσω ότι η Βουλή συζητάει σήμερα ένα εξαιρετικά σημαντικό και ευαίσθητο θέμα. Και πιστεύω, ότι όλοι έχουμε υποχρέωση τόσο η Αντιπολίτευση όσο και η Κυβέρνηση, όσο και όλοι όσοι πάρουμε το λόγο σήμερα, να αναφερόμαστε στα γεγονότα με ιδιαίτερη προσοχή, διότι το Χρηματιστήριο είναι ένας ιδιαίτερα σημαντικός, κρίσιμος και ευαίσθητος θεσμός και αν συμπεριφερθούμε με ανεύθυνο τρόπο, ενδεχομένως αυτό να έχει συνέπειες στη λειτουργία του Χρηματιστηρίου.

Ο αξιότιμος κύριος Αρχηγός της Αντιπολιτεύσεως ανέφερε κάποια πράγματα τα οποία δεν είναι απολύτως ακριβή. Είμαι βέβαιος, όχι σκοπίμως, αλλά από έλλειψη πλήρους γνώσεως των ακριβών περιστατικών.

Κατ' αρχήν, θα ξεκινήσω από την περιγραφή του γεγονότος. Δεν είναι ακριβές, κύριε αρχηγέ της Αξιωματικής Αντιπολιτεύσεως, ότι η Διοίκηση του Χρηματιστηρίου έκλεισε το Χρηματιστήριο. 'Οχι. Ούτε για μία εβδομάδα έκλεισε το Χρηματιστήριο. Το ακριβές και αληθές είναι ότι οι Χρηματιστές απέσχον από τις εργασίες δύο ημέρες, η Διοίκηση όμως δεν έκλεισε το Χρηματιστήριο.

Το δεύτερο, τώρα, όσον αφορά τις ενέργειες της Κυβερνήσεως και το θέμα του πορίσματος.

Κατ' αρχήν, όταν καταθέσατε την αίτηση για τη συγκρότηση 

Σελίδα 2518 

εξεταστικής επιτροπής, αναφέρατε εδώ ότι ζητούν οι παράγοντες εναγωνίως μία ταχύτατη έρευνα από αξιόπιστους ελεγκτές. Αυτή η ταχύτατη έρευνα από αξιόπιστους ελεγκτές διεξήχθη από την Κυβέρνηση, από την Επιτροπή Κεφαλαιαγοράς, η οποία παρήγγειλε πράγματι ένα πόρισμα από τρεις ελεγκτικές εταιρείες εγνωσμένου και διεθνούς κύρους.

Το πόρισμα αυτό έχει δύο σκέλη. Το πρώτο σκέλος, το οποίο είναι το μόνο γραπτό σκέλος, είναι η σύνοψη των συμπερασμάτων, διότι πρόκειται για το αρχικό πόρισμα, την οποία διεβίβασα, διότι μου τη ζήτησε ο Αρχηγός της Αξιωματικής Αντιπολιτεύσεως.

Υπάρχει όμως και το κύριο σκέλος, το οποίο δεν έχω ούτε εγώ. Διότι ο Πρόεδρος της Επιτροπής Κεφαλαιαγοράς το μόνο που μου διεβίβασε είναι η σύνοψη, την οποία με τη σειρά μου διεβίβασα στον κύριο Πρωθυπουργό και στον Αρχηγό της Αξιωματικής Αντιπολιτεύσεως. 

Το κύριο σκέλος του αρχικού πορίσματος διεβιβάσθη μόνο στον Εισαγγελέα από τον πρόεδρο της Επιτροπής Κεφαλαιαγοράς. Αυτό το κύριο σκέλος του πορίσματος είναι άκρως απόρρητο, κατεξοχήν άκρως απόρρητο, για δύο λόγους: Ο πρώτος είναι, ότι οι χρηματιστηριακές συναλλαγές προστατεύονται με τον ν. 3632/1928 και είναι εξίσου απόρρητες με τις τραπεζικές καταθέσεις ή με τις φορολογικές καταστάσεις. Δεν δικαιούται ο Βουλευτής ή ο πολίτης να ζητήσει να μάθει ποιες είναι οι συναλλαγές κάποιου πολίτη ή ποιες είναι οι καταθέσεις ή ποιες είναι οι φορολογικές του υποχρεώσεις. Μόνο ανακριτικά όργανα, μόνο ο εισαγγελεύς μπορεί να το πράξει. Γι αυτό μόνο στον εισαγγελέα παραδώσαμε το κύριο σκέλος του πορίσματος.

Το κύριο σκέλος του πορίσματος δεν το έχω ούτε εγώ. Με πληροφόρησε όμως ο πρόεδρος της Επιτροπής Κεφαλαιαγοράς κ. Σταύρος Θωμαδάκης, ότι αυτό το σκέλος του πορίσματος σε αντίθεση με τη σύνοψη που έχει υπόψιν του ο κ. 'Εβερτ -η σύνοψη είναι το μόνο γραπτό κείμενο- δεν έχει λέξεις, δεν είναι κείμενο. 'Εχει και αυτό δύο κεφάλαια. Το πρώτο είναι οι κωδικοί, και οι κλειδάριθμοι φυλάσσονται πράγματι στην επιτροπή κεφαλαιαγοράς. Το δεύτερο κεφάλαιο είναι ένας κατάλογος από πεντακόσια περίπου ονόματα φυσικών και νομικών προσώπων, που με το σπάσιμο των κωδικών απεκαλύφθη, ότι διεξήγαγαν σημαντικές συναλλαγές στο επίδικο χρονικό διάστημα που έλαβε χώρα η κρίση. Από αυτά τα πεντακόσια φυσικά και νομικά πρόσωπα μία πρώτη απλοϊκή εκτίμηση δείχνει ότι μόνο ίσως δέκα, είκοσι, ή τριάντα έχουν δόλο στην πραγματοποίηση αυτών των συναλλαγών. Είναι απατεώνες, μικροί, μεσαίοι ή μεγάλοι οι οποίοι βεβαίως θα παραπεμφθούν στη δικαιοσύνη. Οι υπόλοιποι είναι απλοί 'Ελληνες πολίτες που παρασύρθηκαν από τους αεριτζήδες και απλώς έπαιξαν και ενδεχομένως έχασαν χρήματα σε αυτήν την υπόθεση.

'Αρα, η διαφύλαξη του απορρήτου έχει διπλή έννοια και σημασία. Η πρώτη έννοια είναι κατεξοχήν ηθική. Είναι μείζον σφάλμα για μία Κυβέρνηση ή για μία δημόσια αρχή να παραδίδει στην κοινή γνώμη, στην αγορά, προς σκύλευση, εκατοντάδες ονόματα και να ανακατεύει ενόχους - απατεώνες με αθώους. Αυτή την ευθύνη ουδέποτε αυτή η Κυβέρνηση και αυτή η δημοσία αρχή θα αναλάβει. Και επιπλέον, βεβαίως, αυτό το απόρρητο πόρισμα έχει παραδοθεί στον εισαγγελέα κ. Γκανιάτσο ο οποίος μέσα από την ανακριτική διαδικασία θα ξεχωρίσει τους λύκους από τα πρόβατα και θα διεξαγάγει ανακρίσεις για να δει που υπάρχει δόλος στις συναλλαγές και θα αποδώσει ευθύνες εκεί που υπάρχει δόλος και θα απαλλάξει από τις ευθύνες εκείνους που δεν έχουν δόλο. Αυτό βεβαίως δεν πρέπει να το κάνει κανείς άλλος παρά μόνο ο ίδιος ο κύριος εισαγγελεύς, διότι, όταν αυτά τα ονόματα, τα συμπεράσματα και οι διαπιστώσεις έρθουν στο φως της δημοσιότητας θα περιπλακεί το ανακριτικό έργο του εισαγγελέως.

'Αρα, το απόρρητο στηρίζεται πρώτον στο νόμο, δεύτερον σε άγραφους κανόνες ηθικής και τρίτον στην ανάγκη που έχει η Κυβέρνηση και η δημοσία αρχή να διαφυλάξει την ακεραιότητα της δικαστικής έρευνας. Γι αυτούς τους λόγους το μόνο που ήμουν σε θέση να κάνω ήταν να δώσω τη σύνοψη των συμπερασμάτων, το μόνο γραπτό κείμενο στον κύριο Αρχηγό της Αξιωματικής Αντιπολιτεύσεως με την παράκληση και αυτός, με τη σειρά του, να διαφυλάξει το απόρρητο.

'Ερχομαι τώρα στο θέμα που αφορά την εφημερίδα "ΕΞΟΥΣΙΑ" που δημοσίευσε ορισμένα κείμενα. Τα κείμενα αυτά, κύριε 'Εβερτ, δεν έχουν καμία σχέση, όπως και εσείς εξάλλου επισημάνατε, με το πόρισμα των τριών ελεγκτικών εταιρειών. Αυτά τα κείμενα είναι παλαιά υπηρεσιακά έγγραφα της υπηρεσίας εποπτείας του Υπουργείου Εθνικής Οικονομίας. Τέτοια έγγραφα υπάρχουν δεκάδες για κάθε χρόνο. Η υπηρεσία εποπτείας, μέρα παρά μέρα, κάτι κάνει, έναν έλεγχο για την α' εταιρεία, έναν έλεγχο για τη β' εταιρεία, διότι κάτι είδε, κάτι άκουσε, κάτι της είπαν να κάνει. Γράφει λοιπόν χαρτιά. Μέσα σε αυτό το φάκελο έχω είκοσι παρόμοιες εκθέσεις του μηνός Νοεμβρίου και Δεκεμβρίου οι οποίες βεβαίως δεν έχουν καμία ιδιαίτερη αξία. Είναι κοινά υπηρεσιακά έγγραφα. Και αυτά βεβαίως έχουν έναν απόρρητο χαρακτήρα, γιατί κι αυτά αναφέρουν ονόματα που ενδεχομένως έχουν ευθύνες ή ενδεχομένως δεν έχουν ευθύνες. Δεν έχουν σχέση με αυτό που συζητάμε.

Καταλήγω ότι η δημοσιοποίηση απορρήτων εκθέσεων δεν είναι σε καμία περίπτωση προϋπόθεση για τη διεξαγωγή της συζητήσεως την οποία κάνουμε σήμερα. Καμία απολύτως.

Εξάλλου, παραπονείται ο κύριος Αρχηγός της Αξιωματικής Αντιπολιτεύσεως γιατί του έδωσα τη σύνοψη την Πέμπτη το πρωϊ αντί την Τετάρτη. Η απάντηση που δίνω εντίμως είναι η εξής: Πράγματι, οι τρεις ελεγκτικές εταιρείες, μου είχαν υποσχεθεί, ότι θα μου παρέδιδαν τη σύνοψη αυτή, την Τετάρτη το πρωϊ. 'Αργησαν όμως και την παρέδωσαν Τετάρτη βράδυ. Εγώ έσπευσα Πέμπτη εννέα το πρωϊ να την δώσω στον Αρχηγό της Αξιωματικής Αντιπολιτεύσεως. Μάλιστα θέλω να προσθέσω, ότι ο Πρωθυπουργός της Χώρας έλαβε γνώση της εκθέσεως μετά τον κ. 'Εβερτ, για να δείτε πόσο βιάστηκα να ικανοποιήσω τις επιθυμίες ή τις απαιτήσεις, αν θέλετε, του κυρίου Αρχηγού της Αξιωματικής Αντιπολιτεύσεως.

Σε κάθε περίπτωση, η συζήτηση πρέπει να διεξαχθεί σήμερα, όχι μόνο γιατί αυτά τα οποία ισχυρίστηκε ο κ.'Εβερτ δεν έχουν καμία βάση και καμία σχέση με το χρόνο διεξαγωγής της συζητήσεως, αλλά και διότι έχει κρίσιμη σημασία να διαφυλάξουμε το σημερινό θετικό και ήρεμο κλίμα του Χρηματιστηρίου. Κακά τα ψέματα, όσο παραμένει εκκρεμής η συζήτηση, τόσο δυσχεραίνεται η λειτουργία του Χρηματιστηρίου.

Γι' αυτό, κύριε Πρόεδρε, όσον αφορά την Κυβέρνηση, απορρίπτουμε με κατηγορηματικότητα το αίτημα του Αρχηγού της Αξιωματικής Αντιπολιτεύσεως.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Να δώσω μία απάντηση, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): 'Οχι, κύριε Πρόεδρε, γιατί έδωσα τον λόγο στον Υπουργό, προκειμένου να ακούσουν δύο εκ των Αρχηγών που ζήτησαν το λόγο και την άποψη της Κυβερνήσεως.

Το λόγο έχει ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος.

Δεν θα βάλω και σε σας χρόνο, μια και δεν έθεσα χρονικό όριο στον κ. 'Εβερτ, διότι φανταζόμουν ότι θα ζητήσει απλώς αναβολή της συζητήσεως και δεν θα μιλήσει επί της ουσίας. Το ίδιο ισχύει και για τον κ. Παπαντωνίου.

Παρακαλώ, φροντίστε να είσθε σύντομος στην ομιλία σας.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, δημιουργήθηκε ένα σοβαρό πρόβλημα, κρίσιμο, με καθοριστικής σημασίας συνέπειες για την οικονομία του Τόπου και γι' αυτό ενεργοποιήθηκαν όλοι οι διαθέσιμοι θεσμοί, η δικαιοσύνη, η Βουλή, η Κυβέρνηση. Το πρόβλημα που ήλθε στην επιφάνεια με την υπόθεση της εταιρείας "ΔΕΛΤΑ" είναι το σύμπτωμα μιας νοσηρότητας η οποία λειτουργεί διαβρωτικά σε βάρος και της κοινωνίας και της οικονομίας. Ενεργοποιήθηκαν όλοι αυτοί οι θεσμοί για να αντιμετωπίσουν δραστικά και αμέσως το μείζον αυτό πρόβλημα. Και παρατηρείται το εξής καταπληκτικό φαινόμενο, να μην μπορούν αυτοί οι μηχανισμοί της 

Σελίδα 2519 

Πολιτείας, οι θεσμοί του Κράτους, εγκαίρως, να έχουν όλη τη δυνατότητα προκειμένου να εκπληρώσουν την αποστολή τους.

Είπε ο κύριος Υπουργός, ότι αμέσως η Κυβέρνηση ανέθεσε σε τρεις ελεγκτικές εταιρίες να μελετήσουν το πρόβλημα, να καταγράψουν συμπεράσματα, να υποδείξουν τις πλευρές εκείνες, οι οποίες είναι αμαρτωλές. Να το υποδείξουν σε ποιον; Και στην Κυβέρνηση και στη Βουλή και στη δικαιοσύνη, για να επιληφθούν.

Σήμερα, λοιπόν, αυτές τις διαπιστώσεις δεν μπορούμε να τις μάθουμε. Η Επιτροπή Θεσμών και Διαφάνειας της Βουλής λειτουργεί ερήμην αυτών των συμπερασμάτων, ερήμην αυτού του υλικού.Και καλούμαστε να κάνουμε ασκήσεις στον αέρα; Εκθέσεις ιδεών θα γράψουμε; Η Επιτροπή Θεσμών και Διαφάνειας τι θα εισηγηθεί, αν δεν γνωρίζει το περιεχόμενο του πορίσματος; Η Βουλή στην Ολομέλεια τι θα αποφασίσει αν δεν γνωρίζει ποιες είναι οι διαπιστώσεις; Η άποψη ότι όλα αυτά οδεύουν διά της δικαιοσύνης στην κάθαρση, επιτρέψτε μου να πιστεύω, ότι είναι προσχηματική άποψη. Τίποτε δεν έχουμε διδαχθεί; Τίποτε δεν έχουμε καταγράψει, για τις ευθύνες που έχουν στην απονομή της δικαιοσύνης πολλές φορές οι παρεμβάσεις και οι αδράνειες και των κρατικών και των κυβερνητικών μηχανισμών....

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, σας ζητώ συγγνώμη.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Τελειώνω, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Πρέπει να σας ζητήσω συγγνώμη, γιατί έχετε δίκιο. 'Ομως, σας παρακαλώ, επειδή εσείς έχετε και μία αλλη πείρα, το θέμα αυτό είναι δικονομία. Συζητούμε την ουσία. Κακώς αρχίσαμε την ουσία και πρώτος ευθύνομαι εγώ, γιατί άφησα να γίνεται συζήτηση επί της ουσίας.

Αλλά είναι μία ακόμα απόδειξη, γιατί έχω δίκιο όταν φωνάζω ότι πρέπει να σεβόμαστε αυτόν τον Κανονισμό.

Σας παρακαλώ, λοιπόν, επί του αιτήματος του κ. 'Εβερτ για αναβολή της σημερινής συζητήσεως και της απαντήσεως της Κυβερνήσεως που δεν συμφωνεί.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, όταν ο εκπρόσωπος της Κυβερνήσεως, ο Υπουργός Εθνικής Οικονομίας, αναφέρθηκε με ουσιαστικά επιχειρήματα, δεν είναι δυνατόν από την πλευρά του Συνασπισμού της Αριστεράς και της Προόδου να μην κάνω τουλάχιστον κάποιες επισημάνσεις.

ΠΡΟΕΔΡΟΣ (Απόστολος Κακλαμάνης): Σας παρεκάλεσα να βοηθήσετε για να επανέλθουμε σε ένα κανονικό ρυθμό.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Βεβαίως, θα βοηθήσω.

Είπε ο κύριος Υπουργός, ότι είναι ένας κρίσιμος θεσμός με ευαισθησίες το Χρηματιστήριο. Είναι ένας κρίσιμος θεσμός με ευαισθησίες, αλλά και με αμαρτίες. Και γνωρίζει πολύ καλά ο Υπουργός Εθνικής Οικονομίας ότι ορισμένες απ' αυτές τις αμαρτίες, μας οδηγούν στο να έχουμε μέχρι σήμερα πρωτοφανή στα παγκόσμια δεδομένα συμβάντα. Να έχουμε έγκριση για εισαγωγή στο Χρηματιστήριο, εταιρείας, η οποία μετά τρεις μήνες κηρύχθηκε σε πτώχευση και ευτυχώς αποτράπηκε αυτή η παγκόσμια πρωτοτυπία. Και να έχουμε επίσης εισαγωγή στο Χρηματιστήριο, εταιρείας, ερήμην των πραγματικών ιδιοκτητών και κατόχων των μετοχών, με εισηγητή σημερινό στέλεχος στην διοίκηση της Εθνικής Τράπεζας.

Είμαι, λοιπόν, υποχρεωμένος να πω, ότι το πόρισμα επιβάλλεται να δοθεί, γιατί γύρω από τις αμαρτίες που περιβάλλουν την δραστηριότητα του Χρηματιστηρίου υπάρχουν μηχανισμοί συγκάλυψης, υπάρχουν μηχανισμοί αθέμιτης κερδοσκοπίας, υπάρχουν μηχανισμοί οι οποίοι πραγματικά διαμορφώνουν νοσηρότητα πολιτική και κοινωνική. Και πρέπει η Βουλή και ως Ολομέλεια και ως Επιτροπή Θεσμών και Διαφάνειας, να γνωρίζει αυτά που ο έλεγχος των τριών εταιρειών διαπιστώνει, έτσι ώστε να θεσμοθετήσουμε επαρκώς και δραστικά.

Το λέω αυτό, γιατί είναι νοσηρό φαινόμενο στον Τόπο μας να νομοθετούμε αποσπασματικά και εκ των υστέρων, να νομοθετούμε φωτογραφικά πολλές φορές, να νομοθετούμε με νόμους αδρανείς και να νομοθετούμε με νόμους που ξέρουμε ότι δεν θα εφαρμοστούν και δεν θα αποτελέσουν ηθικό και πολιτικό κανόνα συμπεριφοράς όλων. Νομίζω ότι η Κυβέρνηση οφείλει να θέσει υπόψη της Επιτροπής Θεσμών και Διαφάνειας και της Ολομέλειας και όλων των Κομμάτων, το πόρισμα.

Υπάρχει και μία τελευταία παρατήρηση. Κύριε Υπουργέ, σας το ζήτησε ο Αρχηγός της Αξιωματικής Αντιπολίτευσης. Τα άλλα Κόμματα τι είναι; Παρίες; Δεν οφείλατε να ενημερώσετε και τα άλλα Κόμματα; Δεν οφείλατε να θέσετε υπόψη των άλλων Κομμάτων έστω αυτό το μέρος που είχατε στην διάθεσή σας των ελεγκτικών διαπιστώσεων; Πρέπει ειδικά δι' αλληλογραφίας, ή να ζητάμε παρεμβάσεις του Προέδρου της Βουλής, για να πληροφορηθούμε και εμείς αυτά που πρέπει να ξέρει ο τελευταίος 'Ελληνας πολίτης; Αυτή η αντίληψη των κρατικών μυστικών, αυτή η αντίληψη των στεγανοποιημένων απορρήτων, αυτή η αντίληψη του αλλοπρόσαλλου και αποσπασματικού τρόπου λειτουργίας των μηχανισμών μιάς πολιτείας και ενός κράτους, ξέρετε πού οδηγεί; Στην σύγχυση και στις αμαρτίες και όχι στις ευαισθησίες και στην διαφάνεια.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού, Κοινωνικού Κινήματος κ. Δημήτριος Τσοβόλας έχει το λόγο.

Κύριε Πρόεδρε, την ίδια παράκληση έχω και για εσάς.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Μάλιστα, κύριε Πρόεδρε.

Η άποψη μας, κύριε Πρόεδρε, είναι ότι πρέπει πράγματι να αναβληθεί για μία εβδομάδα. Ως Κίνημα απευθυνόμαστε προς εσάς και ζητούμε την προστασία του Κοινοβουλίου, ως κορυφαίου θεσμού της Δημοκρατίας, γιατί το κύρος του Κοινοβουλίου από αυτά που είπε ο κύριος Υπουργός έχει τρωθεί σημαντικά και δείχνει την αντίληψη της Κυβέρνησης για τον κοινοβουλευτισμό, σε αντίθεση με εκείνα που είπε ο κύριος Πρωθυπουργός κατά τις προγραμματικές δηλώσεις.

Πρέπει να αναβληθεί, γιατί θεωρούμε απαράδεκτο ξένες εταιρίες να τις εμπιστεύεται η κυβέρνηση, να τους αναθέτει τον έλεγχο για τη διαπίστωση παρανομιών ή όχι και, επίσης, η κυβέρνηση να εμπιστεύεται τον εισαγγελέα, τη Δικαιοσύνη, να διαρρέει ακόμα ο μηχανισμός προς την "τετάρτη" εξουσία στοιχεία, που απόψε ο κύριος Υπουργός είπε ότι δεν πρέπει να γίνεται, για να μη διαπομπεύονται πρόσωπα και τελικά το μόνο που δεν εμπιστεύεται η κυβέρνηση, δια στόματος του Υπουργού, να είναι η Βουλή. Αυτά είναι πρωτόγνωρα, είναι απαράδεκτα και ασφαλώς δεν μπορεί να συζητηθεί αυτή η πρόταση της Νέας Δημοκρατίας, αν δεν παραδοθούν σε όλα τα Κόμματα της Βουλής τα αποτελέσματα των ελέγχων.

Κύριε Πρόεδρε, ήθελα να πω ότι παρατηρούμε συνεχώς ενέργειες υποβάθμισης του κύρους του Κοινοβουλίου. 'Εχω πει κατ' επανάληψη ότι καταβάλλεται προσπάθεια, πράγματι, γιατί βλέπετε ως παλιός κοινοβουλευτικός ότι οι πράξεις οδηγούν στο αντίθετο από εκείνο, που θα έπρεπε να γίνει σε σχέση με το κύρος του Κοινοβουλίου.

Πολλές φορές αναγκαζόμαστε και εμείς να έρθουμε σε κόντρα, όχι με σας, για να προστατεύσουμε το κύρος του Κοινοβουλίου, το οποίο δεν προστατεύεται μόνο με προσπάθεια τήρησης των κανόνων, του Κανονισμού. Προστατεύεται με την ουσία και η ουσία, κύριε Πρόεδρε, δεν είναι αν θα εφαρμοστεί τυπικά ο Κανονισμός, αλλά αν θα δίνονται τα εφόδια, τα μέσα στη Βουλή και στους Βουλευτές και στα Κόμματα, ώστε να μπορούν υπεύθυνα να τοποθετούνται. 

Πρέπει, λοιπόν, να αναβληθεί η συζήτηση γι' αυτόν το λόγο τον ουσιαστικό, αλλά και για ένα δεύτερο λόγο, κύριε Πρόεδρε. Αυτή τη στιγμή είμαστε στην πρώτη μέρα μεγάλων ζημιών σε πολλούς νομούς της Χώρας και ασφαλώς δεν μπορεί η Βουλή να είναι έξω από την πραγματικότητα. Αυτή που μας απασχολεί σήμερα, από τα προβλήματα που σήμερα ειδικά απασχολούν εκατοντάδες χιλιάδες 'Ελληνες πολίτες και εννοώ τις θεομηνίες κ.λπ.

Για τους δύο αυτούς λόγους, λοιπόν, μία αναβολή μιας 

Σελίδα 2520 

εβδομάδας θα είναι προς το καλό του Κοινοβουλίου, για τη διασφάλιση του κύρους του Κοινοβουλίου, τη λειτουργία μας κατά τρόπο υπεύθυνο, που ο υπεύθυνος τρόπος επιβάλλει να μας δοθούν τα πορίσματα, να ξέρουμε συζητώντας τι θα ψηφίσουμε, υπέρ της παραπομπής της υπόθεσης σε εξεταστική επιτροπή ή όχι, γιατί ακριβώς τα χρήματα που δαπάνησαν οι κρατικοί φορείς στις ξένες εταιρίες, δεν τα δαπάνησαν μόνο για να λάβει γνώση ο κύριος Υπουργός και η Κυβέρνηση. Τα δαπάνησαν για λογαριασμό του Δημοσίου από τα χρήματα του Κρατικού Προϋπολογισμού, του Ελληνικού Λαού, για να λάβουν γνώση όλοι οι θεσμοί -και κατ' εξοχήν το Κοινοβούλιο- για να μπορέσουν να ασκήσουν τον έλεγχο προς την Κυβέρνηση, προς εκείνους, οι οποίοι από άλλη πλευρά έχουν ευθύνες ποινικές κ.ο.κ.

Κύριε Πρόεδρε, κι εμείς λοιπόν ζητάμε για τους δύο αυτούς λόγους, την αναβολή για λίγες μέρες, ώστε πράγματι να μπορούμε να λάβουμε γνώση.

Θεωρούμε απαράδεκτο -και θέλω να πω κι εγώ αυτό που είπε ο κ. Κωνσταντόπουλος- να ενημερώνεται έστω και κατ' ελάχιστο μόνο το Κόμμα της Αξιωματικής Αντιπολίτευσης, γιατί έτσι παραβλάπτονται άλλοι βασικοί θεσμοί και κυρίως το ότι τα Κόμματα είναι κατ' εξοχήν δημοκρατικοί θεσμοί. Αν κάποια στιγμή δόθηκε κάποια πλειοψηφία στη Βουλή λόγω του εκλογικών νόμων, αυτό δεν πρέπει να αποτελεί ποτέ για οποιοδήποτε Κόμμα τη βάση, για να χαρακτηρίζει το Κόμμα που κυβερνάει αλλαζονία και μόνο αλλαζονία, όπως χαρακτηρίζει την Κυβέρνηση.

Θα ήθελα να επισημάνω στον κύριο Πρόεδρο της Αξιωματικής Αντιπολίτευσης ότι πρέπει, όταν γίνονται τέτοιες ενέργειες, όλα τα Κόμματα της Αντιπολίτευσης να ζητάνε την ισότητα, όσον αφορά τη μεταχείριση αυτού του είδους προς όλα τα Κόμματα.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, όσον αφορά αυτό που ελέχθη από τον κ. Τσοβόλα για το κύρος του Κοινοβουλίου, λόγω της μη δυνατής κοινοποίησης εκατοντάδων ονομάτων συναλλασσομένων στο Χρηματιστήριο Αθηνών, των οποίων τη συμμετοχή ή όχι σε πράξεις παρανόμους, πρέπει να διερευνήσει η ανακριτική αρχή, θέλω να πω ότι αλίμονο αν έτσι αντιλαμβανόμαστε την προστασία του Κοινοβουλίου.

Αλίμονο, δηλαδή, αν θα πρέπει να μας γνωστοποιούνται καταστάσεις εκατοντάδων, γιατί όχι και χιλιάδων συναλλασσομένων και αυτές να εμφανίζονται δημοσίως. Δε νομίζω ότι αυτό αφορά το κύρος πράγματι του Κοινοβουλίου.

Από κει και πέρα συμφωνώ ότι η Κυβέρνηση βεβαίως με τις ηγεσίες των Κομμάτων -γι' αυτό και το αίτημα του Αρχηγού της Νέας Δημοκρατίας το διεβίβασα- πρέπει να είναι πάντοτε σε ανοικτή γραμμή. Αυτή είναι η άποψή μου.

Από τη θέση όμως αυτή να μην πάμε στη θέση ότι ο,τιδήποτε αφορά τη λειτουργία ακόμα και από το νόμο απορρήτων -και είναι γνωστό ότι υπάρχουν κάποια φορολογικά και άλλα απόρρητα που αφορούν διαφόρους φορείς- να γίνεται γνωστό. Δε διεκδικήσαμε ποτέ αυτά να γίνονται φέϊγ-βολάν προς γνώση των πάντων. Αυτά σε ό,τι αφορά το κύρος του Κοινοβουλίου.

Ο κ. Κολοζώφ έχει το λόγο.

Από τον κ. Κολοζώφ θα παρακαλέσω -διότι δεν υπερβαίνει το χρόνο- να αρχίσω έστω απ' αυτόν να βάζω ένα χρονικό όριο, για να μπορέσω να το βάλω και στους υπολοίπους.

ΟΡΕΣΤΗΣ ΚΟΛΟΖΩΦ: Κύριε Πρόεδρε, δε χρειάζεται αυτή η σύσταση τουλάχιστον σ' εμάς.

ΠΡΟΕΔΡΟΣ (Απόστολος Κακλαμάνης): Το ξέρω.

ΟΡΕΣΤΗΣ ΚΟΛΟΖΩΦ: Ξέρετε πολύ καλά ότι είμαστε και σύντομοι και περιεκτικοί...

ΠΡΟΕΔΡΟΣ (Απόστολος Κακλαμάνης): Το ξέρω πολύ καλά γι' αυτό αρχίζω από εσάς. 

ΟΡΕΣΤΗΣ ΚΟΛΟΖΩΦ: ... και μένουμε στα πλαίσια του Κανονισμού.

ΠΡΟΕΔΡΟΣ (Απόστολος Κακλαμάνης): Πράγματι.

ΟΡΕΣΤΗΣ ΚΟΛΟΖΩΦ: 'Ομως, ας μου επιτρέψτε να πω ότι εδώ πέρα ουσιαστικά άρχισε η συζήτηση επί της ουσίας. Δε θα μπω στην ουσία.

Ακούσαμε με προσοχή την πρόταση του Προέδρου της Νέας Δημοκρατίας και πρέπει να πω ότι είχαμε ένα σκεπτικισμό κατά πόσο θα έπρεπε να προσχωρήσουμε στην άποψή της. 'Ομως ακούγοντας τον Υπουργό, πρέπει να πω ότι είναι απαράδεκτος αυτός ο τρόπος λειτουργίας των θεσμών, για να μην πούμε του Κοινοβουλίου, γιατί δεν είχε σχέση αυτή τη φορά το Κοινοβούλιο με όλη αυτή τη λειτουργία. Πάντως είναι γεγονός ότι επιβεβαιώνεται για άλλη μια φορά ότι εδώ σ' αυτήν τη Χώρα ισχύει ο δικομματισμός. Παίζεται ένα παιχνίδι μεταξύ της Κυβέρνησης και της Αξιωματικής Αντιπολίτευσης, ερήμην των άλλων Κομμάτων. Δεν μπορώ να μην το πω αυτό, κύριε Πρόεδρε.

Δηλαδή, μπορεί το απόρρητο να παραβιάζεται για την Αξιωματική Αντιπολίτευση και δεν μπορεί να παραβιάζεται για τα άλλα Κόμματα; Εμείς δε ζητήσαμε κανένα όνομα. Εμείς ζητήσαμε τη συνόψιση...

ΠΡΟΕΔΡΟΣ (Απόστολος Κακλαμάνης): Κύριε Κολοζώφ, σας ζητώ συγνώμη για τη διακοπή.

Πρέπει να διευκρινίσω, κυρίες και κύριοι συνάδελφοι, το εξής. 

'Οταν ο Πρόεδρος της Βουλής διευκολύνει τη λειτουργία και την επικοινωνία των Κομμάτων και της Κυβερνήσεως, δε θα πρέπει να αναμειγνύεται σ' αυτά, διότι έτσι μεταβάλλεται εις μάρτυρα όλων αυτών των στοιχείων.

Αυτό που εγώ έχω αντιληφθεί είναι ότι η Κυβέρνηση δεν έδωσε κάποια στοιχεία στον κ. 'Εβερτ, διότι αυτά κρίνει ότι είναι απόρρητα και αποτελούν αντικείμενο ερεύνης της Δικαιοσύνης. Ο ίδιος, δε θα συναινούσα ποτέ να δοθεί σε ένα Κόμμα ένα στοιχείο απόρρητο και να μη δοθεί σε άλλα Κόμματα.

Παρακαλώ αυτό να γίνει κατανοητό, διότι εμπλέκομαι κατά κάποιον τρόπο και εγώ σ' αυτήν την ιστορία, χωρίς να έχω δει βεβαίως ούτε απόρρητα ούτε μη απόρρητα έγγραφα.

Δηλαδή, διευκρινίζω και πάλι σε ό,τι με αφορά, ότι αυτό, το οποίο εγώ γνωρίζω είναι ότι ο κ. 'Εβερτ ζήτησε κάποια έκθεση. Αυτή η έκθεση τελικώς δεν εδόθη ολόκληρη, αλλά ένα μέρος, που δεν κρίνεται απόρρητο, ενώ το άλλο κρίθηκε απόρρητο και διαβιβάστηκε στην εισαγγελική αρχή. Αυτό εγώ γνωρίζω.

Ορίστε, κύριε Κολοζώφ.

ΟΡΕΣΤΗΣ ΚΟΛΟΖΩΦ: Λοιπόν, κύριε Πρόεδρε, για να γραφεί και στα Πρακτικά και να μείνει, το Κόμμα μας, ούτε και εγώ προσωπικά χρεώνουμε τίποτε στον Πρόεδρο της Βουλής.

ΠΡΟΕΔΡΟΣ (Απόστολος Κακλαμάνης): Βεβαίως.

ΟΡΕΣΤΗΣ ΚΟΛΟΖΩΦ: Εμείς απλώς διαπιστώνουμε το πώς λειτουργεί αυτό το σύστημα στο οποίο ζούμε σήμερα. Διαπιστώνουμε ότι πάμε να κάνουμε μια συζήτηση -πρόταση της Νέας Δημοκρατίας για συγκρότηση κάποιας επιτροπής- και διαπιστώνουμε ότι υπάρχουν ορισμένα στοιχεία, τα οποία έχουν δοθεί στην Αξιωματική Αντιπολίτευσης, έστω και κουτσουρεμένα, και εμείς δεν τα έχουμε υπόψη μας και δεν μπορούμε να πάμε σε μια τέτοια συζήτηση. 

Αφού προέκυψε ένα θέμα εδώ πέρα, ζητάμε και εμείς λίγες μέρες αναβολή για να μας δοθούν αυτά τα έγγραφα.

ΠΡΟΕΔΡΟΣ (Απόστολος Κακλαμάνης): Ο κ. Σφυρίου, Κοινοβουλευτικός Εκπρόσωπος του ΠΑ.ΣΟ.Κ., έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, εμείς δε συμφωνούμε για την αναβολή της συζήτησης. Αντίθετα ζητούμε να διεξαχθεί σήμερα η συζήτηση και να ληφθεί η σχετική απόφαση από την Ολομέλεια της Βουλής.

Θέλοντας να υποστηρίξω αυτή την άποψη, να μου επιτρέψετε να υπογραμμίσω μερικά επιχειρήματα.

Πρώτα-πρώτα, ήταν γνωστό σε όλα τα πολιτικά Κόμματα, ότι είχε ανατεθεί αυτή η έρευνα, και είχε δοθεί προθεσμία μέχρι τέλος περίπου του έτους να παραδώσει το πόρισμα. Επομένως, είναι ευθύνη των πολιτικών Κομμάτων να ζητήσουν να λάβουν γνώση του πορίσματος, όπως έκανε ο Αρχηγός της Αξιωματικής Αντιπολίτευσης. Και απ' ό,τι είδα, η Κυβέρνηση ανταποκρίθηκε σ' εκείνον, που το ζήτησε, και το παρέδωσε ουσιαστικά το πόρισμα, κύριε Πρόεδρε. Γιατί το 

Σελίδα 2521 

παρέδωσε το πόρισμα;

ΜΙΛΤΙΑΔΗΣ ΕΒΕΡΤ(Πρόεδρος της Νέας Δημοκρατίας): Ξέρετε τι έχω πάρει;

ΚΟΣΜΑΣ ΣΦΥΡΙΟΥ: Με συγχωρείτε, κύριε Πρόεδρε. 

Με όσα είπε ο Υπουργός προηγουμένως και τα είπε και ο Πρόεδρος της Αξιωματικής Αντιπολίτευσης, εγώ διαπίστωσα ότι έχει δοθεί το πόρισμα. Τι δε δόθηκε; Δε δόθηκε ο κλειδάριθμος και δε δόθηκε και ο πίνακας των ονομάτων. Μα, είναι γνωστό, βάσει της νομοθεσίας περί απορρήτου, ότι εκείνοι που έχουν δικαίωμα να σπάσουν τον κλειδάριθμο, είναι η Δικαιοσύνη ή η Επιτροπή Κεφαλαιαγοράς.

ΓΕΩΡΓΙΟΣ ΣΟΥΡΛΑΣ: Και οι ξένες εταιρείες.

ΚΟΣΜΑΣ ΣΦΥΡΙΟΥ: Βέβαια. Διότι οι ελέγκτριες εταιρείες, κύριε Σούρλα, είχαν την εντολή να κάνουν καταγραφή των συναλλαγών...

ΠΡΟΕΔΡΟΣ(Απόστολος Κακλαμάνης): Σας παρακαλώ, κύριε Σφυρίου, να απευθύνεσθε στο Προεδρείο, όχι σε συναδέλφους, για να τελειώσει κάποτε αυτή η διαδικασία.

ΚΟΣΜΑΣ ΣΦΥΡΙΟΥ: Με συγχωρείτε, κύριε Πρόεδρε.

Οι εταιρείες έκαναν καταγραφή των συναλλαγών. Οι εταιρείες δεν προσδιόρισαν ευθύνες. Οι εταιρείες ή δεν κατέληξαν σε συμπέρασμα για το ποιοι είναι οι ένοχοι και ποιοι απλά συνελλάγησαν χωρίς να έχουν ενοχή γύρω απ' αυτήν την υπόθεση της "Δέλτα Χρηματιστηριακής". Αυτό είναι στην κρίση της Δικαιοσύνης και αυτό είναι το ερευνητέο από τη Δικαιοσύνη.

Είναι γνωστό στο Κοινοβούλιο ότι, τουλάχιστον σε ό,τι αφορά το απόρρητο των τραπεζικών λογαριασμών, οποτεδήποτε η Βουλή ή οι επιτροπές της Βουλής θέλησαν να ανοίξουν λογαριασμούς, πάντα ζητούν τη δικαστική συνδρομή. Αυτά είναι γνωστά.

Επομένως, το γεγονός ότι δε δόθηκε ο κλειδάριθμος, δε δόθηκαν οι πίνακες, νομίζω ότι είναι απόλυτα θεμιτό και στηρίζεται απολύτως στη νομοθεσία για την προστασία των πολιτών, βάσει του απορρήτου. Απορώ πώς έγκριτοι νομικοί όπως ο Πρόεδρος του Συνασπισμού και ο Πρόεδρος του ΔΗ.Κ.ΚΙ. επιμένουν στην ανάγκη να δοθεί, να κυκλοφορήσει στις εφημερίδες, ο κλειδάριθμος και τα πεντακόσια περίπου ονόματα που ανέφερε ο Υπουργός Εθνικής Οικονομίας. Μα, δε θα παρανομούσαμε εν σώματι σαν Κοινοβούλιο; Ειλικρινά θέλω να έχουμε μια απάντηση σ' αυτό το ζήτημα.

Μετά απ' όλα αυτά, κύριε Πρόεδρε, επιμένουμε στην ανάγκη να συζητηθεί το θέμα σήμερα και να ληφθεί η σχετική απόφαση σήμερα. 

Σε ό,τι δε αφορά την ανακρίβεια που ακούστηκε ότι το Χρηματιστήριο το έκλεισε η διοίκηση επί μια εβδομάδα, ήθελα να συμβάλω στην αποσαφήνιση του θέματος λέγοντας ότι δεν το έκλεισε καμία ημέρα, οι Α.Χ.Ε. απείχαν από τις συνεδριάσεις του τη Δευτέρα 11 Νοεμβρίου. Και την Τρίτη 12 Νοεμβρίου πραγματοποιήθηκαν συναλλαγές μόνο 3,9 εκατ. δραχμών. Καμία άλλη μέρα.

ΜΙΛΤΙΑΔΗΣ ΕΒΕΡΤ(Πρόεδρος της Νέας Δημοκρατίας): Το λόγο παρακαλώ, κύριε Πρόεδρε.

ΠΡΟΕΔΡΟΣ(Απόστολος Κακλαμάνης): Ο κ. 'Εβερτ έχει το λόγο.

ΜΙΛΤΙΑΔΗΣ ΕΒΕΡΤ(Πρόεδρος της Νέας Δημοκρατίας): Λυπούμαι, κύριε Πρόεδρε, που σε τυπικά θέματα συνεχίζουμε τη συζήτηση, αλλά θα ήθελα να ενημερώσω τόσο τους συναδέλφους των υπολοίπων Κομμάτων της Αντιπολιτεύσεως, αλλά και σας τον ίδιο και όλο το Σώμα για το τι ακριβώς συμβαίνει. 

Εμείς δε ζητήσαμε να πάρουμε, κυρίες και κύριοι συνάδελφοι, κανένα έγγραφο σε προσωπικό επίπεδο. Και γι'αυτό, όπως σας είπε ο Πρόεδρος της Βουλής, περιμέναμε τα έγγραφα αυτά να κατατεθούν στη Βουλή. Περιμέναμε μέχρι την Πέμπτη να κατατεθούν στη Βουλή και μας απεστάλη προσωπικά από τον κύριο Υπουργό σε ένα φάκελο. Αυτή είναι η πραγματικότητα. Το είπε και ο κύριος Πρόεδρος της Βουλής.

Δεύτερον, δεν ζητήσαμε σε καμία περίπτωση κλειδαρίθμους. Δε ζητήσαμε αποκάλυψη ονομάτων. Ζητήσαμε την ουσία της εκθέσεως, η οποία είναι εξακόσιες - επτακόσιες σελίδες.

ΓΙΑΝΝΟΣ ΠΑΠΑΝΤΩΝΙΟΥ(Υπ. Εθνικής Οικονομίας και Οικονομικών): Αυτή είναι.

ΜΙΛΤΙΑΔΗΣ ΕΒΕΡΤ(Πρόεδρος της Νέας Δημοκρατίας): Παρακαλώ!

Κύριε Πρόεδρε, η έκθεση λέει: "'Οπως έχουμε συμφωνήσει"- δηλαδή το Χρηματιστήριο με τις τρεις ελεγκτικές εταιρείες- "με σκοπό να διαφυλάξουμε στο μέτρο του δυνατού το απόρρητο των συναλλαγών, οι επωνυμίες και τα ονόματα των εμπλεκομένων μερών έχουν κωδικοποιηθεί".

Οι κλειδάριθμοι που έχουν χρησιμοποιηθεί σας παραδόθηκαν ιδιοχείρως σε σφραγισμένο φάκελο. Εμείς, δε θέλουμε το σφραγισμένο φάκελο σε καμιά περίπτωση. Θέλουμε την έκθεση, η οποία όταν αναφέρεται σε νομικά πρόσωπα ή σε ιδιώτες, φέρει κλειδαρίθμους, φέρει δηλαδή αριθμούς. Δε θέλουμε σε καμιά περίπτωση πρόσωπα. Το αιτιολογικό συνεπώς ότι θα αποκαλυφθούν ονόματα, δε στέκει, από το ίδιο το κείμενο.

'Οσον αφορά το κείμενο αυτό μου είπε ο κύριος Υπουργός ότι "θα σου στείλω μια περίληψη". Και είπα "στείλτε την, αλλά να βγάλουμε και συμπέρασμα". Από 6,5 σελίδες, συμπέρασμα δεν μπορεί να βγει, κύριοι συνάδελφοι. Και έκθεση, κύριε Σφυρίου, εμείς δεν έχουμε στα χέρια μας.

Συνεπώς δυο πράγματα συμβαίνουν. Πρώτον δεν έχει η Αξιωματική Αντιπολίτευση καμιά έκθεση, δεύτερον υπάρχουν κλειδάριθμοι και εμείς ζητούμε να μην αποσφραγιστούν, να τους κρατήσετε, να τους στείλετε στη Δικαιοσύνη, αυτό που ζητούμε την έκθεση μαζί με τους κλειδαρίθμους, χωρίς τα ονόματα, είτε αυτά είναι φυσικά είτε είναι νομικά πρόσωπα.

Είπε επίσης ο κύριος Υπουργός, ότι η έκθεση αυτή, που αναφέρεται η εφημερίδα "ΕΞΟΥΣΙΑ", έχει συνταχθεί εδώ και πάρα πολύ καιρό. Είναι ανακριβέστατο. Πρώτον, η εφημερίδα "ΕΞΟΥΣΙΑ" αναφέρει ότι έγινε τις τελευταίες μέρες του Οκτωβρίου, αρχές Νοεμβρίου η έκθεση, αλλά θα ήθελα να επισημάνω, κύριε Πρόεδρε, κάτι σημαντικότατο. Αν πράγματι ο κύριος Υπουργός, όπως απεκάλυψε, έχει πολλές εκθέσεις όπου αναφέρονται τα ονόματα της Εθνικής, Εμπορικής, Ιονικής Λαϊκής, τα οποία είναι μπλεγμένα σε όλη τη διαδικασία του Μαγκρίζου, τότε η ευθύνη σας είναι πολύ μεγαλύτερη, διότι οι υπάλληλοι σας επεσήμαναν τι γινόταν και σεις δε φροντίσατε να λάβετε τα κατάλληλα μέτρα.

ΠΡΟΕΔΡΟΣ(Απόστολος Κακλαμάνης): Ο κ. Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου):

Κύριε Πρόεδρε, όλοι θέλουν σ' αυτόν τον Τόπο αυτή η κρίση που δημιουργήθηκε στο Χρηματιστήριο να λειτουργήσει εξυγιαντικά. Και δε θα λειτουργήσει εξυγιαντικά, αν δράσουν μηχανισμοί συγκάλυψης, κερδοσκοπίας και μετατόπισης των ευθυνών. Θέλω να επισημάνω ότι τη διαφάνεια στο Χρηματιστήριο δεν τη ζητάμε εμείς ως Κόμμα της Αντιπολίτευσης, τη ζητούν οι επενδυτές, οι υγιείς επενδυτές, εκείνοι οι οποίοι είναι ορθολογικοί επενδυτές, ακριβώς για να προφυλαχθούν από τους αεριτζήδες, ακριβώς για να προφυλαχθούν απ' αυτούς που μετατρέπονται από ορθολογικοί επενδυτές σε εμπόρους θορύβου κατά τη διεθνή ορολογία. Και ξέρετε, κύριε Υπουργέ της Εθνικής Οικονομίας τι "προσφέρουν", τι νοσηρό κλίμα διαμορφώνουν οι έμποροι θορύβου, όταν υπεισέρχονται στη θέση των ορθολογικών επενδυτών. Δε ζητήσαμε κλειδαρίθμους, δε ζητήσαμε άρση του απορρήτου, δε ζητήσαμε ποινικοποίηση, ζητήσαμε όλο εκείνο το υλικό το οποίο προσφέρεται, προκειμένου και η Επιτροπή Κεφαλαιαγοράς να κάνει σωστά τη δουλειά της και το Αποθετήριο να λειτουργήσει σωστά και η διαδικασία Αποϋλοποίησης να λειτουργήσει σωστά, για να μη φθάνουμε στο σημερινό φαινόμενο, το οποίο έχει κρίσιμη πολιτική σημασία. Το γνωρίζουν όλοι όσοι παροικούν την Ιερουσαλήμ ότι τα ανοίγματα του Χρηματιστηρίου, οι μαύρες τρύπες, καλύφθηκαν, κύριε Υπουργέ της Εθνικής Οικονομίας, με τη βοήθεια και συμμετοχή αμοιβαίων κεφαλαίων και εταιρειών επενδύσεων χαρτοφυλακίου κυρίως θυγατρικών των κρατικών τραπεζών. Είναι αυτό το οποίο επισημαίνεται. Αντιλαμβάνεστε, λοιπόν, ότι όταν αυτές οι διαπιστώσεις έχουν 

Σελίδα 2522 

δει το φως της δημοσιότητας, η στάση την οποία υιοθετείτε, ουσιαστικά λέει ότι δε θέλετε να γίνει συζήτηση.

Στο όνομα της διαφάνειας δε θέλετε να υπάρξουν οι πραγματικές εγγυήσεις για τη διαφάνεια που κατοχυρώνει τους ορθολογικούς επενδυτές έναντι των εμπόρων θορύβου που πουλάνε αέρα.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Σε ό,τι αφορά το κύρος του Κοινοβουλίου με καλύψατε απόλυτα με τον τρόπο που το θέσατε. Αν αύριο ένας συνάδελφος ζητήσει από τον Υπουργό Εθνικής Οικονομίας να ζητήσει ο Υπουργός από το διοικητή π.χ. της Ε.Τ.Ε. την άρση του τραπεζικού απορρήτου για μία σειρά καταθετών, και ο Υπουργός αρνηθεί, αυτό σημαίνει προσβολή του κύρους του Κοινοβουλίου; Για όνομα του Θεού.

Αντίθετα προστατεύουμε το κύρος του Κοινοβουλίου, διαφυλάσσοντας το απόρρητο των χρηματιστηριακών συναλλαγών, που είναι ισοδύναμο με το τραπεζικό απόρρητο και ισοδύμανο με το φορολογικό απόρρητο.

Τώρα σε ό,τι αφορά το πόρισμα των ελεγκτικών εταιριών, εδώ υπάρχει μία μεγάλη σύγχυση, κύριε 'Εβερτ. Το πόρισμα αυτό, που υπεβλήθη στην Επιτροπή Κεφαλαιαγοράς, όπως είπα έχει δύο σκέλη. Το πρώτο σκέλος είναι τα συμπεράσματα τα οποία έχετε στη διαθεσή σας. Δεν υπάρχει άλλο συμπέρασμα. Είναι αυτές οι επτά σελίδες.

Επαναλαμβάνω είναι οι επτά σελίδες, δεν υπάρχουν άλλες γραμμές, δεν υπάρχουν άλλες σελίδες.

Το δεύτερο σκέλος είναι οι κλειδάριθμοι και οι πίνακες. Αυτοί είναι μόνο στα χέρια του Προέδρου της Επιτροπής Κεφαιλαιαγοράς ο οποίος το διαβίβασε στον εισαγγελέα. Και οι δύο, και η Επιτροπή και η Εισαγγελεία θα διεξαγάγουν το δικό τους ανακριτικό έργο και αυτό για να αποδώσουν ευθύνες και να επιβάλουν κυρώσεις. 'Αλλα συμπεράσματα δεν υπάρχουν, ούτε αποκρύπτονται.

Βεβαίως, εγώ δεν κάνω διακρίσεις μεταξύ των Αρχηγών της Αντιπολίτευσης. Το έδωσα στον κ.'Εβερτ, επειδή μου το ζήτησε και όπως πολύ σωστά είπε ο κ. Σφυρίου, αν ο κ. Τσοβόλας ή ο κ. Κωνσταντόπουλος μου είχαν ζητήσει τα συμπεράσματα, που είναι μόνο επτά σελίδες, βεβαίως θα τα διαβίβαζα. Αλλά αυτά τα συμπεράσματα δεν έχουν πραγματικά ουσία, διότι η εντολή που δόθηκε στις ελεγκτικές εταιρίες δεν ήταν να εξάγουν γενικά συμπεράσματα επί της πορείας του Χρηματιστηρίου και τι πρέπει να κάνει η Κυβέρνηση. 'Ηταν να κάνουν μία πολύ απλή δουλειά. Να μπουν μέσα στα κομπιούτερς, να σπάσουν τους κωδικούς και να διαπιστώσουν ποιοι έκαναν τις συναλλαγές. Το γιατί τις έκαναν, αν υπάρχει δόλος ή δεν υπάρχει δόλος, αυτό δεν είναι έργο των τριών ελεγκτικών εταιριών που έχουν αποκλειστικά διαπιστωτικό χαρακτήρα, αυτό είναι έργο των ανακριτικών αρχών και της Επιτροπής Κεφαλαιαγοράς, οι οποίες θα εντοπίσουν τις ευθύνες και θα επιβάλουν τις ποινικές και διοικητικές κυρώσεις.

Κατά συνέπεια, δεν αλλάζει τίποτα με αυτά που είπα στην αρχή. Η συζήτηση μπορεί και πρέπει να διεξαχθεί σήμερα, και βεβαίως σ' ό,τι αφορά τα συμπεράσματα, θα τα παραδώσω εφόσον το ζητούν οι άλλοι Αρχηγοί της Αντιπολίτευσης. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. 'Εβερτ, Πρόεδρος της Νέας Δημοκρατίας, έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, εδώ είναι φανερό ότι προσπαθεί να αποκρυβεί η αλήθεια. Και προσπαθεί να αποκρυβεί η αλήθεια από το ίδιο το περιεχόμενο αυτού που λέγεται "σύνοψη ευρημάτων", που αναφέρει τα εξής: "'Οπως παρουσιάζονται ενδεικτικά στους πίνακες 1 και 4 που ακολουθούν, γίνονται σε εκτεταμένο βαθμό διακινήσεις τίτλων εταιριών, είτε από φορείς είτε από μέλη της διοικήσεώς των, δηλαδή από πρόσωπα που έχουν εσωτερική πληροφόρηση για τις εταιρίες, τις μετοχές των οποίων διακινούν. Η μεθόδευση αυτής της πρακτικής σε ευρεία κλίμακα μπορεί να οδηγήσει σε στρεβλώσεις αγοράς".

Βγάζει, δηλαδή, η έκθεση από εκεί και πέρα συμπεράσματα για αυτές τις γνώσεις. Και γνώσεις διοικήσεων που ανήκουν στον κρατικό τομέα. Γνωρίζουν, δηλαδή, οι διοικήσεις της Ε.Τ.Ε., της Εμπορικής, της Ιονικής Λαϊκής κ.λπ., πληροφορίες και εκμεταλλεύονται αυτές τις πληροφορίες. Αυτό λέει εδώ.

Και συνεχίζω: "Πρέπει να σημειωθεί ότι η τακτική αυτή ενισχύεται και από μία ομάδα προσώπων φυσικών και νομικών περιλαμβανομένων αμοιβαίων κεφαλαίων και τραπεζών -μόνο κρατικές τράπεζες αναφέρονται εδώ- που εκ πρώτης όψεως δε φαίνεται να έχει άμεση σχέση με τους φορείς, οι οποίοι επίσης διακινούν ένα μεγάλο όγκο τίτλων.

Οι συναλλαγές αυτές αφορούν σε σημαντικές ποσότητες τίτλων που αγοράζονται και πωλούνται συνήθως μέσα σε πολύ σύντομα χρονικά διαστήματα, εντός ολίγων ημερών,, ή ακόμα και την ίδια ημέρα. Οι συναλλαγές αυτές γίνονται, είτε από τους ίδιους ακριβώς τους πελάτες, πελάτες σε συναλλαγές με τρίτους, ανά ζεύγη, τριγωνικά κ.λπ.".

Συνεπώς η έκθεση, η μεγάλη, αναφέρεται σε ολόκληρη τη διαδικασία.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Μα, δεν υπάρχει έκθεση. Υπάρχουν πίνακες.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Να μας τη φέρετε. Ολόκληρη η έκθεση είναι κλειδαριθμημένη. Συνεπώς δε σας ενοχλεί καθόλου να μας τη δώσετε, διότι εμείς θα διαβάζουμε κωδικούς αριθμούς. Δε θα διαβάζουμε τίποτα άλλο, κανένα όνομα και καμιά εταιρεία. Αυτή είναι η πραγματικότητα.

Τώρα, εάν δε θέλετε να ενημερώσετε τη Βουλή, αυτό είναι δικό σας θέμα.

ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Για ένα λεπτό, κύριε Πρόεδρε.

Μετά από όλη αυτή τη συζήτηση, κύριε Πρόεδρε, πιστεύω ότι δυναμητίζει η Κυβέρνηση το κύρος των συναλλαγών του Χρηματιστηρίου εάν επιμείνει στη συζήτηση σήμερα αυτής της πρότασης, χωρίς να μας παραδοθεί η έκθεση. 

Το λέγω αυτό, γιατί υπενθυμίζω και σε σας, κύριε Πρόεδρε, και σε όλο το Σώμα και στον κύριο Υπουργό, ότι όταν ως Αρχηγός Kόμματος τότε κατέθεσα επίκαιρη ερώτηση και συζητήθηκε στη Βουλή, αυτά τα έγγραφα που διάβασε ο κ. 'Εβερτ, τα είχα επισημάνει και είχα κάνει επιγραμματικά την εξής παρατήρηση: 'Ανοιξε η Κυβέρνηση το Χρηματιστήριο για να καλύψει τις παρανομίες που γίνονταν -είχα πει- από Εθνική, Εμπορική και από Ιονική Τράπεζα. Και βλέπω να δικαιώνεται απόλυτα αυτή η θέση.

Γι'αυτό, κύριε Υπουργέ, είναι λάθος να επιμείνετε, αν θέλετε το καλό του Χρηματιστηρίου, να συζητηθεί σήμερα χωρίς να παραδώσετε στη Βουλή αυτήν την έκθεση, γιατί αυτό θα περάσει προς τα έξω, το μήνυμα ότι η Κυβέρνηση θέλει να αποκρύψει παράνομες συναλλαγές και κύκλωμα το οποίο δρα και συνεχίζει να δρα μέσα στο Χρηματιστήριο. Αυτό επισημαίνω από ενδιαφέρον για την οικονομία και το Χρηματιστήριο.

ΠΡΟΕΔΡΟΣ (Απόστολος Κακλαμάνης): Ο Υπουργός Εθνικής Οικονομίας και Οικονομικών κ. Παπαντωνίου έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Κύριε Τσοβόλα, έχετε την εντύπωση ότι η Κυβέρνηση με την παραπομπή του πορίσματος στη Δικαιοσύνη δεν επιδιώκει την κύρωση των ενόχων; Και αυτά τα οποία ανέφερε ο κ. 'Εβερτ είναι άγνωστα στην Κυβέρνηση και σε όλους μας; Το γεγονός ότι έγινε μία τεράστια απάτη στο Χρηματιστήριο, δε σημαίνει, βεβαίως, ότι υπάρχουν ένοχοι και ομάδες προσώπων ενδεχομένως και των κεντρικών τραπεζών, που έπαιξαν γύρω από αυτό το θέμα; Και βεβαίως η δικαιοσύνη μετά από την ανάκριση δε θα επιβάλει τις κυρώσεις; 'Ετερον εκάτερον. Το θέμα είναι ότι δεν μπορεί, επαναλαμβάνω, η Κυβέρνηση, η δημοσία αρχή να αποκαλύψει κλειδαρίθμους και πίνακες που συγχέουν ενόχους και αθώους. Αυτό σε καμία περίπτωση δεν πρόκειται να γίνει.

(Θόρυβος στην Αίθουσα)

ΠΡΟΕΔΡΟΣ (Απόστολος Κακλαμάνης): Παρακαλώ μη θορυβείτε.

Σελίδα 2523 

 

ΓΕΩΡΓΙΟΣ ΣΟΥΡΛΑΣ: Υποτιμά τη νοημοσύνη μας.

ΠΡΟΕΔΡΟΣ (Απόστολος Κακλαμάνης): Ωραία. Εάν υποτιμά τη νοημοσύνη σας μπορείτε να βγείτε έξω και να μην τον ακούτε. Δεν μπορείτε να διακόπτετε. Τι είναι αυτά τα πράγματα;

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Οι πίνακες και τα ονόματα περιέχουν πολλούς αθώους. Τη διάκριση μεταξύ αθώων και ενόχων θα την κάνουν οι ανακριτικές αρχές και η Επιτροπή της Κεφαλαιαγοράς. Δεν είναι έργο της κοινής γνώμης να σπιλώσει συνειδήσεις. Εάν μία τράπεζα, ένας πολίτης ή ένα φυσικό πρόσωπο ή νομικό πρόσωπο είναι ένοχο και είχε δόλο θα το κρίνει η Δικαιοσύνη. Και αυτή είναι η αρχή της Κυβέρνησης, και αυτή είναι η αρχή της ηθικής τάξεως. Παραβίαση απορρήτου, που οδηγεί σε σπίλωση συνειδήσεων, η Κυβέρνηση σε καμιά περίπτωση δεν πρόκειται να δεχθεί.

ΠΡΟΕΔΡΟΣ (Απόστολος Κακλαμάνης): Ο Πρόεδρος κ. Τσαλδάρης έχει το λόγο.

ΑΘΑΝΑΣΙΟΣ ΤΣΑΛΔΑΡΗΣ: Κύριε Πρόεδρε, θα είμαι πάρα πολύ σύντομος, μετά την άχαρη συζήτηση που έγινε σε ό,τι αφορά τον κύριο Υπουργό. Θα ήθελα να τον ρωτήσω. Δέχεται ή δε δέχεται η Κυβέρνηση την Εξεταστική Επιτροπή; Διότι εάν τη δεχθεί, αυτή τη στιγμή τελείωσε το θέμα. Εάν δεν τη δεχθεί, υπάρχει μείζον θέμα. Ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Το θέμα, κύριε Πρόεδρε, που συζητούμε είναι εάν θα προχωρήσουμε ή εάν θα αναβληθεί η συζήτηση.

ΑΘΑΝΑΣΙΟΣ ΤΣΑΛΔΑΡΗΣ: Εγώ έκανα μία ερώτηση στον κύριο Υπουργό. Εάν ο κύριος Υπουργός πει ότι αποδέχομαι την Εξεταστική Επιτροπή, δε θα υπάρχει στη συνέχεια θέμα. Εάν όμως πει ότι δεν την αποδέχεται, τότε υπάρχει μείζον θέμα για την Κυβέρνηση.

ΠΡΟΕΔΡΟΣ (Απόστολος Κακλαμάνης): Αν μου επιτρέπετε, το θέμα είναι αν θα γίνει δεκτή η πρόταση του κ. 'Εβερτ για αναβολή της συζητήσεως ή όχι. Αυτό ίσως έπρεπε να τεθεί ευθύς εξ αρχής μέσα στο χρόνο που ορίζει ο Κανονισμός, δύο και πέντε λεπτά και να μη συζητούμε μιάμιση ώρα επί της ουσίας και όχι επί του θέματος του δικονομικού.

ΑΘΑΝΑΣΙΟΣ ΤΣΑΛΔΑΡΗΣ: Ετέθη, κύριε Πρόεδρε, από τον Πρόεδρο κ. 'Εβερτ. Κοιτάξτε τα Πρακτικά.

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, ετέθη, αφού επί δεκάλεπτο μίλησε επί της ουσίας και έπρεπε να δώσω το λόγο στον Υπουργό και στους άλλους Αρχηγούς.

ΑΘΑΝΑΣΙΟΣ ΤΣΑΛΔΑΡΗΣ: Το θέμα ετέθη και τίθεται εκ νέου τώρα. Να απαντήσει ο κύριος Υπουργός, για να μην υπάρξει θέμα.

ΠΡΟΕΔΡΟΣ (Απόστολος Κακλαμάνης): Ορίστε, κύριε Κωνσταντόπουλε.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού, της Αριστεράς και της Προόδου): Μισό λεπτό, κύριε Πρόεδρε, θα σας απασχολήσω ακόμα. 

Γνωρίζει ο κύριος Υπουργός και η Κυβέρνηση ότι το κλίμα είναι κακό για το Χρηματιστήριο. Γνωρίζει ο κύριος Υπουργός και η Κυβέρνηση ότι οι συνέπειες αυτού του σκανδάλου είναι διαρκείς και επενεργούν νοσηρά. Για τη διασφάλιση της διαφάνειας και την κατοχύρωση της λειτουργίας του Χρηματιστηρίου, η συζήτηση δεν πρέπει να οδηγηθεί με ευθύνη της Κυβέρνησης σε κλίμα αντιδικίας. Το κλίμα θα γίνει πιο καταστρεπτικό. Γι' αυτό και έχει ευθύνη η Κυβέρνηση τούτη την ώρα, να διασφαλίσει και τις εγγυήσεις ενός ουσιαστικού διαλόγου για την κατοχύρωση της διαφάνειας, αλλά και μέτρα εμπιστοσύνης και αξιοπιστίας προς χάριν των υγιών επενδυτών. Οι υγιείς επενδυτές είναι εκείνοι οι οποίοι πλήττονται.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ορίστε, κύριε 'Εβερτ και να κλείσουμε παρακαλώ.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, για να κλείσω τη συζήτηση και για να διαπιστωθεί ότι η Νέα Δημοκρατία δεν ψάχνει απ' αυτή τη συζήτηση από την Εξεταστική Επιτροπή να μπει στο χώρο της σκανδαλολογίας. Ασχολείται η Δικαιοσύνη με αυτό. Εμείς θέλουμε να αναβαθμίσουμε το θεσμό του Κοινοβουλίου. Αλλά για να αναβαθμισθεί ο θεσμός του Κοινοβουλίου, τουλάχιστον όσον αφορά τη Βουλή, πρέπει η Βουλή, οι συνάδελφοι όλοι, να ξέρουν τι συνέβη τόσο καιρό, όχι για τη συγκεκριμένη περίπτωση, μέσα στο Χρηματιστήριο.

'Oπως ξέρετε, κύριε Πρόεδρε, ήδη λειτουργεί η Επιτροπή Θεσμών και Διαφάνειας. Θα ήταν δυνατόν συνεπώς, να ζητήσει και να μετατραπεί η ίδια σε Εξεταστική Επιτροπή. Αυτό μπορεί να το κάνει. Δηλαδή, να πάρει το κύρος της Εξεταστικής Επιτροπής, διότι η Επιτροπή Διαφάνειας και Θεσμών δεν μπορεί να έχει ρόλο εξεταστικό. Δεν μπορεί να ζητήσει κατάθεση εγγράφων. Συνεπώς, εάν δε θέλετε την Εξεταστική Επιτροπή διότι φοβάστε, ότι αυτό μπορεί να πάρει τη μορφή σκανδαλολογίας, εμείς κάνουμε αυτή τη συμβιβαστική πρόταση. Δηλαδή, η ίδια η Επιτροπή η οποία εργάζεται τώρα, να πάρει το κύρος της Εξεταστικής Επιτροπής και να κάνει έρευνα, ούτως ώστε να μπορέσει να ζητήσει όλα τα στοιχεία που νομιμοποιείται και ως Εξεταστική Επιτροπή να πάρει.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Αυτό το οποίο μπορεί να γίνει είναι: 'Οπως σας είπα, το μόνο συμπέρασμα της εκθέσεως, είναι το επτασέλιδο. Δεν υπάρχει άλλο.'Ολα τα υπόλοιπα είναι οι κωδικοί και τα ονόματα. Επαναλαμβάνω, τα υπόλοιπα που είναι οι επτακόσιες σελίδες δεν έχουν λέξεις, ούτε σελίδες. Είναι πίνακες κωδικών και ονομάτων, τα οποία βεβαίως, είναι έργον μόνο της Δικαιοσύνης. Το επτασέλιδο το οποίο σας έδωσα, και το οποίο βεβαίως θα έδιδα και θα δώσω στους Αρχηγούς των Κομμάτων, είμαι διατεθειμένος να δώσω στην Επιτροπή Θεσμών για να το μελετήσει, όχι βεβαίως ως Εξεταστική Επιτροπή, αλλά ως Επιτροπή η οποία θα συστήσει στην Κυβέρνηση τα μέτρα τα οποία θα συμπληρώσουν το θεσμικό πλαίσιο, για την ομαλή λειτουργία του Χρηματιστηρίου.

Συμφωνώ να δώσω το απόρρητο συμπέρασμα, αυτό το οποίο υπάρχει -δεν υπάρχει άλλο- των ελεγκτικών εταιρειών στην Επιτροπή Θεσμών, αλλά βεβαίως, δε δέχομαι Εξεταστική Επιτροπή για τον εξής πολύ απλό λόγο: Εδώ η κρίση του Χρηματιστηρίου επικεντρώνεται και περιστρέφεται γύρω από μία μεγάλη ποινική απάτη. Για ποινικές απάτες, όπου εμπλέκονται χρηματιστές, μεγαλομέτοχοι κ.λπ., αρμόδια είναι η Δικαιοσύνη, δεν είναι η Κοινοβουλευτική Αρχή. Η Κοινοβουλευτική Αρχή ασχολείται με πολιτικές ευθύνες, έτερον εκάτερον.

Εφ' όσον μιλάμε για ποινικές απάτες, όπου εμπλέκονται φυσικά και νομικά πρόσωπα ενδεχομένως, οποιασδήποτε μορφής, είτε κρατικής είτε ιδιωτικής, αρμόδια είναι η Δικαιοσύνη και κατά συνέπεια η Εξεταστική Επιτροπή δεν έχει ουσιαστικό αντικείμενο. Σε ό,τι αφορά την ενασχόληση της Βουλής με το θεσμικό ζήτημα του Χρηματιστηρίου, την υποβολή νέων προτάσεων για συμπλήρωση του θεσμικού καθεστώτος, ασφαλώς είμαι διατεθειμένος να παραβιάσω το απόρρητο του συμπεράσματος, και να το παραδώσω στην Επιτροπή Θεσμών με την ελπίδα, την προσδοκία, τη βεβαιότητα ότι αυτό θα συμβάλει στην εξαγωγή χρησίμων προτάσεων προς την Κυβέρνηση, για τη βελτίωση του νομοθετικού πλαισίου.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, το λόγο.

ΠΡΟΕΔΡΟΣ (Απόστολος Κακλαμάνης): Ο Πρόεδρος της Νέας Δημοκρατίας έχει το λόγο.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Δύο φορές, κυρίες και κύριοι συνάδελφοι, και τώρα και προηγούμενα, είπε ο κύριος Υπουργός κάτι: το σκάνδαλο είναι μεγάλο -ο ίδιος το προσδιόρισε- και δεύτερον ότι μπορεί -και το είπε και μετά βεβαιότητος στην πρώτη φάση- να εμπλέκονται και οι λειτουργοί των κρατικών τραπεζών. 

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): 'Οχι οι λειτουργοί!

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Και οι λειτουργοί, έτσι είπατε. Είναι κρατικές τράπεζες. 

Σελίδα 2524 

Συνεπώς, κάποιοι τις έκαναν, δεν τις έκαναν τα ντουβάρια από μόνα τους!

Επομένως, εμείς που είμαστε επιφορτισμένοι με το να ορίζουμε τις διοικήσεις, χωρίς να έχουμε δει να γίνεται καμία αλλαγή στις διοικήσεις των τραπεζών είτε του προέδρου του Χρηματιστηρίου, θα αντιμετωπίσουμε αυτήν την κατάσταση με τις διαβεβαιώσεις του κυρίου Υπουργού.

Σας λέω, ότι η Επιτροπή Θεσμών είτε πάρει αυτήν την έκθεση είτε δεν την πάρει, συμπέρασμα κανένα δεν βγαίνει. Εκείνο το οποίο χρειάζεται είναι, να δούμε όλοι την έκθεση, η οποία είναι κλειδαριθμημένη, όπως ομολογείται από τα ίδια τα έγγραφα. 'Οποιος, δηλαδή, ανοίξει την έκθεση, δεν θα δει πρόσωπα νομικά, ιδιωτικά, θα δει αριθμούς. Και απλούστατα θα δει τη μεθόδευση η οποία ακολουθήθηκε.

ΠΡΟΕΔΡΟΣ (Απόστολος Κακλαμάνης): Νομίζω ότι στο σημείο αυτό μπορεί να κλείσει αυτή η περίεργη διαδικαστική συζήτηση.

ΒΟΥΛΕΥΤΕΣ ΑΠΟ ΤΗΝ ΑΝΤΙΠΟΛΙΤΕΥΣΗ: Ψηφοφορία!

ΠΡΟΕΔΡΟΣ (Απόστολος Κακλαμάνης): Μη βιάζεσθε. Λέει ο Κανονισμός, ότι αποφαίνεται ο Πρόεδρος. Ο Πρόεδρος, όμως, όπως του δίδει ο Κανονισμός το δικαίωμα, θα ζητήσει ονομαστική ψηφοφορία.

Θα διακόψουμε, ώστε να μην υπάρξουν αμφισβητήσεις περί του πόσοι ηγέρθησαν, πόσοι δεν ηγέρθησαν και τα γνωστά. Δεν θα ήθελα να προστεθώ και εγώ από πλευράς ευθύνης στη δημιουργία οποιωνδήποτε εντυπώσεων απόψε.

Διακόπτουμε κατά τον Κανονισμό για δέκα λεπτά.

(Δ Ι Α Κ Ο Π Η)

 

Σελίδα 2525 

 

(ΜΕΤΑ ΤΗ ΔΙΑΚΟΠΗ)

ΠΡΟΕΔΡΟΣ (Απόστολος Κακλαμάνης):Κύριες και κύριοι συνάδελφοι, επαναλαμβάνεται η διακοπείσα συνεδρίαση. 

Καλούνται επί του καταλόγου από το ΠΑ.ΣΟ.Κ. ο Βουλευτής κ. Δημήτριος Κουτσόγιωργας και από τη Νέα Δημοκρατία ο Βουλευτής κ. Παναγιώτης Καμμένος.

Παρακαλώ, όσοι δέχεσθε την πρόταση του κ. 'Εβερτ να αναβληθεί η συζήτηση της προτάσεως για τη σύσταση Εξεταστικής Επιτροπής, ψηφίζετε "ναι". 

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας):Προκειμένου να δοθούν τα στοιχεία.

ΠΡΟΕΔΡΟΣ (Απόστολος Κακλαμάνης):'Οσοι δεν δέχεσθε την πρόταση του κ. 'Εβερτ ψηφίζετε "όχι".

Παρακαλώ να αρχίσει η ανάγνωση του καταλόγου.

(ΨΗΦΟΦΟΡΙΑ)

(Κατά τη διάρκεια της ψηφοφορίας την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ).

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΕΥΩΝ (Λουκάς Αποστολίδης): Υπάρχει κανείς κύριος συνάδελφος, που δεν άκουσε το όνομά του; Κανείς.

Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων.

(ΚΑΤΑΜΕΤΡΗΣΗ)

(Κατά τη διάρκεια της καταμέτρησης την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ).

(ΜΕΤΑ ΤΗΝ ΚΑΤΑΜΕΤΡΗΣΗ)

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ψηφοφορίας.

Ψήφισαν συνολικά 230 συνάδελφοι. Υπέρ της προτάσεως, δηλαδή "ΝΑΙ", ψήφισαν 109 συνάδελφοι. Κατά της προτάσεως, δηλαδή "ΟΧΙ", ψήφισαν 121 συνάδελφοι, σύμφωνα με το κάτωθι πρωτόκολλο ονομαστικής ψηφοφορίας.

ΕΠΙΚΡΑΤΕΙΑΣ

Στεφανής Κων/νος 
   +
 
Παντερμαλής Δημήτριος 
   +
 
Μανίκας Στέφανος 
   +
 
Σουλαδάκης Γιάννης 
   +
 
Μαντέλης Αναστάσιος 
   +
 
Παρασκευόπουλος Παρασκευάς 
   απών
 
Τσαλδάρης Αθανάσιος 
 +
   
Μολυβιάτης Πέτρος 
 +
   
Παυλόπουλος Προκόπιος 
 +
   
Αλογοσκούφης Γεώργιος 
 +
   
Τζωάννος Ιωάννης 
 +
   
Λουκάκος Παναγιώτης 
 +
   

Α' ΑΘΗΝΩΝ

Παπανδρέου Γεώργιος 
     
απών
     
Αρσένης Γεράσιμος 
     
+
     
Παπαντωνίου Ιωάννης 
     
+
     
Αλευράς θανάσιος 
     
απών
     
Οικονόμου Παντελής 
     
+
     
Τσούρας Αθανάσιος 
   απών
 
Πεπονής Αναστάσιος 
   +
 
Ανουσάκη Ελένη 
   +
 
Ρωμαίος Γεώργιος 
   +
 
Μπακογιάννη Θεοδώρα (Ντόρα) 
 +
   
Μάνος Στέφανος 
 +
   
Βουλγαράκης Γεώργιος 
 +
   
Γιαννάκου - Κουτσίκου Μαριέττα 
 +
   
Μπενάκη - Ψαρούδα 'Αννα 
 +
   
Παπαδόγγονας Αλέξανδρος 
 +
   
Ζαφειρόπουλος Επαμεινώνδας 
 +
   
Αυδής Λεωνίδαςαπώ 
 ν
   
Κωνσταντόπουλος Νικόλαος 
 +
   
Αράπη - Καραγιάννη Βασιλική 
 +
   

B' ΑθΗΝΩΝ
Παπανδρέου Βασιλική 
   απούσα
 
Κακλαμάνης Απόστολος 
   +
 
Γιαννόπουλος Ευάγγελος 
   +
 
Γείτονας Κωνσταντίνος 
   +
 
Κατσανέβας Θεόδωρος
   απών
 
Παπαϊωάννου Μιλτιάδης 
   +
 
Κατσέλη Ελεωνόρα (Νόρα) 
   απούσα
 
Κουλούρης Κίμων 
   +
 
Χαραλαμπόπουλος Ιωάννης 
   απών
 
Καννελλόπουλος Λάμπρος 
   +
 
Ανωμερίτης Γεώργιος 
   +
 
Πρωτόπαπας Χρήστος 
   +
 
Τζουμάκας Στέφανος 
   απών
 
Χυτήρης Τηλέμαχος 
   +
 
Βερυβάκης Ελευθέριος 
   απών
 
Χαραλάμπους Ιωάννης 
   +
 
      
Μητσοτάκης Κωνσταντίνος 
 +
   
Τζαννετάκης Τζανής 
 +
   
Βαρβιτσιώτης Ιωάννης 
 +
   
Καμμένος Παναγιώτης 
 +
   
Λιάπης Μιχάλης- Γεώργιος 
 απών
   
Πολύδωρας Βύρων 
 +
   
Μεϊμαράκης Ευάγγελος - Βασίλ. 
 +
   
Πετραλιά - Πάλλη Φάνη 
 +
   
Ανδρεουλάκος Απόστολος 
 +
   
Καρατζαφέρης Γεώργιος 
 +
   
Κασσίμης Θεόδωρος 
 +
   
Γιακουμάτος Γεράσιμος 
 +
   
Μπρατάκος 'Αγγελος 
 +
   
Παπαρήγα Αλεξάνδρα 
 απούσα
   
Κολοζώφ Ορέστης 
 +
   
Κωστόπουλος Δημήτριος 
 απών
   
Δαμανάκη Μαρία 
 +
   
Κουβέλης Φώτιος - Φανούριος 
 +
   
Δραγασάκης Ιωάννης 
 +
   
Κουναλάκης Πέτρος 
 +
   
Τσοβόλας Δημήτριος 
 +
   
Δημαράς Ιωάννης 
 +
   

NΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ
Κουρουμπλής Παναγιώτης 
   +
 
Βερελής Χρήστος 
   +
 
Σμυρλής - Λιακατάς Χρήστος 
   +
 
Μπαλτάς Αλέξανδρος 
   +
 
Μαγγίνας Βασίλειος 
 +
   
Καραγκούνης Ανδρέας 
 +
   
Αλεξόπουλος Γεώργιος 
 +
   
Καρακώστας Ιωάννης 
 +
   

ΝΟΜΟΣ ΑΡΓΟΛΙΔΟΣ
Θωμόπουλος Ιωάννης 
   +
 
Σωτηρόπουλος Βασίλειος 
 +
   
Παπαδημητρίου Ελισάβετ 
 +
   

ΝΟΜΟΣ ΑΡΚΑΔΙΑΣ
Ρέππας Δημήτριος 
   +
 

 

Σελίδα 2526 

Σπυρόπουλος Ροβέρτος 
   +
 
Τατούλης Πέτρος 
 +
   
Κωστόπουλος Δημήτριος 
 +
   

ΝΟΜΟΣ ΑΡΤΗΣ
Κολιοπάνος Θεόδωρος 
   +
 
Κοσσυβάκης Δημήτριος 
   +
 
Καραμπίνας Κων/νος 
 +
   

ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ 
Πάγκαλος Θεόδωρος 
   απών
 
Βρεττός Κων/νος 
   +
 
Παπαηλίας Ηλίας 
   +
 
Γιαννάκης Ιωάννης 
   +
 
Φωτιάδης Παναγιώτης 
   +
 
Κατσίκης Θεόδωρος 
   απών
 
Κατσιγιάννης Χρήστος 
   απών
 
Σταύρου Απόστολος 
 +
   
Καρατάσος Γεώργιος 
 +
   

ΝΟΜΟΣ ΑΧΑΪΑΣ
Φούρας Ανδρέας 
   +
 
Γεωργόπουλος Δημήτριος 
   +
 
Κατσικόπουλος Δημήτριος 
   +
 
Κουτσόγιωργας Δημήτριος 
   +
 
Χρυσανθακόπουλος Αλέξανδρος 
   +
 
Σπηλιόπουλος Κων/νος 
   +
 
Σπηλιωτόπουλος Σπήλιος 
 +
   
Νικολόπουλος Νικόλαος 
 +
   
Τσαφούλιας Γεώργιος 
 +
   

ΝΟΜΟΣ ΒΟΙΩΤΙΑΣ
Αποστολίδης Λουκάς 
   +
 
Ακριβάκης Αλέξανδρος 
   +
 
Κατσιμπάρδης Γεώργιος 
   +
 
Μπασιάκος Ευάγγελος 
 +
   

ΝΟΜΟΣ ΓΡΕΒΕΝΩΝ
Κωνσταντινίδης Iωάννης 
   +
 

ΝΟΜΟΣ ΔΡΑΜΑΣ
Σαατσόγλου Ανέστης 
   +
 
Ευμοιρίδης Κων/νος 
 +
   
Παπαδόπουλος Σταύρος 
 +
   

ΝΟΜΟΣ ΔΩΔΕΚΑΝΗΣΟΥ
Σκανδαλίδης Κων/νος 
   +
 
Σφυρίου Κοσμάς 
   +
 
Παπανικόλας Βασίλειος 
   +
 
Καραμάριος Αναστάσιος 
 +
   

ΝΟΜΟΣ ΕΒΡΟΥ
Ζαμπουνίδης Νικόλαος 
   +
 
Κηπουρός Χρήστος 
   απών
 
Λυμπερακίδης Λεωνίδας 
 +
   
Δημοσχάκης Θεοφάνης 
 +
   

ΝΟΜΟΣ ΕΥΒΟΙΑΣ
Καλαμακίδης Ιωάννης 
   απών
 
Θεοδώρου Χρήστος 
   +
 
Κεδίκογλου Βασίλειος 
   απών
 
Πιπεργιάς Δημήτριος 
   απών
 
Παπαγεωργόπουλος Ελευθέριος 
 +
   
Αποστόλου Ευάγγελος 
 απών
   

ΝΟΜΟΣ ΕΥΡΥΤΑΝΙΑΣ
Παναγιωτόπουλος Αθανάσιος 
   απών
 

ΝΟΜΟΣ ΖΑΚΥΝΘΟΥ
Παπαδάτος Ιωάννης 
   +
 

ΝΟΜΟΣ ΗΛΕΙΑΣ
Γεωργακόπουλος Δημήτριος 
   +
 
Σκουλαρίκης Ιωάννης 
   +
 
Ζαφειρόπουλος Ιωάννης 
   +
 
Πετραλιάς Αυγερινός - Ρένος 
   +
 
Κορκολόπουλος Βασίλειος 
 +
   
Κοντογιαννόπουλος Βασίλειος 
 +
   

ΝΟΜΟΣ ΗΜΑΘΙΑΣ
Χρυσοχοϊδης Μιχαήλ 
   +
 
Γεωργιάδης Αθανάσιος 
   +
 
Γικόνογλου Μόσχος 
   +
 
Μπόσκου Μαρία 
 +
   

ΝΟΜΟΣ ΗΡΑΚΛΕΙΟΥ
Κουράκης Ιωάννης 
   +
 
Στρατάκης Εμμανουήλ 
   +
 
Φραγιαδουλάκης Εμμανουήλ 
   +
 
Σαρρής Δημήτριος 
   +
 
Σταυρακάκης Μηνάς 
   +
 
Αποστολάκης Δημήτριος 
   +
 
Κεφαλογιάννης Εμμανουήλ 
 +
   
Δανέλης Σπυρίδων 
 +
   

ΝΟΜΟΣ ΘΕΣΠΡΩΤΙΑΣ
Παπαδόπουλος Αλέξανδρος 
   +
 
Βεζδρεβάνης Ηλίας 
 +
   

Α' ΘΕΣΣΑΛΟΝΙΚΗΣ
Βενιζέλος Ευάγγελος 
   +
 
      
Καστανίδης Χαράλαμπος 
   +
 
Παπαθεμελής Στυλιανός - 'Αγγελος 
   +
 
Τσοχατζόπουλος Απόστολος - Αθανάσιος 
 +
   
Ακριτίδης Νικόλαος 
   +
 
Σπυριούνης Κυριάκος 
   +
 
Μαγκριώτης Ιωάννης 
   +
 
Γκεσούλης Νικόλαος 
   +
 
'Εβερτ Μιλτιάδης 
 +
   
Καραμανλής Κων/νος 
 +
   
Ψωμιάδης Παναγιώτης 
 απών
   
Παπαγεωργόπουλος Βασίλειος 
 απών
   
Ορφανός Γεώργιος 
 +
   
Ιντζές Αναστάσιος 
 +
   

Β' ΘΕΣΣΑΛΟΝΙΚΗΣ
Γερανίδης Βασίλειος 
   +
 
Τσιόκας Θεοχάρης 
   +
 
Κίρκος Γεώργιος 
   +
 
Τζιτζικώστας Γεώργιος 
 +
   
Σαλαγκούδης Γεώργιος 
 +
   
Ρεγκούζας Αδάμ 
 +
   
Ρόκος Γεώργιος 
 +
   

ΝΟΜΟΣ ΙΩΑΝΝΙΝΩΝ
Μαλέσιος Ευάγγελος 
   απών
 

 

Σελίδα 2527 

Αργύρης Ευάγγελος 
   απών
 
Παπούλιας Κάρολος 
   απών
 
Φούσας Αντώνιος 
   απών
 
Τασούλας Απόστολος 
   απών
 

ΝΟΜΟΣ ΚΑΒΑΛΑΣ
Τσακλίδης Ιωάννης 
   +
 
Παπαδόπουλος Ηλίας 
   +
 
Καλαντζής Γεώργιος 
   απών
 
Παναγιωτόπουλος Γεώργιος 
 +
   

ΝΟΜΟΣ ΚΑΡΔΙΤΣΗΣ
Σαλαγιάννης Νικόλαος 
   απών
 
Τσιλίκας Βασίλειος 
   απών
 
Σωτηρλής Δημήτριος 
   +
 
Σιούφας Δημήτριος 
 +
   
Μπούτας Ευάγγελος 
   απών
 

ΝΟΜΟΣ ΚΑΣΤΟΡΙΑΣ
Πετσάλνικος Φίλιππος 
   απών
 
Σημαιοφορίδης Κων/νος 
 +
   

ΝΟΜΟΣ ΚΕΡΚΥΡΑΣ
Δρυς Γεώργιος 
   +
 
Κοντομάρης Ευτύχιος 
   +
 
Σπύρου Σπυρίδων 
 +
   

ΝΟΜΟΣ ΚΕΦΑΛΛΗΝΙΑΣ 
Καλαφάτης Αλέξανδρος 
   απών
 

ΝΟΜΟΣ ΚΙΛΚΙΣ
Φλωρίδης Γεώργιος 
   απών
 
Πασσαλίδης Θεόδωρος 
 +
   
Τσιτουρίδης Σάββας 
 +
   

ΝΟΜΟΣ ΚΟΖΑΝΗΣ
Διαμαντοπούλου 'Αννα 
   +
 
Λωτίδης Λάζαρος 
   απών
 
Βλαχόπουλος Ηλίας 
   +
 
Βύζας Βασίλειος - Ευμένης 
 +
   
Τσιαρτσιώνης Νικόλαος 
 +
   

ΝΟΜΟΣ ΚΟΡΙΝΘΙΑΣ
Κοτσώνης Θεόδωρος 
   απών
 
Χωρέμης Αναστάσιος 
   απών
 
Παπαληγούρας Αναστάσιος 
   απών
 
Δήμας Σταύρος 
   απών
 

ΝΟΜΟΣ ΚΥΚΛΑΔΩΝ
Παπαζώη Ελισάβετ 
   +
 
Λεβογιάννης Νικόλαος 
   +
 
Χωματάς Ιωάννης 
 +
   

ΝΟΜΟΣ ΛΑΚΩΝΙΑΣ
Φουντάς Παρασκευάς 
   +
 
Σκανδαλάκης Παναγιώτης 
 +
   
Δαβάκης Αθανάσιος 
 +
   

ΝΟΜΟΣ ΛΑΡΙΣΗΣ
Φλώρος Νικόλαος 
   +
 
Φαρμάκης Νικόλαος 
   +
 
Χατζημιχάλης Φώτιος 
   απών
 
Αδαμόπουλος Γεώργιος 
   +
 
Σουφλιάς Γεώργιος 
 +
   
Γαρουφαλιάς Γεώργιος 
 +
   
Κατσαρός Νικόλαος 
 +
   
Λουλέ Αδριανή 
 +
   

ΝΟΜΟΣ ΛΑΣΗΘΙΟΥ
Καρχιμάκης Μιχαήλ 
   +
 
Ιωαννίδης Φοίβος 
   +
 

ΝΟΜΟΣ ΛΕΣΒΟΥ
Παπαδέλλης Φραγκλίνος 
   απών
 
Σηφουνάκης Νικόλαος 
   +
 
Κόρακας Ευστράτιος 
 +
   

ΝΟΜΟΣ ΛΕΥΚΑΔΟΣ
Βλασσόπουλος Ευάγγελος 
   +
 

ΝΟΜΟΣ ΜΑΓΝΗΣΙΑΣ
Ζήση Ροδούλα 
   απούσα
 
Βούλγαρης Αλέξανδρος 
   +
 
Τζανής Λεωνίδας 
   απών
 
Νάκος Αθανάσιος 
   απών
 
Σούρλας Γεώργιος 
 +
   
Γκατζής Νικόλαος 
 απών
   

ΝΟΜΟΣ ΜΕΣΣΗΝΙΑΣ
Μπένος Ιωάννης - Σταύρος 
   +
 
Κατσιλιέρης Πέτρος 
   +
 
Γιαννακόπουλος Ιωάννης 
   +
 
Λαμπρόπουλος Ιωάννης 
 +
   
Παπανικολάου Ελευθέριος 
 +
   
Αναστασόπουλος Νικόλαος 
 +
   

ΝΟΜΟΣ ΞΑΝΘΗΣ
Σγουρίδης Παναγιώτης 
   +
 
Λαμπαδάρης Νικόλαος 
   +
 
Ακήφογλου Μπηρόλ 
 +
   

Α' ΠΕΙΡΑΙΩΣ
Σημίτης Κων/νος 
   απών
 
Μπεντενιώτης Εμμανουήλ 
   +
 
Σουμάκης Σταύρος 
   +
 
Μελάς Παναγιώτης 
 +
   
Μιχαλολιάκος Βασίλειος 
 +
   
Καλός Γεώργιος 
 +
   
Αλφιέρη Στυλιανή 
 +
   

Β' ΠΕΙΡΑΙΩΣ
Λαλιώτης Κωνσταντίνος 
   +
 
Νιώτης Γρηγόριος 
   απών
 
Διαμαντίδης Ιωάννης 
   +
 
Κρητικός Παναγιώτης 
   +
 
Καψής Ιωάννης 
   +
 
Λάλος Κανέλλος 
     
Μπαρμπαγιάννης Βασίλειος 
 +
   
Αράπης Ιωάννης 
 +
   

ΝΟΜΟΣ ΠΕΛΛΗΣ
Πασχαλίδης Γεώργιος 
   +
 
Γεωργιάδης Θεόδωρος 
   +
 
Φουντουκίδου Θεοδωρίδου Παρθένα 
 +
   

 

Σελίδα 2528 

Καρασμάνης Γεώργιος 
 +
   
Βυζοβίτης Χρήστος 
 +
   

ΝΟΜΟΣ ΠΙΕΡΙΑΣ
Τσερτικίδης Παντελής 
   +
 
Αρσένη Μαρία 
   +
 
Κάκκαλος Νικόλαος 
 +
   
Πολύζος Ευάγγελος 
 +
   

ΝΟΜΟΣ ΠΡΕΒΕΖΗΣ
Ντούσκας Δημήτριος 
   +
 
Τρυφωνίδης Γεώργιος 
   απών
 

ΝΟΜΟΣ ΡΕΘΥΜΝΗΣ
Λουκάκης Εμμανουήλ 
   +
 
Κεφαλογιάννης Ιωάννης 
 +
   

ΝΟΜΟΣ ΡΟΔΟΠΗΣ
Τσετινές Δημήτριος 
   απών
 
Γκαλήπ Γκαλήπ 
   απών
 
Μουσταφά Μουσταφά 
   απών
 

ΝΟΜΟΣ ΣΑΜΟΥ
Καραμηνάς Κων/νος 
 +
   

ΝΟΜΟΣ ΣΕΡΡΩΝ
Ηλιάδης Νικόλαος 
   +
 
Δαμιανίδης Αλέξανδρος 
   +
 
Ανθόπουλος Ιωάννης 
   +
 
Χαϊτίδης Ευγένιος 
   απών
 
Καραμανλής Αχιλλέας 
 +
   
Λεονταρίδης Θεόφιλος 
   απών
 
Παναγιώτου Σταύρος 
 +
   

ΝΟΜΟΣ ΤΡΙΚΑΛΩΝ
Οικονόμου Χρήστος 
   απών
 
Ματής Αθανάσιος 
   απών
 
Ζιάγκας Ιωάννης 
   απών
 
Σκρέκας Θεόδωρος 
 +
   
Κανταρτζής Αχιλλεύς 
 +
   

ΝΟΜΟΣ ΦΘΙΩΤΙΔΟΣ
Παπαδήμας Λάμπρος 
   +
 
Στάϊκος Ευάγγελος 
   +
 
Αλαμπάνος Δημήτριος 
   απών
 
Γιαννόπουλος Αθανάσιος 
   απών
 
Χειμάρας Αθανάσιος 
   απών
 
Μπέλλος Τριαντάφυλλος 
   απών
 

ΝΟΜΟΣ ΦΛΩΡΙΝΗΣ 
Λιάνης Γεώργιος 
   απών
 
Παπαθανασίου Χαράλαμπος 
   απών
 

ΝΟΜΟΣ ΦΩΚΙΔΟΣ
Θάνος Δημήτριος 
   απών
 
Γκελεστάθης Νικόλαος 
 +
   

ΝΟΜΟΣ ΧΑΛΚΙΔΙΚΗΣ
Πάχτας Χρήστος 
   +
 
Γιοβανούδας Βαρσάμης 
   απών
 
Πάππας Βασίλειος 
   απών
 

ΝΟΜΟΣ ΧΑΝΙΩΝ
Σκουλάκης Εμμανουήλ 
   +
 
Βαλυράκης Ιωσήφ 
   +
 
Μιχελογιάννης Ιωσήφ 
   +
 
Μαρκογιαννάκης Χρήστος 
   απών
 

ΝΟΜΟΣ ΧΙΟΥ
Κοτσακάς Αντώνιος 
   απών
 
Βαρίνος Αθανάσιος 
 +
   

ΓΕΝΙΚΟ ΣΥΝΟΛΟ ΝΑΙ 109

ΟΧΙ 121

ΣΥΝΟΛΟ ΨΗΦΙΣΑΝΤΩΝ 230

 

ΠΡΟΕΔΡΟΣ (Απόστολος Κακλαμάνης): Συνεπώς, η πρόταση του Προέδρου της Νέας Δημοκρατίας απορρίπτεται.

Προχωρούμε στη συζήτηση της προτάσεως για τη σύσταση Εξεταστικής Επιτροπής, με αντικείμενο "Διερεύνηση σε βάθος της κατάστασης, καθώς και των προβλημάτων που δημιούργησαν την κρίση το Χρηματιστήριο Αξιών".

'Εχω την τιμή να θέσω υπόψη του Σώματος την ομόφωνη απόφαση της Διάσκεψης των Προέδρων για την οργάνωση της συζητήσεως, όπως και στο παρελθόν, σε συζήτηση παρομοίων προτάσεων, έχει γίνει και σε εφαρμογή της διατάξεως της παραγράφου 5, του άρθρου 65 του Κανονισμού. Δηλαδή να λάβουν το λόγο τρεις ομιλητές από την πλευρά του ΠΑ.ΣΟ.Κ., τρεις από την πλευρά της Νέας Δημοκρατίας και ανά ένας ομιλητής από τα άλλα Κόμματα, εκτός από τους Προέδρους των Κοινοβουλευτικών τους Ομάδων και τους Κοινοβουλευτικούς Εκπροσώπους και μετά απ'αυτούς, όποιος άλλος συνάδελφος θέλει να εγγραφεί με το ηλεκτρονικό σύστημα.

Ο πρώτος ομιλητής από το Πανελλήνιο Σοσιαλιστικό Κίνημα, ο πρώτος ομιλητής από τη Νέα Δημοκρατία, όπως επίσης και οι ομιλητές του Κομμουνιστικού Κόμματος Ελλάδος, του Συνασπισμού της Αριστεράς και της Προόδου και του Δημοκρατικού Κοινωνικού Κινήματος, προτείνω να μιλήσουν για δεκαπέντε λεπτά.

Οι δεύτεροι ομιλητές από το Πανελλήνιο Σοσιαλιστικό Κίνημα και από τη Νέα Δημοκρατία, θα μιλήσουν για δώδεκα λεπτά και οι τρίτοι ομιλητές από το ΠΑ.ΣΟ.Κ., και τη Νέα Δημοκρατία θα μιλήσουν για δέκα λεπτά.

Οι ομιλητές θα λάβουν το λόγο εναλλάξ και δεν θα έχουν δικαίωμα δευτερολογίας.

Οι αναπληρωτές των Προέδρων Κοινοβουλευτικών Ομάδων, έχουν δικαίωμα να μετάσχουν στη συζήτηση. Προτείνω να μιλήσουν για δεκαπέντε λεπτά, αφού προσδιορίζουμε και το χρόνο των Εισηγητών, με δικαίωμα δευτερολογίας στο ήμισυ αυτού του χρόνου, γιατί έχουμε φθάσει ήδη στις 22.00'.

Εάν προηγηθεί ομιλία του Προέδρου της Κοινοβουλευτικής Ομάδας, ο αναπληρωτής θα μετάσχει στη συζήτηση, σύμφωνα με τους αριθμούς του άρθρου 167 παρ. 2, δηλαδή, για δέκα και πέντε λεπτά της ώρας.

Οι Υπουργοί έχουν δικαίωμα να μετάσχουν στη συζήτηση κατά τις διατάξεις του άρθρου 97, παρ. 1 έως 3 του Κανονισμού. 

Επίσης, ύστερα από συνεννόηση που έχω κάνει με τα Κόμματα για την περίπτωση που συμφωνήσετε σ'αυτήν την πρόταση, θα μιλήσουν από το ΠΑ.ΣΟ.Κ. οι κύριοι, Κωνσταντίνος Βρεττός, Ιωάννης Διαμαντίδης και Ιωάννης Θωμόπουλος, από τη Νέα Δημοκρατία οι κύριοι, Ιωάννης Τζωάννος, Εμμανουήλ Κεφαλογιάννης και Προκόπης Παυλόπουλος, από το Κομμουνιστικό Κόμμα Ελλάδος η κα Μαρία Μπόσκου, από το Συνασπισμό ο κ. Ιωάννης Δραγασάκης και από το Δημοκρατικό Κοινωνικό Κίνημα ο κ. Ιωάννης Δημαράς.

Προτείνω να ορίσουμε έναν απώτερο χρόνο πέρατος της συνεδριάσεως. Είχα υπόψη μου τη δωδεκάτη μεσονύκτια ώρα. Νομίζω ότι θα πρέπει να μεταθέσουμε το χρόνο, οπότε και θα γίνει η ψηφοφορία.

Σελίδα 2529 

 

Είσθε σύμφωνοι με τον περιορισμό των χρόνων στις ομιλίες που επρότεινα, ώστε να τελειώσουμε στη 1.00';

ΣΤΡΑΤΗΣ ΚΟΡΑΚΑΣ: Πόσα λεπτά βγαίνουν όλες αυτές οι ομιλίες; Μήπως δεν φθάνουν;

ΠΡΟΕΔΡΟΣ (Απόστολος Κακλαμάνης): Εάν θα περιορίσουμε τους χρόνους των πρώτων ομιλητών στα δεκαπέντε λεπτά, των δεύτερων ομιλητών στα δώδεκα λεπτά και των τρίτων στα δέκα λεπτά, εάν περιορίσουμε το χρόνο των Κοινοβουλευτικών Εκπροσώπων από τα είκοσι λεπτά στα δεκαπέντε λεπτά και οι Πρόεδροι των Κοινοβουλευτικών Ομάδων θα διευκολύνουν, νομίζω, τη συζήτηση και με τη συμμετοχή του Υπουργού Εθνικής Οικονομίας -πλην αυτού δε νομίζω, ότι θα πάρει και άλλος Υπουργός το λόγο- νομίζω, ότι θα προφθάσουμε. Αλλά και εκεί θα πρέπει να εξοικονομήσουμε το χρόνο.

'Αλλως, εάν πάμε με τον κανονικό ρυθμό, θα πρέπει να πάμε πολύ αργά, θα τελειώσουμε τις πρώτες πρωϊνές ώρες. Γι'αυτό, λοιπόν, σας προτείνω να τελειώσουμε στη 1.00'.

Θα ήθελα σ'αυτό τουλάχιστον το σημείο, όσοι θα λάβουν το λόγο, να δέχονται κάποια παρέμβασή μου για τον περιορισμό του χρόνου, εάν αυτό είναι αναγκαίο.

ΑΝΑΣΤΑΣΙΟΣ ΚΑΡΑΜΑΡΙΟΣ: Κύριε Πρόεδρε, να πάμε μέχρι τις 00.00' και αύριο να συνεχίσουμε.

ΠΡΟΕΔΡΟΣ (Απόστολος Κακλαμάνης): Δεν γίνεται να τελειώσουμε στις 00.00' η ώρα, δεν προφταίνουμε. 

Κύριοι συνάδελφοι, είσθε σύμφωνοι να ολοκληρώσουμε τη συζήτηση στη 1.00';

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ (Απόστολος Κακλαμάνης): Συνεπώς, η πρότασή μου γίνεται δεκτή με το χρόνο που πρότεινα για τον κάθε ένα συνάδελφο, που θα πάρει το λόγο και με πέρας της συνεδριάσεως την πρώτη μεταμεσονύκτια ώρα, οπότε και θα διεξαχθεί η ψηφοφορία επί της προτάσεως των Βουλευτών της Νέας Δημοκρατίας.

Για τη συζήτηση της προτάσεως αυτής η Νέα Δημοκρατία έχει ορίσει ως Κοινοβουλευτικό της Εκπρόσωπο το Βουλευτή Αρκαδίας κ. Δημήτριο Κωστόπουλο.

Ο κ. Ιωάννης Τζωάννος, ο πρώτος ομιλητής από τη Νέα Δημοκρατία, έχει το λόγο. Ο χρόνος σας είναι δεκαπέντε λεπτά. Αν δεν τον εξαντλήσετε, θα σας είμαστε υπόχρεοι.

ΙΩΑΝΝΗΣ ΤΖΩΑΝΝΟΣ: Κυρίες και κύριοι συνάδελφοι, οι συνθήκες του χάους που επεκράτησαν στο Χρηματιστήριο στις αρχές του περασμένου Νοεμβρίου, εξαιτίας της υπόθεσης της "Δέλτα Χρηματιστηριακής" και οδήγησαν στο απαράδεκτο από εθνικής απόψεως φαινόμενο να κλείνει η χρηματιστηριακή αγορά για τρεις μέρες και να δυσφημείται η Χώρα μας διεθνώς, δεν μπορούν κατ'ουδένα λόγο να θεωρηθούν, ότι απετέλεσαν κεραυνό εν αιθρία. Και πρέπει να σημειώσουμε, ότι το Χρηματιστήριο έκλεισε εξαιτίας των δυσλειτουργιών και των παραλείψεων για τις οποίες ευθύνεται η Κυβέρνηση, όπως θα δούμε σε λίγο. Δεν είναι κάτι που συνεβη από μόνο του.

Πράγματι, κατά την τελευταία τριετία το κλίμα στη Σοφοκλέους και στους γύρω δρόμους ήταν ήδη βεβαρυμένο από συχνές καταγγελίες και διάφορες σοβαρές παραβάσεις της χρηματιστηριακής νομοθεσίας. Αναφέρω χαρακτηριστικά "ΤΟ ΒΗΜΑ" της 10ης Νοεμβρίου του 1996, που αναφέρει για "ΤΟ ΒΗΜΑ" του 1994, για καταγγελίες για το Χρηματιστήριο. Το καταθέτω για τα Πρακτικά.

(Στο σημείο αυτό ο Βουλευτής κ. Ι. Τζωάννος καταθέτει για τα Πρακτικά το σχετικό δημοσίευμα, που έχει ως εξής:

 

Σελίδα 2530 

σελ. 2530

Σελίδα 2531 

 

μετά μόνοι τους να δηλώνουν στο Χρηματιστήριο, ότι κάτι δεν πάει καλά και να σταματάει η διαπραγμάτευση.

Για όλα αυτά, δεν μπορούσε κάτι να κάνει ο κύριος Υπουργός Εθνικής Οικονομίας, ο οποίος έχει την αρμοδιότητα να εποπτεύει και την Επιτροπή Κεφαλαιαγοράς, και το Χρηματιστήριο, γιατί στο κάτω-κάτω της γραφής η εποπτεία του Χρηματιστηρίου είναι υπηρεσία του Υπουργείου Εθνικής Οικονομίας.

'Ακουσα σήμερα με ενδιαφέρον τον κύριο Υπουργό να ομολογεί, ότι υπάρχουν διάφορες αναφορές της εποπτείας. Ερωτώ: Βάσει των αναφορών δεν μπορούσαν να είχαν κινηθεί οι διαδικασίες ελέγχου, που θα είχαν και προληπτικό χαρακτήρα, θα προλάμβαναν τα χειρότερα, που είδαμε στην περίπτωση της "Δέλτα Χρηματιστηριακής";

'Ετσι θα απεφεύγετο η καταλήστευση του επενδυτικού κοινού από τα οργανωμένα κυκλώματα, αλλά κυρίως -αυτό που ενδιαφέρει και τη Βουλή- η δυσφήμιση του θεσμού του Χρηματιστηρίου. Διότι εδώ παρευρισκόμαστε, γιατί ενδιαφερόμαστε, πράγματι, για το θεσμό του Χρηματιστηρίου, ο οποίος όμως μπορεί να αναπτυχθεί μέσω των συνθηκών διαφάνειας, γιατί διαφορετικά, με τη συγκάλυψη των γεγονότων, απομακρύνονται οι πραγματικά σοβαροί επενδυτές και αποθαρρύνεται η εισροή ξένων κεφαλαίων.

Κι όμως δεν είδαμε να γίνεται τίποτα. Απλώς, αφού ξέσπασε η κρίση, ακούσαμε δικαιολογίες για την απουσία πραγματικών ελέγχων, που ταξινομούνται στις εξής ενότητες. Πρώτον, ότι το θεσμικό πλαίσιο δεν ήταν επαρκές. Δεύτερον, ότι δεν υπήρχε κατάλληλο και επαρκές προσωπικό και υπήρξαν καθυστερήσεις εξαιτίας αυτών των ελλείψεων. Τρίτον, ότι το σκάνδαλο της "ΔΕΛΤΑ Χρηματιστηριακής" αποκαλύφθηκε από τους ίδιους τους κυβερνητικούς ελέγχους και με την εφαρμογή της νομοθεσίας του ν.2396.

Καμιά από αυτές τις δικαιολογίες δεν ευσταθεί υπό το πρίσμα των πραγματικών γεγονότων. Το νομικό πλαίσιο που καλύπτει το θεσμό του Χρηματιστηρίου, είχε ήδη εκσυγχρονιστεί ουσιαστικά μέχρι το 1994, παρακολουθώντας την ανάπτυξη, τόσο της πρωτογενούς όσο και της δευτερογενούς αγοράς. Αναφέρω το ν.1806/88, το ν.1892/90, το ν.1969/91. Υπάρχει και σειρά προεδρικών διαταγμάτων, όπως το 51/92 για τις πληροφορίες που πρέπει να δημοσιεύονται κατά την εκχώρηση και απόκτηση σημαντικής συμμετοχής σε εταιρεία εισηγμένη στο χρηματιστήριο, βάσει της οδηγίας 8862 της ΕΟΚ, το 52/93 ενημερωτικό δελτίο, το 53/93 για τους κατόχους εμπιστευτικών πληροφοριών, το ν.2198/94 κ.ο.κ.

Με βάση το θεσμικό πλαίσιο, που ήδη είχε διαμορφωθεί το 1994, ο τότε πρόεδρος της κεφαλαιαγοράς κ. Γεωργουτσάκος και σημερινός πρόεδρος της Εμπορικής Τραπέζης, τον οποίο είχε διορίσει ο κύριος Υπουργός Εθνικής Οικονομίας, σε συνέντευξή του στο περιοδικό "ΕΠΙΛΟΓΗ" του Απριλίου του 1994 δήλωνε, ότι: "Ουσιώδεις, κανονιστικές, εγκριτικές, εποπτικές και ελεγκτικές αρμοδιότητες που διαθέτει σήμερα η Επιτροπή Κεφαλαιαγοράς, είναι δυνατόν να διευρύνουν και να παγιώσουν το ρόλο της αγοράς κεφαλαίου ως κύριας πηγής προσφοράς επενδυτικών πόρων. Παράλληλα, οι ίδιες αρμοδιότητες κατάλληλα ασκούμενες μπορούν να ενισχύσουν την αξιοπιστία και τη διαφάνεια του Χρηματιστηρίου Αξιών και να θέσουν σε κίνηση μία σειρά ευνοϊκών αλληλεπιδράσεων μεταξύ πρωτογενούς και δευτερογενούς αγοράς". Και συμπλήρωνε λέγοντας: "Πιστεύω πως η παρουσία της Επιτροπής Κεφαλαιαγοράς θα γίνεται όλο και περισσότερο αισθητή, ιδιαίτερα μάλιστα μετά τη σύσταση και δραστηριοποίηση του νομικού προσώπου της επιτροπής". Και πράγματι είχαμε τη νομοθεσία, στην οποία αναφέρθηκα.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Δυόμισι χρόνια αργότερα και αφού είχε ξεσπάσει το τελευταίο σκάνδαλο και αφού είχαν προηγηθεί οι καταγγελίες για άλλα σκάνδαλα, όπως της Λαυρεωτικής και όλα αυτά, που αναφέρθηκαν προηγουμένως, ο σημερινός πρόεδρος της Επιτροπής Κεφαλαιαγοράς, που πάλι ο κύριος Υπουργός είχε διορίσει, αναιρούσε όσα είχε δηλώσει ο προκάτοχός του, δηλώνοντας π.χ. στο "ΒΗΜΑ" της 17ης Νοεμβρίου 1996, ότι η Επιτροπή Κεφαλαιαγοράς δεν διαθέτει ουσιαστικά το βασικό μηχανισμό για άσκηση ουσιαστικής εποπτείας. Ποια τώρα από όλες αυτές τις θέσεις να υιοθετήσουμε; Αφήνω την κρίση σε σας.

Κι εν πάση περιπτώσει, τι έκανε η Κυβέρνηση του ΠΑ.ΣΟ.Κ., για να διορθώσει την κατάσταση τα τελευταία τρία χρόνια, για να προλάβει χειρότερες καταστάσεις, όπως το κλείσιμο του Χρηματιστηρίου; Και δεν έφτανε αυτή η εξοργιστική στάση από τα κυβερνητικά στελέχη, αλλά είχαμε και τον Κυβερνητικό Εκπρόσωπο να δηλώνει την ημέρα της κρίσης, ότι το Κράτος δεν ευθύνεται για την κατάντια του Χρηματιστηρίου.

Είναι δυνατό να δεχθείτε αυτήν τη λογική, κύριοι συνάδελφοι του ΠΑ.ΣΟ.Κ., δηλαδή, ότι η Κυβέρνηση δεν έχει καμία ευθύνη για τις συνθήκες που έχουν δημιουργηθεί στο Χρηματιστήριο και που αποτέλεσαν το θερμοκήπιο, μέσα στο οποίο καλλιεργήθηκε η παράνομη κερδοσκοπία; Με την ίδια λογική θα φθάσουμε στο συμπέρασμα, ότι το Κράτος δεν ευθύνεται για τίποτε που συμβαίνει σ' αυτήν τη Χώρα και ότι οι πολίτες θα έπρεπε να λύνουν μόνοι τους τα προβλήματά τους.

Θα πρέπει να σημειωθεί, ότι η Επιτροπή Κεφαλαιαγοράς έχει δικούς της πόρους σύμφωνα με το άρθρο 18 του ν. 2198/94, που δεν φαίνεται να αξιοποιήθηκαν για την ανάπτυξη του ελεγκτικού μηχανισμού της κατά τις δηλώσεις του νυν προέδρου της Επιτροπής Κεφαλαιαγοράς. Επίσης, αξίζει να αναφερθεί και το γεγονός, ότι με το άρθρο 28 του ν.2324/95 προβλέφθηκε και η χορήγηση επιδόματος αυξημένης ευθύνης μέχρι 30% των συνολικών αποδοχών σε όλους τους υπαλλήλους του Χρηματιστηρίου και του Υπουργείου Εθνικής Οικονομίας, για τις ελεγκτικές υπηρεσίες που προσφέρουν.

Επίσης και το Αποθετήριο ως ιδιωτική ανώνυμη εταιρεία διαθέτει σημαντικούς πόρους και μεγάλη κερδοφορία, 1 δισ. ήταν το 1995 τα κέρδη. Μ' αυτούς τους πόρους θα μπορούσε πράγματι, αν υπήρχε η σωστή μέριμνα, να προσλάβει προσωπικό για τη διεκπεραίωση των διαδικασιών.

Επίσης, επειδή έγινε αναφορά σε αναφορές της εποπτείας, ο τέως προϊστάμενος της εποπτείας κ. Μαλάκης φέρεται να έχει δηλώσει στην παραίτησή του, ότι είχε αποστείλει πορίσματα ελέγχου στη διοίκηση του Χρηματιστηρίου για παράνομες συναλλαγές, χωρίς τελικά να έχουν επιβληθεί κυρώσεις.

Θα πρέπει να σημειωθεί εδώ, ότι δεν μιλάμε για ποινικές μόνο ευθύνες, που διερευνά ο Εισαγγελέας. Εδώ μιλάμε για διοικητικές δυσλειτουργίες και τις παρεμβάσεις που πρέπει να κάνει ο Υπουργός Εθνικής Οικονομίας για την ομαλή λειτουργία του συστήματος. Βλέπουμε ότι δεν έγινε τίποτε τόσα χρόνια. Τα γεγονότα που προηγήθηκαν της κρίσης στο Χρηματιστήριο οδηγούν στο συμπέρασμα, ότι οι κυβερνητικοί παράγοντες δεν είχαν επιδείξει την επιμέλεια του συνετού οικογενειάρχη στη διαχείριση των αλλοτρίων, όπως λέει ο Αστικός Κώδικας, κάνοντας το μέγιστο δυνατό με τους διαθέσιμους πόρους. Και είναι ανεπίτρεπτο να δηλώνεται αδυναμία στην άσκηση εποπτείας από έλλειψη προσωπικού. Φανταστείτε να δηλώνει ο διευθυντής της αστυνομίας μιας περιοχής, ότι, επειδή δεν διαθέτει αρκετό προσωπικό, δεν μπορεί να την αστυνομεύσει. Αυτό θα συνιστούσε έμμεση πρόσκληση προς τους εγκληματίες -στην περίπτωσή μας, τους παράνομους κερδοσκόπους- να εντείνουν τη δράση τους και θα έδιωχνε από την περιοχή -εννοούμε το Χρηματιστήριο-τους σοβαρούς επενδυτές.

Η κατάσταση στην οποία περιήλθε η "ΔΕΛΤΑ Χρηματιστηριακή" ήταν, σύμφωνα με τα δημισιεύματα του Τύπου -γεγονός που επιβεβαιώνεται με τη σημερινή διαρροή στην εφημερίδα "ΕΞΟΥΣΙΑ"- αποτέλεσμα κερδοσκοπικών παιχνιδιών, που έγιναν από τα οργανωμένα κυκλώματα πάνω σε συγκεκριμένες μετοχές, όπως της εταιρείας "Αδελφοί Μαγρίζου".

'Οπως γράφθηκε πρόσφατα στον Τύπο, η "ΔΕΛΤΑ Χρηματιστηριακή" είχε αγοράσει επτακόσιες δέκα χιλιάδες κοινές μετοχές και εκατόν έξι χιλιάδες προνομιούχες της "Αφοι Μαγρίζου", τις οποίες δεν είχε ακόμα εκκαθαρίσει. Είναι δε αξιοσημείωτο, ότι ενώ το Σεπτέμβριο του 1995 κανένας 

 

Σελίδα 2532 

 

δεν ενδιαφερόταν γι' αυτήν τη μετοχή, ένα χρόνο αργότερα οι συναλλαγές της είχαν φθάσει τα τετρακόσιες χιλιάδες κομμάτια την ημέρα, ενώ δεν είχαν αλλάξει τα βασικά οικονομικά χαρακτηριστικά της εταιρείας. Αυτό από μόνο του έπρεπε να είχε προκαλέσει το ενδιαφέρον των εποπτικών αρχών και τον έλεγχο, δεδομένου ότι υπάρχει υπόνοια κερδοσκοπίας και μάλιστα πωλήσεων αέρα μέσω τριγωνικών πράξεων, όπως εκ των υστέρων φαίνεται ότι έγινε, από τα πορίσματα που δημοσιεύθηκαν σήμερα.

Είναι δυνατόν να μην είχαν σκεφθεί τότε οι αρμόδιοι, ότι η όλη υπόθεση ήταν αποτέλεσμα κερδοσκοπικού παιγνίου; Και όταν παρουσιάζεται τέτοιο φαινόμενο, οι αρμόδιες αρχές δεν θα έπρεπε να είχαν επέμβει αμέσως για να προλάβουν τις οδυνηρές συνέπειες;

Θα πρέπει να σημειωθεί, ότι στις 5/11/96 η "ΔΕΛΤΑ ΧΡΗΜΑΤΙΣΤΗΡΙΑΚΗ" ήταν εκτός συστήματος γιατί χρώσταγε προς την εκκαθάριση πέντε χιλιάδες ονομαστικές μετοχές. Την επόμενη προσεκόμισε μόνο δύο χιλιάδες και της επετράπη να εισέλθει στη συνεδρίαση παράνομα. Εάν δεν είχε συμβεί αυτό, θα είχαν προληφθεί τα χειρότερα. Ποιός επέτρεψε αυτή την εξέλιξη; Μήπως υπήρξε σκοπιμότητα επαναλειτουργίας της εταιρίας "ΔΕΛΤΑ ΧΡΗΜΑΤΙΣΤΗΡΙΑΚΗ", προκειμένου οι αντισυμβαλλόμενες χρηματιστηριακές εταιρείες, στις οποίες περιλαμβάνονται και θυγατρικές κρατικών τραπεζών, να λάβουν τα χρήματά τους πίσω και η "ΔΕΛΤΑ" να λειτούργησε, επειδή ήταν ετοιμόρροπη, ως σκουπιδοντενεκές, όπως ελέχθη, όλων των ζημιών από το άνομο παιχνίδι;

Το πρόβλημα δε, θα είχε προληφθεί, εάν εχρησιμοποιούντο στις πληρωμές στην εκκαθάριση τραπεζικές επιταγές, όπως γινόταν προ του 1994 και όχι προσωπικές επιταγές έναντι άλλων τραπεζών. Και πάλι εδώ, ερωτάται η Κυβέρνηση, γιατί άλλαξε το σύστημα. Και έχουμε σήμερα το ενδιαφέρον πόρισμα που ανέφερε ο Αρχηγός της Αξιωματικής Αντιπολίτευσης, το οποίο ουσιαστικά είναι περίληψη της περιλήψεως και δεν έχει τίποτα το απόρρητο.

( Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή.)

'Ενα λεπτό, κύριε Πρόεδρε.

ΠΡΟΕΔΡΕΥΩΝ(Παναγιώτης Ν.Κρητικός): 'Οχι, παρακαλώ, κανένα. Δε θα επιτραπεί αυτήν τη βραδιά σ'αυτήν τη συνεδρίαση, καμία υπέρβαση χρόνου από κανέναν. Και εσείς πρώτος θα τηρήσετε τον Κανονισμό.

ΙΩΑΝΝΗΣ ΤΖΩΑΝΝΟΣ: Ναι, αλλά είχαμε προσχεδιάσει ...

ΠΡΟΕΔΡΕΥΩΝ(Παναγιώτης Ν.Κρητικός): Αρχίσαμε πολύ αργά. 'Αλλωστε οι δύο ώρες πριν αναλώθηκαν επί της ουσίας.

ΙΩΑΝΝΗΣ ΤΖΩΑΝΝΟΣ: Εγώ θα σας πω το εξής: Τελικά, έχουμε ευθύνη ως Βουλή να διερευνήσουμε πλήρως το σκάνδαλο, όχι εις βάρος της Δικαιοσύνης, αλλά για να βοηθήσουμε το θεσμό μέσω της διαφάνειας που θα επικρατήσει. Η κόπρος του Αυγείου στο Χρηματιστήριο θα πρέπει να καθαριστεί.

ΠΡΟΕΔΡΕΥΩΝ(Παναγιώτης Ν.Κρητικός): Δεν επιτρέπεται υπέρβαση χρόνου, κύριε Τζωάννο. Σας παρακαλώ, τελειώστε αμέσως. Πρέπει να τηρηθεί ο χρόνος για όλους. Το αντιλαμβάνεσθε ότι θα πάμε πολύ αργά και δεν μπορεί να ταλαιπωρείται το Σώμα τις πρωινές ώρες.

ΙΩΑΝΝΗΣ ΤΖΩΑΝΝΟΣ: Τελείωσα, κύριε Πρόεδρε. 

Το Ηράκλειο έργο είναι της Βουλής.

( Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ(Παναγιώτης Ν.Κρητικός): Ο κ. Βρεττός έχει το λόγο.

ΚΩΝΣΤΑΝΤΙΝΟΣ ΒΡΕΤΤΟΣ: Ανεξάρτητα από την απόφαση που θα πάρουμε στο τέλος της συνεδρίασης, κυρίες και κύριοι συνάδελφοι, νομίζω, ότι η σημερινή συζήτηση θα έχει θετικά αποτελέσματα σε ό,τι αφορά την εξυγίανση και τον εκσυγχρονισμό της ελληνικής χρηματαγοράς.

Η κρίση που δημιουργήθηκε από την αδυναμία πληρωμής των υποχρεώσεων της "ΔΕΛΤΑ ΧΡΗΜΑΤΙΣΤΗΡΙΑΚΗ" ανέδειξε αρκετά ενδιαφέροντα στοιχεία στη λειτουργία των χρηματιστηριακών συναλλαγών, μερικά από τα οποία επισημάνθηκαν για πρώτη φορά. 

Το χρονικό της κρίσης: Στις 5/11/96 η "ΔΕΛΤΑ ΧΡΗΜΑΤΙΣΤΗΡΙΑΚΗ" προσεκόμισε πριν από την έναρξη της συνεδριάσεως, δύο επιταγές εκδόσεώς της ύψους 498 εκατ. δραχμών εις διαταγήν της "Α.Ε. Αποθετηρίων Τίτλων", οι οποίες εσύροντο σε τραπεζικούς λογαριασμούς της "ΔΕΛΤΑ ΧΡΗΜΑΤΙΣΤΗΡΙΑΚΗ", στην Τράπεζα Εργασίας και στην Τράπεζα Αττικής, για κάλυψη του χρεωστικού της υπολοίπου από τις συναλλαγές της 31/10/96 . Οι επιταγές αυτές κατατέθηκαν στο λογαριασμό ειδικού σκοπού της "ΔΕΛΤΑ ΧΡΗΜΑΤΙΣΤΗΡΙΑΚΗ" στην Εθνική Τράπεζα, ο οποίος είναι δεσμευμένος για τις ανάγκες της εκκαθάρισης των χρηματιστηριακών συναλλαγών, για να διατεθούν προς πληρωμή των άλλων μελών του Χρηματιστηρίου Αθηνών. Η κατάθεση έγινε αφού οι επιταγές οπισθογραφήθηκαν από την "Α.Ε. Αποθετηρίων", μερική μνεία του σκοπού της οπισθογράφησης, την κατάθεση δηλαδή στον ως άνω λογαριασμό.

Στις 6 Νοεμβρίου η "ΔΕΛΤΑ", προσεκόμισε στην "Α.Ε. Αποθετηρίων Τίτλων" επιταγές εκδόσεώς της ύψους 832 εκατ. δραχμών για κάλυψη του χρεωστικού της υπολοίπου από τις συναλλαγές της 1ης Νοεμβρίου. Οι επιταγές αυτές κατατέθηκαν στον ως άνω λογαριασμό της "ΔΕΛΤΑ ΧΡΗΜΑΤΙΣΤΗΡΙΑΚΗ" στην Εθνική Τράπεζα, αφού προηγουμένως οπισθογραφήθηκαν από την "Α.Ε. Αποθετηρίων Τίτλων".

Στις 7.11.1996 η "Α.Ε. Αποθετηρίων Τίτλων" πληροφορήθηκε από την Εθνική Τράπεζα, ότι οι πρώτες ως άνω επιταγές της "ΔΕΛΤΑ" σφραγίστηκαν ελλείψει υπολοίπου και επεστράφησαν στην ελληνική τράπεζα από το γραφείο συμψηφισμού της Τράπεζας της Ελλάδος. Συνεπεία τούτου, απαγορεύτηκε η συμμετοχή της "ΔΕΛΤΑ" στη συνεδρίαση του Χρηματιστηρίου από την ημέρα εκείνη, δηλαδή τις 7.11.1996 και εφ'εξής.

Την επομένη, 8 Νοεμβρίου, η "Α.Ε. Αποθετηρίων Τίτλων" πληροφορήθηκε από την ελληνική τράπεζα, ότι και άλλες επιταγές της "ΔΕΛΤΑ" σφραγίστηκαν επίσης ελλείψει υπολοίπου και επεστράφησαν στην ελληνική τράπεζα από το γραφείο συμψηφισμού της Τραπέζης της Ελλάδος. Η "ΔΕΛΤΑ" δεν εξόφλησε εξάλλου ούτε τα χρεωστικά της υπόλοιπα ούτε τις συναλλαγές της 4ης, 5ης και 6ης Νοεμβρίου. Το σύνολο των χρηματικών οφειλών της "ΔΕΛΤΑ" από την εκκαθάριση ανήλθε σε 2,6 δισ. δραχμές, εκ των οποίων 1,3 δισ. προέρχεται από ακάλυπτες επιταγές.

Τα ακριβή συμπεράσματα για τα πραγματικά περιστατικά της υποθέσεως της "ΔΕΛΤΑ Χρηματιστηριακής", θα προκύψουν μετά την ολοκλήρωση της διενεργούμενης ανάκρισης, η οποία είναι μυστική και η οποία θα λάβει υπόψη και τα κοινοποιηθέντα στον ανακριτή πορίσματα των ελέγχων, που διενήργησαν, τόσο οι αρμόδιες εποπτικές αρχές όσο και οι τρεις διεθνούς κύρους ελεγκτικοί οίκοι, στις υπηρεσίες των οποίων έχει προσφύγει το Χρηματιστήριο και η Επιτροπή Κεφαλαιαγοράς.

Οι υποθέσεις που μπορούμε να κάνουμε σε σχέση με την αδυναμία εκπληρώσεως των υποχρεώσεων από την προαναφερθείσα χρηματιστηριακή εταιρεία είναι οι παρακάτω:

Πρώτον, ότι οι εντολείς της-αγοραστές δεν της κατέβαλαν την αξία των συγκεκριμένων μετοχών. Δεύτερον, ότι της κατέβαλαν την αξία, αλλά εκείνη δεν απέδωσε τα λεφτά στην εκκαθάριση και τρίτον και πιθανότερο, ότι έγινε απλώς χρήση των κωδικών από την εταιρεία, δηλαδή των στοιχείων συγκεκριμένων εντολέων, χωρίς οι τελευταίοι να είναι οι πραγματικοί αγοραστές, αλλά με μόνη επιδίωξη τη δημιουργία πραγματικής ζήτησης, που θα οδηγούσε σε αύξηση της τιμής των μετοχών της εταιρείας "ΑΔΕΛΦΟΙ ΜΑΓΡΙΖΟΥ Α.Ε.". Στην περίπτωση αυτή, δεν μπορεί να αποκλειστεί το ενδεχόμενο σύμπραξης, με τον ίδιο πάντοτε σκοπό της "ΔΕΛΤΑ ΧΡΗΜΑΤΙΣΤΗΡΙΑΚΗ" με τους εμφανιζόμενους ως εντολείς της-αγοραστές ή και με σημαντικούς μετόχους της ιδίας της αιτούσας εταιρείας.

Πάντως, από τους πρώτους ελέγχους φαίνεται, ότι τα ίδια πρόσωπα-εντολείς διακίνησαν, είτε ως πολίτες είτε ως αγοραστές, μέσω διαφόρων χρηματιστηριακών εταιρειών, μεταξύ των οποίων και η "ΔΕΛΤΑ ΧΡΗΜΑΤΙΣΤΗΡΙΑΚΗ", μεγάλο αριθμό μετοχών της αιτούσας εταιρείας. Αναφορά στα πρόσωπα αυτά έχει γίνει σε δημοσιεύματα του Τύπου, ενώ


Σελίδα 2533 

 

αναλυτικότερα περιγράφονται στα μέχρι τώρα συμπεράσματα της εποπτείας του Υπουργείου και των τριών ελεγκτικών οίκων. Αυτές είναι οι πληροφορίες, που πήραμε μόλις σήμερα.

Η αντιμετώπιση της κρίσης. Η Κυβέρνηση μετά τη διαπίστωση του προβλήματος, το αντιμετώπισε με αποφασιστικό και αποτελεσματικό, όπως απεδείχθη, τρόπο. Τα μέτρα που ελήφθησαν ήταν τα εξής:

Δέσμευση των μετοχών, πελατών και τραπεζικών καταθέσεων της "ΔΕΛΤΑ", καθώς και περιουσιακών στοιχείων της, που ευρίσκοντο στα χέρια της "Α.Ε. Αποθετηρίων", έκδοση Πράξεως Νομοθετικού Περιεχομένου για τον τρόπο κάλυψης του ελλείμματος των 2,6 δισ. δραχμών, ώστε να μη δημιουργηθούν αλυσιδωτές αντιδράσεις, αδυναμίες πληρωμών και από άλλες χρηματιστηριακές εταιρείες.

Με την Πράξη Νομοθετικού Περιεχομένου, εδίδετο η δυνατότητα σε περιπτώσεις πλαστών επιταγών, να καταβάλονται τα χρήματα από την "Α.Ε. Αποθετηρίων" και να απαιτούνται από το συνεγγυητικό κεφάλαιο, το οποίο στη συνέχεια, τα απαιτεί από το υπόχρεο μέλος, όσο και από κάθε φυσικό ή νομικό πρόσωπο, που συνήργησε στην πραγματοποίηση των συναλλαγών, που συνδέονται με το έλλειμμα.

Επίσης είχαμε: Επιβολή επιπέδου (πλαφόν) των ημερησίων συναλλαγών των χρηματιστηριακών επιχειρήσεων μέχρι του ύψους της αξίας του μετοχικού τους κεφαλαίου, με αναγκαστική καταβολή για συναλλαγές, πέραν αυτού, μετρητών ή τραπεζικών επιταγών. Καθιέρωση του μέτρου εξόφλησης των χρηματιστηριακών συναλλαγών με μετρητά ή τραπεζικές επιταγές, έκδοση υπουργικής απόφασης για αύξηση του χρόνου εκκαθάρισης των χρηματιστηριακών συναλλαγών σε τρεις μέρες και ταυτόχρονη θέση εκτός συναλλαγών των εταιρειών, που δεν ικανοποιούν την προϋπόθεση αυτή. Εντολή ελέγχου στην εποπτεία του Υπουργείου Εθνικής Οικονομίας για τα πραγματικά περιστατικά, που οδήγησαν στην κρίση και μέσω του Χρηματιστηρίου Αξιών Αθηνών. Ανάθεση παρομοίου ελέγχου σε τρεις ανεγνωρισμένου κύρους διεθνείς εταιρείες.

Πρέπει να σημειωθεί, ότι το κλείσιμο του Χρηματιστηρίου για δύο μέρες δεν έγινε με κυβερνητική πρωτοβουλία, αλλά με πρωτοβουλία των χρηματιστηριακών εταιρειών.

Εδώ δεν είναι δυνατόν να μην επισημάνουμε την αρνητική, κατά την άποψή μας, στάση της Αξιωματικής Αντιπολίτευσης, που πρότεινε το κλείσιμο του Χρηματιστηρίου έως ότου γίνει η έρευνα της υποθέσεως σε βάθος. 

Οι συνέπειες της κρίσης: 

Τα έκτακτα μέτρα απέδωσαν και έτσι δεν οδηγηθήκαμε σε γενικότερη κρίση στο Χρηματιστήριο Αξιών Αθηνών. Η εμπιστοσύνη των Ελλήνων και ξένων επενδυτών αποκαταστάθηκε πολύ γρήγορα, πράγμα που φάνηκε από την αποκατάσταση του χρηματιστηριακού δείκτη σε πολύ σύντομο χρόνο στα προ του περιστατικού επίπεδα. Είναι χαρακτηριστικό, ότι κανείς δεν έχασε χρήματα. Δεν υπήρξε κατάρρευση στο Χρηματιστήριο ούτε καν κρίση, με την κυριολεξία της λέξεως, αλλά γεγονότα, που μπορεί να μας οδηγούσαν σε κρίση.

Συμπέρασμα: Είχαμε μία δυσάρεστη εμπειρία στη λειτουργία του Χρηματιστηρίου με πρόσκαιρες αρνητικές επιπτώσεις στη λειτουργία της ελληνικής χρηματαγοράς.

Τώρα θα αναφερθώ, κυρίες και κύριοι συνάδελφοι, σε μερικούς παράγοντες που επηρέασαν την κρίση.

Η κακή συμπεριφορά ορισμένων χρηματιστηριακών εταιρειών ή επενδυτών ή οποιουδήποτε άλλου ασχολείται με το Χρηματιστήριο τροφοδοτείται και από αρνητικές παραμέτρους, που επηρεάζουν τις διαδικασίες των χρηματιστηριακών συναλλαγών. Αυτές οι αρνητικές παράμετροι δεν αφορούν ποινικές ευθύνες φορέων της χρηματογοράς, αλλά δυσλειτουργίες του συστήματος που δεν έχουν ακόμα αντιμετωπισθεί ή που, όπως είναι η πραγματικότητα, η αντιμετώπισή τους βρίσκεται σ' ένα καλό δρόμο, αλλά δεν έχει ακόμα ολοκληρωθεί.

Στο σημείο αυτό θεωρούμε χρήσιμο να κάνουμε μία σύντομη αναδρομή στο κοντινό παρελθόν και πιο συγκεκριμένα από το 1988 και μετά, χρονολογία που θεωρείται ότι ξεκίνησε ο εκσυγχρονισμός του Χρηματιστηρίου Αθηνών με το ν. 1806. 'Εκτοτε η αγορά αναπτύχθηκε ταχύτατα με εικοσιπλασιασμό των συναλλαγών, σχεδόν διπλασιασμό των εισηγμένων εταιριών και σχεδόν διπλασιασμό των ανωνύμων χρηματιστηριακών εταιριών. Το 1991 εισήχθη η ηλεκτρονική διαπραγμάτευση και ιδρύθηκε η "Α.Ε. Αποθετηρίων", κατά την τετραετία 1988-1992. Τα προβλήματα ήταν πολλά, με καθυστερήσεις στην εκκαθάριση των χρηματιστηριακών συναλλαγών τεσσάρων έως πέντε μηνών και συνεχείς εμπλοκές και αμφισβητήσεις του ηλεκτρονικού συστήματος του ΑΣΗΣ.

Θεωρούμε ότι υπήρξε μεγάλη παράλειψη των κυβερνήσεων της περιόδου 1989-1993. Το γεγονός είναι ότι δεν φρόντισαν όσο η αγορά ήταν μικρού μεγέθους να εκσυγχρονίσουν ταχύτατα τους μηχανισμούς λειτουργίας και ελέγχου των συναλλαγών. Η Ισπανία π.χ. ξεκίνησε τον εκσυχρονισμό της κεφαλαιαγοράς το 1989 και τον ολοκλήρωσε το 1993. Αυτό, βέβαια, δεν σημαίνει ότι δεν υπάρχει, παρά τις μεγαλύτερες πλέον δυσκολίες, και μερίδιο ευθύνης και στις Κυβερνήσεις που ακολούθησαν για την ύπαρξη των δυσλειτουργιών αυτών.

Δύο είναι τα βασικά στοιχεία μιάς σύγχρονης χρηματαγοράς:

Το πρώτο, ο αποτελεσματικός έλεγχος των συναλλαγών και των φορέων που εμπλέκονται σε αυτές και το δεύτερο, η ταχύτητα των συναλλαγών. 'Οσο περισσότερο μία χρηματιστηριακή συναλλαγή και εκείνοι που την πραγματοποιούν βρίσκονται κάτω από αποτελεσματικό έλεγχο και όσο πιο γρήγορα ολοκληρώνεται η συναλλαγή, τόσο πιο αξιόπιστη είναι η λειτουργία μίας χρηματαγοράς.

Ξεκινώντας από το πρώτο, δηλαδή από τον έλεγχο, πρέπει να υπενθυμίσουμε ότι τα ελεγκτικά όργανα, σύμφωνα με το νόμο, στη Χώρα μας είναι τρία: Το πρώτο είναι ο κυβερνητικός επόπτης, ή όπως τη λέμε η εποπτεία, που ασχολείται με τη νομιμότητα των συναλλαγών, το δεύτερο είναι η Επιτροπή Κεφαλαιαγοράς της οποίας αρμοδιότητα είναι η διαφύλαξη των συμφερόντων των επενδυτών μέσω του ελέγχου των χρηματιστηριακών εταιριών και των εισηγμένων στο Χρηματιστήριο εταιριών και το τρίτο είναι το Χρηματιστήριο που φροντίζει για την ομαλή εκτέλεση των συναλλαγών του Χρηματιστηρίου.

Το πρόβλημα και στους τρεις παραπάνω ελεγκτικούς φορείς είναι το ίδιο εδώ και καιρό και δεν έχει ακόμα λυθεί. Δεν υπάρχει επαρκές και κατάλληλο προσωπικό που να πραγματοποιεί σε μόνιμη βάση ελέγχους των συναλλαγών και των φορέων που τις πραγματοποιούν. Η καθυστέρηση πρόσληψης εξειδικευμένου προσωπικού, που αποδίδεται κυρίως σε δυσλειτουργίες του συστήματος προσλήψεων, έγκριση κανονισμών, ν. 2190, μέχρι ενός ορισμένου σημείου μπορούν να θεωρηθούν ως επαρκείς. 'Ετσι είναι πολύ δύσκολο π.χ. να διαπιστώνεται, όποτε χρειάζεται, η φερεγγυότητα μιάς χρηματιστηριακής ή εισηγμένης εταιρίας και να προστατεύεται αποτελεσματικά ο επενδυτής.

Το δεύτερο σημείο, που χαρακτηρίζει ένα σύγχρονο Χρηματιστήριο, είναι η ταχύτητα των συναλλαγών πάντα συνδυασμένη με την ποιότητά τους. 'Οσο ο χρόνος ολοκλήρωσης των συναλλαγών παραμένει μεγάλος, τόσο δίνεται η δυνατότητα για κερδοσκοπικά παιγνίδια. Η λύση του προβλήματος της μείωσης του χρόνου των συναλλαγών έχει δρομολογηθεί και θα λυθεί μέσα στο 1997 με την εφαρμογή του συστήματος αποϋλοποίησης των συναλλαγών, όπως θα εξηγήσουμε παρακάτω.

Επιμένοντας να ανακαλύψουμε μερικά ακόμα αίτια που συνήργησαν ασφαλώς χωρίς δόλο στην κρίση, μπορούμε να αναφερθούμε σε δύο συγκυριακά γεγονότα.

Το πρώτο είναι η πρόσφατη ονομαστικοποίηση μετοχών κατασκευαστικών εταιρειών, που είχε ως αποτέλεσμα την αύξηση του χρόνου εκκαθάρισης των συναλλαγών. 

Ο δεύτερος λόγος είχε εξυγιαντικό χαρακτήρα και προήλθε από την απόφαση της Κυβέρνησης να εφαρμόσει το ν.2396/96.

'Ετσι είναι σωστό αυτό που λέγεται, δηλαδή ότι η κρίση είχε σχέση και με εξυγιαντικά μέτρα της Κυβέρνησης. 

Οι παραπάνω τέσσερις λόγοι, δηλαδή η έλλειψη εξειδικευμένου προσωπικού, ο μεγάλος σχετικά χρόνος που ακόμα επικρατούσε στην ολοκλήρωση των συναλλαγών, χρόνος που

Σελίδα 2534 

 

έγινε μεγαλύτερος λόγω της πρόσφατης ονομαστικοποίησης και η επιδίωξη από την Κυβέρνηση πιο σφιχτών ελέγχων σε εφαρμογή του τελευταίου νόμου για το Χρηματιστήριο, υπήρξαν παράμετροι υποβοηθητικοί της κρίσης της οποίας οι φυσικοί αυτουργοί κρίνονται από τη Δικαιοσύνη.

'Οπως είπα και στην αρχή, η σημερινή συζήτηση αποτελεί μια καλή ευκαιρία για προβληματισμό για το μέλλον του Χρηματιστηρίου, ενός θεσμού που όλες οι παρατάξεις θεωρούν, άλλες σε μεγάλο και άλλες σε μικρότερο βαθμό, ως ένα σημαντικό εργαλείο ανάπτυξης της οικονομίας μας.

Δε θα αναφερθώ σ' αυτές, γιατί δυστυχώς δεν έχω χρόνο. Εν συντομία θα σας πω τις βασικές κατευθύνσεις. 'Αμεσης προτεραιότητας είναι η θεσμοθέτηση επικουρικού κεφαλαίου ως υποστήριξη της εκκαθάρισης χρημαστιστηριακών συναλλαγών. Ο νόμος είναι έτοιμος, κατατίθεται σε λίγο καιρό από την Κυβέρνηση.

Το δεύτερο είναι ότι πρέπει το συντομότερο δυνατόν να γίνει η πρόσληψη του προσωπικού στο Χρηματιστήριο και στην Επιτροπή Κεφαλαιαγοράς. Θα πρέπει επίσης και είναι έτοιμη να λειτουργήσει η αποϋλοποίηση, ο κορυφαίος αυτός θεσμός. Είναι προς τιμήν της Κυβέρνησης που τον έχει επισπεύσει και πιστεύω ότι στο τέλος του 1997 θα λειτουργήσει. Θα είναι ίσως το σημαντικότερο πράγμα που θα έχει γίνει τα τελευταία χρόνια σε ό,τι αφορά τη λειτουργία του Χρηματιστηρίου.

Ελπίζουμε, ότι όλα αυτά θα προχωρήσουν γρήγορα, έτσι ώστε να μην υπάρξουν άλλα σκάνδαλα. Γιατί αν δε γίνει έτσι, τότε το προηγούμενο σκάνδαλο μπορεί να είναι μικρότερης σημασίας από το επόμενο.

Γιατί δεν πρέπει να γίνει εξεταστική επιτροπή. Απ' όσα είπαμε μέχρι τώρα δεν προκύπτει από πουθενά ότι χρειάζεται να γίνει εξεταστική επιτροπή για καταλογισμό τυχόν ευθυνών. Το έργο αυτό το έχει αναλάβει η Δικαιοσύνη, που θα πρέπει να την αφήσουμε απερίσπαστη να το διεκπεραιώσει.

Να καταλάβουμε κάποτε ότι είμαστε Βουλευτές και όχι δικαστές. Και μόνο η πρόταση για εξεταστική επιτροπή δημιουργεί προβλήματα. Θα πρέπει να εκτιμήσουμε τι προβλήματα και κραδασμούς θα δημιουργήσει η ίδια διαδικασία μιας εξεταστικής επιτροπής και τι κινδύνους διατρέχει το επενδυτικό κοινό από τις ανεξέλεγκτες πληροφορίες και τις φήμες που αναπόφευκτα θα διαρρέουν. Δεν θα πρέπει να κάνουμε μια ακόμα εξεταστική επιτροπή που θα οδηγήσει στο πουθενά, όπως οι περισσότερες από το 1989 και μετά.

Γιατί όταν μετανιώνουμε, κυρίες και κύριοι συνάδελφοι, επειδή υποστηρίξαμε τη σύσταση μιας εξεταστικής επιτροπής τότε πλέον είναι αργά.

Κυρίες και κύριοι συνάδελφοι, μια χωρίς λόγο εξεταστική επιτροπή θα μειώσει όχι μόνο το δείκτη τιμών του Χρηματιστηρίου, αλλά και το δείκτη αξιοπιστίας του Ελληνικού Κοινοβουλίου. Ευχαριστώ πολύ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Παναγιώτης Ν. Κρητικός):Η κα Μαρία Μπόσκου έχει το λόγο.

ΜΑΡΙΑ ΜΠΟΣΚΟΥ:Κύριε Πρόεδρε, προτού τοποθετηθούμε στην πρόταση της Νέας Δημοκρατίας για τη σύσταση εξεταστικής επιτροπής, θα θέλαμε να επισημάνουμε ορισμένα ζητήματα που έχουν να κάνουν με την ουσία του ζητήματος. Και αυτό γιατί το Κόμμα της Αξιωματικής Αντιπολίτευσης, καθώς και τα άλλα Κόμματα από τη μία μεριά πλειοδοτούν σε θεωρίες πως δήθεν το Χρηματιστήριο αποτελεί βασικό παράγοντα για την οικονομική ανάπτυξη, αλλά και η Κυβέρνηση από την άλλη υιοθετεί και με το παραπάνω τα περί Χρηματιστηρίου "καθρέπτης της οικονομίας" και "αιμοδότης της παραγωγικής δραστηριότητας".

Αν θέλετε και η ίδια η πρόταση της Νέας Δημοκρατίας κινείται στα πλαίσια της δήθεν εξυγίανσης του χώρου με μέτρα και νόμους που θα έπρεπε να έχει πάρει η Κυβέρνηση για να αποτρέψει τα γεγονότα.

Πού βρίσκεται, όμως, το πρόβλημα με το Χρηματιστήριο; 'Η όλες οι προτάσεις για ελέγχους, κανόνες ή για αύξηση του προσωπικού επικαλύπτουν έντεχνα τελικά την ίδια τη φύση του Χρηματιστηρίου που δεν είναι καμία άλλη παρά μόνο ο τζόγος και μάλιστα σε βάρος πολλών αφελών που ρίχνουν τις αποταμιεύσεις τους σε μετοχές.

Τί είναι, λοιπόν, το Χρηματιστήριο; Είναι αναπτυξιακός μηχανισμός, όπως κατά κόρον λέγεται και υποστηρίζεται. 'Η ο πλέον φθηνός τρόπος άντλησης κεφαλαίων για μεγαλοεπιχειρηματίες;

Χώρος γνήσιας και τεραστίων διαστάσεων αποκάλυψης του παρασιτισμού του κεφαλαίου για εξασφάλιση αστρονομικών κερδών.

Πηγή εύκολου και γρήγορου κέρδους για τους αεριτζήδες. Εναλλακτικό μέσο εκτόνωσης των τζογαδόρων κάθε μορφής.

Πρόσφορος χώρος ξεπλύματος βρώμικου χρήματος. Και το πιο σημαντικό, απ'όλα; Η εφαρμογή στην πράξη του "λαϊκού καπιταλισμού". Η ευφυής ιδέα του κεφαλαίου να δημιουργήσει την αίσθηση στο πλατύ κοινό πως είναι δυνατόν να καταστεί συνιδιοκτήτης κάποιας επιχείρησης.

Στα πλαίσια αυτά, οι ιδιοκτήτες επιχειρήσεων, των οποίων οι μετοχές είναι εισηγμένες στο Χρηματιστήριο, καρπώνονται τεράστια ποσά "ζεστού" χρήματος χωρίς καμία υποχρέωση ή δέσμευση.

Από τη στιγμή που μία μετοχή μπαίνει στο Χρηματιστήριο το λόγο έχει ο τζόγος.

Ξεκινά ένας ξέφρενος χορός-παιχνίδι συναλλαγής και ανταλλαγής μετοχών. Σ'αυτό το χορό μπαίνουν δεκάδες και εκατοντάδες χιλιάδες μικροεπενδυτές τζογαδόροι, άνθρωποι που έχουν την ανάγκη να "ξεπλύνουν" χρήματα. Στο τέλος του παιχνιδιού, αυτό είναι και το νόημα, λίγοι κερδίζουν και οι πολλοί χάνουν.

Μήπως δεν υπάρχουν κυκλώματα, που με τη "βούλα" του νόμου, έχοντας τις προσβάσεις αγοράζουν μετοχές με πίστωση τριάντα ημερών; Οι διάφοροι γνωστοί των ιδιοκτητών εισηγμένων μετοχών δεν αξιοποιούν τη λεγόμενη "εσωτερική πληροφόρηση", προς όφελός τους. 'Η μήπως πρόκειται περί παραγωγικής δραστηριότητας όταν αγοράζονται και πωλούνται οι ίδιες μετοχές δύο και τρεις φορές την ημέρα; Σε κάθε περίπτωση πάντως οι χαμένοι του παιχνιδιού, γιατί περί παιχνιδιού πρόκειται, είναι η πλειοψηφία των αφελών μικροεπενδυτών, οι οποίοι κάτω από την ανάγκη για ικανοποίηση του απατηλού ονείρου της κερδοφορίας, τοποθετούν τα χρήματά τους σε τίτλους μετοχών, έρμαια των αδηφάγων τζογαδόρων που ξέρουν πολύ καλά να κάνουν τη δουλειά τους μέσα στο "ναό του χρήματος".

Και πώς να μη συμβαίνουν αυτά; Στον καπιταλισμό ζούμε άλλωστε. Οι πολιτικές που μέχρι τώρα εφαρμόστηκαν και εφαρμόζονται στον Τόπο μας δεν κάνουν τίποτε άλλο από το να ενθαρρύνουν το τζόγο, ανάγοντάς τον ως κυρίαρχο στοιχείο οικονομικής δραστηριότητας και συμπεριφοράς ενός μεγάλου μέρους του Λαού. Παραδείγματα υπάρχουν πάρα πολλά. Ξεκινώντας από τα τυχερά παιγνίδια (ΛΟΤΤΟ-ΠΡΟΠΟ-ΞΥΣΤΟ), τα καζίνα και το μεγαλύτερο αυτών το Χρηματιστήριο.

Το όλο θέμα, λοιπόν, ανήκει στην περιοχή της ακραίας κερδοσκοπίας όπου η παραπλάνηση των συναλλασσομένων είναι σύμφυτη με την ίδια τη δραστηριότητα που ασκείται. Είναι, λοιπόν, εύλογο ότι η μεγάλη μάζα του Λαού, οι εργαζόμενοι, οι αγρότες, όλοι εκείνοι που αγωνίζονται για να επιβιώσουν σήμερα, θεωρούν ότι πολύ λίγο τους αφορά η υπόθεση.

Βέβαια υπάρχουν σοβαρές ενδείξεις σοβαρών παραβάσεων και καταχρήσεων που θα χρειάζονται διερεύνηση και καλό είναι, κατά τη γνώμη μας, να χυθεί πλήρες φως σε όλες τις πτυχές της υπόθεσης, για να γνωρίσει ο Λαός πως και με ποιές συνθήκες ασκείται η κερδοσκοπία, ποιοί είναι αυτοί που κερδίζουν με τεχνάσματα, πώς τελικά δημιουργούνται τα μεγάλα εισοδήματα που απομυζούν τον κοινωνικό πλούτο.

Για το λόγο αυτό και με πλήρη επίγνωση, ότι οι χρηματιστηριακές συναλλαγές δεν θα γίνουν ηθικότερες, δεν θα αντιταχθούμε στο αίτημα της σύστασης εξεταστικής επιτροπής.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δραγασάκης έχει το λόγο.

Σελίδα 2535 

 

ΙΩΑΝΝΗΣ ΔΡΑΓΑΣΑΚΗΣ: Κύριε Πρόεδρε, σίγουρα δεν είναι πανάκεια το Χρηματιστήριο, αλλά από τη στιγμή που υπάρχουν 'Ελληνες πολίτες που επενδύουν σ'αυτό και συχνά γίνονται θύματα εξαπάτησης, από τη στιγμή που υπάρχουν μετοχές των δημοσίων επιχειρήσεων, οι οποίες διαπραγματεύονται στο Χρηματιστήριο και μόνο γι'αυτούς τους λόγους, εμάς το Συνασπισμό, οι εξελίξεις στο Χρηματιστήριο δεν μας αφήνουν αδιάφορους.

Πολύ, δε, περισσότερο, που υπό όρους και προϋποθέσεις, που δυστυχώς δεν υπάρχουν, το Χρηματιστήριο μπορεί να λειτουργήσει ως ένα στοιχείο της χρηματοοικονομικής αγοράς και να παίξει ένα θετικό ρόλο, εφόσον πράγματι μπορεί να αποτελεί ένα μηχανισμό αξιολόγησης των επενδυτικών και των επιχειρηματικών προοπτικών των επιχειρήσεων.

Σε ό,τι αφορά το συγκεκριμένο θέμα, που προκάλεσε τη σημερινή συζήτηση, θα ήθελα να διατυπώσω σύντομα τις σκέψεις μας. Κατ' αρχήν, για ένα κόμμα της Αριστεράς, πιστεύω ότι υπάρχουν δύο προσεγγίσεις. Η μία είναι ότι επειδή δυστυχώς ζούμε σε μια κοινωνία με μεγάλο έλλειμμα διαφάνειας, κάθε εξεταστική επιτροπή, κάπως θα συμβάλλει στο να ολοκληρωθεί η γνώση μας γύρω από το θέμα που συζητάμε. Δηλαδή, μία προσέγγιση θα ήταν να ψηφίζει κανείς πάντα "ναι", σε κάθε εξεταστική επιτροπή.

Η δεύτερη προσέγγιση είναι -και αυτή ακολουθούμε εμείς- ότι πρέπει να εξασφαλίσουμε τις προϋποθέσεις, ούτως ώστε οι εξεταστικές επιτροπές που συγκροτούνται στο Κοινοβούλιο, να δικαιώνουν την αποστολή τους, να οδηγούν σε αποτελέσματα και να μην χρησιμοποιούνται ως ένα ακόμα εργαλείο διακομματικής ή μικροκομματικής αντιπαράθεσης.

Από αυτήν την άποψη, λοιπόν, εμείς θέλουμε να πούμε ότι υπάρχει κατά τη γνώμη μας ανάγκη εξεταστικής επιτροπής, αλλά θεωρούμε ότι η συγκεκριμένη πρόταση της Νέας Δημοκρατίας δεν καλύπτει αυτήν την ανάγκη για τους λόγους που θα προσπαθήσω σύντομα να εκθέσω.

Η βασική μας διαπίστωση είναι ότι το σκάνδαλο της "ΔΕΛΤΑ", όσο και αν φαντάζει εντυπωσιακό κ.λπ., είναι μόνο η κορυφή του παγόβουνου. Ούτε το πρώτο είναι, ούτε ενδεχομένως και το σημαντικότερο. Πρόκειται για μια σημαντική απάτη με το σκάνδαλο αυτό. Αυτό φοβάμαι πως ωχριά μπροστά σε άλλα σκάνδαλα, τα οποία έχουν γίνει ή και ενδεχομένως γίνονται και τώρα που συζητάμε, τα οποία έχουν κουκουλωθεί και στα οποία εμπλέκονται σημαντικοί θεσμικοί και εξωθεσμικοί παράγοντες. 

Γι' αυτό το λόγο, η έρευνα για το σκάνδαλο της "ΔΕΛΤΑ" πρέπει να αντιμετωπισθεί με τρόπο, που θα αποκαλύπτει το σκανδαλώδες καθεστώς, που υπάρχει στο Χρηματιστήριο και όχι να το συγκαλύπτει.

Τεκμηρίωση της άποψης αυτής, την οποία μόλις ανέφερα, είναι πρώτον ότι υπάρχουν σοβαρότατα ερωτήματα για την ποιότητα και την ακρίβεια και την ειλικρίνεια των ενημερωτικών δελτίων, με τα οποία, όχι όλες, αλλά ενδεχομένως πολλές, έχουν εισαχθεί στο Ελληνικό Χρηματιστήριο. Και αυτό μπορούμε να το δούμε στους πίνακες του Χρηματιστηρίου. Εταιρείες που μπήκαν με ενημερωτικά δελτία, τα οποία περιέγραφαν με διθυραμβικό τρόπο τις προοπτικές τους, βλέπουμε ότι οι μετοχές τους έχουν κατρακυλήσει και να είναι μόνιμα σε χαμηλότατα επίπεδα, πολύ κάτω από την τιμή εισαγωγής τους. Αυτό δείχνει ότι τα όργανα, που έχουν την ευθύνη και της αναδοχής και της έγκρισης εισαγωγής στο Χρηματιστηριο, τουλάχιστον δεν καταφέρνουν να παίξουν το ρόλο τους. Υπάρχει η περίπτωση επιχείρησης, που είχε μεθοδευθεί και παραλίγο να γίνει εισαγωγή της στο Χρηματιστήριο, ενώ ήταν επιχείρηση υπό χρεωκοπία, ενώ ήταν επιχείρηση που οι αρμόδιες υπηρεσίες συγκεκριμένων τραπεζών εκτιμούσαν, ότι πάει για φούντο και παρ' όλα αυτά έγινε προσπάθεια αυτή να εισαχθεί με σκοπό να εισπραχθούν χρήματα από ανυποψίαστους επενδυτές, να καλυφθούν κάποια χρέη αυτής της επιχείρησης προς τις τράπεζες και μετά ας βουλιάξει. Ευτυπώς που την τελευταία στιγμή δεν έγινε.

Υπάρχει η περίπτωση του "ΤΗΛΕΤΥΠΟΥ", του "MEGA".

Μας κάνει εντύπωση να συζητάμε για Χρηματιστήριο σ'αυτήν εδώ την Αίθουσα και από τα δύο μεγάλα Κόμματα να μην ακουστεί ούτε μία λέξη γι' αυτό το περιβόητο θέμα, το οποίο είναι το παράδειγμα των παραδειγμάτων, του τι γίνεται στο Χρηματιστήριο.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ:Δεν μίλησαν όλοι οι συνάδελφοι, κύριε συνάδελφε.

ΙΩΑΝΝΗΣ ΔΡΑΓΑΣΑΚΗΣ:Εντάξει, κύριε συνάδελφε. Αναφέρομαι σε ό,τι άκουσα και θα χαρώ να υπάρξουν και άλλες αναφορές στο θέμα αυτό.

Αναφέρομαι δε στην περίπτωση της "ΤΗΛΕΤΥΠΟΣ", διότι διάβασα στις εφημερίδες τον κ. Ξανθάκη, τον Πρόεδρο του Χρηματιστηρίου, το σημερινό, να λέγει εντυπωσιακά πράγματα, ότι πιέστηκε -από ποιους;- για να δεχτεί εισαγωγή της "ΤΗΛΕΤΥΠΟΣ" με τιμή υπερβολικά υψηλή, όπως απεκάλυψαν άλλωστε και οι μετέπειτα εξελίξεις, όπου, σήμερα η τιμή της εισηγμένης μετοχής είναι τουλάχιστον τρεις φορές κάτω, ή και περισσότερο.

Αυτού του τύπου οι πρακτικές δεν είναι δυνατόν να συμβούν και εφόσον συμβαίνουν δεν μπορούμε να μην έχουμε ερωτήματα για τον τρόπο που λειτουργούν, όχι μόνο το Χρηματιστήριο και τα όργανά του, αλλά και οι τράπεζες και όσοι έχουν την ευθύνη της αναδοχής, οι ίδιοι οι μέτοχοι αυτών των επιχειρήσεων. Για την "ΤΗΛΕΤΥΠΟ" μάλιστα, ο ίδιος ο κ. Ξανθάκης είπε, ότι υπήρχε και η πρόθεση και η πίεση και η προσπάθεια να εισαχθεί με τιμή 4000 δραχμές η μετοχή.

Δεύτερο επίπεδο και δεύτερη ομάδα παραγόντων που τεκμηριώνουν την άποψή μας ότι εδώ δεν πρόκειται για περιπτώσεις σκανδάλων αλλά για σκανδαλώδες καθεστώς, για μήτρα που γεννάει τα σκάνδαλα, είναι η συμπεριφορά των επιχειρηματιών μετόχων. Δεν είχαμε την τιμή, ο κ. Παπαντωνίου, να στείλει και σ' εμάς την περίληψη του πορίσματος που έστειλε στον κ. 'Εβερτ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Κακώς την έστειλε και στον κ. 'Εβερτ.

ΙΩΑΝΝΗΣ ΔΡΑΓΑΣΑΚΗΣ:'Ισως να έχετε δίκιο, κύριε Υπουργέ...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):Ενεργείται μυστική ανάκριση πάνω στο θέμα ύστερα από άσκηση ποινικής δίωξης.

ΙΩΑΝΝΗΣ ΔΡΑΓΑΣΑΚΗΣ:Αλλά με κάποιο τρόπο κύριε Υπουργέ και κύριοι συνάδελφοι, πρέπει -και όχι μόνο οι Βουλευτές - αλλά και ο απλός πολίτης, λέγω εγώ, να πληροφορηθεί κάποια πράγματα. Και με βάση αυτά τα οποία έχουν διαρρεύσει θα μου επιτρέψετε να θέσω ορισμένα ερωτήματα.

Το πόρισμα, λοιπόν, των τριών εταιρειών που διενήργησαν τον έλεγχο- και ο οποίος έλεγχος σε ό,τι αφορά τη "ΔΕΛΤΑ" συνεχίζεται -διαπιστώνει, όχι ως μεμονωμένο φαινόμενο, αλλά εάν οι πληροφορίες μου είναι ακριβείς, διαπιστώνει ως καθεστώς το γεγονός, ότι μέτοχοι εισηγμένων εταιρειών, αξιοποιώντας τη μοναδική πληροφόρηση που αυτοί έχουν, αυτό που λένε inside information, παίζουν οι ίδιοι τις μετοχές τους, εκείνες δηλαδή που εμπιστεύθηκε το επενδυτικό κοινό.

Επομένως, κύριε Υπουργέ και κύριοι της Κυβέρνησης, εδώ δεν συγκαλύπτετε κανένα απόρρητο. Συγκαλύπτετε απάτες και παρανομίες, διότι ο μέτοχος, ο ιδιοκτήτης μιας επιχείρησης, που βάζει τη μετοχή του στο Χρηματιστήριο, που την παίρνει ο κόσμος, που προσπαθεί να καθορίσει την επενδυτική του πολιτική με βάση ό,τι διαβάζει στον Τύπο, είναι σε μειονεκτική θέση σε σχέση με τον ίδιο το μέτοχο, ο οποίος ξέρει τα σχέδιά του, ξέρει τις προοπτικές του, ξέρει τα παιχνίδια τα οποία πρόκειται να κάνει και μ'αυτόν τον τρόπο κοροϊδεύει θεσμούς και ανθρώπους.

Εμείς αυτά θέλουμε να μάθουμε και αυτά η Κυβέρνηση συγκαλύπτει.

Δεύτερο ερώτημα. Κύριοι Βουλευτές του ΠΑ.ΣΟ.Κ., που ψηφίσατε μονοκούκι πριν να συζητήσουμε απόψε το θέμα αυτό, δεν υπάρχει π.δ. που απαγορεύει στο μέτοχο μιας εισηγμένης μετοχής να πουλήσει μεγάλα πακέτα αυτών των μετοχών, χωρίς την ενημέρωση του Χρηματιστηρίου; Υπάρχει το π.δ. ή δεν υπάρχει; Παραβιάζεται κατά κανόνα και κατά κόρον αυτό

Σελίδα 2536 

 

το διάταγμα ή όχι; Εγώ δεν μιλάω για τη "ΔΕΛΤΑ". Εγώ μιλάω για συμπέρασμα των τριών έγκυρων ξένων επιχειρήσεων το οποίο συμπέρασμα είναι διαχρονικής ισχύος. Δεν λέγω ότι έγινε το Νοέμβριο αυτό. Γινόταν, γίνεται, είναι καθεστώς. Να, γιατί μιλάω, κύριε Υπουργέ, για παρανομίες.

Δεύτερον, υπάρχουν ή δεν υπάρχουν νόμοι που απαγορεύουν και τιμωρούν; Και στα περισσότερα Χρηματιστήρια του κόσμου, τουλάχιστον εκεί που έχουν κάποια σοβαρότητα και οι άνθρωποι και οι θεσμοί επιβάλλονται πρόστιμα. Πέστε μου ένα πρόστιμο που επιβλήθηκε για τη χρήση εσωτερικής πληροφόρησης! Πέστε μου ένα πρόστιμο που επιβλήθηκε για μετοχή την οποία ο ιδιοκτήτης της εκποίησε ή χειρίστηκε με τρόπο βλαπτικό για τα συμφέροντα των ανώνυμων και των μη πληροφορημένων επενδυτών!

Επομένως, αυτό είναι το σκάνδαλο. Μέσα σε αυτήν τη "μήτρα" βεβαίως προέκυψε και η απάτη της "ΔΕΛΤΑ", η οποία επίσης έχει τη δική της αξία. Επομένως, εδώ έχουμε ένα πλέγμα συνενοχής τραπεζών- χρηματιστηριακών θεσμών- επιχειρηματιών οι οποίοι χρησιμοποιούν κερδοσκοπικά το Χρηματιστήριο -επαναλαμβάνω όχι όλοι αλλά φαίνεται οι περιπτώσεις να είναι πολύ μεγάλες - γι αυτό άλλωστε το ελληνικό Χρηματιστήριο δεν διακρίνεται και διεθνώς για την αξιοπιστία του και τη φερεγγυότητά του. Σχεδόν στον "πάτο" είναι το ελληνικό Χρηματιστήριο.

Με αυτές λοιπόν τις σκέψεις, τα ερωτήματα και τις παρατηρήσεις, αφ' ενός μεν υποχρεωνόμαστε να αμφισβητήσουμε το ενδιαφέρον του Υπουργού κ. Παπαντωνίου για την προστασία του απορρήτου και τεκμηριώνουμε ότι εδώ με την πρακτική της η Κυβέρνηση προστατεύει παρανομίες διαρκείας και όχι μόνο για τα συγκεκριμένα θέματα και, δεύτερον, έχουμε ερωτηματικά αν η συγκεκριμένη πρόταση της Νέας Δημοκρατίας μας οδηγεί στη λύση του προβλήματος. Να πω και κάτι ακόμα με ειλικρίνεια; 'Εχουμε και επιφυλάξεις αν αυτό το Κοινοβούλιο και αν τα δύο μεγάλα Κόμματα έχουν τις εσωτερικές πολιτικές αντοχές να συγκρουστούν με αυτά τα συμφέροντα, με αυτές τις δυνάμεις, με αυτές τις επωνυμίες που κρύβονται πίσω από αυτά τα οποία περιγράφω. 'Εχουμε σοβαρότατες επιφυλάξεις.

Τι προτείνουμε λοιπόν, διότι θέλουμε να κάνουμε και μία συγκεκριμένη πρόταση: Η πρότασή μας είναι να μην επιμείνει η Νέα Δημοκρατία, απόψε στην ψήφιση της συγκεκριμένης πρότασής της για εξεταστική επιτροπή. Να μην επιμείνει απόψε. Να προχωρήσει η έρευνα στην Επιτροπή Θεσμών και Διαφάνειας, στην οποία υποσχέθηκε ο κύριος Υπουργός τουλάχιστον να δώσει κάποια στοιχεία από αυτά τα οποία υπάρχουν. Τρίτον, η ίδια επιτροπή, στην πορεία του έργου της να εισηγηθεί στο Κοινοβούλιο την αναγκαιότητα ή όχι εξεταστικής επιτροπής. Τέταρτον, επειδή επί της αναγκαιότητος όπως είπα στην αρχή εμείς θεωρούμε ότι είναι αναγκαία η επιτροπή, να συμφωνήσουμε ει δυνατόν ότι εφόσον συσταθεί η επιτροπή, με αυτήν τη διαδικασία το έργο της θα είναι ευρύτερο. 'Οχι μόνο το συγκεκριμένο σκάνδαλο της "ΔΕΛΤΑ", αλλά και το περιβάλλον το οποίο γέννησε αυτό το σκάνδαλο και μπορεί να γεννήσει και πολλά άλλα. Κάνουμε αυτές τις προτάσεις χωρίς αυταπάτες με τη σκέψη ότι ίσως, για διάφορους λόγους, πράγματι, μπορεί να υπάρξει μια σύγκλιση δυνάμεων ούτως ώστε αυτός ο θεσμός που λέγεται Χρηματιστήριο να μπορέσει να αποκτήσει μια διαφάνεια και μια αξιοπιστία μιας και εν πάση περιπτώσει καλώς ή κακώς σε όλο τον κόσμο φαίνεται να διαδραματίζει ένα σοβαρό λόγο. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ιωάννης Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Κύριοι συνάδελφοι άκουγα πριν από λίγο τον κύριο Υπουργό να λέει, ότι οφείλουμε σε ένα τέτοιο λεπτό θέμα όπως αυτό της λειτουργίας του Χρηματιστηρίου, να φερθούμε υπεύθυνα. Και βεβαίως ήταν ψόγος προς το σύνολο της Αντιπολίτευσης η οποία ζητούσε, αν μη τι άλλο, να έχει υπόψη της κάποια στοιχεία τα οποία θα ήταν χρήσιμα απολύτως στο Σώμα, για να καταλήξει σε κάποια απόφαση.

Ο κύριος Υπουργός επεφύλαξε για τον εαυτό του μόνο ότι εκείνος, ως υπεύθυνος μπορεί να μιλάει στο Σώμα της Βουλής των Ελλήνων. Το κύριο σκέλος του πορίσματος, έτσι όπως ο ίδιος είπε, είναι γνωστό μόνο στον Πρωθυπουργό και στην Εισαγγελία.

Και είπε ότι εν πάση περιπτώσει δεν είναι δυνατόν να παραδίδονται ονόματα προς σκύλευση. Εννοούσε αυτά που αναφέρονται βέβαια στην έκθεση.

Αλήθεια αναρωτιέμαι τώρα που βρίσκομαι εδώ μ' αυτήν την ιδιότητα του 'Ελληνα πολίτη μπροστά σας, πόσο ενδεχομένως λάθος έχω κάνει που φιλοδόξησα να βρεθώ στη Βουλή των Ελλήνων, πιστεύοντας ότι αν μη τι άλλο, κύριο μέλημά της είναι η διαφάνεια. Σ' αυτά ακριβώς τα προβλήματα που απασχολούν στο σύνολό τους τον Ελληνικό Λαό.

Ως δημοσιογράφος ίσως θα μπορούσα -και θα το δείτε που θα γίνει, ήδη έγινε στο σημερινό φύλλο της εφημερίδας "ΕΞΟΥΣΙΑ", και θα δείτε ότι θα εξακολουθήσει να γίνεται. Υπάρχει η παραμικρή αμφιβολία ότι τέτοιου είδους έγγραφα τα οποία βρίσκονται στα χέρια της Εισαγγελίας και υπάρχει σε εξέλιξη ανάκριση, δεν θα τα βρουν οι δημοσιογράφοι;

Εμείς, λοιπόν, οι ανεύθυνοι Βουλευτές του Ελληνικού 'Εθνους, του Ελληνικού Λαού, ζητάμε να γνωρίσουμε στοιχεία τα οποία μεθαύριο θα τα δείτε να βλέπουν το φως της δημοσιότητας; Υπό το κράτος και το βάρος τέτοιων συναισθημάτων και ερωτημάτων, πρέπει να αναφερθώ σ' αυτά τελικώς που συζητήθηκαν στην επιτροπή θεσμών και διαφάνειας.

Ξέρετε, η επιτροπή αυτή ασχολήθηκε πολύ με το θέμα και με ένα τρόπο τέτοιο που θα μου επιτρέψουν οι συνάδελφοι να πω ότι τους τιμά. Και τα συμπεράσματα στα οποία έχουμε καταλήξει -δεν είναι βέβαια ευθύνη μου να τα κοινοποιήσω ή να τα δημοσιοποιήσω στο Σώμα- θα τα δείτε σε λίγο να έρχονται στη Βουλή των Ελλήνων. Αναρωτιέμαι απλά, γιατί αυτή η σπουδή του κυρίου Υπουργού να συζητηθεί σήμερα το πρόβλημα που απασχολεί τη Βουλή, αν δηλαδή θα πρέπει να συσταθεί ή όχι εξεταστική των πραγμάτων επιτροπή, όταν σε λίγο η επιτροπή θεσμών και διαφάνειας θα καταθέσει στον Πρόεδρο της Βουλής τα συμπεράσματα στα οποία κατέληξε, αφού δύο κορυφαία από τα πρόσωπα του Χρηματιστηρίου και ο κ. Ξανθάκης, ο Πρόεδρος του Επιμελητηρίου, αλλά ο Πρόεδρος της Επιτροπής Κεφαλαιαγοράς αναφέρθηκαν μ' έναν τέτοιο τρόπο που, αν μη τι άλλο, γεννά σοβαρά ερωτήματα και γεννά και μύριες όσες αμφιβολίες για το αν και κατά πόσο το Χρηματιστήριο λειτουργεί μ' ένα τέτοιο τρόπο που διασφαλίζει αν μη τι άλλο, την επιθυμία του απλού επενδυτή που είναι η συντριπτική πλειοψηφία και ουσιαστικά του μικροκαταθέτη, του μικρομετόχου.

Τί μας είπαν ούτε λίγο, ούτε πολύ, οι δύο κύριοι κορυφαίοι παράγοντες του Χρηματιστηρίου; 'Οτι την τελευταία δεκαετία έχουμε μεγάλη αύξηση των χρηματιστηριακών συναλλαγών. Το 1987 ψηφίστηκε ο ν. 1806, σχετικώς με τη χρηματιστηριακή αγορά. Τον τελευταίο χρόνο γίνεται στο Χρηματιστήριο η απελευθέρωση των προμηθειών. Δηλαδή, η αγορά λειτουργεί με όλα τα στοιχεία του ελεύθερου ανταγωνισμού, αλλά δεν υπήρξε παραλλήλως ανάπτυξη τέτοια των θεσμών, που να διασφαλίζει τον υγιή τρόπο, με τον οποίο να λειτουργεί το Χρηματιστήριο.

Μία άλλη τεράστια αδυναμία η οποία επισημάνθηκε και από τους δύο είναι το γεγονός, ότι δεν έχει υπάρξει ακόμα κώδικας δεοντολογίας. Με όλη αυτήν την εξέλιξη που είχε η χρηματιστηριακή αγορά από το 1987 μέχρι σήμερα, δεν έχει συγκροτηθεί κώδικας δεοντολογίας των χρηματιστηριακών εταιρειών και των εταιρειών παροχής επενδυτικών υπηρεσιών.

Μέσα στις τόσες ελλείψεις που και οι ίδιοι επεσήμαναν, και εξ αιτίας αυτών των ελλείψεων ξεπήδησε το σκάνδαλο της "ΔΕΛΤΑ Χρηματιστηριακής", που οδήγησε ουσιαστικά στο κλείσιμο του Χρηματιστηρίου για μερικές μέρες.

Εκείνο το οποίο όμως έκανε μεγαλύτερη εντύπωση και σε μένα που είμαι δημοσιογράφος -και θα το πω τώρα και οι συνάδελφοί μου ας το ακούσουν και ας προχωρήσει από εδώ και πέρα η υπόθεση στην ΕΣΗΕΑ και στο πειθαρχικό συμβούλιο- είναι το εξής εκπληκτικό. Ο κ. Ξανθάκης είπε ότι 

Σελίδα 2537 

 

μέσα σ' αυτά τα παιχνίδια των εταιρειών-μαϊμούδων ή εκείνων οι οποίοι προσπάθησαν ουσιαστικά να κλέψουν το μικρομέτοχο, να κλέψουν δηλαδή τον Ελληνικό Λαό, εσχημάτισαν εκτός των άλλων και εταιρείες δημοσιογράφων, οι οποίοι παρείχαν ψευδείς ή παραπλανητικές πληροφορίες.

Φανταστείτε να το έλεγα εγώ! Ο κ.Ξανθάκης...

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Θα σας είχαν διαγράψει.

ΙΩΑΝΝΗΣ ΔΗΜΑΡΑΣ: Εάν δεν μπορούσα να το αποδείξω, ναι.

Μου δίνεται όμως η ευκαιρία εδώ που είμαι να πω τι κατέθεσε ο κ.Ξανθάκης στην Επιτροπή Θεσμών και Διαφάνειας και από κει και πέρα να αναλάβει το συνδικαλιστικό σωματείο της ΕΣΗΕΑ, να ξεκαθαρίσει τα πράγματα. Διότι αυτό που είναι το περισσότερο εντυπωσιακό είναι το εξής: Είχαν σχηματισθεί εταιρίες δημοσιογράφων που προωθούσαν μετοχές. Το να αντιμετωπίσεις, λέει ο κ.Ξανθάκης, τα Μέσα Μαζικής Ενημέρωσης είναι πολύ δύσκολο. Ο μόνος τρόπος που μπορούσα να βρω ήταν να υπάρξει ένας έλεγχος του Τύπου από τρία άτομα, ώστε όταν εντοπίσουν περίεργα πράγματα να στέλνουν αμέσως ειδοποιήσεις στη συγκεκριμένη εισηγμένη εταιρία για να απαντήσει εντός της ημέρας. Τότε, λέει ο κ.Ξανθάκης, κατηγορήθηκε το Χρηματιστήριο και εγώ προσωπικά για λογοκρισία του Τύπου.

Εδώ ανακύπτει ένα τεράστιο θέμα. Το θέμα της αξιοπιστίας των Μέσων Μαζικής Ενημέρωσης και των δημοσιογράφων.

Αλήθεια τι να σημαίνει άραγε, όταν ρώτησα τον κ. Ξανθάκη στο τέλος και όχι μόνο εγώ, αλλά και ο πρόεδρος της Επιτροπής Θεσμών και Διαφάνειας, ο κ.Καψής: "Κύριε Ξανθάκη, υπάρχουν εταιρίες δημοσιογράφων στο Χρηματιστήριο που προωθούν αυτές ή κάποιες άλλες μετοχές, με αληθείς, ψευδείς ή παραπλανητικές πληροφορίες"; Τότε η απάντηση -είναι γραμμένη στα πρακτικά για όποιον ενδιαφέρεται- ήταν η ακόλουθη: "Τώρα πια όχι". Δηλαδή μέχρι κάποιο χρονικό διάστημα υπήρχαν. Και το ερώτημα το οποίο μου γεννάται και αναρωτιέμαι, γιατί δεν απασχολεί τον κύριο Υπουργό είναι το εξής: Αλήθεια, νιώθετε καλά στην καρέκλα που κάθεστε, όταν γνωρίζετε ότι υπάρχουν δημοσιογράφοι οι οποίοι σε κάποιο χρόνο, με καταγγελία του Προέδρου του Χρηματιστηρίου Αθηνών, είχαν συστήσει εταιρία με δόλιο στόχο και σκοπό και ποίοι είναι αυτοί; Δεν μπορείτε να κατηγορείτε συλλήβδην το Σώμα των δημοσιογράφων, ή να αφήνονται αιχμές για ανθρώπους που δίνουν τη ζωή τους για να αποδεικνύουν ότι αυτό που διακονούν δεν είναι επάγγελμα, αλλά είναι λειτούργημα και πώς τους προστατεύετε όταν αρνείσθε να γίνει εξεταστική των πραγμάτων επιτροπή; 'Εχουν ανακύψει τεράστια ερωτηματικά, αγαπητέ κύριε Υπουργέ και πρέπει να σας απασχολήσουν, εκτός και αν εσείς θεωρείτε ότι μπορείτε να προσπεράσετε έτσι εύκολα μία άλλη σοβαρή καταγγελία του κ.Ξανθάκη, η οποία είναι η εξής: Η εταιρία "ΤΗΛΕΤΥΠΟΣ", λέει ο κ.Ξανθάκης, θέλησε να μπει στο Χρηματιστήριο Αθηνών. Λέει, ότι δέχτηκε πολιτικές πιέσεις για να μπει -είναι κατάθεσή του- με 4.000 δραχμές. Αρνήθηκε, του έστειλαν ένα χαρτί να μπει με 2.750 και είπε, αυτό που είπε και ο Πρωθυπουργός, ότι "αν δεν κάνω αυτό που θέλω, εγώ θα πάω σπίτι μου", εκείνος παραφράζοντας είπε "εάν επιμείνετε, εγώ θα πάω στο πανεπιστήμιο".

Τελικώς, η μετοχή έγινε δεκτή με 1.900 δραχμές. Και λέει ο κ.Ξανθάκης, μέσα σε σύντομο χρονικό διάστημα έφθασε τις 500. Γιατί; Γιατί κάποιοι χρηματομέτοχοι θέλησαν να ρευστοποιήσουν.

Εάν όλα αυτά λοιπόν -μια και πολλές φορές έχουν ακουστεί τα περίφημα διαπλεκόμενα- δεν σας ανησυχούν και νομίζετε ή θεωρείτε ότι η πολιτική ζωή της Χώρας είναι δημιούργημα των συνεδριάσεων του Ελληνικού Κοινοβουλίου, πλανάσθε πλάνην οικτρά, κύριε Υπουργέ, διότι όλοι γνωρίζουμε και όλοι ξέρουμε τον τρόπο με τον οποίο παρεμβαίνουν ενίοτε τα ισχυρά Μέσα Μαζικής Ενημέρωσης και διαμορφώνουν και πολιτική. Αυτή είναι και η ανησυχία του ίδιου του Προέδρου της Βουλής, στην εναρκτήρια Σύνοδο, όταν είπε ότι επιτέλους ο πολιτικός λόγος εδώ πρέπει να παράγεται και όχι στα παράθυρα των τηλεοράσεων και των σταθμών.

Φαίνεται όμως, ότι υπάρχει μία εγγενής αδυναμία, την οποία διαπιστώνω μέρα με την ημέρα και συνεδρίαση με τη συνεδρίαση, για να καταλάβω ότι ο πολιτικός λόγος δεν διαμορφώνεται εδώ. Εδώ απλά συμβαίνει κάτι άλλο το οποίο είναι οδυνηρό.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ.ΠΑΝΑΓΙΩΤΗΣ ΣΓΟΥΡΙΔΗΣ).

Αντί σήμερα να συζητάει η Βουλή το θέμα των πλημμυροπαθών, του μισού ελληνικού πληθυσμού που σήμερα δεν ξέρουμε αν θα κοιμηθεί σε στέγες ή κάπου άλλου με τα σπίτια του γεμάτα νερά, με τόσους νεκρούς και τόσους αγνοούμενους, εμείς συζητάμε για το Χρηματιστήριο και μάλιστα με την παρατήρησή σας και τις νουθεσίες σας κύριε Υπουργέ, ότι υπεύθυνα πρέπει να μιλήσουμε για το θέμα, σαν ο μόνος υπεύθυνος εδώ μέσα να είσθε εσείς, λες και οι άλλοι οι οποίοι έχουν μία διαφορετική ένσταση ή άποψη, δεν είναι εξίσου υπεύθυνοι με σας.

Υπάρχουν σοβαρά προβλήματα -τα οποία δε γνωρίζω πώς θα ξεπεράσετε-από τις καταθέσεις των δύο κορυφαίων προσώπων που κατέθεσαν στην Επιτροπή Θεσμών και Διαφάνειας. Και δεν ξέρω πως θα ξεπεράσετε την αυριανή πραγματικότητα. Οι δημοσιογράφοι θα βρουν τι ακριβώς περιέχεται στην έκθεση που βρίσκεται στα χέρια του Εισαγγελέα.

Δε θέλω να θυμίσω παραδείγματα του παρελθόντος, πολύ οδυνηρά και για το κόμμα του ΠΑ.ΣΟ.Κ. και για τους πολιτικούς άνδρες. Αναρωτιέμαι, όμως, αφού σήμερα θα επιμείνετε στην πρότασή σας να μην γίνει Εξεταστική των Πραγμάτων Επιτροπή και με δεδομένο το γεγονός ότι έχετε την πλειοψηφία στην Βουλή, τι θα γίνει αν αύριο στοιχεία της έκθεσης δουν το φως της δημοσιότητος. Τότε, πού θα παράγεται ο πολιτικός λόγος; Στο Κοινοβούλιο ή θα στείλουμε πάλι τον πολιτικό λόγο στα παράθυρα των τηλεοπτικών σταθμών και στις εφημερίδες;

Εάν αυτό προσδοκάτε, και εάν αυτό επιθυμείτε, δεν έχω τι άλλο να πω. Θα μας κρίνει ο Ελληνικός Λαός.

Εκείνο το οποίο πάντως καταλήγοντας θέλω να τονίσω, είναι ότι το Δημοκρατικό Κοινωνικό Κίνημα επιμένει στο να υπάρξει Εξεταστική των Πραγμάτων Επιτροπή για να εμβαθύνουμε και εμείς όλοι ανεξαρτήτως σε ποιο κόμμα ανήκουμε, αλλά και για να μάθει ο Ελληνικός Λαός τι επιτέλους συμβαίνει σε αυτά τα μεγάλα παιχνίδια των πραγματικά εχόντων και κατεχόντων. 

(Χειροκροτήματα από την Πτέρυγα του ΔΗ.Κ.ΚΙ.)

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, μπορώ να έχω το λόγο;

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Δημαρά.

ΜΙΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κύριε Πρόεδρε, σας παρακαλώ, θα ήθελα το λόγο.

ΠΡΟΕΔΡΕΥΩΝ (Παναγιώτης Σγουρίδης): Ζήτησε το λόγο πρώτα ο κ. Γιαννόπουλος.

Ορίστε, κύριε Γιαννόπουλε, έχετε το λόγο. Σας φθάνουν πέντε λεπτά;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Νομίζω ότι θα φθάσουν.

Κύριε Πρόεδρε, κύριοι συνάδελφοι, θέλω να διευκολύνω τη συζήτηση και τη δικονομία επί του θέματος. Γνωρίζετε όλοι ότι για το θέμα αυτό έχει ασκηθεί ποινική δίωξη σε βαθμό κακουργήματος και ότι διεξάγεται μυστική ανάκριση. Δηλαδή, εισαγγελέας ήσκησε ποινική δίωξη και διεξάγεται μυστική ανάκριση. Από τη στιγμή κατά την οποία η Δικαιοσύνη έχει ένα θέμα στα χέρια της, δε φρονείτε ότι μία σύσταση Εξεταστικής των Πραγματών Επιτροπής δεν πρόκειται να διευκολύνει σε τίποτα παρά να δυσχεράνει το έργο της ανακρίσεως;

Θέλω να σας πληροφορήσω ότι η ανάκριση είναι μυστική και δεν επιτρέπεται και ο κατηγορούμενος ακόμη, κληθείς σε απολογία, να λάβει γνώση των στοιχείων της κυρίας ανακρίσεως. Δεν επιτρέπεται γιατί είναι έγκλημα σε βάρος του 

Σελίδα 2538 

 

Δημοσίου ή Νομικού Προσώπου -που είναι πράγματι το Χρηματιστήριο- και έτσι ορίζει ο νόμος. Αυτό είναι το ένα θέμα.

Το άλλο θέμα είναι ότι η διάκριση των εξουσιών, σύμφωνα με το Σύνταγμα, δεν επιτρέπει την επέμβαση της μιας λειτουργίας σε βάρος της άλλης. Και μία επέμβαση του Κοινοβουλίου σε βάρος της δικαστικής λειτουργίας δεν είναι νόμιμη. Βεβαίως, το Κοινοβούλιο είναι το ανώτερο πάσης αρχής. Κατά το Σύνταγμα, όμως, υπάρχει διάκριση των λειτουργιών και η Εκτελεστική Εξουσία δεν επιτρέπεται να παρέμβει σε βάρος της Δικαστικής. Και το Κοινοβούλιο, όμως, που μπορεί να συζητά αυτά τα πράγματα εδώ, μπορεί να επιτρέψει να δοθούν στη δημοσιότητα πράγματα που μπορεί να διευκολύνουν τους κατηγορουμένους οι οποίοι βαρύνονται με τέτοια βαριά κατηγορία; Είναι θέματα.

Θέλω να σας πληροφορήσω, ότι απόψε βρέθηκα εδώ -βεβαίως θα ερχόμουν στην ψηφοφορία- διότι είχα καλέσει τον Κοινοβουλευτικό Τομέα Εργασίας του Υπουργείου Δικαιοσύνης να τον ενημερώσω σε ορισμένα νομοσχέδια τα οποία συζητούνται αύριο -τέσσερα στον αριθμό- και σε κάποια άλλα που κατατέθησαν ή θα κατατεθούν και γενικά για τους προγραμματισμούς του Υπουργείου Δικαιοσύνης όπου πρέπει να ξέρουν οι συναδελφοί μου του ΚΤΕ Δικαιοσύνης ορισμένα πράγματα. Και απορώ ο κ.Κωνσταντόπουλος και ο κ. Τσοβόλας, διακεκριμένοι δικηγόροι, πώς και δεν είδαν αυτό το θέμα.

Εδώ, στην περίπτωση που ανοιγεί μια συζήτηση στην Εξεταστική των Πραγμάτων Επιτροπή, θα κληθούν να καταθέσουν άνθρωποι δημοσίως. Αυτό, όμως, μπορεί να δώσει στοιχεία στους κατηγορουμένους, οι οποίοι δεν ξέρουν ακριβώς τα στοιχεία που είναι σε βάρος τους.

Και υπάρχει αυτή η έκθεση των ελεγκτών, των ξένων ελεγκτών, η οποία κατετέθη. 

Και χαίρω, που ακούω ότι δεν είναι από εκεί, η διαρροή ότι ξέφυγε των χειρών των εισαγγελέα ή του ανακριτού. Γιατί τρεις άνθρωποι το ξέρουν αυτό -έτσι υποθέτω εγώ- οι ελεγκτές, ο Πρόεδρος του Χρηματιστηρίου και ο ανακριτής. Και χαίρω που άκουσα ότι δεν είναι αυτό, το δημοσίευμα από την 'Εκθεση, είναι από κάποιο άλλο προηγούμενο, το οποίο δεν έχει καμία σχέση. Και όχι δεν έχει σχέση, έχει σχέση, αλλά δεν είναι το κείμενο το ελεγκτών, αυτών των ξένων που το Δημόσιο πλήρωσε ακριβά -και φαντάζομαι πόσο θα τους πλήρωσε- για να κάνουν μια δουλειά η οποία δε θα αμφισβητηθεί. Και δε θα αμφισβητηθεί, γιατί είναι ξένοι, προς ξένα πράγματα, αντικειμενικοί, γνωστοί οίκοι, κ.λπ., όπως είναι και ορισμένα γραφεία γραφολόγων, που χρησιμοποιήθηκαν από τον αείμνηστο Ανδρέα Παπανδρέου κάποτε, που κατηγορήθηκε ότι συνέταξε κάποιο κείμενο και το έδωσε, τάχα, στο διαβόητο εκείνο λωποδύτη τον Κοσκωτά, για να παραδώσει -λέει-κάποια 8.500.000 μάρκα σε κάποια τράπεζα. Τα λέω αυτά για τον κ. Κωνσταντόπουλο.

Και αμφισβητώ, αν ο διακεκριμένος συνάδελφος και φίλος Υπουργός Εθνικής Οικονομίας είχε την εξουσία να δώσει στον κύριο Αρχηγό της Νέας Δημοκρατίας και Αρχηγό της Αξιωματικής Αντιπολίτευσης, στοιχεία τα οποία είναι απόρρητα. Τα έδωσε; Τα έδωσε. Αφού τα έδωσε, να δώσει και στους άλλους. Ευτυχώς, που δεν έδωσε και τους κλειδαρίθμους, που δεν εζητήθησαν, που δεν τους θέλει άλλωστε.

Είναι απόρρητο παν τραπεζιτικό δεδομένο. Και χρειάζεται κάποιος νόμος, κάποια επέμβαση, κάποια ανάκριση, για να επιτραπεί να ανοιγεί κάποια θυρίδα. Απόρρητα είναι, επίσης και όσα για το Χρηματιστήριο είτε συνέβησαν είτε συμβαίνουν και αφορούν το δημόσιο χρήμα. Αφού αφορούν το Δημόσιο, αφορούν το κράτος. Λέω ότι το αμφισβητώ. Και θα το εξετάσουν και ο κ. Τσοβόλας και ο κ. Κωνσταντόπουλος πάνω στα επιστημονικά δεδομένα, εκείνα που σπουδάσαμε, εκείνα που είδαμε. Και θα περιμένω και τον Καθηγητή κ. Παυλόπουλο, για να δω, τι θα πει πάνω σ'αυτά που τοποθετούμαι.

Μπορούμε, λοιπόν, την κυρία ανάκριση να την κάνουμε φανερή; Μπορούμε εμείς, ως Κοινοβούλιο, να επέμβουμε σε βάρος της ανακρίσεως, η οποία διεξάγεται από διακεκριμένο δικαστή, όπως ακούω, ύστερα από άσκηση ποινικής διώξεως; Για σκεφθείτε τα αυτά.

Και το λέω υπό την εξής έννοια: Μην ξενυχτήσουμε απόψε και στο τέλος, μας πείτε: "Γιατί δε θέλετε την Εξεταστική των Πραγμάτων Επιτροπή;"

Εγώ, ως νομικός και ως Υπουργός της Δικαιοσύνης, σας λέω ότι θα κάνουμε λάθος, αν τη συστήσουμε.

Θα ήταν άλλο, αν λέγατε να πάμε για τη σύσταση προανακριτικής επιτροπής. Κάτι άλλο θα έλεγα. 'Ομως, εδώ, για τη σύσταση Εξεταστικής των Πραγμάτων Επιτροπής αρνούμαι να συγκατατεθώ.

'Οταν, μάλιστα και ο φίλος Υπουργός κ. Παπαντωνίου είπε ότι: 'Αντε ν'αφήσουμε την Επιτροπή της Διαφάνειας και των θεσμών ν'ασχοληθεί με το θέμα. Και νομίζω ότι κάπως αλλιώς θα είναι τα πράγματα.

Και αν προσχωρήσει σ'αυτήν την άποψη, εγώ δε θα είχα αντίρρηση, σαν μέλος της Κυβερνήσεως, σαν Υπουργός της Δικαιοσύνης.

'Ομως, προς Θεού! Τα θέτω αυτά υπόψη σας, για να δείτε, πού εμείς βαδίζουμε με αυτήν την αίτηση των συναδέλφων της Νέας Δημοκρατίας και πού θα προσκρούσουμε και τίποτε άλλο.

Ευχαριστώ πολύ.

ΠΡΟΕΔΡΕΥΩΝ (Παναγιώτης Σγουρίδης): Ο Αρχηγός της Νέας Δημοκρατίας κ. 'Εβερτ έχει το λόγο.

MIΛΤΙΑΔΗΣ ΕΒΕΡΤ (Πρόεδρος της Νέας Δημοκρατίας): Κυρίες και κύριοι συνάδελφοι, χαίρομαι που προηγήθηκε ο Υπουργός Δικαιοσύνης ο κ. Γιαννόπουλος. Γιατί ο κ. Γιαννόπουλος τοποθέτησε το θέμα στην προανάκριση, στο ποινικό μέρος.

Το θέμα όμως, της λειτουργίας μιας εξεταστικής επιτροπής δεν έχει καθαρά και μόνο προανακριτικό χαρακτήρα, για να εντοπίσει το σκάνδαλο. Εάν περιορίζουμε σε αυτό το επίπεδο το κύρος και το εύρος της λειτουργίας μιας εξεταστικής επιτροπής -όχι προανακριτικής, αλλά εξεταστικής επιτροπής- τότε μειώνουμε το κύρος των εξεταστικών επιτροπών.

Πιστεύω ότι αναβαθμίζεται το Κοινοβούλιο, όταν δίδεται η δυνατότητα για μεγάλα εθνικά, κοινωνικά και οικονομικά θέματα, να λειτουργεί ο θεσμός της Εξεταστικής των Πραγμάτων Επιτροπής, για να μπορεί η Βουλή με σοβαρότητα να διεισδύει στα θέματα αυτά, να εξετάζει μεθόδους και διαδικασίες σε διάφορους τομείς της κοινωνίας και της οικονομίας και να μπορεί να αποφαίνεται για το τι είναι σωστό και το τι είναι λανθασμένο και να υποβοηθείται με αυτόν τον τρόπο και στο νομοθετικό της έργο.

Ο λόγος για τον οποίο ζητήσαμε κύριε Υπουργέ της Δικαιοσύνης και αγαπητέ φίλε, την Εξεταστική των Πραγμάτων Επιτροπή, δεν ήταν απλώς και μόνο για να εντοπίσουμε σε μια, δύο, τρεις, πέντε, δέκα ή δεκαπέντε περιπτώσεις αμέλεια του Υπουργείου Εθνικής Οικονομίας, ή αμέλεια της διοικήσεως του Χρηματιστηρίου. 'Ηταν να διευρευνήσουμε πώς λειτουργεί ένας τομέας της ελληνικής οικονομίας, για τον οποίο πιστεύουμε ότι αποτελεί κλειδί για την οικονομική ανάπτυξη.

'Ακουσα, επίσης, με μεγάλη προσοχή τη συνάδελφο Εισηγήτρια του Κομμουνιστικού Κόμματος που είπε "δε μας ενδιαφέρει το Χρηματιστήριο, γιατί εκεί παίζονται λεφτά, άλλοι χάνουν και άλλοι κερδίζουν".

'Εχετε απόλυτο δίκιο. Ούτε και μένα ούτε και τους συναδέλφους της Νέας Δημοκρατίας τους ενδιαφέρει ποιος θα κερδίσει ή ποιος θα χάσει από το ανέβασμα ή το κατέβασμα του Χρηματιστηρίου.

Εκείνο το οποίο ενδιαφέρει, είναι πως λειτουργεί το Χρηματιστήριο, η Κεφαλαιαγορά στη διαδικασία της οικονομικής ανάπτυξης.

'Ολες οι μεγάλες ανεπτυγμένες χώρες, όλες εκείνες οι χώρες, οι οποίες βρίσκονται επικεφαλείς της παγκόσμιας οικονομικής δραστηριότητας, δεν ανεπτύχθησαν μέσω της χρηματαγοράς. Ανεπτύχθησαν μέσω του Χρηματιστηρίου, μέσω της Κεφαλαιαγοράς, με μία μόνο εξαίρεση, την Ιαπωνία.

Εάν θέλουμε να υπάρχει ταχύρρυθμη οικονομική ανάπτυξη, πρέπει να υπάρχει ένα ισχυρό Χρηματιστήριο. Και για δύο 

Σελίδα 2539 

 

λόγους το χρειαζόμαστε εμείς στην Ελλάδα. Πρώτον, γιατί χρειάζεται να γίνουν ιδιωτικοποιήσεις. Και για να μπορέσουν να γίνουν οι ιδιωτικοποιήσεις μέσα από αντικειμενικές και διαφανείς διαδικασίες, πρέπει αυτές να περάσουν μέσω της Κεφαλαιαγοράς. Για να περάσουν, όμως, αυτές μέσα από την Κεφαλαιαγορά, πρέπει η Κεφαλαιαγορά, το Χρηματιστήριο, να έχει αξιοπιστία και να βρίσκεται σε ένα υψηλό επίπεδο αποδόσεως.

Το έχω πει επανειλημμένα μέσα στην Αίθουσα ότι θα έπρεπε σήμερα το Χρηματιστήριο να βρίσκεται στις 1.400, στις 1.450 μονάδες.

Πώς είναι δυνατόν να προσδοκάτε ότι μπορεί να διατεθεί άλλο ένα 10% του Ο.Τ.Ε. φέτος, όταν το Χρηματιστήριο βρίσκεται στα χαμηλά επίπεδα τα οποία βρίσκεται; Μόνο η εξαγγελία ότι πάει να διατεθεί ένα 10% του Ο.Τ.Ε., θα ρίξει το Χρηματιστήριο και θα το βουλιάξει.

'Αρα, χρειάζεται ένα Χρηματιστήριο με έναν υψηλό δείκτη, δηλαδή, με μια υψηλή, με μια δυνατή ζήτηση τίτλων, για να μπορεί να ανταποκριθεί στην εισροή, στην προσφορά νέων τίτλων. Και αυτό μπορεί να γίνει εφόσον υπάρχει αξιοπιστία και διαφάνεια. 

Δεύτερο στοιχείο. Στην πατρίδα μας δυστυχώς, λόγω του υψηλού πληθωρισμού, το κόστος δανειοδοτήσεως είναι πολύ ακριβό και όποιος διανείζεται, στην συνέχεια δεν μπορεί να είναι ανταγωνιστικός με αυτά τα υψηλά επιτόκια.

Δεύτερον, ο βαθμός δανειοδοτήσεως των επιχειρήσεων είναι στην Ελλάδα πάρα πολύ υψηλός. Φθάνει στο μέσο όρο να έχει γύρω στο 80%, που σημαίνει ότι και πάλι το κόστος χρηματοδότησης για νέες επενδύσεις, για νέα έργα στις βιομηχανίες, για την ανάπτυξη της επιχειρήσεως γίνεται αντιπαραγωγικό. 'Αρα, τι χρειάζεται; Να βρουν οι επιχειρήσεις υγιείς χρηματοδοτικούς πόρους, οι οποίοι να μην έχουν υψηλό κόστος. Και αυτό μπορεί να γίνει με την αναδιάρθρωση των κεφαλαίων, δηλαδή με το να μειωθεί ο δανεισμός και ν'αυξηθούν τα ίδια κεφάλαια.

'Οταν, όμως, μιλάμε για μία σύγχρονη οικονομία, αυτό δεν μπορεί να γίνει μέσω της διαδικασίας των οικογενειακών επιχειρήσεων, που προσπαθούν συνεχώς να κρατήσουν πάνω από το 51%. Γίνεται με τη διάθεση μετοχών στον Ελληνικό Λαό, για να καταλήξουμε τελικά σ'αυτό που λέγεται, ότι θα δούμε αυτό που γίνεται στην Αμερική, δηλαδή στο λαϊκό καπιταλισμό, όπου κάθε πολίτης μετέχει στο εθνικό κεφάλαιο μέσω των μετοχών. Είναι κακό δηλαδή κάθε 'Ελληνας να έχει μία μετοχή του Ο.Τ.Ε., της ΔΕΗ, της ΕΥΔΑΠ μέσω του Xρηματιστηρίου και να αισθάνεται ότι έχει μία συμμετοχή στο κεφάλαιο κάθε επιχειρήσεως;

Γιατί στο εξωτερικό δεν υπάρχουν πλέον παρά ελάχιστες οικογενειακές επιχειρήσεις; Και γιατί έχει γίνει η διάθεση μεταξύ ιδιοκτήτου της επιχειρήσεως και του μάνατζμεντ της διαχείρισης; Γιατί σε καμία περίπτωση οι μεγάλοι ιδιοκτήτες δε διαθέτουν πάνω από 7%-8%.

Κυρίες και κύριοι συνάδελφοι, οι αδελφοί FORD όλοι μαζί διαθέτουν το 7% του μετοχικού κεφαλαίου και γι'αυτό κανένας απ'αυτούς δε βρίσκεται στη διοίκηση. Βρίσκονται τεχνοκράτες στη διοίκηση και έχει αποκοπεί η διοίκηση της επιχειρήσεως από τους ιδιοκτήτες και λειτουργεί το κεφάλαιο με μία πολυδιάσπαση των μετοχών.

Αυτοί οι δύο λόγοι επιβάλλουν να υπάρχει ένα ισχυρό Χρηματιστήριο. Για να υπάρξει, όμως, αυτό το ισχυρό Χρηματιστήριο πρέπει να υπάρχει διαφάνεια και εμπιστοσύνη. Και η κρίση που δημιουργήθηκε τελικά το Νοέμβριο αποδεικνύει ότι δεν μπορεί να υπάρχει εμπιστοσύνη.

Το Χρηματιστήριο στην πραγματικότητα έκλεισε για μία ολόκληρη εβδομάδα. Πράγματι, δεν λειτούργησε καθόλου για τρεις μέρες, στη συνέχεια εδόθη εντολή στην Εθνική Χρηματιστηριακή και στην Εμπορική Χρηματιστηριακή, οι οποίες αναφέρονται κατά κόρο μέσα στις έρευνες, να λειτουργήσουν με 2-3 δισ. δρχ. Αυτή είναι κίνηση του Χρηματιστηρίου ή είναι εμπαιγμός; 'Η φαίνεται κατ'αυτόν τον τρόπο η μέθοδος με την οποία η Κυβέρνηση επηρεάζει το Χρηματιστήριο;

Εγώ αν ήμουν Υπουργος Εθνικής Οικονομίας αυτήν την ώρα, πρώτος απ'όλους θα επεδίωκα να γίνει Εξεταστική των Πραγμάτων Επιτροπή διότι, όταν αναφέρεται μέσα στην έρευνα η Εθνική, η Εμπορική, η Ιονική-Λαϊκή πως συμμετέχουν σε όλες αυτές τις διαδικασίες, θα ήθελα εγώ ο ίδιος η Βουλή να διερευνήσει το όλο θέμα και το ταχύτερο δυνατόν να έρθει να πει στον Ελληνικό Λαό τι ακριβώς συμβαίνει.

Σήμερα μην αμφιβάλλετε. Η εικόνα, η οποία επεκράτησε στον Ελληνικό Λαό, είναι ότι η Κυβέρνηση κουκούλωσε την όλη υπόθεση. Και ξέρετε, κύριε Υπουργέ, ότι δε χρειάζεται πολλά για να γίνει το τόσο, τεράστιο στο μυαλό των Ελλήνων όσον αφορά τους λόγους για τους οποίους θελήσατε να κουκουλώσετε αυτήν την υπόθεση.

Και δεν είναι ένα το σκάνδαλο. Είναι πολλαπλά τα σκάνδαλα, τα οποία έχουν γίνει στο Χρηματιστήριο, είναι επανειλημμένα. Και σε όλα αυτά, υπάρχει η συμμετοχή των κρατικών τραπεζών.

Θα σας αναφέρω μερικά παραδείγματα. Στην έκθεση αναφέρεται μια "Nικηφόρος Χρηματιστηριακή".'Ερχεται λοιπόν η Εμπορική Τράπεζα και τη δανείζει με 600 εκατ. δραχμές με ενέχυρο μετοχών που δεν είναι της εταιρείας, αλλά είναι των πελατών της. Και έρχεται η έκθεση και λέει παρακάτω, ότι σε αρκετές περιπτώσεις το κόστος χρηματοδότησης του πελάτη είναι μεγαλύτερο από την προμήθεια την οποία παίρνει η χρηματιστηριακή εταιρεία.

Καλά αυτός ο περιβόητος διοικητής της Εμπορικής Τραπέζης δεν σκέφθηκε όταν δάνειζε 600 εκατ. δραχμές, γιατί ζητά η "Νικηφόρος Χρηματιστηριακή" δάνειο εφ' όσον ο τόκος του δανείου είναι υψηλότερος από την προμήθεια που θα πάρει; Δεν είναι φανερό ότι εκείνη την ημέρα, πάει αυτή η χρηματιστηριακή εταιρεία να κλείσει κάποια θέση και προστρέχει με 600 εκατ. δραχμές κρατική τράπεζα να τη βοηθήσει, αφού έχει ξεσπάσει το σκάνδαλο;

Η "ΦΙΛΙΠΠΟΥ ΔΗΜΟΣΙΑ ΕΡΓΑ" είναι ένα άλλο μεγάλο σκάνδαλο. Εμπλέκεται η "ΕΤΒΑ" ως ανάδοχος. Το πόρισμα το οποίο υπάρχει δημοσιεύθηκε στην εφημερίδα. Αλλιώς δε θα τα έλεγα. Αναφέρονται οι χρηματιστηριακές εταιρείες "ΚΟΜΝΗΝΟΣ, ΑΒΑΞ", "ΔΕΒΛΕΤΟΓΛΟΥ", "ΙΟΝΙΚΗ", "ΕΜΠΟΡΙΚΗ", "ΕΘΝΙΚΗ", "ΣΙΓΜΑ" και "ΔΕΠ". Η εφημερίδα διαθέτει τα στοιχεία. Εσείς δε νομιμοποιείσθε, διότι αν πάρετε εσείς τα στοιχεία, κυρίες και κύριοι συνάδελφοι, τότε θα κάνετε κακό στο χρηματιστήριο.

Πολύ σωστά τονίστηκε πριν από το συνάδελφο, απ' αυτήν τη θέση, τι θα γίνει αν αυτά έρθουν στη δημοσιότητα; Θα εμφανιστείτε ότι συγκαλύπτετε διοικητές και τον πρόεδρο του Χρηματιστηρίου. Πόσες δουλειές είχε ο πρόεδρος του Χρηματιστηρίου κύριε Υπουργέ; Ασκεί μόνο το επάγγελμα του προέδρου του Χρηματιστηρίου, όταν του είχε ξεφύγει ο έλεγχος ή βρίσκεται σε έξι και επτά δουλειές ταυτόχρονα; Πως το ανέχεστε εσείς αυτό; Κατ' αρχήν δε θα έπρεπε τον πρόεδρο του Χρηματιστηρίου μόνο και μόνο όταν ξέσπασε το σκάνδαλο να το θέσετε σε διαθεσιμότητα; Και ήρθατε μετά απ' όλα αυτό το σκάνδαλο να τον καλύψετε επανατοποθετώντας τον στην ίδια θέση. Τι παράδειγμα είναι αυτό που δίδετε στον Ελληνικό Λαό;

Εγώ δε σας λέω ότι αναμιγνύεται στο σκάνδαλο. Θέλετε να τον θεωρήσω αποτυχημένο; Θέλετε να θεωρήσω ότι δεν ενδιαφέρθηκε; Εν πάση περιπτώσει εσείς τον αφήνετε στην ίδια θέση και έρχεστε να μας δώσετε μαθήματα ότι δεν εκτιμούμε ορθά ποιες συνέπειες θα υπάρξουν στο Χρηματιστήριο, αν ζητήσουμε την Εξεταστική των Πραγμάτων Επιτροπή για τα θέματα του Χρηματιστηρίου;

Το ένα σκάνδαλο διαδέχεται το άλλο. Σας πληροφορώ ότι δεν πρόκειται να σταματήσει η υπόθεση στο Χρηματιστήριο αν δεν αισθανθούν οι χρηματιστηριακές εταιρείες, οι θεσμικοί επενδυτές, οι μικρομέτοχοι και οι εταιρείες ότι έπεσε άπλετο φως ότι υπάρχει πλήρης διαφάνεια στα θέματα του Χρηματιστηρίου. 

Και τόνισα, κύριε Πρόεδρε, ότι πριν καταθέσουμε την αίτηση για σύσταση Εξεταστικής των Πραγμάτων Επιτροπής, είχα φωνάξει τον πρόεδρο των χρηματιστών, τον πρόεδρο των μικρομετόχων, τον πρόεδρο των ανωνύμων εταιρειών των εισηγμένων στο Χρηματιστήριο και όλοι μαζί μας είπαν ότι θα 

Σελίδα 2540 

 

βοηθήσει μια σε βάθος συζήτηση στη Βουλή για τα θέματα του Χρηματιστηρίου. Λέτε αυτοί οι οποίοι ζουν μέσα στο Χρηματιστήριο και θέλουν αυτήν την εις βάθος έρευνα να αισθάνονται λιγότερη ευθύνη απ' αυτήν την οποία αισθάνεστε σεις;

Το συμπέρασμα είναι ότι δυστυχώς εις βάρος της αναπτύξεως της Χώρας, εις βάρος της Κεφαλαιαγοράς κουκουλώνεται μια μεγάλη υπόθεση απόψε. Βεβαίως, δεν αμφισβητούμε το ρόλο της Δικαιοσύνης. Η Δικαιοσύνη έχει σκοπό να ασχοληθεί με τα θέματα ενός συγκεκριμένου αδικήματος ενώ εμείς είχαμε και έχουμε μια άλλη αποστολή. Να αναζητήσουμε τις μεθόδους και τις διαδικασίες με τις οποίες μπορεί να εξυγιανθεί το Χρηματιστήριο.

Και τότε να 'ρθει ένα νομοσχέδιο για το Χρηματιστήριο στο οποίο βάσει της εμπειρίας της Εξεταστικής Επιτροπής να είμαστε όλοι σε θέση να βοηθήσουμε αυτήν τη διαδικασία.

Και τελειώνω με ένα ερώτημα, που πιστεύω ότι για σας είναι αμείλικτο: Στο Χρηματιστήριο κάποιοι έκλεψαν με τη συνεργασία των κρατικών τραπεζών 3,5 δισ. δραχμές. Ποιος τελικά πληρώνει αυτά τα χρήματα; Τελικά, τα πληρώνει ο Ελληνικός Λαός. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του Συνασπισμού κ. Φώτης Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κυρίες και κύριοι συνάδελφοι, είναι γεγονός ότι το Χρηματιστήριο Αξιών αποτελεί στη σημερινή πραγματικότητα βασικό παράγοντα της οικονομικής ζωής της Χώρας, αλλά και συντελεστή οικονομικής ανάπτυξης με ορισμένες βέβαια προϋποθέσεις.

Η λειτουργία του Χρηματιστηρίου με δεδομένη τη μορφή της οικονομίας μας είναι δυνατόν να αποτελέσει στοιχείο ανάπτυξης των επιχειρήσεων, αλλά και της οικονομίας του Τόπου, εφ όσον παρακολουθείται και συνοδεύεται από αποφασιστικούς θεσμούς ελέγχου και διαφάνειας. 

Είναι επίσης, γεγονός, κύριοι συνάδελφοι, ότι το Χρηματιστήριο Αξιών δεν πέτυχε να εξασφαλίσει την αναγκαία σχέση εμπιστοσύνης με το ευρύτερο επενδυτικό κοινό, γιατί τη λειτουργία του την παρακολουθεί η καχυποψία ότι το παίγνιο, ο λεγόμενος τζόγος, είναι εκείνο που επηρεάζει και καθορίζει τα αποτελέσματά του και όχι υγιείς οικονομικές συμπεριφορές.

Κύριοι συνάδελφοι, η πρόσφατη κρίση με την αδυναμία της Χρηματιστηριακής Εταιρείας ΔΕΛΤΑ να εκπληρώσει τις υποχρεώσεις της από τις συναλλαγές που είχε κάνει, έφερε δυναμικά στην επιφάνεια το όλο ζήτημα του Χρηματιστηρίου, ανέδειξε ευάλωτες πλευρές της λειτουργίας της Επιτροπής Κεφαλαιαγοράς και του Χρηματιστηρίου Αξιών και υποχρεώνει την Κυβέρνηση στη λήψη συγκεκριμένων μέτρων. Η υπόθεση της ΔΕΛΤΑ ήταν το σύμπτωμα, ήταν η κορυφή, όπως ελέχθη, του παγόβουνου.

Το άνοιγμα, κύριοι συνάδελφοι, η αδυναμία με άλλα λόγια εκπλήρωσης των υποχρεώσεων της συγκεκριμένης χρηματιστηριακής εταιρείας αφορούσε το ποσό των 2,6 δισ. δραχμών. 'Ανοιγμα σχετικά μικρό αν συγκριθεί με τον όγκο των συναλλαγών του Χρηματιστηρίου που ανέρχονται σε 30 δισ. με 35 δισ. δραχμών εβδομαδιαίως. Και, όμως, αυτό το άνοιγμα της συγκεκριμένης χρηματιστηριακής εταιρείας και η αφερεγγυότητά της έθεσε σε κίνδυνο ολόκληρο το σύστημα, οδήγησε στο κλείσιμο του Χρηματιστηρίου, με τη μία ή την άλλη εκδοχή, την εκδοχή της αποχής που επικαλείται η Κυβέρνηση, δημιούργησε πανικό στους επενδυτές και βεβαίως, κατέδειξε την αποτελεσματικότητα των θεσμών ελέγχου αλλά και προστασίας της κεφαλαιαγοράς. Αποκαλύφθηκε με άλλα λόγια με δραματικό τρόπο η αδυναμία του θεσμικού πλαισίου, η αδυναμία της επιτροπής κεφαλαιαγοράς, αλλά και η άσκηση εποπτείας.

Κύριοι συνάδελφοι, η υπόθεση της συγκεκριμένης χρηματιστηριακής εταιρείας ήδη βρίσκεται στον ανακριτή, μετά την ποινική δίωξη που αρμοδίως ασκήθηκε και θέλω να πιστεύω ότι η Δικαιοσύνη θα ερευνήσει σε βάθος την υπόθεση, προκειμένου να αποδοθούν οι ποινικές ευθύνες και σε όποιους αυτές ανήκουν. Πιστεύουμε δε και διεκδικούμε ταυτόχρονα, ότι η απόδοση των ευθυνών θα γίνει με αντικειμενικότητα και να μην εμφιλοχωρήσουν κριτήρια που έχουν σχέση με τον ιδιωτικό ή μη χαρακτήρα των χρηματιστηριακών εταιρειών. Με άλλα λόγια, να ελεχθούν και οι χρηματιστηριακές δραστηριότητες των τραπεζών. Ανεξάρτητα, όμως, από την ποινική διερεύνηση της συγκεκριμένης υπόθεσης, υπάρχει το μείζον ζήτημα του θεσμικού πλαισίου της χρηματιστηριακής αγοράς.

Η θωράκιση του θεσμικού πλαισίου και η θέσπιση, κύριε Υπουργέ, θεσμών διαφάνειας της λειτουργίας της είναι υποχρέωσή σας, υποχρέωση της Κυβέρνησης, αλλά και της Βουλής, κύριοι συνάδελφοι, που ασκώντας τον έλεγχό της πρέπει να διεκδικήσει να υπάρξουν αυτές οι ρυθμίσεις. 

Εμείς ελέγξαμε και ελέγχουμε την Κυβέρνηση για τις δικές της παραλείψεις, αλλά και για την προσπάθεια που έκανε να υποβαθμίσει το θέμα. Παραλείψεις που αναφέρονται στο γεγονός ότι ανέχθηκε τις αδυναμίες του συστήματος και θέλησε να μειώσει αλλά και να υποβαθμίσει το πρόσφατο γεγονός, ιδιαίτερα σε ό,τι αφορά τις ευρύτερες διαστάσεις του ζητήματος και την παθολογία του συστήματος, που αυτό το γεγονός της χρηματιστηριακής εταιρίας "ΔΕΛΤΑ" ανεδείκνυε.

Eκείνο, κύριοι συνάδελφοι, που επιβάλλεται σήμερα είναι η δέσμευση της Κυβέρνησης να προωθήσει τις ρυθμίσεις εκείνες, που θα εξασφαλίζουν την ευρυθμία και την διαφάνεια της Κεφαλαιαγοράς,, αλλά και την προστασία των συναλλαγών, με δεδομένη την αύξηση των συναλλαγών του Χρηματιστηρίου και του ρόλου του στην οικονομία της Χώρας.

Στην κατεύθυνση αυτή, κύριε Υπουργέ, κινούνται οι προτάσεις του Συνασπισμού. Πιστεύουμε, ότι πρέπει να ενισχυθεί ο ανεξάρτητος χαρακτήρας της επιτροπής Κεφαλαιαγοράς,. 'Ετσι θα εξασφαλισθεί η αποτελεσματικότητά της, η αναγκαία ευελιξία της, αλλά και η απομάκρυνσή της από κυβερνητικούς εναγκαλισμούς που είναι δυνατόν να επηρεάζουν τη λειτουργία της και να την υποτάσσουν σε σκοπιμότητες ξένες ή ακόμη και αντίπαλες προς τα συμφέροντα και τις υποχρεώσεις της.

Είναι ανάγκη να ενισχυθεί η Επιτροπή Κεφαλαιαγοράς με προσωπικό που θα στελεχώνει τους ελεγκτικούς μηχανισμούς που ήδη έχει, αλλά και άλλους που πρέπει να αποκτήσει. Αναφερόμαστε βεβαίως σε επιστημονικό προσωπικό, κύριοι συνάδελφοι, με εξειδικευμένες γνώσεις που θα προσληφθεί με μόνο και αποκλειστικό κριτήριο αυτές τις εξειδικευμένες γνώσεις, αλλά και την ικανότητα να αντιμετωπίζει τις πράγματι σύνθετες λειτουργίες των συναλλαγών. Tο παραδοσιακό προσωπικό δεν είναι σε θέση, κύριοι συνάδελφοι, να αντιμετωπίσει και να διεκπεραιώσει με επιτυχία το αντικείμενο της Κεφαλαιαγοράς, που για τη Χώρα μας είναι βέβαια σχετικά νέο, αλλά γίνεται συνεχώς συνθετότερο, με δεδομένη τη συμμετοχή της ελληνικής αγοράς στην ευρωπαϊκή, αλλά και στη διεθνή αγορά.

Πρέπει, ακόμη, η Επιτροπή Κεφαλαιαγοράς να αποκτήσει την κατάλληλη υλικοτεχνική υποδομή που θα υποστηρίζει το δύσκολο έργο της. Δεν είναι δυνατόν σε μία περίοδο που οι χρηματιστηριακές συναλλαγές παρεμβαίνουν και επηρεάζουν δυναμικά την οικονομία, να επιφυλάσσει η Κυβέρνηση συνθήκες λειτουργίας τουλάχιστον αναντίστοιχες προς στοιχειώδεις λειτουργίες της Κεφαλαιαγοράς,. Εκτός από την υπάρχουσα νομοθεσία, πρέπει να θεσπιστεί, κύριοι συνάδελφοι, κώδικας δεοντολογίας των χρηματιστηριακών εταιριών και των εταιριών παροχής επενδυτικών υπηρεσιών. Αυτός ο κώδικας δεοντολογίας θα υποχρεώνει τις χρηματιστηριακές εταιρίες και τις εταιρίες επενδυτικών υπηρεσιών σε συγκεκριμένη συμπεριφορά συναλλαγών. 'Ετσι είναι δυνατόν να αποφεύγονται μεθοδεύσεις και συμμετοχή των εταιριών αυτών σε αθέμιτα χρηματιστηριακά παιχνίδια που αποσκοπούν στην κερδοσκοπία και διαμορφώνουν πλασματικούς όρους της κίνησης, αλλά και της αξίας των μετοχών.

Ο αθέμιτος ανταγωνισμός, κύριοι συνάδελφοι, είναι παρών στις συναλλαγές των μετοχών. Αυτός ο ανταγωνισμός πλήττει και εισηγμένες στο Χρηματιστήριο εταιρίες και κυρίως εκθέτει σε μεγάλους κινδύνους τους επενδυτές και ιδιαίτερα τους 

Σελίδα 2541 

 

μικροεπενδυτές. Δεν αναφέρομαι στον παραδεκτό κίνδυνο που αναλαμβάνει ο οιοσδήποτε επενδυτής και που έχει σχέση με το χαρακτήρα της συναλλαγής.

Αναφέρομαι στον κίνδυνο, που υπερβαίνει τα όρια του αναγκαίου και παραδεκτού και έχει σχέση με μεθοδεύσεις και κομπίνες, που βέβαια με το υπάρχον θεσμικό πλαίσιο μπορούν και πετυχαίνουν να εξασφαλίζουν νομιμοφάνεια.

Κύριοι συνάδελφοι, η πληροφορία είναι βασικό στοιχείο στη διακίνηση και στις συναλλαγές μετοχών. Πώς, όμως ελέγχεται αυτή η πληροφορία; Ποιοι κανόνες διέπουν τη δημοσιοποίηση στοιχείων, που αφορούν στις εισηγμένες στο Χρηματιστήριο μετοχές και τις εταιρείες τους; Κανένας κανόνας. 'Ετσι, γινόμαστε μάρτυρες ειδήσεων για δήθεν επενδυτικές και άλλες οικονομικές δραστηριότητες εταιρειών, για να αυξηθεί η τιμή των μετοχών τους, να παραπλανηθεί το επενδυτικό κοινό, για να σπεύσει βέβαια να αγοράσει μετοχές και να διαπιστώσει αυτό το κοινό, κάποια στιγμή, ότι ο θησαυρός ήταν άνθρακες.

Το στοιχείο της πληροφόρησης είναι βασικό μέγεθος στις χρηματιστηριακές συναλλαγές και πρέπει να περιφρουρηθεί με συγκεκριμένους κανόνες. Οφείλω να είμαι ειλικρινής και αντικειμενικός. Το Χρηματιστήριο Αξιών προέβη πρόσφατα σε κάποιες ενέργειες γι'αυτό το ζήτημα. Αυτές δεν αρκούν και μάλιστα δε στηρίζονται ευθέως και στο νόμο.

Κατά συνέπεια χρειάζεται, κύριε Υπουργέ, η διαμόρφωση συγκεκριμένου πλαισίου και κανόνων για τη διακίνηση αυτών των πληροφοριών. Κύριοι συνάδελφοι, δεν εισηγούμεθα τον έλεγχο του Τύπου. Εκείνο που εισηγούμεθα είναι ο έλεγχος της βασιμότητας των πληροφοριών, που οι ίδιες οι εταιρείες δίνουν. Αυτές πρέπει να αφορά ο έλεγχος. 

Υπάρχει, κύριοι συνάδελφοι, το ζήτημα της συμμετοχής μετόχων, εισηγμένων στο Χρηματιστήριο εταιρειών, στα διοικητικά συμβούλια χρηματιστηριακών εταιρειών. Πιστεύουμε ότι πρέπει να καθοριστεί ασυμβίβαστο, για να μη μπορεί μέτοχος εισηγμένης στο Χρηματιστήριο εταιρείας να μετέχει και στο διοικητικό συμβούλιο χρηματιστηριακής εταιρείας.

Με δεδομένο το ρόλο των χρηματιστηριακών εταιρειών στο χώρο της Κεφαλαιαγοράς, αυτονόητο είναι ότι η σύμπτωση των προαναφερομένων ιδιοτήτων είναι δυνατόν να καθοδηγήσει μεθοδεύσεις των χρηματιστηριακών εταιρειών, που θα προωθούν με τρόπο αθέμιτο συμφέροντα των εισηγμένων εταιρειών, στις οποίες ανήκουν.

Κύριοι συνάδελφοι, δεν αρκεί ο ήδη θεσμοθετημένος έλεγχος των χρηματιστηριακών εταιρειών. Είναι ανάγκη οι χρηματιστηριακές εταιρείες να δέχονται και εκτάκτους ελέγχους. Η συνεχής συμμόρφωσή τους προς τις υποχρεώσεις, που ο νόμος τάσσει, είναι στοιχείο που υπηρετεί την ευρυθμία του Χρηματιστηρίου, αλλά και την προστασία των επενδυτών.

Στο πλέγμα της διακίνησης των μετοχών και των σχετικών συναλλαγών, παρεμβαίνουν επίσης, κύριοι συνάδελφοι, οι λεγόμενοι παραγωγοί. Είναι ανάγκη να προσδιορισθεί με σαφήνεια ο χαρακτήρας, ο ρόλος και η ευθύνη αυτών των παραγωγών. Και η ευθύνη του τρόπου λειτουργίας και δραστηριότητας των παραγωγών, πρέπει σωρευτικά να ανήκει και στους παραγωγούς και στις χρηματιστηριακές εταιρείες, που τους χρησιμοποιούν. 

Η πρόσφατη υπόθεση της χρηματιστηριακής εταιρείας "ΔΕΛΤΑ", ανέδειξε ζητήματα, που αφορούν στη λειτουργία της ανωνύμου εταιρείας αποθετηρίων. Κύριοι συνάδελφοι, το αποθετήριο, όπως μάθαμε να το ακούμε, είναι μηχανισμός εκκαθάρισης των συναλλαγών. Λειτούργησε, όμως, ως εγγυητικός μηχανισμός. Και υποστηρίζω την άποψη αυτή, διότι ο τρόπος με τον οποίο ενεργούσε, τέτοια εντύπωση έδινε, αφού εδέχετο επιταγές των χρηματιστηριακών εταιρειών και όχι ρευστό χρήμα.

'Ετσι, η μεσολάβηση του αποθετηρίου στις συναλλαγές, με αποδοχή επιταγών των χρηματιστηριακών εταιρειών, δημιουργούσε την πεποίθηση ότι τις εγγυάται ως προς την κάλυψή τους με το ισόποσο αντίκρισμα. Αυτό ήταν απαράδεκτο και γι'αυτό έχετε ευθύνη, κύριε Υπουργέ. Και πρέπει να ελεγχθεί με ποιο δικαίωμα και με ποια πρωτοβουλία και ποίων το αποθετήριο δεχόταν επιταγές των χρηματιστηριακών εταιρειών και μάλιστα χωρίς να ελέγξει αν αυτές είχαν αντίκρισμα.

Πρέπει, κατά συνέπεια και ανεξάρτητα από την αναζήτηση ευθυνών για τη συγκεκριμένη υπόθεση, να ξεκαθαρισθεί ο ρόλος του αποθετηρίου. Από το πρόσφατο γεγονός αναδείχθηκε η ιδιαίτερη ανάγκη ύπαρξης μηχανισμού εγγύησης των χρηματιστηριακών συναλλαγών.

Θεωρούμε ορθή την πρόταση να καθιερωθεί ταμείο εγγύησης των χρηματιστηριακών συναλλαγών πέρα και ανεξάρτητα από το υπάρχον συνεγγυητικό κεφάλαιο των χρηματιστών με το δεδομένο, ότι η ενεργοποίηση αυτού του κεφαλαίου είναι χρονοβόρα και απαιτεί δικαστικές πράξεις που απομακρύνουν πάρα πολύ το χρόνο κάλυψης των επενδυτών.

Κύριοι συνάδελφοι, δεν εξαντλούμε τις προτάσεις μας με τα όσα ανέφερα. Υπάρχουν και άλλες που εγκαίρως ο Συνασπισμός θα δημοσιοποιήσει. Υπάρχει, για παράδειγμα, το ζήτημα των αυξημένων διοικητικών κυρώσεων που πρέπει να έχει ως δυνατότητα η Επιτροπή Κεφαλαιαγοράς. Εμείς θα επανέλθουμε. Λειτουργεί, όμως, κύριοι συνάδελφοι, η Ειδική Επιτροπή Θεσμών και Διαφάνειας της Βουλής, η οποία έχει επιληφθεί ...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Παναγιώτης Σγουρίδης): Θα παρακαλούσα, κύριε Κουβέλη, να τελειώσετε στο χρόνο σας, γιατί υπάρχει πρόβλημα με τους ομιλητές εφόσον αποφασίσαμε να τελειώσουμε στις μία η ώρα.

ΦΩΤΗΣ ΚΟΥΒΕΛΗΣ: Τελειώνω, κύριε Πρόεδρε.

'Ελεγα ότι υπάρχει η Επιτροπή Θεσμών και Διαφάνειας, η οποία έχει προχωρήσει στο έργο της και ο Συνασπισμός εκείνο που προτείνει είναι να δοθεί η δυνατότητα σε αυτήν την Επιτροπή να συνεχίσει να διερευνά σε βάθος αυτήν την υπόθεση, με την επιφύλαξη ότι αυτή η Επιτροπή -η οποία λειτουργεί πάρα πολύ καλά, πρέπει να σας πω- να έχει τη δυνατότητα να φέρει πρόταση στην Ολομέλεια, προκειμένου να τραπεί σε Εξεταστική των Πραγμάτων Επιτροπή.

Εμείς θέλουμε να διερευνηθεί η υπόθεση σε βάθος, διότι κάθε απομάκρυνση από αυτήν τη διερεύνηση, κύριε Υπουργέ, δικαιολογημένα εγείρει την υποψία ότι θέλετε να συγκαλύψετε ενόχους και ενοχές.

ΠΡΟΕΔΡΕΥΩΝ (Παναγιωτης Σγουρίδης): Ο κύριος Υπουργός έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ. Εθνικής Οικονομίας και Οικονομικών): Αγαπητοί συνάδελφοι, θα ήθελα κατ' αρχήν να εκφράσω την ικανοποίησή μου, διότι έπεσαν οι τόνοι μετά τους υψηλούς τόνους που χαρακτήρισαν τη συζήτηση για την αναβολή ή μη της συζητήσεως, και πιστεύω ότι με τους χαμηλούς αυτούς τόνους μπορεί αυτά, τα οποία λέμε εδώ να συμβάλουν ουσιαστικά στο γενικότερο θέμα της εξυγίανσης και του εκσυγχρονισμού του Ελληνικού Χρηματιστηρίου.

Ο εκσυγχρονισμός του Χρηματιστηρίου Αθηνών ξεκίνησε το 1988 με την Κυβέρνηση του ΠΑ.ΣΟ.Κ., με τον κ. Καρατζά, Υφυπουργό τότε Εθνικής Οικονομίας, με το ν. 1806. Από τότε ξεκίνησε αυτή η γοργή ανάκαμψη και ανάπτυξη του Χρηματιστηρίου, η οποία οδήγησε σε έναν πολλαπλασιασμό των συναλλαγών και σε μία σημαντική ενίσχυση της συμβολής του στην οικονομική ανάπτυξη της Χώρας. Μέσα σε λίγα χρόνια, εικοσαπλασιάστηκε ο όγκος των συναλλαγών, διπλασιάστηκε ο αριθμός των εισηγμένων εταιρειών, διπλασιάστηκαν οι ανώνυμες χρηματιστηριακές εταιρείες. Εισήχθη η ηλεκτρονική διαπραγμάτευση και ιδρύθηκε η Αποθετηρίων το 1991. Την τετραετία 1988-1992 τα προβλήματα ήταν πολλά, με καθυστερήσεις στην εκκαθάριση τεσσάρων και πέντε μηνών, όταν η διεθνής πρακτική επιβάλλει η εκκαθάριση να διεξάγεται μέσα σε δύο το πολύ τρείς ημέρες. Υπήρχαν, επιπλέον, συνεχείς εμπλοκές και αμφισβητήσεις στο ηλεκτρονικό σύστημα.

Επί Νέας Δημοκρατίας, σημειώνω, ότι το Χρηματιστήριο σταματούσε να λειτουργεί κάθε Παρασκευή, για να υπάρχει χρόνος για να εξαντληθούν οι εκκαθαριστικές διαδικασίες. Η μεγάλη παράλειψη των Κυβερνήσεων της περιόδου 1989-1993 είναι ότι δε φρόντισαν, όταν η αγορά είχε ακόμα μικρό μέγεθος, να προχωρήσουν σε έναν ουσιαστικό εκσυγχρονισμό 

Σελίδα 2542 

 

του συστήματος, όπως έκαναν άλλες ευρωπαϊκές χώρες. Δεν πήραν κανένα ουσιαστικό, πρακτικό μέτρο για την αναβάθμιση του Χρηματιστηρίου και η Επιτροπή Κεφαλαιαγοράς παρέμεινε σε υποτυπώδη κατάσταση. 'Ολο το βάρος του εκσυγχρονισμού έπεσε σε μας, στην Κυβέρνηση του ΠΑ.ΣΟ.Κ. από το 1944 έως σήμερα. Προχωρήσαμε το 1995 σε ένα ουσιαστικό νομοθέτημα, τον 2324, μέσα από το οποίο αλλάξαμε ουσιαστικά τη μορφή του Ελληνικού Χρηματιστηρίου. Πρώτα απ' όλα, το Χρηματιστήριο έγινε από δημόσιος φορέας Ανώνυμη Εταιρεία και απέκτησε την αναγκαία ευελιξία, για να λειτουργεί μέσα στα πλαίσια της σύγχρονης αγοράς.

Ο δεύτερος νόμος, ο πολύ σημαντικός, ήταν ο 2396/96 ο πρόσφατος νόμος το καλοκαίρι του 1996, με τον οποίο εισηγάγαμε τις επενδυτικές υπηρεσίες και κυρίως την αποϋλοποίηση των μετοχών. Η αποϋλοποίηση των μετοχών που είναι τώρα σε εξέλιξη -θα γίνει πραγματικότητα σε λίγους μήνες- δίνει ουσιαστική απάντηση στην πώληση αέρα, διότι οι συναλλαγές εξαφανίζονται χρονικά, γίνονται αυτόματα, ταυτόχρονα, αγορές και πωλήσεις και δεν υπάρχει περιθώριο χρονικής παρεμβολής αέρα.

Επίσης εντάξαμε το ηλεκτρονικό σύστημα του Χρηματιστηρίου στο πρόγραμμα Κλεισθένης, δημιουργήσαμε σύστημα διαπραγμάτευσης ομολόγων -και αυτό ηλεκτρονικό- αναπτύξαμε ένα θεσμικό πλαίσιο για ανάπτυξη εργασιών στο βαλκανικό χώρο και δημιουργούμε με το νέο νομοσχέδιο, το οποίο θα καταθέσουμε, αγορά παραγώγων χρηματιστηριακών προϊόντων.

'Ολα αυτά εντάσσονται σε μια γενικότερη πολιτική μας, η οποία σκοπεύει να μετασχηματίσει το Χρηματιστήριο στον ουσιαστικότερο παράγοντα ανάπτυξης της οικονομίας, πολύ περισσότερο πλέον από το τραπεζικό σύστημα

'Ερχομαι στα τωρινά μας προβλήματα. Είναι βέβαιο, αγαπητοί συνάδελφοι ότι το Ελληνικό Χρηματιστήριο, όσο υπάρχει, δεν είχε μια ιδιαίτερα υγιή ιστορία. Είναι λίγο πολύ, όπως η ιστορία του φορολογικού μας συστήματος. Υπάρχουν παθογενή νοσηρά φαινόμενα στο φορολογικό σύστημα, όπως το φαινόμενο της φοροδιαφυγής, τα οποία δύσκολα ξεριζώνονται από τη λειτουργία του συστήματος.

Αντίστοιχα νοσηρά φαινόμενα, όπως ο αέρας, όπως το παιχνίδι με τις μετοχές, υπήρχαν στο Ελληνικό Χρηματιστήριο και το ξερίζωμα αυτών των νοσηρών φαινομένων απαιτεί μια συνδυασμένη προσπάθεια.

Απαιτεί πρώτον, ισχυρή πολιτική βούληση και αυτή υπάρχει. Απαιτεί δεύτερον, το κατάλληλο νομικό πλαίσιο, το οποίο τώρα υπάρχει. Απαιτεί τρίτον, τη διοικητική συγκρότηση της Επιτροπής Κεφαλαιαγοράς και όλων των ελεγκτικών θεσμών, το οποίο τώρα είναι ακόμα σε εξέλιξη.

Πράγματι η μετάφραση των νόμων σε διοικητική πράξη στη Χώρα μας, λόγω των γνωστών δυσλειτουργιών της γραφειοκρατίας, παίρνει χρόνο. Ψηφίζεται ο νόμος, αλλά η μετατροπή του νόμου στη διοικητική πράξη μέσα από τα προεδρικά διατάγματα, τους κανονισμούς προσωπικού, τους νόμους περί προσλήψεων και όλο αυτό το θεσμικό πλαίσιο μέσα στο οποίο λειτουργούμε, καθυστερεί και η διοικητική συγκρότηση αυτών των ελεγκτικών μηχανισμών, ασφαλώς ακόμα δεν έχει ολοκληρωθεί. 'Εχει προχωρήσει πολύ σημαντικά, αλλά απομένουν ορισμένοι μήνες ακόμα για να πάρει την τελική της μορφή.

Τέταρτον, χρειάζεται τεχνολογικός εκσυγχρονισμός και αυτός ο τεχνολογικός εκσυγχρονισμός θα προχωρήσει με την αποϋλοποίηση των μετοχών, να σταματήσουμε να έχουμε μετοχές σε χαρτιά, να έχουμε μετοχές σε ηλεκτρονικές εγγραφές και αυτό, όπως είπα, θα οδηγήσει σε μια απλοποίηση των συναλλαγών και σε μια αναβάθμιση ουσιαστική και ποιοτική του Χρηματιστηρίου και εξαφάνιση των χρονικών περιθωρίων μέσα στα οποία μπορούν να διεξαχθούν βρώμικες συναλλαγές.

Βεβαίως ακόμα και όταν γίνουν αυτά, δεν αποκλείονται οι κρίσεις και οι πτωχεύσεις. Μάλιστα οι πτωχεύσεις εταιρειών, και διεθνώς, ορισμένες φορές έχουν και εξυγιαντικό χαρακτήρα, διότι επιβάλλουν την κύρωση της αγοράς απέναντι σε παίκτες που δε σέβονται τους κανόνες. Και μεγάλες πτωχεύσεις συμβαίνουν δυστυχώς, ακόμα και στα πιο προηγμένα Xρηματιστήρια. Μετά το "Big Bang", τη μεγάλη μεταρρύθμιση που έγινε στο χρηματιστήριο του Λονδίνου πριν από μία δεκαετία, πτώχευσαν δεκάδες μεγάλες αγγλικές χρηματιστηριακές εταιρείες, οι οποίες δεν μπόρεσαν να αντέξουν την πίεση του νέου ανταγωνισμού και τα νέα συστήματα.

Στις αγορές της Σιγκαπούρης και της Οσάκα στην Ιαπωνία πτώχευσε η εταιρεία Μπέρινγκς -μια τεράστια βρεττανική τράπεζα τριακοσίων περίπου ετών-μέσα από πονηρά παιχνίδια ενός χρηματιστή, ο οποίος διέφυγε τον έλεγχο, και την εποπτεία, των εποπτών και των ελεγκτών του Λονδίνου, της Φρανκφούρτης και της Σιγκαπούρης ταυτόχρονα. 'Ολα αυτά συμβαίνουν και δεν μπορεί να αποκλειστεί να συμβούν και στο μέλλον σε οποιοδήποτε Χρηματιστήριο, γιατί είναι χώρος όπου παίζονται τεράστια ποσά, δισεκατομμύρια δραχμών, δισεκατομμύρια δολαρίων στα μεγάλα Χρηματιστήρια και υπάρχουν δυστυχώς τρόποι μέσα από τους οποίους μπορούν οι πονηροί να ξεφεύγουν.

Ο στόχος του εκσυγχρονισμού, ο στόχος της εξυγίανσης είναι να περιορίσει, αλλά δυστυχώς δεν μπορεί να αποκλείσει, τέτοια φαινόμενα και σ'αυτήν τη γραμμή βρίσκεται και η δική μας πολιτική.

Στις περιπτώσεις που υπάρχουν πτωχεύσεις, όπως στην εξαφάνιση της Μπέρινγκς όπου χάθηκαν δεκάδες δισεκατομμύρια δολάρια, μία τράπεζα γκρεμίστηκε μέσα σε μία ημέρα μέσα από το παιχνίδι ενός ανθρώπου, ενός χρηματιστή, τι γίνεται; Στα ξένα Χρηματιστήρια και στο ελληνικό υπάρχουν τα συνεγγυητικά κεφάλαια, τα κεφάλαια κάλυψης ασφαλιστικών κινδύνων.

Διότι, αγαπητοί φίλοι, όπως όταν μία Τράπεζα πτωχεύει υπάρχει το ταμείο εγγυήσεως των καταθέσεων, για να μην υποστεί ο καταθέτης ζημιά, αντιστοίχως στα Χρηματιστήρια υπάρχουν αυτά τα κεφάλαια τα ασφαλιστικά, ώστε όταν υπάρχει μία πτώχευση, όταν κάποιος παίκτης δεν μπορεί να παίξει πλέον, να μην το πληρώνει το σύνολο των αγοραστών, το σύνολο των μετόχων. Και στο Ελληνικό Χρηματιστήριο είχαμε θεσμοθετήσει με το νόμο του '95 το συνεγγυητικό κεφάλαιο. Είχε αυτόν το σκοπό. 'Ομως δεν εκπλήρωσε το ρόλο αυτό, παρά το μικρό άνοιγμα μόλις 10 εκατομμύρια δολάρια, μία αστειότητα σε σύγκριση μ' αυτά που συμβαίνουν συχνά σε ξένα Χρηματιστήρια. Και μόνο χάρη στη δική μας άμεση παρέμβαση με την Πράξη Νομοθετικού Περιεχομένου, παρακάμψαμε την απροθυμία των χρηματιστών να ενεργοποιήσουν αυτό το συνεγγυητικό κεφάλαιο, το οποίο υπήρχε και αποτρέψαμε την εκδήλωση μιας μεγάλης κρίσης, περιορίζοντας την σε δύο, το πολύ τρεις μέρες, και εξασφαλίζοντας κάτι πολύ σημαντικό. 'Οτι το γενικό επίπεδο τιμών του Χρηματιστηρίου δεν έπεσε. Κρατήθηκε ακόμα και στις μέρες της κρίσης πάνω από τις 900 μονάδες. 'Αρα η κρίση εντοπίστηκε μόνο στη "ΧΡΗΜΑΤΙΣΤΗΡΙΑΚΗ ΔΕΛΤΑ" και σ' όσους έπαιξαν μ' αυτήν. Δεν επεκτάθηκε όμως στο σύνολο των μικροεπενδυτών. Διαφυλάξαμε την πίστη στο Χρηματιστήριο, διαφυλάξαμε την κατάσταση αυτή, και βεβαίως μέσα από την υπόθεση αυτή εξαγάγαμε σημαντικά και θετικά συμπεράσματα.

Δώσαμε εντολή η εποπτεία του Χρηματιστηρίου να διεξάγει αυστηρό έλεγχο σε δώδεκα Χρηματιστηριακές εταιρείες, για να εξακριβώσει τις ευθύνες τις οποίες έχουν. Δώσαμε εντολή και υποχρεώσαμε τις χρηματιστηριακές εταιρείες να εφαρμόσουν αυστηρότατα το νόμο και να προχωρούν σε εκκαθαρίσεις μέσα σε δύο το πολύ μέρες. Καθιερώσαμε την εξόφληση των υποχρεώσεων των χρηματιστηριακών εταιρειών μόνο με μετρητά και τραπεζικές επιταγές. Καθιερώσαμε την κάλυψη με μετρητά ή εγγυητικές επιστολές Τράπεζας για συναλλαγές που υπερβαίνουν το μετοχικό κεφάλαιο των ανωνύμων χρηματιστηριακών εταιρειών. Και σήμερα το Χρηματιστήριο λειτουργεί πράγματι υποδειγματικά και άψογα. 

Με την Πράξη Νομοθετικού Περιεχομένου καλύψαμε διάφορα προβλήματα που αφορούσαν το συνεγγυητικό κεφάλαιο. Διπλασιάσαμε το κεφάλαιο αυτό από 6 σε 12 δισ. δραχμές και συμπληρώσαμε το συνεγγυητικό κεφάλαιο με τη δημιουργία ενός νέου επικουρικού κεφαλαίου εγγύησης και εκκαθάρισης 

Σελίδα 2543 

 

για την αυτόματη καταβολή οιουδήποτε ποσού προκύπτει από αδυναμία των χρηματιστηριακών εταιρειών, το οποίο σημαίνει ότι αν στο μέλλον εμφανισθεί πάλι ένα πρόβλημα σε μία χρηματιστηριακή εταιρεία, που δε θα μπορέσει να καλύψει τις υποχρεώσεις της, τότε το συνεγγυητικό αυτό κεφάλαιο μαζί με το νέο επικουρικό κεφάλαιο, θα μπορέσει να καλύψει αμέσως το κενό, ώστε να μη δημιουργηθεί κανένα απολύτως πρόβλημα. Είναι αυτό που συμβαίνει στα ξένα Χρηματιστήρια και θα έπρεπε να συμβεί και το Νοέμβριο στο δικό μας Χρηματιστήριο, αν δεν υπήρχε η απροθυμία των χρηματιστών να ενεργοποιήσουν το συνεγγυητικό κεφάλαιο, το οποίο υπήρχε.

Και έρχομαι τώρα στο θέμα των κυρώσεων και των διαδικασιών που έχουν ξεκινήσει. 'Οταν συμβαίνει μια μεγάλη ποινική απάτη, επιλαμβάνεται η Δικαιοσύνη. Και πράγματι ασκήθηκε ποινική δίωξη και ανέλαβε την υπόθεση ειδικός ανακριτής ο κ. Γκανιάτσος.

Σ' ό,τι αφορά την Κυβέρνηση, έκρινε σκόπιμο αμέσως να λάβει όλα τα αναγκαία μέτρα, πέρα βεβαίως από τα μέτρα που έλαβε για τη λειτουργία του Χρηματιστηρίου, για να υποβοηθήσει τη Δικαιοσύνη στο έργο της. Και ανέθεσε το έργο του ελέγχου σε τρεις διεθνείς εταιρείες και υψηλού κύρους να διαπιστώσουν ποιοι πραγματοποίησαν συναλλαγές γύρω από την "ΔΕΛΤΑ" και γύρω από τις μετοχές Μαγκρίζος το επίδικο χρονικό διάστημα. Το πόρισμα αυτό, όπως γνωρίζετε, υπεβλήθη στον Πρόεδρο της Επιτροπής Κεφαλαιαγοράς τον κ. Θωμαδάκη και, όπως εξήγησα στην αρχή της συζητήσεως, έχει δύο σκέλη. 'Εχει το μείζον σκέλος, που είναι τα ευρήματα, που είναι οι κωδικοί, τα ονόματα των εμπλεκομένων μετόχων ή εταιρειών στις συναλλαγές αυτές, χωρίς να αποδίδονται ευθύνες. Αυτό είναι επτακόσιες σελίδες. Μπήκαν βαθιά μέσα στο μηχανογραφικό σύστημα, έσπασαν κωδικούς και ανέπτυξαν όλο το φάσμα των συναλλαγών. Υπάρχει, επιπλέον ένα συνοπτικότατο κείμενο επτά σελίδων, που συνοψίζει σε απλά ελληνικά τα ευρήματα, χωρίς βεβαίως και αυτό να αποδίδει ευθύνες.

Ο κ. 'Εβερτ αναφέρθηκε σε κρατικές εταιρείες ή άλλες. Το μόνο που θα ήθελα να σημειώσω είναι, ότι στα πεντακόσια ονόματα υπάρχουν και φυσικά πρόσωπα και νομικά, διαφόρου ιδιοκτησιακού καθεστώτος. 'Ομως, όπως είπα και στη συζήτηση για την αναβολή, από τα πεντακόσια αυτά ονόματα λίγες δεκάδες, έχουν δόλο ή θα αποδειχθεί ότι έχουν δόλο, αυτό λέγει η κοινή λογική. Και τα υπόλοιπα ονόματα, πάνω από τετρακόσια είτε εταιρειών είτε φυσικών προσώπων, θα αποδειχθεί ότι είναι τελείως αθώα, ανυποψίαστα πρόσωπα ή ανυποψίαστες εταιρείες, που παρασύρθηκαν και πήραν μέρος στον τζόγο αυτό, χωρίς να έχουν συνείδηση του τι έκαναν και χωρίς να έχουν καμία συγκεκριμένη σκοπιμότητα.

Για το λόγο αυτό, υπάρχει το θέμα του απορρήτου. 'Οπως υπάρχει απόρρητο για τις τραπεζικές καταθέσεις, για τις φορολογικές καταστάσεις. 'Οπως το Δημόσιο δεσμεύεται να μην αποκαλύπτει τα στοιχεία αυτών των απορρήτων, μόνο όταν υπάρχει ανάκριση και μόνο για τον εισαγγελέα ή τον ανακριτή, αλλά όχι για την κοινή γνώμη, το ίδιο ακριβώς απόρρητο, βάσει παλαιών νόμων, αλλά και νεοτέρων, υπάρχει και για τις χρηματιστηριακές αλλαγές. Υπάρχει και μείζον θέμα ηθικής τάξεως, ότι είναι λάθος να συγχέουμε ενόχους και αθώους και να διαπομπεύουμε πρόσωπα, και υπάρχει και το μείζον θέμα που έθεσε εύστοχα ο Υπουργός Δικαιοσύνης ο κ. Γιαννόπουλος ότι η αποκάλυψη αυτών των απορρήτων στοιχείων πρώτον, θα καταστήσει φανερή τη μυστική ανάκριση που διεξάγεται και επιπλέον θα δώσει όπλα αμύνης στους πράγματι ενόχους, για να παρουσιάσουν μια ισχυρότερη άμυνα και υπεράσπιση, όταν πάνε στον εισαγγελέα για να καταθέσουν.

'Αρα η δημοσιοποίηση απορρήτων στοιχείων είναι πρώτον παράνομη, δεύτερον ανήθικη βαθύτατα και βαρύτατα, και τρίτον θα περιπλέξει τη Δικαιοσύνη στο έργο, που έχει αναλάβει, που είναι ο εντοπισμός των πράγματι ενόχων και η επιβολή αυστηρών κυρώσεων. Θα οδηγήσει σε σύγχυση εξουσιών, θα οδηγήσει σε καπέλωμα της Δικαιοσύνης από τη Νομοθετική και Κοινοβουλευτική Εξουσία, και ουσιαστικά θα καταστρέψει τη διαδικαστική έρευνα και διαδικασία. Θα ήταν πράξη τεράστια ανευθυνότητας, αν η Βουλή συνεργούσε με πρωτοβουλία της Αξιωματικής Αντιπολίτευσης, αλλά και των άλλων Κομμάτων της Αντιπολίτευσης, σε μια τέτοια διαδικασία.

Παρατήρησα όμως με ενδιαφέρον ότι ο κ. 'Εβερτ στη βασική του ομιλία άλλαξε το έδαφος της αντιπαράθεσης με την Κυβέρνηση. Είπε ότι "εμείς δεν αναζητούμε ευθύνες, δε θέλουμε να "ντουμπλάρουμε" έτσι το έργο της Δικαιοσύνης. Εμείς ενδιαφερόμαστε για το Χρηματιστήριο". Αυτό όμως δεν είναι μια σοβαρή τοποθέτηση. 'Οταν ένα Κόμμα ενδιαφέρεται για ένα θεσμό ή για ένα ζήτημα, όπως είναι π.χ. η Θράκη ή ο τομέας της υγείας ή η πορεία του Χρηματιστηρίου, δεν συνιστά Εξεταστικές Επιτροπές, που έχουν ανακριτικό χαρακτήρα. Καλούν μάρτυρες για τον εντοπισμό ευθυνών ποινικών ή πολιτικών, που θα κατέληγαν, εάν ενετοπίζοντο, ενδεχομένως σε κάποιο ειδικό Δικαστήριο. Ζητά τη συγκρότηση ή μιας Διακομματικής Επιτροπής ή την παραπομπή του θέματος σε μια κατεστημένη Επιτροπή της Βουλής. Σε αυτό βεβαίως είμαστε απολύτως σύμφωνοι.

Δε νομίζω όμως ότι θα καταλήγαμε σε χρήσιμα συμπεράσματα, διότι, όπως είπα τώρα το νομικό πλαίσιο του Χρηματιστηρίου είναι δεδομένο και είναι επαρκές. Αυτό που απομένει να γίνει είναι η ολοκλήρωση της διοικητικής συγκρότησης των ελεγκτικών θεσμών και η προώθηση του τεχνολογικού εξοπλισμού. Γι' αυτό δε νομίζω ότι χρειαζόμαστε τα φώτα κάποιας επιτροπής. Τα γνωρίζουμε. Είναι θέμα υλοποίησης ειλημμένων αποφάσεων. Το θέμα όμως αυτό δεν έχει καμία σχέση με συγκρότηση Εξεταστικής Επιτροπής.

Η συγκρότηση Εξεταστικής Επιτροπής ισοδυναμεί με άρση εμπιστοσύνης στην Ελληνική Δικαιοσύνη. Και θυμίζω ότι Εξεταστικές Επιτροπές ή Προανακριτικές Επιτροπές συγκρούονται από το Σώμα αυτό όταν ολοκληρωθεί ένας κύκλος δικαστικής έρευνας και εντοπισθούν ενδεχόμενα πολιτικές ευθύνες.

Αυτό συνέβη με το θέμα του Φλοίσβου, αλλά και έχει συμβεί πολλές φορές στο παρελθόν. Είναι η πρώτη φορά που Κόμμα της Ελληνικής Βουλής ζητά τη συγκρότηση Εξεταστικής Επιτροπής παράλληλα με τη δικαστική έρευνα, χωρίς να αναμείνει το πόρισμα και χωρίς να αφήσει απερίσπαστη τη Δικαιοσύνη να ολοκληρώσει το δικό της έργο.

Η Βουλή δεν είναι ποινικό δικαστήριο και νομίζω ότι αυτό είναι που προσβάλλει το κύρος της Βουλής, εάν δηλαδή διεκδικήσει για τον εαυτό της μια τέτοια εργασία, ένα τέτοιο ρόλο.

Και καταλήγω. Η Κυβέρνηση έχει πράξει και πράττει στο ακέραιο το καθήκον της, έχει εφαρμόσει το σωστό νομοθετικό πλαίσιο, προχωρεί τη διοικητική συγκρότηση των θεσμών και των μηχανισμών, προχωρεί τον τεχνολογικό εκσυγχρονισμό, αντιμετώπισε με πλήρη διαφάνεια το θέμα, το πόρισμα των ελεγκτικών αρχώνν είναι στα χέρια της εισαγγελίας, η Επιτροπή Κεφαλαιαγοράς θα επιβάλει αυστηρές κυρώσεις στους παραβάτες της νομοθεσίας. Θα είμαστε αμείλικτοι σ'ό,τι αφορά την επιβολή των κυρώσεων, είτε αυτές αφορούν διοικητικές κυρώσεις είτε ασφαλώς τις ποινικές παραβάσεις για τις οποίες επιλαμβάνεται η Ελληνική Δικαιοσύνη. Και θεωρώ θετικό ότι το Χρηματιστήριο, μετά την εκδήλωση αυτών των κυβερνητικών πρωτοβουλιών, έχει ανακάμψει εντυπωσιακά, βρίσκεται σήμερα πάνω από τις 1.000 μονάδες και ακολουθεί μια θετική πορεία.

Εμείς από τη συζήτηση αυτή ασφαλώς κερδίζουμε σαν Κυβέρνηση, αντλούμε χρήσιμες ιδέες, προχωρούμε στο έργο μας, αλλά θεωρούμε ότι η συγκρότηση Εξεταστικής Επιτροπής είναι μία εσφαλμένη κίνηση, είναι μία υπερβολική κίνηση, δεν έχει ουσιαστικό αντικείμενο και ασφαλώς μόνο ζημιά θα κάνει στο Χρηματιστήριο στο μέτρο που θα δημοσιοποιήσει όλη αυτήν τη μυστική ανάκριση που διεξάγεται, θα παρεμποδίσει το έργο της Δικαιοσύνης και αυτή ουσιαστικά θα οδηγήσει στο κουκούλωμα της υπόθεσης. Η Νέα Δημοκρατία, επιμένοντας στην πρόταση αυτή, επιδιώκει το κουκούλωμα της υπόθεσης. Η αληθινή διαφάνεια είναι να αφήσουμε απερίσπα-

Σελίδα 2544 

 

στη τη Δικαιοσύνη στο δικό της σπουδαίο έργο. Ευχαριστώ πολύ.

(Χειροκροτήματα από την Πτέρυγα του ΠΑ.ΣΟ.Κ.).

ΚΟΣΜΑΣ ΣΦΥΡΙΟΥ: Κύριε Πρόεδρε, παρακαλώ να μου δώσετε το λόγο.

ΠΡΟΕΔΡΕΥΩΝ (Παναγιώτης Σγουρίδης): Θα σας δώσω το λόγο, κύριε Σφυρίου, αλλά προηγουμένως θέλω να πω το εξής:

Κύριοι συνάδελφοι, όπως γνωρίζετε, υπήρξε μία συμφωνία. 'Εχουν ζητήσει το λόγο οι δύο Αρχηγοί, του Συνασπισμού της Αριστεράς και της Προόδου και του Δημοκρατικού Δημοτικού Κινήματος. 'Ομως, έχουμε καταντήσει τη Βουλή, Βουλή των Κοινοβουλευτικών Εκπροσώπων, των Αρχηγών Κομμάτων και όχι των Βουλευτών.

Θα παρακαλέσω πάρα πολύ και επειδή είμαι αποφασισμένος να παρατείνουμε τη συνεδρίαση για πέντε και δέκα λεπτά, να μιλήσουν πρώτα οι Βουλευτές που έχουν ετοιμαστεί για το θέμα, δηλαδή ο κ.Κεφαλογιάννης, ο κ.Διαμαντίδης, ο κ.Παυλόπουλος και ο κ.Θωμόπουλος, στη συνέχεια να μιλήσουν οι Αρχηγοί και οι Κοινοβουλευτικοί Εκπρόσωποι και να κλείσουμε τη συνεδρίαση. Ξέρω ότι έχουν από τον Κανονισμό το δικαίωμα οι Αρχηγοί των Κομμάτων να προταχθούν. 'Ομως, ζητώ μια χάρη από τη θέση του Προεδρείου.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του Δ.Η.Κ.ΚΙ.): Από μας την έχετε.

ΠΡΟΕΔΡΕΥΩΝ (Παναγιώτης Σγουρίδης): Ο κ.Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριε Πρόεδρε, εγώ ζητώ το λόγο επί του Κανονισμού, γιατί γίνεται παραβίαση του άρθρου 17, παρ. 2. Και θα παρακαλέσω το Προεδρείο, ώστε να μη συνεχιστεί αυτή η παραβίαση. Ο Κανονισμός στο άρθρο 17 παρ. 2, ορίζει ότι οι Κοινοβουλευτικοί Εκπρόσωποι αναπληρώνουν τον Πρόεδρο της Κοινοβουλευτικής Ομάδας σε περίπτωση κωλύμματος ή απουσίας. Δεν είναι δυνατόν δηλαδή να μιλάει ο Πρόεδρος της Κοινοβουλευτικής Ομάδας και παράλληλα να μιλάει και ο Κοινοβουλευτικός Εκπρόσωπος στην ίδια συνεδρίαση. Και φθάνουμε στο σημείο σήμερα από την Παράταξη της Συμπολίτευσης να κινδυνεύει να μιλήσει μόνο ένας Βουλευτής, ο Εισηγητής.

Θα παρακαλέσω, κύριε Πρόεδρε, να μην υπάρχει από δω και πέρα καμία παραβίαση του Κανονισμού.

Εγώ δε, σε ό,τι με αφορά, με την ιδιότητα του Κοινοβουλευτικού Εκπροσώπου, επειδή δέχομαι την πρόταση που κάνατε- (πράγματι δεν μπορεί το Βήμα αυτό να είναι Βήμα αξιωματούχων του Κοινοβουλίου)- παραιτούμαι από τη δική μου τοποθέτηση, για να έχουν το χρόνο οι συνάδελφοι του ΠΑ.ΣΟ.Κ. να μιλήσουν.

ΠΡΟΕΔΡΕΥΩΝ (Παναγιώτης Σγουρίδης): Ο Πρόεδρος του Συνασπισμού της Αριστεράς και της Προόδου κ.Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κύριε Πρόεδρε, εδώ υπήρξε μία συμφωνία. Μη δημιουργούμε καινά δαιμόνια. Συμφωνήθηκε ότι θα μιλήσουν οι Πρόεδροι των Κοινοβουλευτικών Ομάδων, οι Κοινοβουλευτικοί Εκπρόσωποι και από τα Κόμματα που διαθέτουν περιορισμένη κοινοβουλευτική πλειοψηφία ένας ομιλητής. Μη χάνουμε, λοιπόν, χρόνο ανακαλύπτοντας εκ των υστέρων προβλήματα.

ΑΝΑΣΤΑΣΙΟΣ ΜΑΝΤΕΛΗΣ: Κύριε Πρόεδρε, παρακαλώ να μου δώσετε το λόγο.

ΠΡΟΕΔΡΕΥΩΝ (Παναγιώτης Σγουρίδης): Δεν έχετε το δικαίωμα να λάβετε το λόγο, κύριε Μαντέλη. Να μη χάνουμε το χρόνο.

Εκείνο που θέλω να πω είναι ότι δεν παραβιάζεται ο Κανονισμός. 'Ομως θα πρέπει να προχωρήσουμε για την οικονομία της συζήτησης.

Ο κ.Εμμανουήλ Κεφαλογιάννης έχει το λόγο.

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, η άνοδος του γενικού δείκτη του Χρηματιστηρίου οφείλεται αποκλειστικά και μόνο στην άνοδο τριών τραπεζικών αξιών που μεθοδεύτηκε από τις θυγατρικές τράπεζες και τις χρηματιστηριακές τους εταιρείες. Και αυτό γίνεται με μοναδικό σκοπό την επικείμενη αύξηση του μετοχικού κεφαλαίου των τραπεζών αυτών και τις καλύτερες τιμές που επιδιώκουν αυτές οι τράπεζες να πετύχουν. Χαρακτηριστικά αναφέρω ότι η Εθνική προσδοκά να κερδίσει 100 δισ. δραχμές από το Χρηματιστήριο.

Κυρίες και κύριοι συνάδελφοι, θα ήθελα να καταθέσω ορισμένες σκέψεις- προβληματισμούς μου για τους λόγους που καθιστούν αναγκαία τη σύσταση Εξεταστικής των Πραγμάτων Επιτροπής. Θα αναφέρω 3-4 θέματα, που συνηγορούν στην κατεύθυνση αυτή.

Θέμα πρώτον, "ΔΕΛΤΑ ΧΡΗΜΑΤΙΣΤΗΡΙΑΚΗ". Μετά το σκάνδαλο της "ΔΕΛΤΑ ΧΡΗΜΑΤΙΣΤΗΡΙΑΚΗΣ", η Κυβέρνηση όρισε τρεις ξένες ελεγκτικές εταιρείες για να ελέγξουν τις εξήντα πέντε χρηματιστηριακές εταιρείες. Μάλιστα οι τρεις αυτές εταιρείες είχαν συστήσει είκοσι εννέα ελεγκτικά κλιμάκια. Μετά από δική μας παρέμβαση, μετά από την επερώτηση που καταθέσαμε τον προηγούμενο μήνα, η Κυβέρνηση δέχθηκε να ορισθούν εξήντα πέντε ελεγκτικά κλιμάκια, όσες δηλαδή και οι ανώνυμες χρηματιστηριακές εταιρείες και να ελεχθούν ταυτόχρονα τα αποθέματα των μετοχών τους. Οι οποίες σε συνδυασμό με τις μετοχές που υπάρχουν στο αποθετήριο θα αποκάλυπταν το λεγόμενο "αέρα" μέσα στο Χρηματιστήριο. Δηλαδή τις αγοραπωλησίες ανύπαρκτων μετοχών που γίνονται μόνο και μόνο για να αυξάνουν ή να μειώνουν τις τιμές ορισμένων μετοχών.

Αν γινόταν η διασταύρωση των αποθεμάτων σε μετοχές των ανώνυμων χρηματιστηριακών εταιρειών και των μετοχών που υπάρχουν στο αποθετήριο, θα οδηγούμαστε στο συμπέρασμα ότι υπάρχουν ανώνυμες χρηματιστηριακές εταιρείες που έχουν έλειμα μετοχών στα χαρτοφυλάκιά τους. 'Αρα θα έπρεπε η Κυβέρνηση, η εποπτεύουσα αρχή, να αναστείλει τη λειτουργία τους.

Και το ερώτημα κύριε Υπουργέ είναι: 

Γιατί δεν ζητήσετε την αναστολή λειτουργίας κάποιας από αυτές τις χρηματιστηριακές εταιρείες, αφού από τα λίγα στοιχεία που μας δώσατε για την έκθεση των ελεγκτών, προκύπτει ότι: τρεις τουλάχιστον ανώνυμες χρηματιστηριακές εταιρείες έχουν ιδιαίτερα οικονομικά προβλήματα, ενώ αμφισβητείται και η γνησιότητα των πράξεων μιας από αυτές; Δεν σας έχει ενημερώσει ο Πρόεδρος της Επιτροπής Κεφαλαιαγοράς για τα στοιχεία αυτά που προκύπτουν από την έκθεση; Να, γιατί, κύριοι συνάδελφοι, εμείς ζητούμε σύσταση της Εξεταστικής Επιτροπής.

Θέμα δεύτερον, το σκάνδαλο της "ΛΑΥΡΕΩΤΙΚΗΣ" που αποδεικνύει περίτρανα την πλήρη ανυπαρξία εποπτικών οργάνων στο Χρηματιστήριο και στην κεφαλαιαγορά. Ξεκίνησε μία μετοχή με 4.000 δραχμές, κάποιοι επιτήδειοι όπως συνήθως γίνεται, την ανέβασαν στις 12.000, έδωσαν μία δωρεάν μετοχή σε κάθε μετοχή που υπήρχε και μέσα σε λίγους μήνες την κατρακύλησαν στις 1.000 δραχμές. Και ενώ για μέρες επωλούντο 300.000 μετοχές της "ΛΑΥΡΕΩΤΙΚΗΣ" και κανείς δεν αγόραζε, κάποια στιγμή βρέθηκε πωλητής για 600.000 μετοχές. Χρηματιστηριακή όμως εταιρεία που έκανε τις συναλλαγές, η "ΧΡΗΜΑΤΙΣΤΗΡΙΑΚΗ ΒΟΡΕΙΟΥ ΕΛΛΑΔΟΣ", δηλώνει ότι ο αντικρυστής της που έδωσε την εντολή είχε απολυθεί και ότι δεν αναγνωρίζει τη χρηματιστηριακή αυτή πράξη. Αμέσως οι χρηματιστές παίρνουν εντολή, αγοράστε πίσω τις μετοχές της "ΛΑΥΡΕΩΤΙΚΗΣ" που πουλήσατε στη "ΧΡΗΜΑΤΙΣΤΗΡΙΑΚΗ ΒΟΡΕΙΟΥ ΕΛΛΑΔΟΣ" πράξη αντιλογισμού, όπως ονομάζεται στο Χρηματιστήριο. Αλλά, κύριοι συνάδελφοι, ο μόνος που μπορεί να δώσει τέτοια εντολή είναι ο Πρόεδρος του Χρηματιστηρίου ή ο επόπτης δια του Προέδρου.

Ποιο ήταν το αποτέλεσμα; 'Οσοι επενδυτές, κύριε Πρόεδρε, εκείνη την ημερομηνία, το Φεβρουάριο του 1994, πούλησαν μετοχές της "ΛΑΥΡΕΩΤΙΚΗΣ", πήγαν την επομένη να εισπράξουν τα χρήματά τους κι έμαθαν εκ των υστέρων -ακούστε, κύριοι συνάδελφοι- ότι τις μετοχές που πούλησαν, τις είχαν ξαναγοράσει. Κι αυτό, χωρίς να έχει δοθεί η δική τους εντολή, χωρίς να καταγραφεί χρηματιστηριακή πράξη, τυπώνοντας πλαστά πινακίδια και πλαστά δελτία τιμών, ανοίγοντας το

Σελίδα 2545 

 

αυτόματο σύστημα συναλλαγών και μετά τις 3 μμ. Πέραν αυτού -και αυτό αφορά τον Υπουργό της Δικαιοσύνης- ο φάκελος της "ΛΑΥΡΕΩΤΙΚΗΣ" εκκρεμεί για τρία χρόνια, τελείως αδικαιολόγητα, στον 23ο ανακριτή, χωρίς να έχει οδηγηθεί η υπόθεση στη Δικαιοσύνη και χωρίς να υπάρχει οριστική εκκαθάριση αυτού του σκανδάλου. 

Θέμα τρίτο: Παρόμοια φαινόμενα επικρατούν σε πάρα πολλές εταιρίες, που διαπραγματεύονται στο Χρηματιστήριο. 'Εχω καταθέσει πίνακα κατά την συζήτηση της επερώτησης της Ν.Δ. για το χρηματιστήριο στις 2.12.96. Και μπορείτε να ανατρέξετε στα Πρακτικά, να βρείτε αυτόν τον πίνακα, στον οποίο αποδεικνύεται ότι υπάρχουν μετοχές, που μέσα σε διάστημα μόνο ενός χρόνου έχουν χάσει από τρεις έως επτά φορές την αξία τους. Χαρακτηριστικά τις αναφέρω: Εταιρία "ΘΕΣΣΑΛΙΚΗ", "ΕΛΒΙΕΜΕΚ", "ΜΠΟΥΤΑΡΗΣ", "ΠΛΑΣΤΙΚΑ ΜΑΚΕΔΟΝΙΑΣ", "ΜΑΚΕΔΟΝΙΚΑ ΚΛΩΣΤΗΡΙΑ", "ΑΤΤΙΚΑΤ", "ΑΣΠΙΣ ΠΡΟΝΟΙΑ", "ΜΠΗΤΡΟΣ". Μόνο για την "ΑΣΠΙΣ ΠΡΟΝΟΙΑ" από το 1995 μέχρι σήμερα έχω να πω ότι έχει χάσει δέκα φορές την αξία της. Αυτή είναι η κατάσταση που επικρατεί στο Χρηματιστήριο. Η υπόθεση της "ΑΣΠΙΣ ΠΡΟΝΟΙΑ", κύριοι συνάδελφοι είναι ένα τεράστιο θέμα, θα έλεγα πέντε φορές μεγαλύτερο σκάνδαλο, από το σκάνδαλο της "ΔΕΛΤΑ ΧΡΗΜΑΤΙΣΤΗΡΙΑΚΗΣ". Αυτή η εταιρία αγόρασε την "ΗΛΙΟΣ", μια εταιρία εισηγμένη στο Χρηματιστήριο, τη συγχώνευσε με την "ΑΣΠΙΣ ΠΡΟΝΟΙΑ", παρακάμπτοντας έτσι τη διαδικασία εισόδου της εταιρίας αυτής σύμφωνα με τις προβλέψεις του νόμου για το Χρηματιστήριο.

Δεν έγινε κανένας έλεγχος τι συγχωνεύτηκε με τι. Επίσης, παράνομα ασφαλιστές αυτής της εταιρίας, με σύνθημα "είσθε πελάτες, γίνετε μέτοχοι" πώλησαν μετοχές μέχρι και 4.000 δραχμές, σύντομα την έριξαν στις 1.000 δραχμές και χάθηκαν, κύριοι συνάδελφοι, με εκτίμησης Χρηματιστηρίου 20 δισεκατομμύρια δρχ. Αυτό το σκάνδαλο είναι μεγαλύτερο του σκάνδαλου της "ΔΕΛΤΑ ΧΡΗΜΑΤΙΣΤΗΡΙΑΚΗΣ". Γι' αυτό, κύριε Υπουργέ, ζητάμε σύσταση Εξεταστικής Επιτροπής.

Τεχνικές εταιρίες: Η ίδια διαδικασία. Μας έλεγε ο κ. Ξανθάκης ότι κάποια στιγμή απηύδησε και ζήτησε να μην εισαχθούν άλλες τεχνικές εταιρίες στο Χ.Α.Α. 

Η πρακτική και εδώ είναι γνώση. Υπερτιμολογήσεις στην πραγματική αξία των περιουσιακών τους στοιχείων διάδοση φημών για ανάληψη δημοσίων έργων μέσω του πακέτου Ντελόρ, αύξηση των προσδοκιών των μικροεπενδυτών, πώληση μετοχών σε υψηλές τιμές και σε κάποιο χρονικό διάστημα απότομη μείωση των τιμών των μετοχών αυτών. Αποτέλεσμα; Τεράστιες ζημιές στους μικροεπενδυτές, τη λεγόμενη "μαρίδα", τεράστια κέρδη στους ολίγους "έχοντες και κατέχοντες", κατά την προσφιλή φράση της Κυβέρνησης.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Εταιρία "GLOBE", η πολλά υποσχόμενη αυτή εταιρία, όπου ο βραβευμένος πριν έξι μήνες ως επιχειρηματίας της χρονιάς ιδιοκτήτης της, διέφυγε νύχτα στο εξωτερικό -θα έπρεπε να μείνει ο κύριος Υπουργός, να τα ακούσει όλα αυτά- ανακοινώνοντας με επιστολή του στον Πρόεδρο του Χρηματιστηρίου αδυναμία πληρωμών των υποχρεώσεών τους. Εκτός χρηματιστηρίου η μετοχή και οι επενδυτές με τις μετοχές στα χέρια! Για τον "ΤΗΛΕΤΥΠΟ" δεν θα πω τίποτα, μίλησαν ήδη πολλοί συνάδελφοι. Μόνο για τα Πρακτικά θα καταθέσω τι είπε ο κ. Ξανθάκης στην Επιτροπή Θεσμών και Διαφάνειας, που έχω την τιμή κι εγώ να είμαι μέλος:

(Στο σημείο αυτό ο Βουλευτής κ. Εμ. Κεφαλογιάννης καταθέτει το προαναφερθέν πρακτικό, το οποίο έχει ως εξής:

"Συνέχεια ομιλίας κ. Εμμ. Ξανθάκη)

Π.χ. τηλέτυπος. Αυτό το κάναμε για αρκετό διαστημα και δεν μας προστάτεψε, όπως συνέβη στην περίπτωση του τηλέτυπου. Συνεννοήθηκαν με τις τράπεζες και αυτές θορυβήθηκαν διότι η εταιρεία ήθελε 4.000 δραχμές, εμένα μου ήλθε ενημερωτικό δελτίο 2.750 δραχμές, εγώ τους είπα ότι μέχρι 1.900 δραχμές πάω, πάνω από 1.900 δραχμές, πάω στο Πανεπιστήμιο πίσω. Δέχθηκα με τις 1.900 δραχμές, ήξερα ότι είναι πολλά αλλά δεν μπορείς να τα έχεις όλα.

Δεν υπάρχουν αντικειμενικοί τρόποι και κριτήρια και πρέπει να υπάρξει μία εμβάθυνση από ειδικούς οι οποίοι πρέπει να αξιολογήσουν νομικά και οικονομικά τις προοπτικές της εταιρείας. Μπήκε λοιπόν με 1.900 δραχμές και άρχισε να πέφτει για λόγους ίσως ρευστοποιήσεων κάποιων μεγαλομετόχων και έφτασαν στις 500 δραχμές".)

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Για όλους αυτούς τους λόγους, κύριοι συνάδελφοι, χρειάζεται Εξεταστική των Πραγμάτων Επιτροπή.

Ας έρθουμε τώρα και στο τέταρτο θέμα, που αφορά το Υπουργείο Εθνικής Οικονομίας. Οι ευθύνες του ΥΠΕΘΟ, αγαπητοί συνάδελφοι, για ολιγωρία, αλλά και για συγκάλυψη συγκεκριμένων περιπτώσεων αδιαφάνειας, που εγγίζουν τα όρια -θα μου επιτρέψετε αυτήν τη σκληρή έκφραση, σκανδάλου, αποδεικνύεται και από την άρνηση κατάθεσης εγγράφου σε ερωτήσεις μου στον Υπουργό Εθνικής Οικονομίας.

Πρώτον αρνήθηκε ο Υπουργός Εθνικής Οικονομίας να καταθέσει τις εκθέσεις νομικού ελέγχου των εταιρειών, που εισήχθησαν στο Χρηματιστήριο από την ψήφιση του νόμου το 1995 μέχρι σήμερα. Και αυτό το κάνει, γνωρίζοντας ότι από την απάντηση, την οποία οφείλει να δώσει στο Κοινοβούλιο, αποδεικνύεται ότι το 80% των εκθέσεων αυτών, τις κάνει νομικό γραφείο υψηλόβαθμου στελέχους της Δημόσιας Διοίκησης της Κυβέρνησης με αμοιβή τουλάχιστον 2 δεκάδων εκατομμυρίων για κάθε μια απ' αυτές. Αυτό έχει καταγγελθεί στη Βουλή και επώνυμα και έχει γίνει και ερώτηση στο press room.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ.Δικαιοσύνης): Ποιος είναι αυτός;

ΕΜΜΑΝΟΥΗΛ ΚΕΦΑΛΟΓΙΑΝΝΗΣ: 'Εχει γίνει, κύριε Υπουργέ, ερώτηση στο press room από τον κ. Κιάο γι' αυτό το θέμα. Είχα αναφέρει όλα τα στοιχεία, έγινε ερώτηση και απάντηση δε δόθηκε.

Δεύτερον, δεν κατατέθηκαν τα πινακίδια χρηματιστηριακών πράξεων κατά τη διάρκεια της προεκλογικής περιόδου του 1993, όπως είχα ζητήσει από τον Υπουργό. Είναι εδώ ο Υπουργός Δικαιοσύνης, με τη γνωστή του προσφορά στην πολιτική. Για την περίοδο αυτή, το πόρισμα Ζορμπά αναφέρει, ότι έγιναν μέσω χρηματιστηριακών πράξεων, δωροδοκίες ως αντάλλαγμα για τη σύμβαση 1 εκατ. ψηφιακών παροχών.

Τρίτο αρνήθηκε ο Υπουργός Εθνικής Οικονομίας να καταθέσει τα μετοχολόγια της ονομαστικοποίησης των μετοχών των προμηθευτικών εταιρειών και εταιρειών δημοσίων έργων, σύμφωνα με το νόμο για τα Μέσα Μαζικής Ενημέρωσης, επικαλούμενος το προεδρικό διάταγμα 82/96, που η Κυβέρνηση συνέταξε και το οποίο καταργεί, χωρίς νομοθετική εξουσιοδότηση του Κοινοβουλίου, τον κοινοβουλευτικό έλεγχο.

'Εχω εδώ απάντηση του Υπουργού Εθνικής Οικονομίας, την οποία θα καταθέσω στα Πρακτικά, όπου ο ίδιος Υπουργός Εθνικής Οικονομίας αναφέρει ότι με βάση το προεδρικό διάταγμα, άρθρο 4, παρ.3, "δεν επιτρέπεται να γνωστοποιούνται σε κανένα απολύτως πρόσωπο ή δημόσια αρχή, παρά μόνο στα αρμόδια δικαστήρια ή σε ειδική Εξεταστική Επιτροπή της Βουλής", τα στοιχεία που ζητώ.

Να γιατί ζητούμε Εξεταστική των Πραγμάτων Επιτροπή, κύριοι συνάδελφοι. Και όχι μόνο αυτό, η Βουλή δίνει δικαίωμα προεδρικού διατάγματος και ο Υπουργός με προεδρικό διάταγμα καταργεί αρμοδιότητες της Βουλής. Γι' αυτό, λοιπόν, ζητούμε Εξεταστική των Πραγμάτων Επιτροπή.

(Στο σημείο αυτό ο Βουλευτής κ. Εμμανουήλ Κεφαλογιάννης κατεθέτει για τα Πρακτικά το προαναφερθέν έγγραφο το οποίο βρίσκεται στο αρχείο της Στενογραφικής Υπηρεσίας της Βουλής και είναι στη διάθεση κάθε ενδιαφερόμενου).

Επειδή τελειώνει ο χρόνος μου, κύριε Πρόεδρε, κλείνω με το εξής, αν και είχα και άλλα στοιχεία να αναφέρω: Θα ήθελα να σας πω ότι ο Υπουργός Εθνικής Οικονομίας ακολουθεί την πολιτική του Πόντιου Πιλάτου, και η αυτή η Κυβέρνηση είναι ανίκανη να κάνει εποπτικό έλεγχο και να δει τα πραγματικά μεγάλα σκάνδαλα -που γνωρίζει όλος ο Ελληνικός Λαός και τα γνωρίζει και το Ελληνικό Κοινοβούλιο- ή συγκαλύπτει αυτή

Σελίδα 2546 

 

η Κυβέρνηση τα κακώς κείμενα στο ελληνικό Χρηματιστήριο.

Κάποια στιγμή αυτή η Βουλή, κύριοι συνάδελφοι, και οι Βουλευτές πρέπει να πάρουν οι ίδιοι την πρωτοβουλία πέρα από κομματικές γραμμές, για να ξεκαθαρίσουν -όπως είπε και ο εισηγητής της Πλειοψηφίας-την κόπρο του Αυγείου, για να μπορέσει κάποια στιγμή και αυτός ο Λαός να δει σε καλύτερες μέρες, που όλοι του υποσχόμαστε και ποτέ δεν βλέπει.

Ευχαριστώ πολύ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Διαμαντίδης έχει το λόγο.

Κύριε Διαμαντίδη, επειδή πρέπει να τελειώσουμε στις μία, παράκλησή μου είναι εσείς και οι επόμενοι να περιορίσετε το χρόνο σας. Εσείς έχετε οκτώ λεπτά.

Ορίστε, έχετε το λόγο.

ΙΩΑΝΝΗΣ ΔΙΑΜΑΝΤΙΔΗΣ: Θα προσπαθήσω, κύριε Πρόεδρε, να είμαι όσο γίνεται πιο σύντομος.

Είναι λυπηρό, κύριοι συνάδελφοι, το γεγονός ότι συζητάμε σήμερα την πρόταση της Νέας Δημοκρατίας για σύσταση Εξεταστικής Επιτροπής για τα προβλήματα του Χρηματιστηρίου. Και αυτό, όχι γιατί είμαστε αντίθετοι σε μια τέτοια λογική, δηλαδή της εφαρμογής των συγκεκριμένων άρθρων του Συντάγματος και του Κανονισμού της Βουλής, αλλά γιατί πιστεύω ότι ο κ. 'Εβερτ και οι συνάδελφοι της Νέας Δημοκρατίας, που υπέγραψαν αυτήν την πρόταση, σίγουρα σήμερα δε θα αισθάνονται ευτυχείς, που θα έχουν συνειδητοποιήσει ότι με τέτοιες προτάσεις δεν μπορεί να δοθούν λύσεις στα προβλήματα, όπως αυτό που δημιουργήθηκε στο Χρηματιστήριο Αθηνών.

Το γεγονός και μόνο ότι κατά την ημέρα της κατάθεσης της πρότασης της Νέας Δημοκρατίας, ο γενικός δείκτης τιμών ήταν στις 878,38 μονάδες, δηλαδή στην κατώτερη τιμή, ενώ σήμερα ο γενικός δείκτης τιμών είναι πάνω από 1.000 μονάδες, αποδεικνύει ότι λειτούργησαν από πλευράς Κυβέρνησης και Χρηματιστηρίου Αθηνών, οι ασφαλιστικές εκείνες δικλείδες προστασίας και του Χρηματιστηρίου Αθηνών και των επενδυτών, ξένων και Ελλήνων. Και ότι δεν υπήρξε κρίση, όπως θέλει να την εμφανίζει η Νέα Δημοκρατία, αλλά ένα γεγονός μεμονωμένο μιας εταιρείας, η οποία εξαπάτησε τους επενδυτές και το Χρηματιστήριο Αθηνών και η οποία σήμερα είναι υπόλογη στην ελληνική Δικαιοσύνη χάρις στις αστραπιαίες ενέργειες της Κυβέρνησης. Ποιες ήταν αυτές, θα αναφερθώ στη συνέχεια.

Κύριοι συνάδελφοι, διαβάζει κανείς στην πρόταση της Νέας Δημοκρατίας, ότι η ορθή και με κανόνες διαφάνειας και αξιοπιστίας λειτουργία του Χρηματιστηρίου Αθηνών, είναι απαραίτητη προϋπόθεση για την ανάπτυξη της οικονομίας. Κύριοι συνάδελφοι, δε διαφωνεί κανείς σ'αυτό. Γι'αυτό ακριβώς η Βουλή, και επί Νέας Δημοκρατίας και επί ΠΑ.ΣΟ.Κ., ψήφισε νόμους για τη σωστή λειτουργία του Χρηματιστηρίου. Εάν αυτοί οι νόμοι χρειάζονται μια βελτίωση ή διόρθωση μέσα από την εμπειρία που δημιουργήθηκαν τα πρόσφατα γεγονότα στο Χρηματιστήριο Αθηνών, τότε εδώ είμαστε όλοι και η Κυβέρνηση να φέρει ένα νέο νόμο ή η Αντιπολίτευση να καταθέσει μια πρόταση νόμου , να το συζητήσουμε και να στηρίξουμε μια τέτοια πρωτοβουλία. Η Κυβέρνηση ήδη προχωρεί σε ένα πλέγμα νομοθετικών και οργανωτικών ρυθμίσεων για τη βελτίωση του υφιστάμενου πλαισίου των χρηματιστηριακών συναλλαγών, στη στελέχωση της Επιτροπής Κεφαλαιαγοράς και της εποπτείας του Χρηματιστηρίου Αθηνών με εξειδικευμένα στελέχη. Αυτό θα συνεισφέρει στην καλύτερη λειτουργία του Χρηματιστηρίου και όχι η πρόταση για σύσταση Εξεταστικής Επιτροπής. Επίσης η Κυβέρνηση προχωράει στην αποϋλοποίηση των τίτλων μέσα στο 1997. Οι συναλλαγές θα γίνονται κατά τα πρότυπα των τραπεζών.

Με την πρότασή της η Νέα Δημοκρατία ισχυρίζεται και κατηγορεί το Υπουργείο Εθνικής Οικονομίας ως εποπτεύουσα από το νόμο αρχή, ότι αντί να πράξει αυτό που επέβαλε η σοβαρότητα της κατάστασης, προσπάθησε με κάθε τρόπο, μεθοδεύοντας διάφορες λύσεις, να συγκαλύψει την υπόθεση και να αποκρύψει τις ευθύνες φυσικών και νομικών προσώπων, που ενέχονται σε απάτες και ότι πρέπει το Χρηματιστήριο αξιών να κλείσει μέχρις ότου ολοκληρωθεί ο έλεγχος. Αυτό μόλις πριν από λίγο είπε και ο κ.Κεφαλογιάννης. 

Κύριοι συνάδελφοι, αυτό είναι μια μεγάλη ανακρίβεια και πολιτικό λάθος με τεράστιες συνέπειες αρνητικές για την οικονομία μας.

Πρώτον, η Κυβέρνηση έδωσε αμέσως εντολή στις 13-11-96 σε τρεις εταιρείες διεθνούς κύρους την "Ντελόιτ Ντάτς", την "Mήτ Μάλγουιτς" του Κυριακού και την "'Ερνστ Εντ Γιάνγκ", να κάνουν έλεγχο ταυτόχρονα και στις εξήντα χρηματιστηριακές εταιρείες, πράγμα το οποίο και έγινε.

Δεύτερον, δόθηκαν οδηγίες για αυστηρή τήρηση των προθεσμιών παραλαβής, παράδοσης τίτλων, καθώς και χρηματικής εκκαθάρισης των υποχρεώσεων κάθε μιας χρηματιστηριακής εταιρείας προς την εταιρεία αποθετηρίου. Αυτό έχει σαν αποτέλεσμα τον επανειλημμένο αποκλεισμό σειράς εταιρειών από τις καθημερινές συνεδριάσεις του Χρηματιστηρίου.

Τρίτον, η αρνητική οικονομική συνέπεια της πρότασής σας θα ήταν, εάν το Χρηματιστήριο έμενε κλειστό όλο αυτό το διάστημα, γιατί σήμερα θα ξεκίναγε από τις 878 μονάδες και όχι από τις 1.020 που έκλεισε σήμερα. 

Κύριοι συνάδελφοι, η Νέα Δημοκρατία ισχυρίζεται με την πρότασή της, ότι η Κυβέρνηση επεστράτευσε και χρησιμοποίησε τις κρατικές τράπεζες ως απεργοσπάστες για να συγκαλύψει το σκάνδαλο. Αυτό είναι αναληθές. Οι κρατικές τράπεζες και οι χρηματιστηριακές εταιρείες έκριναν ότι έπρεπε να λειτουργήσουν για να μη δημιουργήσουν μεγαλύτερη αναταραχή και ανησυχία στο επενδυτικό κοινό. Η απόφασή τους αυτή δικαιώθηκε με την αύξηση του γενικού δείκτη τιμών του Χρηματιστηρίου πάνω από 1.000 μονάδες και με την αθρόα επένδυση κεφαλαίων από το εσωτερικό, αλλά κυρίως από την εισροή κεφαλαίων από το εξωτερικό, όπου οι συναλλαγές σε χαρτοφυλάκια, από το μηδέν έφθασαν στα τριάντα δισεκατομμύρια.

Ισχυρίζεται η Νέα Δημοκρατία με την πρότασή της, ότι είχε υποχρέωση να ζητήσει την εξέταση όλων των πτυχών του προβλήματος. Και ήταν χρέος της να προστατεύσει αφ' ενός την ομαλή λειτουργία του Χρηματιστηρίου και αφ' ετέρου τους μικροεπενδυτές. Μα αυτό, κύριοι συνάδελφοι, είναι χρέος όλων μας -δεν είναι χρέος μόνο της Νέας Δημοκρατίας- και πολύ δε περισσότερο της Kυβέρνησης, η οποία αναλογιζόμενη την ευθύνη της, ενήργησε αστραπιαία, ούτως ώστε να διερευνηθεί σε βάθος η υπόθεση και να αποδοθούν ευθύνες σε κάποιους που ενέχονται, αλλά κυρίως να διαφυλάξει την εμπιστοσύνη του κοινού προς το Χρηματιστήριο.

Κύριοι συνάδελφοι, αυτές τις ευθύνες δε θα τις καταλογίσει η Βουλή. Θα τις καταλογίσει η Δικαιοσύνη, ο ανακριτής και ο εισαγγελέας.

'Εκανε μια αναφορά ο κ. 'Εβερτ προηγουμένως στην ομιλία του, ότι η ανάπτυξη του Χρηματιστηρίου Αθηνών θα πρέπει να γίνει μέσα από τις ιδιωτικοποιήσεις με τις μετοχές που θα εισαχθούν στο Χρηματιστήριο. Μα αυτό ακριβώς συμβαίνει κύριοι συνάδελφοι. Με μια σειρά κυβερνητικών αποφάσεων που αφορούν πολλούς τομείς της οικονομίας μας, κυρίως τα μεγάλα έργα και τις ιδιωτικοποιήσεις, που ενισχύουν την προοπτική ανάκαμψης των μετοχών.

Κυρίες και κύριοι συνάδελφοι, στο παρελθόν έχουν γίνει πολλές κομπίνες σε διάφορους τομείς της οικονομικής ζωής του Τόπου μας. Το ελληνικό δαιμόνιο είναι γνωστό σε όλους μας. Θα αναφέρω ενδεικτικά αυτό που έγινε πρόσφατα στη Θήβα με τις αγγλικές ιπποδρομίες. Ποιος μπορούσε να φανταστεί πού θα έφθανε το ελληνικό δαιμόνιο. Ανάλογες απάτες με αυτή του Χρηματιστηρίου έχουν γίνει σε όλα τα μέρη του κόσμου, στα μεγαλύτερα χρηματιστήρια.

Ενδεικτικά σας αναφέρω το Χρηματιστήριο της Νέας Υόρκης παλαιότερα, με ομόλογα αμερικανικού δημοσίου αξίας πολλών δισεκατομμυρίων δολαρίων, του Χογκ Κογκ και πρόσφατα της Σιγκαπούρης, με την τράπεζα "BERINGS", που εκεί είχε τις καταθέσεις της όλη η αριστοκρατία της Αγγλίας, ακόμη και η Βασίλισσα της Αγγλίας. Και είναι γνωστή σε όλους η κατάληξη της τράπεζας αυτής, η οποία πουλήθηκε στη συμβολική τιμή 

Σελίδα 2547 

 

της μιας λίρας. Κανένας, όμως, δεν έχασε τα λεφτά του και κανένας δε διανοήθηκε να προχωρήσει στην εξεταστική επιτροπή τάχα για να διελευκάνει αυτό το σκάνδαλο.

Το Χρηματιστήριο Αξιών, κύριοι συνάδελφοι, έχει ανοδική τάση. Αυτό αποδεικνύεται και από την έκθεση του διεθνούς οργανισμού MOODY'S, που μετρά τη βελτίωση των δεικτών και τη φερεγγυότητα των χρηματιστηρίων όλου του κόσμου.

(Στο σημείο αυτό ακούγεται ο προειδοποιητικός ήχος του χρόνου ομιλίας του κυρίου Βουλευτή).

Μισό λεπτό, κύριε Πρόεδρε.

Για πρώτη φορά τα τελευταία χρόνια, διαμορφώνεται ένα τόσο ευνοϊκό περιβάλλον για το Χρηματιστήριο Αξιών, ενώ για πρώτη φορά η Κυβέρνηση φαίνεται να κινείται στην κατεύθυνση της αξιοποίησης των δυνατοτήτων που παρέχει ο θεσμός, για την προώθηση σημαντικών στόχων της οικονομικής πολιτικής.

Η αναβάθμιση της πιστοληπτικής ικανότητας της Χώρας από διεθνείς οργανισμούς και η αποφασιστική στάση της Κυβέρνησης στις αγροτικές κινητοποιήσεις, αποτέλεσαν καθοριστικούς παράγοντες για τη δυναμική επάνοδο των ξένων επενδυτών στο Χρηματιστήριο. Μόνος αρνητικός παράγοντας, κύριοι συνάδελφοι, στην ανοδική πορεία του Χρηματιστηρίου μπορούν να θεωρηθούν οι απρόβλεπτες πολιτικές εξελίξεις και η ένταση στα ελληνοτουρκικά.

Θα πρέπει, λοιπόν, η Νέα Δημοκρατία, όχι απλά να μην επιμείνει στη σύσταση Εξεταστικής Επιτροπής, αλλά αποσύροντας την πρότασή σας, κύριοι συνάδελφοι, να αναγνωρίσετε και σεις, όπως όλοι οι παράγοντες της αγοράς, ότι το τελευταίο τουλάχιστον χρονικό διάστημα έγιναν και γίνονται σημαντικότατα βήματα προς την αναβάθμιση του ρόλου και της λειτουργίας του Χρηματιστηρίου Αθηνών.

Για όλους αυτούς, λοιπόν, τους λόγους, κύριοι συνάδελφοι, προτείνω να απορριφθεί η πρόταση της Νέας Δημοκρατίας για σύσταση Εξεταστικής των Πραγμάτων Επιτροπής.

Ευχαριστώ.

(Χειροκροτήματα από την Πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ(Νικόλαος Κατσαρός): Ο κ. Παυλόπουλος έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Για να κερδίσουμε χρόνο, κύριε Πρόεδρε, δε θα ανέβω στο Βήμα.

ΠΡΟΕΔΡΕΥΩΝ(Νικόλαος Κατσαρός): Σας ευχαριστούμε, γιατί αυτό αποτελεί εφαρμογή του Κανονισμού και περιορίζεται ο χρόνος σας στα οκτώ λεπτά.

ΠΡΟΚΟΠΗΣ ΠΑΥΛΟΠΟΥΛΟΣ: Ελπίζω να μιλήσω λιγότερο, κύριε Πρόεδρε.

Κύριε Πρόεδρε, θα αναφερθώ στο λόγο για τον οποίο η Νέα Δημοκρατία ζήτησε να συσταθεί αυτή η Εξεταστική Επιτροπή. Αν σταθεί κανείς στις ίδιες διατάξεις του Συντάγματος, στο άρθρο 68 και στις διατάξεις του άρθρου 144 Κανονισμού της Βουλής, εύκολα θα αντιληφθεί, ότι Εξεταστική Επιτροπή μπορεί να συσταθεί για οποιοδήποτε ειδικό ζήτημα δημόσιου ενδιαφέροντος. Αυτή είναι η διατύπωση, την οποία χρησιμοποιεί ο Κανονισμός της Βουλής.

Το ερώτημα είναι γιατί ζητείται από τη Νέα Δημοκρατία η σύσταση αυτής της Εξεταστικής Επιτροπής. Θα αδικούσαμε και τη Νέα Δημοκρατία, αλλά νομίζω και το ρόλο των Εξεταστικών Επιτροπών, αν θεωρούσαμε ότι η αναζήτηση υπευθύνων για το σκάνδαλο το οποίο πράγματι προέκυψε και για τις οικονομικές ατασθαλίες που πράγματι αποκαλύφθηκαν, είναι ο μόνος λόγος για τον οποίο ζητείται τούτος. Και θα ήταν μια καθαρά επιδερμική αντιμετώπιση των πραγμάτων.

Το ζήτημα είναι, ότι ο λόγος για τον οποίο η Νέα Δημοκρατία -και νομίζω και οι υπόλοιπες πολιτικές δυνάμεις που συντάσσονται προς αυτήν την κατεύθυνση- ζητά τη σύσταση αυτής της Επιτροπής, συνίσταται στο ότι κάτι βαθύτερο υπάρχει. Και αυτό το βαθύτερο πρέπει ν'αναζητήσουμε. Και το βαθύτερο είναι τα θεσμικά προβλήματα, τα οποία υπάρχουν αυτήν τη στιγμή στο τρίπτυχο που λέγεται Κράτος-Επιτροπή Κεφαλαιαγοράς-Χρηματιστήριο. Δηλαδή στο χρηματιστηριακό μας σύστημα. Γιατί εκεί εντοπίζεται το πρόβλημα.

Και νομίζω ότι η ποινική έρευνα, η οποία έχει ξεκινήσει, δεν είναι σε θέση ν'αντιμετωπίσει αυτό το πρόβλημα σε βάθος. Ο ποινικός δικαστής, η ποινική έρευνα θα αναζήτησε ποινικές ευθύνες. Δε ζητούμε ποινικές ευθύνες ή δε ζητούμε μόνο ποινικές ευθύνες. Για μας, στη Βουλή, το κύριο ερώτημα δεν είναι οι ποινικές ευθύνες, αλλά πώς, μέσα από τις ποινικές ευθύνες που ενδεχομένως προκύπτουν, οδηγούμεθα στις δυσλειτουργίες τις οποίες εμφανίζει το σύστημα στο σύνολό του. Και το λέω αυτό, γιατί από την πολύτιμη μικρή μου εμπειρία -επιτρέψτε μου, είμαι νέος σ'αυτόν το χώρο-στην Επιτροπή Θεσμών και Διαφάνειας, που έχω την τιμή να μετέχω και της οποίας προεδρεύει ο κ. Καψής, καταλάβαμε μέσα από την ακρόαση δύο τουλάχιστον θεσμικών παραγόντων, του Προέδρου της Κεφαλαιαγοράς και του Προέδρου του Χρηματιστηρίου, ότι το σύστημα πάσχει. Και πάσχει, κύριε Υπουργέ της Εθνικής Οικονομίας και κύριε Υπουργέ της Δικαιοσύνης, σε δύο σημεία.

Είναι γνωστό ότι η Επιτροπή Κεφαλαιαγοράς έχει συσταθεί ως μια Επιτροπή, η οποία οφείλει να ασκεί ένα είδος εποπτείας πάνω στα θέματα που αφορούν τη λειτουργία του Χρηματιστηρίου και του χρηματιστηριακού μας συστήματος. Αλλά η Επιτροπή Κεφαλαιαγοράς δεν μπορεί να λειτουργήσει και να επιτελέσει το ρόλο για τον οποίο αρχικά διαμορφώθηκε. Και δεν μπορεί, γιατί η Επιτροπή Κεφαλαιαγοράς δεν αποτελεί την αρχή εκείνη για την οποία προορίσθηκε. Θεσπίσθηκε ως ανεξάρτητη διοικητική αρχή. Λοιπόν, κύριε Υπουργέ της Εθνικής Οικονομίας και κύριε Υπουργέ της Δικαιοσύνης, δεν αποτελεί ανεξάρτητη διοικητική αρχή. Και αυτό το γνωρίζετε.

Οι αρχές με βάση τις οποίες μπορεί να λειτουργήσει μια ανεξάρτητη διοικητική αρχή, είναι έξι. Από αυτές τις έξι αρχές, που δεν είναι ανάγκη να τις αναφέρω εδώ, γιατί δε γίνεται διάλεξη Διοικητικού Δικαίου, δύο δεν πληρούνται στην περίπτωση της Επιτροπής Κεφαλαιαγοράς.

Για να είναι μία διοικητική αρχή, ανεξάρτητη πρέπει, συν τοις άλλοις, πρώτον, τα μέλη της διοίκησής της να επιλέγονται κατά έναν τρόπο, ο οποίος τουλάχιστον εγγυάται έναν ορισμένο βαθμό ανεξαρτησίας τους και δεύτερο, να μην αποτελεί νομικό πρόσωπο.

Η Επιτροπή Κεφαλαιαγοράς, ως προς τη διοίκησή της, έχει το εξής μειονέκτημα: Διορίζονται τα μέλη της διοίκησής της -όπως είναι γνωστό-από τον Υπουργό Εθνικής Οικονομίας με πλήρη διακριτική ευχέρεια. Και επιπλέον -και αυτό ήταν το μεγάλο ζήτημα - αποτελεί Νομικό Πρόσωπο Δημοσίου Δικαίου.

Δεν είναι δυνατό να υπάρξει ανεξάρτητη διοικητική αρχή με τη μορφή του νομικού προσώπου. Μια ανεξάρτητη διοικητική αρχή πρέπει να μην έχει εποπτεύουσα αρχή, παρά μόνο να υπόκειται στον έλεγχο του Κοινοβουλίου.

'Οταν, όμως, συνιστούμε ένα νομικό πρόσωπο και δη, Νομικό Πρόσωπο Δημοσίου Δικαίου, εξ ορισμού, με βάση την αρχή της ενότητας της νομικής προσωπικότητας του κράτους, αναγνωρίζουμε ότι πρέπει να υπάρχει εποπτεία. Γιατί, αν έχουμε νομικό πρόσωπο και δεν υπάρχει εποπτεία, περνάμε σε σύστημα πολιτειακής οργάνωσης το οποίο είναι αντίθετο με την έννοια του Συντάγματος και με την αρχή της ενότητας της νομικής προσωπικότητας του κράτους.

'Αρα η Επιτροπή Κεφαλαιαγοράς, ως Νομικό Πρόσωπο Δημοσίου Δικαίου, υπόκειται στον έλεγχο του Κράτους. Συνεπώς δεν διαθέτει την ανεξαρτησία εκείνη, που εξ ορισμού θα έπρεπε να έχει.

'Ομως όπως ομολογήθηκε και από τους δύο θεσμικούς παράγοντες που σας ανέφερα, δηλαδή από τον Πρόεδρο της Επιτροπής Κεφαλαιαγοράς, αλλά και από τον υπεύθυνο του Χρηματιστηρίου, η αχίλλειος πτέρνα του δύο αυτών οργάνων, στα οποία έχει ανατεθεί ο όλος έλεγχος του συστήματος, έγκειται και στο ότι δεν έχουν το απαιτούμενο προσωπικό. Μπορούν να σας το βεβαιώσουν. Είπαν οι ίδιοι στην Επιτροπή Θεσμών και Διαφάνειας -και εδώ επικαλούμαι και τη μαρτυρία των υπόλοιπων συναδέλφων, ιδίως του ΠΑ.ΣΟ.Κ. αλλά και των λοιπών Κομμάτων που μετέχουν στην Επιτροπή- ότι δεν είναι σε θέση να διαδραματίσουν το ρόλο τους, γιατί δεν έχουν την απαραίτητη εκείνη στελέχωση, με βάση την οποία 

Σελίδα 2548 

 

μπορούν να κάνουν ουσιαστικό έλεγχο.

Με αποτέλεσμα να παρατηρούνται ατασθαλίες, οι οποίες οφείλονται κυρίως στην αδυναμία λειτουργίας του συστήματος από πλευράς ελέγχου.

'Αρα, λοιπόν, βρισκόμαστε μπροστά στο φαινόμενο, σύμφωνα με το οποίο το σύστημα, το οποίο έχει δημιουργηθεί από τη νομοθεσία, αδυνατεί ν'ανταποκριθεί στις απαιτήσεις. Και τούτο δεδομένου ότι πρώτον, η Επιτροπή Κεφαλαιαγοράς δεν είναι ανεξάρτητη διοικητική αρχή και δεύτερον, και εν πάση περιπτώσει, τόσο αυτή, όσο και το Χρηματιστήριο, δεν έχουν την απαραίτητη στελέχωση για να μπορέσουν να λειτουργήσουν.

Υπό αυτές τις προϋποθέσεις, αντιλαμβάνεσθε ότι δε μιλάμε μόνο για μια Εξεταστική Επιτροπή που θα ερευνήσει τις ποινικές ή όποιες άλλες ευθύνες. Αυτές είναι η αφετηρία, από την οποία πρέπει να ξεκινήσουμε, για να δούμε τι συμβαίνει. Και αυτό μπορεί να το κάνει μόνο μια Εξεταστική Επιτροπή. Μια Εξεταστική Επιτροπή, η οποία μέσα από τις ποινικές ευθύνες, θα δει τι πολιτικές ευθύνες υπάρχουν και τι θεσμικές αλλαγές πρέπει να γίνουν.

Γιατί εμείς, κύριε Υπουργέ της Δικαιοσύνης, δε σκοπεύουμε ν'αναζητήσουμε με αυτήν την Επιτροπή, ποινικές ευθύνες. Σκοπεύουμε να δούμε αν υπάρχουν πολιτικές. Τι πολιτικές ευθύνες κρύβονται. Και πέρα απ'αυτό, να δούμε τι θεσμικές μεταβολές πρέπει να γίνουν.

Είπατε προηγουμένως κάτι άλλο: Πώς συμβιβάζεται η αρχή της διάκρισης των εξουσιών με τη σύσταση μιας τέτοιας Εξεταστικής Επιτροπής.

'Ηδη απήντησα και θα μου επιτρέψετε να το τονίσω λίγο περισσότερο.

Εάν σκοπεύαμε να αναζητήσουμε ποινικές ευθύνες, να καταλογίσουμε ποινικές ευθύνες, όπως θα μπορούσε να το κάνει μια Προανακριτική Επιτροπή στο πλαίσιο του θεσμού της ευθύνης των Υπουργών, σίγουρα θα είχατε δίκιο. Αλλά δεν μπορούμε να πούμε το ίδιο στην περίπτωση κατά την οποία απλώς και μόνο έχουμε μια Επιτροπή Εξεταστική, η οποία, όπως σας είπα, θα εξετάσει κυρίως θεσμικά προβλήματα.

Θα ήθελα να σας πω το εξής: 'Εχουμε την περίπτωση όπου επιλαμβάνεται ο ποινικός δικαστής αλλά επίσης η Διοίκηση λειτουργεί παράλληλα, προκειμένου να καταλογίσει πειθαρχικές ευθύνες. Είναι δύο ανεξάρτητα συστήματα. Δεν εμποδίζεται για παράδειγμα η Δημόσια Διοίκηση να ενεργεί, προκειμένου να καταλογιστούν πειθαρχικές ευθύνες, που εντάσσονται καθαρά στο πλαίσιο της Διοίκησης και βεβαίως παράλληλα αλλά ανεξάρτητα, να λειτουργεί η ποινική Δικαιοσύνη για να καταλογιστούν οι αντίστοιχες ποινικές ευθύνες.

'Ετσι και εδώ. Δε δημιουργείται Προανακριτική Επιτροπή, εάν συσταθεί μια τέτοια Εξεταστική Επιτροπή. Δεν ζητεί η Νέα Δημοκρατία και οι λοιπές πολιτικές δυνάμεις τέτοια Επιτροπή. Ζητεί απλώς και μόνο τη δημιουργία μιας Επιτροπής, που μέσα από τις όποιες ατασθαλίες, που δε θα καταλογίσει, αλλά ενδεχομένως να φέρει στο φως, υποβοηθώντας τη Δικαιοσύνη, αν χρειαστεί, θα δει τι πολιτικές -τονίζω- ευθύνες υπάρχουν και τι θεσμικές μεταβολές πρέπει να γίνουν.

Θα κλείσω, λέγοντάς σας ότι αυτός είναι ο ρόλος της Επιτροπής, αν συσταθεί -και πρέπει να συσταθεί. Ρόλος θεσμικών αλλαγών, ρόλος για τον καταλογισμό πολιτικών ευθυνών και όχι ρόλος ανάμειξης στη Δικαιοσύνη.

Και τέλος, θέλω να πω τούτο: Μη μας φοβίζει ο έλεγχος για τη λειτουργία του Χρηματιστηρίου. Το Χρηματιστήριο χειρότερα θα υποστεί μέσα από τη συγκάλυψη. Χειρότερα θα υποστεί, εάν υπάρχουν σκιές. Χειρότερα θα υποστεί, εάν πάντοτε υπάρχει ο φόβος ότι κάτι κρύβεται πίσω.

Νομίζω ότι εάν υπάρξει άπλετο φως προς την κατεύθυνση που σας είπα, των θεσμικών αλλαγών που πρέπει να γίνουν, των πολιτικών ευθυνών ή διοικητικών ευθυνών που πρέπει να καταλογισθούν, τα πράγματα θα είναι καλύτερα και για το ίδιο το Χρηματιστήριο.

Με αυτές τις προϋποθέσεις, πιστεύω ότι πρέπει να συσταθεί αυτή η Εξεταστική Επιτροπή. Εν πάση περιπτώσει, όμως, ελπίζω ότι και αν ακόμα απορριφθεί αυτή η πρόταση, η Επιτροπή Θεσμών και Διαφάνειας, η οποία πρόκειται να καταρτίσει σχετικό πόρισμα, μέσω των δυνατοτήτων που παρέχει το άρθρο 43 Α' παρ. 5 του Κανονισμού της Βουλής θα ζητήσει τη μετατροπή της σε Εξεταστική Επιτροπή. Και τούτο προκειμένου να γίνουν αυτά που ενδεχομένως σήμερα, αν απορριφθεί η πρόταση της Νέας Δημοκρατίας δε θα μπορέσουμε να κάνουμε.

Ευχαριστώ και με συγχωρείτε για τη μικρή υπέρβαση του χρόνου κύριε Πρόεδρε.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο Υπουργός Δικαιοσύνης έχει το λόγο.

Κύριε Υπουργέ, θα σας παρακαλέσω πάρα πολύ να αρκεστείτε στα δύο λεπτά.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, είμαι Υπουργός. Δικαιούμαι να μιλήσω, ναί ή όχι;

Ξέρετε ότι χρησιμοποίησα μόνο πέντε λεπτά; 'Αλλα πέντε λεπτά θα μιλήσω και εγώ.

ΠΡΟΕΔΡΕΥΩΝ(Νικόλαος Κατσαρός): Σας παρακάλεσα, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):'Οχι να μου λέτε ότι θα μιλήσω για δύο λεπτά. Τί να πω δηλαδή; Να πω ένα "ζήτω" και ένα "κάτω" ή ένα "ναι" και ένα "όχι"; Δε γίνεται να μιλήσω για δύο λεπτά. Να μιλήσω για πέντε λεπτά.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Υπουργέ.

Εάν εφαρμόσουμε την απόφαση της Βουλής, τότε δεν πρέπει να μιλήσουν οι πολιτικοί Αρχηγοί. Γι'αυτό σας παρακάλεσα να περιοριστείτε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι, λέω ότι δικαιούμαι να μιλήσω. Μίλησε μόνο ένας Υπουργός από την Κυβέρνηση, ο κ. Παπαντωνίου. Χρησιμοποίησα και εγώ για μια παραίνεση που έκανα -και χαίρω γιατί έχω οπαδούς στην παραίνεση την οποία έκανα- πέντε λεπτά.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριοι συνάδελφοι, ο φίλος και διακεκριμένος καθηγητής Διοικητικού Δικαίου εσήμανε γενική υποχώρηση της παράταξής σας. Δηλαδή, ότι εντάξει, δε θίγουμε το θέμα των ποινικών ευθυνών, αλλά θα ερευνήσουμε για πολιτικές ευθύνες, πειθαρχικές ευθύνες ή άλλες ευθύνες, θεσμικά ζητήματα κ.λπ.

'Ολα αυτά αποτελούν έναν πολιτικό έλεγχο, που μπορείτε με μια ερώτηση ή με μία επερώτηση εδώ στη Βουλή, να τα συζητήσουμε ή με μια προ ημερησίας διατάξεως συζήτηση, πάλι να τα πούμε. Αλλά εδώ ακούμε να λέτε ότι η Κυβέρνηση είναι ανίκανη ή συγκαλύπτει τα σκάνδαλα, ότι στο Χρηματιστήριο κάποιοι κλέψανε 3,5 δισ. και ότι τους συγκαλύπτουμε. 'Αλλος είπε ότι υπάρχει συμμετοχή των κρατικών τραπεζών στην απάτη. Είναι αδίκημα, απαιτείται η διαφάνεια και η εμπιστοσύνη. Και όπως είπε ο Αρχηγός σας, θα βοηθήσει μια σε βάθος συζήτηση για το Χρηματιστήριο και θα φανεί, όπως είπε κάποιος άλλος, ότι συγκαλύπτετε διοικητές, ότι συγκαλύπτετε τον Πρόεδρο του Χρηματιστηρίου, ότι συγκαλύπτετε τα πάντα.

Εδώ μιλάτε για σκάνδαλα. Δεν έμεινε κανείς από την παράταξή σας ακόμη και από τη λοιπή Αντιπολίτευση που δε μίλησε για σκάνδαλα, δηλαδή για αδικήματα. Το σκάνδαλο τι είναι; Είναι ένα ποινικό αδίκημα. Τώρα τί λέτε; 'Οτι θέλετε την Εξεταστική Επιτροπή ανεξαρτήτως του γεγονότος αν θα ασχολείται η Δικαιοσύνη, η οποία κατά αποκλειστικό καθήκον ασχολείται με το θέμα, έχει ασκηθεί ποινική δίωξη, ενεργείται μυστική ανάκριση.

Οι νομικοί γνωρίζουν, και εσείς, κύριε Παυλόπουλε, ότι στη μυστική ανάκριση ο κατηγορούμενος προσερχόμενος να απολογηθεί, δε δικαιούται να πάρει ούτε τις καταθέσεις των κατηγόρων. Ακούει το κατηγορητήριο και απολογείται. Δε γνωρίζει τίποτε.

Να τα φέρουμε όλα στο φως της δημοσιότητας, να τα μάθουν όλα οι κατηγορούμενοι, με διαπρεπείς ή μη διαπρεπείς 

Σελίδα 2549 

 

δικηγόρους που διαθέτει το οπλοστάσιο των ποινικολόγων κ.λπ. και να μας διαφύγουν και οι ένοχοι; Κοιτάξτε, υπάρχει αυστηρή θέση της Κυβερνήσεως, όχι μόνο αυτό το σκάνδαλο, αλλά οιοδήποτε σκάνδαλο, όχι μόνο να μην καλυφθεί, αλλά να πάει και σε δίκη. Και να πάει σε δίκη και με δικαστές αντικειμενικούς, αμερόληπτους, άμωμους και αμόλυντους. Το δημόσιο χρήμα, η Κυβέρνηση του ΠΑ.ΣΟ.Κ. πάντοτε το σεβόταν και είναι σε βάρος μας όλη αυτή η συζήτηση που γίνεται ειδικώς, όταν μας λέτε για σκάνδαλα, για υπερσκάνδαλα, για τα πάντα, για τούτο, για το άλλο. Είπε ο κ. Κεφαλογιάννης, ότι δε δώσαμε τα στοιχεία που ζητήθηκαν γιατί τους κρύβουμε, τους συγκαλύπτουμε. Τι μιλάτε τόσες ώρες; Εκτός εάν δεν ξέρουμε τι λέμε.

Από εκεί και ύστερα περίμενα από τους νομικούς ή από τους δικηγόρους να πουν εδώ "έχουμε διάκριση των εξουσιών ή δεν έχουμε"; 'Εχουμε λέει το Σύνταγμα. Μπορεί μία εξουσία να επεμβαίνει σε βάρος άλλων; 'Οχι. 'Εχουμε ανακριτή; 'Εχουμε". Εισαγγελέας εκινήθη, ειδικός ανακριτής διορίσθηκε, διεξάγεται η κύρια ανάκριση μυστική. Αφήστε, λοιπόν, τη Δικαιοσύνη να εκπληρώσει το καθήκον της.

Εγώ δε θα είχα αντίρρηση ώστε κάποια άλλη του Κοινοβουλίου εξουσία ή θεσμός, να ασχοληθεί με το θέμα, αλλά όχι με την Εξεταστική των Πραγμάτων Επιτροπή. Τι σημαίνει τούτο; Εξεταστική των Πραγμάτων Επιτροπή σημαίνει να ερευνήσουμε, να βρούμε ενόχους και να τους στείλουμε ύστερα, είτε με συγκρότηση ποινικής επιτροπής, είτε στο δικαστήριο, στον εισαγγελέα. Μα, στον εισαγγελέα έχει πάει η υπόθεση, όπως έχουν πάει και άλλες υποθέσεις.

Και χαίρομαι για μία υπόθεση που άκουσα από τον κ. Κεφαλογιάννη, γιατί αύριο ως Υπουργός Δικαιοσύνης θα ερευνήσω αν πράγματι είναι αληθές αυτό, ότι επί τρία χρόνια κάποιος ανακριτής κρατά μία υπόθεση τέτοιας φύσεως. Αυτό είναι το θέμα.

'Ηθελα, λοιπόν, να απαντήσω στον κ. Παυλόπουλο, να μη μείνει με την εντύπωση ότι "ξεκίνησε όλη αυτή η υπόθεση για Εξεταστική των Πραγμάτων Επιτροπή σαν αθώα υπόδειξη προς την Κυβέρνηση του ΠΑ.ΣΟ.Κ. για την ανεύρεση των δραστών ή τη διελεύκανση των αδικημάτων. Και είναι υπεύθυνη η Κυβέρνηση, η οποία συγκαλύπτει αυτήν την υπόθεση". 'Αλλο το ένα, άλλο το άλλο. Για Εξεταστική των Πραγμάτων Επιτροπή, αν δεν είχε κινηθεί η ποινική δίωξη, εγώ προσωπικά θα έλεγα ναι, για θέμα που αφορά το δημόσιο χρήμα, που αφορά το Χρηματιστήριο, που είναι ένας θεσμός -ανεξαρτήτως του γεγονότος αν άλλοι τον δέχονται ή δεν τον δέχονται- χρήσιμος για την ελευθερία της αγοράς, την ελευθερία της οικονομίας και της εθνικής οικονομίας.

Αυτά είχα υποχρέωση να τα πω ως Υπουργός της Δικαιοσύνης. Η υπόθεση οπωσδήποτε θα εξετασθεί από την κυρία ανάκριση. Δεν πρόκειται να παρέμβη κανείς. 'Εχω δηλώσει ότι ουδεμία παρέμβαση θα επιτραπεί, όσο τουλάχιστον είμαι Υπουργός Δικαιοσύνης, σε βάρος της ανεξαρτησίας, είτε δικαστή είτε εισαγγελέα, καίτοι έχω το δικαιώμα από το άρθρο 30 του Κώδικα Ποινικής Δικονομίας να παραγγείλω σε έναν εισαγγελέα να ασκήσει ποινική δίωξη, πράγμα που δεν έκανα. Αλλά οι εισαγγελείς, γνωρίζοντας ποια είναι η θέση του Υπουργού Δικαιοσύνης, έχουν ασχοληθεί όλοι με προκαταρκτικές εξετάσεις. Δεν υπάρχει θέμα που έρχεται στη δημοσιότητα, είτε μέσω του Τύπου είτε μέσω οιουδήποτε άλλου τρόπου, που να μην ασχολείται κάποιος εισαγγελέας. Είμαι υπερήφανος γι'αυτό, όσον αφορά την εισαγγελική λειτουργία, τις ημέρες που εγώ είμαι Υπουργός Δικαιοσύνης. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Θωμόπουλος έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, έχουμε και εμείς κάποιο δικαίωμα επί του Κανονισμού. Διευκολύναμε, αλλά δεν εννοούμε τη δική μας διευκόλυνση να την εκμεταλλευθούν άλλοι. Απλά το επισημαίνω και τελείως καλόπιστα.

ΠΡΟΕΔΡΕΥΩΝ (Νικόλαος Κατσαρός): Σε εμένα εδόθη μία σειρά ομιλητών. Θα έλθει και η σειρά σας, όπως μου εδόθη τουλάχιστον.

(Θόρυβος στην Αίθουσα)

ΓΕΡΑΣΙΜΟΣ ΓΙΑΚΟΥΜΑΤΟΣ: Τελειώνει η ώρα, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κύριοι, σας παρακαλώ.

Ορίστε, κύριε Θωμόπουλε.

ΙΩΑΝΝΗΣ ΘΩΜΟΠΟΥΛΟΣ: Κύριοι συνάδελφοι, τις πρώτες ημέρες του Νοέμβρη, γίναμε μάρτυρες μιας κρίσης στο Χρηματιστήριο Αξιών Αθηνών. Η οριστική αδυναμία πληρωμής μιάς χρηματιστηριακής εταιρείας, είχε ως αποτέλεσμα όχι μόνο την αναστολή της λειτουργίας του Χρηματιστηρίου για δύο ημέρες, με ευθύνη των χρηματιστών, αλλά δημιούργησε και τεράστια ερωτήματα σε σχέση με την αξιοπιστία και την εύρυθμη λειτουργία του.

Σε όλα τα χρηματιστήρια του κόσμου παρατηρούνται ανάλογα φαινόμενα με αυτο που παρατηρήθηκε στο ελληνικό Χρηματιστήριο. 'Ομως, ένα χρηματιστήριο κρίνεται ουσιαστικά από τον τρόπο με τον οποίο συμπεριφέρεται στις κρίσεις, δηλαδη από την αποτελεσματικότητά του να αντιμετωπίζει τα προβλήματα που δημιουργούνται.

Πολλές είναι οι γενεσιουργές αιτίες μίας κρίσης, από τη δόλια, την απατηλή, ακόμη και αμελή συμπεριφορά ενός μέλους του Χρηματιστηρίου, ή άλλων φορέων της χρηματαγοράς, μέχρι τη διεθνή η τοπική οικονομική κρίση. Δεν είναι, όμως, και απαραιτήτως ολέθριο για ένα Χρηματιστήριο, η δημιουργία μιάς κρίσης. Το τραγικό είναι να μην υπάρχει σχεδιασμός αντιμετώπισής της.

Είναι γνωστά τα γεγονότα που συνέβησαν τις πρώτες ημέρες του Νοεμβρίου με την "ΔΕΛΤΑ ΧΡΗΜΑΤΙΣΤΗΡΙΑΚΗ" η οποία παρουσίασε μία αδυναμία να καλύψει το χρεωστικό της υπόλοιπο, ύψους 2,6 δισ. Είναι, όμως, αρκετό αυτό το γεγονός για να κλείσει δύο ημέρες το Χρηματιστήριο; Στα ξένα Χρηματιστήρια η αδυναμία πληρωμών μιάς εταιρείας και μάλιστα για ένα ποσό 2,6 δισ., θα αποτελούσε ένα γεγονός που θα απασχολούσε μόνο τα ψιλά γράμματα κάποιων οικονομικών εφημερίδων και το Χρηματιστήριο θα λειτουργούσε κανονικά. Στην περίπτωση του δικού μας Χρηματιστηρίου, την κρίση δημιούργησε το κλείσιμο αυτό καθ' εαυτό του Χρηματιστηρίου με την ευθύνη των χρηματιστών για δύο ημέρες, γεγονός που έγινε κύρια είδηση σε όλους τους επενδυτικούς κύκλους του εξωτερικού και όχι η πτώχευση αυτής καθ' εαυτής της εταιρείας.

Το πρόβλημα, δηλαδή, που συνιστά και την κρίση είναι η αδυναμία του θεσμού να αντιδράσει, γεγονός που δημιουργεί τεράστια ερωτηματικά σε σχέση με την εύρυθμη λειτουργία του. Και βέβαια πρέπει να πούμε ότι τα προβλήματα του Χρηματιστηρίου και τα αίτια της κρίσης δεν δημιουργήθηκαν ξαφνικά μια δεδομένη χρονική στιγμή. Είναι προβλήματα δεκαετιών και αυτο το γνωρίζουν πολύ καλά όσοι ασχολούνται με το Χρηματιστήριο. Απλά μπορούμε να πούμε ότι η εντατικοποίηση των ελέγχων, αλλά και η επίσπευση των διαδικασιών εκκαθάρισης των συναλλαγών που ξεκίνησαν από την 1.11.1996 από το Υπουργείο Εθνικής Οικονομίας με την εντολή και την εποπτεία του Υπουργείου Εθνικής Οικονομίας, απέφεραν το συγκεκριμένο αποτέλεσμα. Γι' αυτό, λοιπόν, πιστεύουμε, ότι η συγκεκριμένη κρίση του Χρηματιστηρίου είναι εξυγιαντική. 'Επρεπε να περάσει από αυτήν το Χρηματιστήριο για να δημιουργηθεί η προοπτική πλήρους εξυγίανσής του. Ως εξυγιαντική κρίση την αποδέχθηκε και η αγορά, αφού το συγκεκριμένο γεγονός το αφομοίωσε πλήρως σε λίγες ημέρες χωρίς να παρατηρηθεί κατάρρευση στις τιμές του Χρηματιστηρίου, οπότε θα μιλούσαμε για πραγματική κρίση. Αν παρατηρήσουμε το γενικό δείκτη του Χρηματιστηρίου Αξιών, θα δούμε ότι εκτός από το τριήμερο, 12, 13 και 14 Νοεμβρίου που ο δείκτης είχε μία πτωτική πορεία, στη συνέχεια ανέκαμψε και μέχρι σήμερα ακολουθεί τέτοια ανοδική πορεία, ώστε ευλόγως να πνέει άνεμος αισιοδοξίας στη χρηματιστηριακή αγορά.

Βεβαίως, στην ανοδική τροχιά της χρηματιστηριακής αγοράς, συμβάλλει σημαντικά η πολιτική σταθερότητα σε συνδυασμό με την κυβερνητική προσήλωση στην ακολουθούμενη οικονο-

Σελίδα 2550 

 

μική πολιτική, που αποδίδει πολύ θετικά αποτελέσματα στα μέτωπα του πληθωρισμού και των επιτοκίων ως και τα μέτρα που δρομολογήθηκαν ήδη προς την κατεύθυνση της ενίσχυσης της αξιοπιστίας και της διαφάνειας του θεσμού της χρηματαγοράς. 

Αναφέρθηκαν από τους προηγούμενους ομιλητές όλα τα μέτρα τα οποία πάρθηκαν από την Κυβέρνηση και που είναι σε σωστή κατεύθυνση. Πάντως με την εφαρμογή της αποϋλοποίησης των τίτλων θα εκλείψουν όλα τα νοσηρά φαινόμενα και αυτό είναι περισσότερο από βέβαιο. 'Ομως θα πρέπει να υπάρχει μια επίσπευση τόσο από πλευράς Κυβέρνησης όσο και από πλευράς εποπτείας.

Κυρίες και κύριοι συνάδελφοι, πιστεύω ότι η ελληνική κεφαλαιαγορά είναι από τις καλύτερες αναδυόμενες αγορές στον κόσμο και έχει μεγάλες προοπτικές. Οι εισηγμένες εταιρείες στο Χρηματιστήριο στην πλειοψηφία τους είναι εταιρείες με προοπτική και με μεγάλα κέρδη. Πιστεύω ακόμα ότι όσες μετέχουν στο Χρηματιστήριο διαθέτουν υγιείς δυνάμεις και μπορούν να αναδείξουν το θεσμό, είναι δυνάμεις που συμπαρίστανται στην εξυγιαντική προσπάθεια που κάνει η Κυβέρνηση. Βέβαια υπάρχουν κάποιοι που αντιστέκονται και που επιθυμούν το κακό παρελθόν γιατί έχουν συμφέροντα. Θα τους αντιμετωπίσουμε αποτελεσματικά έτσι ώστε στο Χρηματιστήριο να έχουν θέση μόνο αυτοί που θέλουν και μπορούν να ενεργούν μέσα στα πλαίσια της νομιμότητας και της συναλλακτικής ηθικής. 

Η Νέα Δημοκρατία κατ' εφαρμογήν του άρθρου 144 και επόμενα του Κανονισμού της Βουλής υπέβαλε την 14η Νοεμβρίου 1996 τη συζητουμένη αίτηση. Πιστεύω πως μετά από τα άμεσα μέτρα που έλαβε η Κυβέρνηση και τους ελέγχους που έγιναν, αλλά και από τη δικαστική έρευνα που συνεχίζεται δεν συντρέχουν λόγοι πλέον και θα ανέμενα σήμερα η Νέα Δημοκρατία να είχε παραιτηθεί από τη συζήτηση. Η εμμονή, όμως, στην αποδοχή της αίτησης δεν είναι πράξη ευθύνης και αποδεικνύει ότι δεν την ενδιαφέρει η διερεύνηση των αιτίων που οδήγησαν στην πρόσφατη κρίση του Χρηματιστηρίου, αλλά η πολιτική αντιπαράθεση με επίκεντρο τον ευαίσθητο χώρο του Χρηματιστηρίου παραγνωρίζοντας και αδιαφορώντας τις πιθανές παρενέργειες που πιθανόν μπορεί να υπάρξουν για την κεφαλαιαγορά.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Πιστεύω, λοιπόν, ότι δεν πρέπει να γίνει δεκτή η αίτηση της Νέας Δημοκρατίας.

(Χειροκροτήματα από την Πλευρά του ΠΑ.ΣΟ.Κ.)

ΠΡΟΕΔΡΟΣ (Απόστολος Κακλαμάνης):Κυρίες και κύριοι συνάδελφοι, στο σημείο αυτό έχει επέλθει ο χρόνος που είχαμε συμφωνήσει ότι θα ολοκληρωθεί η συζήτηση. 'Ομως δεν έχει μιλήσει ο Πρόεδρος του Συνασπισμού, ο Κοινοβουλευτικός Εκπρόσωπος του Κομμουνιστικού Κόμματος και ο Πρόεδρος του Δημοκρατικού Κοινωνικού Κινήματος και δεν έχει μιλήσει και ο κ. Κωστόπουλος. 

Εγώ νομίζω ότι μπορούμε με τη συγκατάθεση και των ιδίων να δώσουμε χρόνο για πέντε λεπτά να συνοψίσουν τις απόψεις και τις θέσεις των κομμάτων τους.

ΜΟΣΧΟΣ ΓΙΚΟΝΟΓΛΟΥ:Είναι μία η ώρα μετά τα μεσάνυχτα.

ΠΡΟΕΔΡΟΣ (Απόστολος Κακλαμάνης):Το βλέπω. Παρακαλώ.

Ακούστηκαν τα Κόμματα της Νέας Δημοκρατίας και του ΠΑ.ΣΟ.Κ.. Πρέπει να ακουστούν και τα μικρότερα Κόμματα. Να μην τρώμε άλλο χρόνο παρακαλώ αν είναι δυνατόν να γίνει μια προσπάθεια να καλυφθούν στο πεντάλεπτο οι ομιλητές που έπονται και να κλείσουμε τη συζήτηση, γιατί είναι πολύ αργά.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Εγώ παραιτούμαι, δηλώνοντας ταυτόχρονα, πως ό,τι δικαιώματα μας δίνει από δω και πέρα ο Κανονισμός της Βουλής θα τα ασκούμε, ανεξάρτητα αν διαμαρτύρονται κάποιοι Βουλευτές των άλλων Κομμάτων.

Δεν απευθύνομαι σε σας, κύριε Πρόεδρε, αλλά το κάναμε για να διευκολύνουμε τους Βουλευτές και τελικά εμείς που έχουμε περιορισμένο χρόνο, μ'αυτόν τον τρόπο δεν ασκούμε τα καθήκοντά μας. Κάνω τη δήλωση αυτή για το Σώμα και όχι για σας, κύριε Πρόεδρε.

ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ:'Εχει δίκιο.

ΠΡΟΕΔΡΟΣ (Απόστολος Κακλαμάνης):Μην κάνετε το λάθος να κρίνετε από τις αντιδράσεις ορισμένων συναδέλφων.

Είναι φανερό ότι ο χρόνος μέχρι τις μία δεν μας έφθασε για να ακουσθούν όλα τα Κόμματα. Θα έχετε το λόγο και η Βουλή ασφαλώς θα το δεχθεί. Αυτό που ζητάμε και είναι λογικό, αν είναι δυνατόν ο χρόνος κάπως να περιορισθεί, γιατί πράγματι και ο χρόνος των υπολοίπων περιορίστηκε. Ο Πρόεδρος της Νέας Δημοκρατίας μίλησε για δεκαπέντε λεπτά, αντί μισής ώρας που εδικαιούτο.

ΣΤΡΑΤΗΣ ΚΟΡΑΚΑΣ: Εμείς μιλήσαμε πέντε λεπτά.

ΠΡΟΕΔΡΟΣ (Απόστολος Κακλαμάνης): Καλώς. Θα μιλήσετε άλλα πέντε λεπτά.

Ο Πρόεδρος του Συνασπισμού της Αριστεράς και της Προόδρου κ. Κωνσταντόπουλος έχει το λόγο.

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Επιτρέψτε μου, πριν υπολογίσετε το χρόνο, να κάνω δύο παρατηρήσεις.

Λυπούμαι για τις μεγαλόφωνες εκφράσεις συναδέλφων που είπαν ότι "δεν πειράζει μιλάτε άλλη φορά, μιλάτε αύριο". 

ΠΡΟΕΔΡΟΣ (Απόστολος Κακλαμάνης): Δεν είναι σοβαρά πράγματα αυτά. 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Λυπούμαι, γιατί αυτός ο τρόπος Κοινοβουλευτικού Ελέγχου ή κοινοβουλευτικής συμπεριφοράς, δεν μπορεί να μείνει απαρατήρητος, αφού δεν συμβάλει και αυτός στο γενικότερο δυσάρεστο κλίμα.

Δεύτερον, η γενικότερη παρατήρηση είναι ότι εμείς θέλουμε να συμβάλουμε από την πλευρά μας με τη διατύπωση συγκεκριμένων προτάσεων και παρατηρήσεων. Διευκολύναμε τη διαδικασία ώστε να μιλήσουν όλοι οι Βουλευτές που είχαν εγγραφεί. Κατά συνέπεια δεν θα ήταν επίσης σωστό να γίνεται αυτή η μεταχείριση. 

Θα ήθελα στο πεντάλεπτο το οποίο μου δίνετε, να επισημάνω δύο πράγματα. 'Ακουσα τον κύριο Υπουργό Εθνικής Οικονομίας να λέει ότι η λειτουργία του Χρηματιστηρίου δεν είναι υγιής, ότι είναι νοσηρή η πορεία του και ότι για να αλλάξει αυτή η νοσηρή πραγματικότητα χρειάζεται ισχυρή πολιτική βούληση, χρειάζεται δραστικό και αποτελεσματικό θεσμικό πλαίσιο και χρειάζεται εξασφάλιση όλων εκείνων των τεχνολογικών προϋποθέσεων για την αποτελεσματική λειτουργία των ελεγκτικών μηχανισμών. Ε, τότε κύριε Υπουργέ της Εθνικής Οικονομίας, ποιός δεν έχει εξασφαλίσει αυτά τα πράγματα; Ποιός δεν έχει επιδείξει ισχυρή πολιτική βούληση και ποιός δεν έχει προωθήσει το αποτελεσματικό και δραστικό θεσμικό πλαίσιο; Γιατί γνωρίζετε, ότι δεν υπήρχε μέχρι στιγμής διαδικασία αποϋλοποίησης, γνωρίζετε ότι δεν λειτουργούσε το Αποθετήριο, γνωρίζετε ότι δεν λειτούργησε η Επιτροπή Κεφαλαιαγοράς επειδή ακριβώς δεν της εξασφαλίστηκαν οι προϋποθέσεις και τέλος γνωρίζετε ότι μέχρι σήμερα δεν υπήρξε όλη εκείνη η οργάνωση της υποδοχής των εισαγομένων στο Χρηματιστήριο με τρόπο διαφανή και αξιόπιστο.

Γνωρίζατε ότι από το 1990-1991 υπάρχει πρόβλημα με την αφορμή της "ΑΓΕΤ" για πλαστές λογιστικές καταστάσεις. Γνωρίζατε ότι το 1992 έχει εμφανισθεί το φαινόμενο των πλαστών μετοχών, ότι το 1994 το σκάνδαλο της "ΛΑΥΡΕΩΤΙΚΗΣ" συντάραξε το Χρηματιστήριο, ότι εγέρθηκαν μεγάλα και σοβαρά ζητήματα με την εταιρεία "ΤΗΛΕΤΥΠΟΣ" ότι το σκάνδαλο της εταιρείας "ΔΟΜΙΚΑ ΦΙΛΙΠΠΟΥ" ήταν εκείνο το οποίο δημιούργησε πρωτοφανείς καταστάσεις και επίσης ότι φθάσαμε περίπου στην παγκόσμια πρωτοτυπία, να εγκρίνεται με το ενημερωτικό δελτίο η εισαγωγή εταιρείας η οποία τελούσε υπό πτώχευση.

Γνωρίζατε επίσης, κύριε Υπουργέ της Εθνικής Οικονομίας ότι αντί να ολοκληρώνονται οι χρηματιστηριακές συναλλαγές μέσα σε σαράντα οκτώ το πολύ ώρες, κρατάνε μία και δύο και τρεις και τέσσερεις βδομάδες και σε ορισμένες περιπτώσεις και δύο μήνες, πράγμα το οποίο επέτρεπε και επιτρέπει 

Σελίδα 2551 

 

να παίζεται το παιχνίδι του αέρα.

'Αρα, εάν χρειάζεται η ισχυρή πολιτική βούληση και το αποτελεσματικό θεσμικό πλαίσιο, η εξασφάλιση των προϋποθέσεων για τη λειτουργία όλων αυτών των θεσμών σεις δεν τα είχατε εξασφαλίσει. Και σήμερα καλείσθε, ανεξαρτήτως εξεταστικών ή μη επιτροπών, να υλοποιήσετε τα πορίσματα της επιτροπής των τριών εταιρειών στις οποίες αναθέσατε τον έλεγχο, ακριβώς γιατί είναι κοινή η βοή για το σκάνδαλο.

Και εδώ θα μου επιτρέψετε να επισημάνω μία ακόμη παρατήρηση σε σχέση μ' αυτά που είπε ο Υπουργός Δικαιοσύνης, ο κ. Γιαννόπουλος. Ποιός μιλάει για μη σεβασμό της διάκρισης των εξουσιών; Περί αυτού πρόκειται ή περί ενός άλλου συμπτώματος το οποίο έχει ταλαιπωρήσει το δημόσιο βίο της Χώρας; Και το σύμπτωμα που έχει ταλαιπωρήσει το δημόσιο βίο της Χώρας είναι να ψηφίζονται νόμοι που δεν ενεργοποιούνται, να ψηφίζονται νόμοι που δεν εφαρμόζονται και να τεμαχίζονται οι διαδικασίες της έρευνας, ώστε να χάνεται η ευθύνη.

Εδώ είναι το μέγα ζήτημα, κύριε Υπουργέ της Εθνικής Οικονομίας. Εάν θα τηρήσετε την ίδια στάση και στην Επιτροπή θεσμών και διαφάνειας, τότε πράγματι δεν θα βοηθήσετε στην εξυγίανση του Χρηματιστηρίου, γιατί αν πείτε ότι όλα αυτά είναι αρμοδιότητα της δικαιοσύνης και η Βουλή δεν επιλαμβάνεται, τότε τεμαχίζετε τον έλεγχο και την έρευνα.

Εμείς, λοιπόν, από την πλευρά του Συνασπισμού της Αριστεράς και της Προόδου υποστηρίζουμε ότι αυτήν τη στιγμή πρέπει να ενισχυθεί η διαδικασία της Επιτροπής των Θεσμών και της Διαφάνειας. Εκεί στην Επιτροπή αυτή, με εισήγηση και σύμφωνη γνώμη της επιτροπής, να υλοποιηθούν όλα τα συμπεράσματα των τριών εταιρειών που έκαναν τον έλεγχο και αν δεν υλοποιήσει ο κύριος Υπουργός τα συγκεκριμένα συμπεράσματα, να μείνει ανοικτό το θέμα της Εξεταστικής Επιτροπής. Γιατί σήμερα δεν είναι απάντηση το ότι "έχει επιληφθεί η δικαιοσύνη". Η δικαιοσύνη έχει επιληφθεί για το μέρος της απάτης, για το μέρος των στγκεκριμένων κατηγοριών. Για το μέρος των πολιτικών συμπερασμάτων των τριών ελεγκτριών εταιρειών είστε αρμόδιος εσείς σήμερα, από χθες ήδη- να έχετε πάρει αποφάσεις. Αυτές τις αποφάσεις θα ζητήσουμε από την Επιτροπή θεσμών και Διαφάνειας γι' αυτό και λέμε ότι σήμερα καλό ήταν να μείνει ανοικτό το θέμα της Εξεταστικής Επιτροπής.

Εμείς είπαμε δια των ομιλητών μας να μην επιμείνει η Νέα Δημοκρατία σήμερα στη σύσταση της Εξεταστικής Επιτροπής, να πάμε στην Επιτροπή Θεσμών και Διαφάνειας, να ζητήσουμε σ' αυτήν την επιτροπή υλοποίηση των δεδομένων της επιτροπής του ελέγχου και από εκεί και πέρα ανάλογα να εισηγηθούμε προς την Ολομέλεια.

Τελειώνω, κύριε Πρόεδρε, με μία παρατήρηση. 'Οταν μιλάμε για τον τρόπο λειτουργίας της αγοράς χρήματος και της αγοράς κεφαλαίων, δεν μιλάμε μονάχα για κρίσιμα μεγέθη της οικονομίας, δεν μιλάμε μονάχα για ομαλές συνθήκες ή στρεβλώσεις της αγοράς, μιλάμε και για θέματα, τα οποία έχουν σχέση με τη διαφάνεια στο δημόσιο βίο. Μιλάμε για θέματα, τα οποία έχουν σχέση με το "μαύρο" χρήμα όχι μονάχα της αγοράς και της οικονομίας, με το "μαύρο" χρήμα όχι μονάχα της παραοικονομίας, μιλάμε για θέματα που έχουν σχέση και με το "μαύρο" χρήμα της πολιτικής. Και αν θέλετε πραγματικά να υπάρξει εξυγίανση του Χρηματιστηρίου, ώστε να μην έχουμε στρεβλώσεις της αγοράς και εξυγίανση του δημοσίου βίου της Χώρας για να μην έχουμε την επικράτηση της αντιπροσώπευσης των συμφερόντων σε βάρος της αντιπροσώπευσης των θεσμών, τότε να πάμε στην Επιτροπή θεσμών και Διαφάνειας προκειμένου εκεί με σύστημα συγκεκριμένων θεσμών και ελέγχων να εξασφαλίσουμε την άμεση υλοποίηση των όσων εισηγούνται οι τρεις εταιρείες στις οποίες εσείς αναθέσατε τον έλεγχο.

ΠΡΟΕΔΡΟΣ (Απόστολος Κακλαμάνης): Ο κ. Κωστόπουλος έχει το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, με την πρότασή μας ζητήσαμε τη σύσταση Εξεταστικής Επιτροπής, σύμφωνα με το Σύνταγμα και τον Κανονισμό, που θα διερευνήσει σε βάθος την κατάσταση καθώς και τα προβλήματα που δημιούργησαν την κρίση στο Χρηματιστήριο Αξιών.

Κύριε Πρόεδρε, το σκάνδαλο της "ΔΕΛΤΑ ΧΡΗΜΑΤΙΣΤΗΡΙΑΚΗΣ" απετέλεσε την κορυφή του παγόβουνου. Είναι γνωστό ότι το Χρηματιστήριο Αξιών ανά τον κόσμο στις ελεύθερες δημοκρατίες, αποτελεί την πηγή αντλήσεως κεφαλαίων υγιών για την ανάπτυξη της βιομηχανίας, για την ανάπτυξης γενικότερα της οικονομίας μιάς χώρας.

Η Νέα Δημοκρατία πιστεύει προς αυτήν την κατεύθυνση και έδειξε τα τελευταία χρόνια ότι όποιο νομοσχέδιο ήρθε από την Κυβέρνηση στη Βουλή το υποστήριξε με ζέση. 'Ομως, δυστυχώς, το κλίμα το οποίο εμείς προσπαθήσαμε να δημιουργήσουμε δεν το εκμεταλλεύτηκε η Κυβέρνηση. Η αμέλειά της, οι παραλείψεις της, οι πράξεις της γενικότερα οδήγησαν σε άσχημη πορεία το Χρηματιστήριο. Δεν ήταν γνωστό μόνο από τις καταγγελίες μέσα στο Κοινοβούλιο. 'Ηταν γνωστό και από τους δρόμους γύρω από τη Σοφοκλέους και ήταν γνωστό και από τις εφημερίδες ότι στο Χρηματιστήριο γίνονται παράνομες πράξεις. Γίνονται παρατυπίες και η Κυβέρνηση άκουγε επαναλαμβανόμενα ή έπρατε και έκανε λάθη. Η λαθεμένη τακτική στην ονομαστικοποίηση των μετοχών των τεχνικών και προμηθευτικών εταιρειών του δημοσίου που επί ένα χρόνο έβγαλε τριάντα εννέα εταιρείες εκτός Χρηματιστηρίου. Η μη υπογραφή της σύμβασης του καζίνο του Φλοίσβου, έκανε πολλές χιλιάδες επενδυτών, μικροεπενδυτών να καταστραφούν.

Πολλές εταιρείες, οι οποίες εισέρχονται στο Χρηματιστήριο, χωρίς ουσιαστικά να έχουν προσόντα -είναι οι μαϊμούδες για τις οποίες μίλησε ο κ.Ξανθάκης- και άλλα πολλά λάθη οδήγησαν σε καταστροφική πορεία το Χρηματιστήριο. Αλλά πέρα απ'αυτό, κύριε Πρόεδρε, δεν υπήρξε και ουσιαστικός έλεγχος του Χρηματιστηρίου.

Υπάρχει η Επιτροπή Κεφαλαιαγοράς και η εποπτεία του Υπουργείου Εθνικής Οικονομίας δυο όργανα -το ένα είναι διεύθυνση του Υπουργείου και το άλλο νομικό πρόσωπο- υπό την εποπτεία του Υπουργείου που έχουν το χρέος να ελέγχουν την πορεία του Χρηματιστηρίου. Η μεν εποπτεία ασχολείται με μικροπράγματα, η δε Επιτροπή Κεφαλαιαγοράς ασχολείται με το τίποτα, διότι απετελείτο μέχρι σήμερα από τον πρόεδρο, δύο αντιπροέδρους μη ειδικούς παρά τον νόμο και μία γραμματέα.

Και απ'ό,τι είδα παρά το ότι εδώ και ένα χρόνο ψηφίστηκε νόμος στη Βουλή για να προσληφθούν εξήντα πέντε ειδικοί, διαβάζω στο ΚΕΡΔΟΣ από τον Κερδοσκόπο -και θα το διαβάσω διότι έχει αξία- τα εξής: "'Οταν έμαθα ότι ενισχύεται με προσωπικό η Επιτροπή Κεφαλαιαγοράς είπα μπράβο, επιτέλους θα κάνει καλύτερη, από ποιοτικής πλευράς, δουλειά". Συνεχίζει όμως: "'Οταν όμως είδα πως από τους έξι προσλαμβανόμενους οι δύο είναι οδηγοί, είπα αυτό που καθένας από σας ψιθυρίζει. Πάλι καλά δηλαδή που δεν προσέλαβαν για τις άλλες τέσσερις καθαρίστριες, κηπουρό, κλητήρα και τηλεφωνήτρια. Αυτό είναι η Επιτροπή Κεφαλαιαγοράς.

Πέραν απ'αυτό ο πρόεδρος της Κεφαλαιαγοράς, ενώ μας έδωσε το λόγο του ότι θα ..... αλλά και κατά νόμο έχει χρέος να είναι πλήρους και αποκλειστικής απασχολήσεως, με αλλότρια ασχολείται. Εξακολουθεί και διατηρεί την έδρα στο εξωτερικό, την έδρα στο πανεπιστήμιο, είναι πρόεδρος του ΚΕΠΕ και αν δεν απατώμαι και σε άλλες δύο εταιρίες.

Η ίδια εποπτεία υπάρχει και από τον πρόεδρο του Χρηματιστηρίου, κύριε Πρόεδρε. Ο κύριος Πρόεδρος του Χρηματιστηρίου δεν είναι πρόεδρος μόνο του Χρηματιστηρίου. Είναι και του Αποθετηρίου εκεί που γίνεται και το μεγάλο έγκλημα. Και εκεί που έπρεπε να γίνεται η διασταύρωση των στοιχείων για να μην έχουμε αυτές τις παράνομες πράξεις, ο κύριος Πρόεδρος του Χρηματιστηρίου δεν έκανε τα επιβαλλόμενα από το νόμο. Επομένως την ευθύνη την φέρει η Κυβέρνηση απόλυτα.

Απωλέσθησαν δισεκατομμύρια. Υπάρχουν φτωχοί άνθρωποι που τα έχασαν. Το ποινικό να το βρει και θα το βρει η Δικαιοσύνη. Εμείς εδώ έπρεπε να εξετάσουμε ουσιαστικά την

Σελίδα 2552 

πορεία του Χρηματιστηρίου εάν θέλουμε κάποια μέρα να βοηθήσει αυτός ο θεσμός ώστε η Ελλάδα να φθάσει στην ΟΝΕ. 'Αλλως την ευθύνη θα την έχουμε όλοι μας και κυρίως σήμερα η Κυβέρνηση, την οποία καλούμε για άλλη μια φορά να αναλάβει τις ευθύνες της γιατί το Χρηματιστήριο αποτελεί τους πνεύμονες της αναπτύξεως, αποτελεί το μέλλον της Ελλάδος.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΟΣ (Απόστολος Κακλαμάνης): Ο κ.Κόρακας έχει το λόγο.

Κύριε Κόρακα, σας φθάνουν πέντε λεπτά;

ΣΤΡΑΤΗΣ ΚΟΡΑΚΑΣ: Θα προσπαθήσω, κύριε Πρόεδρε.

'Οπως είπαμε, ξεκίνησα λέγοντας, ότι εμείς απασχολήσαμε πολύ λίγο την Αίθουσα σήμερα. Η ειδική αγορήτριά μας μίλησε ακριβώς 5,5 λεπτά και θα προσπαθήσω και εγώ να σταθώ εκεί.

ΠΡΟΕΔΡΟΣ (Απόστολος Κακλαμάνης): Εσείς και το ΔΗΚΚΙ ξοδέψατε σήμερα το λιγότερο χρόνο.

ΣΤΡΑΤΗΣ ΚΟΡΑΚΑΣ: 'Οχι γιατί υποτιμούμε το θέμα, όχι γιατί πιστεύουμε ότι δεν έχει σημασία αυτό που συζητάμε, αλλά γιατί αυτά που έχει να πει κανείς δεν είναι τόσο πολλά. Δεν είναι δυνατόν να αναπτύξεις φιλολογία γύρω από τα ζητήματα. Εξ'άλλου φάνηκε από τη μέχρι τώρα συζήτηση και από όσους επιχείρησαν τη φιλολογία αυτή, καθαρά τι είναι αυτό το περιβόητο Χρηματιστήριο,αυτός ο "ναός του κεφαλαίου", όπως λέμε. Είναι πράγματι -φάνηκε- ένας χώρος σκανδάλων, ένας χώρος τζόγου για τους τζογαδόρους, ένας χώρος όπου ξεπλένεται το βρώμικο χρήμα, ένας χώρος όπου λεηλατείται ο μικρός, ο αδύνατος, που έχει την αυταπάτη ότι θα μπορέσει και αυτός να γίνει, όπως είπε ο Πρόεδρος της Νέας Δημοκρατίας, συνιδιοκτήτης και σέρνεται σ'αυτό το χώρο των αμαρτωλών συναλλαγών, ένα χώρο που είναι κατ'εικόνα και ομοίωση του ίδιου του καπιταλιστικού συστήματος.

Και μέσα από αυτό το χώρο προωθούν -φάνηκε αυτό για άλλη μιά φορά σήμερα- με αγαστή θα έλεγα συμφωνία και σύμπνοια, με συναίνεση, ΠΑ.ΣΟ.Κ. και Νέα Δημοκρατία, την παράδοση της δημόσιας περιουσίας, "βαφτίζοντας το κρέας ψάρι", όπως οι καλόγεροι, βαφτίζοντας αυτήν την παράδοση που δεν είναι καν ξεπούλημα, είναι κυριολεκτικά παράδοση, βαφτίζοντάς την μετοχοποίηση.

'Ολα τα κόμματα απόψε πλην του Κ.Κ.Ε. προσπάθησαν να περισώσουν αυτόν το "ναό" του κεφαλαίου, να δημιουργήσουν αυταπάτες για τη δυνατότητα εξυγίανσής του. Αν είναι δυνατόν!

Ακούσαμε τον Πρόεδρο της Νέας Δημοκρατίας να μας μιλά και να εκθειάζει το "λαϊκό" καπιταλισμό. Νομίζω, ότι έπρεπε να έχει υπόψη του ότι αυτό είναι μία θεωρία που έχει ήδη ξεφτίσει. Δεν υπάρχει τέτοιο πράγμα, έχει ξεφτίσει κυριολεκτικά. Και μας είπε "κακό είναι να έχει ο έλληνας πολίτης από μία μετοχή του Ο.Τ.Ε., της ΔΕΗ ή δεν ξέρω εγώ ποιάς άλλης επιχείρησης και να κερδίζει"; Την ίδια όμως στιγμή αναγνώρισε ότι μέσα από το Χρηματιστήριο το κεφάλαιο βρίσκει φθηνή, δωρεάν θα λέγαμε εμείς χρηματοδότηση. Δηλαδή βρίσκει τα κορόϊδα. Πως είναι δυνατόν λοιπόν αυτός που προσφέρει στο κεφάλαιο τη δωρεάν χρηματοδότηση να κερδίσει κιόλας. Είναι κάτι που αξίζει τον κόπο να ερευνηθεί. Γιατί είναι βέβαιο ότι χάνει κατά κανόνα.

Μέσω του Χρηματιστηρίου βρίσκουν λοιπόν οι επιχειρηματίες το φθηνό χρήμα. Μας είπε επίσης ο ίδιος -και εδώ είναι η αντίφαση- ότι με τα συστήματα και με τους μηχανισμούς που διαθέτει το κεφάλαιο, μπορεί έχοντας κάποιος τον έλεγχο ενός μικρού σχετικά πακέτου των μετοχών 8% με 10% να ελέγχει την εταιρεία. Μα αυτό λέμε και εμείς τόση ώρα. Και αν έχει μία εταιρεία 5 εκατομμύρια μετοχές διασκορπισμένες σε 4 εκατομμύρια μετόχους και έναν με 500.000 είναι γεγονός ότι αυτός με τις 500.000 θα ελέγχει την κατάσταση, γιατί δεν είναι δυνατόν να συγκεντρώσει τους εκατομ. μετόχους. Είναι πράγματα γνωστά.

Ακούσαμε επίσης από το Συνασπισμό ότι υπάρχει δυνατότητα να μετατραπεί το Χρηματιστήριο σε ένα μοχλό ανάπτυξης της Χώρας κάτω από ορισμένους όρους, αν εξυγιανθεί. Εμείς πιστεύουμε ότι αυτή η μήτρα των σκανδάλων όπως την αποκάλεσε ο ίδιος ο Συνασπισμός, δεν είναι δυνατόν να εξυγιανθεί, γιατί ακριβώς είναι μήτρα σκανδάλων. Και ζήτησε να γίνει ένα ταμείο εγγύησης των χρηματιστηριακών συναλλαγών και πάλι καλά που δεν ζητήθηκε να χρηματοδοτείται το ταμείο αυτό από τον Κρατικό Προϋπολογισμό.

Επίσης μεγάλη επιμονή επέδειξε ο ΣΥΝ στην επιτροπή θεσμών και διαφάνειας. Πρόκειται για άλλη μια προσπάθεια καλλιέργειας αυταπατών. Αν η επιτροπή αυτή θα εξετάσει και θα αποκαλύψει ενδεχόμενα σκάνδαλα που πρέπει να ερευνηθούν από Εξεταστική Επιτροπή, τότε γιατί να μην πάμε κατευθείαν σε Εξεταστική των Πραγμάτων εκτός και αν είναι ένας έμμεσος τρόπος υπεκφυγής.

Επίσης ο κ. Παπαντωνίου μας είπε ότι θα αποδειχθεί ότι η τεράστια πλειοψηφία των χρηματιστηριακών εταιρειών είναι αθώες. Από την άλλη όμως υπεραμύνθηκε της ανεξαρτησίας της δικαιοσύνης που αυτός όμως την προκαταλαμβάνει. Πού το ξέρει ότι είναι αθώες και γιατί φοβούνται μερικοί μην τυχόν βγουν στη δημοσιότητα τα απόρρητα και δυσκολευτεί το έργο της δικαιοσύνης; Δεν ξέρω, τα απόρρητα θα τα μάθουν ποιοί, οι κατηγορούμενοι, αυτοί οι οποίοι είναι υπό έλεγχο; Μα αυτοί τα ξέρουν, γιατί είναι δικά τους. Ο φόβος λοιπόν είναι μην τα μάθουν άλλοι, μην τα μάθει ο λαός αυτά τα απόρρητα.

Εδώ ειπώθηκε φυσικά ότι δεν έπρεπε καν να γίνει θέμα και κακώς έγινε. Και δεν έπρεπε καν να κλείσει το χρηματιστήριο.

Τελειώνοντας, κύριε Πρόεδρε, θα ήθελα να πω ότι εμείς ταχθήκαμε υπέρ της δημιουργίας της Εξεταστικής των Πραγμάτων Επιτροπής με την ελπίδα ότι θα γίνει δυνατό να πέσει λίγο περισσότερο φως πάνω στα όσα διαδραματίζονται στο διαβόητο χρηματιστήριο. Υπάρχει κάποια ελπίδα απομυθοποίησής του έτσι ώστε να προστατευθούν οι αφελείς όσοι υπάρχουν ακόμη και πιστεύουν ότι θα γίνουν "συνιδιοκτήτες" μέσω του Χρηματιστηρίου.

Εμείς ελπίζουμε να γίνει αυτό, που πολλοί και στην Αίθουσα ίσως αυτή φοβούνται, να βγει δηλ. όλη η μπόχα από αυτό το χώρο, για να σωθούν έτσι όσοι είναι ακόμα δυνατόν να σωθούν. Σε καμιά περίπτωση δεν πιστεύουμε ότι θα διορθωθεί αυτή η μήτρα πράγματι, η γεννήτρια των σκανδάλων. Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Παραιτούμαι, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΓΙΑΝΝΟΣ ΠΑΠΑΝΤΩΝΙΟΥ (Υπ.Εθνικής Οικονομίας και Οικονομικών): Κύριε Πρόεδρε, στην ομιλία μου εξήγησα ότι η πολιτική βούληση υπάρχει. Το νομοθετικό πλαίσιο έχει ολοκληρωθεί. Δεν υπάρχει άλλο να κάνουμε τώρα. Η διοικητική ανασυγκρότηση προχωρεί και η Επιτροπή Κεφαλαιαγοράς προσλαμβάνει είκοσι έξι ελεγκτές μέσα το Γεννάρη.

Υπάρχει σύγχυση στην πρόταση της Νέας Δημοκρατίας για συγκρότηση Εξεταστικής Επιτροπής. Απ' ό,τι κατάλαβα, είναι λίγο πολιτική, λίγο θεσμική, λίγο ποινική, λίγο απ' όλα. Αλλά έτσι δεν συγκροτούνται, μέσα σε σύγχυση, Εξεταστικές Επιτροπές.

Η ουσία είναι ότι η δικαιοσύνη επιλαμβάνεται του δικού της καθήκοντος και θα προσδιορίσει τις ποινικές ευθύνες. 

Η Επιτροπή Κεφαλαιαγοράς θα αποδώσει συντομότατα τις διοικητικές ευθύνες και θα επιβάλει τις διοικητικές κυρώσεις, και η Κυβέρνηση αναλαμβάνει την υποχρέωση να προωθήσει συντομότατα το δικό της θεσμικό έργο.

Οι τρεις αυτές διαδικασίες, που αφορούν τη Δικαιοσύνη, την Επιτροπή Κεφαλαιαγοράς και την Κυβέρνηση, θα προχωρήσουν ταυτόχρονα. Οποιαδήποτε άλλη παρεμβολή άλλης, τέταρτης, διαδικασίας σ' αυτό το πλέγμα, μόνο σύγχυση θα επιφέρει και κινδυνεύει να οδηγήσει σε κουκούλωμα της υπόθεσης, καθιστώντας φανερή τη μυστική ανάκριση, που σήμερα διεξάγεται. Η διαφάνεια απαιτεί την απόρριψη της Εξεταστικής Επιτροπής, που προτείνει η Νέα Δημοκρατία και αυτή είναι η εισήγησή μου στο Σώμα. Ευχαριστώ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, κηρύσσεται περαιωμένη η συζήτηση επί της

Σελίδα 2553 

 

προτάσεως των Βουλευτών της Νέας Δημοκρατίας για σύσταση εξεταστικής επιτροπής για τη διερεύνηση σε βάθος της κατάστασης, καθώς και των προβλημάτων που δημιούργησαν την κρίση στο Χρηματιστήριο Αξιών.

Η ψηφοφορία επί της προτάσεως των Βουλευτών της Νέας Δημοκρατίας είναι ονομαστική.

Με την εκφώνηση του ονόματός του κάθε συνάδελφος θα απαντά προφορικώς ΝΑΙ ή ΟΧΙ, αν ψηφίζει να γίνει ή όχι η Εξεταστική Επιτροπή και οι επί του καταλόγου συνάδελφοι θα σημειώνουν την προτίμησή τους επαναλαμβάνοντάς την.

Καλούνται επί του καταλόγου ο κ. Δημήτριος Κατσικόπουλος από το ΠΑ.ΣΟ.Κ. και ο κ. Γεώργιος Ορφανός από τη Νέα Δημοκρατία.

Παρακαλούνται οι συνάδελφοι που ορίστηκαν επί του καταλόγου, να καταλάβουν τις θέσεις τους.

Αρχίζει η ψηφοφορία.

Ψ Η Φ Ο Φ Ο Ρ Ι Α

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)

ΠΡΟΕΔΡΟΣ (Αποστολος Κακλαμάνης): Υπάρχει κανείς κύριος συνάδελφος, που δεν άκουσε το όνομά του;

Κανείς.

Ο συνάδελφος, κ. Φλωρίδης, δια τηλεγραφήματός του γνωστοποιεί ότι ψηφίζει εναντίον της προτάσεως της Νέας Δημοκρατίας.

Κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων.

ΚΑΤΑΜΕΤΡΗΣΗ

(ΜΕΤΑ ΤΗΝ ΚΑΤΑΜΕΤΡΗΣΗ)

ΠΡΟΕΔΡΟΣ(Απόστολος Κακλαμάνης): Κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ψηφοφορίας.

Εψήφισαν διακόσιοι οκτώ (208) συνάδελφοι.

ΝΑΙ εψήφισαν ενενήντα (90).

ΟΧΙ εψήφισαν εκατόν δέκα οκτώ (118), σύμφωνα με το κάτωθι πρωτόκολλο ονομαστικής ψηφοφορίας

ΕΠΙΚΡΑΤΕΙΑΣ

Στεφανής Κων/νος 
   +
 
Παντερμαλής Δημήτριος 
   +
 
Μανίκας Στέφανος 
   +
 
Σουλαδάκης Γιάννης 
   +
 
Μαντέλης Αναστάσιος 
   +
 
Παρασκευόπουλος Παρασκευάς 
   -
 
Τσαλδάρης Αθανάσιος 
 +
   
Μολυβιάτης Πέτρος 
 +
   
Παυλόπουλος Προκόπιος 
 +
   
Αλογοσκούφης Γεώργιος 
 +
   
Τζωάννος Ιωάννης 
 +
   
Λουκάκος Παναγιώτης 
 +
   

Α' ΑΘΗΝΩΝ

Παπανδρέου Γεώργιος 
   -
 
Αρσένης Γεράσιμος 
   +
 
Παπαντωνίου Ιωάννης 
   +
 
Αλευράς Αθανάσιος 
   +
 
Οικονόμου Παντελής 
   +
 
Τσούρας Αθανάσιος 
   +
 
Πεπονής Αναστάσιος 
   -
 
Ανουσάκη Ελένη 
   +
 
Ρωμαίος Γεώργιος 
   +
 
Μπακογιάννη Θεοδώρα (Ντόρα) 
 +
   
Μάνος Στέφανος 
 -
   
Βουλγαράκης Γεώργιος 
 -
   
Γιαννάκου - Κουτσίκου Μαριέττα 
 +
   
Μπενάκη - Ψαρούδα 'Αννα 
 +
   
Παπαδόγγονας Αλέξανδρος 
 -
   
Ζαφειρόπουλος Επαμεινώνδας 
 +
   
Αυδής Λεωνίδας 
 -
   
Κωνσταντόπουλος Νικόλαος 
 +
   
Αράπη - Καραγιάννη Βασιλική 
 +
   

B' ΑθΗΝΩΝ

Παπανδρέου Βασιλική 
   -
 
Κακλαμάνης Απόστολος 
   +
 
Γιαννόπουλος Ευάγγελος 
   +
 
Γείτονας Κωνσταντίνος 
   +
 
Κατσανέβας Θεόδωρος 
   -
 
Παπαϊωάννου Μιλτιάδης 
   +
 
Κατσέλη Ελεωνόρα (Νόρα) 
   +
 
Κουλούρης Κίμων 
   -
 
Χαραλαμπόπουλος Ιωάννης 
   -
 
Καννελλόπουλος Λάμπρος 
   +
 
Ανωμερίτης Γεώργιος 
   +
 
Πρωτόπαπας Χρήστος 
   +
 
Τζουμάκας Στέφανος 
   -
 
Χυτήρης Τηλέμαχος 
   +
 
Βερυβάκης Ελευθέριος 
   -
 
Χαραλάμπους Ιωάννης 
   +
 
Μητσοτάκης Κωνσταντίνος 
 -
   
Τζαννετάκης Τζανής 
 +
   
Βαρβιτσιώτης Ιωάννης 
 +
   
Καμμένος Παναγιώτης 
 +
   
Λιάπης Μιχάλης- Γεώργιος 
 -
   
Πολύδωρας Βύρων 
 +
   
Μεϊμαράκης Ευάγγελος - Βασίλ. 
 +
   
Πετραλιά - Πάλλη Φάνη 
 -
   
Ανδρεουλάκος Απόστολος 
 +
   
Καρατζαφέρης Γεώργιος 
 +
   
Κασσίμης Θεόδωρος 
 +
   
Γιακουμάτος Γεράσιμος 
 +
   
Μπρατάκος 'Αγγελος 
 +
   
Παπαρήγα Αλεξάνδρα 
 -
   
Κολοζώφ Ορέστης 
 -
   
Κωστόπουλος Δημήτριος 
 -
   
Δαμανάκη Μαρία 
 -
   
Κουβέλης Φώτιος - Φανούριος 
 +
   
Δραγασάκης Ιωάννης 
 +
   
Κουναλάκης Πέτρος 
 +
   
Τσοβόλας Δημήτριος 
 +
   
Δημαράς Ιωάννης. 
 +
   

NΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ

Κουρουμπλής Παναγιώτης 
   +
 
Βερελής Χρήστος 
   +
 
Σμυρλής - Λιακατάς Χρήστος 
   -
 
Μπαλτάς Αλέξανδρος 
   +
 
Μαγγίνας Βασίλειος 
 +
   
Καραγκούνης Ανδρέας 
 -
   
Αλεξόπουλος Γεώργιος 
 +
   
Καρακώστας Ιωάννης 
 -
   

ΝΟΜΟΣ ΑΡΓΟΛΙΔΟΣ

Θωμόπουλος Ιωάννης 
   +
 
Σωτηρόπουλος Βασίλειος 
 +
   
Παπαδημητρίου Ελισάβετ 
 +
   

ΝΟΜΟΣ ΑΡΚΑΔΙΑΣ

Ρέππας Δημήτριος 
   +
 
Σπυρόπουλος Ροβέρτος 
   +
 
Τατούλης Πέτρος 
 +
   
Κωστόπουλος Δημήτριος 
 +
   

 

Σελίδα 2554 

 

ΝΟΜΟΣ ΑΡΤΗΣ

Κολιοπάνος Θεόδωρος 
   +
 
Κοσσυβάκης Δημήτριος 
   -
 
Καραμπίνας Κων/νος 
 +
   

ΠΕΡΙΦΕΡΕΙΑ ΝΟΜΟΥ ΑΤΤΙΚΗΣ 

Πάγκαλος Θεόδωρος 
   -
 
Βρεττός Κων/νος 
   +
 
Παπαηλίας Ηλίας 
   +
 
Γιαννάκης Ιωάννης 
   +
 
Φωτιάδης Παναγιώτης 
   +
 
Κατσίκης Θεόδωρος 
 -
   
Κατσιγιάννης Χρήστος 
 -
   
Σταύρου Απόστολος 
 +
   
Καρατάσος Γεώργιος 
 -
   

ΝΟΜΟΣ ΑΧΑΙΑΣ

Φούρας Ανδρέας 
   -
 
Γεωργόπουλος Δημήτριος 
   +
 
Κατσικόπουλος Δημήτριος 
   +
 
Κουτσόγιωργας Δημήτριος 
   +
 
Χρυσανθακόπουλος Αλέξανδρος 
   +
 
Σπηλιόπουλος Κων/νος 
   +
 
Σπηλιωτόπουλος Σπήλιος 
 +
   
Νικολόπουλος Νικόλαος 
 -
   
Τσαφούλιας Γεώργιος 
 +
   

ΝΟΜΟΣ ΒΟΙΩΤΙΑΣ

Αποστολίδης Λουκάς 
   +
 
Ακριβάκης Αλέξανδρος 
   +
 
Κατσιμπάρδης Γεώργιος 
   -
 
Μπασιάκος Ευάγγελος 
 +
   

ΝΟΜΟΣ ΓΡΕΒΕΝΩΝ

Κωνσταντινίδης Iωάννης 
   +
 

ΝΟΜΟΣ ΔΡΑΜΑΣ

Σαατσόγλου Ανέστης 
   +
 
Ευμοιρίδης Κων/νος 
 +
   
Παπαδόπουλος Σταύρος 
 +
   

ΝΟΜΟΣ ΔΩΔΕΚΑΝΗΣΟΥ

Σκανδαλίδης Κων/νος 
   -
 
Σφυρίου Κοσμάς 
   +
 
Παπανικόλας Βασίλειος 
   +
 
Καραμάριος Αναστάσιος 
 +
   

ΝΟΜΟΣ ΕΒΡΟΥ

Ζαμπουνίδης Νικόλαος 
   +
 
Κηπουρός Χρήστος 
   +
 
Λυμπερακίδης Λεωνίδας 
 +
   
Δημοσχάκης Θεοφάνης 
 +
   

ΝΟΜΟΣ ΕΥΒΟΙΑΣ

Καλαμακίδης Ιωάννης 
   -
 
Θεοδώρου Χρήστος 
   +
 
Κεδίκογλου Βασίλειος 
   -
 
Πιπεργιάς Δημήτριος 
   +
 
Παπαγεωργόπουλος Ελευθέριος 
 +
   
Αποστόλου Ευάγγελος 
 -
   


ΝΟΜΟΣ ΕΥΡΥΤΑΝΙΑΣ

Παναγιωτόπουλος Αθανάσιος 
 -
   

ΝΟΜΟΣ ΖΑΚΥΝΘΟΥ

Παπαδάτος Ιωάννης 
   +
 

ΝΟΜΟΣ ΗΛΕΙΑΣ

Γεωργακόπουλος Δημήτριος 
   +
 
Σκουλαρίκης Ιωάννης 
   +
 
Ζαφειρόπουλος Ιωάννης 
   +
 
Πετραλιάς Αυγερινός - Ρένος 
   +
 
Κορκολόπουλος Βασίλειος 
 +
   
Κοντογιαννόπουλος Βασίλειος 
 +
   

ΝΟΜΟΣ ΗΜΑΘΙΑΣ

Χρυσοχοϊδης Μιχαήλ 
   -
 
Γεωργιάδης Αθανάσιος 
   +
 
Γικόνογλου Μόσχος 
   +
 
Μπόσκου Μαρία 
 +
   

ΝΟΜΟΣ ΗΡΑΚΛΕΙΟΥ

Κουράκης Ιωάννης 
   +
 
Στρατάκης Εμμανουήλ 
   +
 
Φραγιαδουλάκης Εμμανουήλ 
   +
 
Σαρρής Δημήτριος 
   +
 
Σταυρακάκης Μηνάς 
   +
 
Αποστολάκης Δημήτριος 
   +
 
Κεφαλογιάννης Εμμανουήλ 
 +
   
Δανέλης Σπυρίδων 
   +
 

ΝΟΜΟΣ ΘΕΣΠΡΩΤΙΑΣ

Παπαδόπουλος Αλέξανδρος 
   +
 
Βεζδρεβάνης Ηλίας 
 +
   

Α' ΘΕΣΣΑΛΟΝΙΚΗΣ

Βενιζέλος Ευάγγελος 
   -
 
Καστανίδης Χαράλαμπος 
   -
 
Παπαθεμελής Στυλιανός - 'Αγγελος 
   +
 
Τσοχατζόπουλος Απόστολος - Αθανάσιος 
 -
   
Ακριτίδης Νικόλαος 
   +
 
Σπυριούνης Κυριάκος 
   +
 
Μαγκριώτης Ιωάννης 
   +
 
Γκεσούλης Νικόλαος 
   +
 
'Εβερτ Μιλτιάδης 
 +
   
Καραμανλής Κων/νος 
 +
   
Ψωμιάδης Παναγιώτης 
 -
   
Παπαγεωργόπουλος Βασίλειος 
 -
   
Ορφανός Γεώργιος 
 +
   
Ιντζές Αναστάσιος 
 +
   

Β' ΘΕΣΣΑΛΟΝΙΚΗΣ

Γερανίδης Βασίλειος 
   -
 
Τσιόκας Θεοχάρης 
   +
 
Κίρκος Γεώργιος 
   +
 
Τζιτζικώστας Γεώργιος 
 +
   
Σαλαγκούδης Γεώργιος 
 +
   
Ρεγκούζας Αδάμ 
 +
   
Ρόκος Γεώργιος 
 +
   

ΝΟΜΟΣ ΙΩΑΝΝΙΝΩΝ

Μαλέσιος Ευάγγελος 
   -
 
Αργύρης Ευάγγελος 
   -
 
Παπούλιας Κάρολος 
   -
 


Σελίδα 2555 

Φούσας Αντώνιος 
 +
   
Τασούλας Απόστολος 
 -
   

ΝΟΜΟΣ ΚΑΒΑΛΑΣ

Τσακλίδης Ιωάννης 
   +
 
Παπαδόπουλος Ηλίας 
   +
 
Καλαντζής Γεώργιος 
 - 
   
Παναγιωτόπουλος Γεώργιος 
 +
   

ΝΟΜΟΣ ΚΑΡΔΙΤΣΗΣ

Σαλαγιάννης Νικόλαος 
   +
 
Τσιλίκας Βασίλειος 
   -
 
Σωτηρλής Δημήτριος 
   +
 
Σιούφας Δημήτριος 
 +
   
Μπούτας Ευάγγελος 
 -
   

ΝΟΜΟΣ ΚΑΣΤΟΡΙΑΣ

Πετσάλνικος Φίλιππος 
   -
 
Σημαιοφορίδης Κων/νος 
 +
   

ΝΟΜΟΣ ΚΕΡΚΥΡΑΣ

Δρυς Γεώργιος 
   +
 
Κοντομάρης Ευτύχιος 
   +
 
Σπύρου Σπυρίδων 
 +
   

ΝΟΜΟΣ ΚΕΦΑΛΛΗΝΙΑΣ 

Καλαφάτης Αλέξανδρος 
   -
 

ΝΟΜΟΣ ΚΙΛΚΙΣ

Φλωρίδης Γεώργιος 
   -
 
Πασσαλίδης Θεόδωρος 
 +
   
Τσιτουρίδης Σάββας 
 +
   

ΝΟΜΟΣ ΚΟΖΑΝΗΣ

Διαμαντοπούλου 'Αννα 
   -
 
Λωτίδης Λάζαρος 
   +
 
Βλαχόπουλος Ηλίας 
   +
 
Βύζας Βασίλειος - Ευμένης 
 +
   
Τσιαρτσιώνης Νικόλαος 
 +
   

ΝΟΜΟΣ ΚΟΡΙΝΘΙΑΣ

Κοτσώνης Θεόδωρος 
   -
 
Χωρέμης Αναστάσιος 
   +
 
Παπαληγούρας Αναστάσιος 
 -
   
Δήμας Σταύρος 
 +
   

ΝΟΜΟΣ ΚΥΚΛΑΔΩΝ

Παπαζώη Ελισάβετ 
   -
 
Λεβογιάννης Νικόλαος 
   +
 
Χωματάς Ιωάννης 
 +
   

ΝΟΜΟΣ ΛΑΚΩΝΙΑΣ

Φουντάς Παρασκευάς 
   +
 
Σκανδαλάκης Παναγιώτης 
 +
   
Δαβάκης Αθανάσιος 
 +
   

ΝΟΜΟΣ ΛΑΡΙΣΗΣ

Φλώρος Νικόλαος 
   +
 
Φαρμάκης Νικόλαος 
   +
 
Χατζημιχάλης Φώτιος 
   -
 
Αδαμόπουλος Γεώργιος 
   +
 
Σουφλιάς Γεώργιος 
 -
   
Γαρουφαλιάς Γεώργιος 
 +
   
Κατσαρός Νικόλαος 
 +
   
Λουλέ Αδριανή 
   +
 

ΝΟΜΟΣ ΛΑΣΗΘΙΟΥ

Καρχιμάκης Μιχαήλ 
   -
 
Ιωαννίδης Φοίβος 
   +
 

ΝΟΜΟΣ ΛΕΣΒΟΥ

Παπαδέλλης Φραγκλίνος 
   -
 
Σηφουνάκης Νικόλαος 
   +
 
Κόρακας Ευστράτιος 
 +
   

ΝΟΜΟΣ ΛΕΥΚΑΔΟΣ

Βλασσόπουλος Ευάγγελος 
   +
 

ΝΟΜΟΣ ΜΑΓΝΗΣΙΑΣ

Ζήση Ροδούλα 
   -
 
Βούλγαρης Αλέξανδρος 
   +
 
Τζανής Λεωνίδας 
   -
 
Νάκος Αθανάσιος 
 -
   
Σούρλας Γεώργιος 
 +
   
Γκατζής Νικόλαος 
 -
   

ΝΟΜΟΣ ΜΕΣΣΗΝΙΑΣ

Μπένος Ιωάννης - Σταύρος 
   +
 
Κατσιλιέρης Πέτρος 
   +
 
Γιαννακόπουλος Ιωάννης 
   +
 
Λαμπρόπουλος Ιωάννης 
 +
   
Παπανικολάου Ελευθέριος 
 +
   
Αναστασόπουλος Νικόλαος 
 -
   

ΝΟΜΟΣ ΞΑΝΘΗΣ

Σγουρίδης Παναγιώτης 
   +
 
Λαμπαδάρης Νικόλαος 
   +
 
Ακήφογλου Μπηρόλ 
 +
   

Α' ΠΕΙΡΑΙΩΣ

Σημίτης Κων/νος 
   -
 
Μπεντενιώτης Εμμανουήλ 
   +
 
Σουμάκης Σταύρος 
   +
 
Μελάς Παναγιώτης 
 +
   
Μιχαλολιάκος Βασίλειος 
 +
   
Καλός Γεώργιος 
 +
   
Αλφιέρη Στυλιανή 
   +
 

Β' ΠΕΙΡΑΙΩΣ

Λαλιώτης Κωνσταντίνος 
   -
 
Νιώτης Γρηγόριος 
   -
 
Διαμαντίδης Ιωάννης 
   +
 
Κρητικός Παναγιώτης 
   +
 
Καψής Ιωάννης 
   +
 
Λάλος Κανέλλος 
   +
 
Μπαρμπαγιάννης Βασίλειος 
 +
   
Αράπης Ιωάννης 
 +
   

ΝΟΜΟΣ ΠΕΛΛΗΣ

Πασχαλίδης Γεώργιος 
   + 
 
Γεωργιάδης Θεόδωρος 
   +
 
Φουντουκίδου Θεοδωρίδου Παρθένα 
 -
   
Καρασμάνης Γεώργιος 
 +
   
Βυζοβίτης Χρήστος 
 +
   

 

Σελίδα 2556 

 

ΝΟΜΟΣ ΠΙΕΡΙΑΣ

Τσερτικίδης Παντελής 
   +
 
Αρσένη Μαρία 
   -
 
Κάκκαλος Νικόλαος 
 +
   
Πολύζος Ευάγγελος 
 +
   

ΝΟΜΟΣ ΠΡΕΒΕΖΗΣ

Ντούσκας Δημήτριος 
   +
 
Τρυφωνίδης Γεώργιος 
 +
   

ΝΟΜΟΣ ΡΕΘΥΜΝΗΣ

Λουκάκης Εμμανουήλ 
   +
 
Κεφαλογιάννης Ιωάννης 
 +
   

ΝΟΜΟΣ ΡΟΔΟΠΗΣ

Τσετινές Δημήτριος 
   +
 
Γκαλήπ Γκαλήπ 
   +
 
Μουσταφά Μουσταφά 
 -
   

ΝΟΜΟΣ ΣΑΜΟΥ

Καραμηνάς Κων/νος 
 +
   

ΝΟΜΟΣ ΣΕΡΡΩΝ

Ηλιάδης Νικόλαος 
   +
 
Δαμιανίδης Αλέξανδρος 
   +
 
Ανθόπουλος Ιωάννης 
   -
 
Χαϊτίδης Ευγένιος 
 -
   
Καραμανλής Αχιλλέας 
 +
   
Λεονταρίδης Θεόφιλος 
 -
   
Παναγιώτου Σταύρος 
 -
   

ΝΟΜΟΣ ΤΡΙΚΑΛΩΝ

Οικονόμου Χρήστος 
   -
 
Ματής Αθανάσιος 
   -
 
Ζιάγκας Ιωάννης 
   -
 
Σκρέκας Θεόδωρος 
 +
   
Κανταρτζής Αχιλλεύς 
 -
   

ΝΟΜΟΣ ΦΘΙΩΤΙΔΟΣ

Παπαδήμας Λάμπρος 
   +
 
Στάϊκος Ευάγγελος 
   +
 
Αλαμπάνος Δημήτριος 
 -
   
Γιαννόπουλος Αθανάσιος 
 -
   
Χειμάρας Αθανάσιος 
 -
   
Μπέλλος Τριαντάφυλλος 
 -
   

ΝΟΜΟΣ ΦΛΩΡΙΝΗΣ

Λιάνης Γεώργιος 
   -
 
Παπαθανασίου Χαράλαμπος 
 -
   

ΝΟΜΟΣ ΦΩΚΙΔΟΣ

Θάνος Δημήτριος 
   -
 
Γκελεστάθης Νικόλαος 
 -
   

ΝΟΜΟΣ ΧΑΛΚΙΔΙΚΗΣ

Πάχτας Χρήστος 
   -
 
Γιοβανούδας Βαρσάμης 
 +
   
Πάππας Βασίλειος 
 -
   

ΝΟΜΟΣ ΧΑΝΙΩΝ

Σκουλάκης Εμμανουήλ 
   +
 
Βαλυράκης Ιωσήφ 
   -
 
Μιχελογιάννης Ιωσήφ 
   +
 
Μαρκογιαννάκης Χρήστος 
 +
   

ΝΟΜΟΣ ΧΙΟΥ

Κοτσακάς Αντώνιος 
   -
 
Βαρίνος Αθανάσιος 
 +
   

ΓΕΝΙΚΟ ΣΥΝΟΛΟ

ΝΑΙ 90

ΟΧΙ 118

ΣΥΝΟΛΟ ΨΗΦΙΣΑΝΤΩΝ 208


ΠΡΟΕΔΡΟΣ (Απόστολος Κακλαμάνης):Συνεπώς, η πρόταση των εβδομήντα επτά Βουλευτών της Νέας Δημοκρατίας για σύσταση Εξεταστικής Επιτροπής, με αντικείμενο τη διερεύνηση σε βάθος της κατάστασης καθώς και των προβλημάτων που δημιούργησαν την κρίση στο Χρηματιστήριο Αξιών, δεν γίνεται δεκτή.

Παρακαλώ τη Βουλή να εξουσιοδοτήσει το Προεδρείο για την υπ'ευθύνη του επικύρωση των Πρακτικών της σημερινής συνεδριάσεως.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ(Απόστολος Κακλαμάνης): Παρεσχέθη η ζητηθείσα εξουσιοδότηση.

Παρακαλώ για την επικύρωση των Πρακτικών της 10ης Δεκεμβρίου 1996 και 11ης Δεκεμβρίου 1996.

Επικυρούνται;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ(Απόστολος Κακλαμάνης): Συνεπώς, τα Πρακτικά της10ης Δεκεμβρίου 1996, και 11ης Δεκεμβρίου 1996 επικυρώθηκαν.

Μη υπάρχοντος άλλου θέματος, δέχεσθε σ'αυτό το σημείο να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 02.02', λύεται η συνεδρίαση για σήμερα Τρίτη 14 Ιανουαρίου 1997 και ώρα 18.00', με αντικείμενο Νομοθετική Εργασία, σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ
