
Σελίδα 10113 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΜΣΤ'
Πέμπτη 4 Ιουνίου 1998
Αθήνα, σήμερα στις 4 Ιουνίου 1998, ημέρα Πέμπτη και ώρα 10.25' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Σπυρίδωνα Δανέλλη, Βουλευτή Ηρακλείου, τα ακόλουθα:
"A. KATAΘΕΣΗ ΑΝΑΦΟΡΩΝ
1) Ο Βουλευτής Αθηνών κ. ΙΩΑΝΝΗΣ ΔΡΑΓΑΣΑΚΗΣ κατέθεσε αναφορά με την οποία η Πανελλήνια 'Ενωση Επαναπατρισθέντων Πολιτικών Προσφύγων ζητεί την ολοκλήρωση της αναγνώρισης της εθνικής αντίστασης.
2) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία η Ομοσπονδία Βιοτεχνικών Σωματείων Θεσ/νίκης ζητεί τη ριζική αλλαγή του φορολογικού συστήματος.
3) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία η Ομοσπονδία Ασφαλιστικών Συλλόγων Ελλάδος ζητεί να πάρουν οι άνεργοι υπάλληλοι των ασφαλιστικών εταιρειών τις αποζημιώσεις τους.
4) Ο Βουλευτής Ροδόπης κ. ΜΟΥΣΤΑΦΑ ΜΟΥΣΤΑΦΑ κατέθεσε αναφορά με την οποία η Δ/νση Κτηνιατρικής Ροδόπης ζητεί την αναπλήρωση των απωλειών του ζωικού κεφαλαίου των κτηνοτρόφων του Νομού Ροδόπης.
5) Η Βουλευτής Λάρισας κυρία ΑΝΔΡΙΑΝΗ ΛΟΥΛΕ κατέθεσε αναφορά με την οποία ο κ. Αξαρλής Αρτέμιος, Πρόεδρος της "Ενωσης Πολιτικού Προσωπικού σε Επικίνδυνες και Βαρειές Ανθυγιεινές Εργασίες του υπουργείου Εθνικής 'Αμυνας Νομού Μαγνησίας" καταγγέλλει το Διοικητή του 304 ΠΕΒ Νομού Μαγνησίας για παραβιάσεις της Εργατικής Νομοθεσίας για τους Νόμους για την υγιεινή και την ασφάλεια.
6) Οι Βουλευτές κύριοι ΙΩΑΝΝΗΣ ΔΡΑΓΑΣΑΚΗΣ και ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία οι εργαζόμενοι στο Ενεργειακό Κέντρο της ΔΕΗ Μεγαλόπολης ζητούν την αξιοποίηση του προσωπικού στην εκτέλεση των εργασιών ώστε να αποκλεισθούν οι εργολάβοι.
7) Οι Βουλευτές κύριοι ΦΩΤΗΣ ΚΟΥΒΕΛΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Πανελλήνιος Σύλλογος Βιβλιοθήκη "Η ΕΘΝΙΚΗ ΑΝΤΙΣΤΑΣΗ" ζητεί την ίδρυση Μουσείου Εθνικής Αντίστασης.
8) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία Συμβασιούχοι Εργαζομένων Μνημείου Ροτόντα Θεσ/νίκης ζητούν την επιχορήγηση της 9ης Εφορείας Βυζαντινών Αρχαιοτήτων για την ολοκλήρωση των εργασιών στη Ροτόντα.
9) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βόλου διαμαρτύρεται για την εγκατάσταση της κεραίας της κινητής τηλεφωνίας από την Cosmote σε κεντρική περιοχή του Βόλου.
10) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία το Σωματείο Εργαζομένων ΕΚΑΒ - Θεσσαλίας καταγγέλλει την καταστρατήγηση των κανόνων εργασίας των πληρωμάτων ασθενοφόρων από τη διοίκηση του ΕΚΑΒ - Θεσσαλίας.
11) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΕΥΑΓΓΕΛΟΣ ΜΠΟΥΤΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Αγροτικός Συνεταιρισμός, η Ομάδα Παραγωγών, ο Αθλητικός και ο Εξωραϊστικός Σύλλογος Κισσού - Πηλίου ζητούν τη χρηματοδότηση κοινοτικών έργων που έχουν ανασταλεί.
12) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η Κοινότητα Αγίου Λαυρεντίου Μαγνησίας ζητεί να χαρακτηριστεί το λιθόστρωτο οδικό δίκτυό της ως ιστορικό διατηρητέο μνημείο.
13) Οι Βουλευτές κύριοι ΔΗΜΗΤΡΙΟΣ ΣΙΟΥΦΑΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορές με τις οποίες η 'Ενωση Αγροτικών Συνεταιρισμών Καρδίτσας ζητεί τη χρηματοδότησή της για τη συνέχιση της λειτουργίας της.
14) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία η Κοινότητα Γλαύκης του Νομού Λάρισας ζητεί τη χορήγηση αποζημίωσης στους γεωργούς της περιοχής της που υπέστησαν ζημιές από τη χαλαζόπτωση του Μαϊου.
15) Ο Βουλευτής Αθήνας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί την πρόσληψη των εκπαιδευτικών μελών της δίχως εξετάσεις στη δημόσια εκπαίδευση.
 

  



Σελίδα 10114 
16) Ο Βουλευτής Αθηνών κ. ΑΘΑΝΑΣΙΟΣ ΑΛΕΥΡΑΣ κατέθεσε αναφορά με την οποία η Πανελλήνια 'Ενωση Επαγγελματιών Θερινών Κινηματογράφων ζητεί την παράταση του Νόμου περί Εμπορικών Μισθώσεων τουλάχιστο για μια τριετία.
17) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία το Τεχνολογικό Εκπαιδευτικό 'Ιδρυμα Ηρακλείου Κρήτης διαμαρτύρεται για το ΠΔ που αφορά στη συνταγογράφηση γεωργικών φαρμάκων από αποφοίτους του ΤΕΙ.
18) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο κ. Εμμανουήλ Στρατάκης, ζητεί τη μεταφορά του ελικοπτέρου ΣΙΝΟΥΚ από την 126 ΣΜ στην 112 ΠΜ στην Ελευσίνα.
19) Οι Βουλευτές κύριοι ΠΑΝΑΓΙΩΤΗΣ ΚΟΥΡΟΥΜΠΛΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Δήμος Βόνιτσας του Νομού Αιτωλ/νίας ζητεί την αύξηση επιδοτήσεων στους νέους αγρότες της περιοχής του.
20) Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η Πανελλήνια Ομοσπονδία Σωματείων - Συλλόγων Ατόμων με Σακχαρώδη Διαβήτη αντιτίθεται στην κατάργηση του ανθρωπομετρικού εργαστηρίου στο Ιπποκράτειο Περιφερειακό Γενικό Νοσοκομείο Θεσ/νίκης.
21) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Παναιτωλοακαρνανική Συνομοσπονδία ζητεί να ιδρυθούν Εφορείες Αρχαιοτήτων και Μουσεία στο Νομό Αιτωλ/νίας.
22) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία οι κάτοικοι Αλευράδας του Νομού Αιτωλ/νίας ζητούν τη ρύθμιση χρεών τους προς την Κτηματική Τράπεζα.
23) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία ο Ναυτικός 'Ομιλος Καλαμάτας "Ο Ποσειδών" ζητεί οικονομική ενίσχυση για την εύρυθμη λειτουργία του κολυμβητηρίου Καλαμάτας.
24) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με την έγκριση δανείου στον ΟΣΕ.
25) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας σχετικά με τις νέες ρυθμίσεις για την εισαγωγή ξένων καταλυτικών μεταχειρισμένων αυτοκινήτων ΙΧ.
26) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία το Τεχνικό Επιμελητήριο Ελλάδας αντιτίθεται στην επιχειρούμενη συρρίκνωση του σιδηροδρομικού δικτύου Πελοποννήσου.
27) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία η Κοινότητα Μοναστηρακίου του Νομού Αιτωλ/νίας ζητεί την επαναλειτουργία του ταχυδρομείου στην περιοχή της.
28) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία οι Εργαζόμενοι του λατομείου Τσουκαλέικων του Νομού Μεσσηνίας ζητούν τη συνέχιση της λειτουργίας του λατομείου.
29) Οι Βουλευτές κύριοι ΠΑΝΑΓΙΩΤΗΣ ΣΓΟΥΡΙΔΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία η Διεθνής Αμνηστία ζητεί την ίδρυση ενός μόνιμου Διεθνούς Ποινικού Δικαστηρίου.
30) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η Περιφέρεια Στερεάς Ελλάδας Δ.Ε.Κ.Ε. Λαμίας ζητεί να καταργηθεί η τάφρος Σ5 με διοχέτευση των υδάτων του χειμάρρου αυτού στο ρέμα Λυγαριάς.
31) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Κοινότητα Ελαιοχωρίου του Νομού Αρκαδίας ζητεί τη διατήρηση του δρομολογίου του Intercity.
32) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μ. Μανουσάκης, κάτοικος Λασιθίου, ζητεί την οριστική διευθέτηση απαλλοτριώσεως κτήματός του από το Υπουργείο Πολιτισμού.
33) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Κοινότητα Μυρτούς Λασιθίου, ζητεί τη χρηματοδότηση της μεταφοράς και στέγασης της λαογραφικής και αρχαιολογικής συλλογής της.
34) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Κοινότητα Παχειάς 'Αμμου Λασιθίου ζητεί την έγκριση άδειας της αμερικανικής σχολής κλασσικών σπουδών για ανασκαφές στον αρχαιολογικό χώρο των Γουρνιών.
35) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μ. Καρχιμάκης ζητεί τη χρηματοδότηση έργων οδοποιίας για την αξιοποίηση του ιστορικού Σπηλαίου Μιλάτου στο Νομό Λασιθίου.
36) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μ. Καρχιμάκης ζητεί τη διαμόρφωση του περιβάλλοντος χώρου του Ιερού Ναού Παναγία η Κερά της κοινότητας Κριτσάς Λασιθίου.
37) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Πρύτανης του Πανεπιστημίου Αθηνών καταγγέλλει τη βεβήλωση έργων τέχνης και μνημείων από άγνωστους ταραχοποιούς.
38) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία Κάτοικοι Κοινοτήτων Αλευράδας, Πετρωνας, Τριποτάμου, Αγαλιανού και Καστανούλας Αιτωλ/νίας ζητούν τη ρύθμιση δανειοληπτικών χρεών τους.
39) Ο Βουλευτής Δωδεκανήσου κ. ΒΑΣΙΛΕΙΟΣ ΠΑΠΑΝΙΚΟΛΑΣ κατέθεσε αναφορά με την οποία ο Σύλλογος Πλοιάρχων Σπογγαλιέων και το Σωματείο Δυτών και Πληρωμάτων Σπογγαλιευτικών Καλύμνου ζητούν να καλύπτονται ασφαλιστικά οι δύτες που προσβάλλονται από τη νόσο του δύτη κατά τη διάρκεια της εργασίας τους.
40) Ο Βουλευτής Δωδεκανήσου κ. ΒΑΣΙΛΕΙΟΣ ΠΑΠΑΝΙΚΟΛΑΣ κατέθεσε αναφορά με την οποία ο Δήμος Σύμης ζητεί την τοποθέτηση ιατρού γενικής ιατρικής στο Πολυδύναμο Περιφερειακό Ιατρείο της νήσου Σύμης.
41) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Εταιρεία "ΤΣΑΝΤΙΛΗΣ Α.Ε." ζητεί στις μελέτες των δημοσίων έργων να μην περιέχονται όροι που οδηγούν σε συγκεκριμένα προϊόντα.
42) Ο Βουλευτής Αργολίδας κ. ΒΑΣΙΛΕΙΟΣ ΣΩΤΗΡΟΠΟΥΛΟΣ κατέθεσε αναφορά με την οποία ο Σύλλογος των Απανταχού Διδυμιωτών διαμαρτύρεται για την κατάργηση της κοινότητας Διδύμων Αργολίδας.
43) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Ιερά Μητρόπολις Δημητριάδος ζητεί 
 

  



Σελίδα 10115 
την οικονομική ενίσχυση αθλητικών της εκδηλώσεων.
44) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Ιερά Μητρόπολις Δημητριάδος ζητεί οικονομική ενίσχυση για την πραγματοποίηση πολιτιστικών εκδηλώσεων.
45) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Μαγούλας Νομού Ηλείας ζητεί την επίλυση του προβλήματος ύδρευσής της.
46) Ο Βουλευτής Αιτωλ/νίας κ. ΒΑΣΙΛΕΙΟΣ ΜΑΓΓΙΝΑΣ κατέθεσε αναφορά με την οποία οι κάτοικοι των κοινοτήτων Αλευράδας, Πετρώνας, Τριποτάμου, Αγαλιανού και Καστανούλας Αιτωλ/νίας ζητούν την διευθέτηση των οικονομικών τους προβλημάτων.
47) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Δήμος Ιωλκού Νομού Μαγνησίας ζητεί την επίλυση των προβλημάτων του.
48) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΪΚΟΣ κατέθεσε αναφορά με την οποία ο Πρόεδρος του Δ.Σ. του Κέντρου Παιδικής Μέριμνας Αρρένων Λαμίας ζητεί την κάλυψη κενών οργανικών θέσεων.
49) Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ κατέθεσε αναφορά με την οποία ο Νομάρχης Λασιθίου ζητεί χορήγηση πιστώσεων για τη συντήρηση των επαρχιακών δρόμων του Νομού του.
50) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Ιερέας Κυριάκος Λατσώνας ζητεί την επίλυση του μισθολογικού του προβλήματος.
B. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5602/17-3-98 ερώτηση δόθηκε με το υπ'αριθμ. 856/3-4-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Σε απάντηση της 5602/17-3-98 ερώτησης προς τη Βουλή των Ελλήνων του Βουλευτή κ. Αλέξ. Χρυσανθακόπουλου, σχετικά με την καταβολή της έκτακτης οικονομικής βοήθειας στους πληγέντες από το σεισμό του 1995 κατοίκους της περιοχής Αιγιαλείας της Νομ. Αυτοδιοίκησης Αχαϊας, σας γνωρίζουμε τα εξής:
1. Η έκτακτη οικονομική βοήθεια χορηγείται για την αντιμετώπιση άμεσων αναγκών διαβίωσης.
2. Οι κοινότητες της Επαρχίας Αιγιαλείας χαρακτηρίστηκαν σεισμόπλεικτες με την με αριθμό 75/4.4.96 πράξη του Υπουργικού Συμβουλίου (ΦΕΚ 65/11.4.96), δηλ. ένα χρόνο μετά από το σεισμό του 1995 και ως εκ τούτου δεν συνέτρεχε πλέον το έκτακτο και άμεσο γεγονός προκειμένου να τους χορηγηθεί η οικονομική ενίσχυση, σύμφωνα με την Π3/οικ. 2357/22.6.95 εγκύκλιό μας (φωτοτυπία της οποίας επισυνάπτεται).
Ο Υφυπουργός
Θ. ΚΟΤΣΩΝΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 
2. Στην με αριθμό 5695/19-3-98 ερώτηση δόθηκε με το υπ'αριθμ. 10/8-4-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5695/19-3-98 που κατέθεσε ο Βουλευτής κ. Γ. ΘΩΜΟΠΟΥΛΟΣ, σας γνωρίζουμε ότι για την πρόληψη και καταστολή της εγκληματικότητας, ενημερώθηκε η Βουλή την 3-4-1998, κατά τη συζήτηση της 1241/30-3-1998 Επίκαιρης Ερώτησης, που κατέθεσε η Βουλευτής κ. Ε. ΑΝΟΥΣΑΚΗ, την 30-3-1998 κατά τη συζήτηση της 37/12-3-1998 Επερώτησης, όπως επίσης και την 1-4-1998 κατά τη συζήτηση των 1214 και 1219/30-3-1998 Επίκαιρων Ερωτήσεων, που κατέθεσαν οι Βουλευτές κύριοι Ν. ΠΑΠΑΦΙΛΙΠΠΟΥ και Ε. ΒΛΑΣΣΟΠΟΥΛΟΣ, αντίστοιχα.
Για την αντιμετώπιση της λαθρομετανάστευσης και των διαφόρων μορφών εγκληματικότητας στη χώρα μας, ασκείται από τις Υπηρεσίες του Υπουργείου μας έντονο προληπτικό και κατασταλτικό έργο, με σύγχρονες μεθόδους και μέσα, σε συνεργασία με τις συναρμόδιες Υπηρεσίες των άλλων Υπουργείων.
Ιδιαίτερα, για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες πρόσφατα αποφασίσθηκε η λήψη πρόσθετων μέτρων που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμου των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης.
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
'Εντονοι επίσης και συστηματικοί είναι και οι έλεγχοι για τη σύλληψη και απομάκρυνση όσων λαθρομεταναστών διαμένουν παράνομα στη χώρα μας και λόγω στέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις.
Η νομοθετική ρύθμιση, για την νόμιμη απασχόληση των λαθρομεταναστών και την κατοχύρωση των εργασιακών δικαιωμάτων τους με την καθιέρωση κάρτας εργασίας, αξιολογείται εκ μέρους μας ως θετικός παράγοντας, ο οποίος θα συμβάλει στη μείωση της εγκληματικότητας των αλλοδαπών στη χώρα μας.
Επισημαίνεται ότι το θέμα της λάθρα εισόδου αλλοδαπών στη χώρα μας αντιμετωπίζεται με ιδιαίτερη υπευθυνότητα από τις Υπηρεσίες που αστυνομεύουν τις παραμεθόριες περιοχές και τα 46 μεταβατικά αποσπάσματα, που έχουν αναπτυχθεί σε αυτές και βρίσκονται σε συνεχή επαγρύπνιση.
Παράλληλα, το Υπουργείο μας, για να τονώσει το αίσθημα ασφάλειας των πολιτών στις παραμεθόριες περιοχές και να αντιμετωπίσει αποτελεσματικότερα το φαινόμενο της παράνομης εισόδου αλλοδαπών, προωθεί την ίδρυση Ειδικής Υπηρεσίας Συνοριακών Φυλάκων.
Μέσα στα πλαίσια αυτά αστυνομεύεται και η επαρχία Ερμιονίδας, όπου το τελευταίο χρονικό διάστημα παρατηρείται σχετική αυξητική τάση της εγκληματικότητας, από τις Υπηρεσίες της Αστυνομικής Διεύθυνσης Αργολίδας, οι οποίες λαμβάνουν όλα τα απαραίτητα μέτρα, τόσο για την πρόληψη και καταστολή της εγκληματικότητας, την οποία ελέγχουν σε ικανοποιητικό βαθμό, όσο και για την παγίωση αισθή ματος ασφαλείας στους πολίτες.
Πολλά από τα διαπραχθέντα αδική ματα έχουν εξιχνιασθεί. Για την εξιχνίαση των λοιπών οι προσπάθειες συνεχίζονται προς κάθε κατεύθυνση με αμείωτο ενδιαφέρον.
Η αναφερόμενη Υπηρεσία έχει στελεχωθεί με ανάλογο προσωπικό, μέσα από την ελλειμματική δύναμη της Ελληνικής Αστυνομίας. Κατά τις τακτικές μεταθέσεις του τρέχοντος έτους θα ληφθεί μέριμνα να ενισχυθεί με 2 Ανθυπαστυνόμους - Αρχιφύλακες και 10 Αστυφύλακες. επίσης, σε αυτή έχει κατανεμηθεί ανάλογος υλικοτεχνικός εξοπλισμός, του οποίου η περαιτέρω βελτίωση θα συνεχισθεί μέσα από την εξέλιξη των προγραμμάτων προμηθειών.
 

  



Σελίδα 10116 
Στην Αστυνομική Διεύθυνση Αργολίδας η οποία, στην προσπάθεια της για την αντιμετώπιση των αστυνομικών προβλημάτων έχει ανάγκη και επιζητεί τη συνεργασία των πολιτών, δόθηκε εντολή να εξετάσει τα καταγγελλόμενα και να λάβει εντονότερα μέτρα για βελτίωση της αστυνόμευσης στην ανωτέρω περιοχή σε συνεργασία με τους τοπικούς φορείς.
Ο Υπουργός
ΓΕΩΡΓΙΟΣ ΡΩΜΑΙΟΣ"
3. Στην με αριθμό 5697/19-3-98 ερώτηση δόθηκε με το υπ'αριθμ. 1681/31-3-98 έγγραφο από τον Υφυπουργό Εθνικής 'Αμυνας η ακόλουθη απάντηση:
"Σε απάντηση της 5697/19-3-98 ερώτησης που κατέθεσε ο Βουλευτής κ. Ι. Βαρβιτσιώτης στη Βουλή των Ελλήνων σχετικά με την ακιγησία της Φρεγάτας (Φ/Γ) "Υ ΔΡΑ" (F 452) λόγω βλάβης, σας γνωρίζονται τα ακόλουθα: 
'Ενα χρόνο μετά την παραλαβή της εν λόγω Φ/Γ και, αφού είχε διανύσει 15.000 ναυτικά μίλια, εμφανίστηκε κάποιο τεχνικό πρόβλημα που ήταν υπό παρακολούθηση μέχρι το σημείο που υπερέβη το επιτρεπόμενο κατασκευαστικό όριο, οπότε και αποφασίστηκε και η αποκατάσταση της βλάβης. Τα κατεστραμμένα μέρη της μηχανής αποσυναρμολογήθηκαν και εστάλησαν στην κατασκευάστρια εταιρεία για εργαστηριακό έλεγχο, από τα πρώτα αποτελέσματα του οποίου προέκυψε ότι η καταστροφή οφείλεται σε αστοχία του υλικού τους. Επιπροσθέτως, αμέσως μετά τη διαπίστωση της βλάβης εξετάσθηκαν τέσσερις (4) εναλλακτικές τεχνικά αποδεκτές λύσεις. Αναμένονται δε, εντός του πρώτου δεκαημέρου του Απριλίου '98 εκτιμήσεις από την κατασκευάστρια εταιρεία, για τις χρονικές και οικονομικές επιπτώσεις αυτών, που θα προκύψουν και από την εξαγωγή των τελικών αποτελεσμάτων του προαναφερθέντος εργαστηριακού ελέγχου. Περαιτέρω, παράλληλα με το δεξαμενισμό της Φ/Γ "ΥΔΡΑ" για την επιδιόρθωση της προαναφερθείσας βλάβης, εκτελούνται στο Ναύσταθμο της Σαλαμίνας και οι προγραμματισμένες για το 1998 εργασίες μακράς συντηρήσεως, οι οποίες θα ολοκληρωθούν το καλοκαίρι του 1998. Σημειώνεται ότι καθ' όλην τη διάρκεια των εργασιών συντηρήσεως και επισκευής, υφίσταται η δυνατότητα ενεργοποιήσεως του πλοίου, εφόσον τούτο καταστεί αναγκαίο, με μείωση της ταχύτητάς του μόνο κατά 1Ο%. 
'Οσον αφορά στην Φ/Γ "ΣΠΕΤΣΑΙ" (F 453), σε δεξαμενισμό που έγινε για προληπτικό έλεγχο παρατηρήθηκε τεχνικό πρόβλημα ανάλογο με αυτό της Φ/Γ "ΥΔΡΑ". Λόγω, όμως, της μικρότερης εκτάσεως του, δεν επηρεάζεται η επιχειρησιακή ικανότητα του πλοίου, το οποίο, μάλιστα, στην παρούσα περίοδο, συμμετέχει σε άσκηση του ΝΑΤΟ. Σημειώνεται ότι έχει προγραμματισθεί επανέλεγχος του εν λόγω πλοίου στα μέσα του Απριλίου '98, από τα αποτελέσματα του οποίου θα αποφασισθεί κατά πόσο υφίσταται λόγος να εκτελεσθούν διορθωτικές εργασίες. 
Ακόμη, σας ενημερώνουμε ότι οι εμπλεκόμενες κατασκευάστριες εταιρείες θα συμβάλλουν στο τίμημα αποκαταστάσεως των βλαβών των δύο Φ/Γ ανάλογα μετην έκταση των συμβατικών τους υποχρεώσεων (Κάλυψη από εγγυήσεις καλής λειτουργίας). Περαιτέρω, υφίσταται συνεχής συνεργασία με αυτές για την ταχεία και τεχνικά αποτελεσματικότερη λύση των προαναφερθέντων προβλημάτων. Επιπλέον, τα διορθωτικά μέτρα που θα επιλεγούν για την αποκατάσταση των βλαβών στις δύο προαναφερθείσες Φ/Γ, θα εφαρμοσθούν προληπτικά και στις Φ/Γ που βρίσκονται υπό κατασκευή στα Κρατικά Ναυπηγεία Σκαραμαγκά, ώστε να αποφευχθούν σε αυτές παρόμοια φαινόμενα. 
Τέλος, σημειώνεται ότι ήταν σχεδόν αναμενόμενο ότι σε τέτοιες πολύπλοκες κατασκευές θα εμφανισθούν "νηπιακές" τεχνικές βλάβες, δοθέντος ότι πρόκειται για δύο νέα πλοία, η επιχειρησιακή ετοιμότητα των οποίων πρέπει να διέλθει από ορισμένα στάδια τεχνικής και άλλου είδους δοκιμασίας, προκειμένου να φθάσει σε ικανοποιητικό επίπεδο, όπως συμβαίνει με κάθε νέο πλοίο που εντάσσεται στο Στόλο του Πολεμικού Ναυτικού. Επιπροσθέτως, για να αντιληφθεί κανείς ότι πρόκειται για προβλήματα ελάσσονος σημασίας, αρκεί να αναλογισθεί τα οφέλη που αντλεί η Χώρα μας από την κατασκευή των συγκεκριμένων Φ/Γ από Ελληνικές εταιρείες, οι οποίες έχουν ήδη αποκτήσει πολύτιμη για την ανεξαρτησία της Χώρας μας τεχνογνωσία (Κnοw - Ηοw) και είναι σε θέση να επιτελέσουν ένα τόσο δύσκολο κατασκευαστικό έργο. Στα πρώτα τους βήματα είναι επόμενο να κάνουν κάποια τεχνικά σφάλματα μικρής εκτάσεως σε ένα τόσο δύσκολο χώρο.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
4. Στην με αριθμό 5698/19-3-98 ερώτηση δόθηκε με το υπ'αριθμ. 6787/10-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5698/19-3-98 που κατέθεσε στη Βουλή των Ελλήνων ο Βουλευτής κ. Σπ. Σπηλιωτόπουλος, σας γνωρίζουμε τα εξής:
1. Η ΔΕΗ λαμβάνοντας κάθε φορά υπόψη της το διατιθέμενο τεχνικό προσωπικό που έχει σε κάθε μονάδα και τις δυνατότητές του να εκτελεί τις προβλεπόμενες εργασίες, δύναται να αναθέτει, σε περίπτωση αδυναμίας, κάποιες από αυτές σε Εργολάβο.
2. Σύμφωνα με αυτό η ΔΕΗ της Περιοχής Πάτρας έχει υπογράψει σχετική Σύμβαση, με την οποία ανατίθενται περιπτώσεις συντήρησης εναερίων Υποσταθμών Διανομής σε Εργολάβο Δημοσίων .Εργων, με προσωπικό κατάλληλο και έμπειρο σε τέτοιου είδους εργασίες.
3. Για το ατύχημα που έγινε σε τεχνικό του Εργολάβου ο οποίος είχε τις κατά Νόμο άδειες, έχει επιληφθεί η Δικαιοσύνη.
Η Υπουργός
ΒΑΣΩ ΠΑΠΑΝΔΡΕΟΥ"
5. Στις με αριθμό 5699/19-3-98, 5820/26-3-98 ερωτήσεις δόθηκε με το υπ' αριθμ. 3770/2-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στις ερωτήσεις με αριθμό 5699/19-3-98 και 5820/26-3-98 που κατατέθηκαν από το Βουλευτή κ. Σπήλιο Σπηλιωτόπουλο σας γνωρίζουμε τα εξής:
Το ΥΠΕΧΩΔΕ αναγνωρίζοντας την μεγάλη οικολογική αξία της ορεινής περιοχής του Χελμού - Βουραϊκού προέβη στην ένταξη του έργου "προστασία και διαχείριση ορεινού όγκου Χελμού Βουραϊκού Νομ. Αχαϊας" στο Β ΚΠΣ - Επιχειρησιακό Πρόγραμμα Περιβάλλον (ΕΠΠΕΡ) και το υλοποιεί μέσω της από 14/11/97 Προγραμματικής Σύμβασης μεταξύ ΥΠΕΧΩΔΕ, Περιφέρειας Δυτ. Ελλάδας, Νομ. Αυτοδιοίκησης Αχαϊας και της Νομαρχιακής Επιτροπής Ανάπτυξης Ν.Ε. Αχαϊας.
Παράλληλα, προωθείται σε συνεργασία με το Υπουργείο Γεωργίας η σύνταξη Κοινής Υπουργικής Απόφασης για τη λήψη μέτρων προστασίας της περιοχής, σύμφωνα με το ν. 1650/86, άρθρο 21 παρ. 6.
Η αρμόδια Υπηρεσία μας (Δ/νση Περιβαλλοντικού Σχεδιασμού) στη φάση αυτή, αναμένεται από το Υπουργείο Γεωργίας τις προτάσεις του στα θέματα αρμοδιότητάς τους, ώστε να προωθηθεί η σύνταξη ΚΥΑ για επιβολή μέτρων προστασίας της περιοχής.
Μέχρι την ολοκλήρωση των προαναφερόμενων ενεργειών, το θέμα της αδειοδότησης έργων και δραστηριοτήτων στην περιοχή θα πρέπει να αντιμετωπίζεται από τις καθ' ύλην αρμόδιες Νομαρχιακές, Κεντρικές και Περιφερειακές Υπηρεσίες με αυστηρή εφαρμογή της ισχύουσας Κοινοτικής (Οδηγίες 79/409/ΕΟΚ, 92/43/ΕΟΚ, κλπ) και Εθνικής Νομοθεσίας (ν. 1650/86, πολεοδομική και δασική νομοθεσία κλπ.).
Ο Υπουργός
Κ. ΛΑΛΙΩΤΗΣ"
 

  



Σελίδα 10117 
6. Στις με αριθμό 5700/19-3-98 ερώτηση δόθηκε με το υπ' αριθμ. 733/10-4-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5700/19-03-98 που κατέθεσε στη Βουλή, ο Βουλευτής κ. Ιωάννης Λαμπρόπουλος, παρακαλούμε να πληροφορήσετε τον κ. Βουλευή ότι το ΥΠΕΧΩΔΕ εντάσσει στα προγράμματα αποκατάστασης σεισμοπλήκτων περιοχές που έχουν υποστεί εκτεταμένες ζημιές και σεισμούς.
Για το Παλαιό Λουτρό δεν αναφέρθηκαν εκτεταμένες ζημιές που να δικαιολογούν την ένταξή του στα προγράμματα αποκατάστασης σεισμοπλήκτων του ΥΠΕΧΩΔΕ.
Ο Υφυπουργός
ΧΡ. ΒΕΡΕΛΗΣ"
7. Στην με αριθμό 5703/19-3-98 ερώτηση δόθηκε με το υπ' αριθμ. 982/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5703/19-3-98, που κατέθεσε ο Βουλευτής κ. Λευτέρης Παπαγεωργόπουλος για τα θέματα της αρμοδιότητάς μας, σας πληροφορούμε τα εξής:
Σύμφωνα με την με αριθμό 265/97 ΚΥΑ (Υπουργών Γεωργίας και Οικονομικών) δραστηριότητα αρ. 6, προβλέπεται οικονομική ενίσχυση του προσωπικού των κτηνιατρικών υπηρεσιών για εκτέλεση αιμοληψιών και ορολογικών εξετάσεων στα πλαίσια του προγράμματος του μελιταίου πυρετού αιγοπροβάτων και βρουκέλλωσης βοοειδών για το έτος 1997ξ, υπό την προϋπόθεση ότι θα έχουν περατώσει τα προγράμματα αυτά μέχρι 31-12-1997, σύμφωνα με τις κείμενες διατάξεις που έχουν αποσταλεί από τη Δ/νση Υγείας και Ζώων του Υπ. Γεωργίας προς τις Κτηνιατρικές υπηρεσίες της χώρας.
Το Υπ. Γεωργίας σε συνεργασία με τις αρμόδιες υπηρεσίες της Ε.Ε. αφού προβούν σε αξιολόγηση της πορείας των προγραμμάτων αυτών σε επίπεδο Νομών της χώρας, θα αποστείλει σε εύλογο χρονικό διάστημα τις αντίστοιχες πιστώσεις, μόνο στους δικαιούχους της παραπάνω οικονομικής ενίσχυση, οι οποίοι καθορίζονται σαφώς από την αριθμ. 265/97 ΚΥΑ (Υπουργών Γεωργίας και Οικονομικών).
Ο Υπουργός
ΣΤ. ΤΖΟΥΜΑΚΑΣ"
8. Στην με αριθμό 5704/19-3-98 ερώτηση δόθηκε με το υπ' αριθμ. 983/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5704/19-3-98, που κατέθεσε ο Βουλευτής κ. Λευτέρης Παπαγεωργόπουλος, για τα θέματα της αρμοδιότητάς μας, σας πληροφορούμε τα εξής:
Το θέμα της ίδρυσης Πυροσβεστικού Σταθμού στο Αλιβέρι είναι αρμοδιότητα του Υπουργείου Δημόσιας Τάξης. Σε ό, τι αφορά την αντιπυρική προστασία των Δασών και των Δασικών εκτάσεων της περιοχής στα πλαίσια της υφιστάμενης οργάνωσης της Δασικής Υπηρεσίας, εδρεύουν Πυροσβεστικά οχήματα στο Δασονομείο Αλιβερίου.
Ο Υπουργός
ΣΤ. ΤΖΟΥΜΑΚΑΣ"
9. Στην με αριθμό 5709/19-3-98 ερώτηση δόθηκε με το υπ' αριθμό 1148/8-4-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης και αναφοράς με αριθμό 5709-3823/19-3-98 που κατέθεσαν στη Βουλή οι Βουλευτές κύριοι Δημ. Πιπεργιάς και Ευαγ. Αποστόλου, σχετικά με τοποθέτηση καρτοτηλεφώνων στην κοινότητα Πλατανιαστού Ευβοίας, σας διαβιβάζουμε το σχετικό έγγραφο με αρ. πρωτ. 315/82473/2-4-98 του Δ/ντος Συμβούλου του Οργανισμού Τηλεπικοιωνιών Ελλάδος Α.Ε.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
10. Στην με αριθμό 5710/19-3-98 ερώτηση δόθηκε με το υπ' αριθμ. 6524/8-4-98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5710/19.3.98, που κατέθεσε στη Βουλή των Ελλήνων ο Βουλευτής κ. Δημ. Πιπεργιάς, σας γνωρίζουμε τα εξής:
1. Η ΔΕΗ δεν έχει προγραμματίσει επέκταση των εγκαταστάσεων του Δικτύου Μεταφοράς ηλεκτρικής ενέργειας στην περιοχή Λιβάδι της Κοινότητας Πλατανιστού Ευβοίας. Οι υπάρχουσες εγκαταστάσεις έχουν κατασκευαστεί από ετών και αφορούν την εξυπηρέτηση της διασύνδεσης των Κυκλάδων με το Ηπειρωτικό σύστημα.
2. Στη θέση αυτή προγραμματίζεται να κατασκευασθεί Υποσταθμός 150/20 KV από την εταιρεία ΡΟΚΑΣ ΑΙΟΛΙΚΗ ΑΒΕΕ για εξυπηρέτηση του Αιολικού Πάρκου της, το οποίο γίνεται στα πλαίσια του ν. 2244/94.
Η Υπουργός
ΒΑΣΩ ΠΑΠΑΝΔΡΕΟΥ"
11. Στην με αριθμό 5711/19-3-98 ερώτηση δόθηκε με το υπ'αριθμ. 9903/6-4-98 έγγραφο από τον Υπουργό Eθνικής Οικονομίας και Οικονομικών η ακόλουθη απάντηση:
"Σε απάντηση του υπ' αριθμ. 5711/19-3-98 εγγράφου σας με το οποίο κοινοποιείται ερώτηση του Βουλευτή κ. Δ. Πιπεργιά, σας γνωρίζουμε τα εξής:
Ο νέος Αναπτυξιακός Νόμος, που ας σημειωθεί ότι λειτουργεί συμπληρωματικά με τα προγράμματα του B' Κοινοτικού πλαισίου Στήριξης και του ειδικού αναπτυξιακού προγράμ ματος Εύβοιας έτσι ώστε να δημιουργείται ένα επαρκές και ολοκληρωμένο σχέδιο ανάπτυξης της χώρας, περιλαμβάνει μέτρα που επιδιώκουν να αντιμετωπίσουν τιςανάγκες των περιοχών της χώρας με έντονα προβλήματα ανάπτυξης και απασχόλησης.
Αρχικά με τον ορισμό της Γ' ζώνης κινήτρων που θα υλοποιηθεί με κοινή απόφαση των Υπουργών Εθνικής Οικονομίας, Ανάπτυξης και Εργασίας και κριτήρια την ύπαρξη αυξημένης ανεργίας ή μείωσης του ενεργού πληθυσμού που θα προκύπτει από τα στατιστικά στοιχεία (Ε.Σ.Υ.Ε.) της προηγούμενης τετραετίας.
Ακόμη με την επιδίωξη της καλύτερης διασύνδεσης των προτεινόμενων κινήτρων με την δημιουργία νέων θέσεων εργασίας αφού συναρτάται άμεσα το ανώτατο ύψος της επιχορήγησης με τον αριθμό τωνθέσεων απασχόλησης.
Επίσης και με την πρόβλεψη στις διατάξεις του νομοσχεδίου, ενός αριθμού επενδύσεων οι οποίες θα απολαμβάνουν υψηλά κίνητρα επιχορήγησης ανεξάρτητα του τόπου εγκατάστασης καθώς επίσης και της δυνατότητας θέσπισης, ύστερα από την εκπόνηση ειδικής μελέτης σκοπιμότητ ας, ειδικών καθεστώτων ενίσχυσης επενδύσεων, που θα ανταποκρίνονται στις ανάγκες και στις ιδιαιτερότητες των περιοχών ή και κλάδων οικονομικής δραστηριότητας.
Περαιτέρω ωστόσο βελτιώσεις επέρχονται και σε διατάξεις διαδικαστικής φύσεως αφού βασικός προσανατολισμός του ψηφισμένου ήδη νομοσχεδίου ενίσχυσης των Ιδιωτικών Επενδύσεων, είναι η απλούστευση και συντόμευση της διαδικασίας - υποβολής αίτησης υπαγωγής - αξιολόγησης της επένδυσης - ολοκλήρωσης του επενδυτικού προγράμματος, (δυνατότητα συνεχούς υποβολής αιτήσεων από την 1η Ιανουαρίου μέχρι την 15η Σεπτεμβρίου κάθε έτους, ολοκλήρωση της διαδιακασίας εξέτασης και υπαγωγής της αίτησης εντός τριών μηνών κλπ.) χωρίς παράλληλα να μειώνεται η αξιοπιστία των ενεργειών της Διοίκησης για την τήρηση της νομιμότητας και της διαφάνειας.
Ιδιαίτερη φροντίδα επιπλέον, θα δοθεί και στην υπεύθυνη ενημέρωση του ενδιαφερόμενου επενδυτικού κοινού. Για το σκοπό αυτό οι αρ μόδιες υπηρεσίες προετοιμάζουν ήδη τα πληροφοριακά, προσαρμοσμένα στις νέες απαιτήσεις, έντυπα 
 

  



Σελίδα 10118 
με αυξανόμενη αξιοποίηση της σύγχρονης τεχνολογίας ενώ συγχρόνως όλοι οι φορείς εφαρμογής του Αναπτυξιακού Νόμου (Κεντρική Υπηρεσία του ΥΠΕΘΟ, Διευθύνσεις Σχεδιασμού και Ανάπτυξης των Περιφερειακών Διοικήσεων, Ε.Ο.Μ.Μ.Ε.Χ., Ε.Λ.Κ.Ε.) με τα γραφεία ενημέρωσης είναι πρόθυμοι να εξυπηρετήσουν οιονδήποτε ιδιώτη, εταιρεία ή οργανισμό επιθυμεί να ενημερωθεί σχετικά με τις αλλαγές του νέου Αναπτυξιακού Νόμου.
Ο Υπουργός
Γ. ΠΑΠΑΝΤΩΝΙΟΥ"
12. Στην με αριθμό 5715/19-3-98 ερώτηση δόθηκε με το υπ'αριθμ. 985/7-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5715/19-3-98 που κατέθεσε ο Βουλευτής κ. Λ. Παπανικολάου, σας πληροφορούμε τα εξής:
Για τις ζημιές που προξενήθηκαν σε καλλιέργειες πατάτας, φασολιών, καρπουζιών, αμπελοειδών και διαφόρων άλλων κηπευτικώών από τους πρόσφατους παγετούς στο Νομό Μεσσηνίας, ο ΕΛΓΑ έχει ήδη επιληφθεί. Συγκεκριμένα από την επομένη των ζημιών τις πληγείσες περιοχές επισκέπτονται συνεχώς γεωπόνοι προκειμένου να προσδιορίσουν την έκταση των ζημιών, τις καλλιέργειες που ζημιώθηκαν καθώς και τα βλαστικά στάδια αυτών.
Οι εκτιμήσεις των ζημιών θα αρχίσουν σύντομα και θα δοθεί προτεραιότητα στις καλλιέργειες που απαιτείται άμεση εκτίμηση, όπως καρπούζια, κηπευτικά κ.λ.π.
Μετά την ολοκλήρωση των εκτιμήσεων θα ακολουθήσει η κοινοποίηση των πορισμάτων εκτίμησης τους ενδιαφερόμενους παραγωγούς, στη συνέχεια δε από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό.
Ο Υπουργός
ΣΤ. ΤΖΟΥΜΑΚΑΣ"
13. Στην με αριθμό 5716/19-3-98 ερώτηση δόθηκε με το υπ'αριθμ. 986/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5716/19-3-98 που κατέθεσε ο Βουλευτής κ. Λευτέρης Παπανικολάου σας πληροφορούμε τα εξής:
"Σύμφωνα με την Υπουργική απόφαση 3112ΟΟ/1Ο9Ο3/8-2-9Ο, η καλλιέργεια πατάτας στο ΝομόΜεσσηνίας ανήκει στην κατηγορία των διατηρουμένων καλλιεργειών οι οποίες δεν εντάσσονται στον Κανονισμό 2328/91 και δεν είναι δυνατόν οι καλλιεργούμενες εκτάσεις πατάτας να υπολογιστούν στο καθεστώς των Νέων Αγροτών ο Κανονισμός 2328/91 εφαρμόζεται μόνο για τις προωθούμενες καλλιέργειες.
Ο Υπουργός
ΣΤ. ΤΖΟΥΜΑΚΑΣ"
14. Στην με αριθμό 5717/19-3-98 ερώτηση δόθηκε με το υπ'αριθμ. 1475/10-4-98 έγγραφο από την Υπουργό Aνάπτυξης η ακόλουθη απάντηση:
"Σε απάντηση της ερώτησης 5717/19-3-98 που κατατέθηκε στη Βουλή των Ελλήνων από τους Βουλευτές κυρίους Σπ. Δανέλλη και Ευαγ. Αποστόλου και όσον αφορά αρμοδιότητες του Υπουργείου μας σας γνωρίζουμε τα ακόλουθα:
Το Υπουργείο Γεωργίας σε συνεργασία με τις Τοπικές Αναπτυξιακές Α.Ε. είναι αρμόδιοι για την Κοινοτική Πρωτοβουλία LEADER II.
Ο Ε.Ο.Τ. έχει ζητήσει επανειλημμένως από το Υπουργείο Γεωργίας να του γνωστοποιήσει τις Τουριστικές Επενδύσεις που προωθούνται για υλοποίηση για να ερευνηθεί η συμβατότητά τους με την ισχύουσα τουριστική πολιτική και με τις οικείες Τεχνικές και λειτουργικές προδιαγραφές του Ε.Ο.Τ.
Μέχρι και σήμερα ανταποκρίθηκαν ελάχιστες μόνο μεταξύ των οποίων και η Αναπτυξιακή Εταιρεία Λήμνου Α.Ε. Συγκεκριμένα η Αναπτυξιακή Εταιρεία Λήμνου έχει συμπεριλάβει στο επιχειρησιακό της πρόγραμμα και έχει προκηρύξει τη δράση "Αναστήλωση παραδοσιακών οικημάτων ιδιαίτερης αρχιτεκτονικής αξίας και μάντρες και αξιοποίησή τους σε αγροτοτουριστικά καταλύματα" με στόχο τη μετατροπή τους σε ενοικιαζόμενα δωμάτια Γ' τάξης, δεδομένου ότι στο νησί υπάρχει μεγάλος αριθμός τέτοιων κτισμάτων που ωστόσο δεν έχουν ακόμη χαρακτηριστεί από τις αρμόδιες Υπηρεσίες του ΥΠΕΧΩΔΕ ή του ΥΠΟ. 'Ομως η δυνατότητα να δημιουργούνται καταλύματααγροτοτουρισμού που θα λειτουργούν με ειδικό σήμα του ΕΟΤ ως ενοικιαζόμενα δωμάτια, παρέχεται μόνο για νέες κατασκευές, (και όχι σε περιπτώσεις που αφορούν μετατροπές) και εφόσον φυσικά δεν υπάρχει ενδιαφέρον ή άλλες αξιόλογες προτάσεις.
Επιπλέον ως προς τη μετατροπή παραδοσιακών κτισμάτων ή διατηρητέων σε τουριστικά καταλύματα, επισημαίνουμε ότι βρίσκονται στο επίκεντρο της τουριστικής μας πολιτικής, δεδομένου ότι αναβαθμίζουν το τοπικό τουριστικό προϊόν και συνεισφέρουν ουσυστικά στην ποιότηταζωής. Η μετατροπή λοιπόν, αυτών των κτιρίων σε ξενοδοχειακά καταλύματα της μορφής: ξενοδοχείου κλασσικού τύπου μέχρι και Γ' τάξης, ή ξενοδοχείου τύπου επιπλωμένων διαμερισμάτων μέχρι και Γ' τάξης ή τουριστικών επιπλωμένων κατοικιών, ή παραδοσιακών καταλυμάτων ΑΑ', Α' ή Β' τάξης, σε κάθε περίπτωση γίνεται με την έγκριση -πριν απ' όλα - σχετικής μελέτης απ' τον ΕΟΤ, κατ' εφαρμογή του Π.Δ. 33179, του ν. 2160/93 και της 532249/27 7.94 απόφασης Γ.Γ. ΕΟΤ, και φυσικά σε καμία περίπτωση δε μπορούν να μετατραπούν σε ενοικιαζόμενα δωμάτια (και μάλιστα Γ. τάξης!!), εφόσον δεν π ροβλέπεται κάτι τέτοιο απ' την ισχύουσα τουριστική νομοθεσία. Αυτό δικαιολογείται από την ανάγκη ελέγχου της ποιότητας των μελετών και των αναστηλωτικών εργασιών, ώστε πράγματι να διασώζεται και όχι να καταστ ρέφεται το παραδοσιικό κτίριο. Ο έλεγχος αυτός ασκείται από το εξειδικευμένο στα παραδοσιακά κτίρια Τμήμα Παραδοσιακών Οικισμών του ΕΟΤ (Τμήμα Β4).
Ακόμη σας γνωρίζουμε ότι για τα εκ μετατροπής παραδοσιακά καταλύματα δεν ισχύουν οι προδιαγραφές του ΕΟΤ που εφαρμόζονται για ης νέες τουριστικές εγκαταστάσεις, αλλά ελαστικές προδιαγραφές (ΠΔ 33/79), ο δε χαρακτηρισμός του παραδοσιακού ή του διατηρητέου χαρακτήρα τους υπάρχει δυνατότητα να δίνεται και από τον ΕΟΤ (Δ/νση Β) με βάση σχεδιαστική και φωτογραφική τεκμηρίωση του κτιρίου.
Τα προαναφερθέντα έχουν τεθεί υπόψη του Υπουργείου Γεωργίας και των αρμόδιων Αναπτυξιακών Εταιρειών, ώστε να προηγείται η έγκριση / σχετικής αρχιτεκτονικής μελέτης από τον ΕΟΤ, πριν την υπαγωγή επένδυσης τουριστικού καταλύματος (εκ μετατροπής παραδοσιακού/διατηρητέου κτίσματος) σε κίνητρα αγροτοτουρισμού. Σε περίπτωση όμως που ακολουθείται διαδικασία που παρακάμπτει τον ΕΟΤ, είναι βέβαιο ότι η τακτική αυτή αποβαίνει σε βάρος της ποιότητας των τουριστικών καταλυμάτων, πολύ δε περισσότερο όταν προέρχονται από μετατροπές παραδοσιακών διατηρητέων κτισμάτων, καθώς επίσης και σε βάρος των επενδυτών εφόσον δεν είναι δυνατή η χορήγηση σήματος λειτουργίας στις αποπερατωθείσες ως άνω επενδύσεις.
Σημειωτέον ότι η εφαρμογή της κατά νόμο διαδικασίας έγκρισης της σχετικής αρχιτεκτονικής μελέτης απαιτεί μικρό σχετικά χρονικό διάστημα.
Η Υπουργός
ΒΑΣΩ ΠΑΠΑΝΔΕΡΟΥ"
15. Στην με αριθμό 5719/19.3.98 ερώτηση δόθηκε με το υπ'αριθμ. 735/10.4.98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5719/19.3.98 που κατέθεσε στη Βουλή, ο Βουλευτής κ. Ιωάννης Λαμπρόπουλος παρακαλούμε να πληροφορήσετε τον κ. Βουλευτή τα εξής:
1. Στη φάση αυτή έχει σαφώς προσδιοριστεί το Πρόγραμμα του Εθνικού σκέλους των λιμενικών έργων του 2ου ΚΠΣ. Το λιμάνι Καλαμάτας δεν συμπεριλαμβάνεται στα έργα αυτά, και 
 

  



Σελίδα 10119 
δεν είναι πλέον δυνατή η ένταξή του.
2. Οι προτάσεις μας για το επόμενο Κονοτικό πλαίσιο δεν έχουν διαμορφωθεί ακόμη και θα τεθούν προτεραιότητες με βάση τις χρηματοδοτικές δυνατότητες του νέου ΚΠΣ σε συνδυασμό με τις ανάγκες για τη δημιουργία λιμενικών υποδομών σε λιμάνια Εθνικού Επιπέδου.
Ο Υπουργός
Κ. ΛΑΛΙΩΤΗΣ"
16. Στην με αριθμό 5722/19.3.98 ερώτηση δόθηκε με το υπ'αριθμ. 1460/9.4.98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5722/19.3.98 του Βουλευτή κ. Ν. Τσιαρτσιώνη που κατατέθηκε στη Βουλή των Ελλήνων αναφορικά με το δημοσίευμα της Εφημερίδας "ΑΔΕΣΜΕΥΤΟΣ", σας γνωρίζουμε τα εξής:
α. Ουδεμία "καταγγελία" ή έστω διαμαρτυρία έχει υπάρξει τόσο από τους πρώην Προέδρους της Επιτροπής κυρίους Ε. Ρίκο και Ν. Καβαλλιέρο (Επίτιμους Αντιπροέδρους του Αρείου Πάγου) όσο και τον νυν Πρόεδρο κ. Παντελή Ανδρέου (Επίτιμο Αντιεισαγγελέα του Αρείου Πάγου) αναφορικά με τη συενργασία τους με τον Προϊστάμενο της Διεύθυνσης Καζίνων.
Αντίθετα έχουν εκφράσει επανειλημμένως της ευαρέσκειά τους για το έργο το οποίο επιτελείται τόσο από τον Προϊστάμενο όσο και από το σύνολο των υπαλλήλων της Διεύθυνσης.
β. 'Οσον αφορά τους υπαινιγμούς περί "πιέσεων" προς το Καζίνο της Πάτρας (Ρίο), σας επισημαίνουμε ότι δεν πρέπει να εκλαμβάνεται ως "πίεση", εκ μέρους των αρμοδίων Υπηρεσιών (Διεύθυνση Καζίνων Υπουργείου Ανάπτυξης, ΣΔΟΕ Υπουργείου Οικονομικών) η πιστή εφαρμογή των κεμένων νομοθετικών και κανονιστικών διατάξεων που διέπουν τη λειτουργία των εν λόγω επιχειρήσεων καθώς και ο αυστηρός και συνεχής έλεγχος -από την πλευρά του Υπουργείου Ανάπτυξης- της τήρησης των συμβατικών όρων και της εμπρόθεσμης απόδοσης στο Δημόσιο των ποσοστών συμμετοχής του στα μικτά έσοδα των επιχειρήσεων Καζίνων.
γ. Στις Υπηρεσίες του πρώην Υπουργείου Τουρισμού υπρηετούν μόνο δύο μόνιμοι υπάλληλοι εκ των οποίων ο ένας της κατηγορίας ΠΕ με βαθμό Α' έχει τοποθετηθεί προϊστάμενος στη Δ/νση Διοικητικού και ο άλλος της κατηγορίας ΠΕ με βαθμό Β' έχει τοποθετηθεί και υπηρετεί, λόγω και των ειδικών του προσόντων, στη Γραμματεία Στήριξης Τουριστικών Λιμένων.
Το Υπόλοιπο προσωπικό που υπηρετεί στις Υπηρεσίες του πρώην Υπουργείου Τουρισμού είναι είτε προσωπικό με σχέση εργασίας ιδιωτικού δικαίου αορίστου χρόνου του Υπουργείου, είτε προσωπικό του ΕΟΤ με απόσπαση ή παράλληλη άσκηση καθηκόντων και εξειδικευμένο επιστημονικό προσωπικό (νομικοί, οικνομολόγοι, τεχνικοί) το οποίο έχει συνάψει συμβάσεις έργου, κατόπιν λήψης της απαιτούμενης εγκρίσεως του Υπουργικού Συμβουλίου και σύμφωνα με τα οριζόμενα στο ν.1735/1987.
Τα χρέη προϊσταμένου ανατέθηκαν σε υπάλληλο ο οποίος παρά το γεγονός ότι είναι αορίστου χρόνου διαθέτει σημαντική εμπειρία σε θέματα λειτουργίας και ελέγχου Καζίνο. Ειδικότερα, έχει διατελέσει επί σειρά ετών προϊστάμενος στης Υπηρεσίας Ελέγχου των τριών (3) κρατικών Καζίνο, Αναπληρωτής Γενικός Διευθυντής του Συγκροτήματος Καζίνο-Ξενοδοχείο Πάρνηθας και είχε χρηματίσει Ειδικός Τεχνικός Σύμβουλος στην Επιτροπή Καζίνων για περίοδο ενάμισι (1 1/2) έτους καθώς και βασικός συντάκτης του κανονισμού λειτουργίας των ιδιωτικών Επιχειρήσεων Καζίνων. Βέβαια πρέπει να επισημαίνουμε ότι στον εν λόγω υπάλληλο δε χορηγείται το επίδομα προϊσταμένου οργανικής μονάδας που προβλέπει ο ν.2470/94 για όσους έχουν επιλεγεί από Υπηρεσιακό Συμβούλιο.
Η Υπουργός
ΒΑΣΩ ΠΑΠΑΝΔΡΕΟΥ"
17. Στην με αριθμό 5724/20.3.98 ερώτηση δόθηκε με το υπ'αριθμ. 13277/10.4.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Απαντώντας στην 5724/20.3.98 ερώτηση που κατέθεσε ο Βουλευτής κ. Λ. Κουρής, σχετικά με το αντικείμενο του θέματος, σας γνωρίζουμε τα εξής:
Με την 2111 8/26.5.97 απόφασή μας αποδεχτήκαμε την από 4.4.97 προσφυγή των Γεωργίου Λίγκου και Αποστόλου Μπερτόλη κατά της αριθ. 5084/17.3.97 απόφασης του προϊσταμένου της Περ/κής Δ/σης Ανατ. Αττικής υποδείξαμε την εκ νέου συγκρότηση του Υπηρ/κού Συμβουλίου σύμφωνα με τις διατάξεις του αρθ.8 του ν.2307/95. Κατόπιν αυτού ο ανωτέρω προϊστάμενος ανακάλεσε την ανωτέρω απόφασή του και ανέφερε ότι ισχύει η αρχική 2105/3.2.97 όμοιά του, για τη συγκρότηση Υ.Σ. ΟΤΑ Ανατ. Αττικής.
Για την έκδοση της απόφασης αυτής, δεν είχε λάβει την υπόδειξη της ΤΕΔΚΝΑ επειδή όπως προκύπτει από τις οικείες διατάξεις δεν είχε υποχρέωση να αναμένει την υπόδειξη αυτή μετά την 20η Δεκεμβρίου 1996 και επειδή η απάντηση της ΤΕΔΚΝΑ, όπως προκύπτει από τη σχετική αλληλογραφία, είχε πρωτοκολληθεί στην Περ/κή Δ/ση στις 28.2.97, δηλαδή ημερομηνία μεταγενέστερη της οριζόμενης εκ του νόμου (παρ.4 αρ.8 ν.1188/81 και παρ.4 (ε) αρθ. 8 ν.2307/95).
Κατά της τελευταίας απόφασης 14714/28.8.97 του προϊσταμένου Περ/κής Δ/σης Ανατ. Αττικής με την οποία όπως προαναφέραμε επανέφερε σε ισχύ την ανωτέρω αρχική απόφαση 2105/97 προσέφυγαν εκ νέου ο Λίγκου Γεώργιος και Μπερτόλης Απόστολος.
Επί της τελευταίας αυτής προσφυγής δεν αποφανθήκαμε, επειδή δεν περιήλθαν στην υπηρεσία μας έγκαιρα τα απαιτούμενα στοιχεία.
Ο Υφυπουργός
Λ. ΠΑΠΑΔΗΜΑΣ"
18. Στην με αριθμό 5726/20.3.98 ερώτηση δόθηκε με το υπ'αριθμ. 1493/10.4.98 έγγραφο από την Υπουργό Ανάπτυξης η ακόλουθη απάντηση:
"Σε απάντηση της ερώτησης 5726/20.3.98 του Βουλευτή κ. Στ. Δήμα που κατατέθηκε στη Βουλή των Ελλήνων, σας γνωρίζουμε τα εξής:
Στα προγράμματα του Β' Κ.Π.Σ. μέτρο 1.2. (ορεινός, οικολογικός, πολιτιστικός, ιαματικός τουρισμός) δεν έχει υποβληθεί αίτημα ένταξης έργου, που αφορά το Σπήλαιο του Ερμή στη Ζήρεια Κορινθίας. Το θέμα της ανάπτυξης του σπηλαίου θα πρέπει να εξετασθεί από την περιφέρεια Πελοποννήσου για ένταξη στο Περιφερειακό Πρόγραμμα.
Η Υπουργός
ΒΑΣΩ ΠΑΠΑΝΔΡΕΟΥ"
19. Στην με αριθμό 5733/20.3.98 ερώτηση δόθηκε με το υπ'αριθμ. 58/8.4.98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 5733/20.3.1998, που κατέθεσε η Βουλευτής κ. Σ. Αλφιέρη, σας γνωρίζουεμ τα εξής;
Για την αντιμετώπιση της αυξητικής τάσης της εγκληματικότητας που παρατηρείται το τελευταίο χρονικό διάστημα, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες πρόσφατα αποφασίσθηκε η λήψη πρόσθετων μέτρων που βρίσκονται ήδη στο στάδιο της υλοποίησης.
Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης.
 

  



Σελίδα 10120 
'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού.
Στα πλαίσια αυτά αστυνομεύεται και η περιοχή της Καστέλας, αλλά και όλος ο Πειραιάς, από τις αρμόδιες Υπηρεσίες μας, οι οποίες πρόσφατα (21.3.98) ενισχύθηκαν με 120 νέους αστυφύλακες.
Επίσης, στις Υπηρεσίες αυτές, για την επιτέλεση της αποστολής τους, έχουν χορηγηθεί 112 οχήματα διαφόρων τύπων. Από αυτά τα 12 διατέθηκαν το παρελθόν έτος. Η ενίσχυση με νέα οχήματα και γενικότερα ο εκσγυχρονισμός του υλικοτεχνικού τους εξοπλισμού θα γίνει με την εξέλιξη των προγραμματων προμηθειών.
Σε ό,τι αφορά τν αναδιάρθρωση των Υπηρεσιών της Γενικής Αστυνομικής Διεύθυνσης Αττικής και ειδικότερα τη διατήρηση και επέκταση ή μη του θεσμού του Προτύπου Αστυνομικού Τμήματος, που βρίσκεται σε εκκρεμότητα δόθηκε εντολή για υποβολή σχετικών προτάσεων και θα αποτελέσει αντικείμενο ενδελεχούς μελέτης ευθύς ως περιέλθουν στην αρμόδια Διεύθυνση του Υπουργείου μας αυτές, ώστε να προωθηθούν λύσεις ορθολογικές και αποτελεσματικές, για την αντιμετώπιση των προβλημάτων αστυνόμευσης των περιοχών και την εδραίωση του αισθήματος ασφαλείας των κατοίκων αυτών.
Τέλος, για βελτίωση της οικονομικής θέσης του προσωπικού συνεχίζουμε τις προσπάθειες μέσα από τις δημοσιονομικές δυνατότητες της χώρας και μετά την εφαρμογή του ενιαίου μισθολογίου, που έγινε με τον. 2448/96.
Με αυτήν τη συλλογιστική ικανοποιήθηκαν, με τη ψήφιση του ν.2512/1997 και τα σχετικά με τις μισθολογικες προαγωγές των κατωτέρων στελεχών και την αύξηση του επιδόματος εξομάλυνσης αιτήματα και για την εξέταση του θέματος της τροποποίησης των μισθολογικών προαγωγών των αξιωματικών των παραγωγικών Σχολών, που προβλέπονται από το ν.988/79, έχει συσταθεί διυπουργική επιτροπή.
Επίσης, με διάταξη του νόμου για την "Αναπροσαρμογή συντάξεων πολιτικών συνταξιούχων του Δημοσίου, ρύθμιση συνταξιοδοτικών θεμάτων και άλλες διατάξεις", που ψηφίσθηκε πρόσφατα από την Εθνική Αντιπροσωπεία, λήφθηκε μέριμνα για τη χορήγηση σε όλοςυ τους βαθμούς του αστυνομικού προσωπικού σχετικής αυξήσεως, ανάλογα με το βαθμό ευθύνης εκάστου. Επήλθαν, δηλαδή, πρόσθετες βελτιώσεις για όλο το αστυνομικό και πυροσβεστικό προσωπικό από 1.1.98.
Ο Υπουργός
ΓΕΩΡΓΙΟΣ ΡΩΜΑΙΟΣ"
20. Στην με αριθμό 5734/20-3-98 ερώτηση δόθηκε με το υπ' αριθμ. 434/19-4-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση:
"Απαντώντας στην ερώτηση με αριθμό 5734/20-3-98 της Βουλευτού κ. Στέλλας Αλφιέρη, σας γνωρίζουμε τα ακόλουθα:
α) Τα γνωστικά αντικείμενα για τις προσεχείς εξετάσεις υποψηφίων Εκπαιδευτικών, καθορίστηκαν ύστερα από γνωμοδότηση του Παιδαγωγικού Ινστιτούτου, το οποίο από τη φύση του και την σύνθεσή του είναι το μόνο αρμόδιο Επιστημονικό όργανο για τη ρύθμιση του θέματος αυτού.
Συνεπώς δεν μπορεί να αμφισβητηθεί η εγκυρότητα της επιστημονικής κρίσης του Παιδαγωγικού Ινστιτούτου και δεν έχει νόημα η επανεξέταση του θέματος στις παραμονές διεξαγωγής των εξετάσεων.
β) Η αξιολόγηση των υποψηφίων Εκπαιδευτικών θα γίνει κατά κλάδους και συνεπώς δεν θα υπάρξει ανισότητα στην αξιολόγησή τους από το προβαλλόμενο με την ερώτηση επιχείρημα ότι η εξεταστέα ύλη δεν έχει την ίδια έκταση για όλους τους κλάδους.
Ο Υφυπουργός
ΙΩΑΝΝΗΣ ΑΝΘΟΠΟΥΛΟΣ''
21. Στην με αριθμό 5735/20-3-98 ερώτηση δόθηκε με το υπ' αριθμ. 3785/8-4-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 5735 που κατατέθηκε στις 20-3-98 από τη Βουλευτή κ. Στέλλα Αλφιέρη σας γνωρίζουμε τα εξής:
Για τον χαρακτηρισμό ως διατηρητέων αξιόλογων κτιρίων τόσο του Ιστορικού Κέντρου Πειραιά, αλλά και της ευρύτερης περιοχής αυτού έχουν πραγματοποιηθεί δύο μαζικές κηρύξεις των πιο αξιόλογων κτιρίων (ΦΕΚ 410/Δ/82 και 42Ο/Δ/87) και μεμονωμένες κηρύξεις.
Το Υπουργείο συνεχίζει την προστασία της περιοχής με εξειδικευμένες μελέτες και έργα (όπως ακτή Πειραιώς κλπ.) και θα προωθήσει εντός του Β' εξαμήνου του 1998 και μια νέα πρόταση χαρακτηρισμού διατηρητέων κτιρίων. Για το λόγο αυτό όλες οι αιτούμενες κατεδαφίσεις στο Ιστορικό Κέντρο Πειραιά αλλά και στην ευρύτερη περιοχή αυτού, ελέγχονται και εγκρίνονται από το ΥΠΕΧΩΔΕ. Παράλληλα στο πρόγραμμά του προβλέπεται η προώθηση της προστασίας και άλλων κτιρίων.
Το ΥΠΕΧΩΔΕ μελετά ήδη πρόταση χρήσεων γης για την Ακτή Πρωτοψάλτη, η οποία προγραμματίζεται να τεθεί υπόψη του ΚΣΧΟΠ το Α' εξάμηνο του 1998 και θα μελετηθούν στη συνέχεια οι χρήσεις γης στο Μικρολίμανο και στην υπόλοιπη περιοχή της Καστέλας.
Για τους ιδιοκτήτες διατηρητέων κτιρίων έχουν ήδη θεσμοθετηθεί κίνητρα στα οποία περιλαμβάνονται η ευνοϊκή χορήγηση δανείων (με επιδότηση μέρους του επιτοκίου), η έκπτωση φόρου κατά τις πωλήσεις, μεταβιβάσεις, κληρονομιές κλπ., διατηρητέων κτιρίων, η μεταφορά του εναπομείναντος Συντελεστού Δόμησης και η χορήγηση σχετικών τίτλων Μεταφοράς Συντελεστή Δόμησης για τα χαρακτηρισμένα ως διατηρητέα κτίρια.
'Ηδη δε στο πρόσφατο Νομοσχέδιο του Υπουργείου Πολιτισμού που ψηφίσθηκε από τη Βουλή (ν. 2557/97) περιελήφθη σχετική διάταξη (άρθρο 9 παρ. 4) σύμφωνα με την οποία με Π.Δ/γματα που εκδίδονται με πρόταση των Υπουργών ΠΕΧΩΔΕ και Πολιτισμού καθορίζονται οι προϋποθέσεις και η διαδικασία για την παροχή επιχορηγήσεων και άλλων οικονομικών κινήτρων σε κυρίους ή νομείς διατηρητέων κτιρίων για την ανακατσκευή και διατήρηση αυτών ακόμα και όταν η καταστροφή οφείλεται σε ανώτερη βία.
Το ΥΠΕΧΩΔΕ σε συνεργασία με τις αρμόδιες Υπηρεσίες του Υπουργείου Πολιτισμού προτίθεται να μελετήσει και να προωθήσει άμεσα τα προαναφερθέντα Π.Δ/γματα οικομικών κινήτρων, πέραν των ήδη θεσμοθετημένων που αναφέρθηκαν παραπάνω. 
Ο Υπουργός
Κ. ΛΑΛΙΩΤΗΣ''
22. Στην με αριθμό 5738/20-3-98 ερώτηση δόθηκε με το υπ' αριθμ. 1687/1-4-98 έγγραφο από τον Υφυπουργό Εθνικής 'Αμυνας η ακόλουθη απάντηση:
"Σε απάντηση της 5738/20-3-98 ερώτησης που κατέθεσε ο Βουλευτής κ. Γ. Κεφαλογιάννης στη Βουλή των Ελλήνων με θέμα την ολοκλήρωση του Μνημειακού Συγκροτήματος της Μάχης της Κρήτης σας γνωρίζεται ότι, τόσο η κυριότητα του χώρου που πρόκειται να αναγερθεί το σχετικό Μνημείο, όσο και η ευθύνη υλοποίησης του, ανήκει στην Περιφέρεια Κρήτης, η οποία χειρίζεται το όλο θέμα έως σήμερα.
Επί πλέον, καμία Υπηρεσία ή Διεύθυνση του Υπουργείου δεν έχει εμπλακεί αλλά και ούτε έχει ενημερωθεί από κάποιον Δημόσιο Φορέα για το υπόψη έργο. Μετά τη διάλυση της Στρατιωτικής Υπηρεσίας κατασκευής 'Εργων Ανασυγκροτήσεως (ΣΥΚΕΑ), που είχε νομοθετημένη αρμοδιότητα για την εκτέλεση έργων υπέρ τρίτων, το ΥΠΕΘΑ δεν έχει αρμοδιότητα αλλά και ούτε τη δυνατότητα να χρηματοδοτεί και εκτελεί έργα εκτός των εγκαταστάσεών του.
Παρ' όλα ταύτα σας γνωρίζουμε ότι το Γενικό Επιτελείο Στρατού (ΓΕΣ) έχει αναγείρει από 25ετίας σε περίοπτη θέση 
 

  



Σελίδα 10121 
στην περιοχή Κολυμπάρι Χανίων, σε έκταση ιδιοκτησίας του Ταμείου Εθνικής 'Αμυνας, καλαίσθητο μνημείο των πεσόντων στρατιωτικών στη μάχη της Κρήτης, το οποίο με βάση πρόσφατη μελέτη που συνέταξε η Ανωτάτη Στρατιωτική Διοίκηση Εσωτερικού και Νήσων προβλέπεται να ανακαινισθεί και εξωραϊστεί περαιτέρω. Η σχετική δαπάνη εκτιμάται ότι θα υπερβεί τα 50 εκατομμύρια δρχ. και θα καταβληθεί απολειστικά από το ΓΕΣ.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ''
23. Στην με αριθμό 5739/20-3-98 ερώτηση δόθηκε με το υπ' αριθμ. 1685/3-4-98 έγγραφο από τον Υφυπουργό Εθνικής 'Αμυνα η ακόλουθη απάντηση:
"Σε απάντηση της 5739/20-3-98 ερώτησης που κατέθεσε ο Βουλευτής κ. Ι. Βαρβιτσιώτης στη Βουλή των Ελλήνων με θέμα τις Επιπτώσεις της καθυστέρησης ολοκλήρωσης του προγράμματος ναυπήγησης Φρεγατών (Φ/Γ) "ΜΕΚΟ-2ΟΟ" στα Ελληνικά Ναυπηγεία Σκαραμαγκά, σας γνωρίζονται τα ακόλουθα:
Με βάση τις αρχικές προβλέψεις το όλο πρόγραμμα κατασκευής έπρεπε να ολοκληρωθεί τον Αύγουστο του 1997. Ωστόσο, λόγω των διαδικασιών ιδιωτικοποιήσεως των Ναυπηγείων Σκαραμαγκά που ολοκληρώθηκε με το ν. 2367/95 καθυστέρησε η παράδοση των τριών υπό κατασκευή Φ/Γ, η οποία και οριοθετήθηκε εκ νέου. Πιο συγκεκριμένα, η πρώτη Φ/Γ τύπου "ΜΕΚΟ-2ΟΟ" (Φ/Γ ΣΠΕΤΣΑΙ) παραδόθηκε τον Οκτώβριο του 1996, η παράδοση της δεύτερης πραγματοποιείται εντός του τρέχοντος μηνός (Φ/Γ ΨΑΡΑ), ενώ η τρίτη αναμένεται περί τα τέλη του 1998 (Φ/Γ ΣΑΛΑΜΙΣ). Αναφέρεται ότι το πρόγραμμα θα ολοκληρωθεί εντός των χρονικών ορίων που τέθηκαν από τον Νόμο 2367/95.
Περαιτέρω, σας πληροφορούμε ότι η προαναφερθείσα καθυστέρηση αναμένεται να επηρεάσει τις εγγυήσεις καλής λειτουργίας μόνο της τελευταίας υπό κατασκευή Φ/Γ. Αυτό συμβαίνει, διότι είτε τα συστήματα των δύο πρώτων Φ/Γ ενεργοποιήθηκαν ενώ βρίσκονταν ακόμη εντός της εγγυήσεως, είτε, όπου δημιουργήθηκε πρόβλημα από την παρέλευση του χρόνου εγγυήσεως, αυτό καλύφθηκε με τη χρησιμοποίηση ανταλλακτικών που προέρχονταν από τα υλικά της υπό ναυπήγηση τελευταίας Φ/Γ. Επιπροσθέτως, ορισμένα από τα συστήματα της τρίτης κατά σειρά Φ/Γ είναι ακόμη υπό εγγύηση, ενώ για εκείνα, για τα οποία οι εγγυήσεις καλής λειτουργίας έχουν λήξει και επηρεάζουν άμεσα την επιχειρησιακή ετοιμότητα του πλοίου, έχουν αναληφθεί ενέργειες για παράταση του χρόνου λήξεως. Σημειώνεται ότι σύμφωνα με τα οριζόμενα από το Νόμο 2367/95 το Υπουργείο Οικονομικών οφείλει να καταβάλλει αποζημίωση στο Πολεμικό Ναυτικό (ΠΝ) για τη ζημία που υπέστη από την καθυστέρηση του προγράμματος ναυπήγησης των εν λόγω πλοίων. Στο ποσό αυτό, το μεγαλύτερο μέρος του οποίου έχει ήδη καταβληθεί, περιέχεται και η αποζημίωση για την λήξη των εγγυήσεων των συστημάτων της τελευταίας υπό ναυπήγηση Φ/Γ.
Σχετικά με το κόστος κατασκευής των υπόψη Φ/Γ σας ενημερώνουμε ότι μέχρι σήμερα έχει καταβληθεί από το Πολεμικό Ναυτικό ποσό ύψους 71,2 δις δρχ., ενώ μέχρι την ολοκλήρωση του σχετικού προγράμματος αναμένεται η καταβολή 10 δις δρχ., επί πλέον. Περαιτέρω, η αξία των εργατικών μέχρι την περάτωση του έργου, προβλέπεται να ανέλθει στο ποσό των 38 δις δρχ. περίπου σε σταθερές τιμές Σεπτεμβρίου 1998.
Ακόμη, σημειώνεται ότι βάσει της σχετικής συμβάσεως για τη ναυπήγηση των Φ/Γ το Πολεμικό Ναυτικό είχε το δικαίωμα να ζητήσει από τη Γερμανική Κοινοπραξία κατασκευαστριών εταιρειών τη σύγκριση των τιμών των Ελληνικών Φ/Γ, με αυτές παρομοίου τύπου, που κατασκευάσθηκαν σε άλλες χώρες. Το Γερμανικό Υπουργείο Εθνικής 'Αμυνας που υποβοηθούσε στην καλή εκτέλεση της συμβάσεως πρότεινε το Γερμανικό Οργανισμό Ορκωτών Λογιστών ως το κατάλληλο όργανο για τη επεξεργασία των οικονομικών στοιχείων της συμβάσεως. Ωστόσο, ο εν λόγω Οργανισμός εξέφρασε την άποψη ότι είναι ενδεχόμενο να καταλήξει στο συμπέρασμα μετά την επεξεργασία των δεδομένων ότι οι τιμές κατασκευής , των Φ/Γ στις διάφορες χώρες δεν είναι συγκρίσιμες μεταξύ τους και για το λόγο αυτό απέφυγε την οποιαδήποτε δέσμευση σχετικά με το αποτέλεσμα.
Κατόπιν αυτού η επιτροπή του ΠΝ που μεριμνά για την εκτέλεση της συμβάσεως και αποτελείται από Ανώτατους και Ανώτερους Αξιωματικούς, αποφάσισε να μην αναθέσει το όλο έργο στον προαναφερθέντα Οργανισμό και στη συνέχεια πέτυχε οι πιστώσεις που θα εδίνοντο από την Κοινοπραξία Κατασκευής των ΜΕΚΟ-2ΟΟ για τον έλεγχο των τιμών, να διατεθούν για το κατασκευαστικό πρόγραμμα των Φ/Γ. Επί πλέον, διαπραγματεύτηκε την παράταση του χρόνου των εγγυήσεων που καλύπτουν τα συστήματα των υπό ναυπήγηση Φ/Γ και κατ' επέκταση εκμηδένισε, ουσιαστικά, τις συνέπειες από την καθυστέρηση του όλου προγράμματος.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ''
24. Στην με αριθμό 5742/20-3-98 ερώτηση δόθηκε με το υπ'αριθμ. 6358/9-4-98 έγγραφο από την Υπουργό Aνάπτυξης η ακόλουθη απάντηση:
"Σε απάντηση της ερώτησης 5742/20.3.98 που κατέθεσε στη Βουλή των Ελλήνων ο Βουλευτής κ. Θανάσης Νάκος, σας γνωρίζουμε τα εξής:
Η μεθοδολογία του υπολογισμού των διυλίστρων καθορίζεται κάθε χρόνο με απόφαση του Διοικητικού Συμβουλίου της εταιρείας. 
Η απόφαση παίρνεται πάντα σε ετήσια βάση ώστε να λαμβάνονται υπόψη οι συνθήκες που διαμορφώνονται και οι ιδιαιτερότητες κάθε χρήσης με βάση την συνολική ποσότητα αργού που διυλίζεται, τα προϊόντα που παράγονται (ποιότητα και ποσότητα). 
Η αμοιβή των διυλιστηρίων υπολογίζεται σε δολάρια και στην συνέχεια μετατρέπεται σε δραχμές. 
Με την παραπάνω διαδικασία υπάρχει σημαντικό όφελος για τα διυλιστήρια σε περίπτωση που υπάρξει αύξηση της ισοτιμίας δολαρίου-δραχμής, δεδομένου ότι τα Διυλιστήρια δεν υπόκεινται σε συναλλαγματική επιβάρυνση αφού το μεγαλύτερο μέρος του λειτουργικού τους κόστους είναι δραχμικό. 
ΑντιΘέτως η ΔΕΠ φέρει το σύνολο του συναλλαγματικού κόστους αφού δανείζεται σε συνάλλαγμα για την πραγματοποίηση της αγοράς των πρώτων υλών. 
Το 1997 η διακύμανση της τιμής του δολαρίου ήταν πολύ μεγάλη, (διαφορά ελαχίστης και μεγίστης ισοτιμίας 38 δρχ. περίπου) με αποτέλεσμα η εταιρεία να καταγράψει ζημίες από συναλλαγματικές διαφορές της τάξεως των 10 δισ. δραχμών.
Παράλληλα τα επιχειρησιακά σχέδια των Διυλιστηρίων προέβλεπαν μέση ισοτιμία 246 δρχ, ενώ η αμοιβή διύλισης κατεβλήθη με βάση την ανώτερη ισοτιμία (τέλος έτους) 250 δρχ/δολάριο. 
Κατά συνέπεια απώλεια οικονομική για τα Διυλιστήρια δεν υπήρξε, αντίθετα τα ΕΛΔΑ και το ΔΙΘΕ πραγματοποίησαν έσοδα 6 δισ. περισσότερα σε σχέση με αυτά που προβλέπονταν στον προϋπολογισμό τους.
Η ΕΛΔΑ και η ΕΛ.ΔΙ.ΧΗ.ΜΑΚ. συγχωνεύθηκαν από την Ιη Απριλίου 1998 με την Εταιρεία Ελληνικά Πετρέλαια Α.Ε, όπως μετονομάσθηκε η ΔΕΠ. Με την συγχώνευση αυτή ενοποιούνται τα οικονομικά στοιχεΙα των παραπάνω εταιρειών ο 1.1.98 και ως εκ τούτου η ισοημία που θα χρησιμοποιηθεί για τους τρεις πρώτους μήνες δεν επηρεάζει τα οικονομικά αποτελέσματα. 
Στα Ελληνικά Πετρέλαια Α.Ε κατά τη στιγμή της αλλαγής ισοτιμίας η Δ.Ε.Π. είχε βραχυπρόθεσμο δανεισμό ύψους US $ 25Ο εκ. για την τήρηση αποθεμάτων και την πληρωμή των προμηθευτών της. Η αλλαγή ισοτιμίας δημιούργησε συναλλαγματικές διαφορές, σε βάρος της Δ.Ε.Π., της τάξεως των 8,5 δισ. δρχ. ενώ από τις απαιτήσεις σε συνάλλαγμα προέκυψε θετική διαφορά της τάξεως του 1 δισ. δρχ. Θα πρέπει σημειωθεί ότι και κατά την περίοδο 1997, οι συναλλαγματικές 
 

  



Σελίδα 10122 
διαφορές, από την άνοδο του δολαρίου, ήταν της τάξεως των 10 δισ. δρχ. 
Η αρνητική επίπτωση που προκύπτει σήμερα από την αλλαγή της της δραχμής εκτιμούμε ότι θα καλυφθεί στη διάρκεια του χρόνου από την δραχμοποίηση του μικτού περιθωρίου της Εταιρείας που είναι σε δολάρια. 
Η Υπουργός
ΒΑΣΩ ΠΑΠΑΝΔΡΕΟΥ"
25. Στην με αριθμό 5743/20-3-98 ερώτηση δόθηκε με το υπ'αριθμ. 7951/9-4-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης με αριθμό 5743/2Ο-3-1998 που κατέθεσε στη Βουλή ο Βουλευτής κ. Γεώργιος Καρατζαφέρης, σας πληροφορούμε τα εξής:
Σε κάθε περίπτωση πρόσληψης εποχιακού προσωπικού οι φορείς αποστέλλουν τους πίνακες προσλαμβανομένων στο Α.Σ.Ε.Π., το οποίο είτε αυτεπαγγέλτως, είτε κατ'ένσταση ελέγχει τη νομιμότητα της όλης διαδικασίας. 
Εφόσον το Α.Σ.Ε.Π. διαπιστώσει παράβαση των διατάξεων του άρθρου 21 του ν. 219Ο/1994 όπως συμπληρώθηκε και τροποποιήθηκε μεταγενέστερα παρεμβαίνει στον οικείο φορέα και γίνεται διόρθρωση των οικείων πινάκων προσλαμβανομένων. 
Στην περίπτωση που η παράβαση του νόμου γίνεται από πρόθεση το Α.Σ.Ε.Π. παραπέμπει τα κατά περίπτωση αρμόδια και υπεύθυνα όργανα στην Εισαγγελική Αρχή, τα οποία διώκονται για παράβαση καθήκοντος κατά το άρθρο 259 του Ποινικού Κώδικα αυτεπαγγέλτως, ενώ ο κατά περίπτωση αρμόδιος υπουργός, κινεί κατά των οργάνων αυτών την πειθαρχική διαδικασία. 
Ο Υφυπουργός
ΣΤΑΥΡΟΣ ΜΠΕΝΟΣ"
26. Στις με αριθμό 5745/20-3-98, 5751/20-3-98, 5762/23-3-98 ερώτησης δόθηκε με το υπ'αριθμ. 995/8-4-98 έγγραφο από τον Υπουργό Γεωργίας η ακόλουθη απάντηση:
"Απαντώντας στις ερωτήσεις 5745/20-3-98, 5751/20-3-98, 5762/23-3-98 που κατέθεσαν οι Βουλευτές κύριοι Β. Μπούτας, Ν. Γκατζής, Α. Κανταρτζής και Α. Λουλέ,για τα θέματα της αρμοδιότητάς μας, σας πληροφορούμε τα εξής:
Για τις ζημιές που προξενήθηκαν σε καλλιέργειες αμυγδάλων ροδακίνων, βερικόκων, αχλαδιών κλπ. από τους πρόσφατους παγετούς στο Νομό Λάρισας, ο ΕΛΓΑ έχει ήδη επιληλφΘεί. Συγκεκριμένα: από την επομένη των ζημιών τις πληγείσες περιοχές του Νομού επισκέπτονται συνεχώς γεωπόνοι - επόπτες του ΕΛΓΑ στη Λάρισα, προκειμένου να προσδιορίσουν την έκταση των ζημιών, τα είδη των καλλιεργειών που ζημιώθηκαν καθώς και τα βλαστικά στάδια αυτών.
Οι εκτιμήσεις των παραπάνω ζημιών θ' αρχίσουν για τεχνικούς λόγους σε χρόνο που θα έχει οριστικοποιηθεί η καρπόδεση στα δένδρα ώστε να είναι δυνατός ο προσδιορισμός της ζημιάς με όσο το δυνατό μεγαλύτερη ακρίβεια. 
'Οσον αφορά την αντικειμενικότητα των εκτιμήσεων γνωρίζουμε ότι η διενέργεια αντικειμενικών και ακριβοδίκαιων εκτιμήσεων αποτελεί θέμα θεμελιώδους σημασίας για τον ΕΛΓΑ και πάγια επιδίωξή του είναι τα πορίσματα των εκτιμήσεων να εκφράζουν με όσο το δυνατό μεγαλύτερηακρίβεια την απώλεια του εισοδήματος των ασφαλισμένων του. 
Σχετικά με το αίτημα που τίθεται για καταβολή αποζημίωσης 100%της ζημιάς γνωρίζουμε ότι σύμφωνα με τον ισχύοντα Κανονισμό για την ασφάλιση της Φυτικής Παραγωγής ο ΕΛΓΑ καλύπτει το 74,8%(για ποσοστό ζημιάς 100%) για ζημιές από χαλάζι, παγετό, ανεμοθύελλα και πλημμύρα. 
Ειδικότερα για τις ζημιές στο στάδιο της ανθοφορίας και του δεσίματος των καρπών, παρά την διεθνή ασφαλιστική πρακτική που λόγω της έκτασης κα της φύσης των ζημιών κανένας ασφαλιστικός Οργανισμός ή Εταιρεία δεν καλύπτει τις ζημιές αυτές, ο ΕΛΓΑ κατ' εξαίρεση καλύπτει το 48,4%(για ποσοστό ζημιάς 100%). 
Τα ποσοστά αυτά αποζημίωσης θεωρούνται από τα υψηλότερα που ισχύουν διεθνώς, στα πλαίσια θεσμοθετημένων ασφαλιστικών παροχών. Το αίτημα λοιπόν για την καταβολήαποζημίωσης 100%της ζημιάς, δεν είναι δυνατόν να ικανοποιηθεί, δεδομένου ότι ο ΕΛΓΑ επί του παρόντος τουλάχιστον, έχει εξαντλήσει όλα τα περιθώρια που του επιτρέπουν οι οικονομικές του δυνατότητες και τυχόν αύξηση των καλύψεων πέραν των προβλεπομένων θα οδηγήσει το θεσμό της ασφάλισης της γεωργικής παραγωγής στη χώρα μας σε οικονομικό αδιέξοδο.
Τέλος γνωρίζουμε ότι μετά την ολοκλήρωση των εκτιμήσεων που θα διενεργηθούν σε σύντομο χρονικό διάστημα, από τον ΕΛΓΑ θα καταβληθεί κάθε δυνατή προσπάθεια ώστε αποζημιώσεις να καταβληθούν στους δικαιούχους το συντομότερο δυνατό. Σε καμιά περίπτωση πάντως οι αποζημιώσεις δεν μπορεί να καταβάλλονται στους παραγωγούς πριν την εποχή όπου θα πωλούσαν τη ζημιωθείσα παραγωγή τους.
Ο Υπουργός
ΣΤ. ΤΖΟΥΜΑΚΑΣ")
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, πριν εισέλθουμε στη συζήτηση των επικαίρων ερωτήσεων, θα αναγνωσθεί το δελτίο επικαίρων ερωτήσεων της Παρασκευής 5 Ιουνίου 1998.
Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρο 130 παρ. 2 και 3 Καν. Βουλής).
1. Η με αριθμό 1614/2.6.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Καψή προς τον Υπουργό Δικαιοσύνης, σχετικά με την καθυστέρηση εκδίκασης υποθέσεων λαθρεμπορίας πετρελαίων στην περιοχή Πειραιά κλπ.
2. Η με αριθμό 1600/1.6.98 επίκαιρη ερώτηση του Βουλευτή της Νέας Δημοκρατίας κ. Νικολάου Γκελεστάθη προς τον Υπουργό Δημόσιας Τάξης, σχετικά με τη λειτουργία των Πολυδύναμων Αστυνομικών Τμημάτων κλπ.
3. Η με αριθμό 1619/3.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τις κινητοποιήσεις των εργαζομένων στο Δήμο Πειραιά κλπ.
4. Η με αριθμό 1615/3.6.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Γεωργίας, σχετικά με τις καταστροφές που υπέστησαν οι αγρότες του Νομού Ροδόπης από τις έντονες βροχοπτώσεις κλπ.
5. Η με αριθμό 1618/3.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Πολιτισμού, σχετικά με την προστασία και αναστήλωση του Θεάτρου της Αρχαίας Αιγείρας. 
Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου. ('Αρθρο 130 παρ. 2 και 3 Καν. Βουλής).
1. Η με αριθμό 1608/1.6.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κωνσταντίνου Βρεττού προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη λήψη των αναγκαίων μέτρων αντιμετώπισης της ποιοτικής υποβάθμισης του υδροφόρου ορίζοντα στην περιοχή της Αττικής.
2. Η με αριθμό 1602/1.6.98 επίκαιρη ερώτηση του Βουλευτή της Νέας Δημοκρατίας κ. Παναγιώτη Μελά προς τον Υπουργό Εργασίας και Κοινωνικών Ασφαλίσεων, σχετικά με διορισμούς ιατρών στο 'Ιδρυμα Κοινωνικών Ασφαλίσεων (ΙΚΑ) κλπ.
3. Η με αριθμό 1620/3.6.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Γεωργίας, σχετικά με τη λειτουργία της Ελληνικής Βιομηχανίας Ζάχαρης (ΕΛΒΙΖ) Παράρτημα Ιωαννίνων, τη μεταβίβασή της στις συνεταιριστικές οργανώσεις του Νομού κλπ. 
4. Η με αριθμό 1616/3.6.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Ανδριανής 
 

  



Σελίδα 10123 
Λουλέ προς την Υπουργό Ανάπτυξης, σχετικά με την αναγνώριση της επένδυσης παραγωγής μήλων του Αγροτικού Συνεταιρισμού Ζαγοράς Πηλίου.
5. Η με αριθμό 1617/3.6.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Εργασίας και Κοινωνικών Ασφαλίσεων, σχετικά με τη ρύθμιση της ασφάλισης στο 'Ιδρυμα Κοινωνικών Ασφαλίσεων (ΙΚΑ) των εκτάκτων εκπαιδευτικών των Τεχνολογικών Εκπαιδευτικών Ιδρυμάτων (ΤΕΙ).
6. Η με αριθμό 1609/2.6.98 επίκαιρη ερώτηση του Ανεξάρτητου Βουλευτή κ. Βασιλείου Κοντογιαννόπουλου προς τον Υπουργό Εθνικής Παιδείας και Θρησκευμάτων, σχετικά με τη λήψη μέτρων για την απρόσκοπτη και αμερόληπτη διεξαγωγή του διαγωνισμού για το διορισμό των εκπαιδευτικών μετά την κατάργηση της επετηρίδας.
 

  



Σελίδα 10124 
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Για την υπ' αριθμόν 1583/29.5.98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Γεωργίου Αδαμόπουλου προς τον Υπουργό Υγείας και Πρόνοιας σχετικά με την πρόσληψη του αναγκαίου προσωπικού για τη λειτουργεία του Περιφερειακού Πανεπιστημιακού Νοσοκομείου Θεσσαλίας έχει υπάρξει συνεννόηση μεταξύ ερωτώντος και ερωτωμένου Υπουργού να συζητηθεί στο τέλος και κρατείται.
Δεύτερη είναι η με αριθμό 1578/27.5.98 επίκαιρη ερώτηση του Βουλευτή της Νέας Δημοκρατίας κ. Θεοφάνη Δημοσχάκη προς τον Υπουργό Εθνικής Οικονομίας και Οικονομικών, σχετικά με την έγκριση επένδυσης στη βιομηχανική ζώνη Ροδόπης, την υπέρβαση στο συνολικό ποσό επιδότησης-επιχορήγησης κλπ.
Η επίκαιρη ερώτηση του κ. Δημοσχάκη έχει ως εξής:
"Ενώ ο αναπτυξιακός νόμος 1892/90 από τα τέλη του 1997 είναι ανενεργός, αφότου εξαγγέλθηκε από το ΥΠΕΘΟ νέος αναπτυξιακός νόμος που περιορίζει σημαντικά τα αναπτυξιακά κίνητρα, το ΥΠΕΘΟ ξαφνικά εγκρίνει, δέκα ημέρες πριν την ψήφιση του νέου νόμου, επένδυση στη βιομηχανική ζώνη Κομοτηνής με την υπ' αριθμ. 51928/ΝΝ 767/Ν 1892/90 με απόφασή του της 10.2.98 που δημοσιεύθηκε στο ΦΕΚ 44/25.5.98 με συνολική επιδότηση-επιχορήγηση στο αστρονομικό ποσό των πέντε δισεκατομμυρίων εννιακοσίων εκατομμυρίων (5.900.000.000) δραχμών.
Επειδή το ανώτατο όριο της επιδότησης για επενδύσεις στη Θράκη ποτέ μέχρι τούδε δεν υπερέβη το ποσό των τεσσάρων δισεκατομμυρίων (4.000.000.000) δραχμών, ενώ στη συγκεκριμένη επένδυση το ύψος της επιδότησης υπερβαίνει το ποσό αυτό και φθάνει στα πέντε δισεκατομμύρια εννιακόσια εκατομμύρια (5.900.000.000) δραχμές, άρα υπάρχει προνομιακή και άνισος μεταχείριση σε σχέση με άλλες επενδύσεις.
Επειδή η επένδυση αυτή εγκρίνεται σε περίοδο δέκα ημέρες πριν την ψήφιση του νέου αναπτυξιακού νόμου, σε περίοδο που δεν έγινε έγκριση καμιάς επένδυσης είτε σε κεντρικό είτε περιφερειακό επίπεδο για τη Θράκη.
Δια τούτο ερωτάται ο κύριος Υπουργός:
1. Ποιοι λόγοι πρυτάνευσαν, ούτως ώστε να εγκριθεί η εν λόγω επένδυση στη βιομηχανική ζώνη Ροδόπης δέκα μέρες πριν την ψήφιση του νέου αναπτυξιακού νόμου;
2. Γιατί η εν λόγω επένδυση λαμβάνει συνολική επιδότηση-επιχορήγηση πέντε δισεκατομμυρίων εννιακοσίων εκατομμυρίων (5.900.000.000) δραχμών και υπερβαίνει κατά πολύ το πλαφόν των τεσσάρων δισεκατομμυρίων (4.000.000.000) δραχμών;".
Ο Υφυπουργός Οικονομικών κ. Γεώργιος Δρυς έχει το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, με την απόφαση της 10ης Φεβρουαρίου 1998 του Υπουργού Εθνικής Οικονομίας και Οικονομικών, εγκρίθηκε η υπαγωγή στις διατάξεις του ν. 1892/1990 της επένδυσης της επιχείρησης "ΣΕΛΜΑΝ Ελληνοελβετική Βιομηχανία Επεξεργασίας Ξύλου Ανώνυμος Εταιρεία", συνολικής δαπάνης ποσού δώδεκα δισεκατομμυρίων εξακοσίων είκοσι εκατομμυρίων (12.620.000.000) δραχμών, που αναφέρεται στην ίδρυση νέας μονάδας παραγωγής ειδικών κατηγοριών μοριοσανίδων.
Η επένδυση αυτή εγένετο στην περιοχή ΒΙΠΕ - ΕΤΒΑ Κομοτηνής του Νομού Ροδόπης.
Η επιχείρηση υπέβαλε αίτηση υπαγωγής στο νόμο 1892/1990 την 7η Αυγούστου 1997, μέσω του Ελληνικού Κέντρου Επενδύσεων, το οποίο σύμφωνα με το νόμο 2372/1996 ήταν αρμόδιο να παραλαμβάνει αιτήσεις για ιδιωτικές επενδύσεις, το ύψος των οποίων υπερβαίνει τα τρία δισεκατομμύρια (3.000.000.000) δραχμές.
Σύμφωνα με το άρθρο 118 του ν. 2533/1997 για το χρονικό διάστημα μετά την 21η Οκτωβρίου 1997 ανεστάλη η υποβολή αιτήσεων υπαγωγής στις διατάξεις του ν. 1892/1990, εν όψει ψηφίσεως του νέου αναπτυξιακού νόμου, ενώ οι μέχρι τότε υποβληθείσες αιτήσεις υπαγωγής θα εξετάζονταν με τις διατάξεις του ν. 1892/1990.
Η υπαχθείσα στον αναπτυξιακό νόμο επιχείρηση έλαβε για τη συνολική της δαπάνη το ποσό της επιχορήγησης των τριών δισεκατομμυρίων εκατόν πενήντα έξι εκατομμυρίων πεντακοσίων χιλιάδων (3.156.500.000) δραχμών, καθώς και επιδότηση χρηματοδοτικής μίσθωσης συνολικού ύψους δύο δισεκατομμυρίων επτακοσίων σαράντα τριών εκατομμυρίων πεντακοσίων χιλιάδων (2.743.500.000) δραχμών.
Συνεπώς, κύριε συνάδελφε, εφόσον η υπαγωγή της επένδυσης έγινε σύμφωνα με τις διατάξεις του προηγουμένου νομικού καθεστώτος, δηλαδή του ν. 1892/1990, όπως κωδικοποιήθηκε με το προεδριλό διάταγμα 456/29.12.95, η εγκριθείσα επιχορήγηση των τριών δισεκατομμυρίων εκατόν πενήντα έξι εκατομμυρίων πεντακοσίων χιλιάδων (3.156.500.000) δραχμών, καλύπτεται από το ανώτατο όριο επιχορήγησης των τεσσάρων δισεκατομμυρίων (4.000.000.000) δραχμών που προέβλεπε το άρθρο 4, παράγραφος 1 του ανωτέρω προεδρικού διατάγματος στο οποίο δεν συνυπολογίζεται προαναφερθείσα η επιδότηση του leasing, η οποία δεν είναι επιχορήγηση κατά την έννοια του ν. 1892/1990.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δημοσχάκης έχει το λόγο.
ΘΕΟΦΑΝΗΣ ΔΗΜΟΣΧΑΚΗΣ: Κύριε Πρόεδρε, σύμφωνα με όσα είπε ο κύριος Υπουργός βγάζουμε το συμπέρασμα πόσο όμορφος είναι ο κόσμος και αγγελικά πλασμένος.
Δέκα μέρες πριν αρχίσει να συζητείται, κύριε Πρόεδρε, στη Βουλή ο νέος αναπτυξιακός νόμος στις 10.2.1998 εγκρίνεται ξαφνικά η επένδυση αυτή. 'Ερχεται η Κυβέρνηση με λίγα λόγια και το ΥΠΕΘΟ και ενώ για όλες τις επενδύσεις που γίνονται στη Θράκη ο νόμος αυτός είναι ανενεργός από το Νοέμβριο του 1997, ξαφνικά στις 10.2.98 εγκρίνεται αυτή η επένδυση.
Μέχρι τούδε, κύριε Υπουργέ, ποτέ δεν είχε τέτοιου είδους προνομιακή μεταχείριση ούτε επιλεκτικού χαρακτήρα. Για τη συγκεκριμένη επένδυση όμως έγιναν όλα ξαφνικά και τόσο σύντομα, τη στιγμή που όλες οι εταιρείες εκεί νεκρώθηκαν.
'Ερχεται η Κυβέρνηση με άλλα λόγια, με διάφορες αλχημείες και διάφορα τερτίπια, στηριζόμενη όχι σε νόμους, αλλά σε εγκυκλίους και εγκρίνει την επένδυση.
Το ανώτατο όριο επιδότησης, κύριε Υπουργέ, στη Θράκη είναι τέσσερα δισεκατομμύρια (4.000.000.000) δραχμές. Εν τοιαύτη περιπτώσει, αν σήμερα κάποιος υπαγάγει μία επένδυση κατά 50% στα leasing και κατά 50% στον αναπτυξιακό νόμο, πόση επιχορήγηση, επιδότηση θα πάρει συνολικά η επένδυση; Θα πάρει το 70%, το 69%, όπως ήταν τότε;
'Εγινε υποτίμηση του νομίσματος. Με το πνεύμα αυτό που μιλήσατε, αυτοί θα πάρουν επιπλέον πρόσθετη επιχορήγηση, λόγω της υποτίμησης του νομίσματος, η οποία έγινε πριν εγκριθεί η επένδυση;
Κύριε Υπουργέ, εάν σήμερα έρθουν επενδυτές με δώδεκα δισεκατομμύρια (12.000.000.000) και δεκαπέντε δισεκατομμύρια (15.000.000.000) δραχμές εκεί επάνω, θα έχουν αυτήν την προνομιακή μεταχείριση στην περιοχή; Αυτό είνα το ένα ερώτημα που θέτω.
Το δεύτερο ερώτημα. Ο νόμος καταστρατηγείται και η πράξη αυτή είναι καθ'ημάς χαριστική και σκανδαλώδης. Αλήθεια, κύριε Υπουργέ, με τα όργανα σας, τις ΔΟΥ, που καθημερινώς πιέζετε τον 'Ελληνα φορολογούμενο για να του πάρετε τα ψίχουλα...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε κύριε Δημοσχάκη. 'Ηδη ο χρόνος πέρασε. Σας προειδοποιεί και σας ειδοποιεί.
ΘΕΟΦΑΝΗΣ ΔΗΜΟΣΧΑΚΗΣ: Είναι δυνατόν να ανοίγουν τα πουγκιά και ξαφνικά σε μια περιοχή που έχει κουφάρια -οι βιομηχανικές ζώνες Αλεξανδρούπολης, σας είπα και άλλη φορά- και υπόστεγα, η επένδυση αυτή να υλοποιηθεί και να απασχοληθούν άνθρωποι που κάθε μέρα ψάχνουν το μεροκάματο 
 

  



Σελίδα 10125 
στους δρόμους;
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Δημοσχάκη, να τηρείται ο χρόνος και αυτό ισχύει για όλους, όπως προβλέπει ο Κανονισμός. 'Εχουμε και άλλο έργο μπροστά μας και μάλιστα πολύ.
ΘΕΟΦΑΝΗΣ ΔΗΜΟΣΧΑΚΗΣ: Δεν έχω να πω τίποτε άλλο. Να έχετε υπόψη σας ότι η επένδυση είναι σκανδαλώδης. 
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υφυπουργέ, έχετε το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, το Κοινοβούλιο γνωρίζει, ιδιαίτερα δε ο κύριος συνάδελφος, ότι πράγματι υπάρχει προνομιακή μεταχείριση των επενδύσεων, οι οποίες γίνονται στη Θράκη. 
Εάν, κύριε Δημοσχάκη, αναφέρεσθε σε αυτήν την προνομιακή μεταχείριση, σας λέω, ότι αποτελεί πολιτική της Κυβέρνησης να βοηθηθεί και να επιταχυνθεί η αναπτυξιακή διαδικασία στην περιοχή της Θράκης, για τους γνωστούς λόγους που δεν χρειάζεται να τους αναλύσω τώρα.
'Οσον αφορά τις αιτιάσεις σας για ειδικά προνομιακή μεταχείριση της επιχείρισης "ΣΕΛΜΑΝ", σας διαβεβαιώ ότι καμιάς προνομιακής μεταχείρισης δεν έτυχε η εταιρεία αυτή, αλλά ακολουθήθηκαν πιστά όλες οι διαδικασίες, οι οποίες προβλέπονται από τον αναπτυξιακό νόμο και το σχετικό προεδρικό διάταγμα.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, στην αρμοδιότητα του κυρίου Υφυπουργού Οικονομικών, ανήκει και η τέταρτη επίκαιρη ερώτηση δευτέρου κύκλου του κ. Δανέλλη.
Παρακαλώ να προταχθεί για να συζητηθεί, γιατί έχει επείγοντα λόγο να αναχωρήσει ο κύριος Υφυπουργός.
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε ομοφώνως.
Συζητείται, λοιπόν, η με αριθμό 1595/1-6-98 επίκαιρη ερώτηση δευτέρου κύκλου του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τους Υπουργούς Οικονομικών, Γεωργίας, σχετικά με την εφαρμογή του "πόθεν έσχες" στις πάγιες επενδύσεις στον αγροτικό τομέα κλπ.
Η επίκαιρη ερώτηση του κυρίου συναδέλφου έχει ως εξής:
"Με την εφαρμογή του "Πόθεν έσχες", στις πάγιες επενδύσεις στον αγροτικό χώρο και την αναγωγή σε τεκμήριο της δαπάνης των επενδύσεων αυτών, σύμφωνα με τις ερμηνευτικές οδηγίες του Υπουργείου Οικονομικών σχετικά με το ν. 2443/96 περί "Τροποποίησης και συμπλήρωσης του τελωνειακού κώδικα και άλλων διατάξεων", μεγάλη μερίδα μικρών και κυρίως νέων αγροτών στην Κρήτη αλλά όχι μόνο, αντιμετωπίζει κυριολεκτικά προβλήματα παραμονής στον αγροτικό κλάδο.
Αποτελεί καταφανή αντίφαση το Υπουργείο Γεωργίας να θεσπίζει δέσμευση μέτρων ενίσχυσης και επιδοτήσεων για τη στήριξη της παραμονής των αγροτών, κυρίως των νέων, στην περιφέρεια και την ίδια στιγμή το Υπουργείο Οικονομικών να θεωρεί τεκμήριο τις δαπάνες που δια των επιδοτήσεων γίνονται για αγορά βασικού πάγιου εξοπλισμού των γεωργικών εκμεταλλεύσεων ή την κατασκευή θερμοκηπίων, υδατοδεξαμενών, περιφράξεων και λοιπών βοηθητικών κατασκευών.
Ουδείς μπορεί να αμφισβητήσει την αναγκαιότητα διεύρυνσης της φορολογικής βάσης για δικαιότερη κατανομή των φορολογικών βαρών. 'Οταν όμως αναγνωρίζουμε ότι κάποια παραγωγική δραστηριότητα χρήζει ενισχύσεων για να καταστεί βιώσιμη και ελκυστική φαίνεται παράλογο το να τη ναρκοθετούμε με φορολογικά αντικίνητρα.
Ερωτώνται οι κύριοι Υπουργοί:
1. Πώς σκοπεύουν να αντιμετωπίσουν τις αντιφάσεις αυτές και τα προβλήματα που δημιουργούν στους μικρούς και στους νέους αγρότες,
2. αν θεωρούν ότι είναι συμβατή η υπαγωγή των νέων αγροτών στις υποχρεώσεις του πόθεν έσχες, ενώ αδυνατούν να εκδώσουν τιμολόγια για έξι τουλάχιστον μήνες πριν την υποβολή της αίτησής τους για υπαγωγή στο σχετικό νόμο, ώστε να τύχουν επιδοτήσεων".
Ο Υφυπουργός Οικονομικών κ. Γεώργιος Δρυς έχει και πάλι το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κατ'αρχήν σας ευχαριστώ και εσάς και τους κυρίους συναδέλφους για τη δυνατότητα να συζητηθεί κατά παρέκκλιση η ερώτηση αυτή.
Κύριε συνάδελφε, με τις γενικές διατάξεις φορολογίας εισοδήματος ορίζεται ότι κατ'εξαίρεση το συνολικό εισόδημα του φορολογούμενου πολίτη, προδιορίζεται με βάση τις δαπάνες διαβίωσης και τις δαπάνες απόκτησης περιουσιακών στοιχείων, εφόσον αυτό είναι μεγαλύτερο από το συνολικό του εισόδημα, απ'όλες τις άλλες κατηγορίες εισοδημάτων που αυτός αποκτά.
Εξάλλου, ως ετήσια τεκμαρτή δαπάνη του φορολογουμένου θεωρούνται και τα χρηματικά ποσά, που πραγματικά καταβάλλονται, μεταξύ των άλλων, για αγορά ακινήτων ή ανέγερση οικοδομών, καθώς και για αγορά κινητών πραγμάτων μεγάλης αξίας. Εξαιρούνται όμως εκείνα, που αποτελούν αρδευτικό εξοπλισμό γεωργικής εκμετάλλευσης. Είναι μια διακριτική ευνοϊκή μεταχείριση, την οποία θεσμοθετήσαμε πέρυσι για τους αγρότες, που επενδύουν στην απόκτηση αρδευτικού εξοπλισμού.
Με τις διατάξεις του Νόμου 2538/97 και 2601/97, διευρύνθηκε ακόμα περισσότερο η έννοια του αγρότη και της αγροτικής επιχείρησης. Οι αγρότες για την αγορά επενδυτικών αγαθών, για τις ανάγκες των συμπληρωματικών τους δραστηριοτήτων, λαμβάνουν, όπως ξέρετε, οικονομικές ενισχύσεις είτε από την Ευρωπαϊκή 'Ενωση είτε από τον κρατικό προϋπολογισμό. Επίσης, λαμβάνουν χαμηλότοκα δάνεια, με βάση κοινές αποφάσεις των Υπουργών Οικονομικών και Γεωργίας, που εκδίδονται στα πλαίσια εφαρμογής των διαφόρων κανονισμών.
'Ετσι, μετά απ' αυτά, είναι φανερό ότι τα χρηματικά ποσά, που καταβάλλονται από τους αγρότες για την αγορά επενδυτικών αγαθών στον αγροτικό τομέα, όπως π.χ. αυτοκινούμενων αγροτικών οχημάτων, γεωργικού μηχανολογικού εξοπλισμού πλην αρδευτικού, καθώς και για αγορά ή κατασκευή κτιριακού εξοπλισμού, όπως αποθήκες, υπόστεγα, βουστάσια, θερμοκήπια κλπ., θεωρούνται ως ετήσια τεκμαρτή δαπάνη αγοράς.
Επομένως, η επέκταση της εξαίρεσης των αγροτών από τις γενικές διατάξεις της ετήσιας τεκμαρτής δαπάνης για τις αγορές όλων των επενδυτικών αγαθών του αγροτικού τομέα, συνιστά πρόσθετη ιδιαίτερη μεταχείριση, δημιουργεί ανισότητες και αποτελεί πηγή παρόμοιων αιτημάτων με ανάλογα επιχειρήματα, από άλλους φορολογουμένους, όπως παραδείγματος χάρη μικρομεσαίους επαγγελματίες και επιχειρηματίες, που ασκούν ατομικές επιχειρήσεις στον εμπορικό, βιοτεχνικό και βιομηχανικό τομέα.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Δανέλλης έχει το λόγο.
ΣΠΥΡΙΔΩΝ ΔΑΝΕΛΛΗΣ: Κύριε Υπουργέ, δεν θα διαφωνήσω μαζί σας στο ότι προφανώς δεν πρέπει να κάνουμε διακρίσεις για διάφορες κοινωνικές ομάδες. 'Ομως, δεν νομίζω να υπάρχει κανείς μεταξύ μας, που να διαφωνεί στην αναγκαιότητα της στήριξης του αγροτικού πληθυσμού, για να παραμένει στην ύπαιθρο όχι μόνο για οικονομικούς λόγους, αλλά γιατί βλέπουμε σε διάφορες περιοχές της Ελλάδος να μιλάμε όχι για εγκατάλειψη, αλλά για απερήμωση της υπαίθρου.
'Εχω την εντύπωση ότι όντως υπάρχει μη παράλληλη λογική στη θέσπιση των μέτρων στήριξης των αγροτών και κυρίως των νέων, με τη φορολογική τους αντιμετώπιση από το Υπουργείο σας.
Νομίζω πως κομβικό σημείο είναι ότι θα πρέπει να γίνει διάκριση μεταξύ των επενδύσεων, που γίνονται στον αγροτικό τομέα και των αναγκών για τις επενδύσεις αυτές. Παραδείγματος χάρη, δεν είναι ίδιας κλίμακας οι επενδύσεις αυτές, που έχει ανάγκη να κάνει ένας μεγάλος αγρότης στο θεσσαλικό κάμπο με τις αναγκαίες επενδύσεις, που θα πρέπει να κάνει ένας αγρότης σε μια ορεινή περιοχή της Κρήτης ή 
 

  



Σελίδα 10126 
κάπου αλλού.
Νομίζω ότι με την ερμηνευτική εγκύκλιο του Υπουργείου σας, που δημιουργεί το ζήτημα, το οποίο είναι πολύ μεγάλης κλίμακας, ιδιαίτερα σε ορισμένες περιοχές της Κρήτης -γι' αυτό αναφέρθηκα ιδιαίτερα σ' αυτήν- θα πρέπει να διευκρινιστεί το τι εννοούμε με τις δαπάνες αγοράς βασικού πάγιου εξοπλισμού γεωργικής εκμετάλλευσης και ποιες είναι αυτές οι δαπάνες. Γιατί υπάρχει μια παρένθεση, που αναφέρει παραδείγματος χάρη τρακτέρ, μηχανήματα κλπ. Ποια μηχανήματα, ποιου κόστους και ποιας κλίμακας;
Επίσης, νομίζω ότι θα πρέπει να δει το Υπουργείο σας την υπαγωγή στις θετικές διατάξεις, που εξαιρούνται των υποχρεώσεων του πόθεν έσχες κλπ., για τις μικρές επενδύσεις, που είναι αναγκαίο να γίνουν στις σταθερές κατασκευές, όπως είναι τα μικρά θερμοκήπια, οι μικρές αποθήκες και διάφορες άλλες αναγκαίες υποδομές, υδατοδεξαμενές κλπ.
Κύριε Υπουργέ, αυτό είναι το σημείο, που θα πρέπει το Υπουργείο σας να ξαναδεί. Δεν είμαι της λογικής ότι θα πρέπει να γίνονται εξαιρέσεις στη φορολογική αντιμετώπιση των Ελλήνων φορολογουμένων. 'Ομως θα πρέπει, αν θέλουμε να έχουμε σχέση με την πραγματικότητα και να στηρίξουμε πραγματικά κάποιες δραστηριότητες, γιατί τις θεωρούμε παραγωγικές, θα πρέπει να κρίνουμε τις πραγματικές διαστάσεις. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΓΕΩΡΓΙΟΣ ΔΡΥΣ (Υφυπουργός Οικονομικών): Χαίρομαι ιδιαίτερα, γιατί ο κ. Δανέλλης αναγνωρίζει και αυτός ότι σήμερα η Κυβέρνηση στηρίζει, με όλα τα μέσα που έχει διάθεσή της τις επενδύσεις που κάνουν οι 'Ελληνες αγρότες. Για να είμαστε ειλικρινείς, απ' ό,τι κατανόησα στο γραπτό κείμενό σας, δεν ζητάτε περαιτέρω διεύρυνση της αναπτυξιακής βοήθειας προς τις επενδυτικές δαπάνες των αγροτών.
Το πρόβλημα των αγροτών, που νομίζω γνωρίζετε εξίσου καλά όσο και εγώ, είναι το πρόβλημα της τακτοποίησης μιας συγκεκριμένης διαφοράς.
Kύριοι συνάδελφοι, για να έχετε και εσείς πλήρη ενημέρωση για το πρόβλημα, σας γνωρίζω ότι έχω ήδη μιλήσει με τους αγροτικούς συλλόγους της Κρήτης, με τη ΓΕΣΑΣΕ, με την ΠΑΣΕΓΕΣ για τα θέματα αυτά και σας παρακαλώ αν έχετε κάποια εύλογη πρόταση να μου κάνετε, ευχαρίστως να την αποδεχτώ. 'Ομως σημειώστε περίπτωση όπου ο αγρότης δηλώνει ετήσιο εισόδημα οκτακόσιες χιλιάδες (800.000) δραχμές και κάνει επένδυση ύψους είκοσι εκατομμυρίων (20.000.000) δραχμών.
Το ερώτημα, λοιπόν, είναι πάρα πολύ απλό. Πώς είναι δυνατό να δηλώνει ετήσιο εισόδημα οκτακόσιες χιλιάδες (800.000) δραχμές και να κάνει αγορά, για την οποία έχει επίσημα τιμολόγια από τους εμπόρους που πουλάνε επενδυτικά αγαθά, είκοσι εκατομμυρίων (20.000.000) δραχμών;
'Ερχεται, λοιπόν, η αρμόδια οικονομική επιθεώρηση και τον ρωτάει: Εσύ που δηλώνεις οκτακόσιες χιλιάδες (800.000) το χρόνο εισόδημα, πώς είναι δυνατό να κάνεις επένδυση είκοσι εκατομμυρίων (20.000.000) δραχμών;
Αυτό το οποίο μου ζητάτε -φαντάζομαι ίσως και εσείς, γιατί αυτό μου ζητούν οι συνδικαλιστικές οργανώσεις- είναι να παραβλέψω το πόθεν έσχες. Νομίζω, λοιπόν, ότι το Κοινοβούλιο δεν ζητά κάτι τέτοιο.
ΣΠΥΡΙΔΩΝ ΔΑΝΕΛΛΗΣ: 'Οχι, κύριε Υπουργέ...
ΓΕΩΡΓΙΟΣ ΔΡΥΣ (Υφυπουργός Οικονομικών): Ακούστε με πρώτα.
Πιστεύω ότι και εσείς κινείσθε ακριβώς στην ίδια κατεύθυνση. Δεν μπορούμε να παραβλέψουμε τις διαδικασίες του πόθεν έσχες όταν οι ίδιοι οι αγρότες -προσέξτε- προσκομίζουν τιμολόγια υπέρογκων αγορών για επενδυτικά αγαθά, τα οποία δεν δικαιολογούνται από τα δηλωθέντα εισοδήματά τους. Και όχι βεβαίως για ένα χρόνο, αλλά ούτε για μια εικοσαετία. Ακόμη και αν αθροίσουμε τα δηλωθέντα εισοδήματα, δεν καλύπτουν τις επενδύσεις αυτές. Αυτό είναι κύριοι συνάδελφοι το πρόβλημα. Και εκεί βεβαίως δεν μου έχετε κάνει καμια πρόταση.
ΣΠΥΡΙΔΩΝ ΔΑΝΕΛΛΗΣ: Δεν αναφέρομαι σε τέτοιες περιπτώσεις. 
ΕΥΑΓΓΕΛΟΣ ΑΠΟΣΤΟΛΟΥ: Η συμμετοχή σε τέτοιες περιπτώσεις ...
ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε το λόγο, κύριε συνάδελφε ούτε δια του συνηγόρου.
Επανερχόμαστε στις επίκαιρες ερωτήσεις πρώτου κύκλου.
Τρίτη επίκαιρη ερώτηση πρώτου κύκλου είναι είναι η με αριθμό 1588/29.5.98 του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τους Υπουργούς Εξωτερικών, Εθνικής 'Αμυνας, σχετικά με την παράταση παραμονής των αμερικανικών βάσεων στην Ελλάδα, η οποία έχει ως εξής:
"Η Κυβέρνηση με απόφαση που λήφθηκε εν κρυπτώ, προχώρησε στην παράταση της παραμονής των αμερικανικών βάσεων στην Ελλάδα για ένα χρόνο. Το θέμα είναι εξαιρετικά σοβαρό γιατί θίγει καίρια την εθνική ανεξαρτησία και αξιοπρέπεια. Αυτό ενισχύεται από το γεγονός ότι διανύουμε μία περίοδο που τα σύνορα αμφισβητούνται και με ευθύνη του ΝΑΤΟ, ενώ είναι φανερό ότι οι αμερικανικές βάσεις αποτελούν πρόσθετο κίνδυνο για τον ελληνικό λαό και την ευρύτερη περιοχή. Οι αμερικανικές βάσεις υπονομεύουν την ασφάλεια και την αμυντική ικανότητα της χώρας μας όπως έχει αποδειχθεί επανειλημμένα. Αποτελούν βάσεις στήριξης κάθε ΝΑΤΟϊκής επέμβασης και τυχοδιωκτισμού στην περιοχή, απειλούν εκτός από τη χώρα μας, τις αραβικές χώρες και τα Βαλκάνια.
Εν όψει του γεγονότος ότι ο ελληνικός λαός πληροφορήθηκε παρεμπιπτόντως την παράταση της Συμφωνίας, από ομιλία του Υφυπουργού 'Αμυνας, κ. Δημήτριου Αποστολάκη, ερωτώνται οι κύριοι Υπουργοί:
1. Γιατί δεν ενημέρωσαν έγκαιρα τον ελληνικό λαό και τη Βουλή για την απόφαση της Κυβέρνησης να παρατείνει τη Συμφωνία του 1990;
2. Ποια είναι η θέση της Κυβέρνησης για το ρόλο των αμερικανικών βάσεων στην Ελλάδα;
3. Τι σκοπεύει να πράξει η Κυβέρνηση σχετικά με τη δυνατότητα που δίνει η υπάρχουσα Συμφωνία για συνεχή παράτασή της κάθε χρόνο;".
Ο Υφυπουργός Εθνικής 'Αμυνας κ. Δημήτριος Αποστολάκης έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κυρία και κύριοι συνάδελφοι, είναι γνωστό ότι η οκταετής συμφωνία αμυντικής συνεργασίας Ελλάδος-Ηνωμένων Πολιτειών υπογράφθηκε στις 8 Ιουλίου 1990, επικυρώθηκε από τη Βουλή στις 13 Αυγούστου και τέθηκε σε ισχύ τον ίδιο χρόνο.
Στο άρθρο 12 της συμφωνίας προβλέπεται ότι "τα μέρη δύνανται να συμφωνήσουν να παρατείνουν την ισχύ της για ένα χρόνο με ανταλλαγή διακοινώσεων έξι μήνες προ της λήξεως της αρχικής περιόδου, εφόσον συμφωνήσουν γι' αυτό, κάθε επόμενο έτος". Η ανταλλαγή αυτή στις 19 Φεβρουαρίου 1998 αμυντικών διακοινώσεων για την πρώτη παράταση, προβλέπεται στο κείμενο της συμφωνίας, με το οποίο είχε επικυρωθεί από τη Βουλή.
Επομένως, δεν συνέβη εν αγνοία της Εθνικής Αντιπροσωπείας, διότι αποτελεί διαδικασία γνωστή που προβλέπεται από την κύρωση.
Στη χώρα μας, όπως είναι γνωστό, έχει παραμείνει πλέον μόνο μια αμερικανική ευκολία, αυτή της Σούδας, της οποίας η διατήρηση κρίθηκε εθνικώς συμφέρουσα, η δε μέχρι σήμερα λειτουργία της είναι αυστηρά μέσα στα όρια της συμφωνίας και υπήρξε χωρίς προβλήματα για την ελληνική πλευρά.
Θα ήθελα να πω σ' αυτό το σημείο ορισμένα πράγματα για την αμυντική συμφωνία. Αυτή αποτελεί ένα νομικό κείμενο που κινείται στο πλαίσιο των διατάξεων του διεθνούς δικαίου και των αρχών του σεβασμού των υφισταμένων διεθνών συνόρων της ανεξαρτησίας και ακεραιότητος κάθε χώρας. Αξίζει δε να σημειωθεί ότι στο προοίμιο της συμφωνίας γίνεται λόγος "περί σταθερής απόφασης των δυο μερών να περιφρουρούν και να προστατεύουν αμοιβαίως την ασφάλεια, την κυριαρχία, την 
 

  



Σελίδα 10127 
ανεξαρτησία και την εδαφική ακεραιότητα των αντιστοίχων χωρών τους κατά ενεργειών οι οποίες απειλούν την ειρήνη, περιλαμβανομένης της ένοπλης επίθεσης ή της απειλής επίθεσης και επιπλέον την απόφασή τους να αντιταχθούν ενεργά και ανεπιφύλακτα σε κάθε τέτοια απόπειρα. 
Είναι η πρώτη φορά που γίνεται μνεία τέτοιας ρήτρας σε συμφωνία, δεν υπάρχει σε αντίστοιχες συμφωνίες που έχουν κάνει οι ΗΠΑ με άλλες χώρες όπως για παράδειγμα η Τουρκία.
Τέλος, όσον αφορά τις προθέσεις της Ελλάδος για την περαιτέρω ανανέωση, δηλαδή πέραν της 6.11.99, είναι πολύ πρόωρο να λεχθεί από τώρα διότι τα δεδομένα μεταβάλλονται πάρα πολύ εύκολα και αυτά συνεκτιμώνται και σταθμίζονται με μεγάλη προσοχή πριν να ληφθεί οποιαδήποτε απόφαση πάνω σ' αυτό το θέμα. Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): O κ. Κολοζώφ έχει το λόγο.
ΟΡΕΣΤΗΣ ΚΟΛΟΖΩΦ: Κύριε Υπουργέ, εγώ δεν ρώτησα αν είναι νόμιμη ή παράνομη η ενέργεια της Κυβέρνησης. Εγώ ένα ερώτημα έκανα γιατί δεν ενημερωθήκαμε για την πρόθεσή της να προχωρήσει στην ανανέωση για ένα χρόνο όπως προβλέπει η ίδια η συνθήκη. 
Και δικαιούμαι να αναρωτιέμαι για κάτι τέτοιο δεδομένου ότι όταν επισκεφθήκαμε το Υπουργείο 'Αμυνας και ρωτήσαμε, ενώ απ' ό,τι μας λέτε τώρα είχαν ανταλλαγεί οι επιστολές -φαντάζομαι μεταξύ των Υπουργών Εξωτερικών έγινε αυτή η διαδικασία- μας ειπώθηκε ότι ακόμη δεν γνώριζε τίποτα. Πιθανόν να μη γνώριζε τίποτα ο Υπουργός 'Αμυνας εκείνη τη στιγμή.
Εν πάση περιπτώσει, δεν μπορεί να προχωρούμε σε τέτοιες ενέργειες σαν Κυβέρνηση και να μην ενημερώνουμε ούτε τη Διαρκή Επιτροπή Εξωτερικών και 'Αμυνας ούτε γενικότερα τον ελληνικό λαό. Φαντάζομαι ότι σε κάποιο επίπεδο και στη δευτερολογία σας θα μπορούσατε να μου το πείτε. Πάρθηκε αυτή η απόφαση. Σε ποιο επίπεδο; Σε επίπεδο Υπουργείου Εξωτερικών; Στο ΚΥΣΕΑ; Ο ίδιος ο κύριος Πρωθυπουργός; Δεν φαίνεται απ' αυτά που είπατε πως κινήθηκε η διαδικασία της ανανέωσης. Σχετικά με την ουσία μου έκανε εντύπωση ότι χρησιμοποιείτε τα ίδια επιχειρήματα που χρησιμοποιήθηκαν από τη Νέα Δημοκρατία όταν εμφάνισε εδώ στο Κοινοβούλιο τη συμφωνία για να επικυρωθεί τότε το 1990. Και είμαι υποχρεωμένος να κάνω τα ίδια ερωτήματα που έγιναν τότε, όχι από εμάς αλλά από παράγοντες της σημερινής Κυβέρνησης: "Για τους κινδύνους που αναφέρθηκε τότε ότι μας προστατεύει και αν υπάρχει τέτοιου είδους κίνδυνος από τις αναπτυσσόμενες στη Βαλκανική αυτήν τη στιγμή κινήσεις διάλυσης ορισμένων κρατικών σχηματισμών από τους εθνικισμούς ή από αλλού εμφανίζονται, νομίζετε ότι το ΝΑΤΟ μας διασφαλίζει έναντι τέτοιων κινδύνων; Νομίζετε ότι οι βάσεις μας διασφαλίζουν έναντι τέτοιων κινδύνων; Με κανένα τρόπο". "Θεόδωρος Πάγκαλος".
"Τι είδους εθνικά συμφέροντα εξυπηρετούνται μέσα απ' αυτήν τη συμφωνία;" Εσείς είπατε για πρώτη φορά. "Μήπως συμφέροντα μη ομολογούμενα; Μήπως συμφέροντα μονομερή των ΗΠΑ; Μήπως το μεγάλο πρόβλημα είναι η ζώνη των υψίστων παγκοσμίων κινδύνων που διαμορφώνονται στη Μέση Ανατολή και στην εγγύς Ανατολή;"
ΠΡΟΕΔΡΕΥΩΝ (Παναγιώτης Ν. Κρητικός): Τελειώνετε παρακαλώ. Και η παράταση του χρόνου μοιάζει λίγο με την παράταση των βάσεων! Παραβιάζεται και εδώ! 
ΟΡΕΣΤΗΣ ΚΟΛΟΖΩΦ: "Θα μπορούσα να συνεχίσω. Σταματάω εδώ". "Υπουργός των Εξωτερικών, Θεόδωρος Πάγκαλος".
Αυτή είναι η πραγματικότητα, κύριε Υπουργέ. Δεν διασφαλίζονται τα συμφέροντά μας. 
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, στο ερώτημα το πρώτο αν η Αντιπροσωπεία ενημερώθηκε, νομίζω απάντησα. Δηλαδή μια συμφωνία, η οποία είναι επικυρωμένη, εξουσιοδοτεί την Κυβέρνηση να λειτουργεί μέσα σ' αυτά τα όρια της συμφωνίας...
Βεβαίως, προβλέπεται η αυτόματη. Αυτό ψηφίστηκε από την Εθνική Αντιπροσωπεία ότι αυτόματα πράγματι προβλέπεται η ανανέωση.
ΟΡΕΣΤΗΣ ΚΟΛΟΖΩΦ: Σε ποιο επίπεδο, κύριε Υπουργέ; 
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε συνάδελφε.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Δεν είναι δυνατόν για κάθε πράξη της Κυβέρνησης, η οποία προβλέπεται ή από την κείμενη νομοθεσία ή από τις συνταγματικές επιταγές ή από τις συμφωνίες, οι οποίες είναι επικυρωμένες να έρχεται στην Αντιπροσωπεία για ανανέωση αυτής της εξουσιοδότησης. 
ΟΡΕΣΤΗΣ ΚΟΛΟΖΩΦ:'Οχι, σε ποιο επίπεδο...
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Δεύτερον, επειδή θίξατε το θέμα των βαλκανικών χωρών και από πού κινδυνεύει, πρέπει να σας βεβαιώσω, κύριε συνάδελφε -τελευταία είχαμε πάρα πολλές επαφές ο Υπουργός 'Αμυνας και εγώ προσωπικά και άλλοι Υπουργοί- ότι όλες, μα όλες οι χώρες της περιοχής και πέραν της περιοχής και στην Κεντρική Ευρώπη αποζητούν αυτήν τη συνεργασία, όχι μόνο με τις Ηνωμένες Πολιτείες, αλλά και με άλλες χώρες μέσα στο πλαίσιο δημιουργίας ενός περιβάλλοντος σταθερότητος και ειρήνης στην περιοχή.
Είναι δε γνωστό, ότι οι εθνικοί στόχοι όλων των χωρών δεν επιτυγχάνονται μόνο με τις 'Ενοπλες Δυνάμεις ή μόνο με τις εσωτερικές δυνάμεις. Το θέμα της εθνικής ισχύος είναι ένα πλέγμα παραγόντων, που είναι οι 'Ενοπλες Δυνάμεις, είναι οι εσωτερικοί παράγοντες, η οικονομία, ή η ενότητα του λαού, αλλά είναι και οι συμφωνίες με άλλες χώρες, οι οποίες θα βοηθήσουν σε αυτήν την πορεία.
Δεν μπορεί δηλαδή κανείς μεμονωμένα να κυκλοφορεί μέσα στον κόσμο και να νομίζει ότι ανεξάρτητα από το συσχετισμό δυνάμεων γύρω-γύρω, μπορεί να αντιμετωπίσει τους διαφόρους κινδύνους είτε αυτοί οι κίνδυνοι αποτελούν κινδύνους ευθείας αμφισβήτησης της ανεξαρτησίας ή τη χρήση βίας ή και ακόμα τους κινδύνους του διεθνούς ανταγωνισμού.
Μέσα σε αυτά τα πλαίσια, λοιπόν, η ελληνική Κυβέρνηση και κατ'εξουσιοδότηση -να το επαναλάβω- της Εθνικής Αντιπροσωπείας ενήργησε για την παράταση.'Ηταν νομιμότατη, κανονική και χωρίς καμία αμφισβήτηση.
ΟΡΕΣΤΗΣ ΚΟΛΟΖΩΦ: Εδώ πάρθηκε απόφαση.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριε Κολοζώφ. 
Κυρίες και κύριοι συνάδελφοι, έχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην αίθουσα "ΕΛΕΥΘΕΡΙΟΣ ΒΕΝΙΖΕΛΟΣ" πενήντα τέσσερις μαθητές με δύο συνοδούς-δασκάλους του 3ου Δημοτικού Σχολείου Βριλησσίων. 
Τους καλωσορίζουμε στο Κοινοβούλιο.
(Χειροκροτήματα από όλες τις πτέρυγες)
Τέταρτη είναι η υπ'αριθμ. 1594/1.6.98 επίκαιρη ερώτηση του Βουλευτή του Συνασπισμού της Αριστεράς και της Πρόοδου κ. Ευάγγελου Αποστόλου προς τον Υπουργό Μεταφορών και Επικοινωνιών, σχετικά με τη λήψη μέτρων ελέγχου των προγραμματικών συμφωνιών του Οργανισμού Τηλεπικοινωνιών Ελλάδος (Ο.Τ.Ε.).
Η επίκαιρη ερώτηση του κ. Αποστόλου έχει ως εξής:
"Πέντε μήνες μετά την υπογραφή των προγραμματικών συμφωνιών του Ο.Τ.Ε. και το βασικό πλαίσιο ελέγχου των προμηθειών αυτών παραμένει αδρανές. Μάλιστα, ένα μεγάλο μέρος των προμηθειών νέων τεχνολογιών που ανετέθη στις εταιρείες ΙNTRACOM και SIEMENS αποτελεί απλή υπόσχεση προς τον Ο.Τ.Ε., ο οποίος δεσμεύτηκε χωρίς να γνωρίζει τις τεχνολογίες που θα του προσφέρουν οι παραπάνω οίκοι.
Είναι χαρακτηριστικό ότι σε υπηρεσιακό έγγραφο προς την Επιτροπή Διαπραγματεύσεων των Προγραμματικών Συμφωνιών αναφέρεται ότι η INTRACOM δεν έχει υποβάλει καμία προσφορά για το σύστημα σύγχρονης ψηφιακής μετάδοσης, η δε προσφορά της SIEMENS για το ίδιο σύστημα είναι ελλιπής.
Επειδή οι παραπάνω προμήθειες υπάρχει ενδεχόμενο να 
 

  



Σελίδα 10128 
αποδειχθούν καταστροφικές για το μέλλον του Ο.Τ.Ε., ερωτάται ο κύριος Υπουργός:
Τι μέτρα προτίθεται να πάρει, ώστε οι προγραμματικές συμφωνίες ύψους τετρακοσίων εβδομήντα οκτών δισεκατομμυρίων (478.000.000.000) δραχμών που συνήψε ο Ο.Τ.Ε. το Δεκέμβριο του 1997 να ανταποκριθούν στις πραγματικές του ανάγκες".
Ο Υφυπουργός Μεταφορών και Επικοινωνιών έχει το λόγο.
ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): 'Οπως έχει ανακοινώσει ο Ο.Τ.Ε. στη διάρκεια των πρώτων τεσσάρων μηνών αυτού του έτους τέθηκαν σε λειτουργία εκατόν τριάντα χιλιάδες νέες ψηφιακές τηλεφωνικές γραμμές, έναντι σαράντα έξι χιλιάδων της αντίστοιχης περιόδου του περασμένου έτους. Δηλαδή παρατηρείται μια αύξηση 238%, έτσι ώστε το ποσοστό ψηφιακοποίησης του δικτύου του Ο.Τ.Ε. να ανέρχεται σήμερα στο 50%.
'Αλλες εξακόσιες χιλιάδες παροχές είναι αυτήν την στιγμή υπό εγκατάσταση, έναντι εκατόν εννέα χιλιάδων της αντίστοιχης περιόδου του περασμένου έτους. Δηλαδή έχουμε και εδώ μια αύξηση κατά 550%. Οι παροχές αυτές θα είναι έτοιμες στο τέλος του Ιουνίου του 1998, ανεβάζοντας το ποσοστό ψηφιακοποίησης του δικτύου στο 59%.
Στόχος του Ο.Τ.Ε. είναι η επίτευξη της αρχικής εξαγγελίας του για εγκατάσταση ενός εκατομμυρίου τετρακοσίων χιλιάδων νέων ψηφιακών παροχών το έτος 1998. 
Ο Ο.Τ.Ε. επιταχύνει την εφαρμογή του προγράμματος ψηφιακοποίησης, προσδοκώντας ότι το 70% των παροχών του θα ψηφιακοποιηθούν έως το τέλος αυτού του έτους, ενώ στο τέλος του 1997 το αντίστοιχο ποσοστό ανερχόταν στο 47%.
Πρέπει να σημειωθεί ότι στόχος του ΟΤΕ είναι να πετύχει ποσοστό ψηφιακοποίησης σχεδόν 100% πριν το τέλος του 1998 στο Λεκανοπέδιο. Η ψηφιακοποίηση του δικτύου του ΟΤΕ συνεπάγεται σημαντικά οφέλη. 'Οταν οι γραμμές συνδεθούν με τα τηλεφωνικά κέντρα, ο ΟΤΕ θα μπορεί, όχι μόνο να χρονομετρά τις τοπικές κλήσεις αλλά και να παρέχει υψηλές υπηρεσίες ποιότητας, όπως εκτροπή κλήσεων, αναμονή κλήσεων και φωνητικό ταχυδρομείο, που θα έχουν σαν αποτέλεσμα μεγαλύτερο όγκο συνδιαλέξεων και αύξηση εσόδων μέσω της μεγαλύτερης χωρητικότητας και της αύξησης του ποσοστού κλήσεων, που απαιτούνται.
Ο ΟΤΕ αναμένει ότι η αναβάθμιση του δικτύου του θα ενισχύσει τα έσοδά του ανά γραμμή περίπου κατά 15%. Οι πενταετείς προγραμματικές συμφωνίες που υπογράφτηκαν το τέλος του 1997 με τους σημαντικότερους προμηθευτές του ΟΤΕ θέτουν τις βάσεις για την επιτυχή υλοποίηση της ψηφιακοποίησης του δικτύου του ΟΤΕ στα έτη 1998-1999. Οι συμφωνίες, ύψους πεντακοσίων δισεκατομμυρίων περίπου αποτελούν τις μεγαλύτερες για τις ελληνικές επιχειρήσεις, οι οποίες καλύπτουν προμήθεια ψηφιακών κέντρων για είσοδο σε τεχνολογίες δικτύων πρόσβασης και σε προμήθεια άλλων υλικών απαραίτητων για την επιτυχή υλοποίηση του προγράμματος ψηφιακοποίησης.
Για να διασφαλισθεί ότι το πρόγραμμα εκσυγχρονισμού του δικτύου θα υλοποιηθεί στην ώρα του, ο ΟΤΕ πρόσφατα άλλαξε τον κύκλο των απολογισμών διοίκησης από μηνιαίο σε εβδομαδιαίο. Επιπρόσθετα ο ΟΤΕ εξασφάλισε τη σημαντική υποχρέωση των μεγάλων προμηθευτών να υιοθετήσουν παρομοίως ανά κύκλο εβδομαδιαίο προγραμματισμό. Ο ΟΤΕ επιπλέον σχεδιάζει να εγκαταστήσει ένα εκατομμύριο νέες παροχές το 1999, αυξάνοντας έτσι το ποσοστό ψηφιακοποίησης του δικτύου και ανεβάζοντάς το στο 90% στις αρχές του 2000.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, μου απαντήσατε σαν να μην υπάρχει κανένα πρόβλημα με τις προγραμματικές συμφωνίες. Οι δικές μας πληροφορίες είναι εντελώς αντίθετες. Θα συμφωνήσω με αυτά που είπατε για τις ψηφιακές τοποθετήσεις. 
Το πρόβλημα όμως είναι με τις συμφωνίες. Εμείς καταγγείλαμε ως αδιαφανείς τις προγραμματικές συμφωνίες ή τουλάχιστον ένα μεγάλο μέρος τους, γιατί υπογράφτηκαν την τελευταία στιγμή. Ειδικά, όμως, για τις προγραμματικές συμφωνίες του ΟΤΕ, που έχουν κατευθυνθεί προς δύο συγκεκριμένες εταιρείες, υπάρχουν περιπτώσεις που την ώρα της προσφοράς και οι ίδιοι οι προσφέροντες δεν γνώριζαν την τεχνολογία αυτού που πρόσφεραν.
Θα αναφερθώ σε συγκεκριμένη επιστολή δύο προϊσταμένων του ΟΤΕ, που αναφέρουν για την συμφωνία που εγώ στην ερώτησή μου αναφέρω. Λένε ότι η πρόταση της ΙΝΤΡΑCΟΜ δεν είναι δυνατόν να κριθεί ούτε να αξιολογηθεί, έστω και κατ' αρχήν, καθότι δεν αναφέρει τι σύστημα προσφέρει. Το ίδιο ισχύει και για την πρόταση της SIΕMEΝS.
Ξέρετε ότι σήμερα οι εταιρείες που έχουν προσφέρει αυτήν την τεχνολογία τρέχουν να τη βρουν, γιατί είναι η ώρα της υλοποίησης. Εμείς ρωτάμε, αν ελέγχονται αυτές οι προγραμματικές συμφωνίες και αν βρίσκονται μέσα στα πλαίσια που έχουν συμφωνηθεί. Υπάρχει κοστολογικός έλεγχος; Παίρνει προσφορές σήμερα ο ΟΤΕ, για να δει, αν όντως αυτές που έχουν υπογράψει είναι εύλογες;
Δεν νομίζουμε ότι θα προστατευθεί η εγχώρια βιομηχανία με τέτοιες καταστάσεις και τέτοιες προσφορές. Εμείς λέμε ότι υπάρχει κίνδυνος με αυτές τις καταστάσεις να γίνει εισαγωγή συστημάτων που να βαπτισθούν από εισαγόμενα σε εγχώρια. Γι' αυτό ρωτάμε, αν πραγματικά ενεργοποιείται ο σχετικός έλεγχος.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε συνάδελφε, έχουν γίνει πολλές συζητήσεις για τις προγραμματικές συμφωνίες. Ξέρετε γιατί υπογράφτηκαν το τελευταίο διάστημα. Διότι, οι προγραμματικές συμφωνίες καταρτίζονται με διαδικασίες, οι οποίες κρατούν πάρα πολλούς μήνες. Οι διαδικασίες είχαν αρχίσει πολύ νωρίτερα. Το τέλος της δυνατότητας υπογραφής προγραμματικών συμφωνιών με ελληνικές επιχειρήσεις, ήταν το τέλος του 1997. Γι' αυτό επιταχύνθηκαν οι διαδικασίες και έγινε προσπάθεια να γίνουν όσο το δυνατόν περισσότερες συμφωνίες με ελληνικές επιχειρήσεις μέχρι το τέλος του χρόνου.
Στο Υπουργείο Μεταφορών οι προγραμματικές συμφωνίες ξεκίνησαν το Φεβρουάριο -αυτές που είχαν υπογραφεί το Δεκέμβριο- γιατί έγιναν μέσα από διακομματικές επιτροπές, γιατί υπήρξαν αλλεπάλληλες διαδικασίες, γιατί ήλθαν επανειλημμένα πραγματογνώμονες και ειδικοί να μας πουν τις απόψεις τους και να πάρουμε τις σωστές αποφάσεις. Συνεπώς, υπάρχουν κανονισμοί οι οποίοι δίνουν τη δυνατότητα να παρακολουθείται όλη η εξέλιξη των προγραμματικών συμφωνιών. Ξέρετε ότι μετά γίνονται κοστολογικοί έλεγχοι, οι οποίοι κανονίζουν τις τελικές τιμές. Υπάρχουν τύποι αναπροσαρμογής για να είναι καθορισμένα όλα, το πώς θα εξελιχθούν και θα ολοκληρωθούν αυτές οι συμφωνίες. Φυσικά και παρακολουθείται η εξέλιξή τους.
ΠΡΟΕΔΡΕΥΩΝ (Παναγιώτης Ν. Κρητικός): Πέμπτη είναι η με αριθμό 1591/1.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Εθνικής 'Αμυνας, σχετικά με τη λήψη μέτρων επίλυσης εργασιακών και οικονομικών αιτημάτων του πολιτικού προσωπικού του Πολεμικού Ναυτικού κλπ.
Η επίκαιρη ερώτηση του κ. Αράπη έχει ως εξής:
"Σε πορεία ιδιωτικοποίησης φαίνεται πως οδεύουν και οι ναύσταθμοι, μέσω της συνεχούς μείωσης του πολιτικού προσωπικού και της ανάθεσης εργασιών σε ιδιώτες εργολάβους.
Από τις 2.200 οργανικές θέσεις πολιτικού προσωπικού που προβλέπονται για το Πολεμικό Ναυτικό, σήμερα εργάζονται μόνο 1.200, ενώ ο αριθμός τους μειώνεται συνεχώς, λόγω συνταξιοδοτήσεων.
Το τελευταίο δε διάστημα δεν τους καταβάλλονται οι νόμιμες και δεδουλευμένες υπερωρίες και αργίες, που υποχρεωτικά κάνουν λόγω της φύσης του αντικειμένου.
Και ενώ η Κυβέρνηση περικόπτει τις αποδοχές των εργαζομένων, καταβάλλει είκοσι ένα δισεκατομμύρια 
 

  



Σελίδα 10129 
(21.000.000.000) δραχμές το χρόνο σε ιδιώτες εργολάβους, οι οποίοι μάλιστα σε πολλές περιπτώσεις χρησιμοποιούν το ίδιο το πολιτικό προσωπικό για την αποκατάσταση βλαβών, αφού μόνον αυτό κατέχει την απαιτούμενη εμπειρία και τεχνογνωσία.
Μετά τα παραπάνω ερωτάται ο κύριος Υπουργός:
1. Εάν θα μεριμνήσει για την ικανοποίηση των δίκαιων εργασιακών και οικονομικών αιτημάτων του πολιτικού προσωπικού του Πολεμικού Ναυτικού.
2. Εάν θα γίνουν προσλήψεις για λόγους εθνικής ασφάλειας εξειδικευμένου τεχνικού προσωπικού και μέχρι την κάλυψη των οργανικών θέσεων."
O Yφυπουργός Εθνικής 'Αμυνας κ. Δημήτριος Αποστολάκης έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κυρία και κύριοι συνάδελφοι, το Υπουργείο Εθνικής 'Αμυνας γνωρίζει πολύ καλά το σοβαρό πρόβλημα που έχει δημιουργηθεί στην επάνδρωση των θέσεων πολιτικού προσωπικού. Το πρόβλημα προέρχεται από το γεγονός ότι οι παλαιότεροι συνταξιοδοτούνται, ενώ παράλληλα βρίσκεται σε εξέλιξη ένα κυβερνητικό πρόγραμμα περιορισμού των προσλήψεων στο δημόσιο τομέα.
Το Υπουργείο Εθνικής 'Αμυνας, παρ' όλα αυτά, στα πλαίσια του γενικότερου εκσυγχρονισμού των Ενόπλων Δυνάμεων για την κάλυψη των αναγκών αυτών, έχει ζητήσει και αναμένει την έγκριση πρόσληψης χιλίων επτακοσίων ατόμων για όλες τις 'Ενοπλες Δυνάμεις, εκ των οποίων τα διακόσια ενενήντα πέντε προορίζονται για το Ναύσταθμο και για τις επιμέρους υπηρεσίες του Πολεμικού Ναυτικού. Οι υπάλληλοι αυτοί θα αντιμετωπίσουν τα οξυμένα προβλήματα συντήρησης και εφοδιαστικής υποστήριξης.
Σχετικά με το γεγονός που αναφέρετε ότι καταβάλλονται είκοσι ένα δισεκατομμύρια (21.000.000.000) δραχμές στο δημόσιο τομέα, είναι ανακριβές. Να σας πω μόνο ότι στον προϋπολογισμό του Γενικού Επιτελείου Ναυτικού για όλο το χρόνο προβλέπονται τριάμισι δισεκατομμύρια (3.500.000.000) δραχμές και τα οποία δεν έχουν εξαντληθεί. Πράγματι πληρώνονται κάποια ποσά προς εξωτερικούς υποστηρικτές της τεχνικής υπηρεσίας του Ναυτικού, αλλά αυτά είναι σε μικρότερο βαθμό.
'Οσον αφορά το θέμα των υπερωριών, υπήρξε ένα πρόβλημα στο εξάμηνο αυτό, το οποίο προήρχετο από την αλλαγή διαδικασίας υπολογισμού και καταβολής των υπερωριών. Ο νόμος ψηφίστηκε το Μάρτιο και μέχρις ότου υλοποιηθεί οι υπερωρίες του πρώτου τριμήνου έχουν λίγο καθυστερήσει. 'Ηδη για το πρώτο εξάμηνο έχει καταβληθεί το 50% των υπερωριών, δηλαδή τετρακόσια είκοσι πέντε εκατομμύρια (425.000.000) δραχμές τα υπόλοιπα δε πεντακόσια εκατομμύρια (500.000.000) δραχμές θα καταβληθούν μέσα στις επόμενες μέρες.
Τελειώνοντας θέλω να σας διαβεβαιώσω, όπως έκανε και ο κ. Χριστοδουλάκης προ ολίγων ημερών πάλι στην ίδια ερώτηση, ότι οι ανάγκες του πολιτικού προσωπικού των ναυστάθμων σε πρόσθετες αμοιβές που προκύπτουν από την απαίτηση διατήρησης της επιχειρησιακής ετοιμότητας των πλοίων και υπηρεσιών του ναυτικού, αντιμετωπίζονται ως επιχειρησιακές ανάγκες.
Θα ικανοποιηθούν πολύ σύντομα και επαναλαμβάνω, για να το αντιληφθείτε πλήρως ότι προσπαθούμε να συμπληρώσουμε τα κενά που δημιουργούνται, παράλληλα, με την προσπάθεια της Κυβέρνησης για τον περιορισμό των υπαλλήλων του δημόσιου τομέα. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αράπης έχει το λόγο.
ΙΩΑΝΝΗΣ ΑΡΑΠΗΣ: Κύριε Υπουργέ, όπως ξέρετε αυτήν τη στιγμή υπάρχει μία ταραχή στο Ναύσταθμο, υπάρχει μία στάση εργασίας. Δεν ξέρω αν το έχετε πληροφορηθεί. 'Ολοι οι εργαζόμενοι έχουν επαναστατήσει, κατ'αρχήν για τις υπερωρίες. Λέτε ότι έχει δοθεί ένα κονδύλιο. Υπάρχει μία εγκύκλιος του Υπουργείου Οικονομικών που μιλάει για πεντακόσια εκατομμύρια. Και συγκεκριμένα το βάζει για όλο το χρόνο. Να σας διαβάσω την εγκύκλιο: "Το ποσό αυτό είναι στη διακριτική ευχέρεια του ΓΕΝ είτε να το διαθέσει για το πρώτο εξάμηνο είτε για όλο το έτος".
'Ετσι λέτε στην εγκύκλιο. Αν θέλετε θα την καταθέσω.
Επίσης, υπάρχει και ένας δόλος σ'αυτό το σημείο. Γιατί μεταφέρει το κονδύλιο αυτό που ήταν των μονίμων υπαλλήλων στους εκτάκτους, δηλαδή από τον κωδικό αριθμό 0341 που είναι για τους μονίμους στο 0521, για τους εκτάκτους;
Μήπως υπάρχει κανένας δόλος; Ερώτημα είναι αυτό.
'Οπως γράφετε στην αρχή, το Πολεμικό Ναυτικό πρέπει να απασχολεί γύρω στους δύο χιλιάδες τετρακόσιους εργαζόμενους, για τις ανάγκες, που ξέρετε και εσείς ο ίδιος. Αυτή τη στιγμή απασχολεί εκατόν δεκαεννέα περίπου. Και το ΓΕΝ ζητάει ως υπερωρίες διακόσιες ενενήντα εννιά χιλιάδες πεντακόσιες ώρες το ελάχιστο, για το πρώτο εξάμηνο, λόγω των επιχειρησιακών ανάγκων του Πολεμικού Ναυτικού και λόγω των αυξημένων απαιτήσεων στον επισκευαστικό τομέα των πολεμικών πλοίων. Ιδιαίτερα στην παρούσα περίοδο της ανάπτυξης προγραμμάτων εκσυγχρονισμού, παράλληλα με τη σταδιακή μείωση του εξειδικευμένου προσωπικού.
Πρέπει αμέσως να αποδεσμευτούν τα δύο δισεκατομμύρια τριακόσια εκατομμύρια (2.300.000.000) για να προχωρήσει πιο σωστά.
'Ενα άλλο ερώτημα είναι ότι αυτήν τη στιγμή το minimum πολιτικό προσωπικό καλύπτει τις ανάγκες του 95% γενικά των σχέσεων εργασίας μέσα στο Πολεμικό Ναυτικό. Και αυτοί συνήθως κάνουν όλοι τη δουλειά. Μπαίνει ο ιδιωτικός φορέας με το 5%, γι'αυτό τονίζουμε τα είκοσι ένα δισεκατομμύρια (21.000.000.000) που πάνε στον ιδιωτικό τομέα, ενώ οι ίδιοι οι εργαζόμενοι βγάζουν όλη τη δουλειά.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε συνάδελφε, ήδη σας είπα ότι έχουν καταβληθεί για το τρέχον εξάμηνο και θα καταβληθούν εντός των ημερών -τελειώνουν οι διαδικασίες- περίπου εννιακόσια είκοσι πέντε δισεκατομμύρια (925.000.000.000) δραχμές. Σ'αυτό το ποσό δεν υπολογίζεται το ποσό που θα καταβληθεί για τις ασφαλιστικές εισφορές, επομένως, ανεβαίνει κατά πολύ.
Δεύτερον, αναφερθήκατε σε ορισμένους κωδικούς. 'Οπως αντιλαμβάνεσθε, είναι τέτοιο το θέμα, που δε μπορώ να σας απαντήσω αμέσως.
'Οσον αφορά το πόσοι θα προσληφθούν, σας βεβαιώνω ότι γίνονται μελέτες, υπολογίζονται όλες οι ανάγκες και θα ικανοποιηθούν κατά τον απόλυτο δυνατό τρόπο. Υπάρχει μία υπερβολή στα νούμερα που παρουσιάσατε. 'Οπως υπερβολή είναι τα είκοσι ένα δισεκατομμύρια (21.000.000.000) που είπατε -αυτό είναι αόριστοι υπολογισμοί κάποιων ανθρώπων- όπως υπερβολή είναι και στο πόσοι άνθρωποι έχουν απομείνει για την κάλυψη των αναγκών.
Τέλος, πρέπει να σας πω ότι η προσπάθεια που γίνεται για την συμπλήρωση των κενών, είναι συνειδητή, εν γνώσει του γεγονότος ότι οι υπάλληλοι θέλουν πράγματι να υποστηρίξουν το Πολεμικό Ναυτικό και τις ανάγκες του σε τεχνική και εφοδιαστική υποστήριξη.
Ακόμη, πρέπει να σας πω ότι τα λεφτά που πάνε στον ιδιωτικό τομέα είναι κατ'αρχήν για να καλυφθούν οι ανάγκες αυτής της περιόδου που το προσωπικό είναι μειωμένο.
Ελπίζουμε ότι όταν θα ολοκληρωθεί η διαδικασία των προσλήψεων, δεν θα υπάρχει τέτοια ανάγκη. Αλλά εν πάση περιπτώσει, αυτά τα χρήματα πάνε σε κάποιους εργαζόμενους που απλώς εργάζονται στον ιδιωτικό τομέα. Δεν φεύγουν κάπου εκτός Ελλάδος ή δεν φεύγουν στον αέρα.
Φαντάζομαι ότι με τα στοιχεία αυτά θα έχετε ικανοποιηθεί.
Ευχαριστώ πολύ, κύριε Πρόεδρε.
ΙΩΑΝΝΗΣ ΑΡΑΠΗΣ: Είκοσι πέντε χρόνια τώρα, διακόσιες χιλιάδες (200.000) δραχμές μισθό παίρνουν! 
ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Αυτό είναι άλλο θέμα!
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμεθα στη συζήτηση των επικαίρων ερωτήσεων 
 

  



Σελίδα 10130 
δευτέρου κύκλου:
Πρώτη επίκαιρη ερώτηση είναι η με αριθμό 1582/28.5.98 της Βουλευτού του Πανελληνίου Σοσιαλιστικού Κινήματος κ. Μαρίας Αρσένη προς τον Υφυπουργό Πολιτισμού (αρμόδιο για θέματα Αθλητισμού), σχετικά με την ανάγκη σύνταξης και εξαγγελίας προγράμματος ανάπτυξης αθλητικών έργων στο Νομό Πιερίας κλπ.
Η επίκαιρη ερώτηση της κ. Αρσένη σε περίληψη έχει ως εξής:
"1. Όπως γνωρίζετε, ο Πρωθυπουργός κ. Κώστας Σημίτης αμέσως μετά την ανάληψη των Ολυμπιακών Αγώνων του 2004 από την πόλη των Αθηνών δεσμεύτηκε δημόσια ότι η πραγματοποίηση τη κορυφαίας αυτής αθλητικής διοργάνωσης δεν πρόκειται να αποστερήσει από την υπόλοιπη ελληνική επικράτεια οικονομικούς πόρους για αθλητικές υποδομές, τονίζοντας χαρακτηριστικά ότι ούτε μια δραχμή δεν πρόκειται να μεταφερθεί από τους πόρους αυτής για τις ανάγκες πραγματοποίησης της Ολυμπιάδας.
2. Γνωρίζετε ακόμα ότι η ελληνική επαρχία αποτελεί τον μόνιμο αιμοδότη του ελληνικού αθλητισμού, προσφέροντας κορυφαίους αθλητές στα εθνικά συγκροτήματα όλων, χωρίς εξαίρεση, των αθλημάτων.
3. Γνωρίζετε τέλος ότι όλο αυτό το αθλητικό φυτώριο της ελληνικής επαρχίας αναπτύσσεται στις περισσότερες περιπτώσεις κάτω από άκρως δυσμενείς συνθήκες σε υποβαθμισμένους ως σχεδόν ανύπαρκτους αθλητικούς χώρους. Για παράδειγμα, η περιοχή του Νομού Πιερίας, από την οποία προέρχομαι, με τους κορυφαίους αθλητές που προσέφερε κατά καιρούς στα εθνικά συγκροτήματα ιδιαίτερα του στίβου και των θαλάσσιων αθλημάτων, με την ομάδα ποδοσφαίρου του Πιερικού που επί σειρά ετών αγωνιζόταν στην Α' Εθνική Κατηγορία, με την ομάδα μπάσκετ του ίδιου συλλόγου που πριν από λίγα χρόνια αγωνιζόταν ακόμα και στην Α' Κατηγορία του αθλήματος και με την ομάδα χάντ-μπολ του "Αρχελάου" κυπελλούχου του αθλήματος, υποβαθμίζεται σήμερα ραγδαία με τα ομαδικά αθλήματα να βρίσκονται στην αφάνεια και το φυτώριο των αθλητών των ατομικών αθλημάτων να αδυνατεί πλέον να προσφέρει νέα ταλέντα στον ελληνικό αθλητισμό.
'Ολα αυτά οφείλονται αποκλειστικά και μόνο στην ανεπάρκεια ή στην εγκατάλειψη που παρατηρείται στους χώρους των αθλητικών υποδομών σε όλη την περιοχή, αλλά ιδιαίτερα στην περιοχή της πόλης της Κατερίνης. Μία επίσκεψη στο λεγόμενο Εθνικό Αθλητικό Κέντρο Κατερίνης θα μπορούσε να σας πείσει για την αλήθεια αυτών των ισχυρισμών. Η εικόνα που παρουσίασα σε συντομία για την περιοχή μας είναι πανομοιότυπη με αυτήν που παρουσιάζεται σε όλη την Ελληνική επαρχία με κάποιες επί μέρους εξαιρέσεις που δεν μπορούν να ανατρέψουν το γενικό κανόνα της παρατηρούμενης υποβάθμισης.
4. Ενώ όλα αυτά αποτελούν κοινή διαπίστωση, γινόμαστε καθημερινά μάρτυρες μιας διαρκώς αυξανόμενης δραστηριότητας σε ό,τι αφορά τις αθλητικές υποδομές στο Λεκανοπέδιο των Αθηνών για τις ανάγκες της Ολυμπιάδας και με την ευκαιρία όλων των λοιπών αθλητικών υποδομών. Στα πλαίσια αυτά κατατίθενται νομοσχέδια, ιδρύονται οργανισμοί και εταιρείες, εκπονούνται προγράμματα και μελέτες και ήδη βρισκόμαστε μπροστά στην ανάθεση γιγαντιαίων αθλητικών και άλλων έργων που για πρώτη φορά θα κατασκευαστούν στη χώρα μας.
Από την πλευρά μας δεν προβάλλουμε την παραμικρή αντίρρηση σχετικά με την πραγματοποίηση όλων των απαραίτητων αθλητικών και άλλων υποδομών που θα επιτρέψουν την πραγματοποίηση της Ολυμπιάδας. Η χώρα μας ανέλαβε την κορυφαία αυτή διοργάνωση και θα πρέπει να εκπληρώσει στο ακέραιο τις υποχρεώσεις της, που πηγάζουν από τη σχετική σύμβαση ανάθεσης. Θέλουμε όμως να επιστήσουμε την προσοχή σας στο ότι η εκπλήρωση όλων αυτών των υποχρεώσεων δεν μπορεί να καταλήξει σε βάρος της ανάπτυξης των αθλητικών υποδομών στην υπόλοιπη χώρα, όπως άλλωστε δήλωσε χαρακτηριστικά και ο κύριος Πρωθυπουργός.
5. Μετά τα παραπάνω, πιστεύουμε ότι πρέπει χωρίς καθυστέρηση να εξαγγείλετε συνολικό πρόγραμμα ανάπτυξης αθλητικών εγκαταστάσεων στην υπόλοιπη επικράτεια, πλην Αττικής, που θα περιλαμβάνει σαφές χρονοδιάγραμμα πραγματοποίησης των έργων και θα αναφέρει τους διατιθέμενους κατά περίπτωση οικονομικούς πόρους και τις πηγές από τις οποίες θα αντληθούν οι πόροι αυτοί.
Ως Βουλευτής Νομού Πιερίας πιστεύω ότι, στα πλαίσια αυτά, θα πρέπει άμεσα να εξαγγείλετε συγκεκριμένο πρόγραμμα ανάπτυξης αθλητικών υποδομών στο νομό, που θα ανατρέψει τη σημερινή παρουσιαζόμενη ραγδαία υποβάθμιση των αθλητικών δραστηριοτήτων στην περιοχή μας".
Ο κύριος Υφυπουργός έχει το λόγο.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, η ερώτηση της αγαπητής συναδέλφου, κ. Μαρίας Αρσένη, κινείται σε δύο επίπεδα.
Κατ' αρχήν, εκφράζει την αγωνία σχετικά με τον προγραμματισμό και το σχεδιασμό αν η διοργάνωση των Ολυμπιακών Αγώνων του 2004 θα αποστερήσει τις αθλητικές υποδομές από την περιφέρεια και δεύτερον, θέτει το θέμα των αθλητικών εγκαταστάσεων στο Νομό Πιερίας.
Το 1992, η κυβέρνηση της Νέας Δημοκρατίας διά του Υφυπουργού κ. Παπαγεωργόπουλου έδωσε στη δημοσιότητα ένα σχεδιασμό αθλητικών έργων σε όλη τη χώρα. Μάλιστα δεσμεύθηκε τότε ο κ. Παπαγεωργόπουλος ότι αυτά τα έργα σε τιμές 1992, εκατόν πενήντα δισεκατομμυρίων (150.000.000.000) δραχμών, θα ενταχθούν στο Β' Κοινοτικό Πλαίσιο Στήριξης και θα χρηματοδοτηθούν με αυτήν την διαδικασία, έτσι που να έχουν ολοκληρωθεί πριν απο την αυγή του 2000. Δυστυχώς, κανένα από αυτά τα έργα δεν κρίθηκε επιλέξιμο, γιατί κάτω από συνθήκες Μάαστριχτ ο αθλητισμός ήταν στο περιθώριο.
Η Κυβέρνηση προσπαθεί και επιχειρεί να ανοίξει μια γραμμή αθλητισμού στο Γ' Κοινοτικό Πλαίσιο Στήριξης. Και βεβαίως οι πληροφορίες είναι ευχάριστες, γιατί για το Ολυμπιακό Χωριό υπάρχει πρόθεση της Ευρωπαϊκής Επιτροπής να υπάρξει χρηματοδότηση ύψους 25%. Με αυτό ως πλαίσιο, εμείς επιχειρούμε να δούμε το μέλλον του ελληνικού αθλητισμού και τις πηγές χρηματοδότησης των αθλητικών έργων συνολικά.
Θέλω να διαβεβαιώσω την Εθνική Αντιπροσωπεία ότι κανένα από τα Ολυμπιακά αθλητικά έργα, αυτά που με το νόμο για την οργάνωση των Ολυμπιακών Αγώνων του 2004 ψήφισε η Βουλή, δεν πρόκειται να χρηματοδοτηθεί από πόρους του Κρατικού Προϋπολογισμού. Αυτά τα έργα θα εξελιχθούν με διαδικασίες αυτοχρηματοδότησης ή θα χρηματοδοτηθούν από τους πόρους που θα εισπράξει η χώρα από τα τηλεοπτικά δικαιώματα των αγώνων σύμφωνα με το συμβόλαιο που έχουμε υπογράψει για τη διεξαγωγή των Ολυμπιακών Αγώνων του 2004.
Εμείς ήδη προωθούμε μέσω του Ολυμπιακού Λαχείου και των νέων παιχνιδιών του ΟΠΑΠ την ιδέα να υπάρξει παράλληλη χρηματοδότηση από πόρους του ΟΠΑΠ και του Κρατικού Προϋπολογισμού ενός προγράμματος της τάξης των διακοσίων δισεκατομμυρίων (200.000.000.000) δραχμών για την ολοκλήρωση των αθλητικών εγκαταστάσεων στην ελληνική περιφέρεια.
Και επειδή προεδρεύει ο αγαπητός συνάδελφος κ. Κρητικός εγώ αθλητική του περιφέρεια θεωρώ και την περιοχή στην οποία εκλέγεται, γιατί εκτός Ολυμπιακού δακτυλίου θα πρέπει να θεωρήσουμε όλη την υπόλοιπη χώρα περιφέρεια, γιατί προφανώς έργα, δεν πρόκειται να γίνουν, για τους Ολυμπιακούς αγώνες ούτε στο Κερατσίνι ούτε στο Πέραμα ούτε στη Σαλαμίνα, αγαπητέ συνάδελφε Πρόεδρε. Θα πρέπει, λοιπόν, και η αθλητική υποδομή να ολοκληρωθεί και στις περιφέρειες της Αθήνας.
Θα ήθελα να τονίσω, επειδή υπάρχει μία αίσθηση ότι η Αθήνα έχει λύσει τα προβλήματά της, ότι η Αθήνα έχει ως αθλητική εγκατάσταση ποδοσφαίρου εκτός από τα ιδιόκτητα γήπεδα του Απόλλωνα, του Πανιωνίου κλπ. μόνο ένα ξερό γήπεδο για τριάντα ομάδες, το γήπεδο Ρουφ.
Δεν έχω χρόνο, δυστυχώς, για να αναπτύξω τη συλλογιστική 
 

  



Σελίδα 10131 
μου. Εκείνο που θέλω να διαβεβαιώσω την αγαπητή συνάδελφο είναι ότι η Κυβέρνηση θα προωθήσει ένα αντισταθμιστικό πρόγραμμα για τις αθλητικές υποδομές της περιφέρειας, δεδομένου ότι δεν θα επιτρέψει μία άνιση ανάπτυξη, αφού είναι σίγουρο ότι εδώ στην Αττική θα επενδυθούν πόροι πάνω από ένα τρισεκατομμύριο (1.000.000.000.000) δραχμές εν όψει των Ολυμπιακών Αγώνων. Για το θέμα της Πιερίας, λυπάμαι, στη δευτερολογία μου θα σας απαντήσω.
ΠΡΟΕΔΡΕΥΩΝ (Παναγιώτης Ν. Κρητικός): Δεν αντελήφθην αν αντιμετωπίσατε την περιφέρειά μου με θετικό ή αρνητικό πνεύμα.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Με θετικό, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Εντάξει, γιατί ήμουν έτοιμος να αντιδράσω σε αντίθετη περίπτωση!
Η κ. Αρσένη έχει το λόγο.
ΜΑΡΙΑ ΑΡΣΕΝΗ: Κύριε Πρόεδρε, κύριε Υπουργέ, μία πρόσφατη έρευνα που είδε και το φως της δημοσιότητας, που έγινε από την εταιρεία "ΑΤΤΙΚΟ ΜΕΤΡΟ", προβλέπει πληθυσμιακή έκρηξη στο Λεκανοπέδιο τα επόμενα χρόνια. Συγκεκριμένα, η έρευνα αναφέρει ότι εξακόσιες πενήντα χιλιάδες νέοι κάτοικοι μεταφέρονται από την υπόλοιπη Ελλάδα στο Λεκανοπέδιο, με ό,τι αυτό συνεπάγεται και για το Λεκανοπέδιο, αλλά και για την υπόλοιπη Ελλάδα. Θα βουλιάξει, κύριε Υπουργέ, το Λεκανοπέδιο και θα συμπαρασύρει μαζί του και την υπόλοιπη Ελλάδα.
Κύριε Υπουργέ, κανείς δεν αμφισβητεί ότι η χώρα μας πρέπει να εκπληρώσει στο ακέραιο τις υποχρεώσεις της που πηγάζουν από τη διοργάνωση στην Αθήνα των αγώνων του 2004. 'Ομως η εκπλήρωση αυτών των υποχρεώσεων δεν μπορεί να καταλήξει σε βάρος της ανάπτυξης των αθλητικών υποδομών στην υπόλοιπη Ελλάδα, όπως δεσμεύτηκε και ο ίδιος ο Πρωθυπουργός.
Δεν θα πρέπει, επομένως, να καθυστερήσετε να εξαγγείλετε συνολικό πρόγραμμα ανάπτυξης αθλητικών εγκαταστάσεων που θα περιλαμβάνει σαφές χρονοδιάγραμμα πραγματοποίησης των έργων που θα αναφέρει τους οικονομικούς πόρους που θα διατίθενται κατά περίπτωση και τις πηγές από τις οποίες θα εγκριθούν οι πόροι. Κύριε Υπουργέ, ενδεικτικά σας αναφέρω ότι τα τελευταία είκοσι χρόνια στο Δήμο Κατερίνης, που είναι ένας δήμος που έχει πενήντα τέσσερις χιλιάδες κατοίκους, δεν δημιουργήθηκε καμία νέα αθλητική εγκατάσταση.
Πιστεύω, λοιπόν, ότι μέσα σε αυτά τα πλαίσια πρέπει να εξαγγείλετε συγκεκριμένο πρόγραμμα ανάπτυξης αθλητικών υποδομών στο Νομό Πιερίας που θα ανατρέψει τη σημερινή παρουσιαζόμενη ραγδαία υποβάθμιση των αθλητικών δραστηριοτήτων στην περιοχή μας και που μπορεί επιπλέον η δική σας εξαγγελία να ανατρέψει ίσως και την πρόβλεψη της έρευνας "ΑΤΤΙΚΟ ΜΕΤΡΟ" για τις εξακόσιες πενήντα χιλιάδες νέους κατοίκους που θα εγκαταλείψουν την υπόλοιπη Ελλάδα για να έρθουν στο περιβόητο μεγάλο χωνευτήρι που λέγεται Λεκανοπέδιο Αττικής.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, όταν η Βουλή ψήφιζε τον προϋπολογισμό του 1998 ελπίζω να αντιλήφθηκαν οι αγαπητοί συνάδελφοι ότι για αθλητικά έργα ψηφίστηκε το κονδύλι των τεσσάρων μόνο δισεκατομμυρίων (4.000.000.000) δραχμών. Θα δώσω ένα στοιχείο συγκριτικό για να γίνει κατανοητό το πρόβλημα. Μόνο για τις πληρωμές στο Παγκρήτιο Στάδιο, το οποίο δεν πρόκειται να ολοκληρωθεί πριν τελειώσει αυτός ο αιώνας, θα χρειαστούν ένα δισεκατομμύριο τριακόσια εκατομμύρια (1.300.000.000) δραχμές. Υπάρχει, λοιπόν, πρόβλημα χρηματοδότησης των αθλητικών έργων. Αυτό το πρόβλημα έχει τεθεί στην Κυβέρνηση και έχει τεθεί και στο οικονομικό επιτελείο.
Και για να έρθω στα θέματα της Πιερίας θα ήθελα να πω ότι τον τελευταίο ενάμιση χρόνο υπήρξε μία χρηματοδότηση για μικρά αθλητικά έργα στο νομό της τάξης των διακοσίων τριάντα εκατομμυρίων (230.000.000) δραχμών -θα θέσω υπόψη της αγαπητής συναδέλφου το συγκεκριμένο κατάλογο- αλλά θέλω να ενώσω μαζί με τη φωνή της συναδέλφου και τη δική μου φωνή για ένα σημαντικό έργο που αποτελεί και προσωπική μου δέσμευση, αλλά και μεγάλη προσπάθεια και αγώνα της αγαπητής Μαρίας Αρσένη. 
Το κλειστό του Αιγινείου. Εγώ το επανέφερα στο σχεδιασμό του προγράμματος νέων έργων για το 1998 και θα παρακαλέσω απ' αυτήν τη θέση τον Υφυπουργό Εθνικής Οικονομίας κ. Πάχτα να δεχθεί αυτό το έργο να ενταχθεί κατά προτεραιότητα στο σχεδιασμό, του ΥΠΕΘΟ γιατί είναι ένα έργο το οποίο για πολλά χρόνια έρχεται στην ημερήσια διάταξη και επιτέλους πρέπει να μπει στο πρόγραμμα για να γίνει ενάριθμο.
ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 1579/27.5.98 επίκαιρη ερώτηση, του Βουλευτή της Νέας Δημοκρατίας κ. Ιωάννη Παπαδημόπουλου προς τον Υπουργό Γεωργίας, σχετικά με τις καταστροφές που προκλήθηκαν από χαλαζόπτωση στις καλλιέργειες της περιοχής Λάρισας, τη λειτουργία αντιχαλαζικού προστατευτικού συστήματος κλπ.
Η επίκαιρη ερώτηση του κ. Παπαδημόπουλου έχει ως εξής:
"'Οπως είναι γνωστό, τα τελευταία χρόνια, πολλές καλλιέργειες σε πλείστα όσα διαμερίσματα της χώρας μας καταστρέφονται ολοκληρωτικά από καιρικά φαινόμενα, που φέρουν τον αγροτικό κόσμο σε απελπισία και απόγνωση.
Ο Νομός Λαρίσης ένας κατ' εξοχήν αγροτικός νομός με ποικιλία δυναμικών καλλιεργειών δοκιμάστηκε φέτος σκληρά για τέταρτη χρονιά από τα στοιχεία της φύσεως. 'Οψιμοι παγετοί έπληξαν αλλεπάλληλα τη δενδροκομία και εκμηδένισαν το αγροτικό εισόδημα, ενώ διόγκωσαν παράλληλα τα χρέη προς την ΑΤΕ. Συχνές χαλαζοπτώσεις κατέστρεψαν μεγάλες εκτάσεις βαμβακιού, αμπελιών και περιβολιών ροδάκινων και αχλαδιών.
Επειδή την 26.5.98 σημειώθηκαν και πάλι ισχυρότατες χαλαζοπτώσεις σε χωριά του Νομού Λαρίσης που κατέστρεψαν δεκάδες χιλιάδες στρέμματα με ποικιλίες καλλιέργειες και επειδή η συχνή εμφάνιση χαλαζοπτώσεων στο Νομό Λαρίσης οδήγησε τις αρμόδιες Υπηρεσίες, σε επανειλημμένες κατά το παρελθόν συσκέψεις, στο συμπέρασμα ότι η περιοχή αυτή χρειάζεται οργάνωση και λειτουργία αντιχαλαζικού προστατευτικού συστήματος.
Γι' αυτό ερωτάται ο κύριος Υπουργός Γεωργίας να πληροφορήσει τη Βουλή:
1) Οι ζημιές από χαλαζοπτώσεις στο Νομό Λαρίσης είναι όντως πολλαπλάσιες από τις δαπάνες λειτουργίας ενός αντιχαλαζικού προστατευτικού συστήματος: Αν ναι, τότε γιατί το Υπουργείο δεν υιοθέτησε ακόμα τη λειτουργία ενός τέτοιου συστήματος στις πλέον ευαίσθητες περιοχές;
2) Γιατί μέχρι τώρα το Υπουργείο δεν προέβη στη σύνταξη τουλάχιστον μελετών σκοπιμότητας ενός αντιχαλαζικού προστατευτικού συστήματος στις δενδροκομικές τουλάχιστον περιοχές του Νομού Λαρίσης;".
Ο Υπουργός Γεωργίας κ. Στέφανος Τζουμάκας έχει το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, όντως υπάρχουν φαινόμενα χαλαζοπτώσεων στην περιοχή της Θεσσαλίας. Είναι ένα ιδιαίτερο φαινόμενο, θα έλεγα, τώρα που έχουμε και μία έντονη μεταβολή των καιρικών συνθηκών. Πρέπει να πω ότι ο ΕΛΓΑ εφαρμόζει προγράμματα πρόληψης και καταστολής με εναέρια μέσα και με αεροπλάνα σποράς των χαλαζοφόρων νεφών, αλλά και με επίγεια μέσα, δηλαδή τα αντιχαλαζικά κανόνια ηχοβολής.
Κατά την τρέχουσα περίοδο του 1998 εφαρμόζει προγράμματα καταστολής χαλαζίου με εναέρια μέσα στην περιοχή της Ημαθίας, της Πέλλας και μέρος του Νομού της Πιερίας και έχει καλύψει μία έκταση δυόμισι εκατομμυρίων στρεμμάτων. Παράλληλα βρίσκεται σε εξέλιξη και επιχειρησιακή λειτουργία με πρόγραμμα χαλαζίου με ογδόντα συγκροτήματα αντιχαλαζικών κανονιών ηχοβολής που είναι εγκατεστημένα σε πέντε νομούς. 'Ενα από τα παραπάνω ογδόντα συγκροτήματα είναι εγκατεστημένο με είκοσι τρία αντιχαλαζικά κανόνια στην 
 

  



Σελίδα 10132 
ευρύτερη περιοχή του Νομού Λαρίσης. Δηλαδή, εκεί έχουμε μία παρέμβαση και ιδιαίτερα στην περιοχή της Αγιάς καλύπτονται περίπου δέκα έξι χιλιάδες στρέμματα. Αυτό το πρόγραμμα πρέπει να συνεχιστεί. Γι' αυτό ο Οργανισμός των Γεωργικών Ασφαλίσεων προχωρεί και έχει σε μεγάλη εξέλιξη ένα πρόγραμμα, για να συνεχιστεί η προμήθεια και άλλων αντιχαλαζικών κανονιών ηχοβολής και να εγκατασταθούν σε συγκεκριμένα σημεία, τα οποία μπορούν να βοηθούν και να παρεμβαίνουν στη μεταβολή των καιρικών συνθηκών.
Θα ήθελα επίσης να πω πως υπάρχει ήδη και μία συνεργασία διαβαλκανική στο θέμα. 'Ηδη υπάρχει και έχει υπογραφεί μία διμερής συμφωνία με τη Δημοκρατική Υδρομετερεωλογική Υπηρεσία της Σερβίας, που εφαρμόζει ένα τέτοιο αντιχαλαζικό πρόγραμμα με διαφορετική μέθοδο από τη δική μας, και αυτήν τη στιγμή το πρόγραμμα αυτό καλύπτει εξήντα εκατομμύρια στρέμματα. 'Ομως, οι τελικές αποφάσεις δεν έχουν παρθεί, γιατί γίνεται σε επίπεδο οικονομικό η μελέτη και το κόστος που θα έχει, για να μπορέσουμε να επεκτείνουμε το σύστημα. Αυτά είχα να πω, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαδημόπουλος έχει το λόγο.
ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, είναι γεγονός -και οι πάντες το γνωρίζουμε φυσικά- ότι η γεωργία τα τελευταία χρόνια δέχεται ισχυρά ραπίσματα, φυσικά όχι μόνο στο χώρο των τιμών και της δυνατότητας απορρόφησης των αγροτικών προϊόντων, αλλά κυρίως δέχεται δεινά πλήγματα εξαιτίας των καιρικών φαινομένων.
Η περιοχή της Λάρισας για τέταρτη χρονιά φέτος πλήττεται από παγετό. Αλλά, δε φτάνει μόνο η καταστροφή αυτή. 'Ερχεται να συμπληρωθεί περαιτέρω η καταστροφή αυτή και από τις χαλαζοπτώσεις. Πέρυσι επλήγησαν χιλιάδες στρέμματα με βαμβάκι, με δένδρα στην περιοχή Τυρνάβου κλπ.
Γι' αυτό θα πρέπει το Υπουργείο Γεωργίας -το οποίο έχει κάνει κάποιες προσπάθειες, δεν υπάρχει αμφιβολία- να σπεύσει με ταχύτερους ρυθμούς, για να δούμε κατ' αρχήν αν συμφέρει, αν υπάρχει η δυνατότητα να καλυφθεί όλος ο χώρος αυτός, που πλήττεται, που έχει ευαισθησία στις χαλαζοπτώσεις.
Συμφέρει να γίνουν προστατευτικά αντιχαλαζικά συστήματα; Αν ναι, να προχωρήσουμε. Αν όμως διαπιστωθεί ότι οι ζημίες από τα καιρικά φαινόμενα -και ιδίως από τις χαλαζοπτώσεις- είναι μικρές έναντι του κόστους λειτουργίας του προστατευτικού αυτού αντιχαλαζικού συστήματος, τότε να το συζητήσουμε περαιτέρω. Είναι όμως πολύ φανερό ότι πράγματι οι ζημίες από τη χαλαζόπτωση είναι τεράστιες μπροστά σε οποιαδήποτε έξοδα απαιτηθούν για τη λειτουργία ενός τέτοιου αντιχαλαζικού προστατευτικού συστήματος.
Νομίζω ότι έχει προτεραιότητα η περιφέρεια Λαρίσης, γιατί πράγματι -εκτός από την Ημαθία και την 'Εδεσσα, όπου όντως και εκεί σημειώνονται πυκνές χαλαζοπτώσεις και υπάρχει μεγάλη ευαισθησία- έχουμε αρκετά περιβόλια και στη Λάρισα, όπου πέρα από τα μήλα της Αγιάς, υπάρχουν τα ροδάκινα και τα αχλάδια της περιοχής Τυρνάβου, φυσικά και τα αμπέλια, αλλά και η δυναμική καλλιέργεια του βαμβακιού, που οπωσδήποτε επιβάλλεται να μελετηθεί σε βάθος και να εγκατασταθούν το γρηγορότερο δυνατό τέτοια συστήματα, ώστε να προλάβουμε την απογοήτευση των γεωργών, οι οποίοι -όπως είπα- δεν έχουν μόνο το χαλάζι να αντιμετωπίσουν, αλλά την ανομβρία, τους παγετούς και άλλα. Τουλάχιστον στο σημείο αυτό, πρέπει να προλάβουμε τις ζημιές, που γίνονται από το χαλάζι.
Ευχαριστώ.
ΓΕΩΡΓΙΟΣ ΑΔΑΜΟΠΟΥΛΟΣ: Πού είναι ο Κανονισμός;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας):'Οταν συζητηθεί ο ισολογισμός, θα έλθει. 
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν θα ήθελα να πω τίποτα, κύριε Πρόεδρε. Συμφωνώ με τον κύριο συνάδελφο.
ΠΡΟΕΔΡΕΥΩΝ (Παναγιώτης Ν. Κρητικός): Θα σας παρακαλέσω, κύριοι συνάδελφοι, να συζητηθεί η κρατηθείσα πρώτη επίκαιρη ερώτηση πρώτου κύκλου, που αφορά τον κύριο Υφυπουργό Υγείας και Πρόνοιας, γιατί επείγεται.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε κι εγώ έχω μία συνάντηση με τον Πρέσβη της Αυστραλίας σ' ένα εικοσάλεπτο.
ΠΡΟΕΔΡΕΥΩΝ (Παναγιώτης Ν. Κρητικός): Kι εσείς βιάζεσθε, συνεννοηθείτε παρακαλώ μεταξύ σας. Και ο κύριος Υφυπουργός επείγεται.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Εχω μία συνάντηση σχετικά με τα αεροπλάνα.
ΠΡΟΕΔΡΕΥΩΝ (Παναγιώτης Ν. Κρητικός): Το Προεδρείο εδώ θα είναι, δε φεύγει. Συνεννοηθείτε εσείς μεταξύ σας.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εντάξει, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Προπορεύεται ο κ. Σκουλάκης.
Θα προταχθεί η συζήτηση της πρώτης επίκαιρης ερώτησης πρώτου κύκλου, που αφορά τον κύριο Υφυπουργό Υγείας και Πρόνοιας, η οποία έχει κρατηθεί.
Είναι η με αριθμό 1583/29.5.1998 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Γεωργίου Αδαμόπουλου προς τον Υπουργό Υγείας και Πρόνοιας, σχετικά με την πρόσληψη του αναγκαίου προσωπικού για τη λειτουργία του περιφερειακού πανεπιστημιακού νοσοκομείου Θεσσαλίας.
Η επίκαιρη ερώτηση σε περίληψη έχει ως εξής:
"'Εχοντας ήδη αρχίσει τη σταδιακή παράδοση κτιριακών εγκαταστάσεων και μηχανολογικού εξοπλισμού του Περιφερειακού Πανεπιστημιακού Νοσοκομείου Θεσσαλίας η πρόσληψη προσωπικού για τη λειτουργία του, αποτελεί άμεση ανάγκη.
Τους τελευταίους μήνες εκκρεμεί στο Υπουργικό Συμβούλιο η έγκριση της πρόσληψης των πεντακοσίων εξήντα θέσεων ιατρικού, νοσηλευτικού και διοικητικού προσωπικού.
Η προκήρυξη της πρόσληψης των πεντακοσίων εξήντα θέσεων έχει ήδη καθυστερήσει, δεδομένου ότι στον ετήσιο προϋπολογισμό έχουν προβλεφθεί δαπάνες για μισθοδοσία όχι μόνο των πεντακοσίων εξήντα υπαλλήλων, αλλά και άλλων επτακοσίων υπαλλήλων που θα προσλαμβάνονταν μέχρι το 1998.
Ερωτάται ο κύριος Υπουργός:
1. 'Εγινε η έγκριση των προσλήψεων και πόσων από το Υπουργικό Συμβούλιο; 
2. Πότε θα γίνει η προκήρυξη των θέσεων και ποιων;
3. Γιατί υπήρξε τόσο μεγάλη καθυστέρηση, τη στιγμή μάλιστα που οι δαπάνες για μισθοδοσία έχουν προβλεφθεί στον προϋπολογισμό του 1998;
4. Πότε επιτέλους θα αρχίσει να λειτουργεί, έστω και το 25%-30% του νοσοκομείου και πότε θα ολοκληρωθεί η λειτουργία του;
5. Σε ποιες άμεσες ενέργειες θα προβεί το Υπουργείο σας, προκειμένου να επισπευσθούν οι διαδικασίες για την πλήρη λειτουργία του Περιφερειακού Πανεπιστημιακού Πανεπιστημίου Θεσσαλίας;".
Ο κύριος Υπουργός έχει το λόγο, για να απαντήσει στα πέντε αυτά ερωτήματα τηλεγραφικά.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ και εσάς, κύριε Πρόεδρε και τον συνάδελφο κ. Τζουμάκα. 
Το θέμα το οποίο φέρνει με την επίκαιρη ερώτησή του ο κύριος συνάδελφος είναι ένα πάρα πολύ σημαντικό θέμα, όχι μόνο για το Νομό Λάρισας αλλά για ολόκληρη τη Θεσσαλία.
Mας απασχολεί και εμάς και σήμερα είμαστε στην ευχάριστη θέση να σας ανακοινώσουμε ότι όλα είναι έτοιμα και ξεκινάμε.
Είναι ένα νοσοκομείο επτακοσίων κλινών και έχει ξεπεράσει σε κόστος κατασκευής τα τριάντα δισεκατομμύρια (30.000.000.000) δραχμές. 'Αρχισε ήδη η σταδιακή παραλαβή και ολοκληρώνεται αυτό τον καιρό. 'Εχουν συσταθεί με τον οργανισμό του χίλιες πεντακόσιες πενήντα θέσεις μη ιατρικό προσωπικό, υπεγράφησαν οι εκατόν δέκα εννέα θέσεις γιατρών ΕΣΥ από το Υπουργείο Οικονομικών και έχουν 
 

  



Σελίδα 10133 
εγκριθεί και προσληφθεί σαράντα έξι μέλη ΔΕΠ. 'Αρα, όλα είναι έτοιμα και μπορούμε να ξεκινήσουμε. 
'Εχουν αποσπαστεί ήδη δεκαέξι άτομα διαφόρων ειδικοτήτων, έχουν γίνει επτά μετατάξεις διαφόρων ειδικοτήτων και πρόκειται αυτές τις ημέρες να ολοκληρωθεί η διαδικασία μετάταξης άλλων τεσσάρων ατόμων.
'Εχουμε δώσει εντολή στις υπηρεσίες να προχωρήσουν στην προκήρυξη μέσω ΑΣΕΠ τετρακοσίων μη ιατρικών θέσεων και ξεκινάει η διαδικασία προκήρυξης μέσω των ΣΚΕΙΟΠΝΙ σαράντα θέσεων ιατρικού προσωπικού γιατρών ΕΣΥ.
'Εχουμε δώσει τις πρώτες πιστώσεις για τα λειτουργικά έξοδα, είμαστε σε συνεχή επαφή με τη διοίκηση του νοσοκομείου, με τον Περιφερειάρχη και βεβαίως πρέπει να σας πω ότι βρισκόμαστε σ' ένα συνεχή διάλογο με όλους τους εμπλεκόμενους φορείς για μία σταδιακή, μελλοντική ενοποίηση των υπηρεσιών υγείας των δύο νοσηλευτικών ιδρυμάτων.
Εκείνο πάντως που είναι σίγουρο, είναι ότι αυτά που σας λέω είναι όλα έτοιμα, είναι δρομολογημένα. Οι προκηρύξεις βγαίνουν αυτές τις μέρες στον αέρα και όλα θα πάνε καλά.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Aδαμόπουλος έχει το λόγο.
ΓΕΩΡΓΙΟΣ ΑΔΑΜΟΠΟΥΛΟΣ: Κύριε Πρόεδρε, κύριοι συνάδελφοι, πρώτον, η ερώτηση αυτή δεν είχε σαν στόχο να αναδείξει πράγματα, που απασχολούν όχι μόνο τη Θεσσαλία, αλλά ολόκληρη την Ελλάδα για τη λειτουργία των Περιφερειακών Πανεπιστημιακών Νοσοκομείων, αλλά από σας σήμερα, κύριε Υπουργέ, ήθελα συγκεκριμένες δεσμεύσεις πάνω στα ερωτήματα, τα οποία υπάρχουν στην ερώτηση.
Υπήρχε ένας σχεδιασμός συγκεκριμένα για τη λειτουργία της πρώτης φάσης, δηλαδή του 25% με 30% και η ερώτησή μας είναι συγκεκριμένη. Αυτή η λειτουργία, έστω σε ποσοστό 25% με 30% του Περιφερειακού Νοσοκομείου Θεσσαλίας πότε θα γίνει; Με αυτά που μας αναφέρατε προηγουμένως είτε με τον αριθμό των μετατάξεων είτε με την προκήρυξη που γίνεται μέσω του ΑΣΕΠ, τι πιθανολογείται, τι προβλέπεται και πότε να γίνει αυτή η λειτουργία του 25% με 30%;
Δεύτερον, στον προϋπολογισμό του 1998 για το θέμα των προσλήψεων, πέρα από τις πεντακόσιες εξήντα θέσεις -δηλαδή διακόσιες πενήντα, διακόσιες πενήντα συν εξήντα- υπήρχε στο σχεδιασμό και άλλο προσωπικό. Γι' αυτό τι θα γίνει; 
Εν πάση περιπτώσει, κύριε Υπουργέ, πρέπει να γνωρίζει ο ελληνικός λαός πότε θα γίνει η πλήρης αποπεράτωση του νοσοκομείου. Από την εμπειρία, την οποία έχετε εξάλλου και στο Ηράκλειο και στην Πάτρα κλπ., μπορείτε να μας δώσετε κάποιο συγκεκριμένο χρονοδιάγραμμα; 
Βέβαια στην ομιλία σας είπατε για ενιαία λειτουργία απ' ό,τι αντελήφθην και μάλλον για υπαγωγή του σημερινού Νοσοκομείου της Λάρισας στο Περιφερειακό Νοσοκομείο της Θεσσαλίας. Αυτό είναι ένα θέμα που πραγματικά, αν εξυπηρετεί τα συμφέροντα, πρέπει να το δούμε, γιατί ο στόχος είναι κανένα περιστατικό να μη φύγει εκτός Θεσσαλίας, για να υπάρχει και αποκέντρωση και της Θεσσαλονίκης και της Αθήνας. 
Αν, λοιπόν, αυτό εξυπηρετείται -πράγμα που πιστεύω και εγώ και ο παριστάμενος συνάδελφος κ. Στάθης- δεν έχουμε αντίρρηση. Δεν λέμε ότι θα μπούμε εμείς απέναντι στα προβλήματα, που μπορεί να έχουν οι πανεπιστημιακοί γιατροί ή οι γιατροί του ΕΣΥ.
Σας παρακαλώ πολύ, δώστε κάποιες δεσμεύσεις, που να είναι καθαρές, έτσι ώστε ο λαός να γνωρίζει τι θα γίνει, πότε θα γίνει και πώς θα γίνει.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Νομίζω, αγαπητέ συνάδελφε, ότι οι δεσμεύσεις, τις οποίες μπορούσαμε να κάνουμε από πλευράς μας σαν Υπουργείο Υγείας, είναι σαφείς. 
'Εχουν συσταθεί όλες οι προβλεπόμενες θέσεις. Προκηρύσσουμε αυτές τις μέρες σε πρώτη φάση τετρακόσιες θέσεις μη ιατρικό προσωπικό και σαράντα θέσεις γιατρών ΕΣΥ. 
Τώρα, το πότε θα ολοκληρωθεί η διαδικασία πρόσληψης αυτών των συγκεκριμένων ειδικοτήτων, επιτρέψτε μου να μη σας απαντήσω, διότι δεν είναι θέμα δικό μας. Ούτε μπορώ να απολογηθώ -ούτε εσείς ούτε εγώ ούτε κανείς μας- ούτε μπορώ να ξέρω, εν πάση περιπτώσει, πότε το ΑΣΕΠ θα ολοκληρώσει τη διαδικασία πρόσληψης αυτού του προσωπικού.
Αν θέλετε, ούτε για τα ΣΚΕΙΟΠΝΙ μπορούμε να δεσμευτούμε από πλευράς χρόνου. Εν πάση περιπτώσει, έχουν γίνει προσπάθειες, όπως ξέρετε και από πλευράς του ΑΣΕΠ και από πλευράς του Υπουργείου Υγείας για τα ΣΚΕΙΟΠΝΙ που μας αφορά, να γίνει συντόμευση των διαδικασιών. Γι'αυτό αλλάξαμε το νόμο και πιστεύουμε ότι όλα θα πάνε πολύ καλύτερα από πλευράς χρόνου, από παλαιότερα. Θα είναι τέσσερις μήνες, πέντε μήνες; Δεν το ξέρουμε.
ΓΕΩΡΓΙΟΣ ΑΔΑΜΟΠΟΥΛΟΣ: Αυτά στην πρώτη φάση. Στη δεύτερη φάση τι γίνεται; 
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας):'Ολα θα πάνε σταδιακά, κύριε συνάδελφε.'Ο,τι αποφασιστεί θα αποφασιστεί σε συνεργασία και τη σύμφωνη γνώμη όλων των εμπλεκόμενων φορέων και ασφαλώς και εσείς θα είστε ενήμεροι. 
ΓΕΩΡΓΙΟΣ ΑΔΑΜΟΠΟΥΛΟΣ: Γι'αυτό λέω να βάλουμε χρονοδιάγραμμα, κύριε Υπουργέ.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Ολοι οι πολιτικοί, κοινωνικοί και συνδικαλιστικοί παράγοντες του νομού.
ΓΕΩΡΓΙΟΣ ΑΔΑΜΟΠΟΥΛΟΣ: Βάλατε κάποιο συγκεκριμένο χρονοδιάγραμμα;
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, δεν έχετε το λόγο.
Επανερχόμεθα στις επίκαιρες ερωτήσεις δευτέρου κύκλου:
Θα παρακαλέσω να προταχθεί και η τελευταία, με αριθμό 1593/1.6.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Καρατάσου προς τον Υπουργό Γεωργίας, σχετικά με τη ρύθμιση των χρεών του Συναιτερισμού MARΚO προς την Αγροτική Τράπεζα κλπ., επειδή επείγεται και ο κύριος Υπουργός και να συζητηθεί τελευταία η επίκαιρη ερώτηση προς τον Υπουργό Δημόσιας Τάξης, ο οποίος θα παραστεί και στη συζήτηση του νομοσχεδίου στη συνέχεια.
Συμφωνεί το Σώμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Το Σώμα συμφώνησε.
Η επίκαιρη ερώτηση του κυρίου συναδέλφου έχει ως εξής:
"Μεγάλη αναστάτωση και αγανάκτηση έχει προκαλέσει στο Συνεταιρισμό MARΚO, αλλά και σε όλους τους κατοίκους της περιοχής του Δήμου Μαρκόπουλου, η συμπεριφορά της Αγροτικής Τράπεζας Ελλάδος και ιδιαίτερα του κ. Παπαγεωργίου προς το συνεταιρισμό.
Στις 26.1.1996 η Τράπεζα και ο Συνεταιρισμός έκαναν ρύθμιση των οφειλών του Συνεταιρισμού προς την Τράπεζα ύψους 3,863 δισεκατομμυρίων δραχμών.
Η Τράπεζα υποθήκευσε ακίνητη περιουσία του συνεταιρισμού ύψους δώδεκα δισεκατομμυρίων (12.000.000.000) δραχμών, υπερκαλύπτοντας την οφειλή του Συνεταιρισμού και αφήνοντας έξω μόνο ένα κτήμα στην περιοχή Πούντα.
Γι'αυτό το κτήμα ο Συνεταιρισμός ξεκίνησε διαπραγματεύσεις με ιδιώτες, για να γίνουν πολυτελή διαμερίσματα μέσα σε τριάντα μήνες. Από αυτά θα προέκυπτε, βάσει μελέτης, κέρδος περίπου πέντε δισεκατομμυρίων (5.000.000.000).
Η Α.Τ.Ε. όμως δολίως συμπεριέλαβε στην υποθήκευση και το κτήμα Πούντα, χωρίς να ενημερώσει το Συνεταιρισμό, ενώ ήξερε ότι γίνονται διαπραγματεύσεις για τα παραπάνω.
Ερωτάται ο κύριος Υπουργός:
-Τι μέτρα προτίθεται να λάβει για να αποδεσμεύσει άμεσα το κτήμα στην περιοχή Πούντα, ώστε ο Συνεταιρισμός και φερέγγυος να είναι απέναντι στους αντισυμβαλλόμενους και οικονομική ευρωστία να αποκτήσει για την υλοποίηση των παραπάνω.
-Πώς σκέπτεται να αντιμετωπίσει την προκλητική και ανάρμοστη συμπεριφορά του κ. Παπαγεωργίου, που αντί να 
 

  



Σελίδα 10134 
βοηθήσει τους αγρότες και να λύσει τα προβλήματά τους, δεν ξέρουμε για ποιο λόγο οδηγεί ένα συνεταιρισμό με τριακόσια πενήντα μέλη, αλλά και μια ολόκληρη περιοχή, στην καταστροφή".
Ο Υπουργός Γεωργίας έχει το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, τα όρια αξιοπιστίας του Συνεταιρισμού αυτού είναι επισφαλή. Αυτή είναι η πραγματικότητα. 
Ο Συνεταιρισμός ΜΑRKO είχε χρέη ύψους τριών δισεκατομμυρίων οκτακοσίων εξήντα ένα εκατομμυρίων (3.861.000.000) δραχμών. Τα ρύθμισε η Κυβέρνηση του 1994 και με ευνοϊκούς όρους δηλαδή απαλλαγή από τους τόκους ποινής, δεκαπενταετή διάρκεια, τριετή περίοδο χάριτος, χωρίς υποχρεώσεις καταβολής κεφαλαίου και τόκων, το πρώτο ήμισυ της διάρκειας του δανείου άτοκο και το υπόλοιπο με 50% τόκο.
Στη συνέχεια, ενώ συνέβαιναν όλα αυτά, ο Συνεταιρισμός αυτός που δεν λειτουργεί με επιχειρηματικούς όρους -και αυτό είναι το πρόβλημα, πρέπει να το καταλάβουν οι συνεταιρισμοί, εάν δεν λειτουργήσουν με επιχειρηματικούς όρους θα κλείσουν- δημιούργησε νέα χρέη προς την Τράπεζα τετρακόσια πενήντα εκατομμύρια (450.000.000) δραχμές, δηλαδή άλλο μισό δισεκατομμύριο. Αυτό οδήγησε την Τράπεζα να κάνει εγγραφή υποθήκης.
Γνωρίζω κάποια πράγματα και προσωπικά ότι θα έκαναν μαρίνα ότι θα έκαναν διαμερίσματα και θα κέρδιζαν πενήντα πέντε δισεκατομμύρια (55.000.000.000) δραχμές κλπ. Αυτά είναι λόγια. Τίποτε δεν έκαναν.
Θα πρέπει, κύριε συνάδελφε, όλοι μας εδώ να δώσουμε ένα μήνυμα στους συνεταιρισμούς ότι ή θα λειτουργήσουν με επιχειρηματικά κριτήρια ή δεν μπορούν να είναι κρατικοδίαιτες οργανώσεις που ρυθμίζουν τα χρέη τους ή παίρνουν κρατικές ενισχύσεις ή περιμένουν πως θα πάρουν παρακρατήσεις από τις κοινοτικές ενισχύσεις. Δεν είναι δυνατόν να μεταφέρουν συνέχεια τα προβλήματα και να μην τα αντιμετωπίζουν. Δεν μπορούν να λειτουργούν είτε σε βάρος της Τράπεζας είτε σε βάρος των κρατικών δραστηριοτήτων. Αυτό πρέπει να είναι το μήνυμα και πρέπει να είμαι απόλυτος σε αυτό το μήνυμα.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρατάσος έχει το λόγο.
ΓΕΩΡΓΙΟΣ ΚΑΡΑΤΑΣΟΣ: Κύριε Υπουργέ, μετά τις δηλώσεις του κ. Σκανδαλίδη ότι είσθε σε ένα πλοίο που λέγεται ΤΙΤΑΝΙΚΟΣ και βουλιάζετε, θέλετε να παρασύρετε και τους συνεταιρισμούς να βουλιάξουν, αντί να τους προστατεύσετε.
Δεν αμφισβητούμε ότι πράγματι χρωστάει αυτά τα λεφτά ο συνεταιρισμός. Εδώ τίθεται το εξής θέμα: Η ίδια η τράπεζα έστειλε έγγραφο στο συνεταιρισμό και λέει: Πράγματι παρακολουθούμε τις μελέτες που κάνατε για την περιοχή τούντα και συνηγορούμε πράγματι να τετελεσθεί αυτό το έργο, μόνο θέλουμε να μας ειδοποιήσετε για να λάβουμε μέρος και εμείς.
Τι σημαίνει αυτό; 'Οτι πράγματι ο συνεταιρισμός έχει έρθει σε συνεργασίες με ιδιώτες, να φτιάξουν αυτά τα διαμερίσματα που θα τους αποφέρουν κέρδος πέντε δισεκατομμύρια (5.000.000.000) δραχμές. Δεν θέλει η τράπεζα να πάρει τα λεφτά; Γιατί δεν μπαίνει η τράπεζα μέσα να αποδεσμεύσει αυτό το χώρο μαζί με το συνεταιρισμό και να υπογράψουν τα συμβόλαια με τους ιδιώτες, ώστε να μην μπορεί ο συνεταιρισμός να πουλήσει διαμερίσματα, να τα πουλά μόνο η τράπεζα μέχρι να πάρει τα λεφτά της. Τι είναι αυτό δηλαδή που σας εμποδίζει να απελευθέρωσετε αυτό το χώρο;
Μην ξεχνάτε ότι υπάρχει και δικαστική οδός. Μπορεί μέσα σε δύο μήνες να απελευθερωθεί, να γίνουν προσωρινά μέτρα. Εκεί θα φθάσουν το συνεταιρισμό; Να κατεβάσουμε τον κόσμο κάτω, να εμποδίσουμε την ανάπτυξη της περιοχής, η οποία θα αποφέρει και θέσεις εργασίας; Ποιος είναι ο λόγος δηλαδή, δεν μπορώ να τον καταλάβω. Μήπως υπάρχει σκεπτικό, μήπως γεννιέται ένα άλλο σκάνδαλο; Να ξεπουλήσουμε δεκαοχτώ δισεκατομμύρια (18.000.000.000) με δυο-τρία δισεκατομμύρια (2.000.000.000 - 3.000.000.000), να τελειώνει η ιστορία; Διότι εάν είναι έτσι, θα κατεβεί ο κόσμος εδώ, κύριε Υπουργέ και εσείς ξέρετε να τους αντιμετωπίζετε με τα ΜΑΤ. Θα φάνε και το ξύλο το σοσιαλιστικό και θα ηρεμήσουν. Δεν είναι έτσι τα πράγματα. Δώστε λύση, διότι όσο δεν δίνετε λύση στο λαό, τόσο πιο γρήγορα θα βουλιάξετε.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός, εάν επιθυμεί, έχει το δικαίωμα να πάρει το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αντιπαρέρχομαι τα μεγάλα λόγια του κυρίου συναδέλφου που ανήκε παλιά στο ΠΑΣΟΚ. Τότε το ΠΑΣΟΚ κατέβαζε τα ΜΑΤ, πριν μια δεκαετία, είναι γνωστό αυτό!
ΓΕΩΡΓΙΟΣ ΚΑΡΑΤΑΣΟΣ: Δεν κατέβαζε ποτέ ΜΑΤ, το νέο ΠΑΣΟΚ τα κάνει αυτά.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, όχι διακοπές.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αφήστε τα μεγάλα λόγια, οι συνεταιρισμοί θα πρέπει να είναι ανταγωνιστικοί. Αυτή είναι η έννοια της προστασίας, σύμφωνα με το Σύνταγμα και όχι απλώς να δημιουργούν χρέη και να μην αντιμετωπίζουν τα προβλήματα με τις συνθήκες που υπάρχουν στην οικονομία.
ΓΕΩΡΓΙΟΣ ΚΑΡΑΤΑΣΟΣ: Δώστε λύση σ'αυτό.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οχι, κύριε συνάδελφε, να έρθουν όσοι θέλουν, εδώ οι παρασιτικές δραστηριότητες στους συνεταιρισμούς δεν προάγουν την αγροτική οικονομία.
ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 1590/1-6-98 επίκαιρη ερώτηση του Βουλευτή του Κομμουνιστικού Κόμματος Ελλάδος και Ε' Αντιπροέδρου της Βουλής κ. Δημητρίου Β. Κωστόπουλου προς τους Υπουργούς Δημόσιας Τάξης, Εργασίας και Κοινωνικών Ασφαλίσεων, σχετικά με τη βίαιη καταστολή των εργατικών κινητοποιήσεων, την ποινικοποίηση του αγώνα των εργαζομένων κλπ.
Η επίκαιρη ερώτηση έχει ως εξής:
"Οι καθημερινοί ξυλοδαρμοί και η βία των δυνάμεων καταστολής σε βάρος των εργαζόμενων που αντιστέκονται στην κυβερνητική πολιτική, η αξιοποίηση των δικαστηρίων για ποινικοποίηση των απεργιών και η βιντεοσκόπηση των διαδηλώσεων, ακόμη και μέσα από τους χώρους της Βουλής, με προφανή στόχο το φακέλωμα και η συστηματική παρεμπόδιση των διαδηλώσεων για να μην πλησιάζουν στο Μέγαρο Μαξίμου και χαλούν τη δημόσια "εικόνα" του Πρωθυπουργού, δείχνουν σε όλο τους το "μεγαλείο" τον αυταρχισμό που επιστρατεύει η Κυβέρνηση για να "περάσει" με κάθε μέσο το ξεπούλημα της Ιονικής, της δημόσιας περιουσίας γενικότερα, για να εφαρμόσει "πάση θυσία" την αντιλαϊκή πολιτική της.
Πρόκειται για επικίνδυνο και αντιδημοκρατικό κατήφορο που μας παραπέμπει σε άλλες εποχές και οι κυβερνητικές ευθύνες είναι τεράστιες.
Ερωτώνται οι κ.κ. Υπουργοί:
Θα επιμείνει η Κυβέρνηση στην βίαιη καταστολή των εργατικών κινητοποιήσεων και στην ποινικοποίηση του αγώνα των εργαζομένων;
Θα συνεχίσει να περιορίζει το αναφαίρετο δικαίωμα των εργαζομένων να διαδηλώνουν χωρίς περιορισμούς, μπροστά από όλα τα κυβερνητικά κτίρια;
Θα συνεχιστεί η παρακολούθηση και το φακέλωμα των διαδηλωτών από τις αστυνομικές δυνάμεις;".
Ο Υπουργός Δημόσιας Τάξης κ. Γεώργιος Ρωμαίος έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Σας ευχαριστώ, κύριε Πρόεδρε.
Θέλω να παρατηρήσω το εξής: Ευτυχώς ο ελληνικός λαός μέσα από την τηλεόραση γνωρίζει τα γεγονότα. Επομένως η απάντηση η δική μου μπορεί να είναι και σύντομη.
Μιλάτε στην ερώτησή σας, κύριε συνάδελφε, για καθημερινούς ξυλοδαρμούς και βία. Το 1997 στην Αθήνα είχαμε πεντακόσιες πορείες και διαδηλώσεις. Το 1998 σ'αυτό το πεντάμηνο είχαμε διακόσιες, εβδομήντα περίπου το Μάϊο.
Ειλικρινά δεν αντιλαμβάνομαι σε πόσες απ'αυτές τις περιπτώσεις είδατε βία, ξυλοδαρμό, παρεμπόδιση. Εάν κατηγορείται για κάτι η Κυβέρνηση, το Υπουργείο και η Ελληνική Αστυνομία είναι διότι έχει δώσει -και εμείς δεν πρόκειται να 
 

  



Σελίδα 10135 
αλλάξουμε πολιτική- απόλυτη ελευθερία στους πολλούς αλλά και στους λίγους τις περισσότερες φορές να καταλαμβάνουν κεντρικούς δρόμους, να αποκλείουν το κέντρο και να ταλαιπωρούν εκατοντάδες χιλιάδες πολίτες.
ΙΩΑΝΝΗΣ ΒΑΡΒΙΤΣΙΩΤΗΣ: Τι φταίει σ' αυτό ο απλός πολίτης; 
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Επομένως, δεν υπάρχουν ούτε ξυλοδαρμοί ούτε βία. Το αντίθετο συμβαίνει και στα τελευταία γεγονότα είδαμε ότι οι ξυλοδαρμοί και η βία υπήρχαν απ' την άλλη μεριά. Και αυτά έχουν καταγραφεί, όπως επίσης, όχι μόνο στις περιπτώσεις που αναφέρονται αλλά είδατε όλοι τις σκηνές καθηγητών που επιτίθεντο στα γραφεία του ΠΑΣΟΚ και με ποιο τρόπο προσπαθούσαν να σπάσουν τις πόρτες και να μπουν μέσα.
Δεν δεχόμαστε, λοιπόν, αυτήν την κατηγορία. Επομένως, το ερώτημα αν θα επιμείνει η Κυβέρνηση σε βία και καταστολή, υπάρχει η απάντηση ότι δεν υπήρξε ποτέ βία ή καταστολή.
Βάζει το ερώτημα οι διαδηλωτές να πηγαίνουν ελεύθερα σε όποια κυβερνητικά κτίρια. Νομίζω ότι οι διαδηλωτές έχουν το δικαίωμα και ποτέ δεν θα τους παρεμποδίσει κανένας, να φθάσουν σε οποιοδήποτε δημόσιο κτίριο ή στη Βουλή όταν πρόκειται να επιδόσουν κάποιο ψήφισμα. Αν πρόκειται απλά και μόνο να θέλουν να πάνε κάπου για να προκαλέσουν μεγαλύτερη εντύπωση στη διαδήλωσή τους, χωρίς ιδιαίτερο λόγο, δε νομίζω ότι θα πρέπει να αφήνονται ελεύθεροι.
Υποθέτω, κύριε συνάδελφε, ότι μέσα στα δημόσια κτίρια δεν αναφέρετε και τη Βουλή. Διότι τα σοβαρότερα υποτίθεται επεισόδια που έγιναν και όχι από τους αστυνομικούς, αλλά από τους διαδηλωτές, είναι όταν επιχείρησαν μπουν μέσα σ' αυτό το κτίριο.
Αν εσείς πιστεύετε ότι θα πρέπει οι διαδηλωτές να μπαίνουν και να καταλαμβάνουν τη Βουλή, είναι μια άλλη άποψη που εκτιμώ ότι κανένας άλλος μέσα σ' αυτήν την Αίθουσα δεν πρόκειται να δεχθεί. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος έχει το λόγο.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, επιτρέψτε μου να βάλω και μια άλλη διάσταση στη κουβέντα μας. 
Οι εργαζόμενοι παλεύουν. Η Κυβέρνηση και οι μηχανισμοί της και τα στελέχη της, εξαπολύουν βαρύτατες κατηγορίες και ενάντια στους εργαζόμενους και κυρίως ενάντια στο ΚΚΕ, συχνά με συνοδεία ΜΑΤ.
Ο κ. Κακλαμάνης γι' αυτά τα επεισόδια που είπατε στη Βουλή, που δεν είναι του παρόντος να συζητήσουμε, μίλησε για φασιστική πρόκληση κάποιων ομάδων εργαζομένων.
Ο Γουλιμής της Κυβέρνησης κατ' επανάληψη μιλά για τραμπούκους του ΚΚΕ.
ΙΩΑΝΝΗΣ ΒΑΡΒΙΤΣΙΩΤΗΣ: Ποιος είναι ο Γουλιμής;
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Ο κ. Ρέππας μιλά για έλλειψη σεβασμού ...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ μην αναφέρεστε στον κ. Πρόεδρο, ο οποίος είναι και απών αυτήν τη στιγμή...
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): ... προς τους νόμους. Αλλά πώς έχει η κατάσταση, κύριε Υπουργέ και κύριε Πρόεδρε;
Μέλη του ΠΑΣΟΚ καίνε δημόσια, μαζικά, τις κομματικές τους ταυτότητες. Χιλιάδες αδιόριστοι καθηγητές άνεργοι, φωνάζουν "κάτω η χούντα του Σημίτη". Χιλιάδες απεργοί της Ολυμπιακής φωνάζουν ότι το ξεπούλημα δεν είναι εκσυγχρονισμός. Συνδικαλιστές της ΠΑΣΚΕ της ΙΟΝΙΚΗΣ διαχωρίζουν δημόσια τη θέση τους. Εργατικά Κέντρα της επαρχίας, πολλά της ΠΑΣΚΕ, συντονίζουν τις ενέργειές τους ενάντια στη θατσερική πολιτική της Κυβέρνησης. Επώνυμα στελέχη της ΠΑΣΚΕ στη ΓΣΕΕ ζητάνε από τη Συνομοσπονδία αλλαγή γραμμής και καταγγέλλουν την πολιτική της Κυβέρνησης. Επώνυμα στελέχη στο Εργατικό Κέντρο της Αθήνας, διαχωρίζουν τη θέση τους και κατεβάζουν ξεχωριστό ψηφοδέλτιο.
Κατηγοράτε και η Κυβέρνηση και οι μηχανισμοί, το ΚΚΕ. Το ΚΚΕ τους βάζει όλους αυτούς; Μη χτυπάτε το σαμάρι, κύριε Υπουργέ.
Και επειδή μιλήσατε γι' αυτά τα επεισόδια της Βουλής, σας πληροφορώ εντελώς κατηγορηματικά ότι δεν έφταιγαν οι εργαζόμενοι ούτε είχαν καμιά πρόθεση να μπουν στη Βουλή.
Ξέρετε πολύ καλά και εσείς και ο κ. Κακλαμάνης, που μίλησε για φασιστική πρόκληση, ότι άλλος ήταν ο στόχος της πορείας τους. Να πάνε να επιδώσουν το ψήφισμα στον Πρωθυπουργό που έχει κλειδομπαρωθεί στο Μαξίμου και δεν δέχεται κανέναν.
Αυτή είναι η ιστορία. Εμείς από τη μεριά μας, κύριε Πρόεδρε, θα κάνουμε ό,τι περνάει από το χέρι μας να ενώσουμε τους εργαζόμενους για να ανατραπεί αυτή η πολιτική. Αυτό είναι καθήκον μας, είναι η ιδεολογία μας.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Κωστόπουλε, κάνατε αναφορά και στον κύριο Πρόεδρο της Βουλής και του αποδώσατε τη φράση την οποία είπατε.
Πρέπει να σας θυμίσω, ήσασταν και παρών στη Διάσκεψη των Προέδρων, ότι παραδεχθήκατε στην παρατήρηση ότι ορισμένοι εκ των εργαζομένων καθαίρεσαν και τις ...
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): 'Οχι, μη λέτε τέτοια πράγματα. 
ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε, "μπορεί να έγινε και αυτό" είπε ο κ. Κόρακας...
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Μη λέτε τέτοια πράγματα. Τα ΜΑΤ τα κατέβασαν ...
ΠΡΟΕΔΡΕΥΩΝ (Παναγιώτης Ν. Κρητικός): Μπορεί να έγινε και αυτό, αυτή η επίθεση, αυτήν την καθαίρεση και τη βούληση να παραβιάσουν το χώρο του Κοινοβουλίου, χαρακτηρίστηκε όπως χαρακτηρίστηκε.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Είπε για φασιστική πρόκληση και προφανώς δεν γνωρίζει την έννοια της λέξης ο κ. Κακλαμάνης.
ΠΡΟΕΔΡΕΥΩΝ (Παναγιώτης Ν. Κρητικός): Και απόντος του κυρίου Προέδρου, δεν έπρεπε να κάνετε αυτήν την αναφορά. 'Ηταν άστοχη η αναφορά σας ως προς το πρόσωπο του Προέδρου.
'Ημουν υποχρεωμένος να αποκαταστήσω τα πράγματα και το έκανα γι' αυτό το σκοπό.
ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Και εγώ είμαι υποχρεωμένος να βάλω τα πράγματα στη θέση τους. 
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε και κύριοι συνάδελφοι, θα προσέξατε ότι στην απάντησή του ο κ. Κωστόπουλος αναφέρθηκε στις δηλώσεις συνδικαλιστών, στις αντιδράσεις συνδικαλιστών κλπ., που δεν έχουν καμιά σχέση με την ερώτηση. Και απέφυγε πολύ ευφυώς να επιμείνει στην αρχική διατύπωση περί βίας ή καταστολής. Διότι αναγνωρίζει με αυτόν τον τρόπο ότι δεν υπήρξε, δεν υπάρχει και δεν θα υπάρξει βία ή καταστολή, αλλά θα υπάρξει και προστασία και των δικαιωμάτων των άλλων πολιτών και προστασία της Βουλής. Γιατί αυτή είναι η γενική απαίτηση και δεν είναι δυνατό να δεχθούμε την άποψη ότι οι διαδηλωτές μπορούν να πάνε σε οποιοδήποτε δημόσιο κτίριο, απλά και μόνο για να πάνε. Δικαίωμά τους είναι και δεν θα τους το αφαιρέσει κανένας να πάνε σε οποιοδήποτε δημόσιο κτίριο που αφορά δικό τους τομέα, δικιά τους διαμαρτυρία για να επιδώσουν τα υπομνήματά τους.
Αν πρόκειται όμως να θελήσουν να κάνουν διαδηλώσεις, πορείες, απλώς και μόνο για να συγκρούονται, γιατί αυτή είναι η επιδίωξη, με την Αστυνομία για να γίνεται εφέ και να προβάλλεται στην τηλεόραση, αυτό δεν είναι δυνατό να το δεχθούμε. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): ... Ολοκληρώθηκε η συζήτηση των επικαίρων ερωτήσεων.
'Εχω την τιμή να ανακοινώσω στο Σώμα:
Πρώτον ότι η Διαρκής Επιτροπής Δημόσιας Διοίκησης, Δημόσιας Τάξης και Δικαιοσύνης καταθέτει την 'Εκθεσή της στο σχέδιο νομού του Υπουργείου Δημόσιας Τάξης "Κύρωση 
 

  



Σελίδα 10136 
των Πρωτοκόλλων βάσει του άρθρου Κ3 της Συνθήκης για την Ευρωπαϊκή 'Ενωση και του άρθρου 41 παρ. 3 της Σύμβασης για την ίδρυση Ευρωπαϊκής Αστυνομικής Υπηρεσίας (Σύμβαση EUROPOL), σχετικά με τα προνόμια και της ασυλίες της EUROPOL, των μελών των οργάνων της, των αναπληρωτών διευθυντών και των υπαλλήλων της και με την ερμηνεία της Σύμβασης EUROPOL από το Δικαστήριο των Ευρωπαϊκών Κοινοτήτων με προδικαστικές αποφάσεις".
Δεύτερον, η Διαρκής Επιτροπή Μορφωτικών Υποθέσεων καταθέτει την 'Εκθεσή της στο σχέδιο νόμου του Υπουργείου Πολιτισμού "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας των Φιλιππίνων για μορφωτική συνεργασία"
Ο συνάδελφος κ. Βασίλειος Κορκολόπουλος ζητεί άδεια ολιγοήμερης απουσίας στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μαλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Η Βουλή ενέκρινε.
Επίσης, έχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα εννιά μαθητές και τρεις συνοδοί-δάσκαλοι από το 4ο και 12ο Δημοτικά Σχολεία της Αγίας Παρασκευής.
Τους καλωσορίζουμε στο Κοινοβούλιο.
(Χειροκροτήματα απ' όλες τις πτέρυγες)
 

  



Σελίδα 10137 
ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής των άρθρων και του συνόλου του σχεδίου νόμου "Υπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις", του Υπουργείου Δημόσιας Τάξης. 
Το νομοσχέδιο αυτό έχει αποφασιστεί στη Διάσκεψη των Προέδρων να συζητηθεί σε δυο συνεδριάσεις, μια επί της αρχής και μια επί των άρθρων.
Για το νομοσχέδιο αυτό η Νέα Δημοκρατία ορίζει ως Κοινοβουλευτικό Εκπρόσωπο τον κ. Προκόπη Παυλόπουλο. 
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, παρέλειψε ο κύριος Αντιπρόεδρος να πει ότι το νομοσχέδιο αυτό θα συζητηθεί σήμερα επί της αρχής και αύριο, που έχουμε νομοθετικό έργο, θα γίνει η συζήτηση επί των άρθρων, διότι διαθέσαμε αυτή την εβδομάδα, την Τρίτη και την Τετάρτη για συζητήσεις κοινοβουλευτικού ελέγχου. Είχαμε την προ ημερησίας διατάξεως συζήτηση την Τρίτη και την Τετάρτη τη συζήτηση του πορίσματος της Επιτροπής Παραγωγής και Εμπορίου για την υπόθεση της Φλώρινας.
Και μεταθέσαμε την πρώτη ημέρα της Τρίτης σε νομοθετικό έργο της Δευτέρας και ολοκληρώσαμε τη συζήτηση του νομοσχεδίου για τα ΤΕΙ και τη συζήτηση της δεύτερης ημέρας, της Τετάρτης, που δεν κάναμε νομοθετικό έργο, για την αυριανή ημέρα της Παρασκευής. Αυτό είχα ήδη ανακοινώσει στη Διάσκεψη των Προέδρων και είχε γνωστοποιηθεί. 
Θα ήθελα όμως να μου επιτρέψετε μια γενική παρατήρηση και μια παράκληση, όχι μόνο από εμένα προς τα άλλα μέλη του Κοινοβουλίου, αλλά νομίζω αυτό πρέπει να ισχύει από καθέναν από εμάς προς όλους τους υπολοίπους. Νομίζω ότι εν απουσία οποιουδήποτε σ' αυτήν την Αίθουσα -δεν διεκδικώ κάποιο προνόμιο- δεν θα πρέπει να γίνεται αναφορά σε οποιαδήποτε άποψή του, εάν αυτός ο οποίος κάνει αυτήν την αναφορά υποθέτει ότι αυτός στον οποίο αναφέρεται δεν θα είναι σύμφωνος με το περιεχόμενο το οποίο δίδει στην αναφορά του αυτή. Δεν είναι σωστό, απόντος κάποιου, να λέμε ότι ο κύριος τάδε είπε αυτό, ενώ ίσως φανταζόμεθα ο κύριος τάδε, αν ήταν εδώ, δεν θα έλεγε ακριβώς αυτό που του αποδώσαμε.
Επειδή πρόκειται για ένα μείζον θέμα που αφορά το Κοινοβούλιο, του οποίου χώρου την ευθύνη της ασφαλείας έχει ο Πρόεδρος του Σώματος, θα ήθελα πολύ απλά να σας πω το εξής:
Την περασμένη εβδομάδα έγινε μια πορεία εργαζομένων στη Βουλή για θέματα τα οποία δεν είναι ασφαλώς αρμοδιότητός μου να εκθέσω αυτήν τη στιγμή. Πληροφορήθηκα από τον Φρούραρχο- τον οποίο το γραφείο μου ειδοποίησε ότι αν οι προσερχόμενοι, όπως συμβαίνει πάντοτε, θέλουν να επιδώσουν κάποιο ψήφισμα στον Πρόεδρο της Βουλής ή στα Κόμματα, να εισέλθουν ελευθέρως - πληροφορήθηκα, λοιπόν, ότι ούτε τέτοιο αίτημα υπεβλήθη και επιπλέον είκοσι με τριάντα άτομα -δεν γνωρίζω αν ήσαν εργαζόμενοι ή όχι, προφανώς συμμετείχαν στη διαδήλωση αυτή και υποθέτω ότι θα ήσαν εργαζόμενοι, άλλως οι έχοντες την ευθύνη της πορείας αυτής δεν θα τους επέτρεπαν- αντί να προχωρήσουν προς την είσοδο, όπου ήταν ελευθέρα η είσοδος, συνεπλάκησαν δεν ξέρω με ευθύνη τίνος. Δεν θα πάρω θέση εδώ αν συνεπλάκησαν με ευθύνη των ιδίων ή των δυνάμεων της τάξεως που τους εμπόδισαν επί της Βασιλίσσης Σοφίας. Αυτό που έχει σημασία για μένα είναι ότι τα είκοσι, τριάντα αυτά άτομα προχώρησαν από τα σκαλιά του περιβόλου της Βουλής, που είναι προς την πλευρά των ανθοπωλείων, όπου γνωρίζετε ότι εκεί είναι κλεισμένη η περαιτέρω προσπέλαση με λαμαρίνες και άλλες σιδηροκατασκευές, η προσέγγιση των οποίων εγκυμονεί κίνδυνο ίσως και ζωής και γι' αυτούς που προσεγγίζουν και γι' αυτούς που εργάζονται πίσω απ' αυτές τις κατασκευές που είναι εργάτες της αρχαιολογικής υπηρεσίας, εργάτες της εταιρείας που κάνει κατασκευές για τα έργα της Βουλής.
Οι εντεύθεν του σημείου εκείνου αστυνομικές δυνάμεις προσέτρεξαν, όταν είδαν τους πολίτες αυτούς να αναρπάζουν τις σιδηρές αυτές κατασκευές και να εφορμούν στο προαύλιο. Τους απώθησαν, κατέβηκαν από τα σκαλιά το περιβόλου και παρέμειναν εκεί.
Μου ελέχθη ότι είχαν εισέλθει ΜΑΤ εντός του κτιρίου της Βουλής και υπεσχέθην να ερευνήσω το θέμα.
Δεν εισήλθαν αστυνομικοί ή οποιεσδήποτε άλλες δυνάμεις εντός του κτιρίου του Κοινοβουλίου. Εντός του κτιρίου βεβαίως κυκλοφορούν αστυνομικοί της φρουράς της Βουλής. Και αυτό είναι σε όλους γνωστό.
Χαρακτήρισα, λοιπόν, αγαπητοί συνάδελφοι, φασιστική -και δεν διστάζω να το επαναλάβω- την ενέργεια είκοσι - τριάντα αγνώστων σε μένα στοιχείων, πολιτών είτε διαδηλωτές ήσαν είτε εργαζόμενοι είτε οτιδήποτε άλλο, οι οποίοι στο κτίριο του Κοινοβουλίου, από σημείο από το οποίο ούτε ο Πρόεδρος της Βουλής ούτε εργαζόμενος προσπερνά να μπει μέσα στη Βουλή -διότι σας είπα ότι γίνονται έργα εκεί, υπάρχουν σιδηρές κατασκευές και είναι κίνδυνος και γι' αυτόν που θα προσεγγίσει, και γι' αυτόν που εργάζεται πίσω από αυτές τις κατασκευές -διά της βίας θέλησαν να τα ρίξουν όλα αυτά και να μπουν μέσα, πού; Στο Κοινοβούλιο.
Εγώ πιστεύω ότι κανένα κοινοβουλευτικό κόμμα, κανένας κοινοβουλευτικός δεν μπορεί έστω και έμμεσα να σιωπά και να μην καταγγέλλει και να μην καταδικάζει ρητά τέτοιες πράξεις οι οποίες επαναλαμβάνω είναι πράξεις, φασιστικές. Οποιαδήποτε απειλή ή άσκηση βίας εναντίον του Κοινοβουλίου γνωρίζουμε πολύ καλά ότι εκφράζει και εξυπηρετεί όποιον ενοχλείται από τη λειτουργία, από την ύπαρξη αυτού του βασικού θεσμού της δημοκρατίας. Και γνωρίζω πολύ καλά ότι κανένα κόμμα μέσα σ' αυτήν την Αίθουσα δεν έχει αυτές τις απόψεις. Κατά συνέπεια νομίζω ότι κλείνει εδώ αυτό το θέμα και επανέρχομαι στην αρχική παράκληση, όταν αναφερόμεθα σε κάτι που είπε κάποιος από εμάς και πολύ περισσότερο ο Πρόεδρος της Βουλής για ζητήματα που αφορούν τη λειτουργία και το κύρος του Κοινοβουλίου, αν μη τι άλλο να τα λέμε παρόντος του ιδίου.
Εισερχόμεθα τώρα στη συζήτηση του νομοσχεδίου και παρακαλώ τον κ.Στάϊκο να λάβει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, με συγχωρείτε.
ΠΡΟΕΔΡΟΣ (Απόστολος Κακλαμάνης): Παρακαλώ, κύριε συνάδελφε. 
ΑΠΟΣΤΟΛΟΣ ΤΑΣΟΥΛΑΣ: Ανοίξατε ένα θέμα...
ΠΡΟΕΔΡΟΣ (Απόστολος Κακλαμάνης): Δεν άνοιξα κανένα θέμα. 'Ελειπα από τη θέση αυτή και άκουσα μέσα από το γραφείο μου αυτήν την κουβέντα και είπα αυτό το πράγμα.
ΑΠΟΣΤΟΛΟΣ ΤΑΣΟΥΛΑΣ: Θέλω όμως το λόγο, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Ορίστε έχετε το λόγο, αν νομίζετε ότι σας αφορούν αυτά.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, δεν ξέρω από πού παρακολουθήσατε εσείς τα γεγονότα.
ΠΡΟΕΔΡΟΣ (Απόστολος Κακλαμάνης): Από το γραφείο μου παρακολουθώ, όπως οφείλω πάντοτε, τις συνεδριάσεις.
ΑΠΟΣΤΟΛΟΣ ΤΑΣΟΥΛΑΣ: Και εγώ από το γραφείο του κόμματός μου παρακολούθησα τα γεγονότα της περασμένης εβδομάδας...
ΠΡΟΕΔΡΟΣ (Απόστολος Κακλαμάνης): Παρακαλώ, κύριε συνάδελφε. Δεν κάνουμε εδώ συζήτηση για τα γεγονότα της περασμένης εβδομάδας. Αυτή η συζήτηση έγινε στη Διάσκεψη των Προέδρων. Εδώ εγώ θεώρησα καθήκον μου να έρθω στην 'Εδρα. Και επειδή άκουσα συνάδελφο να αναφέρεται στο τι εγώ είπα σχετικά με τα επεισόδια αυτά, θεώρησα χρέος μου, όπως θα κάνατε και εσείς και οποιοσδήποτε άλλος, να διευκρινίσω στο Σώμα τι ακριβώς είπα. Τίποτα άλλο δεν είπα. Δεν έχουμε αυτή τη στιγμή θέμα γεγονότων της προηγουμένης εβδομάδος.
ΑΠΟΣΤΟΛΟΣ ΤΑΣΟΥΛΑΣ: Ναι, αλλά αναφέρεστε σ' αυτά 
 

  



Σελίδα 10138 
και κάνετε χαρακτηρισμούς. Εμείς θέλουμε να θέσουμε το θέμα από τη μεριά μας.
ΠΡΟΕΔΡΟΣ (Απόστολος Κακλαμάνης): Ακούστε παρακαλώ. Με το ότι αναφέρθηκα εγώ στα γεγονότα της περασμένης εβδομάδος δεν σημαίνει ότι και οι τριακόσιοι Βουλευτές εδώ θα πάρουν το λόγο για τα γεγονότα της προηγουμένης εβδομάδος. Αλίμονο!
ΑΠΟΣΤΟΛΟΣ ΤΑΣΟΥΛΑΣ: Κάτι είπατε για φασισμό προηγουμένως. 
ΠΡΟΕΔΡΟΣ (Απόστολος Κακλαμάνης): Είπα ότι αυτή η ενέργεια είναι φασιστική. Και επανέλαβα ό,τι είπα στη Διάσκεψη των Προέδρων. Δηλαδή το να θέλουν είκοσι -τριάντα πολίτες να ρίξουν τις λαμαρίνες των έργων που κατασκευάζονται στο Κοινοβούλιο και να μπουν μέσα με τη βία, αυτό είναι φασιστική ενέργεια. Και είμαι βέβαιος ότι την ενέργεια αυτή δεν την καλύπτει κανένα κοινοβουλευτικό κόμμα. Αυτό είπα. 
Αν κανείς έχει αντίρρηση επ'αυτού, εάν καλύπτει δηλαδή μία φασιστική ενέργεια, τότε ευχαρίστως να τον ακούσω και να του απαντήσω. Αλλά πιστεύω ότι δεν υπάρχει τέτοιος.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, χαρακτηρίζετε γεγονότα με αυθαίρετο τρόπο. Το τι είναι και τι δεν είναι φασισμός, ο καθένας μπορεί να το γνωρίζει. Και οι ενέργειες των εργαζομένων που αγωνίζονται δεν είναι φασιστικές. Θα ήταν προτιμότερο να κρίνετε τι δουλειά είχαν τα ΜΑΤ στη Βουλή και να χαρακτηρίζατε αυτή την ενέργεια. Και αν θέλετε φέρτε το να το κουβεντιάσουμε.
ΠΡΟΕΔΡΟΣ (Απόστολος Κακλαμάνης): Καλώς, κύριε συνάδελφε.
Ο κ. Στάϊκος, ο εισηγητής της Πλειοψηφίας έχει το λόγο επί της αρχής του νομοσχεδίου.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
ΕΥΑΓΓΕΛΟΣ ΣΤΑΪΚΟΣ: Κύριε Πρόεδρε, κυρίες και κύριοι συνάδελφοι, έρχεται για συζήτηση σήμερα το σχέδιο νόμου "Υπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις".
Κύριοι συνάδελφοι, το φαινόμενο τόσο της λαθρομετανάστευσης, όσο και των πολιτικών προσφύγων, ανέκαθεν αποτελούσε ένα σοβαρό πρόβλημα για τις κυβερνήσεις όλων των κρατών. Και εκδηλωνόταν κυρίως με τη μορφή μετακίνησης ομάδων του πληθυσμού ή μεμονωμένων ατόμων για αναζήτηση καλύτερης τύχης ή για παροχή ασύλου σε περιπτώσεις πολιτικών διώξεων.
Η χώρα μας μέχρι το 1989 δεν αντιμετώπιζε ιδιαίτερα προβλήματα λαθρομετανάστευσης. Οι λάθρα εισερχόμενοι στη χώρα μας περιορίζονταν σε ελάχιστους πολιτικούς πρόσφυγες και σ' ένα μικρό αριθμό οικονομικών προσφύγων από τις ασιατικές χώρες. Ιράν, Ιράκ, Πακιστάν, Ινδία κλπ.
Το πρόβλημα άρχισε να διογκώνεται και να παίρνει δραματικές, επικίνδυνες και ανησυχητικές διαστάσεις, μετά την κατάρρευση των καθεστώτων του υπαρκτού σοσιαλισμού όπου άρχισαν να κατακλύζουν τη χώρα μας κατά χιλιάδες από τις βαλκανικές χώρες και κυρίως από την Αλβανία, σε αναζήτηση καλύτερης τύχης. Και έτσι άρχισε αυτό το ρεύμα, αυτός ο κατακλυσμός από τους λαθρομετανάστες να διογκώνεται.
Αυτό είχε σαν αποτέλεσμα να αυξάνεται και η εγκληματικότητα. Να συμβάλλουν δηλαδή και οι λαθρομετανάστες στην αύξηση της εγκληματικότητας.
Παράλληλα, άρχισε να δημιουργείται ένα διεθνές κύκλωμα ανηλεούς, απάνθρωπης και ανάλγητης εκμετάλλευσης αυτών των προσφύγων, των εξαθλιωμένων και ταλαίπωρων προσφύγων, έναντι αδράς αμοιβής.
Τα δημοσιεύματα του Τύπου είναι χαρακτηριστικά και αποκαλυπτικά. Καθημερινά, γινόμαστε μάρτυρες αυτών των φαινομένων.
Αυτό είχε σαν αποτέλεσμα να δημιουργηθούν σοβαρά προβλήματα στους τομείς υποδοχής και κοινωνικής αποδοχής, διότι βρεθήκαμε εντελώς ανέτοιμοι σαν κοινωνία να δεχθούμε το φαινόμενο αυτής της αθρόας λαθρομετανάστευσης. Επίσης, δημιούργησε προβλήματα και στους τομείς της οικονομίας, της δημόσιας τάξης και της εσωτερικής γαλήνης. Διότι, όπως είπα προηγούμενα, είχαμε αύξηση της εγκληματικότητας και είχαμε και αισθητή είσοδο εργαζομένων στην αγορά εργασίας από τους λαθρομετανάστες με αποτέλεσμα -επαναλαμβάνω- να δημιουργηθεί μία ανισορροπία στην αγορά εργασίας εις βάρος των Ελλήνων εργαζομένων.
Συνεπώς, με τα δεδομένα αυτά καθίσταται αναγκαίο και ανακύπτει ως θέμα πρώτης προτεραιότητας η θωράκιση των συνόρων μας από την ανεξέλεγκτη αυτή είσοδο των λαθρομεταναστών, αν μάλιστα συνδυαστεί το γεγονός αυτό με τη ρευστότητα και τη νεφελώδη κατάσταση, η οποία επικρατεί σε κοινωνικό, πολιτικό και οικονομικό επίπεδο στις γειτονικές μας χώρες.
Επαναλαμβάνω, λοιπόν, ότι θέλει σοβαρή και υπεύθυνη αντιμετώπιση το θέμα των λαθρομεταναστών. Απαιτείται δηλαδή, η λήψη μιας δέσμης μέτρων που να στοχεύουν στην αποθάρρυνση και στην αποτροπή εισόδου λαθρομεταναστών στη χώρα μας. Αυτό πρέπει να συνδυαστεί με τη διασφάλιση ενός κράτους δικαίου, που θα γίνει με την εφαρμογή της εσωτερικής νομοθεσίας περί αλλοδαπών, αλλά και την εφαρμογή των διεθνών συνθηκών που αναφέρονται στους πρόσφυγες.
Μέχρι τώρα τα μέτρα τα οποία είχαν ληφθεί, δεν απέδωσαν τα αναμενόμενα αποτελέσματα. Τούτο ήταν φυσικό, γιατί το φαινόμενο εμφανίστηκε αιφνίδια και σε μεγάλη έκταση. Αυτό, λοιπόν, δεν επέτρεψε τη δημιουργία της κατάλληλης υποδομής, με αποτέλεσμα να αντιμετωπίζεται από τους συναρμόδιους επιμέρους φορείς κατά τρόπο αποσπασματικό και χωρίς να έχει ενιαία αντιμετώπιση και κατεύθυνση.
Τώρα, όπως δήλωσε ο κύριος Υπουργός στην Διαρκή Επιτροπή υπάρχει συντονισμός και αρμονική συνεργασία. Γιατί και αυτό ελέχθη και γι' αυτό κατηγορηθήκαμε στη Διαρκή Επιτροπή ότι δεν υπάρχει συνεργασία μεταξύ Στρατού, Λιμενικού, Ναυτικού, Ελληνικής Αστυνομίας κλπ. Υπάρχει, λοιπόν, συντονισμός και αρμονική συνεργασία μεταξύ των Σωμάτων αυτών.
Τι επιχειρείται, κύριοι συνάδελφοι, με το προτεινόμενο και συζητούμενο σχέδιο νόμου: Επιχειρείται απλά η σύσταση ειδικών υπηρεσιών συνοριακής φύλαξης, με αποκλειστική αποστολή την αξιόπιστη και αποτελεσματική επιτήρηση των συνόρων μας, προκειμένου από τη μία μεριά να αποτρέπεται η λαθραία είσοδος μεταναστών και από την άλλη να επιτυγχάνεται η άμεση επαναπροώθηση αυτών που έχουν εισέλθει παράνομα.
Βέβαια, δευτερευόντως και παράλληλα, θα δημιουργηθούν κάποιες θέσεις απασχόλησης και έτσι θα τονωθούν οι ακριτικές περιοχές, κύρια όμως θα παταχθεί η εγκληματικότητα και θα εμπεδωθεί η ασφάλεια των πολιτών. Γιατί, κακά τα ψέματα, σήμερα ολόκληρη η χώρα πλήττεται από τους λαθρομετανάστες και ολόκληρη η ελληνική κοινωνία ταλανίζεται, αφού η ύπαιθρος και ειδικότερα τα χωριά μας έχουν κατακλυσθεί από τους λαθρομετανάστες και κύρια τους Αλβανούς.
Εμείς, που προερχόμαστε από την επαρχία, γνωρίζουμε ότι στα χωριά μας σήμερα είναι περισσότεροι οι Αλβανοί από τους ντόπιους κατοίκους.
ΒΑΣΙΛΕΙΟΣ ΠΑΠΑΝΙΚΟΛΑΣ: Στη Λαμία δεν γίνεται αυτό.
ΕΥΑΓΓΕΛΟΣ ΣΤΑΪΚΟΣ: Δεν είναι έτσι;
Κύριοι συνάδελφοι, στα χωριά της περιοχής μου, που έχω ιδίαν αντίληψη, εάν βγείτε το βράδυ, θα δείτε ότι οι Αλβανοί είναι περισσότεροι, ειδικότερα τώρα, κατά την περίδο της αιχμής των αγροτικών εργασιών.
ΑΛΕΞΑΝΔΡΟΣ ΚΑΛΑΦΑΤΗΣ: Υπάρχει το φαινόμενο, αλλά είναι υπερβολικό αυτό που λέτε.
ΕΥΑΓΓΕΛΟΣ ΣΤΑΪΚΟΣ: Εν πάση περιπτώσει, αν είναι υπερβολή δεν επιμένω. Απλώς καταθέτω την προσωπική μου εμπειρία.
Αποστολή, όπως είπαμε, των φυλάκων συνοριακής φύλαξης είναι η αποτροπή της παράνομης εισόδου αλλοδαπών στη χώρα, ο εντοπισμός, η σύλληψη και η παραπομπή στη δικαιοσύνη αυτών που διευκολύνουν την παράνομη είσοδο των λαθρομεταναστών στη χώρα μας.
 

  



Σελίδα 10139 
Με το συζητούμενο σχέδιο νόμου προβλέπεται το Σώμα των φυλάκων συνοριακής φύλαξης, που είναι ένα ειδικό Σώμα βοηθητικό της Αστυνομίας, να αποτελείται μόνο από άνδρες 'Ελληνες πολίτες. Η φύση της αποστολής, όπως ανέλυσα προηγουμένως, είναι τέτοια, ώστε για την καταδίωξη των λαθρομεταναστών -που πολλές φορές είναι ένοπλοι- πρέπει να διαθέτουν ιδιαίτερα σωματικά προσόντα, να έχουν σωματική αντοχή, ταχύτητα, μυϊκή δύναμη και γι'αυτό από το νομοσχέδιο αποκλείονται οι γυναίκες, οι οποίες δεν έχουν αυτά τα σωματικά προσόντα στο βαθμό που τα έχουν οι άνδρες.
Αυτό, βέβαια, έρχεται σε κάποια αντίθεση με την ισότητα των δύο φύλων, αλλά το σχέδιο νόμου θέλει ακριβώς να προστατέψει τις γυναίκες. Κύριε συνάδελφε, πράγματι αποσκοπεί στην προστασία των γυναικών, για να μην εκτίθενται σε ιδιαίτερους κινδύνους λόγω των βιολογικών ιδιαιτεροτήτων που έχουν οι γυναίκες, γιατί θα αντιμετώπιζαν πολλαπλάσια προβλήματα σ' αυτές τις ιδιαίτερα δυσμενείς συνθήκες με τις εδαφικές και χρονικές ιδιαιτερότητες της συγκεκριμένης περιοχής (δύσβατες περιοχές εναλλασόμενο 24 ωράριο) 
Επίσης, στο νομοσχέδιο προβλέφθηκε, αυτοί που θα στελεχώσουν το Σώμα να κατάγονται από παραμεθόριες περιοχές και ει δυνατόν, από τις περιοχές που θα είναι προς φύλαξη και τούτο για αυτονόητους λόγους, γιατί ξέρουν την περιοχή, την ιδιαιτερότητά της με άλλα λόγια, όπως προσφυέστατα ελέχθη από κάποιο συνάδελφο στη Διαρκή Επιτροπή, "ξέρουν τα περάσματα, ξέρουν τα κατατόπια". Συνεπώς, αυτοί θα προσφέρουν καλύτερη υπηρεσία και θα ανταποκριθούν καλύτερα στην αποστολή και στο ρόλο τους.
Επίσης, με αυτό το νομοσχέδιο θα γίνει πληθυσμιακή τόνωση και ανάπτυξη της περιοχής, όπως επίσης θα τη φυλάσσουν καλύτερα διότι, όταν προέρχονται από την περιοχή, θα δείξουν αυξημένο ενδιαφέρον, γιατί προστατεύουν ουσιαστικά τις οικογένειές τους και τις περιουσίες τους.
Κατά τη συζήτηση, κύριοι συνάδελφοι, του υπό κρίση σχεδίου νόμου στην αρμόδια Διαρκή Επιτροπή, ενώ από τους συναδέλφους της Αντιπολίτευσης αναγνωρίστηκε ότι το νομοσχέδιο είναι θετικό και κινείται προς τη σωστή κατεύθυνση, εν τούτοις έγινε πολλή συζήτηση και ασκήθηκε κριτική σε πολλές ρυθμίσεις. Ειδικότερα, εστιάστηκε στο θέμα του αριθμού, διότι με το νομοσχέδιο αυτό πρόκειται να προσληφθούν περίπου χίλιοι φύλακες.
Υποστηρίχθηκε δηλαδή ότι ο αριθμός αυτός είναι ανεπαρκής, αλλά έχω την άποψη ότι το αν είναι περισσότεροι ή λιγότεροι είναι θέμα δημοσιονομικό. 'Οπως είπα προηγούμενα, αυτοί έχουν ένα συγκεκριμένο σκοπό, μία συγκεκριμένη αποστολή, που είναι να αποτρέπουν την είσοδο και να επαναπροωθούν τους λαθρομετανάστες.
Λέχθηκε αν μπορούν αυτοί οι χίλιοι φύλακες να καλύψουν όλα τα σύνορα την Ηγουμενίτσα μέχρι τον 'Εβρο. Δεν πρόκειται αυτοί να τα φυλάξουν. 'Αλλοι είναι εντεταλμένοι για τη φύλαξη των συνόρων. Είναι το Ναυτικό και ο Στρατός. Διότι αυτή η κατηγορία των φυλάκων που προσλαμβάνονται αποτελούν, όπως είπα προηγουμένως, κυρίως ένα ειδικό Σώμα, το οποίο θα έχει να φυλάξει συγκεκριμένο χώρο. Και ο συγκεκριμένος αυτός χώρος είναι τα Αλβανικά σύνορα. Αυτό το Σώμα είναι επικουρικό της Αστυνομίας. Επικεφαλής του Σώματος αυτού -δεν θα έχει αυτοτέλεια, θα είναι αστυνομικός ο οποίος θα ασκεί τα αστυνομικά - ανακριτικά κλπ. καθήκοντα.
Συνεπώς, ο συγκεκριμένος αυτός χώρος για τον οποίον προσλαμβάνονται και προορίζονται, είναι από τη μεριά της Αλβανίας.
Από εκεί έχουμε το μεγάλο πρόβλημα. 
Επίσης, λέχθηκε ότι δεν έγινε έρευνα και μελέτη αν αυτοί φθάνουν, αν είναι πολλοί ή είναι λίγοι. 'Οπως ξέρετε, σήμερα υπάρχουν για τη φύλαξη των συνόρων σ' εκείνη την περιοχή τα μεταβατικά αποσπάσματα. Αυτά, λοιπόν, κάνουν τη δουλειά και θα τα υποκαταστήσουν, θα τα αντικαταστήσουν οι συνοριακοί φύλακες. Οι άνδρες οι οποίοι στελεχώνουν τα μεταβατικά αποσπάσματα στο σύνολό τους είναι οκτακόσιοι. Και αυτοί με θετικά αποτελέσματα αντιμετωπίζουν το πρόβλημα. "Μπούσουλας" λοιπόν, για τον αριθμό αυτών των χιλίων -που δεν ήταν αυθαίρετος- ήταν ακριβώς αυτός ο αριθμός των οκτακοσίων αστυφυλάκων των μεταβατικών αποσπασμάτων.
Επίσης, πολύ κριτική ασκήθηκε για τα διατάγματα που αφορούν τη διαδικασία της πρόσληψης και την οργάνωση και λειτουργία. Είπε ο κύριος Υπουργός και σωστό είναι αυτό, ότι δεν μπορεί να υπαχθεί η διαδικασία της πρόσληψης αυτής στο ν.2190 και διότι δεν προβλέπεται για τους ένστολους, αλλά και διότι, εδώ θα υπάρχει αντικειμενικότητα, θα υπάρχει μοριοποίηση, θα υπάρχει ο βαθμός απολυτηρίου, θα χρειάζονται και ειδικότερα προσόντα, όπως π.χ. θα πριμοδοτείται...
ΓΕΩΡΓΙΟΣ ΣΟΥΡΛΑΣ: Θα γίνουν κομματικά. 
ΕΥΑΓΓΕΛΟΣ ΣΤΑΪΚΟΣ: Κύριε Σούρλα, αν είμαστε καλόπιστοι, σας ερωτώ...
ΓΕΩΡΓΙΟΣ ΣΟΥΡΛΑΣ: Τα έχουμε συζητήσει αυτά. 
ΕΥΑΓΓΕΛΟΣ ΣΤΑΪΚΟΣ: Σας ερωτώ το εξής και θέλω να μου απαντήσετε καλόπιστα όμως και καλοπροαίρετα: 'Οταν υπάρξει το προεδρικό διάταγμα στο οποίο θα διαλαμβάνεται ότι ο βαθμός του απολυτηρίου, όπως γίνεται...
ΓΕΩΡΓΙΟΣ ΣΟΥΡΛΑΣ: Ποιος το ελέγχει; 
ΕΥΑΓΓΕΛΟΣ ΣΤΑΪΚΟΣ: Αφού δέχθηκε ο Υπουργός να γίνει υπό την εποπτεία του ΑΣΕΠ.
ΓΕΩΡΓΙΟΣ ΣΟΥΡΛΑΣ: Ποιο ΑΣΕΠ; 
ΕΥΑΓΓΕΛΟΣ ΣΤΑΪΚΟΣ: Αμφισβητείτε το ΑΣΕΠ; 
ΓΕΩΡΓΙΟΣ ΣΟΥΡΛΑΣ: Είναι δικό σας θέμα αυτό.
ΕΥΑΓΓΕΛΟΣ ΣΤΑΪΚΟΣ: Μα, κύριε Σούρλα, δεν ήσασταν στην επιτροπή. Δέχθηκε ο κύριος Υπουργός, επαναλαμβάνω, να μπει η διαδικασία πρόσληψης υπό την εποπτεία του ΑΣΕΠ. Συνεπώς όταν έχουμε το βαθμό απολυτηρίου ή όταν λέει ότι εγώ θα δώσω κάποια μόρια σε αυτόν...
ΓΕΩΡΓΙΟΣ ΣΟΥΡΛΑΣ: Ο κύριος Υπουργός τι είπε;
ΕΥΑΓΓΕΛΟΣ ΣΤΑΪΚΟΣ: Το δέχθηκε. Επικαλούμαι τα Πρακτικά. 
'Οταν λέει να έχουν ειδικά προσόντα οι άνθρωποι αυτοί και ότι θα πάρουν κάποια μόρια αυτοί που υπηρέτησαν στις ειδικές δυνάμεις, πως θα γίνει δηλαδή η επιλογή από κομματικούς φίλους; Διότι από εκεί και πέρα δεν μιλάμε καλόπιστα και καλοπροαίρετα.
Εν πάση περιπτώσει, είναι έτοιμο το προεδρικό διάταγμα -γιατί έγινε πολλή κουβέντα ότι έπρεπε να υπαχθεί στο νόμο- και είναι στη διάθεση των συναδέλφων. Επίσης, έγινε κουβέντα ότι πρέπει να συμπεριληφθεί η οργάνωση και η λειτουργία στο νόμο και όχι να υπάρχει προεδρικό διάταγμα. Είναι επουσιώδη αυτά τα οποία θα ρυθμίζονται με το προεδρικό διάταγμα, γιατί θα αναφέρεται απλώς στην οργάνωση και στη λειτουργία.
Δηλαδή, αν θα υπάρχει ένα αστυνομικό τμήμα, αν θα υπάρχουν δύο αστυνομικά τμήματα, αν η έδρα θα μεταφερθεί στην άλφα ή στην βήτα περιοχή. Τα άλλα, δηλαδή η ίδρυση, οι αρμοδιότητες κλπ., αναφέρονται στο συζητούμενο νομοσχέδιο.
(Στο σημείο αυτό κτυπάει του κουδούνι λήξεως του χρόνου ομιλίας του κυρίου Βουλευτή)
Δύο λεπτά, κύριε Πρόεδρε, άλλωστε είχα και διακοπές και επομένως το χρόνο αυτόν δεν πρέπει να τον λάβετε υπόψη σας, αλλά να τον αφαιρέσετε.
Επίσης έγινε κουβέντα για το χρόνο εκπαίδευσης. Πράγματι ο χρόνος αυτός των δύο-τεσσάρων μηνών είναι μικρός, πρέπει να επιμηκυνθεί, πρέπει να διευρυνθεί και να περιλαμβάνει εκτός από την πρακτική άσκηση και κάποια στοιχειώδη θεωρητική κατάρτιση. Βεβαίως οι άνθρωποι αυτοί δεν ασκούν υπό τη στενή έννοια αστυνομικά καθήκοντα, ούτε ανακριτικά καθήκοντα. Απλώς κάνουν μία περιπολία, καταδιώκουν και συλλαμβάνουν το λαθρομετανάστη και τον πηγαίνουν στο αστυνομικό τμήμα, στο οποίο επικεφαλής είναι αστυνομικός αξιωματικός.
Ορθώς δέχθηκε ο κύριος Υπουργός να μην υπάρχει η δυνατότητα απόσπασης, διότι αλλιώς θα αποψιλωθεί η υπηρεσία αυτή, αν υπάρχει η ευχέρεια της απόσπασης. 'Ομως, πρέπει, κύριε Υπουργέ, να υπάρχει η δυνατότητα μετάθεσης. Δηλαδή εκτός από τις άλλες πειθαρχικές ποινές, σε περίπτωση 
 

  



Σελίδα 10140 
που διαπράξουν διάφορα παραπτώματα, να υπάρχει αυτή η δυνατότητα γιατί οι άνθρωποι αυτοί, που θα στελεχώσουν τις υπηρεσίες, θα προέρχονται από εκείνη την περιοχή, θα μένουν για πολλά χρόνια και θα δημιουργήσουν ένα δεσμό, τοπικές γνωριμίες και με τους λαθρομετανάστες και με αυτούς που πατρονάρουν τους λαθρομετανάστες και με αυτούς που μπαινοβγαίνουν στα σύνορα.
Συνεπώς για να σπάσουν αυτά τα στεγανά, έχω τη γνώμη ότι πρέπει να έχει το δικαίωμα αυτό της μεταθέσεως. 'Εστω για το φόβο των Ιουδαίων.
Θα τα πούμε βέβαια και στην κατ' άρθρον συζήτηση...
ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, παρακαλώ.
ΕΥΑΓΓΕΛΟΣ ΣΤΑΪΚΟΣ: Τελειώνω σε δύο λεπτά.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι άλλα δύο λεπτά. Τα ζητήσατε, τα πήρατε. Τελειώσετε, γιατί έχουμε αρκετούς εγγεγραμμένους.
ΕΥΑΓΓΕΛΟΣ ΣΤΑΪΚΟΣ:... και για την υποχρέωση της δήλωσης του "πόθεν έσχες". Είναι πρόσφατο και νωπό το παράδειγμα, που διαβάσαμε χθες, για τον αστυνομικό διευθυντή ...
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, δεν έχετε το λόγο. Στη δευτερολογία σας να τα αναπτύξετε.
ΕΥΑΓΓΕΛΟΣ ΣΤΑΪΚΟΣ: ... ο οποίος έκανε αυτά που έκανε. Το να υπάρχει η δυνατότητα και η υποχρέωση δήλωσης του "πόθεν έσχες"...
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ!
Ο κ. Φούσας έχει το λόγο.
ΕΥΑΓΓΕΛΟΣ ΣΤΑΪΚΟΣ: Τελειώνω τη σκέψη μου εδώ.
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ! Υπάρχουν δεκαπέντε εγγεγραμμένοι μέχρι τώρα. Δεν είναι δυνατόν να πάμε μέχρι το βράδυ.
Ο κ. Φούσας έχει το λόγο.
ΕΥΑΓΓΕΛΟΣ ΣΤΑΪΚΟΣ: Αυτό θα προστατεύσει τους ίδιους τους αστυνομικούς, διότι η διαφθορά είναι άσχετη και ξένη προς την πλειοψηφία των αστυνομικών. Λίγοι είναι οι επίορκοι. Αυτοί λοιπόν, όπως άλλωστε δήλωσε ο κύριος Υπουργός, εξ αφορμής του προχθεσινού επεισοδίου, πρέπει να τιμωρούνται αυστηρά.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Φούσας έχει το λόγο. Κάντε μου τη χάρη. 
ΕΥΑΓΓΕΛΟΣ ΣΤΑΪΚΟΣ: Τελειώνω. 'Εχω τη γνώμη ότι ύστερα από τις βελτιώσεις που επέφερε το κύριος Υπουργός, τις διευκρινίσεις που έδωσε στην επιτροπή, πρέπει να ψηφίσουμε όλοι μας ομόφωνα το συζητούμενο σχέδιο νόμου. Σας καλώ να το ψηφίσετε.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Φούσας έχει το λόγο.
ΑΝΤΩΝΙΟΣ ΦΟΥΣΑΣ: Επιθυμώ, κυρίες και κύριοι συνάδελφοι, να κάνω κατ' αρχήν τρεις παρατηρήσεις, απολύτως σχετικές και συναφείς με το υπό συζήτηση νομοσχέδιο. Πρώτα θα ήθελα να γίνει μία διευκρίνιση από τον αξιότιμο κύριο Υπουργό: 'Εχει βάση η χθεσινή καταγγελία του κ. Παπαθεμελή, ότι θέλατε και ότι θα επιχειρούσατε με τροπολογία σας σ' αυτό το νομοσχέδιο να γίνει πρόσληψη χιλίων τριακοσίων αστυνομικών;
Η καταγγελία αυτή του κ. Παπαθεμελή δεν είναι τυχαία. Είναι ένα θέμα που πρέπει να ξεκαθαρισθεί. Αλλά πάντως σήμερα όλες οι εφημερίδες δημοσιεύουν ότι ετοιμάσατε τροπολογία στο υπό συζήτηση νομοσχέδιο για πρόσληψη χιλίων τριακοσίων νέων αστυνομικών.
Βεβαίως γίνεται λόγος ότι αυτήν τη σκέψη σας θα την αποσύρετε, εκ του λόγου ότι υπήρξε αυτή η καταγγελία. 'Εγινε δε, όπως γράφτηκε προσωπική παρέμβαση του κυρίου Πρωθυπουργού. 'Ομως, σε κάθε περίπτωση, είναι ανάγκη να ενημερωθεί το Σώμα, για το ποια σκέψη και ποια πρωτοβουλία υπήρξε επί αυτού του θέματος, διότι είναι αδιανόητο να μιλάμε για πρόσληψη χιλίων τριακοσίων αστυνομικών με μια τροπολογία.
Δεύτερη παρατήρηση: Σήμερα είδε το φως της δημοσιότητας η είδηση ότι σκέπτεσθε επίσης με τροπολογία, να εισηγηθείτε την πρόσληψη "αδιάφθορων αστυνομικών", κάτι το οποίο συνδέεται κατ'ανάγκη με αυτά που είδαν το φως της δημοσιότητος αυτές τις μέρες και έχουν σχέση με τη διαφθορά που σε μικρό βαθμό μεν υπάρχει, αλλά πάντως στα Σώματα Ασφαλείας. Είναι ανάγκη να ξεκαθαριστεί και αυτό. Εγώ οφείλω να παρατηρήσω ότι δεν είναι δυνατό να διανοηθώ ότι σε ένα νομοσχέδιο, το οποίο συζητήθηκε στην αρμόδια Επιτροπή, με τροπολογίες να επιχειρείται να γίνουν τέτοιες προσλήψεις και με διαδικασίες, οι οποίες πιστεύω ότι κατά τη γνώμη της πλειοψηφίας των συναδέλφων, αλλά και του ελληνικού λαού, είναι σαφώς καταδικαστέες.
Τρίτη παρατήρηση: Αναφέρομαι στον αξιότιμο εισηγητή της Πλειοψηφίας. Βεβαίως, έγιναν πολλές συζητήσεις στην αρμόδια επιτροπή. Βεβαίως, δειλά-δειλά αποδεχτήκατε, κύριε Υπουργέ, αρκετές από τις προτάσεις που κάναμε, που τις θέσαμε σαν όρο, για να μπορούμε περαιτέρω να συζητάμε αυτά τα θέματα. Αυτές όμως τις προτάσεις δεν τις φέρατε και δεν μας δώσατε ένα καινούριο βελτιωμένο νομοσχέδιο, για να δούμε, επιτέλους, ποιες δεχθήκατε απ'αυτές, που είπατε ότι προτίθεσθε να δεχθείτε.
Σήμερα συζητάμε ένα νομοσχέδιο, που έχει σαν στόχο τον περιορισμό της λαθρομετανάστευσης και κατ'επέκταση της εγκληματικότητας εκ του Εξωτερικού. 'Οπως είναι γνωστό, η εγκληματικότητα προέρχεται από δύο κατηγορίες συνανθρώπων μας : Από τους ίδιους τους 'Ελληνες και δεύτερον, από τους αλλοδαπούς. 'Οσον αφορά την εγκληματικότητα από τους 'Ελληνες, είναι δυστυχώς γεγονός ότι έχουμε μια έκρηξη της εγκληματικότητας. 'Οσον αφορά την εγκληματικότητα, που προέρχεται από τους λαθρομετανάστες, παίρνει επικίνδυνες και εκρηκτικές διαστάσεις σε όλη τη χώρα, αλλά ιδίως στις ακριτικές περιοχές.
Είναι ανάγκη να θέσω υπό την κρίση της Ολομέλειας του Σώματος μερικά επίσημα στατιστικά στοιχεία, για να δούμε πού βρισκόμαστε. Το 1997 έγιναν δύο χιλιάδες σαράντα τέσσερις ληστείες και εξιχνιάστηκαν μόνο εξακόσιες τρεις. Το 1997 έγιναν εβδομήντα τρεις χιλιάδες πενήντα μία κλοπές και εξιχνιάστηκαν μόνο οκτώ χιλιάδες ενενήντα πέντε. Επίσης, το 1997 έγιναν διακόσιες πενήντα μία ανθρωποκτονίες από πρόθεση και εξιχνιάστηκαν μόνο ενενήντα μία. 'Εγιναν εκατόν εξήντα τέσσερις βιασμοί και εξιχνιάστηκαν εκατόν τέσσερις.
'Ομως το μέγα πρόβλημα είναι τα ναρκωτικά. Σε όλη την επικράτεια το 1997 έχουμε πέντε χιλιάδες εννιακόσια οκτώ αδικήματα. Δηλαδή αύξηση, έναντι του 1996, 28,3%. Το 1997 έχουμε διακόσιους τριάντα τρεις θανάτους από ναρκωτικά, ενώ το 1996 είχαμε μόνο διακόσιους είκοσι. Δηλαδή αύξηση 15%. Κατασχέθηκαν το 1997 εξίμισι χιλιάδες τόνοι κατεργασμένου χασίς και εντεκάμισι χιλιάδες ακατέργαστου χασίς. Δηλαδή έχουμε αύξηση της κατασχέσεως και εισαγωγής κατ'επέκταση των ναρκωτικών σε χασίς κατά 38% το 1997, έναντι του 1996.
Αλλά, βέβαια, υπάρχουν και άλλα στοιχεία πιο συντριπτικά. Και αναφέρομαι σε ανακοίνωση της Αστυνομικής Επιθεώρησης της περιοχής της Ηπείρου. Το 1990 κατασχέθηκαν δυόμισι κιλά μόνο χασίς στην περιοχή της Ηπείρου, το 1991 ενάμισι κιλό, μέχρι το 1994 εντεκάμισι κιλά, το 1995 διακόσια κιλά, το 1996 πεντακόσια εβδομήντα κιλά και το 1997 έχουμε ξεπεράσει τον έναν τόνο μόνο στην περιοχή της Ηπείρου. Επομένως τα προβλήματα είναι τεράστια και είναι αυτονόητο πως πρέπει ασφαλώς να πάρουμε μέτρα αποτελεσματικά.
Τα τραγικότερα, βέβαια, συμβαίνουν την περίοδο αυτή. Χθες συνελήφθη αστυνομικός να είναι ληστής στην τράπεζα, στη Χίο αστυνομικός διευθυντής να συλλαμβάνεται να ασκεί εκβίαση και μάλιστα κατ'εξακολούθηση, αλλά και επιπλέον είναι επίσης γνωστό ότι δωροδοκείτο κατ'εξακολούθηση, μία κατάσταση η οποία είναι επικίνδυνη. Ο πολίτης αισθάνεται απροστάτευτος, αισθάνεται πολύ ανήσυχος. Βεβαίως, ποιος είναι υπεύθυνος για όλα αυτά; Ασφαλώς είναι η Κυβέρνηση, η οποία έχει την ευθύνη της διακυβέρνησης της χώρας πάνω από πέντε χρόνια.
Επίσης, θέλω να παρατηρήσω ότι είναι τόσο μεγάλη η 
 

  


Σελίδα 10141 
ανησυχία των πολιτών από τη λαθρομετανάστευση αλλά και την εγκληματικότητα, ώστε θα είδατε ότι έχουμε οδηγηθεί στο να έχει συγκροτηθεί στην Αθήνα και Επιτροπή Ληστευθέντων, κάτι πρωτοφανές -νομίζω- σε παγκόσμιο επίπεδο. Και μπορεί κανείς να το χαρακτηρίσει όπως νομίζει, το βέβαιο πάντως είναι ότι εκφράζει τη μέγιστη ανησυχία του ελληνικού λαού. Και δεν την εκφράζει αυτό μόνο. 'Εχουμε και περιπτώσεις ορισμένων Κοινοταρχών, οι οποίοι εκ των πραγμάτων -αφού βεβαίως υπεύθυνα στελέχη της Κυβέρνησης ομιλούν για ανάγκη αυτοπροστασίας- οδηγούνται, να παίρνουν ορισμένα μέτρα αυτοπροστασίας.
Εδώ έχουμε δύο φαινόμενα: 
Από τη μία πλευρά εμείς πρέπει να τονίζουμε με όλη την έμφαση που πρέπει να μας διακρίνει -και μας διακρίνει- ότι αυτές οι ενέργειες αυτοπροστασίας και αυτοάμυνας πρέπει να κινούνται εντός των πλαισίων του νόμου και εντός του πλαισίου του Συντάγματός μας. Δεν το συζητάμε αυτό!
Από την άλλη πλευρά, όμως, θεωρώ ότι είναι ιδιαίτερα υπερβολικό να οδηγούνται πολίτες στα δικαστήρια, υπό την έννοια ότι πράγματι εκείνοι είναι τα εξιλαστήρια θύματα εν όψει της μεγάλης ευθύνης που ασφαλώς υπάρχει στην Κυβέρνηση για το μέγα αυτό πρόβλημα. Το πρόβλημα δεν επιλύεται με το να οδηγείται αδίκως πρόεδρος Κοινότητας στο δικαστήριο για ανύπαρκτα αδικήματα, αλλά με τη σοβαρή και υπεύθυνη αντιμετώπιση των προβλημάτων της λαθρομετανάστευσης και της εγκληματικότητας από την Κυβέρνηση. Σε κάθε όμως περίπτωση επαναλαμβάνω ότι όλοι οι πολίτες πρέπει να κινούνται πάντοτε εντός των πλαισίων του Συντάγματος, εντός των πλαισίων των νόμων.
Εμείς, κύριε Υπουργέ, κυρίες και κύριοι συνάδελφοι, πράγματι εν όψει αυτού του μεγάλου προβλήματος, θα θέλαμε να σπεύσουμε από την αρχή να δηλώσουμε πως θα επιθυμούσαμε ασφαλώς να υποστηρίξουμε αυτό το νομοσχέδιο, αλλά θα θέλαμε να το υποστηρίξουμε, εάν αυτό ήταν αποτελεσματικό, ήταν πράγματι πολύ μελετημένο και ήταν και επαρκές.
Οφείλω να σας πω ότι το χαρακτηρίζουμε εξ υπαρχής ότι είναι ένα πρόχειρο νομοσχέδιο, είναι ανεπαρκές και ασφαλώς χωρίς αποτελέσματα. Γιατί το λέω αυτό;
Πρώτα-πρώτα, πρέπει να σημειώσετε ότι ημερησίως εισάγονται από την Αλβανία μόνο, περί τους χίλιους λαθρομετανάστες με επίσημα στοιχεία. Και πρέπει επίσης να σημειώσετε, για να καταλάβετε το μέγεθος του προβλήματος, ότι τα τελευταία χρόνια αποφυλακίστηκαν από τις φυλακές της Αλβανίας περί τους δέκα χιλιάδες υπόδικους ή κατάδικους και μάλιστα με βαριά αδικήματα.
Τα σύνορα της Ελλάδας δεν είναι σύνορα πέντε χιλιομέτρων ή είκοσι χιλιομέτρων, όπως ξέρετε, αλλά ομιλούμε για σύνορα τα οποία είναι από τη Σαγιάδα της Θεσπρωτίας μέχρι τον 'Εβρο και βεβαίως είναι σύνορα πολύ δύσκολα, όπως πολύ σωστά παρατηρήθηκε.
Τέταρτον, η χώρα μας περιστοιχίζεται από χώρες του πρώην υπαρκτού σοσιαλισμού και είναι γνωστά τα προβλήματα μετά την κατάρρευση των συστημάτων αυτών, το 1989 - 1990, αλλά σε κάθε όμως περίπτωση οι λαοί τους έτσι κι αλλιώς φεύγουν από τις χώρες αυτές, για να βρουν μία λύση για την επιβίωσή τους.
Βεβαίως, το πρόβλημα αυτό -και το υπογραμμίζω ιδιαίτερα- θα γίνει ακόμα μεγαλύτερο μετά από τα προβλήματα που όλοι μας γνωρίζουμε ότι υπάρχουν στις βόρειες χώρες των Βαλκανίων και ιδίως στο Κόσσοβο, αλλά και όχι μόνο στο Κόσσοβο.
Το τραγικότερο είναι ότι έχουμε και οργανωμένα κυκλώματα εγκληματικότητας, τα οποία εισέρχονται βασικά από τις χώρες αυτές, ιδίως την Αλβανία και τα Σκόπια, που εκ των πραγμάτων έγιναν περιοχές στις οποίες έχουμε μεγάλη εγκληματικότητα, ιδίως όμως σε καλλιέργεια χασίς, αλλά και διακίνηση ηρωίνης.
Θέλω να υπογραμμίσω ότι εδώ υπάρχει μία ευθύνη στην Κυβέρνηση. Κάνατε ορισμένες συμφωνίες με την Αλβανία. Δεν μπορούσατε να αξιώσετε, να τιμωρείται το αδίκημα της διακίνησης, της καλλιέργειας γενικότερα των ναρκωτικών; Πρέπει να σας πω, κυρίες και κύριοι συνάδελφοι, ότι στην Αλβανία σήμερα δεν τιμωρείται το αδίκημα αυτό. 'Αρα, έπρεπε να υποχρεώσετε την Αλβανία να δεθχεί την τιμωρία αυτού του αδικήματος και μάλιστα αυστηρά και αυτό γιατί μας αφορά άμεσα.
Επίσης πρέπει να σας πω ότι υπάρχει και ένα άλλο κύκλωμα -και διερωτώμαι, παρά το ότι το λέτε στην εισηγητική σας έκθεση, πώς αυτό θα μπορέσετε να το αντιμετωπίσετε με το νομοσχέδιο αυτό- το οποίο θέλει να εκμεταλλεύεται, με μεγάλες αμοιβές, εξαθλιωμένους αλλοδαπούς για την εισαγωγή τους στην Ελλάδα και την προώθησή τους στις Η.Π.Α., οι οποίοι δεν προέρχονται μόνο από την Αλβανία, τα Σκόπια, τη Βουλγαρία, την Τουρκία, αλλά προέρχονται και από άλλες χώρες, ασιατικές και της Αφρικής. Και βέβαια, ως συνέπεια όλης αυτής της κατάστασης, έχουμε την ερήμωση ιδίως των παραμεθορίων περιοχών και τη μεγάλη ανησυχία όλων των πολιτών.
Μέχρι σήμερα τι κάνατε; Περιοριστήκατε μόνο σε μία αναποτελεσματική επαναπροώθηση -κάτι που έγινε στην αρχή επί δικής μας κυβέρνησης και ορθώς έγινε αρχικά, για να μπορέσουμε να το αντιμετωπίσουμε- και συνεχίζετε το ίδιο πρόγραμμα, μετά από πέντε χρόνια, για να επανέλθουν το βράδυ της ίδιας ημέρας ή την επομένη, και μάλιστα "δριμύτεροι".
Δεύτερον, είναι περίεργο ότι έχει μειωθεί η αμοιβή των αστυνομικών στις περιοχές αυτές. Κι υπάρχει επίσημο έγγραφο του προηγουμένου συναδέλφου σας, ότι πράγματι, για λόγους οικονομίας, μειώθηκαν οι αμοιβές των ανδρών στα αποσπάσματα αυτά. Και επίσης είναι ανάγκη να υπογραμμίσω πως στις παραμεθόριες περιοχές έχουν μειωθεί κατά μεγάλο αριθμό οι αστυνομικοί σταθμοί και τα αστυνομικά τμήματα. Οι ακριτικές περιοχές περίπου δεν έχουν, ούτε ένα αστυνομικό τμήμα ούτε έναν αστυνομικό Σταθμό. Και βεβαίως θα το επαναλάβω αυτό, δεν βλέπω συνεργασία, που είναι αναγκαία, μεταξύ Στρατού και Αστυνομίας.
'Ετσι, η κατάσταση είναι πράγματι τραγική και επικίνδυνη.
Θα επανέλθω σ' αυτό το οποίο είπα στην επιτροπή -το παραδέχεσθε και εσείς, το παραδέχεται και η Κυβέρνηση- ότι πράγματι μέχρι σήμερα αποτύχατε. Και το παραδέχεσθε στην εισηγητική σας έκθεση με την εξής παρατήρηση: "Τα μέχρι σήμερα", λέτε στην εισηγητική σας έκθεση, "ληφθέντα μέτρα δεν απέδωσαν τα αναμενόμενα αποτελέσματα, λόγω της αιφνίδιας εμφάνισης του φαινομένου της μεγάλης έκτασης αυτού", ομιλούμε βέβαια για το 1989-1990, "που δεν επέτρεψε τη δημιουργία της κατάλληλης υποδομής", παρά το ότι είσθε πέντε χρόνια στην Κυβέρνηση, "με αποτέλεσμα τούτο να αντιμετωπίζεται αποσπασματικά από τους επί μέρους συναρμόδιους φορείς".
Διερωτώμαι: Είσθε πέντε χρόνια στην εξουσία. Δεν μπορέσατε αυτά να τα συντονίσετε και ελπίζετε με αυτό το αποσπασματικό μέτρο, με αυτόν τον πρόχειρο τρόπο να λύσετε το μεγάλο πρόβλημα; Εμείς, ως Νέα Δημοκρατία, οφείλω να σας πω εξ υπαρχής, είμαστε υπέρ ενός τέτοιου σώματος και υπέρ της συνεργασίας του σώματος αυτού και με την Αστυνομία και με το Στρατό, όχι όμως κατά τον τρόπο που εσείς νομίζετε ότι είναι δυνατόν να λυθεί το μεγάλο αυτό πρόβλημα.
Σας είπα ότι το νομοσχέδιο είναι αναποτελεσματικό. Εξηγώ γιατί: 
Με την παράγραφο 2 του άρθρου 1 προβλέπεται ότι με προεδρικό διάταγμα, που εκδίδεται με πρόταση των Υπουργών Οικονομικών και Δημοσίας Τάξεως, ρυθμίζονται τα θέματα που αφορούν την ίδρυση, την οργάνωση, τη λειτουργία και τις αρμοδιότητες του σώματος αυτού. Οφείλω να σας πω και ως νομικός, ότι η εξουσιοδότηση αυτή είναι υπερβολικά μεγάλη, ανεπίτρεπτη και ασυνήθης.
Δεύτερον, με την παράγραφο 3 του άρθρου 2 -και εδώ είναι το μέγα πρόβλημα- προβλέπεται ότι θα προσληφθούν χίλιοι άνδρες στο σώμα αυτό και περαιτέρω προβλέπεται ότι έχει την ευχέρεια ο Υπουργός να μην τους προσλάβει αμέσως. 'Εκανε όμως μία δήλωση πως θα τους προσλάβει αμέσως. Ας το δεχθούμε αυτό. Περαιτέρω διευκρινίζεται ότι θα ασκούν 
 

  



Σελίδα 10142 
υπηρεσία, όπως σήμερα οι αστυνομικοί.
Τι σημαίνει αυτό; Σημαίνει ότι χίλιοι άνδρες, κύριε Υπουργέ, θα υπηρετούν σε όλα τα σύνορά μας. Διευκρινίσατε ότι σκέπτεσθε να είναι μόνο στα σύνορα Αλβανίας. 'Αρα από τη Σαγιάδα μέχρι την Καστοριά και Φλώρινα και σημαίνει αυτό ότι σε κάθε βάρδια δεν θα είναι πάνω από διακόσιοι άνδρες. Αντιλαμβάνεσθε τι πρόβλημα είναι αυτό. Δηλαδή στο Νομό Ιωαννίνων αίφνης, που είναι ένας από τους νομούς με τα μεγαλύτερα προβλήματα, δεν θα φτάνουν πενήντα άνδρες σε κάθε βάρδια για να αντιμετωπισθεί το πρόβλημα αυτό, όταν τα σύνορα είναι γνωστό πόσο μεγάλα και δύσκολα είναι.
Γι' αυτό σας λέω ότι αυτό το νομοσχέδιο είναι παντελώς αναποτελεσματικό. Δεν θα λύσει το πρόβλημα, για να μη σας πω ότι, όπως το κάνατε, θα επιφέρει και σύγχυση από κάθε πλευρά.
Θα ήθελα, επίσης, να παρατηρήσω και τα εξής: Προβλέπετε ως όριο ηλικίας το τριακοστό έτος -εγώ είπα ότι μπορεί να είναι και τριάντα πέντε και σαράντα- αλλά είπατε ότι θέλετε να είναι κάτοικοι της περιοχής αυτής ή να διαμένουν στην περιοχή αυτή. Μάλιστα συμφωνούμε. Λέτε όμως -δεν το διευκρινίσατε στο νομοσχέδιο, αλλά το είπατε στην επιτροπή-ότι θα είναι απόφοιτοι λυκείου. Σας ερωτώ, κυρίες και κύριοι συνάδελφοι: Λέτε π.χ. στην Επαρχία Πωγωνίου, στην Επαρχία Κόνιτσας, στα σύνορα της Θεσπρωτίας, ή και της Καστοριάς, να βρείτε έστω και έναν απόφοιτο λυκείου να μπορεί να διορίζεται στο σώμα αυτό, που θα έχετε αξίωση να παραμένει εκεί με την οικογένειά του, όπως θέλετε να λέτε, και είναι και σωστό, αλλά εκ των πραγμάτων δεν μπορεί να γίνει; Εγώ θα έλεγα , τι μας πειράζει να είναι απόφοιτος δημοτικού ή γυμνασίου σ' αυτό το σώμα ; Και, τέλος πάντων, είναι και αυτός ένας λόγος που κατά την άποψή μου εκ των πραγμάτων θα είναι αναποτελεσματικό το νομοσχέδιο αυτό.
Περαιτέρω, για τους άνδρες και τις γυναίκες: Το θέμα το αντιμετώπισε η επιτροπή και υπάρχει σαφώς συνταγματικό πρόβλημα, αλλά υπάρχει πρόβλημα, επίσης, σαφώς ότι είναι ειδικές οι συνθήκες στις οποίες θα πρέπει να εργάζονται οι άνδρες του σώματος αυτού. Θα έβλεπα πάντως ότι μπορεί να βρεθεί μια μέση λύση για να ξεπερασθεί το συνταγματικό πρόβλημα, αλλά δεν ειναι μείζον θέμα αυτό.
Λέτε περαιτέρω ότι θα πρέπει να κατοικούν -το εξηγήσαμε κατά κόρον αυτό, το αποδεχθήκατε, όμως δεν το διορθώσατε, θα το δούμε στη συνέχεια-στις περιοχές αυτές. Το να διαμένουν, θα το δούμε. Εσείς λέτε να κατοικούν. Εγώ νομίζω ότι το ορθότερο θα είναι, αφού θέλουμε να αναπτύξουμε και να έχουμε κόσμο στις περιοχές αυτές -τι φταίει ο νέος που λόγω ανάγκης εργασίας, έφυγε από τα ακριτικά μας σύνορα, πήγε στην Αθήνα, αλλά κατάγεται από την περιοχή εκείνη και θέλει να έρθει να μείνει εκεί- γιατί να μην επιτρέψουμε, βεβαίως, να διαμένουν εκεί, αλλά και βεβαίως να μπορούν και όσοι κατάγονται από τις περιοχές εκείνες, και έχουν πρόθεση να παραμείνουν, και αυτοί να έχουν δικαίωμα να υπηρετήσουν εκεί, αλλά και να μείνουν με τις οικογένεις τους.
Θέλω τώρα να παρατηρήσω αυτό που παρατήρησα και στην επιτροπή και το δεχθήκατε. Σε κάθε περίπτωση θα πρέπει να απαγορεύεται με ρητή διάταξη κάθε μετάθεση, κάθε μετάταξη και κάθε μετακίνηση αυτών των ανδρών ή αυτών των στελεχών, που απεφάσισαν να υπηρετήσουν στο σώμα αυτό.
Θα ασχοληθούμε βεβαίως περισσότερο με τα άλλα θέματα στην κατ' άρθρο συζήτηση, αλλά θέλω και το εξής να παρατηρήσω. Νομίζω ότι εδώ υπάρχει μεγάλος κίνδυνος. Λέτε ότι θέλετε να εξαιρεθεί ο ν. 2190/94 για την πρόσληψή τους. Ας πούμε στην αρχή ότι έχετε δίκαιο, γιατί πράγματι ο ν. 2190 εξαιρεί τους ενστόλους. Και τι θα πει τους εξαιρεί; Νόμος δεν είναι ο 2190; Νόμο δεν ψηφίζουμε τώρα; Δεν μπορούμε να το προβλέψουμε και να το ρυθμίσουμε; Και δεν είναι και αυτό έστω. Τι θα πει, θα μας φέρετε διάταγμα -που δεν το φέρατε ακόμα- για να προβλέψετε τα μόρια; Και τι θα πει ΑΣΕΠ, κύριε συνάδελφε, και κύριε εισηγητά της Πλειοψηφίας; Το ΑΣΕΠ δεν φαντάζεται προσόντα. Τα προσόντα τα προβλέπει ο νόμος και επί τη βάσει του νόμου αυτού, γίνεται η οποιαδήποτε μοριοποίηση.
Θέλω επίσης να παρατηρήσω και το εξής. Επιτέλους, προβλέψτε στο νόμο και βάλτε μια διάταξη, ποια βασικά στοιχεία είναι εκείνα που θα είναι απαραίτητα για την πρόσληψή τους. Φοβάμαι -και θα το ξαναπώ, και όχι με δική σας πρόθεση βεβαίως- ότι αν αυτό δεν ρυθμιστεί, αντί να έχουμε συνοριακούς φύλακες, θα έχουμε στην παραμεθόριο "κομματικούς φύλακες" και ο κίνδυνος θα είναι πολύ μεγάλος και αυτό θέλω να το επισημάνω με ιδιαίτερη έμφαση.
Επίσης, η εκπαίδευση δύο μηνών έως τέσσερις είναι ελάχιστη κάτω από αυτές τις ειδικές συνθήκες. Επιπλέον θέλω να πω ότι δεν βλέπω μία αξιόλογη υλικοτεχνική στήριξη του σώματος αυτού.
Για τους λόγους αυτούς εμείς θεωρούμε ότι το νομοσχέδιο είναι πράγματι ανεπαρκές, είναι αναποτελεσματικό και λυπάμαι που πρέπει να το χαρακτηρίσω και πρόχειρο.
'Εχει όμως και μερικές άλλες διατάξεις. Με δύο άλλα θέματα θα ασχοληθώ. Ποιος μπορεί να μη συμφωνήσει ότι πράγματι πρέπει και οι αστυνομικοί να υποβάλλουν τη δήλωση του "πόθεν έσχες"; Φοβάμαι όμως ότι με τη ρύθμιση αυτή γελοιοποιείται ο ίδιος ο θεσμός του "πόθεν έσχες". Αστυνομικοί υπηρετούν σε όλη τη χώρα, είναι σαράντα τρεις χιλιάδες αστυνομικοί.
Κυρίες και κύριοι συνάδελφοι, με το να καθιστούμε αρμόδιο για τον έλεγχο του "πόθεν έσχες" μόνο τον αντεισαγγελέα του Αρείου Πάγου, μπορεί να είναι ποτέ δυνατόν να ελέγξουν ουσιαστικά όλες αυτές τις δηλώσεις; Εκ των πραγμάτων είναι αδύνατον. Ειπώθηκε ότι σε κάθε ειδική περίπτωση θα μπορούμε να ανασύρουμε τον κάθε φάκελο, παραδείγματος χάρη του αστυφύλακα που ενεπλάκη χθες στη ληστεία, που ήταν ο δράστης της ληστείας.
Αυτό δεν είναι σωστό. Αλλιώς, μην το προβλέπετε. 'Αρα, λοιπόν, πρέπει να βρείτε και να βρούμε ειδικό μηχανισμό ουσιαστικού ελέγχου και των αστυνομικών και όλων των άλλων, που πρέπει να υποβάλλουν δηλώσεις του "πόθεν έσχες".
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πολλά είχα να παρατηρήσω, κυρίες και κύριοι συνάδελφοι. Νομίζω όμως ότι πρέπει να τελειώσω, γιατί ο χρόνος δεν μου το επιτρέπει.
ΠΡΟΕΔΡΕΥΩΝ (Παναγιώτης Ν. Κρητικός): 'Εχετε υπερβεί το χρόνο, είσθε στη μεθόριο του Κανονισμού.
ΑΝΤΩΝΙΟΣ ΦΟΥΣΑΣ: Ναι, κύριε Πρόεδρε. 
Επαναλαμβάνω ότι εμείς θα θέλαμε με ιδιαίτερη χαρά να ψηφίσουμε αυτό το νομοσχέδιο και ιδίως αυτό το λέει ένας Βουλευτής από μία ακριτική περιοχή. Λυπάμαι όμως και με την ιδιότητά μου αυτή, αλλά και ως κόμμα, αλλά και ως απλός πολίτης. Θεωρώ ότι αυτό το νομοσχέδιο είναι τελείως πρόχειρο. Δεν θα έχει κανένα αποτέλεσμα και δυστυχώς, είναι παντελώς ανεπαρκές. Κάτω απ' αυτές τις συνθήκες, δυστυχώς δεν μπορούμε να το ψηφίσουμε.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Ακολουθεί και άλλος ακρίτας, ή μάλλον συνακρίτας των Ιωαννίνων.
Ο κ. Απόστολος Τασούλας, Κοινοβουλευτικός Εκπρόσωπος του Κομμουνιστικού Κόμματος Ελλάδας, έχει το λόγο.
ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κύριοι Βουλευτές, εδώ είναι που θυμάται κανείς το "για δες καιρό που διάλεξε η Βουλή να συζητήσει το νομοσχέδιο", τώρα που τα ΜΑΤ βγαίνουν στους δρόμους, έξω από τη Βουλή, στην Ιονική, τώρα που ο Πρόεδρος της Βουλής χαρακτηρίζει τις κινητοποιήσεις των εργαζομένων φασιστικές. Μάλλον το χρειάζεται η Κυβέρνηση αυτό το σώμα.
ΓΕΩΡΓΙΟΣ ΛΙΑΝΗΣ: Δεν το χρειάζεται.
ΑΠΟΣΤΟΛΟΣ ΤΑΣΟΥΛΑΣ: Δεν υποτιμώ τη νοημοσύνη σας, νομίζω ότι καταλαβαίνετε περισσότερα απ' όσα δείχνετε τώρα.
ΓΕΩΡΓΙΟΣ ΛΙΑΝΗΣ: Οι παραλληλισμοί είναι άστοχοι όμως.
ΑΠΟΣΤΟΛΟΣ ΤΑΣΟΥΛΑΣ: Σταματήστε, σας παρακαλώ.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, σας παρακαλώ, ψυχραιμία. Θα μιλήσετε και εσείς, κύριε Λιάνη. Αστοχότερη είναι η διακοπή.
 

  



Σελίδα 10143 
ΑΠΟΣΤΟΛΟΣ ΤΑΣΟΥΛΑΣ: Εμείς γνωρίζουμε πολύ καλά, τι λέμε, πρόκειται για έναν κατασταλτικό μηχανισμό, ο οποίος δεν πρόκειται να δώσει λύση σε κανένα από τα δύο ξεχωριστά υπαρκτά προβλήματα, ούτε στο πρόβλημα των οικονομικών μεταναστών ούτε και στο πρόβλημα της εγκληματικότητας.
Είχα την τύχη να ζήσω αυτήν τη διαδικασία στιγμή προς στιγμή και λεπτό προς λεπτό. Είχα την τύχη να βλέπω πώς έρχονται αυτοί οι άνθρωποι από το 1989-1990 και μετά στη χώρα μας. Φυσικά, μετανάστες δεν έρχονται μόνο από την Αλβανία, έρχονται από όλες τις μεριές των συνόρων της χώρας και από την ανατολή και από τη δύση και από το βορρά και από το νότο. Είναι αλήθεια, όμως, ότι από την περιοχή αυτή των βορειοδυτικών συνόρων το κύμα είναι μεγάλο. Είδα ολόκληρες οικογένειες, ολόκληρα χωριά, να περνούν.
Το πρώτο, που μου έκανε εντύπωση, ήταν η πρόταση από ένα γείτονά μου, 'Ελληνα, αν θέλω πεντόλιρα, γιατί είχε τη δυνατότητα να τα εξασφαλίσει απ' αυτούς τους φουκαράδες, που έρχονταν από εκεί, οι οποίοι τα έδιναν -λέει- σε πολύ φθηνή τιμή. Το γνωρίζουν πολύ καλά αυτό -δεν ξέρω σε άλλους νομούς- όλοι στα Γιάννενα.
Το δεύτερο περιστατικό, που είναι χαραγμένο στη μνήμη μου, ήταν μία περίπτωση στο 13ο χιλιόμετρο Καλπακίου-Δελβινακίου.
'Ηταν μία οικογένεια με τρία μικρά παιδιά -το ένα ήταν γύρω στα εφτά- με κάποια μπογαλάκια και με ένα κουτάβι. Τους είχαν πει ότι στην Ελλάδα έχουν πέραση τα κουτάβια και ότι θα τα πουλήσουν και θα κερδίσουν χρήματα. Και το παζάρευαν -όπως τους έβλεπα εκεί- με κάποιον. Μόνο που το μικρό παιδί, που ήταν εφτά χρονών, την ώρα που το παζάρευαν, το πήρε το κουτάβι κρυφά και κρύφτηκε μέσα στα δένδρα.
Ξερίζωσαν την ψυχή αυτών των ανθρώπων και δεν μπαίνει κανένας στον κόπο να πει, τι έγινε σ' αυτές τις χώρες. Γιατί;
'Ακουσα με προσοχή τον εισηγητή της Πλειοψηφίας και με προβλημάτισε αυτό που είπε, ότι οι Αλβανοί λαθρομετανάστες είναι περισσότεροι στα χωριά μας. Προβληματίστηκα. Είναι αλήθεια αυτό. Αλλά είναι αλήθεια για δύο λόγους. Ο πρώτος λόγος είναι γιατί στα δικά μας χωριά δεν έχει μείνει ψυχή. Στα διακόσια εξήντα από τα τριακόσια δέκα χωριά του Νομού Ιωαννίνων δεν λειτουργεί δημοτικό σχολείο, δεν έχει γίνει γέννηση τα τελευταία δέκα χρόνια. Πώς θέλετε να μην είναι περισσότεροι;
Αλλά και στα πιο 'δω χωριά, που πιθανόν να είναι ο εισηγητής της Πλειοψηφίας, αυτές είναι οι συνθήκες που αντιμετωπίζουν αυτοί οι άνθρωποι. Δεν ξέρουμε -ή μάλλον ξέρουμε- πού μένουν. Δεν ξέρουμε -ή μάλλον ξέρουμε- ποια είναι η πολιτιστική τους απορρόφηση. Γυρίζουν σε κάποιους δρόμους και σε κάποιες πλατείες όλοι μαζί. Δεν έχουν τίποτε άλλο να κάνουν. 
Και δεν παραξενεύομαι τώρα, όταν θυμάμαι στη Δροσοπηγή της Κόνιτσας, στο ωραιότατο αυτό χωριό, τι μου είπε -θα το πω το όνομά του και να με συγχωρέσει- ο μπάρμπα Γιώργος, όταν του είπα "υποφέρετε εδώ πέρα από τον κόσμο που περνάει". Είχαν περάσει πέντε, έξι μήνες από τότε που ξεκίνησε το γεγονός και μου λέει "άστους να έρχονται, γιατί αν δεν έρθουν αυτοί, θα πεθάνουμε και θα βρομίσουμε. Δεν υπάρχει κανένας να μας θάψει".
Αυτό είναι το κλίμα στη δικιά μας περιοχή και αυτό περνάει και στην άλλη πλευρά τώρα όλα αυτά τα δέκα χρόνια. Ερήμωσαν και τα από εκεί τώρα χωριά. Είτε προς τη δύση είτε προς τα εμάς, και κυρίως προς τα εμάς, γιατί οι Ιταλοί βρήκαν και το κόλπο να τους σκυλοπνίγουν μέσα στη θάλασσα.
Φαίνεται ότι άνθρακες ήταν ο θησαυρός, τον οποίο τουλάχιστον περίμεναν, αλλά και τόσο πολύ προπαγάνδισαν και η δική μας χώρα και οι πολιτικές δυνάμεις, τα κόμματα και οι κυβερνήσεις, που τόσο καιρό ήθελαν να δώσουν σ' αυτούς τους λαούς την ελευθερία. Τους έδωσαν την ελευθερία και τώρα θέλουν να τους βάλουν τους αστυνόμους, γιατί βλέπετε ότι τα σκάγια τους πήραν και εδώ τώρα και δεν μπορούν να τα ανεχθούν. 
'Εχουμε, επομένως, τους οικονομικούς μετανάστες και προκλήθηκε αυτό το κύμα, γιατί είχαμε μία πλήρη αναστάτωση με την ανατροπή των καθεστώτων που υπήρχαν σ' αυτές τις χώρες. Γιατί τα καθεστώτα που επεκράτησαν από τότε και μέχρι σήμερα, διεφθαρμένα καθεστώτα είναι και οι κυβερνήσεις της χώρας τα στηρίξανε αυτά τα καθεστώτα, γιατί η αρπαγή του πλούτου δεν έγινε μόνο στιγμιαία εκείνη τη στιγμή. Γίνεται κάθε μέρα και σήμερα γίνεται αυτή η διαρπαγή, γιατί σ' αυτές τις χώρες έχουν ανακινηθεί τέτοιου είδους μειονοτικά ζητήματα, τέτοιου είδους προβλήματα, που συνεχίζουν να αναστατώνουν, συνεχίζουν να δημιουργούν ανασφάλεια και σε καμιά περίπτωση δεν μπορούν οι άνθρωποι να βρουν μία ρότα, να φτιάξουν τη ζωή τους στον τόπο τους.
'Εχουν και εμάς που, όταν λέμε ότι ενδιαφερόμαστε, δεν παραλείπουμε να χρησιμοποιούμε τη φράση "να διεισδύσουμε οικονομικά". Και στείλαμε και εμείς το σύνταγμά μας, για να μάθουν στην Αλβανία τι είναι η δημοκρατία.
Φυσικά δεν πρόκειται να λυθούν τα προβλήματα των οικονομικών μεταναστών με τέτοια σώματα, όπως θα πούμε παρακάτω. Θα θέλαμε όμως να πούμε δυο λόγια, για το τι κατάσταση αντιμετωπίζουν αυτοί οι οικονομικοί μετανάστες, όταν έρχονται στη χώρα μας.
Ποιος δεν ξέρει ότι δουλεύουν ανασφάλιστοι; Ποιος δεν ξέρει ότι δουλεύουν με μικρά μεροκάματα, γιατί έχουν ανάγκη, γιατί θέλουν να ζήσουν, θέλουν να μην πεθάνουν από την πείνα. Ποιος δεν ξέρει ότι αυτοί που τους παίρνουν στη δουλειά είναι 'Ελληνες εργοδότες;
Το ξέρει η Κυβέρνηση αυτό το πράγμα. Ποια δυσκολία έχει να ελέγξει αυτόν τον τρόπο εργασίας; Δεν έχει δυσκολία. Αλλά πώς να ελέγξει αυτόν τον τρόπο εργασίας, αφού με την πολιτική της, τα νομοσχέδιά της, τους νόμους της, αυτές τις εργασιακές σχέσεις έρχεται να επιβάλει και στην ίδια τη χώρα μας και στους εργαζόμενους στο δικό μας λαό. Να,λοιπόν, πώς ερμηνεύονται αυτά τα ζητήματα.
Με την άρνηση των πραγματικών αιτιών, με τη μη αναγνώρισή τους και με τη μη διόρθωσή τους, δεν πρόκειται να δώσουμε λύση στα προβλήματα και της λαθραίας εισόδου των οικονομικών μεταναστών.
Ο λαός μας έζησε ο ίδιος κάτω από διαφορετικές συνθήκες και όρους τα προβλήματα της μετανάστευσης, πότε στην Αργεντινή, πότε στην Αμερική, πότε στη Γερμανία, αλλά και για ειδικές περιόδους της κατοχής και στην Αλβανία. Δεν ήταν λίγες οι φορές που οι κάτοικοι του δικού μας νομού, του Νομού Ιωαννίνων, έτρεξαν στην Αλβανία για να σωθούν στην κατοχή. Θα βρουν τον τρόπο οι λαοί να συνεννοηθούν.
'Εχει όμως και αντιφάσεις αυτή η ιστορία. Μιλάει η Κυβέρνηση, μιλάει η Ευρωπαϊκή 'Ενωση, για ελευθερία προσώπων, κεφαλαίων, εμπορευμάτων, υπηρεσιών, αλλά ετούτοι είναι οι βάρβαροι και δεν τους θέλουν.
Τι άραγε ισχύει γι' αυτούς; Ισχύουν αυτές οι αρχές που εμάς τους άλλους θέλουν να μας πείσουν ότι πρέπει να ισχύσουν, ή δεν ισχύουν;
Θα ήθελα να πω μερικά λόγια και για την εγκληματικότητα. 'Ολοι όσοι παρακολουθούν τα περί εγκληματικότητας θα άρχισαν τώρα να καταλαβαίνουν περί τίνος, πραγματικά, πρόκειται. Η αλήθεια είναι ότι οι εγκληματίες δεν έχουν εθνικότητα, δεν έχουν φύλο, δεν έχουν φυλή.
Ας σταματήσουμε επομένως να αποδίδουμε την εγκληματικότητα μόνο, ή κύρια, στους μετανάστες που έρχονται από άλλες χώρες. 'Οσοι μας ακούν, είμαι βέβαιος ότι, αν δεν συλλαμβάνονταν ο ΜΑΤατζής που λήστεψε χθες την τράπεζα, θα είχαν σχηματίσει τη γνώμη ότι ήταν κάποιος Αλβανός που έκανε τη ληστεία.
Χρειάζεται τώρα να ξανασκεφτούμε, ποιο ρόλο θα έπαιζε -εμείς είμαστε βέβαιοι- αν ήταν στη δίωξη των ναρκωτικών, ή σ' αυτό το συνοριακό σώμα, εκείνος ο αστυνομικός διευθυντής της Χίου.
Δεν είναι το μόνο περιστατικό. Είναι πάρα πολλά τα περιστατικά και είχαμε και θανάτους αστυνομικών στην περιοχή μας, συνδυασμένους με τέτοιου είδους ζητήματα.
Και γνωρίζουμε με συγκεκριμένα στοιχεία ότι όταν υπάρχουν 
 

  



Σελίδα 10144 
τέτοια εγκλήματα, κυρίως με ναρκωτικά, ή με όπλα, κάποιοι Αλβανοί τα φέρνουν και κάποιοι 'Ελληνες τα παίρνουν. Αυτή είναι η πραγματικότητα και ο ρατσισμός. Και η ξενοφοβία, που αναπτύσσεται, βρίσκει έδαφος, γιατί θέλουμε να βρίσκει, διότι δεν θέλουμε να βάλουμε το δάκτυλο επί τον τύπο των ήλων και να καταδικάσουμε πραγματικά την εγκληματικότητα.
'Ακουσα και το ενδιαφέρον ζήτημα ότι αυξάνονται στο κάτω-κάτω οι θέσεις εργασίας, επειδή θα προσληφθούν χίλιοι σ'αυτό το σώμα των συνοριακών φυλάκων. 'Ενα σχόλιο πρώτα απ' όλα για τον τρόπο που σκέπτεται η Κυβέρνηση. Θα είναι με πενταετή θητεία, αλλά και ως τα πενήντα πέντε χρόνια. Για όποιον σκέπτεται, για όποιον θέλει να βάλει το μυαλό να σκέπτεται, πρόκειται για ένα μόνιμο σώμα. Το συμπέρασμα είναι ότι αυτό το σώμα το θέλουν και για άλλες περιπτώσεις. Εάν, όμως, δεν είναι έτσι, τότε τι προβλέπουν; 'Οτι το θέμα αυτό της μετανάστευσης θα το έχουμε για πολλές δεκάδες χρόνια; 'Ετσι σκέπτονται να λύσουν το πρόβλημα;
Και είναι ενδιαφέρον, γιατί την ίδια ώρα που απολύονται οι εργαζόμενοι στην Ιονική, που απολύονται στις ελληνικές επιχειρήσεις, που απολύονται από τους δημόσιους οργανισμούς, που καταργούνται οι δημόσιοι οργανισμοί και οι δημόσιες επιχειρήσεις, γι' αυτό το σώμα ερχόμαστε και λέμε ότι θα έχουμε προσλήψεις. Και θέλουν να μη βγάλει ο ελληνικός λαός και να μη βγάλουμε και εμείς συμπεράσματα, για το πού πάει αυτός ο τόπος με μια τέτοια πολιτική. 
Μπορούν, αγαπητοί κύριοι Βουλευτές, να λυθούν τα προβλήματα, τα οποία πράγματι υπάρχουν και τα οποία έχουν τέτοιες ρίζες και τέτοιες αιτίες; Βεβαίως μπορούν να λυθούν. Μπορούν να λυθούν με τον όρο ότι θα αναγνωρισθούν οι πραγματικές τους αιτίες, με τον όρο ότι θα σεβαστούμε τις άλλες χώρες και θα προχωρήσουμε σε διακρατικές συμφωνίες, οι οποίες θα συμβάλουν και στη φιλία των λαών, και στην ανάπτυξη των χωρών και στη μείωση και στην εξαφάνιση της εκμετάλλευσης των εργαζομένων, αλλά η δική μας Κυβέρνηση και οι κυρίαρχες πολιτικές δυνάμεις δεν ενδιαφέρονται για τέτοιου είδους κατάργηση της εκμετάλλευσης. Γι' αυτό εκείνοι δεν μπορούν. Μπορούν να αντιμετωπισθούν τα προβλήματα της εγκληματικότητας με τον αναπροσανατολισμό των Σωμάτων Ασφαλείας. Ποιος δεν ξέρει ότι αναλογικά τα Σώματα Ασφαλείας στη δική μας χώρα έχουν το μεγαλύτερο ποσοστό σε σχέση με όλες τις χώρες της Ευρωπαϊκής 'Ενωσης. 'Αρα, δεν είναι η έλλειψη του αριθμού των ανδρών των Σωμάτων Ασφαλείας. Είναι η έλλειψη του προσανατολισμού. Είναι η ύπαρξη κακού προσανατολισμού. Πόσες εκατοντάδες και πόσες χιλιάδες ομάδες ανδρών των Σωμάτων Ασφαλείας είναι κοντά σε κινητοποιήσεις των εργαζομένων που βρίσκονται στο δρόμο και ζητούν το ψωμί τους και το δίκιο τους; Εκεί είναι αυτοί, γιατί φυσικά τους στέλνουν για να είναι αυτοί εκεί και την άλλη μέρα ισχυρίζονται -εμείς βέβαια δεν δεχόμαστε τον ισχυρισμό- ότι από τα χρέη τους φθάνουν στο σημείο να ληστεύουν τράπεζες και οι ίδιοι. Αυτός είναι ο όμορφος κόσμος, ο αγγελικά πλασμένος, στη δική μας χώρα.
Και βεβαίως στα πλαίσια του αναπροσανατολισμού υπάρχουν οι δυνατότητες να προσπορισθούν μέσα και να ενισχύσουν τις υπηρεσίες εκείνες που χρειάζονται στις παραμεθόριες περιοχές τα Σώματα Ασφαλείας, για να μπορέσουν να αντιμετωπίσουν τα προβλήματα, τα οποία εκεί συγκεκριμένα αντιμετωπίζονται.
Τονίστηκε εδώ και είναι αλήθεια ότι ούτε με χίλιους, ούτε με πέντε χιλιάδες, ούτε με δέκα χιλιάδες μπορεί να γίνει αυτή η δουλειά. Τι θέλετε επιτέλους, να φτιάξουμε ένα σώμα με πεντακόσιες χιλιάδες αστυνομικούς, για να τους βάλουμε σειρά στα σύνορα; Να κάνουμε ανθρωπογενές καλώδιο για να φράξουμε τα σύνορα;
Δεν πρόκειται με αυτόν τον τρόπο να λυθεί το ζήτημα της μετανάστευσης. Στη θάλασσα που βουλιάζουν οι άνθρωποι, τι θα βάλουμε; Θα νοικιάσουμε τόσα πλωτά, ώστε να τα βάλουμε στη σειρά, να μην περνάνε οι λαθρομετανάστες; Και τότε να ξέρετε ότι θα ρίχνουν από τη μια μεριά της βάρκας εκείνοι οι εγκληματίες τα προϊόντα του εγκλήματος και από εδώ θα τα παίρνουν οι δικοί μας και θα τα φέρνουν μέσα. Δεν αποκλείεται να κάνουν και καμία βουτιά από κάτω!
'Ετσι έχουν τα πράγματα, αγαπητοί φίλοι, και θα κλείσω με την ουσιαστικότερη πρόταση αντιμετώπισης τέτοιων ζητημάτων: Αν δεν αναπτυχθεί η παραμεθόριος περιοχή, η ύπαιθρος, αν δεν υποστηριχθεί η αγροτική μας οικονομία, αν δεν αναπτυχθεί η Κόνιτσα, η Φλώρινα, η Θεσπρωτία, αν συνεχίσουν να κλείνουν οι μονάδες, όπως έκλεισαν πριν λίγα χρονια τα κλωστήρια Φιλιατών, η βιομηχανία ξύλου στα Γιάννενα και η ΕΛΒΙΣ χθες, δεν ξέρω αν μπορεί να υπερασπιστεί κανένας αυτά τα σύνορα, για να μην εισέρχονται μετανάστες οικονομικοί ή όχι. Και δεν ξέρω ποιος λόγος θα υπάρχει, να υπερασπίζεσαι μία έρημη πατρίδα, που εσύ θα την έχεις ερημώσει.
Εμείς δεν ψηφίζουμε το νομοσχέδιο αυτό.
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω την τιμή να ανακοινώσω στο Σώμα ότι από τα διπλωματικά θεωρεία παρακολουθούν τη συνεδρίασή μας πέντε συνάδελφοι του ρουμανικού κοινοβουλίου, μέλη της ομάδας φιλίας Ρουμανίας-Ελλάδας, οι οποίοι βρίσκονται προσκεκλημένοι στη χώρα μας από το Κοινοβούλιο μας.
(Χειροκροτήματα απ' όλες τις πτέρυγες)
Επίσης, έχω τη χαρά να σας ανακοινώσω ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", τριάντα τρεις μαθητές και δύο συνοδοί-δάσκαλοι του 14ου Δημοτικού Σχολείου Περιστερίου.
(Χειροκροτήματα)
Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριοι συνάδελφοι, θα μπορούσαμε πράγματι πάρα πολλά να πούμε αναφορικά με την παρουσία των ξένων πολιτών στη χώρα μας και τις συνθήκες κάτω απο τις οποίες διαβιούν, αλλά και όλα εκείνα τα οποία παρακαλουθούν τη δική τους παρουσία και που έχουν σχέση και με τη δική μας στάση, τη στάση δηλαδή των Ελλήνων πολιτών απέναντι σε αυτούς τους μετανάστες.
Θα μπορούσαμε επίσης επί ώρες να συζητάμε, για το ποια είναι τα αίτια που δημιούργησαν αυτές τις μετακινήσεις των πληθυσμιακών όγκων από την ευρύτερη περιοχή και από τις χώρες της πρώην Σοβιετικής Ενώσεως, μετακινήσεις και προς την πατρίδα μας. Και είναι ακριβές ότι η χώρα κατελήφθη εξ απίνης, αιφνιδιάστηκε μπροστά σε αυτήν τη νέα κατάσταση που προέκυψε ιδιαίτερα μετά το 1989. Αιφνιδιάστηκε και στο επίπεδο των συνόρων, αιφνιδιάστηκε και στο εσωτερικό της χώρας, με την έννοια ότι δεν είχε λάβει μέριμνα και μέτρα για να αντιμετωπίσει αυτές τις μετακινήσεις, που υπαγορεύθηκαν κυρίως από οικονομικά στοιχεία και λιγότερο από πολιτικά. Αν θέλετε, ακριβέστερα και τα δύο συνυπήρξαν ως μία δυναμική παρώθηση ξένων πολιτών από τις χώρες τους προς τη χώρα μας και άλλες ευρωπαϊκές χώρες.
Σήμερα όμως έχουμε ένα συγκεκριμένο νομοσχέδιο, ένα νομοσχέδιο που αφορά τη συνοριακή φύλαξη και αυτό πρέπει να κρίνουμε, ανεξάρτητα από όλα εκείνα τα μεγάλα ζητήματα που έχουν σχέση με την παρουσία των ξένων πολιτών στο εσωτερικό της πατρίδας μας.
Κύριοι συνάδελφοι, η συνοριακή φύλαξη, με την έννοια ότι θα εφαρμόζεται ο νόμος, είναι αναγκαία. Η Ελλάδα βεβαίως πρέπει να είναι η χώρα των δικαιωμάτων όλων και βεβαιότατα και των μεταναστών στη βάση των διεθνών συνθηκών και υποχρεώσεων της πατρίδας μας, αλλά σε καμία περίπτωση η Ελλάδα δεν μπορεί να είναι και το ξέφραγο αμπέλι, όπου ο καθένας μπορεί να πράξει κατά το πώς αυτός πιστεύει.
Βεβαίως θα είχα πάρα πολλά να πω αναφορικά με όλα εκείνα τα οποία επιστρατεύθηκαν για να υπερασπίσουν το συγκεκριμένο νομοσχέδιο και που αναφέρονται στην εγκληματικότητα και στο βαθμό που αυτή θέλει να αποδοθεί στους ξένους μετανάστες. 
Δεν θα επαναλάβω συζήτηση, η οποία έγινε στην Ολομέλεια και δεν θα επαναλάβω στοιχεία, τα οποία μαρτυράνε ότι δεν πρέπει να κρυβόμαστε πίσω από το δάχτυλό μας. Υπάρχουν μετανάστες με μηδενική εγκληματικότητα και υπάρχουν μετανάστες 
 

  



Σελίδα 10145 
που πράγματι παρουσιάζουν υψηλά σε ποσοστά, οι δείκτες τους είναι ηυξημένης εγκληματικότητος, αλλά σε καμιά περίπτωση δεν είναι μεγαλύτερη η εγκληματικότητά τους απ' αυτήν που παρουσιάζεται από 'Ελληνες πολίτες.
Η συνοριακή λοιπόν φύλαξη είναι αναγκαία. Η διαφωνία μας όμως με το νομοσχέδιο βρίσκεται σε τούτο, κύριε Υπουργέ. Δεν χρειάζεται ειδικό σώμα. Σας το είπα και στη Διαρκή Επιτροπή, που συζητήσαμε το σχέδιο νόμου. Η ίδια η Αστυνομία με αλλαγή της δομής της, με ανακαθορισμό των αρμοδιοτήτων της, ενδεχομένως και με την πρόσληψη και άλλων θα μπορούσε να αντιμετωπίσει το ζήτημα της συνοριακής φύλαξης.
Αυτό το ειδικό σώμα, κύριοι συνάδελφοι, δεν χρειάζεται. Η ίδια η Αστυνομία, επαναλαμβάνω, θα μπορούσε να αντιμετωπίσει τη φύλαξη των συνόρων και την εφαρμογή της τάξης στις ακριτικές περιοχές. Φοβούμαι, κύριοι συνάδελφοι, ότι αυτό το σώμα, που δεν έχει σαφή χαρακτηριστικά, θα αντιμετωπίσει πάρα πολλά προβλήματα, που έχουν σχέση με το ενδεχόμενο οικείωσης με όλα εκείνα τα οποία καταγράφονται ως εγκληματικές συμπεριφορές στα σύνορα. Φοβάμαι, δηλαδή, μήπως γίνουν αυτοί που θα υπηρετούν σ' αυτό το σώμα συνοριακής φύλαξης μέρος του μεγάλου προβλήματος της εγκληματικότητας. Ευθέως: Συναλλαγές, διακίνηση και εμπορία ναρκωτικών ουσιών, λαθραία εισαγωγή στη χώρα. Γιατί αυτά δεν είναι ενδεχόμενο να αντιμετωπίσουν τη συμμετοχή ανδρών αυτού του σώματος στη διάπραξη τέτοιων αξιοποίνων πράξεων;
Εγώ είμαι αντίθετος με ένα σώμα, που παγίως και αποκλειστικώς θα κάνει αυτήν τη δουλειά, δηλαδή να φυλάει τα σύνορα. Πρέπει να εναλλάσσεται. Πρέπει να ανανεώνεται το έμψυχο δυναμικό, το οποίο καλείται να φυλάξει τα σύνορα, για να αποφύγουμε το ενδεχόμενο, το οποίο έντονα πιθανολογώ, να εξοικειωθεί με τις εγκληματικές δραστηριότητες, διότι τα συμφέροντα είναι συγκεκριμένα και μεγάλα και διότι έχουμε δείγματα γραφής, χωρίς σε καμιά περίπτωση να γενικεύω και να θεωρώ ότι όλοι εκείνοι, που ασχολούνται με την εφαρμογή του νόμου και τη δίωξη, είναι συμμέτοχοι σε εγκληματικές πράξεις και εγκληματικές συμπεριφορές, γενικότερα. Η ισοπέδωση και ο αφορισμός δεν με αφορά.
Σε ό,τι αφορά τα ζητήματα της συνοριακής φύλαξης, θέλω, κύριοι συνάδελφοι, να επισημάνω τούτο. Βεβαίως πρέπει να αποφεύγεται η λαθραία
είσοδος στη χώρα ξένων πολιτών, αλλά βεβαιότατα υπάρχουν οι διεθνείς συνθήκες, που μας υποχρεώνουν να εξασφαλίζουμε πρόσβαση στη διαδικασία ασύλου των ξένων πολιτών, των μεταναστών. Και το λέω αυτό, κύριε Υπουργέ, διότι στις 26.1.98 το Ευρωπαϊκό Συμβούλιο Γενικών Υποθέσεων υιοθέτησε ένα σχέδιο δράσης για τη ροή των προσφύγων από το Ιράκ και στις γειτονικές περιοχές, χωρίς να είμαστε ενημερωμένοι γι' αυτό το σχέδιο δράσης εδώ, σε επίπεδο Κοινοβουλίου και ταυτόχρονα να πληροφορούμαστε ότι μ' αυτό το σχέδιο δράσης υπάρχει μια μονοσήμαντη αναφορά στη φύλαξη των συνόρων και στην κατάργηση της διαδικασίας πρόσβασης των μεταναστών στη διαδικασία του πολιτικού ασύλου.
Κύριε Υπουργέ, γνωρίζετε -σας έχει κατατεθεί και αναφορά γύρω από το θέμα αυτό της Διεθνούς Αμνηστίας- ότι υπάρχουν διαμαρτυρίες. Γνωρίζετε επίσης το περιστατικό των προσφάτων απελάσεων Κούρδων προσφύγων από το Ιράκ, που έφτασαν στη χώρα μας, στη Σάμο και στην Πάτμο, με τη διαδικασία της άτυπης απέλασης στην Τουρκία, χωρίς να τους δοθεί καμία δυνατότητα για πρόσβαση στη διαδικασία του ασύλου. Και φοβούμαστε ότι αυτή η συμπεριφορά δεν ήταν τίποτε άλλο παρά μία ενέργεια, η οποία εντάσεται σε αυτό το σχέδιο δράσης που έχει υιοθετηθεί από το Ευρωπαϊκό Συμβούλιο Γενικών Υποθέσεων. Θα σας παρακαλέσω να το δείτε, να το ερευνήσετε. 'Εχω καταθέσει και σχετική αναφορά και δεν παραλείπω να εκφράσω την ανησυχία μου διότι η μονοσήμαντη, επαναλαμβάνω, αναφορά στη φύλαξη των συνόρων, χωρίς ταυτόχρονη εξασφάλιση της διαδικασίας πρόσβασης των μεταναστών στη διαδικασία του πολιτικού ασύλου, είναι μια υπόθεση, η οποία και απάνθρωπη είναι και ταυτόχρονα μας εκθέτει, σε σχέση με τις διεθνείς υποχρεώσεις μας.
Σε ό,τι αφορά, κύριοι συνάδελφοι, το νομοσχέδιο και σε ό,τι έχει ειδικότερα σχέση με την ίδρυση, οργάνωση, λειτουργία, αρμοδιότητες, αλλά και τη διαδικασία επιλογής, έχουμε έντονη αντίρρηση για τον τρόπο με τον οποίο καθορίζονται αυτά τα ζητήματα. Αυτά, κύριοι συνάδελφοι, δεν είναι δυνατόν να παραπέμπονται με εξουσιοδότηση στην έκδοση προεδρικών διαταγμάτων. 'Οφειλε η Κυβέρνηση για τα ζητήματα, αυτά τα οποία είναι κεφαλαιώδη, αν θέλετε, είναι ο πυρήνας του νομοσχεδίου, με πάρα πολύ σαφή, αναλυτικό και συγκεκριμένο τρόπο να τα εκθέσει στο νομοσχέδιο προκειμένου η Εθνική Αντιπροσωπεία να γνωρίζει, επαναλαμβάνω, γι' αυτά τα κρίσιμα και ενδιαφέροντα ζητήματα, τι αποφασίζει, τι ψηφίζει.
Βεβαίως, κύριε Υπουργέ, είχατε αναλάβει μια υποχρέωση στη Διαρκή Επιτροπή και μας είχατε πει -διαβάζω επί λέξει τα Πρακτικά- ότι θα καταθέσετε το διάταγμα στην Ολομέλεια της Βουλής, παρά το γεγονός ότι τυπικά, όπως δηλώνετε, δεν έχετε υποχρέωση, για να συζητηθεί και αυτό με το νομοσχέδιο, άτυπα μεν διότι δεν περιλαμβάνεται αλλά εμείς -έτσι είπατε-θέλουμε να υπάρχει απόλυτη διαφάνεια.
Σας καλώ, λοιπόν, από το βήμα αυτό, αυτό το προεδρικό διάταγμα, τις ρυθμίσεις του, να μας τις φέρετε εδώ στην Ολομέλεια, προκειμένου να τις ελέγξουμε και να ξέρουμε και μεις τελικά προς ποια κατεύθυνση θα πορευθείτε την ίδρυση, την οργάνωση, τη λειτουργία, κυρίως τις αρμοδιότητες, αλλά και τη διαδικασία επιλογής, όλων εκείνων που θα κληθούν να στελεχώσουν το καινούριο σώμα.
Κύριε Υπουργέ, οφείλω να καταγράψω ως πάρα πολύ θετικό το γεγονός ότι περιέχεται διάταξη στο σχέδιο νόμου για τον έλεγχο της περιουσιακής κατάστασης των αστυνομικών, το "πόθεν έσχες" των αστυνομικών. Είναι μια θετική ρύθμιση, κύριοι συνάδελφοι, προκειμένου να τη συνυπολογίσουμε ως ένα μέτρο καταπολέμησης της διαφθοράς που υπάρχει σε ορισμένους θύλακες των Σωμάτων Ασφαλείας.
Μην πιστέψουμε όμως, κύριοι συνάδελφοι, ότι μόνο με το "πόθεν έσχες" των αστυνομικών είναι δυνατόν να αντιμετωπισθούν ζητήματα διαφθοράς στην Ελληνική Αστυνομία. Υπάρχουν και επαναλαμβάνω, δεν γενικεύω, δεν ισοπεδώνω, υπάρχουν έντιμοι αστυνομικοί, οι οποίοι κάνουν ορθά τη δουλειά τους, αλλά υπάρχουν και όλοι εκείνοι που και το κύρος της Ελληνικής Αστυνομίας προσβάλλουν και ταυτόχρονα με τη συμπεριφορά τους υπονομεύουν την αποτελεσματικότητα της Ελληνικής Αστυνομίας. Χρειάζεται ένας συστηματικός έλεγχος και πρέπει να βάλετε βαθιά το νυστέρι, κύριε Υπουργέ. Υπάρχουν συγκεκριμένες υπηρεσίες, συγκεκριμένες διευθύνσεις, όπου, επιτρέψτε μου την έκφραση, υπάρχουν κίνητρα, τα οποία παρωθούν κάποιους να διολισθήσουν σε πράξεις διαφθοράς. Εκεί να στρέψετε το ενδιαφέρον σας, το οποίο οφείλει να είναι συστηματικό, να είναι ασταμάτητο, προκειμένου να παταχθούν όλοι εκείνοι, οι οποίοι προσβάλλουν τον 'Ελληνα πολίτη και τα δικαιώματά του, προσβάλλουν την Ελληνική Αστυνομία και εν τέλει είναι εγκληματίες του κοινού ποινικού δικαίου.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Κύριοι συνάδελφοι, κάποτε -και θα μεταφέρω στην Αίθουσα αυτήν την έκφραση- υπήρχαν κάποιοι οι οποίοι εφώναζαν "οι μπάτσοι πουλάνε την ηρωίνη". Και πάλι δεν με αφορά η γενίκευση. Χρειάστηκε όμως να έρθουν στο φως της δημοσιότητας, να έρθουν στην επιφάνεια περιστατικά, για να αποδειχθεί ότι οι αστυνομικοί είχαν συμμετοχή σε διακίνηση και εμπορία ναρκωτικών. Υπήρχαν πολλοί που φώναζαν. Δεν τολμούσαν όμως συγκεκριμένα να κατονομάσουν και να καταγγείλουν ότι είχαν πέσει στα χέρια εκβιαστών. Διάφοροι καταστηματάρχες, άλλοι στην αγορά του Ρέντη και άλλοι σε διάφορα σημεία της Αθήνας αλλά και ολόκληρης της Ελλάδος. Είναι το σύνηθες και έχετε δίκιο, κύριε Καλαφάτη. Και κάποιοι έσπευδαν να αφορίσουν και να ονομάσουν εχθρούς της Αστυνομίας όλους εκείνους, οι οποίοι μιλούσαν γι' αυτήν την υπόθεση.
 

  



Σελίδα 10146 
Να λοιπόν που δυστυχώς -και εγώ δεν χαίρομαι, λυπάμαι- έρχεται η ίδια η σκληρή πραγματικότητα και βγάζει στην επιφάνεια τέτοιες έκνομες συμπεριφορές, προσβλητικές -επαναλαμβάνω- της λειτουργίας της δημοκρατίας και του τόπου συνολικότερα. 
Βάλτε λοιπόν βαθιά το νυστέρι της κάθαρσης στα Σώματα Ασφαλείας. 'Εχετε δυνατότητες. Κάντε και μερικές ανανεώσεις, κύριε Υπουργέ. Ξέρετε ότι τα στεγανά είναι κατάλληλος χώρος για να διευκολύνουν παράνομες ενέργειες. Και όσοι πάγια βρίσκονται σε κάποιες θέσεις, εξασφαλίζουν και αυτοί τη δυνατότητα χειρισμών, που δεν είναι καθόλου νόμιμοι. Κάντε λοιπόν την ανανέωση, αλλάξτε τους, μετακινείστε τους και βεβαίως ελέγξτε τους με το "πόθεν έσχες". Ελέγξτε τους, όμως, συστηματικά. Διότι φοβάμαι, κύριοι συνάδελφοι, ότι μια νομοθετική ρύθμιση δεν φθάνει. Η νομοθετική ρύθμιση, για να γίνεται σπουδαία και ωφέλιμη, πρέπει να αξιοποιείται. Και έχω το φόβο ότι μπορεί να περιπέσει σε ουσιαστική αχρηστία και να μετατραπεί σε μια διαδικασία ρουτίνας, αν δεν ελέγχεται σε βάθος η δήλωση του κάθε αστυνομικού, πού βρήκε τα χρήματα, πού βρήκε την περιουσία, την οποία σήμερα έχει.
Κύριοι συνάδελφοι, το σχέδιο νόμου εμείς δεν θα το ψηφίσουμε. Και δεν θα το ψηφίσουμε, επαναλαμβάνω, όχι γιατί δεν συνομολογούμε την ανάγκη της συνοριακής φύλαξης με τις προϋποθέσεις, τους όρους και τις εγγυήσεις, που λίγο πριν ανέφερα. Δεν θα το ψηφίσουμε, γιατί πιστεύουμε ότι η ίδια η Αστυνομία, με μια αναδιάταξη των δυνάμεών της, θα μπορούσε να εξασφαλίσει τη συνοριακή φύλαξη, προκειμένου να εξασφαλίζεται η νομιμότητα στις ακριτικές περιοχές της χώρας. 
Σε ό,τι αφορά τις επί μέρους διατάξεις, επιφυλασσόμεθα στη συζήτηση επί των άρθρων, να μιλήσουμε ειδικότερα.
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος του ΔΗ.Κ.ΚΙ. κ. Τσοβόλας ορίζει ως ειδικό αγορητή το Βουλευτή κ. Γεώργιο Τσαφούλια, ο οποίος έχει και το λόγο.
ΓΕΩΡΓΙΟΣ ΤΣΑΦΟΥΛΙΑΣ: Κύριοι συνάδελφοι, είπαμε λίγα και στη Διαρκή Επιτροπή για το νομοσχέδιο αυτό. Η όλη υπόθεση συνάπτεται με την πρόνοια, την πρόβλεψη, τη δυνατότητα και τα μέτρα που πρέπει να λαμβάνονται σε τέτοιες περιπτώσεις για την αντιμετώπιση της εισόδου των λαθρομεταναστών.
Σε ένα σημείο στην εισηγητική έκθεση λέει ο κύριος Υπουργός "τα προς την κατεύθυνση αυτή ληφθέντα μέχρι σήμερα μέτρα δεν απέδωσαν τα αναμενόμενα αποτελέσματα, λόγω της αιφνιδίας εμφάνισης του φαινομένου και της μεγάλης έκτασης αυτού, που δεν επέτρεπε τη δημιουργία της κατάλληλης υποδομής, με αποτέλεσμα τούτο να αντιμετωπίζεται αποσπασματικά από τους επί μέρους συναρμόδιους φορείς".
Αντιλαμβάνεστε ότι στην περιοχή της γείτονας χώρας, στην Αλβανία, διενεργούντο πολιτικές μεταβολές σε κοσμογονικό χαρακτήρα και οι εκεί οι κυβερνήσεις θα έπρεπε να έχουν ήδη πάρει τα μέτρα τους, για να αντιμετωπίσουν το πρόβλημα. Δεν χρειαζόταν να αντιμετωπισθεί και να οριστεί η έννοια του αιφνιδιασμού και της αιφνιδίας αυτής καθόδου, αλλά έπρεπε εκ των προτέρων να προβλεφθεί πλέον πώς είναι δυνατόν αυτοί οι άνθρωποι να έρθουν στην Ελλάδα.
Διότι είχαν φυσική είσοδο στην Ελλάδα. 'Ηταν η μόνη χώρα που είχαν φυσική είσοδο.
'Επρεπε να είχαν ληφθεί τότε μέτρα, που εγένοντο αυτές οι διεργασίες, αυτές οι κοσμογονικού χαρακτήρα πολιτικές μεταβολές στην Αλβανία. Ο κόσμος αυτός ήταν βέβαιο, ήταν αποδεδειγμένο ότι θα έφευγε. Τι μέτρα πήρατε;
ΒΑΣΙΛΕΙΟΣ ΣΩΤΗΡΟΠΟΥΛΟΣ: Δεν μας ενημερώσατε για τις κοσμογονικές αλλαγές. Τι να κάνουμε;
ΓΕΩΡΓΙΟΣ ΤΣΑΦΟΥΛΙΑΣ: Δεν σας μιλάω για το απότοκο των κοσμογονικών μεταβολών. Αλλά από τη στιγμή, κύριε συνάδελφε, που άρχισαν οι διεργασίες στην Αλβανία με τον Μπερίσα και με τους άλλους μετά, ήταν φως φανάρι τι θα γινόταν.
Εσείς δεν αντιληφθήκατε ότι μετά τις κοσμογονικές αλλαγές υπήρχε ένα σχέδιο, υπήρχε κάτι που φαινόταν; Σήμερα το Κόσσοβο δεν φαίνεται, κύριε συνάδελφε; Δεν βλέπετε ότι το Κόσσοβο είναι επικίνδυνο να δημιουργήσει μια νέα είσοδο ανθρώπων, πεντακοσίων χιλιάδων ακόμα στην Ελλάδα και να μην μπορούμε να τους ελέγξουμε;
Τι μέτρα έχετε πάρει, κύριε Yπουργέ, τώρα προληπτικά; Ποιες μελέτες έχουν γίνει; Τι σχεδιασμοί έχουν υπάρξει; 'Εχετε ενημερώσει τα κόμματα για την αντιμετώπιση του προβληματισμού, που ισχύει για το Κόσσοβο; 'Εχετε προβληματισμό για το Κόσσοβο; Καλέσατε ποτέ τα κόμματα, να μας πείτε ότι εκεί υπάρχει ένας ενδεχόμενος κίνδυνος, ένας φαινομενικός κίνδυνος, κάτι που μπορεί να είναι το ίδιο με το τμήμα αυτό της Αλβανίας; Τι θα γίνει; Μας ενημερώσατε; Εσείς έχετε σχέδιο; Ξέρετε πώς θα αντιμετωπίσετε μια απρόοπτη, αιφνιδιαστική εισβολή των ανθρώπων αυτών στην Ελλάδα, αφού είναι δεδομένο και το λένε ότι εκεί υπάρχει επικίνδυνη περιοχή; Δηλαδή, είναι φαινόμενο τόσο αιφνιδιαστικό; Δεν σας δίνει τα μηνύματα; Δεν σας δίνει τα περιθώρια να σκεφθείτε και να προβλέψετε;
Ερωτώ τον κύριο αντιρρησία συνάδελφο, που διεφώνησε προηγουμένως, για το Κόσσοβο τι γνώμη έχει; Δηλαδή πρέπει να έρθει από το Κόσσοβο όλος εκείνος ο κόσμος εδώ και μετά να μας πει ότι ήταν αιφνίδιο το γεγονός; Τώρα δεν βλέπει τις εξελίξεις; Δεν ξέρει τι γίνεται; Θα μας λέτε μύθους και θα αντιμετωπίζετε την πραγματικότητα με μύθους;
Στην όλη πολιτική κατάσταση, που έχει δημιουργηθεί στην Ελλάδα, υπάρχει και το θέμα ότι τα σύνορα δεν φυλάσσονται μόνο με αστυνομικά μέτρα, ή με νόμους ή με το στρατό. Υπάρχει και προγραμματισμός να μην ερημώνονται οι παραμεθόριες περιοχές.
Από τον καιρό που λειτουργούν αυτές οι κυβερνήσεις μέχρι σήμερα, τι έγινε σε αποκεντρωτικό χαρακτήρα για τις παραμεθόριες περιοχές; Ερήμωσαν τα πάντα, δεν υπάρχει τίποτα στις παραμεθόριες περιοχές. Χωριά με πεντακόσιους και χίλιους κατοίκους έχουν γίνει χωριά των είκοσι κατοίκων στις παραμεθόριες περιοχές.
Αυτή είναι η ζωντανή φύλαξη των συνόρων και αυτή είναι η ζωντανή αντιμετώπιση της φύλαξης των συνόρων.
'Οταν ερήμωσαν αυτές οι περιοχές, είπαν για κίνητρα. 'Εδωσαν κίνητρα στις παραμεθόριες περιοχές; Αστικά κέντρα φτιάχνουν με τα κίνητρα. Δηλαδή, αντί να δίνονται τα κίνητρα στα σύνορα, στα απομακρυσμένα χωριά, ώστε να μένει ο κόσμος εκεί, δημιουργούνται προ των συνόρων και σε μεγάλες χιλιομετρικές αποστάσεις μέσα, κίνητρα να αστικοποιούνται ορισμένες πόλεις και ορισμένες περιοχές και εκείνες που είναι παραμεθόριες, ακριτικές περιοχές, έχουν παραμεληθεί, έχουν εγκαταλειφθεί και δεν υπάρχει τίποτα.
Ποια μέτρα έχουν ληφθεί για τα χωριά των παραμεθορίων περιοχών, για τα χωριά των Ιωαννίνων, που συνορεύουν με την Αλβανία, όπως είπε και ο κ. Φούσας προηγουμένως; Τι έχει γίνει εκεί, ώστε να πούμε ότι υπάρχει μια ζωντανή δύναμη πληθυσμού, ότι εκεί παρίσταται το έθνος στη φύλαξη; Τίποτα από αυτά δεν έχει γίνει. 'Εχουν ερημωθεί τα πάντα.
Επομένως δεν είναι δυνατόν σε αυτήν την περίπτωση να λέμε ότι πράγματι υπήρξε πρόνοια, πρόβλεψη και αγώνας.
Είπε ο κ. Βαλυράκης και οι προηγούμενοι ομιλητές ότι τα σύνορα της Ελλάδος είναι σύνορα της Ευρωπαϊκής 'Ενωσης και ότι θα έπρεπε να γίνει κάποιος αγώνας, να δοθούν από τα προγράμματα χρήματα και να χρησιμοποιηθούν για τη φύλαξη των συνόρων.
Ο κ. Βαλυράκης, όταν ήταν Υπουργός, έκανε αυτόν τον αγώνα; Το λέει αυτό τώρα που είστε Υπουργός εσείς, κύριε Ρωμαίο. Και μάλιστα είπε ότι επί των ημερών του, το 1995, πήραν τρεις χιλιάδες αστυνομικούς και σας ρωτούσε εσάς τι έγιναν αυτοί οι αστυνομικοί. Και εσείς του είπατε, "εσείς ήσασταν Υπουργός Δημοσίας Τάξεως, εσείς πρέπει να γνωρίζετε, τι να γνωρίζω εγώ". Είναι γραμμένα στα Πρακτικά.
Σκεφθείτε δηλαδή, μεταξύ δύο Υπουργών των ιδίων κυβερνητικών σχημάτων να γίνεται αλαλούμ και να μη γνωρίζουν για ποιους λόγους προσελήφθησαν οι τρεις χιλιάδες αστυνομικοί και πού χρησιμοποιήθηκαν. Ούτε ο κ. Βαλυράκης το ήξερε, ούτε εσείς το ξέρατε. Και διαπληκτιστήκατε μεταξύ 
 

  



Σελίδα 10147 
σας ότι έπρεπε να το ξέρει, ή ο ένας ή ο άλλος.
Τι αγώνα έκανε ο κ. Βαλυράκης, όταν ήταν Υπουργός Δημοσίας Τάξεως, για να δοθούν χρήματα από τα προγράμματα για τη συνοριακή φύλαξη; Για να επωμίσει σε εσάς τις ευθύνες ότι δεν το κάνατε εσείς. Αλλά, εν πάση περιπτώσει, ούτε εσείς το κάνατε.
Δεν κάνατε αγώνα εδώ στο Κοινοβούλιο. Ούτε η Κυβέρνηση πήρε μέτρα, ούτε το κόμμα του ΠΑ.ΣΟ.Κ είπε ότι πρέπει να δοθούν χρήματα για τη συνοριακή φύλαξη και να χρησιμοποιηθούν χρήματα από τα προγράμματα.
Να πούμε στους Ευρωπαίους ότι, αφού είμαστε σύνορά σας, και βλέπετε την Αλβανία, βλέπετε το Κόσσοβο, βλέπετε το Ιράκ, το Ιράν, τις άλλες περιπτώσεις, βοηθείστε μας, κύριοι, να εξασφαλίσουμε τα σύνορα της Ευρωπαϊκής 'Ενωσης. 'Ερχεστε εδώ, διαπληκτίζεσθε μεταξύ σας, τα ρίχνει ο ένας στον άλλον και λέτε "έτσι έπρεπε να γίνει".
Εν πάση περιπτώσει, το νομοσχέδιο είναι αναποτελεσματικό και εκ του γεγονότος ότι δεν παρέχει καμία μελέτη. Η φύλαξη των συνόρων δεν γίνεται απλώς επειδή πρέπει να προσλάβουμε χίλιους. Προσλαμβάνουμε χίλιους, δύο χιλιάδες και γίνεται φύλαξη. Εδώ πρέπει να υπάρχει μελέτη.
Φέρτε μας τη μελέτη, κύριε Υπουργέ, βάσει της οποίας, τουλάχιστον, να σχηματίσουμε γνώμη, κατά ποίον τρόπον και βάσει ποίας μελέτης πρέπει να φυλαχθούν τα σύνορα.
Μου είπατε στη Διαρκή Επιτροπή ότι εδώ δεν χρειάζονται, ούτε μελέτες ούτε τίποτα. Παίρνουμε χίλιους ανθρώπους, για να τους βάλουμε στα μέρη που περνάνε -έτσι είπατε- οι λαθρομετανάστες.
Οι λαθρομετανάστες περνάνε καθ' όλο το μήκος των συνόρων, από νησιωτικές περιοχές, από παντού. 'Οταν εσείς προσδιορίζετε τα μέρη από τα οποία περνάνε, κύριε Υπουργέ, θα μάθουν αμέσως ότι εκεί θα χρησιμοποιήσετε τους χίλιους. Θα είναι τόσο ανόητοι, να συνεχίσουν να περνάνε από τα ίδια σημεία; Είναι χιλιόμετρα επί χιλιομέτρων τα σύνορά μας, όπως είπαν και οι συνάδελφοι της Νέας Δημοκρατίας, ο κ. Ζαφειρόπουλος, ο κ. Μαρκογιαννάκης και άλλοι. Πώς θα αντιμετωπισθεί αυτό το φαινόμενο, από τον 'Εβρο μέχρι νότια, μέχρι τη Σαγιάδα κλπ.; Με χίλιους; 'Η θέλουμε να διώξουμε από την Ολυμπιακή χίλιους, για να πάρουμε χίλιους για εκεί; Τι γίνεται εδώ;
Υπάρχει καμία μελέτη, στην οποία να προσδιορίζεται με σύγχρονο, εκσυγχρονιστικό σχέδιο η φύλαξη των συνόρων, με ηλεκτρονικά και άλλα μέσα; Παίρνετε απλώς τους χίλιους; Πώς είναι δυνατόν να μην υπάρχει μία μελέτη, που να ρυθμίζει τον τρόπο φύλαξης των συνόρων και σε τεχνικό και σε προσωπικό επίπεδο;
Επομένως φέρνετε απλώς ένα νομοσχέδιο, για να προσλάβετε τους χίλιους. Αυτό είναι για μένα και τίποτε άλλο. Δεν εδράζεται, δεν έχει βάση, ότι κάνετε μία δουλειά υπεύθυνη στον 21ο αιώνα για την αντιμετώπιση του προβλήματος με σύγχρονα, δυναμικά πλαίσια, που επιβάλλουν η τεχνική, τα μέσα και ο υπολογισμός των σχεδιασμών που κάνετε. Πού είναι οι μηχανικοί, πού είναι οι τοπογράφοι, που είναι οι στρατιωτικοί, οι άλλοι που εξεπόνησαν ένα τέτοιο σχέδιο για να το φέρετε εδώ, ώστε οι χίλιοι να ανταποκρίνονται σ' αυτά τα μέτρα; Απλώς, όπως είπατε, τους προσλαμβάνετε σαν προσωπικό.
Μπορεί να πει κανείς, όπως είπε ο κ. Φούσας, ότι είναι κομματικές προσλήψεις και δεν είναι εθνικές, δεν είναι προσλήψεις σύμφωνα με τα μέτρα εκείνα, τα οποία έπρεπε να υπάρχουν, για να αντιμετωπισθεί το πρόβλημα.
Μας είπατε -και δώσατε το λόγο σας- ότι με πρόταση των Υπουργών Οικονομικών θα μας δώσετε το περιεχόμενο του προεδρικού διατάγματος. Εγώ δεν πήρα το περιεχόμενο του διατάγματος, ούτε θέλω να το πάρω. Τι να το κάνω, εάν φέρναμε το διάταγμα σήμερα εδώ και προσδιοριζόταν το περιεχόμενό του; Εκείνα που ζητούσαμε στη Διαρκή Επιτροπή να συμπληρωθούν, γιατί δεν τα συμπληρώνετε στο νόμο τώρα; Είναι ανάγκη να μας δώσετε διάταγμα, για να συμφωνήσουμε;
Τώρα, στο νόμο, συμπληρώστε το περιεχόμενο του διατάγματος σαν βασικές προϋποθέσεις της λειτουργίας του εδαφίου 2, του άρθρου 1, του εδαφίου 2 του άρθρου 3, της τελευταίας σειράς της πρώτης παραγράφου του άρθρου 3, για να ξέρουμε, ακριβώς, τι θα γίνει.
Με προεδρικό διάταγμα καθορίζετε τα πάντα. Καταργείτε το ν. 2190 και λέτε "μοριοποίηση".
Αυτό το σώμα, δεν είναι όπως θα ήταν ένα Αστυνομικό Σώμα, ή ένα κομμάτι, δηλαδή, που θα λειτουργούσε στο Σώμα της Αστυνομίας, όπως ακριβώς είπε και ο κ. Κουβέλης.
Aυτό είναι ένα ιδιόμορφο κομμάτι, που του δίνετε μια διάρκεια πέντε ετών και μπορείτε μετά να τους πείτε "φύγετε" ή "δεν φεύγετε". Στα πέντε χρόνια θα υπολογίσουμε αυτοί τι μπορούν να κάνουν. Να, γιατί υπάρχει και ο φόβος της λειτουργίας του εγκλήματος, της συναλλαγής, της δωροληψίας, σε αυτούς τους ανθρώπους, που αν τους βάλετε εκεί για πέντε χρόνια, θα πουν "τώρα, ό,τι οικονομίσουμε". Αφού στη σύγχρονη ζωή έχουν καταρριφθεί οι ιδεολογίες και τα πάντα, ο κόσμος υπολογίζει τι θα βγάλει από μια θέση στην οποία θα είναι πέντε χρόνια, για να εξασφαλίσει το μέλλον του.
Αυτό επομένως είναι ένα σημείο, που θα έπρεπε να ενταχθεί στο Σώμα των Αστυνομικών, ώστε αυτές οι προσλήψεις να λειτουργήσουν με τους κανόνες του Αστυνομικού Σώματος, με τους νόμους του Υπουργείου Δημοσίας Τάξεως. Αυτό θα ήταν μεγαλύτερη διασφάλιση, από αυτό που κάνετε τώρα.
Γιατί να καταργηθεί ο ν. 2190/94 σε αυτήν την περίπτωση, αφού ξεχωρίζεται ειδική κατάσταση σαν ένα ειδικό σώμα με ειδικές περιπτώσεις, ειδικές ρυθμίσεις; Δηλαδή τους παίρνετε σαν πολίτες, να φυλάνε τα σύνορα και όχι σαν ειδικό Αστυνομικό Σώμα. Τους βγάζετε έξω από τη λειτουργία των ειδικών κανόνων. Γιατί τότε δεν εφαρμόζετε τα μόρια; Και θα βρείτε μόρια στα χωριά εκεί επάνω;
Επειδή έχετε την πρόθεση να προσλάβετε ανθρώπους από εκείνους που κατοικούν μονίμως στα χωριά και στους νομούς που είναι δίπλα στα σύνορα, κάνατε μια έρευνα στους νομούς που γειτνιάζουν με τα αλβανικά σύνορα, με τα σύνορα των Σκοπίων, για να δείτε στα παραμεθόρια χωριά πόσοι κάτοικοι κάτω των τριάντα ετών υπάρχουν, εάν έχουν τελειώσει το λύκειο και ποιοι είναι αυτοί; Αυτό δεν είναι δύσκολο. Εάν δεν υπάρχει ο αριθμός αυτός των χιλίων εκ των κατοικούντων εκεί και όσοι είναι έχουν τελειώσει το δημοτικό, τι θα κάνετε; Θα πείτε, "αφού δεν βρήκαμε του λυκείου, θα βάλουμε του δημοτικού" ή θα πείτε "θα πάμε σε άλλα μέρη της Ελλάδας, για να βρούμε τελειόφοιτους λυκείου, να τους βάλουμε εκεί, έστω και αν δεν κατοικούν στις παραμεθόριες περιοχές και στα χωριά που συνορεύουν με την Αλβανία και με τα Σκόπια";
Αφού, λοιπόν, θέτετε αυτό σαν όρο της μοριοποίησης, ας υποθέσουμε ότι αυτοί έχουν τελειώσει το δημοτικό. Ξέρετε τι θα σας πουν αυτοί; Θα σας πουν "κύριοι, εσείς είπατε να κάνετε κάποιο καλό για μας, που κατοικούμε εδώ, για να μην ερημωθούν τα χωριά που συνορεύουν με τις περιοχές εκείνες. Γιατί εμάς, που κατοικούμε εδώ και είμαστε του δημοτικού, δεν μας βάζετε";
Μήπως έχετε τίποτε εξειδικευμένες γνώσεις αν είναι το Λυκείου ή του δημοτικού για τη φύλαξη; Εκπαίδευση θα κάνετε στους μεν, εκπαίδευση θα κάνετε και στους δε. Βεβαίως, πρέπει να εκπαιδευτούν έξι ή οκτώ μήνες ή ένα χρόνο και όχι μόνο δύο μήνες, για να φυλάξουν τα σύνορα. Σε δύο μήνες δεν μαθαίνουν ούτε τρία μαθήματα. Πώς θα τους εκπαιδεύσετε, λοιπόν, μέσα σε δύο μήνες αυτούς τους ανθρώπους; Είναι δηλαδή σαν να παίρνετε πολίτες και να τους λέτε "ελάτε". Δεν είναι έτσι. Θέλουν σεμινάρια, θέλουν μαθήματα, θέλουν σχολείο, θέλουν προβληματισμό, θέλουν εκπαίδευση. 
Επίσης, δεν ορίζετε τις άλλες προϋποθέσεις για την πρόσληψη, οπότε τώρα στο προεδρικό διάταγμα ό,τι θέλετε κάνετε. Αυτά έπρεπε να τα προσδιορίσετε εδώ, να μεταβάλετε την παράγραφο 2 με συγκεκριμένες θέσεις και ορίζοντας τις προϋποθέσεις και τους όρους πρόσληψης. Εν ανάγκη να πείτε ότι εφαρμόζεται ο ν. 2190/94, αφού το περιεχόμενο της όλης φιλοσοφίας σας για το σώμα αυτό εμπίπτει σε αυτόν το νόμο. Δεν είναι εξειδικευμένη κατάσταση λειτουργίας αστυνομικών, 
 

  



Σελίδα 10148 
όπως είναι με τον κανονισμό της Αστυνομίας και με το νόμο περί λειτουργίας του Υπουργείου Δημοσίας Τάξεως.
Ως εκ τούτου θα πρέπει να τον εφαρμόσετε, διότι αλλιώς εμπνέει αμέσως την αμφιβολία, ότι αύριο το πρωί, το 1999, αν όχι το έτος των ευρωεκλογών, ή των γενικών εκλογών, θα πάρετε και άλλους χίλιους πεντακόσιους. Με απόφαση δική σας θα καθορίζετε εκτός από τους χίλιους, αν πάρετε και άλλους χίλιους πεντακόσιους και άλλους δύο χιλιάδες για το 1999 και για το 2000.
Οι συνοριακοί φύλακες δεν προάγονται βαθμολογικά. Αυτοί θα είναι σαν υπάλληλοι στο Ι.Κ.Α., θα είναι σαν εργάτες. Επομένως δεν θα έχουν τη συναίσθηση της αξίας της έννοιας ενός προορισμού σύμφωνου με την αποστολή εκείνη.
Λένε: Να τελειώσει η θητεία μας, να τελειώσει η ώρα, να τελειώσουν τα πάντα, ούτε βαθμό έχουμε ούτε προαγωγές ούτε για τον αγώνα μας και για την άμιλλά μας και για την καλή απόδοση θα πάρουμε κάτι παραπάνω. Εμείς είμαστε εδώ εργάτες. Μας έβαλε εδώ ο κ. Ρωμαίος, να φυλάξουμε, να πάρουμε τα μεροκάματα και να φύγουμε.
Δεν δίνετε κίνητρα για τη δημιουργία λειτουργίας στόχου και προβολής αποστολής των ανθρώπων αυτών, στο έργο που αναλαμβάνουν, γιατί εκτός από τα ξηρά γράμματα του νόμου, χρειάζεται και να περιέχει το νομοσχέδιο και μία ιδεολογική έκφραση, να περιέχει κάτι για την πατρίδα κλπ.
Δεν μπορώ να συνδέσω την περίπτωση της εγκληματικότητας με τους λαθρομετανάστες. Το έγκλημα πρέπει να πατάσσεται παντού, όπου και αν δημιουργείται. 'Οπου εκτελείται έγκλημα, είτε είναι 'Ελληνας είτε Αλβανός, πρέπει οπωσδήποτε να πατάσσεται. Επομένως το θέμα εδώ είναι μπλεγμένο μεταξύ Αλβανών εγκληματιών και Ελλήνων εγκληματιών. Διότι αυτοί συναντώνται, συλλειτουργούν και συνδιαπράττουν πολλές φορές αδικήματα.
Αρα, δεν μπορώ να ξεχωρίσω το ποσοστό της εγκληματικότητας των ξένων, ιδία των Αλβανών κλπ., σε σχέση με το ποσοστό της εγκληματικότητας των Ελλήνων. Δεν υπάρχουν διαχωριστικά όρια. Ούτε το Υπουργείο Δημόσιας Τάξης έχει στοιχεία για την εγκληματικότητα των Αλβανών σε ποσοστό και για χρονικές περιόδους, ούτε για τους 'Ελληνες εγκληματίες, αν αυτό το ποσοστό ανεβαίνει ή κατεβαίνει. Υπάρχει μία συγκεχυμένη κατάσταση και στην περίπτωση αυτή εμείς ως ΔΗ.Κ.ΚΙ. λέμε ότι το έγκλημα, από οπουδήποτε και αν προέρχεται και από οποιουσδήποτε και αν διαπράττεται, θα καταστέλλεται και θα τιμωρείται σύμφωνα με τους νόμους του κράτους. Δεν κάνουμε καμία διάκριση, αν είναι 'Ελληνας ή Αλβανός.
Επίσης, ο τρόπος της επαναπροώθησης, όπως έγινε, των Αλβανών, αντιλαμβάνεσθε ότι δεν θα σταματήσει. Διότι αυτοί οι χίλιοι θα φυλάξουν ορισμένα μέρη και έτσι θα έρθουν οι άλλοι από τα υπόλοιπα. Θα επαναλειτουργήσει ο τρόπος επαναπροώθησης των Αλβανών, όπως λειτουργούσε. Και τα αποτελέσματα αυτά τα καταγράφετε ως αποτυχία στην εισηγητική σας έκθεση.
Επομένως το περιεχόμενο των διατάξεων του νομοσχεδίου δεν αναιρεί εκείνο το οποίο προσπαθήσατε να εξαφανίσετε, τον τρόπο λειτουργίας επαναπροώθησης των Αλβανών. Κατά τον ίδιο τρόπο θα γίνεται.
Η δε λειτουργία της πράσινης κάρτας σας λέω ότι δεν είναι δυνατόν να αντιμετωπιστεί, διότι, όπως μέχρι τώρα υπάρχει, θα δημιουργήσει αποτέλεσματα τελείως αντίθετα από εκείνα που υπολογίζετε. Μέχρι που θα αλλάζουν τις κάρτες μεταξύ τους και τις φωτογραφίες πάνω σ'αυτές και θα εργάζεται κάποιος με κάρτα άλλου.
Ούτε και αυτό το σύστημα της πράσινης κάρτας θα διασφαλίσει την περίπτωση της αντιμετώπισης αυτών των προβλημάτων που έχουν δημιουργηθεί.
Επίσης, στην όλη πολιτική θα πρέπει να δρομολογηθούν εκ μέρους σας μέτρα για την αντιμετώπισης του τρόπου λειτουργίας της Αστυνομίας. Διότι σήμερα η εμπιστοσύνη του λαού προς το Σώμα της Αστυνομίας είναι μειωμένη σ' ένα βαθμό και λειτουργεί κάπως με φόβο, διότι δεν έχει απόλυτη εμπιστοσύνη, ύστερα από τα αλλεπάλληλα κρούσματα που έχουν εμφανιστεί και ύστερα από τη δυσλειτουργία που επήλθε με τα πολυδύναμα αστυνομικά τμήματα. Με αυτά μεταθέσατε τη λειτουργία και την αξία της έννοιας της λειτουργίας της φύλαξης του κράτους και του σκοπού της Αστυνομίας σε έναν άλλον προορισμό. Τα πολυδύναμα έγιναν εστίες αργοσχόλησης και όχι πραγματικής υπηρεσίας προς το έθνος. Να επαναφέρετε τον πρώτο στόχο, να καταργήσετε τα πολυδύναμα και να δημιουργήσετε τις εστίες των αστυνομικών τμημάτων που θα είναι κοντά στον πολίτη, κοντά στο χωριό, για να αντιμετωπίσουν τα προβλήματα. Τα πολυδύναμα αστυνομικά τμήματα είναι αποτυχία.
Με αυτά δηλώνω ότι θα καταψηφίσουμε κατ' αρχήν το νομοσχέδιο.
ΠΡΟΕΔΡΕΥΩΝ (Νικόλαος Κατσαρός): Ο Υπουργός Δημόσιας Τάξεως κ. Ρωμαίος έχει το λόγο.
ΙΩΑΝΝΗΣ ΒΑΡΒΙΤΣΙΩΤΗΣ: Δεν περιμένετε, κύριε Υπουργέ, να ακούσετε και μερικούς άλλους; 
ΠΡΟΕΔΡΕΥΩΝ (Νικόλαος Κατσαρός): Φαίνεται ότι θέλει ο κύριος Υπουργός να τον ακούσουν μερικοί άλλοι. 
ΝΙΚΟΛΑΟΣ ΓΚΕΛΕΣΤΑΘΗΣ: Θα μπορούσαμε πάντως να μιλήσουμε, όσοι είμαστε εδώ. 
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριοι συνάδελφοι, γνωρίζετε πολύ καλά ότι είμαι και ολιγόλογος και παρέχω στους Βουλευτές μεγάλη άνεση. Αλλά κρίνω ότι σε αυτό το σημείο, επειδή υπήρξαν κάποιες παρατηρήσεις, είναι απαραίτητο να δώσω ορισμένες διευκρινίσεις, για να διευκολύνω τους επόμενους ομιλητές. 
Δεν είναι απλά άσκηση δικαιώματος. Θεωρώ ότι με κάποιες απαντήσεις θα δοθούν κάποιες διευκρινίσεις.
Σημειώστε, πρώτον, ότι θεωρώ κατανοητό ότι οι περισσότεροι ομιλητές με αφορμή αυτό το νομοσχέδιο αναφέρθηκαν στο γενικότερο πρόβλημα των λαθρομεταναστών και στο πρόβλημα της εγκληματικότητας, διασυνδέοντάς το έστω εν μέρει με το πρόβλημα των λαθρομεταναστών. Είναι κατανοητό, αλλά θα πρέπει να αντιληφθούμε ότι αυτό το νομοσχέδιο δεν αποβλέπει, ούτε στο να λύσει το πρόβλημα των λαθρομεταναστών ούτε να αντιμετωπίσει την εγκληματικότητα, ούτε στο να προστατεύσει από τους λαθρομετανάστες όλα τα σύνορα.
'Οσον αφορά το γενικότερο πρόβλημα των λαθρομεταναστών, πέρα από τη διαδικασία η οποία έληξε το Μάιο για τη νομιμοποίησή τους, ήδη βρίσκεται προς το τέλος του ένα νομοσχέδιο για τη διαμόρφωση μεταναστευτικής πολιτικής, η οποία είναι απαραίτητη, αφού η χώρα μας είναι χώρα υποδοχής μεταναστών. Το πρόβλημα είναι πολύπλοκο. 'Εχει κοινωνικές πτυχές, εργασιακές σχέσεις κ.ά.
Το πρόβλημα της εγκληματικότητας είχαμε πολλές ευκαιρίες να το συζητήσουμε εδώ, ιδίως με επερωτήσεις της Νέας Δημοκρατίας. Συζητήσαμε επίσης κατά πόσον ευθύνεται γι' αυτό το πρόβλημα ο μεγάλος αριθμός των λαθρομεταναστών.
Εδώ όμως συζητάμε το πρόβλημα της φύλαξης των συνόρων και όχι όλων των συνόρων. Είχα την ευκαιρία να τονίσω στην επιτροπή ότι πρέπει να διακρίνουμε τα θαλάσσια από τα χερσαία σύνορα. Τα θαλάσσια σύνορα δεν μπορούν να προστατευθούν από Σώμα ξηράς. Προστατεύονται από το Λιμενικό και από το Ναυτικό, που παίρνει τα δικά του μέτρα.
Με βάση αυτό το νομοσχέδιο συζητάμε τη φύλαξη των χερσαίων συνόρων. Κρίναμε ότι αυτά θα μπορούν να προστατευθούν με τη συγκρότηση ενός ειδικού σώματος συνοριακών φρουρών. Ο κ. Κουβέλης ήταν ίσως ο μόνος ο οποίος είχε ένσταση ως προς τη δημιουργία ειδικού σώματος. Υπεστήριξε ότι αυτό το έργο θα μπορούσε να το αναλάβει η Αστυνομία εναλλασσόμενη. 'Ενα βασικό επιχείρημά του ήταν ότι κατ' αυτόν τον τρόπο αποφεύγεται η διαφθορά και η συναλλαγή.
Εγώ δεν συμφωνώ με αυτήν την άποψη. Θα μπορούσε να υπάρξει το αντεπιχείρημα ότι η συναλλαγή θα ήταν ευκολότερη με κάποιους που θα έμεναν μικρό χρονικό διάστημα και μετά θα έφευγαν και όχι από κάποιους που θα έμεναν μόνιμα με τις δικές τους οικογένειες, με τους δικούς ανθρώπους. 'Ομως δεν μπορούμε μόνο με αυτό το κριτήριο να κρίνουμε, αν έπρεπε να γίνει αυτό το ειδικό σώμα. Εμείς πιστεύουμε ότι πρέπει να γίνει.
 

  



Σελίδα 10149 
Ετέθη το θέμα του αριθμού, δηλαδή πως είπαμε να είναι χίλιοι. Δεν υποστηρίξαμε ποτέ ότι αυτοί οι χίλιοι συνοριακοί φρουροί είναι επαρκείς, για να φρουρήσουν τα χερσαία σύνορα, έστω και για τις περιοχές που προορίζονται, δηλαδή τους τέσσερις νομούς που συνορεύουν με την Αλβανία και τα Σκόπια. Η πρόσληψή τους δεν σημαίνει ότι η Αστυνομία δεν θα συνεχίσει να μετέχει στο έργο της φύλαξης των συνόρων.
Είναι ένας συνδυασμός καθηκόντων και δράσης. Ο σχεδιασμός -επειδή αναφέρθηκε ο κ. Τσαφούλιας- έχει γίνει με βάση τα στοιχεία, τα οποία έχουν προκύψει τον τελευταίο καιρό από το πώς εισέρχονται οι λαθρομετανάστες.
Αγαπητοί συνάδελφοι, το πρόβλημα δεν είναι ότι μπαίνουν από διάφορα μονοπάτια ή βουνά οι λαθρομετανάστες τον τελευταίο καιρό, γιατί και αν μπαίνουν, αυτοί είναι μεμονωμένα άτομα. Το πρόβλημα σήμερα είναι οι οργανωμένοι λαθρομετανάστες.
Σήμερα το πρωί, για παράδειγμα, είχαμε τέσσερις περιπτώσεις με φορτηγά, με λεωφορεία, με ταξί. Αυτήν τη λαθρομετανάστευση πάμε να αντιμετωπίσουμε, διότι είναι και οργανωμένη και είναι ο αριθμός μεγάλος.
'Αρα, λοιπόν, το θέμα του αριθμού θα το δούμε σε σχέση με το πώς θα διαρθρωθεί αυτή η συνοριακή φρουρά, η οποία -επαναλαμβάνω- ότι θα είναι στα σύνορα και σε συνεργασία με την Αστυνομία, χωρίς η Αστυνομία να παύσει να έχει τη συμμετοχή της.
Η πρόβλεψη που θα έχουμε και που προσθέτουμε στο νομοσχέδιο είναι ότι ο αριθμός των θέσεων δύναται να αυξάνεται με προεδρικό διάταγμα, που προτείνεται από τους Υπουργούς Οικονομικών και Δημόσιας Τάξης. Εμείς αποδεχόμαστε ότι μπορεί οι χίλιοι να μην είναι επαρκείς για τις περιοχές αυτές, αλλά είναι ανάγκη ενδεχομένως να αντιμετωπίσουμε με τον ίδιο τρόπο και τα σύνορα προς την άλλη πλευρά, την περιοχή του 'Εβρου.
Αυτήν την ώρα περιοριζόμαστε στη διάταξη αυτών των χιλίων στα σύνορα προς την Αλβανία για δύο λόγους:
Πρώτον, διότι εκεί έχουμε το μεγάλο πρόβλημα και δεύτερον, είναι σαφές ότι οι χίλιοι δεν θα επαρκούσαν και για την περιοχή του 'Εβρου, γιατί τότε πράγματι δεν θα κάναμε σχεδόν τίποτα.
Υπάρχει λοιπόν η πρόβλεψη της αύξησης. Και απαντώ ευθέως σε ένα ενδεχόμενο ερώτημα που λέει "γιατί δεν το κάνετε τώρα";
Υπάρχουν δύο λόγοι. Πρώτον, είναι ακόμα θέμα εκπαίδευσης. Δεύτερον, πρέπει, -και υπήρξαν πολλές παρατηρήσεις ως προς αυτό και επιφυλάξεις- εφόσον βάζουμε όρια προέλευσης των συνοριακών φρουρών, με τους πρώτους χίλιους να βγάλουμε τα συμπεράσματά μας, ποιος είναι ο αριθμός των προσφερομένων από αυτές τις περιοχές, ποια είναι η ποιότητα αυτών των προσφερομένων, για να προχωρήσουμε στο επόμενο βήμα. Νομίζω ότι αυτό είναι λογικό.
Κάποιοι είπαν ότι πρέπει να κατέβουμε στο επίπεδο του δημοτικού. Κάποιοι είπαν να διευρύνουμε. Κάποιοι είπαν ότι μπορεί να μην βρούμε. Επομένως με σαφήνεια λέμε ότι εμείς προσλαμβάνουμε αυτούς τους χίλιους, με τη δυνατότητα αύξησης και στις ίδιες περιοχές -εάν χρειασθεί αυτό θα φανεί από τη διάταξη για τη λειτουργία- και σε άλλους νομούς, που έχουν χερσαία σύνορα.
Προέλευση. 'Ολοι έχουμε συμφωνήσει ότι θα πρέπει να προέρχονται από αυτούς τους νομούς. Εμείς προσθέτουμε την εξής διατύπωση: "Να κατοικούν την τελευταία διετία ή κατοικούσαν από της γεννήσεώς τους και μέχρι τη συμπλήρωση του δέκατου όγδοου έτους της ηλικίας τους σε παραμεθόριους νομούς, όπου λειτουργούν ή πρόκειται να λειτουργήσουν, υπηρεσίες συνοριακής φρουράς και κατά προτίμηση σε περιοχές των νομών αυτών, που περιλαμβάνονται στην τοπική αρμοδιότητα των εν λόγω υπηρεσιών".
Θα διευκρινίσω, για να γίνει σαφέστερο, το εξής: Συμπεριλαμβάνουμε όλους εκείνους, οι οποίοι γεννήθηκαν σε επίπεδο νομού και έχουν μείνει στο νομό μέχρι το δέκατο όγδοο έτος της ηλικίας τους. Θεωρούμε ότι, αν βάζαμε απλά γεννήθηκαν και έφυγαν, έχουμε αυτήν την πρώτη αντιμετώπιση. 'Οπως θα δείτε στο διάταγμα, το οποίο βεβαίως θα καταθέσω, πριμοδοτούμε εκείνους οι οποίοι προέρχονται από τα χωριά, στα οποία θα εγκατασταθούν οι μονάδες της συνοριακής φρουράς.
Δεν έχουμε καμία αντίρρηση -επειδή υπήρξαν πολλές προτάσεις- το όριο ηλικίας, αν συμφωνήσει το Σώμα, να το μεταθέσουμε στα τριάντα δύο.
Θεωρούμε ότι γι' αυτόν τον αριθμό των χιλίων μπορούμε να διατηρήσουμε το ανώτατο όριο στα τριάντα δύο έτη. Θεωρούμε ότι πάνω από αυτό το όριο, δεν θα πρέπει να προχωρήσουμε.
'Εγινε συζήτηση για τα δύο διατάγματα και σήμερα και στην επιτροπή. Θα εξηγήσω, πρώτον, τι περιέχουν αυτά τα διατάγματα, τα οποία τα έχουμε έτοιμα.
Το ένα διάταγμα, που αναφέρεται στην παράγραφο 2 του άρθρου 1, αναφέρεται ουσιαστικά στην οργάνωση. Δηλαδή, πόσα τμήματα, τη σύστασή τους, τις έδρες, την υπαγωγή και την τοπική αρμοδιότητα. Παραδείγματος χάριν, πόσα τμήματα συγκροτούνται στην Αστυνομική Διεύθυνση Ιωαννίνων. Ποια χωριά θα έχει το κάθε τμήμα Ιωαννίνων και στις άλλες διευθύνσεις.
Αυτά τα στοιχεία δεν είναι δυνατόν να μπουν σε ένα νόμο. Διότι τα τρία ή τέσσερα τμήματα σήμερα μπορεί αύριο να γίνουν έξι, μπορεί να γίνουν επτά, μπορεί να γίνουν δύο.
Επίσης, έχουμε τη διάρθρωση των τμημάτων. Λέμε από ποιους θα αποτελείται η γραμματεία. 
Αυτά περιλαμβάνει το διάταγμα. Δεν νομίζω ότι υπήρξε περίπτωση -σε οποιοδήποτε σώμα και αν συγκροτήθηκε ή συγκροτείται, η διάρθρωση αυτή, η καθαρά διοικητική- τα καθήκοντα του διοικητή τμήματος, τα καθήκοντα του αξιωματικού υπηρεσίας, η φρουρά του καταστήματος, οι περιπολίες, οι ενέδρες, οι εποπτεύσεις, οι μεταγωγές κρατουμένων, να μπουν μέσα στο νόμο. Πρέπει να υπάρχει μία ευελιξία -επαναλαμβάνω- στα τμήματα, στις περιπολίες. Θα καθορίσουμε μέσα από ένα νόμο πώς θα γίνονται οι περιπολίες και ποια θα είναι τα καθήκοντα του αξιωματικού υπηρεσίας;
Πάμε στο άλλο διάταγμα και στο θέμα της πρόσληψης, τα κριτήρια και τη διαδικασία της πρόσληψης, που είναι ένα σοβαρό θέμα. 
Δεν νομίζω ότι αντέχει ο ισχυρισμός ότι πάμε να κάνουμε κομματική φρουρά, που ειπώθηκε, γιατί υπάρχει μία αντίφαση. Ο κ. Φούσας για παράδειγμα μας είπε ότι δεν θα βρούμε κόσμο. Αφού δεν θα βρούμε κόσμο με αντικειμενικά κριτήρια, αντιλαμβάνεσθε πόσο δύσκολο θα ήταν, αν ίσχυε αυτό, να βρούμε με κομματικά κριτήρια.
Νομίζω, λοιπόν, ότι εμείς θέλουμε απόλυτη διαφάνεια.
Υπάρχουν δύο θέματα:
Πρώτον, αν πρέπει να ενταχθεί στο ν. 2190. Ο αυθεντικός ερμηνευτής του νόμου αυτού είναι ο κ. Πεπονής, ο οποίος με απόλυτη κατηγορηματικότητα στην επιτροπή είπε ότι δεν υπάγεται αυτό το σώμα στο ν. 2190.
Βεβαίως, εμείς προσθέτουμε και στη διάταξη του νόμου, ότι η πρόσληψη θα γίνει με σύστημα αντικειμενικών κριτηρίων, μόρια. 'Εχουμε όμως και το διάταγμα, το οποίο εμείς θα σας το δώσουμε και δεν έχουμε αντίρρηση να κάνετε οποιαδήποτε παρατήρηση.
Το διάταγμα αυτό, πέραν από τις γενικές διατάξεις που έχει -όπως έχουν όλες οι προσλήψεις, τα προσόντα, τα ποινικά μητρώα κλπ.- έχει τα βασικά στοιχεία, τα κριτήρια. Εμείς στα κριτήρια λέμε : Γενικό βαθμό απολυτηρίου λυκείου, δεύτερον, περιοχή κατοικίας, τρίτον, προϋπηρεσία ως έφεδροι αξιωματικοί ή σε ειδικές δυνάμεις ή ως Ε.Π.Υ. στις 'Ενοπλες Δυνάμεις και γνώση ξένης γλώσσας. Η ξένη γλώσσα εδώ δεν μπαίνει ως ένα απαραίτητο στοιχείο -παρά το ότι κάποιοι μίλησαν γι' αυτό- αλλά θεωρούμε ότι κάποιο μόριο, κάποια ενίσχυση πρέπει να δοθεί σε εκείνους, οι οποίοι έναντι κάποιων άλλων κάθησαν και έμαθαν μία ξένη γλώσσα. Είναι ένα στοιχείο που ακολουθούμε παντού και θεωρώ ότι πρέπει να μπει και εδώ, ανεξάρτητα αν είναι τόσο απαραίτητη, όσο μπορεί να είναι σε οποιαδήποτε άλλη δημόσια υπηρεσία.
Και τέλος την υπαγωγή σε μια από τις κατηγορίες που 
 

  



Σελίδα 10150 
προβλέπονται στο άρθρο 42 του ν. 1481, που είναι -ξέρετε- οι πολύτεκνοι κλπ. Τι προτείνουμε εμείς: Παίρνουμε ως βάση το βαθμό του απολυτηρίου και προσθέτουμε τρεις μονάδες για όσους υποψηφίους κατοικούν την τελευταία διετία σε δήμο ή κοινότητα, που ανήκει στην τοπική αρμοδιότητα των υπηρεσιών φύλαξης. Δηλαδή, περιλαμβάνονται όλοι μεν οι προερχόμενοι από το νομό, αλλά παίρνουν τρεις μονάδες αυτοί που κατοικούν στα χωριά και τους δήμους όπου θα εγκατασταθεί η συνοριακή φρουρά.
Τέσσερις μονάδες για τους υποψηφίους που έχουν υπηρετήσει ως έφεδροι αξιωματικοί ή σε ειδικές δυνάμεις των Ενόπλων Δυνάμεων.
Μία μονάδα για τους υποψηφίους που έχουν εκπληρώσει τις υποχρεώσεις ως Ε.Π.Υ.,δηλαδή πενταετούς θητείας.
Δύο μονάδες για τους κατέχοντες το PROFICIENCY και μία για τους κατέχοντες το LOWER.
Και δύο μονάδες για τους προερχομένους, ή τους καλυπτόμενους, από το ν. 1481.
Αυτά είναι τα κριτήρια, που σημαίνει δηλαδή ότι με αυτό το σύστημα -ανεξάρτητα από το αν κανείς μπορεί να έχει άποψη, για το αν θα πρέπει να δοθούν τρία ή τέσσερα μόρια σε κάποιο κριτήριο- είναι διαφανές και αντικειμενικό, διότι μπαίνουν όλα αυτά τα στοιχεία στα κομπιούτερς και ο καθένας έχει τη δυνατότητα να ελέγξει όχι μόνο τα δικά του, αλλά και οιουδήποτε άλλου και δεν νομίζω ότι είναι δυνατόν να αμφισβητηθεί η αντικειμενικότητα αυτής της διαδικασίας.
ΓΕΩΡΓΙΟΣ ΣΟΥΡΛΑΣ: Αυτό γίνεται σε όλες τις περιπτώσεις, κύριε Υπουργέ.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε συνάδελφε, θα σας πω το εξής. Είχαμε την περίπτωση του Πυροσβεστικού Σώματος, που είχαμε την ίδια διαδικασία. Στον πρώτο διαγωνισμό -και το ξέρετε πολύ καλά- υπήρξαν κάποιες παρεμβάσεις μέσα από την ίδια την επιτροπή. Τους στείλαμε τον εισαγγελέα, προκηρύξαμε νέο διαγωνισμό και δεν νομίζω ότι ακούστηκε έστω και μία λέξη για το νέο διαγωνισμό. Γιατί; Διότι υπήρξε αυτό το σύστημα. Δημοσιεύσαμε τον πίνακα όλων όσων είχαν υποβάλει αίτηση, που σημαίνει ότι είχαν τη δυνατότητα να ελέγξουν και μπορούσαν να κάνουν οποιαδήποτε ένσταση.
Εμείς πιστεύουμε, λοιπόν, ότι το σύστημα είναι αντικειμενικότατο. Αυτά είναι λοιπόν τα διατάγματα, τα οποία τα έχουμε έτοιμα και αυτό σημαίνει ότι εμείς δίνουμε απόλυτη διαφάνεια στις διαδικασίες. Δεν θέλουμε να κρύψουμε τίποτε, δεν θέλουμε να πάρουμε οποιαδήποτε εξουσιοδότηση, η οποία δεν είναι απαραίτητη, αλλά κρίνουμε ότι και τα δύο διατάγματα είναι απαραίτητα, διότι ακόμη και αυτό το σύστημα των μορίων είναι απαραίτητο να γίνει με διάταγμα. Δεν μπορούν όλα αυτά να μπουν μέσα σε ένα νομοσχέδιο.
Αυτές είναι, κύριοι συνάδελφοι, οι απαντήσεις μου στις βασικές αιτιάσεις, ή επιφυλάξεις, όσον αφορά το κύριο νομοσχέδιο, τη βάση του νομοσχεδίου, που είναι το σώμα της συνοριακής φρουράς.
Και επειδή υπήρξε από ορισμένους συναδέλφους η κριτική ότι είναι ανεπαρκές, θέλω να πω το εξής. Αν μεν το κρίνετε σε σχέση με τα προβλήματα που αντιμετωπίζουμε σε όλα τα σύνορα, ναι, αλλά επαναλαμβάνω ότι, πρώτον, δεν μιλάμε για όλα τα σύνορα και, δεύτερον, μιλάμε αυτήν την ώρα για τέσσερις νομούς και λέμε γι'αυτούς τους χίλιους με τη δυνατότητα αύξησης σε συνεργασία με την Αστυνομία. Είναι σαφές το ποιος είναι ο στόχος και έτσι πρέπει να το δούμε. Εάν βεβαίως θέλουμε να το δούμε σαν ένα νομοσχέδιο, που αντιμετωπίζει το σύνολο των προβλημάτων, βεβαίως είναι ανεπαρκές, αλλά δεν είναι έτσι.
Επειδή έγινε μία αναφορά και για το θέμα του "πόθεν έσχες", αλλά και για το θέμα της διαφθοράς στην Ελληνική Αστυνομία, θα ήθελα να σταθώ ειδικά σε αυτό το θέμα, για να εκφράσω πρώτα την πικρία μας, τη στεναχώρια μας για τα τελευταία κρούσματα διαφθοράς στην Ελληνική Αστυνομία.
Είναι πολύ δυσάρεστο, όταν η Ελληνική Αστυνομία στο σύνολό της τον τελευταίο καιρό δίνει σκληρές μάχες, για να αντιμετωπίσει την έξαρση της εγκληματικότητας, που παρουσιάστηκε τους δύο-τρεις τελευταίους μήνες, με θετικά αποτελέσματα -γιατί πράγματι έχουμε μία σημαντική μείωση Απρίλιο και Μάιο της εγκληματικότητας, που φθάνει στο 40% έναντι των τριών προηγουμένων μηνών- κάποιοι λίγοι, πολύ λίγοι, υπονομεύουν το κύρος της και το έργο της. Θα πρέπει να αντιμετωπίσουμε αυτό το φαινόμενο όλοι μαζί αποτελεσματικά και δραστικά.
Το νομοσχέδιο δεν έχει μόνο το "πόθεν έσχες". Και συμφωνώ με πολλούς ότι το "πόθεν έσχες" δεν αποτελεί πανάκεια, για να αντιμετωπίσει αυτό το πρόβλημα. 'Οπως επίσης συμφωνώ ότι δεν μπορούν να ελεχθούν σαράντα χιλιάδες φάκελοι των αστυνομικών. Μα, δεν έχει συμβεί σε καμία κατηγορία που προβλέπεται το "πόθεν έσχες". 'Ομως, θεωρούμε ότι είναι ένα μέτρο -και όχι απλά και μόνο για να παίρνουμε το φάκελο του κάποιου ύποπτου σε συναλλαγή- και ακόμη και με ένα δειγματοληπτικό έλεγχο μπορούμε πολλά, ενδεχομένως, να αποκαλύψουμε.
Στο νομοσχέδιο υπάρχει και μία άλλη διάταξη, στην οποία αποδίδουμε μεγάλη σημασία, που προβλέπει την ανάθεση των ΕΔΕ για σοβαρές περιπτώσεις διαφθοράς σε εισαγγελείς. Και θεωρούμε πολύ σημαντική αυτήν την παρέμβαση, γιατί έχουμε όλοι διαπιστώσει ότι, όταν οι ΕΔΕ γίνονται από αξιωματικούς, συμβαίνουν δύο πράγματα. Το ένα είναι -δεν λέω πάντα, αλλά συμβαίνει- η κακώς εννοούμενη αλληλεγύη προς το συνάδελφο και το δεύτερο είναι ότι ο πολίτης δεν πηγαίνει σε αστυνομικό να καταγγείλει, να καταθέσει τα στοιχεία, γιατί φοβάται. Αυτές είναι διαπιστώσεις, τις οποίες οφείλουμε να καταθέσουμε εδώ. Αυτές ακριβώς τις δύο αδυναμίες, να πω έτσι, της διαδικασίας, που ακολουθείται σήμερα, προσπαθεί να καλύψει η ανάθεση των ΕΔΕ σε εισαγγελείς.
Το θέμα αυτό μας είχε απασχολήσει από καιρό, για αυτό είχαμε μελετήσει πώς είχε αντιμετωπιστεί το φαινόμενο από άλλες αστυνομίες. Υπήρχε σε πολλές αστυνομίες τέτοιο φαινόμενο, αλλά το μεγαλύτερο σε έξαρση και ένταση φαινόμενο υπήρχε στις ΗΠΑ, όπως πολλοί -πιστεύω- να γνωρίζετε. Εκεί λοιπόν το αντιμετώπισαν με τη δημιουργία ενός ειδικού σώματος ειδικής υπηρεσίας εσωτερικών υποθέσεων. Μελετήσαμε και αυτό το σύστημα και άλλα. 'Εχουμε πάρει την απόφαση να συστήσουμε αυτήν την υπηρεσία. Πρέπει να πω ότι η 'Ενωση των Αξιωματικών είχε τις επιφυλάξεις της, όχι η Ομοσπονδία των Κατώτερων, με ένα επιχείρημα, το οποίο μπορεί να φαίνεται λογικό, ότι δεν είναι δυνατόν για τους λίγους να θεωρηθεί η Αστυνομία ύποπτη. Σε καμία περίπτωση εμείς δεν θεωρούμε, κάθε άλλο, το σύνολο των αστυνομικών ως ύποπτο διαφθοράς. Αλλά όταν όμως μέχρι σήμερα το φαινόμενο δεν έχει αντιμετωπιστεί και από τους ίδιους που όφειλαν να το αντιμετωπίσουν, πρέπει να βρούμε έναν τρόπο. Εμείς θα κάνουμε λοιπόν αυτήν την υπηρεσία εσωτερικών υποθέσεων και προϊστάμενος, επικεφαλής, αυτής θα είναι ο εισαγγελέας.
Θα καταθέσουμε σήμερα την τροπολογία, για να συζητηθεί αύριο, για τη σύσταση αυτής της υπηρεσίας, για να υπάρχει εξουσιοδότηση διορισμού του εισαγγελέα.
Eπειδή όμως το πρόβλημα της διαφθοράς και η λειτουργία αυτής της υπηρεσίας δεν αφορά, ούτε τη σημερινή Κυβέρνηση ούτε το σημερινό Υπουργό ούτε τη σημερινή φυσική ηγεσία της Αστυνομίας, η πρότασή μου, κύριοι συνάδελφοι, είναι να μοιραστεί αυτή η τροπολογία και να την ψηφίσουμε.
Το διάταγμα και η απόφαση προβλέπουν τον τρόπο τοποθέτησης των αξιωματικών, τον τρόπο λειτουργίας. 'Ολα αυτά πρέπει να συζητηθούν στην Επιτροπή Θεσμών της Βουλής, ή σε μια διακομματική επιτροπή. Αυτή η υπηρεσία πρέπει να υποχρεούται μια φορά το χρόνο να δίνει την έκθεσή της σ' αυτήν την επιτροπή, για τον τρόπο που λειτούργησε, για τα αποτελέσματα που έχει και ενδεχομένως για τα εμπόδια που μπορεί να βρήκε στην αντιμετώπιση του προβλήματος.
ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Tι είδους εμπόδια;
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Ζαφειρόπουλε, σας παρακαλώ. Θα τα καταθέτει. Εγώ κάνω αυτήν την πρόταση. Πιστεύω ότι είναι μια πρόταση, την οποία φέρνουμε στην ειδική επιτροπή της Βουλής. 
 

  



Σελίδα 10151 
Επειδή όλοι θέλουμε -και είναι σαφές αυτό- να αντιμετωπίσουμε αυτό το πρόβλημα και επειδή, όσον αφορά αυτό το πρόβλημα, όχι με την έννοια της ευθύνης, για πολλούς λόγους, δεν πρέπει να εναπόκειται ο έλεγχος, ή οιαδήποτε εποπτεία αυτής της επιτροπής, σε οποιονδήποτε Υπουργό, σε οποιονδήποτε Αρχηγό, γι' αυτό προτείνω να υπάρχει αυτή η διαδικασία.
ΓΕΩΡΓΙΟΣ ΛΙΑΝΗΣ: Πάρα πολύ λογικό.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Πιστεύω ότι μ' αυτήν τη διαδικασία μπορούμε να στήσουμε σωστά αυτήν την υπηρεσία, να στελεχώνεται επίσης αντικειμενικά, χωρίς παρέμβαση κανενός, τουλάχιστον όσον αφορά πολιτικό ή άλλο πρόσωπο και αυτή η υπηρεσία πρέπει, επίσης, να λογοδοτεί και στην Επιτροπή της Βουλής και να κρίνει και το έργο της κλπ. 
Αυτή είναι η πρότασή μου και πιστεύω να γίνει δεκτή, γιατί θεωρώ ότι αυτές οι τρεις παρεμβάσεις, "υπηρεσία εσωτερικών υποθέσεων", "ΕΔΕ" από εισαγγελείς και το "πόθεν έσχες", αποτελούν μια συνολική παρέμβαση στο πρόβλημα της διαφθοράς και πιστεύω vα συνεκτιμήσετε ότι θα έχει αποτελέσματα, για να προστατεύσουμε το κύρος της Αστυνομίας από τους λίγους, το οποίο είναι απολύτως απαραίτητο, για να πετύχουμε τον κοινό μας στόχο, τη συμφιλίωση με τον πολίτη και την αποτελεσματικότητα στην αντιμετώπιση της εγκληματικότητας.
Ευχαριστώ. 
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", είκοσι έξι μαθητές και τρεις συνοδοί-δάσκαλοι του 74ου Δημοτικού Σχολείου Αθηνών.
(Χειροκροτήματα απ' όλες τις πτέρυγες)
Ο κ.Βαρβιτσιώτης έχει το λόγο.
ΙΩΑΝΝΗΣ ΒΑΡΒΙΤΣΙΩΤΗΣ: Κυρίες και κύριοι συνάδελφοι, ο κύριος Υπουργός Δημόσιας Τάξης κατανάλωσε πολύ ώρα για να απαντήσει στις αιτιάσεις, που προβλήθηκαν στη συζήτηση, αιτιάσεις, που αφορούσαν τον τρόπο προσλήψεως των χιλίων αστυφυλάκων, που θα υπηρετήσουν σ' αυτό το σώμα.
Προσπάθησε να μας πείσει ότι ο τρόπος αυτός θα είναι αδιάβλητος. Μας μίλησε περί μορίων.
Δεχόμαστε, κύριε Υπουργέ, ότι πράγματι οι προθέσεις σας μπορεί να είναι άριστες, αλλά οι συνάδελφοι, οι οποίοι σας κατηγόρησαν -και ορθώς σας κατηγόρησαν- έχουν ένα μεγάλο δίκιο να σας κατηγορούν. 'Εχουν δίκιο, κύριε Υπουργέ, γιατί είχατε τις λίστες της ντροπής και δεν κάνατε τίποτε.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Πάλι τα ίδια; Πείτε κάποιο επιχείρημα γι'αυτό.
ΙΩΑΝΝΗΣ ΒΑΡΒΙΤΣΙΩΤΗΣ: Βεβαίως πάλι τα ίδια. Είχατε τις λίστες της ντροπής, όπου αξιωματικός χαρακτήριζε τους συναδέλφους του και εσείς δεν πράξατε τίποτε. Απλώς εφαρμόσατε αυτά, τα οποία υπεδείκνυε ο αξιωματικός, ως προς τα φρονήματα των συναδέλφων του.
Πώς λοιπόν να μην έχουν δίκιο, όταν έχουν αυτήν την αγωνία ότι αυτά, τα οποία λέτε στην Αίθουσα, δεν πρόκειται να τηρηθούν;
Αλλά έχουν δίκιο και για έναν άλλο λόγο. Διότι απέδειξε ο κ. Σούρλας προ ημερών ότι έγιναν προσλήψεις, κατά τρόπο παράνομο, παρά το ΑΣΕΠ, παρά όλα τα μέτρα που έχουν ληφθεί.
Κύριε Υπουργέ, να σας ξεκαθαρίσω τη θέση μου. Πιστεύω ότι οι νόμοι δεν πρέπει να εξαντλούνται σε ρύθμιση λεπτομερειών. 'Εχουμε τη μεγαλύτερη νομοθετική παραγωγή από όλες τις ευρωπαϊκές χώρες. Από το 1974 μέχρι σήμερα έχουμε ψηφίσει δυόμισι χιλιάδες νόμους, που είναι σαν μέσος όρος τριπλάσιος από όλες τις χώρες της Ευρωπαϊκής Ενώσεως. Και γι' αυτό πιστεύω ότι οι νόμοι πρέπει να δίνουν το γενικό πλαίσιο. Από του σημείου όμως αυτού, μέχρι του σημείου να μη παρέχουν πλήρη τα εχέγγυα της αδιαβλητότητος της ρυθμίσεως, υπάρχει απόσταση.
Και να σας πω και κάτι άλλο, κύριε Υπουργέ; Αφού εξαντληθήκατε σε αυτήν την παράθεση των απόψεών σας για τον τρόπο προσλήψεως, λέτε και ήταν παρωνυχίς, περί το τέλος μας είπατε ότι θα φέρετε αύριο μία τροπολογία για τη σύσταση της Υπηρεσίας Εσωτερικών Υποθέσεων της Αστυνομίας, για τους αδιάφθορους. Μάλιστα προαναγγείλατε ότι όλη αυτή η υπηρεσία θα συσταθεί με προεδρικά διατάγματα.
'Οχι στην πολυνομία, όχι στις επί μέρους ρυθμίσεις, όχι στις λεπτομέρειες των νόμων, αλλά δεν νομίζετε ότι υπάρχει απόσταση μέχρι του σημείου να φέρνετε την ίδρυση μιας ολόκληρης υπηρεσίας, η οποία θα επιτελέσει κατά τον Υπουργό και ελπίζουμε όλοι μας, ένα τεράστιο καθήκον με μία τροπολογία αιφνιδιαστική, με μία τροπολογία η οποία δεν έχει μελετηθεί, με μία τροπολογία η οποία δεν έχει περάσει από την επεξεργασία της Διαρκούς Επιτροπής;
Κυρίες και κύριοι συνάδελφοι, θα την ψηφίσετε την τροπολογία, είμαι βέβαιος. Τα λέω αυτά, όμως, για να σας προβληματίσω. Πιστεύω ότι οδηγούμαστε με αυτόν τον τρόπο σε έναν ολισθηρό δρόμο, όπου θα φέρνουμε σημαντικότατα θέματα να ψηφίζονται με τροπολογίες χωρίς προηγούμενη επεξεργασία. 
Κυρίες και κύριοι συνάδελφοι, θα ήθελα να κάνω μερικές παρατηρήσεις στο νομοσχέδιο.
Κατηγορήθηκε το νομοσχέδιο ότι είναι αναποτελεσματικό. Εγώ πιστεύω ότι είναι αναποτελεσματικό για άλλους λόγους. Πιστεύω ότι αυτή η σύσταση της Υπηρεσίας Φυλάξεως των Συνόρων αντιμετωπίζει μόνο -το είπε επανειλημμένα ο κύριος Υπουργός- το θέμα των λαθρομεταναστών και των λαθροφυγάδων.
Είναι λάθος, κύριοι συνάδελφοι, διότι δεν αντιμετωπίζει το βασικό πρόβλημα και τη βασική αδυναμία, που είναι ο έλεγχος των συνόρων. Αν κάποια στιγμή δεν υπάρξει αυτό το πρόβλημα των λαθρομεταναστών, τι θα γίνει αυτή η υπηρεσία;
ΓΕΩΡΓΙΟΣ ΛΙΑΝΗΣ: Θα πάνε αλλού.
ΙΩΑΝΝΗΣ ΒΑΡΒΙΤΣΙΩΤΗΣ: Α, μπράβο, κύριοι συνάδελφοι. Θα πάνε αλλού αυτοί, τους οποίους έχουμε προσλάβει από τα χωριά, για να μείνουν στα χωριά, για να ενισχύσουμε τις παραμεθόριες περιοχές. Είδατε ότι με την απάντησή σας αναιρείτε έναν από τους σκοπούς του νομοσχεδίου.
ΓΕΩΡΓΙΟΣ ΛΙΑΝΗΣ: Καθόλου δεν αναιρείται.
ΙΩΑΝΝΗΣ ΒΑΡΒΙΤΣΙΩΤΗΣ: Εγώ πιστεύω, κυρίες και κύριοι συνάδελφοι, ότι είναι λάθος η σύσταση αυτού του σώματος. Πιστεύω ότι πρέπει να ενταχθεί η φύλαξη και η προστασία των συνόρων στις 'Ενοπλες Δυνάμεις. Να σας εξηγήσω και γιατί. 
Είπε ο κύριος Υπουργός ότι με προεδρικό διάταγμα θα καθορισθεί η δομή του σώματος. Μα, στις 'Ενοπλες Δυνάμεις υπάρχει η δομή, υπάρχει η υλικοτεχνική υποδομή, υπάρχουν έτοιμα όλα τα σχέδια.
ΙΩΑΝΝΗΣ ΚΕΦΑΛΟΓΙΑΝΝΗΣ: 'Ετσι είναι.
ΙΩΑΝΝΗΣ ΒΑΡΒΙΤΣΙΩΤΗΣ: Και να σας πω και κάτι άλλο; Θα αποτραπεί και η σύγκρουση αρμοδιοτήτων μεταξύ αυτού του σώματος και των στρατιωτικών μονάδων.
Να σας πω και το τελευταίο. 'Οταν είχαμε έξαρση της ροής λαθρομεταναστών επί κυβερνήσεως Μητσοτάκη στην 'Ηπειρο ενισχύσαμε την 8η Μεραρχία και αυτόματα η ροή μειώθηκε.
Πιστεύω, λοιπόν, ότι είναι λογικό, αντί να κάνετε ειδικό σώμα, να ενισχύσετε από τις περιοχές αυτές τις 'Ενοπλες Δυνάμεις. Σας είπα μερικά από τα πλεονεκτήματα. Σας είπα ότι δεν θα αναγκασθείτε να δημιουργήσετε νέα δομή, ότι θα βρείτε έτοιμη την υλικοτεχνική υποδομή και θα έχετε και ένα άλλο πλεονέκτημα. Θα μπορείτε να προσλάβετε από σαφώς μικρότερη ηλικία, από την ηλικία των δεκαοκτώ ετών, χωρίς να έχουν εκπληρώσει τις στρατιωτικές τους υποχρεώσεις, αφού η υπηρεσία τους στις 'Ενοπλες Δυνάμεις αυτομάτως θα θεωρηθεί και ως εκπλήρωση της στρατιωτικής τους θητείας.
Θα τους πάρετε ως εθελοντάς πενταετούς υποχρεώσεως από τα δεκαοκτώ. Tώρα λέτε να τους πάρετε μέχρι τα τριάντα δυο. Μα σοβαρά μιλάμε, κύριοι συνάδελφοι; 'Ενας άνθρωπος, όταν αυξάνετε το όριο ηλικίας και τον πάρετε στα τριάντα δύο, θα κυνηγήσει στα χωριά και στα λαγκάδια τους λαθρομετανάστες; 
 

  



Σελίδα 10152 
Εδώ θέλει νέα παιδιά, θέλει ανθρώπους που να μπορούν να αντιμετωπίσουν τον ευέλικτο λαθρομετανάστη.
ΘΕΟΔΩΡΟΣ ΣΤΑΘΗΣ: Τον "Αλβανό". 
ΙΩΑΝΝΗΣ ΒΑΡΒΙΤΣΙΩΤΗΣ: Ναι, τον ικανό στην προφύλαξή του και στη διαφυγή του.
Πιστεύω, λοιπόν, ότι είναι λάθος το ότι δημιουργείται καινούριο σώμα. Δώστε αυτούς τους χίλιους στις 'Ενοπλες Δυνάμεις. Θα τους πάρουν οι 'Ενοπλες Δυνάμεις από τα δεκαοκτώ τους και βεβαίως θα τους πάρουν μόνο από τις περιοχές εκείνες, των οποίων τη φύλαξη επιδιώκετε. 'Ετσι θα αντιμετωπισθεί και η ερήμωση των χωριών.
Κυρίες και κύριοι συνάδελφοι, ως Υπουργός Αμύνης είχα την τύχη και την ευκαιρία να επισκεφθώ επανειλημμένα σχεδόν όλα τα παραμεθόρια χωριά. Η θλίψη η οποία με κατελάμβανε ήταν απέραντη. Διότι στα παραμεθόρια χωριά δεν έχει απομείνει ούτε ένας νέος άνθρωπος. Υπάρχουν κάποιοι γέροι, οι οποίοι ανάβουν ακόμη το καντήλι της εκκλησιάς.
Αν θέλουμε, λοιπόν, να ενισχύσουμε τις παραμεθόριες περιοχές, πρέπει να τις ενισχύσουμε με νέους ανθρώπους. Πάρτε τους από τις παραμεθόριες περιοχές, δώστε τους το μισθό του εθελοντού πενταετούς υποχρεώσεως, κρατήστε τους δύο μόνο πενταετίες και μετά δώστε τους κίνητρα να παραμείνουν στις ίδιες περιοχές και εντάξτε τους στα τάγματα εθνοφυλακής.
Πιστεύω, ειλικρινά, ότι μόνο έτσι θα αντιμετωπίσουμε την προστασία και τη φύλαξη των συνόρων, αλλά και θα ενισχύσουμε τις καταρρέουσες, από πληθυσμιακή πλευρά, παραμεθόριες περιοχές μας.
Λέτε ότι θα τους κρατήσετε μέχρι το πεντηκοστό πέμπτο έτος της ηλικίας, ανώτατο όριο παραμονής. Μα, ποιος μπορεί να πειστεί, κύριε Υπουργέ, ότι στα πενήντα πέντε του θα μπορεί να προσφέρει κάποια υπηρεσία, για το σκοπό τον οποίο τον προορίζετε; 
Ενώ η δική μου πρόταση έχει μια δομή και μια συνέχεια. Η συνέχεια είναι ότι θα παραμείνουν στις παραμεθόριες περιοχές, με κίνητρα τα οποία μπορούμε να συζητήσουμε -τα έχω γράψει άλλωστε αυτά- και έτσι και τη φύλαξη και την προστασία των συνόρων θα κάνουμε και τις παραμεθόριες περιοχές θα ενισχύσουμε και δεν θα επιβαρύνουμε υπέρμετρα τον κρατικό προϋπολογισμό με νέες δομές και νέες υλικοτεχνικές υποδομές.
Κυρίες και κύριοι συνάδελφοι, αυτές ήταν οι σκέψεις μου. Τις έχω γράψει σε άρθρο, τις έχω πει στη Διαρκή Επιτροπή, τις ξαναλέω και σήμερα, μόνον από αίσθημα καθήκοντος. Είμαι βέβαιος ότι θα ψηφιστεί το νομοσχέδιο και ύστερα από λίγο καιρό όλοι μας, ή μάλλον εσείς, που θα το ψηφίσετε, θα αναγνωρίζετε ότι έγινε λάθος, και θα προσπαθούμε να διορθώσουμε το λάθος. 'Ετσι κάνουμε πάντοτε, δεν ακούμε καμία άλλη άποψη, νομίζουμε ότι είμαστε παντογνώστες. Θέλουν οι Υπουργοί και οι σημερινοί και οι χθεσινοί και φοβάμαι και οι αυριανοί να αυγατίσουν και να μεγαλώσουν τις αρμοδιότητές τους και δεν βλέπουν ποιο είναι το συμφέρον. Κυρίες και κύριοι, σας ευχαριστώ για την προσοχή σας.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Ο κ. Καρακώστας έχει το λόγο.
ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, κύριοι συνάδελφοι, το συζητούμενο σήμερα νομοσχέδιο για την ίδρυση και λειτουργία υπηρεσιών συνοριακής φύλαξης μας δίνει την αφορμή να δούμε την εγκληματικότητα στην ολική της διάσταση και όχι μονοσήμαντα.
Βέβαια το παρόν νομοσχέδιο αποβλέπει σε μια εξειδικευμένη υπηρεσία για έναν ορισμένο στόχο. 'Ομως, το πρόβλημα της εγκληματικότητας είναι βαθύτερο και χρειάζεται μεγαλύτερη ανάλυση και προσοχή, για να το αντιμετωπίσει η πολιτεία στη σωστή του διάσταση.
Στην Ελλάδα ουδέποτε ενδημούσε οργανωμένο έγκλημα. Γι' αυτό και η χώρα μας εθεωρείτο ως όαση ασφάλειας, ειρήνης, γαλήνης κι ελευθερίας. Τα τελευταία όμως χρόνια έχουμε φαινόμενα οργανωμένης εγκληματικότητας, δηλαδή σπείρες εγκληματιών διαπράττουν ορισμένες μορφές εγκλημάτων, όπως τα εγκλήματα διακίνησης και εμπορίας ναρκωτικών, τα εγκλήματα κατά της περιουσίας, κλοπές και ληστείες, εγκλήματα επίσης κατά της ζωής με ιδιαίτερα χαρακτηριστικά γνωρίσματα, τα οποία είναι πρωτόφαντα για την ελληνική κοινωνία.
Η Ελλάδα σήμερα, με την πτώση του διπολισμού και το άνοιγμα των συνόρων, κατέστη ένα κέντρο κοσμοπολίτικο, και η ζωή ανθρώπων με διαφορετικές αντιλήψεις, συνήθειες, βιώματα, κουλτούρα κλπ., προκάλεσαν σύγχυση στην ελληνική κοινωνία, επειδή βρέθηκε μπροστά σε φαινόμενα εγκληματικότητας με πρωτόγνωρες μορφές. Και ήδη τα ζήσαμε τώρα τελευταία.
Ο ελληνικός λαός, λαός φιλόξενος όπως είναι, με καλωσύνη δέχθηκε αυτήν την πλημμυρίδα των ανθρώπων που εισήλθαν στη χώρα μας, είτε για λόγους ασφαλείας τους είτε ακόμα για λόγους αναζήτησης εργασίας και καλυτέρων συνθηκών διαβίωσης. 'Ομως ο συγχρωτισμός αυτών των ανθρώπων με διαφορετικά πολιτισμικά χαρακτηριστικά σε έναν τόπο, μαζί με την έλλειψη κοινωνικής προστασίας και κοινωνικού ελέγχου, δημιούργησαν τους "αντικοινωνικούς χώρους" εγκληματογένεσης. Γιατί είναι παρατηρημένο πως η ρίζα του εγκλήματος εντοπίζεται στην έλλειψη "κοινωνικών χώρων", που να εγγυάται στον καθένα μια πιο ανθρώπινη κοινωνική διαβίωση. Για παράδειγμα, "αντικοινωνικοί χώροι" εγκληματογένεσης είναι όσοι ευνοούν την εγκατάλειψη ανθρώπου από άνθρωπο, την παραβίαση ανθρωπίνων δικαιωμάτων και επίσης όπου ενδημεί η φτώχεια και η έλλειψη φροντίδας στις ασθενέστερες οικονομικά και κοινωνικά τάξεις κλπ.
'Οταν λοιπόν επισημανθούν οι "αντικοινωνικοί χώροι" και αυτές οι επισημάνσεις ενταχθούν σε ένα πλαίσιο κοινωνικού χώρου, τότε ασφαλώς θα μπορεί να γίνει λόγος για μια καινούρια αντίληψη στην αντεγκληματική πολιτική, που να βρίσκει ερείσματα αποδοχής και συναίνεσης στα "περιθωριακά" στρώματα, τα οποία θα καταστούν λιγότερο εγκληματογενή.
Επομένως το πρόβλημα της εγκληματικότητας θα πρέπει να το δούμε στην ολική του διάσταση και είναι ζήτημα πολιτικό. Γιατί σε μια δημοκρατική κοινωνία δεν αντιμετωπίζεται τόσο το έγκλημα με αστυνομικά μέτρα, αλλά χρειάζονται και άλλα μέτρα κοινωνικά και οικονομικά.
Με άλλα λόγια το έγκλημα δεν είναι υπόθεση μόνο της Αστυνομίας, αλλά είναι υπόθεση ολόκληρης της κοινωνίας και της πολιτείας, με όλες τις λειτουργίες συμπράττουσες για μια αλλαγή των συνθηκών που ευνοούν την εγκληματογένεση.
Ούτως εχόντων των πραγμάτων, για μια ορθολογική αντεγκληματική πολιτική θα πρέπει να εφαρμοστούν δύο κύρια στρατηγικές:
Πρώτον, η προληπτική στρατηγική, που πρέπει να έχει σαν στόχο την κοινωνικοποίηση των "αντικοινωνικών χώρων" εγκληματογένεσης και η άλλη, η κατασταλτική, που πρέπει να στοχεύει στην καλύτερη οργάνωση της Αστυνομίας με σύγχρονη εκπαίδευση, με δύναμη και με μέσα κατάλληλα για την αποτελεσματική εξυχνίαση των εγκλημάτων, τη σύλληψη των δραστών αυτών και την παραπομπή τους στα δικαστήρια.
Συνεπώς, για να αντιμετωπισθεί αποτελεσματικά η εγκληματικότητα, χρειάζεται να γίνουν ριζικές αλλαγές στη δομή και οργάνωση της κοινωνίας μας εν όψει της σημερινής πραγματικότητας. 
Εγώ κύριε Υπουργέ, για το νομοσχέδιό σας πήρα θέση και το υπερψηφίζω, διότι δίνει λύση σε ένα μονοσήμαντο πρόβλημα. Δεν δίνει όμως λύση στο πολυσήμαντο πρόβλημα. Και εδώ δεν σας κάνω αντιπολίτευση για την αντιπολίτευση, κύριε Υπουργέ. Σας κάνω κριτική συνδυασμένη με πρόταση. Θα πρέπει να καθίσετε με το επιτελείο σας, αν θέλετε και με εκπροσώπους των κομμάτων και να φέρετε ένα νομοσχέδιο μακράς πνοής, που να λύνει θεσμικά, κοινωνικά, οικονομικά ζητήματα που αφορούν την Αστυνομία, την οργάνωσή της, την εκπαίδευσή της, τη λειτουργία της. Δεν μπορείτε να φέρνετε κάθε φορά μεμονωμένα ένα νομοσχέδιο και να αντιμετωπίζετε αποσπασματικά διάφορα θέματα όπως το σημερινό, επειδή σήμερα υπάρχει κάποια έξαρση της εγκληματικότητας, προκειμένου να αντιμετωπίσετε αυτήν τη μορφή, 
 

  



Σελίδα 10153 
αυτήν τη φάση της εγκληματικότητας. Θα πρέπει να αντιμετωπίσουμε συνολικά το πρόβλημα. Να ανατρέψουμε το παλιό θεσμικό πλαίσιο, που ισχύει σήμερα στα Σώματα Ασφαλείας. Είναι αναχρονιστικό. Δεν λειτουργεί. Αυτό σημαίνει εκσυγχρονισμός της οργάνωσης και της λειτουργίας της Αστυνομίας. 'Οπως και σε άλλους τομείς της δημόσιας ζωής χρειάζεται εκσυγχρονισμός, τουτέστιν και εδώ χρειάζεται ένας εκσυγχρονισμός. Γι' αυτό και έχουμε αυτά τα φαινόμενα σήψης και διαφθοράς που παρατηρούμε αυτές τις τελευταίες μέρες.
Εδώ θα μου επιτρέψετε, κύριε Υπουργέ -θα σας στεναχωρήσω λιγάκι- να πω το εξής και παρακαλώ, να το λάβετε υπόψη σας. 'Εχετε μια έμμεση πολιτική ευθύνη, γιατί δεν ασκήσατε έλεγχο στη φυσική ηγεσία του Σώματος, η οποία ευθύνεται με σοβαρές παραλείψεις για το λόγο ότι δεν μπορεί ανώτερος αξιωματικός της Αστυνομίας να φθάσει σ' αυτό το επίπεδο της διαφθοράς και να μην έχει υποπέσει στην αντίληψη της φυσικής του ηγεσίας. 'Εχουν μια υποχρέωση και ένα καθήκον οι αξιωματικοί, οι στρατηγοί του Στρατού και της Αστυνομίας, να προβλέπουν και να προλαμβάνουν. Γι' αυτό λοιπόν, κύριε Υπουργέ, πρέπει να κόψετε κεφάλια, για να τους δώσετε ένα μάθημα ότι οφείλατε, κύριοι, να ελέγξετε αυτούς τους αξιωματικούς. Δεν μπορεί να διασύρεται ολόκληρο σώμα μέσα στην κοινωνία, γιατί ένας αστυνομικός διευθυντής υπέπεσε σ' αυτό το βαρύ παράπτωμα. Αξιωματικός είναι αυτός; 'Επρεπε να το προφθάσετε, διότι πιστεύω ότι θα έφθασαν τα μηνύματα, αλλά δεν λειτούργησαν εγκαίρως, προκειμένου να τον διώξουν αυτόν τον κύριο, να περάσει από συμβούλιο και να πάει στο σπίτι του. Δεν ευθύνονται όλοι οι αξιωματικοί και το κατώτερο προσωπικό της Αστυνομίας, να ντρέπονται να βγουν στην κοινωνία αποκαλώντας τους κλέφτες και λωποδύτες.
Θα πρέπει, κύριε Υπουργέ -και με συγχωρείτε που σας στεναχωρώ- να κτυπήσετε τη διαφθορά, στρεφόμενος κατά της ηγεσίας, η οποία θέλει πειθαρχία και έλεγχο καθημερινώς. Στην εποχή τη δική μας δεν ενθυμούμεθα τέτοια κρούσματα διαφθοράς. Σε κατώτερο επίπεδο μπορεί. Αλλά σε ανώτερο επίπεδο αξιωματικών! Πού φθάσαμε, κύριε Υπουργέ; Διώξτε και κανέναν απ' αυτούς τους κυρίους, που κάθονται μέσα στα γραφεία και δεν γυρίζουν όλη τη νύκτα, για να δουν πού είναι οι αξιωματικοί. Αλήθεια, δεν μπορούσαν οι αρχηγοί ή οι επιθεωρητές να μεταβούν εκεί και να γνωρίζουν τι ζωή κάνει ο αξιωματικός και πώς συμπεριφέρεται στην περιφέρειά του; Πού ζούμε.
Με συγχωρείτε για το ύφος, κύριε Υπουργέ, αλλά εξανίσταμε, γιατί η φυσική ηγεσία κάθεται και επαναπαύεται, χωρίς να παίρνει τα μηνύματα της κοινωνίας η οποία ανησυχεί. Εσείς έχετε πολιτική ευθύνη. Εκείνοι έχουν ευθύνη παράβασης καθήκοντος διά παραλείψεως τελούμενου. Σας ευχαριστώ. 
ΝΙΚΟΛΑΟΣ ΓΚΕΛΕΣΤΑΘΗΣ: Δεν διασύρεται το Σώμα από μεμονωμένα περιστατικά. Να μη γενικεύουμε τα πράγματα.
ΙΩΑΝΝΗΣ ΚΑΡΑΚΩΣΤΑΣ: Το κάνουμε, για να προλαμβάνουμε τέτοια φαινόμενα. Υπηρέτησα το χώρο αυτόν επί τριάντα δύο χρόνια και γνωρίζω τα πράγματα.
ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, κύριοι συνάδελφοι, το σχέδιο νόμου, το οποίο έχουμε αυτήν τη στιγμή προ οφθαλμών και το οποίο καλούμεθα να ψηφίσουμε, δημιουργήθηκε για να αντιμετωπίσει μία υπαρκτή ανάγκη: Το θέμα της φύλαξης των συνόρων. Δεν είναι ζήτημα, όπως μπορεί να φανταστεί κανείς, μόνο εισόδου λαθρομεταναστών στη χώρα -το είχα πει και στην επιτροπή και το δέχθηκε ο Υπουργός- είναι γενικότερο ζήτημα. Βέβαια, το θέμα των λαθρομεταναστών είναι ένα μείζον πρόβλημα και το ξέρουμε. Αλλά πάντως δεν είναι το μόνο, και το θέμα της φύλαξης των συνόρων είναι ζήτημα το οποίο σχετίζεται γενικότερα με την ασφάλεια της χώρας. Είναι ένα θέμα το οποίο δείχνει πόσο και αν η χώρα είναι οργανωμένη και πόσο προηγμένη είναι, τόσο από πλευράς διοικητικής όσο και από πλευράς δημόσιας τάξης, αλλά και γενικότερης ασφάλειας.
Ως προς το στόχο, λοιπόν, τον οποίο θέλει να επιτύχει αυτό το σχέδιο νόμου, είναι αναγκαίο. Αλλά το ζήτημα είναι αν και κατά πόσο αυτό το συγκεκριμένο σχέδιο νόμου καλύπτει τις ανάγκες αυτές. Γιατί όταν καλείται η Βουλή και ιδίως η Αντιπολίτευση να ψηφίσουν ένα σχέδιο νόμου ακόμα και επί της αρχής, έστω και αν διαφωνούν στις επί μέρους λεπτομέρειες, ουσιαστικά καλούνται να δουν όχι μόνο αν η ιδέα είναι σωστή, αλλά και αν, σε πολύ γενικές γραμμές, ο τρόπος που οργανώνεται ρυθμιστικά ένα θεσμικό μέσο είναι επαρκής.
Θα πρέπει να πω -και δεν έχει καμία αντιπολιτευτική διάθεση αυτό το οποίο λέω- ότι δεν μπορεί η Αξιωματική Αντιπολίτευση -προσωπικά πιστεύω και ολόκληρη η Βουλή- να ψηφίσει αυτό το σχέδιο νόμου. Γιατί, παρά το γεγονός ότι έρχεται σε μία στιγμή -θα έλεγα μάλιστα ότι έχει καθυστερήσει- που τουλάχιστον είναι απαραίτητο να ληφθούν ορισμένα μέτρα, τα μέτρα τα οποία προβλέπει είναι εντελώς ανεπαρκή. Και το ίδιο το σχέδιο δείχνει μία προχειρότητα, που αποδεικνύει ότι το Υπουργείο δεν ήταν έτοιμο ή δεν έδωσε τη δέουσα προσοχή για να αντιμετωπίσει το ζήτημα.
Θα μου επιτρέψετε στο σημείο αυτό να αναφερθώ σε ορισμένα παραδείγματα, για να δούμε πώς τεκμηριώνεται η θέση αυτή.
Ζήτημα πρώτο: Το θέμα της ίδρυσης των υπηρεσιών αυτών που αφορούν τη φύλαξη των συνόρων.
Κυρίες και κύριοι συνάδελφοι, αυτό το σχέδιο νόμου διεκδικεί μία αρνητική πρωτοτυπία. Η πρωτοτυπία έγκειται στο εξής: Επιγράφεται σχέδιο νόμου, το οποίο αφορά την ίδρυση σωμάτων τα οποία αποβλέπουν στη συνοριακή φύλαξη και ιδρύει μία υπηρεσία κατ' όνομα, παραπέμποντας από εκεί και πέρα σε διάταγμα για τον τρόπο που θα οργανωθεί η υπηρεσία αυτή.
Μη μου πείτε για παραδείγματα εξουσιοδοτήσεων σε νομοθετικά μέτρα, τα οποία ψηφίζουμε για ειδικότερα ζητήματα. Θα ήθελα να θυμηθούμε και να θυμηθείτε όλοι και να μου φέρετε έστω και ένα παράδειγμα νόμου, που ιδρύει κατ' όνομα μία υπηρεσία και από εκεί και πέρα παραπέμπει σε διατάγματα. Αν μη τι άλλο, θα περίμενε κανείς, οι πολύ γενικές γραμμές κατάστρωσης αυτής της υπηρεσίας να έχουν ήδη διαμορφωθεί. Εδώ δεν υπάρχει τίποτε άλλο, εκτός από δύο λέξεις: 'Οτι δημιουργούνται κεντρικές και περιφερειακές υπηρεσίες και ένα διάταγμα που θα μας πει ποια θα είναι η οργάνωση, ποια θα είναι η λειτουργία τους και γενικότερα ποια θα είναι τα θέματα της στελέχωσής τους. Γιατί άραγε αυτή η τακτική;
Το ερώτημα που απευθύνω στον Υπουργό και είναι εύλογο, είναι το εξής: Δύο τινά συμβαίνουν. Γιατί αν μου πει ο Υπουργός ότι είναι νομοτεχνική επιλογή του Υπουργείου του, θα του πω ότι όσοι τον συμβούλευσαν, να πάρει μία τέτοια πρωτοβουλία, έκαναν λάθος. Και δεν μπορεί Υπουργός να μην αντιλαμβάνεται πόσο λάθος είναι αυτή η επιλογή. Κατά τα λοιπά όπως ήδη είπα, δύο τινά συμβαίνουν. 'Η δεν ήταν έτοιμο το Υπουργείο να φέρει και το διάταγμα της οργάνωσης, οπότε είναι πράγματι πρόχειρο το νομοσχέδιο. Τότε όμως ζητάμε να αποσυρθεί και να το φέρει έχοντας προδιαγεγραμμένες τις προϋποθέσεις της υπηρεσίας...
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Είναι άλλο αυτό.
ΠΡΟΚΟΠΗΣ ΠΑΥΛΟΠΟΥΛΟΣ: Θα το δούμε στη συνέχεια.
'Η λοιπόν ο Υπουργός δεν το έχει έτοιμο, ή το έχει κατά νου και σκοπεύει να φέρει το διάταγμα αυτό. Εάν όμως σκοπεύει να φέρει το διάταγμα αυτό, το ερώτημά μου είναι πολύ απλό: Γιατί το κάνει με διάταγμα; Τι είναι εκείνο που τον ωθεί να το κάνει με τη μορφή διατάγματος και δεν το βάζει μέσα στο νόμο; Για να μην επιβαρύνει το νόμο και τη συζήτηση στη Βουλή; Μα προς Θεού! Βουλή είμαστε. Δεχόμαστε να συζητάμε απείρως λιγότερης σημασίας λεπτομέρειες, όπως αυτές τις οποίες έχει παρακάτω το νομοσχέδιο σχετικά με τη συμμετοχή, παραδείγματος χάριν, συνδικαλιστικών οργάνων και να μη συζητάμε την οργάνωση μιας τέτοιας υπηρεσίας; Πού ακούστηκε, το μείζον να παραπέμπεται σε διατάγματα και το έλασσον να είναι μέσα στο νόμο;
 

  



Σελίδα 10154 
Προηγουμένως ο κύριος Υπουργός μου έδειξε το διάταγμα. Το έχει έτοιμο. Εάν θεωρούμε ότι δεν είναι πράγματα αυτά με τα οποία πρέπει να ασχολείται το Κοινοβούλιο και μπορεί να ασχολείται με όλες τις άλλες λεπτομέρειες, που βλέπουμε σε αυτό το σχέδιο νόμου, υποβαθμίζουμε το Κοινοβούλιο. Είναι λάθος νομοτεχνικής επιλογής.
Εγώ εξακολουθώ να επιμένω ότι δεν μπορεί να δεχθεί κανείς στη Βουλή, και πολύ περισσότερο η Αξιωματική Αντιπολίτευση, απλώς και μόνο μια εξουσιοδότηση έστω κι ένα σχέδιο διατάγματος που μας φέρνει αυτήν τη στιγμή ο Υπουργός. Το τονίζω. Και για λόγους σεβασμού απέναντι στη Βουλή έπρεπε οι γενικές γραμμές της οργάνωσης να υπάρχουν στο σχέδιο νόμου. Είναι στο χέρι του Υπουργού μέχρι αύριο να βάλει τις γενικές γραμμές στο άρθρο 1, έστω παίρνοντάς τες από το διάταγμα. Και ακόμα, κυρίες και κύριοι συνάδελφοι, για ένα λόγο παραπάνω:
Το διάταγμα μας το έφερε ο κύριος Υπουργός αυτήν τη στιγμή. Ποιος μας λέει ότι θα είναι αυτό; Ενώ, αν μπουν οι πολύ γενικές γραμμές μέσα στο νόμο, τουλάχιστον, δεσμεύεται ότι θα είναι αυτό το διάταγμα και δεν θα είναι κάτι άλλο. Αφήστε που, εν πάση περιπτώσει, με τον τρόπο αυτόν υπάρχει και ένας οδηγός για το ίδιο το Συμβούλιο Επικρατείας, που θα κάνει την επεξεργασία του σχετικού διατάγματος.
Για το λόγο αυτό, λοιπόν, θεωρώ -και η Νέα Δημοκρατία θεωρεί- ότι δεν είναι δυνατόν να υπάρξει αυτού του είδους η νομοτεχνική κατάστρωση. 
Δεύτερον, σε ό,τι αφορά τη στελέχωση: Η στελέχωση, τουλάχιστον προς το παρόν, προβλέπει χίλιες θέσεις, δηλαδή χίλια άτομα, για το σύνολο των συνοριακών περιοχών της χώρας. 
Είπε ο κύριος Υπουργός "μα, μιλάμε μόνο για τα χερσαία σύνορα". Μπορεί να είναι δήλωσή του μέσα στη Βουλή. Πουθενά δεν προκύπτει από το σχέδιο νόμου κάτι τέτοιο. Και λέω στον Υπουργό, ας βάλει ρητώς μέσα ότι αφορά τα χερσαία σύνορα. Αλλά και να δεχθώ ακόμα και τα χερσαία σύνορα, πάλι πάρα πολύ λίγο είναι αυτό. Είναι μία αρχή. Το αντιλαμβάνομαι αυτό. Αλλά τουλάχιστον δεν υπάρχει ούτε καν μέσα στην αιτιολογική έκθεση ένας προγραμματισμός, για να μας πει σε πόσο χρονικό διάστημα, σε πόσο βάθος χρόνου σκοπεύει το Υπουργείο και η Κυβέρνηση να καλύψουν όλες τις ανάγκες και για τι προσωπικό μιλάμε στο σύνολό του. Να υπάρχει αυτός ο στοιχειώδης προγραμματισμός, για να μας δείξει η Κυβέρνηση ότι το θέμα το έχει αντιμετωπίσει συνολικά.
Τώρα, τι μας λέει: "Κάνω μία αρχή. Αφήστε να δούμε πώς θα πάει και να δούμε στο μέλλον". Αυτό είναι πειραματισμός. Αυτό είναι σχέδιο επί χάρτου. 'Ενας προγραμματισμός διαφορετικός θα έλεγε κάτι άλλο, ότι "σκοπεύουμε σε τόσα χρόνια να στελεχώσουμε με τόσους ανθρώπους τις υπηρεσίες". Πού είναι αυτά;
Εδώ έχουμε μία αρχή, που μας λέει ότι κάποτε θα ολοκληρωθεί. Δεν νομίζω ότι αυτό δείχνει τρόπο ορθολογικής σκέψης. Δείχνει αυτό που είπα στην αρχή. Μια κυβέρνηση που ξέρει το πρόβλημα, προσπαθεί να το αντιμετωπίσει πρόχειρα αυτήν την ώρα, για να δείξει ότι πολιτικά αντιδρά στην κατάσταση που επικρατεί. Αλλά πάντως δεν έχει καμία σχέση με τον τρόπο με τον οποίο πρέπει να σκέπτεται σοβαρά μία κυβέρνηση σε ένα τόσο κρίσιμο ζήτημα, όπως είναι αυτό.
Θέμα τρίτο. Τα προσόντα με τα οποία τα πρόσωπα αυτά -που θα στελεχώσουν έστω τις υπηρεσίες της συνοριακής φύλαξης- θα προσλαμβάνονται. Κι εδώ πάλι παραπομπή σε διάταγμα. Κι εδώ μας έδωσε ο Υπουργός ένα σχέδιο διατάγματος. Κι εδώ ισχύουν αυτά που είπα προηγουμένως. Δεν είναι δυνατόν να το έχει έτοιμο το διάταγμα -αφού το έχει- και να μη βάζει μέσα στο σχέδιο νόμου στοιχειωδώς τις γενικές αρχές, ώστε η Βουλή να ξέρει τι ψηφίζει. Και τουλάχιστον, να υπάρχει η νομιμοποιητική παρέμβαση της Βουλής για ένα τόσο σημαντικό θέμα.
Εγώ όμως, κύριε Υπουργέ, στο σημείο αυτό θα επισημάνω, με μια πρόχειρη ματιά που έριξα σε αυτό το σχέδιο προεδρικού διατάγματος το οποίο μου δώσατε, ότι ακολουθείτε τη διαδικασία των μορίων, κατά μεγάλο μέρος. 
'Εχω την εντύπωση -και στο σημείο αυτό επιτρέψτε μου να το πω- ότι δεν εξασφαλίζει το σύστημα αυτό τα εχέγγυα εκείνα, τα οποία είναι απαραίτητα γι' αυτές τις περιπτώσεις. Και το λέω αυτό γιατί, πρώτα-πρώτα, ο θεσμός των μορίων μέχρι σήμερα, όπως ο θεσμός αυτός λειτούργησε, δεν απέδωσε τα αναμενόμενα.
Θυμάσθε τον αριθμό των προσώπων τα οποία προσελήφθησαν με τα μόρια στο παρελθόν και θυμάσθε τι απέδωσε, με τι στελεχώθηκαν οι δημόσιες υπηρεσίες, ποια ήταν τα πρόσωπα τα οποία πήγαν. Με την έννοια της δήθεν κοινωνικής δικαιοσύνης -διότι δεν πρόκειται περί κοινωνικής δικαιοσύνης, πρόκειται περί εξίσωσης των πάντων- μπήκαν στις δημόσιες υπηρεσίες πρόσωπα που αποδείχθηκαν εντελώς ακατάλληλα στις περισσότερες των περιπτώσεων.
Εχέγγυα αντικειμενικότητας δεν υπάρχουν και πιστεύω ότι αυτό το σχέδιο νόμου με αυτά τα κριτήρια, αποτελεί μία σημαντική οπισθοδρόμηση σε σχέση με τα εχέγγυα που έχουν αρχίσει να μπαίνουν στο χώρο των Σωμάτων Ασφαλείας μέσω των πανελλήνιων εξετάσεων γενικότερα.
Βεβαίως, καταλαβαίνω ότι δεν μπορείτε, σε τελική ανάλυση, να ακολουθήσετε πανελλήνιο διαγωνισμό, όπως ακριβώς ισχύει για την είσοδο στα Σώματα Ασφαλείας. Τουλάχιστον βάλτε κάποια εχέγγυα σχετικά με το όργανο εκείνο το οποίο θα κάνει τις προσλήψεις.
Φοβούμαι ότι οδηγούμαστε μπροστά σε ένα καθεστώς αναξιοκρατίας. Και τούτο αποτελεί μία σημαντική οπισθοδρόμηση.
Θα έρθω τώρα σε ένα άλλο θέμα και θα είμαι σύντομος, γιατί το ζήτημα δεν είναι να εξαντλήσω το χρόνο. Είναι ήδη αργά και πρέπει να μιλήσουν οι συνάδελφοι. Είπατε, κύριε Υπουργέ, ότι με τροπολογία θα ρυθμίσετε το θέμα της διαφθοράς. 'Ηδη μας έχετε δώσει ένα πρώτο κείμενο. Θα ρυθμιστεί το θέμα της δημιουργίας ειδικής υπηρεσίας σχετικά με τον έλεγχο και την επιθεώρηση των αστυνομικών.
Θα μου επιτρέψετε, κύριε Υπουργέ,να πω ότι και πάλι ο σκοπός, ο στόχος υπάρχει. Το μέτρο είναι αλυσιτελές και από πλευράς ρύθμισης, αλλά και από πλευράς πολιτικής. Δεν μπορούμε να το δεχθούμε και θα σας πω γιατί. Δεν ξέραμε ότι το θέμα της διαφθοράς υπάρχει και ότι υπήρχε ανάγκη να οργανωθεί στο Υπουργείο Δημόσιας Τάξης υπηρεσία για το θέμα αυτό; Αφού το ξέραμε, το φέρνετε τώρα σε αυτό το σχέδιο νόμου με τροπολογία της τελευταίας στιγμής, στην οποία καλούμεθα να απαντήσουμε;
Τι είναι η τροπολογία αυτή; Με διάταγμα και πάλι θα δημιουργηθεί η υπηρεσία.'Οταν έφτιαχνε ο Υπουργός αυτό το σχέδιο νόμου, δεν ήξερε το θέμα της διαφθοράς; Αν το ήξερε, γιατί δεν το συμπεριέλαβε; Αν δεν το γνώριζε και το φέρνει τώρα,είναι πράξη πάλι της τελευταίας στιγμής και ξανατονίζω -και το λέω με έμφαση- ότι δεν δέχομαι και δεν μπορεί να δεχθεί η Βουλή να ψηφίσει απλώς και μόνο μία τροπολογία, που λέει ότι με διάταγμα θα ρυθμιστεί το θέμα. 'Ο,τι θέλετε, μπορούμε να βάλουμε. Σε τελική ανάλυση τι είναι αυτός ο νόμος; Είναι νόμος πλαίσιο κατά το άρθρο 43 του Συντάγματος;
Δεν είναι τρόπος ρύθμισης αυτός και δεν μπορούμε να ευλογούμε το γεγονός ότι ξέρουμε πως συνέβησαν αυτές τις ημέρες φαινόμενα διαφθοράς αυξημένα σε σχέση με άλλες περιπτώσεις και να θερούμε ότι αυτό το θέμα είναι δυνατόν να ρυθμιστεί με αυτόν τον πρόχειρο τρόπο.
Εμείς ζητάμε να ρυθμιστεί το θέμα συνολικά.'Αλλωστε έχουμε βάλει προδιαγραφές ως Νέα Δημοκρατία εδώ και καιρό. Εμείς θεωρούμε ότι πρέπει να υπάρχει επιθεώρηση μέσα στο Υπουργείο, επιθεώρηση οργανωμένη μέσα στον οργανισμό του Υπουργείου, με εξέλιξη και όχι να δημιουργούνται σώματα και παρασώματα, τα οποία θα κριθούν με τις λίστες τύπου Σουλτάτου και πάλι.
Ποιος μας εγγυάται από αυτό το διάταγμα, το οποίο θα προκύψει τι είδους στελέχωση αυτής της υπηρεσίας θα γίνει. Εάν πρόκειται για πρόσωπα τα οποία θα ελέγχουν τη διαφθορά ή αν πρόκειται για πρόσωπα που με το πρόσχημα της διαφθοράς στην ουσία θα κάνουν έλεγχο φρονημάτων. Τέτοια 
 

  



Σελίδα 10155 
παραδείγματα έχουμε τον τελευταίο καιρό γιατί τα φαινόμενα των λιστών Σουλτάτου είναι γνωστά. 'Οσο και αν δεν αρέσουν στον Υπουργό έχουν τραυματίσει την αξιοπιστία και το κύρος της Αστυνομίας και είναι γνωστό ότι το τραυμάτισαν διπλά, αφού δεν υπήρξαν οι κυρώσεις που έπρεπε να επιβληθούν.
Πρέπει να προσέξουμε πολύ το θέμα του σώματος, το οποίο θα αφορά τον έλεγχο της διαφθοράς. Με τροπολογίες της τελευταίας στιγμής δεν λύνεται το θέμα. Και, πολύ περισσότερο, το σώμα αυτό σε καμιά περίπτωση δεν μπορεί να δημιουργηθεί κατά τρόπο που να δείχνει ότι κάποιοι εκλεκτοί του Υπουργείου θα μπαίνουν για να ελέγχουν τους ανθρώπους, ακριβώς επειδή έχουν κάποιες άλλες θέσεις ή κάποιες άλλες πεποιθήσεις, ενδεχομένως πολιτικές.
Επειδή δεν υπάρχουν εχέγγυα, λοιπόν, μέσα στη τροπολογία, ούτε ως προς τον τρόπο με τον οποίο θα ρυθμιστεί το θέμα, ούτε ως προς τα κριτήρια με βάση τα οποία θα γίνεται η στελέχωση, είμαστε υποχρεωμένοι να το αρνηθούμε. Ακριβώς για να εξασφαλίσουμε την ίδια την αξιοπιστία της Αστυνομίας.
Εάν το Υπουργείο δεν μας φέρει συγκεκριμένη ρύθμιση που να λέει πώς θα οργανωθεί, τι αρμοδιότητες θα έχει και πώς θα στελεχώνεται αυτή η υπηρεσία, δεν πρόκειται να δεχθούμε μία τέτοια τροπολογία.
Η τελευταία παρατήρησή μου. Εμείς θεωρούμε ότι δεν είναι δυνατόν αυτές οι υπηρεσίες συνοριακής φύλαξης να αποδώσουν, αν δεν συντρέξουν δύο άλλες προϋποθέσεις.
Θα πρέπει να υπάρξει οργανωμένη -όχι μόνο θεωρητική- συνεργασία αυτών των συνοριακών σωμάτων με τις 'Ενοπλες Δυνάμεις. Και θα πρέπει να οργανωθεί η Αγροφυλακή ξανά, για τις παραμεθόριες περιοχές που έχουν αγροτικό χαρακτήρα -και είναι και οι περισσότερες- γιατί μπορεί να αποδώσει πάρα πολλά.
Επανέρχομαι σε ένα θέμα το οποίο το κατηγορήσατε. Το ξανατόνισα, το ΠΑ.ΣΟ.Κ., η Κυβέρνηση, κατήργησε το θεσμό των αγροφυλάκων. Δεν τους άρεσαν οι αγροφύλακες και αντί να εκσυγχρονίσουν το θεσμό, αντί να τον κάνουν καλύτερο, τον κατήργησαν.
Ακολουθείτε και εδώ, κύριε Υπουργέ, ό,τι ακολουθήσατε με τους γενικούς διευθυντές το 1982. Δεν σας άρεσαν τα πρόσωπα, δεν σας άρεσε ο τρόπος με τον οποίο δούλευαν οι γενικοί διευθυντές και καταργήσατε το θεσμό των γενικών διευθυντών και ισοπεδώσατε τη Δημόσια Διοίκηση. Και τώρα ερχόσαστε, ομολογώντας το λάθος της εποχής εκείνης, να δημιουργήσετε ξανά το θεσμό των γενικών διευθυντών. Δειλά-δειλά, τώρα με θητεία και αργότερα θα τον φέρετε ως καταληκτικό βαθμό, πριν τελειώσει μάλιστα η θητεία σας. Αν δεν το κάνετε εσείς, θα το κάνει η Κυβέρνηση της Νέας Δημοκρατίας.
Και εδώ το ίδιο λάθος κάνετε. Καταργείται η Αγροφυλακή, δεν την επανασυνιστάτε με τρόπο έτσι που να είναι σύγχρονος για να μπορέσει να βοηθήσει στην αστυνόμευση της υπαίθρου. Ενώ γνωρίζετε ότι, ό,τι και να κάνετε με την Αστυνομία, η Αστυνομία δεν θα μπορέσει ποτέ να αστυνομεύσει την ύπαιθρο. Είναι αδύνατο να το κάνει, εξαιτίας του τρόπου με τον οποίο εκπαιδεύεται.
Φτιάξτε μια σύγχρονη Αγροφυλακή. Φτιάξτε τη με τα πρότυπα εκείνα τα οποία απαιτεί η φύλαξη του αγροτικού πληθυσμού της χώρας. Αυτό το οφείλετε, γιατί δεν φτάνει που δεν υπάρχει αγροτική πολιτική της Κυβέρνησης, δεν υπάρχει ούτε φύλαξη του αγρότη, ο οποίος είναι εγκαταλελειμένος συνολικά με τον τρόπο αυτόν από την Κυβέρνηση.
Επομένως, για όλους αυτούς τους λόγους, παρά το γεγονός ότι η πρόθεση την οποία έχετε μπορεί να είναι αγαθή, δεν μπορούμε να δεχθούμε το σχέδιο νόμου ούτε επί της αρχής. 'Οπως δεν μπορούμε να δεχθούμε ούτε καν τη συζήτηση επί των σχεδίων προεδρικών διαταγμάτων που φέρνετε εκτός εάν τις γενικές γραμμές τις βάλετε μέσα στο σχέδιο νόμου. Και πολύ περισσότερο, δεν μπορούμε να δεχθούμε την τροπολογία για το θέμα της πάταξης της διαφθοράς. Είναι θέμα τιμής και αξιοπρέπειας και για σας και για το Υπουργείο σας να αποσύρετε αυτήν την τροπολογία και το συντομότερο δυνατό να φέρετε ειδικό σχέδιο νόμου μέσα στο καλοκαίρι εάν θέλετε -εδώ θα είμαστε να το ψηφίσουμε- αλλά οργανωμένο, έτσι ώστε το φαινόμενο αυτό να παταχθεί στη ρίζα του. Και να δείξουμε και στην κοινή γνώμη ότι δεν νομοθετούμε νύχτα με τροπολογίες της τελευταίας στιγμής, αλλά το φαινόμενο το γνωρίζουμε και παίρνουμε όλοι την ευθύνη να το χτυπήσουμε εκεί που πρέπει, εν ονόματι της ίδιας της κοινωνίας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, οι Βουλευτές κύριοι Μαρκογιαννάκης και Βεζδρεβάνης ζητούν το λόγο επί του Κανονισμού.
Ο πρώτος εκ των υπογραφόντων, ο κ. Μαρκογιαννάκης, έχει το λόγο να μας πει σε τι συνίσταται η παραβίαση του Κανονισμού.
ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, από την ημερήσια διάταξη που μας διανεμήθη προκύπτει ότι υπήρξε συμφωνία η συζήτηση του νομοσχεδίου να εξαντληθεί σε δύο ημέρες.
Με την αιφνιδιαστική κατάθεση ή προβλεπόμενη κατάθεση από τον κύριο Υπουργό τροπολογίας, η οποία θα προβλέπει την ίδρυση σώματος εσωτερικής αστυνόμευσης της Αστυνομίας, πλέον τα πράγματα αλλάζουν. Ουσιαστικά, έρχεται ένα καινούριο νομοσχέδιο για το οποίο θα χρειαστεί να γίνει μια μακρά συζήτηση και τοποθέτηση. Δεν μπορεί πλέον να περιορίζεται ασφυκτικά η συζήτηση επί του παρόντος νομοσχεδίου, αλλά και επί της τροπολογίας, η οποία θα κατατεθεί στα χρονικά περιθώρια των δύο ημερών και μάλιστα όταν έχουμε κοινοβουλευτικό έλεγχο και είναι ακόμα μεγαλύτερος ο περιορισμός.
Ως εκ τούτου, φρονώ ότι τίθεται πλέον θέμα να ζητήσουμε, τουλάχιστον άλλη μία μέρα νομοθετικής εργασίας, προκειμένου να συζητηθεί το νομοσχέδιο που συζητάμε, αλλά και η τροπολογία, η οποία πρόκειται να κατατεθεί.
ΠΡΟΕΔΡΕΥΩΝ (Νικόλαος Κατσαρός): Κατά τα ειωθότα, για την κατατεθείσα τροπολογία, η οποία δεν ήταν γνωστή στη Διάσκεψη των Προέδρων όταν ελήφθη η απόφαση για τις δύο μέρες, θα διατεθεί ο αναγκαίος χρόνος για τη συζήτηση και της τροπολογίας. Τώρα το πόσος θα είναι αυτός ο χρόνος, νομίζω ότι αυτό θα το αποφασίσει κάποια άλλη ώρα το Προεδρείο της Βουλής με τη σύμφωνη γνώμη του Σώματος.
Ο Κοινοβουλευτικός Εκπρόσωπος του ΠΑ.ΣΟ.Κ., κ. Ιωαννίδης, έχει το λόγο.
(Θόρυβος από την πτέρυγα της Νέας Δημοκρατίας)
ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Πότε θα τελειώσουμε, κύριε Πρόεδρε;
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, υπάρχει μια απόφαση του Σώματος, η συζήτηση αυτού του νομοσχεδίου να διαρκέσει μια ημέρα επί της αρχής και μία μέρα επί των άρθρων.
Σήμερα έχουμε την πρώτη ημέρα, την ημέρα της συζήτησης επί της αρχής του νομοσχεδίου.
ΓΕΩΡΓΙΟΣ ΣΟΥΡΛΑΣ: 'Οχι μία μέρα και μία νύχτα!
ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Εφόσον είναι δεκαέξι εγγεγραμμένοι Βουλευτές να μιλήσουν και ακόμα μιλούν οι Κοινοβουλευτικοί Εκπρόσωποι, είναι δυνατόν να τελειώσει σήμερα η συζήτηση επί της αρχής;
ΠΡΟΕΔΡΕΥΩΝ (Νικόλαος Κατσαρός): Σας παρακαλώ! Και αυτό, κύριοι συνάδελφοι, το ορίζει ο Κανονισμός.
ΦΟΙΒΟΣ ΙΩΑΝΝΙΔΗΣ: Θα είμαι πολύ σύντομος.
ΠΡΟΕΔΡΕΥΩΝ (Νικόλαος Κατσαρός): Κύριε Ιωαννίδη, συγγνώμη. Ο Κανονισμός ορίζει πότε θα μιλήσουν οι Βουλευτές. Εφόσον προηγούνται κατά τον Κανονισμό οι Κοινοβουλευτικοί Εκπρόσωποι, δυστυχώς οι Βουλευτές θα μιλήσουν μετά.
ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Τι ώρα θα τελειώσουμε;
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, η απόφαση του Σώματος είναι σήμερα να διατεθεί η συζήτηση επί της αρχής. 
Ορίστε, κύριε Ιωαννίδη.
 

  



Σελίδα 10156 
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, θα μιλήσω μόνο πέντε λεπτά από τα είκοσι λεπτά που δικαιούμαι. Τι να κάνω; Να μη μιλήσω καθόλου;
Εν πάση περιπτώσει, κύριοι συνάδελφοι, επειδή ακούω αυτό το παράπονο συνέχεια "πότε θα μιλήσουν οι Βουλευτές", να σας θυμίσω ότι είμαστε και εμείς Κοινοβουλευτικοί Εκπρόσωποι Βουλευτές που ξημεροβραδιαζόμαστε εδώ.
ΗΛΙΑΣ ΒΕΖΔΡΕΒΑΝΗΣ: Να εγγράφεσθε ως Βουλευτής.
ΦΟΙΒΟΣ ΙΩΑΝΝΙΔΗΣ: Με συγχωρείτε, αλλά τα κόμματα έχουν εκπροσώπους. Αλλάξτε τον Κανονισμό. 
ΠΡΟΕΔΡΕΥΩΝ (Νικόλαος Κατσαρός): Ο κ. Ιωαννίδης σας είπε ότι θα μιλήσει λιγότερο χρόνο απ' ό,τι δικαιούνται και οι Βουλευτές.
ΦΟΙΒΟΣ ΙΩΑΝΝΙΔΗΣ: Κύριε Βεζδρεβάνη, γιατί δεν τα είπατε αυτά όταν μιλούσε ο δικός σας Κοινοβουλευτικός Εκπρόσωπος;
ΗΛΙΑΣ ΒΕΖΔΡΕΒΑΝΗΣ: Τα έχω πει και το ξέρετε.
ΦΟΙΒΟΣ ΙΩΑΝΝΙΔΗΣ: Ωραία, να αλλάξετε τον Κανονισμό.
ΠΡΟΕΔΡΕΥΩΝ (Νικόλαος Κατσαρός): Κύριε Βεζδρεβάνη, γιατί δημιουργείτε πρόβλημα στον κ. Ιωαννίδη;
ΦΟΙΒΟΣ ΙΩΑΝΝΙΔΗΣ: Επιτέλους, να πω και μία άλλη αλήθεια; Κύριε Βεζδρεβάνη, εσείς είσθε ένας από τους ελάχιστους που είναι συνεχώς εδώ μέσα. Αλλά εμείς είμαστε συνεχώς εδώ και βλέπουμε να υπάρχουν πέντε-έξι συνάδελφοι Βουλευτές. Ε, αφήστε το, λοιπόν, αυτό. Τι να κάνουμε!
Κύριοι συνάδελφοι, λίγα έχω να πω. Μου κάνει κατάπληξη γιατί σε όλα τα θέματα χωρίς ουσιαστικά επιχειρήματα, πρέπει να υπάρχει διαφωνία. Η ανάγκη της δημιουργίας ενός σώματος για τη φύλαξη των συνόρων, είναι προφανής. Κατανοώ την άλλη άποψη και τη σέβομαι, που ανέπτυξε ο κ. Βαρβιτσιώτης, ότι δηλαδή θα έπρεπε να είναι άλλη η φιλοσοφία με την οποία θα αντιμετωπισθεί το πρόβλημα. Αλλά η άποψη της Κυβέρνησης είναι αυτή που εισηγείται με το σχέδιο νόμου. 
Το ότι δεν γίνεται αποδεκτή η αντίληψη που εξέφρασε ο κ. Βαρβιτσιώτης, δηλαδή, να ανατεθεί η όλη υπόθεση της φύλαξης των συνόρων στις 'Ενοπλες Δυνάμεις με τον τρόπο που περιέγραψε, για να μην περιαυτολογώ, δεν σημαίνει ότι δεν πρέπει να ψηφισθεί ένα σχέδιο νόμου, το οποίο εν πάση περιπτώσει αποτελεί πρόοδο για το μέλλον.
'Ακουσα τον κ. Παυλόπουλο να κακίζει τον Υπουργό και την Κυβέρνηση, διότι φέρνουν ένα σχέδιο νόμου και παραπέμπουν ύστερα για τη ρύθμιση των λεπτομερειών ή και ουσιωδών, αν θέλετε, λεπτομερειών σε προεδρικά διατάγματα.
Το σχέδιο νόμου προβλέπει τη σύσταση Υπηρεσίας Συνοριακής Φύλαξης -το πρώτο άρθρο- τη στελέχωση υπηρεσιών -το δεύτερο άρθρο- την προέλευση και τα προσόντα των συνοριακών φυλάκων κ.ο.κ. Αλλά είναι περίεργο και πρωτότυπο ότι οι λεπτομέρειες της οργανώσεως θα θεσπισθούν δια προεδρικού διατάγματος, το οποίο μάλιστα είναι ήδη έτοιμο; Μα, όλοι οι οργανισμοί των υπουργείων με προεδρικά διατάγματα γίνονται. Δεν βλέπω εδώ τον κ. Παυλόπουλο για να δω τι αντίλογο θα έκανε σ' αυτό. Οι ίδιοι οι οργανισμοί των υπουργείων ανέκαθεν γίνονται με προεδρικά διατάγματα. Δεν χρειάζεται να μπουν λεπτομερείς ρυθμίσεις σε νόμους, για να δημιουργηθεί η οργάνωση αυτού του καινούριου σώματος.
Κύριοι συνάδελφοι, εμένα ειλικρινά μου κάνει εντύπωση η υπερβολική δυσπιστία που εκφράζεται. Το ίδιο συνέβη και χθες στη συζήτηση για τη Φλώρινα. Μια βασική αρχή της δημοκρατίας είναι η αρχή της εμπιστοσύνης. 'Ενα μίνιμουμ εμπιστοσύνης πρέπει να υπάρχει, γιατί αλλιώς, αν όλα τα αντιμετωπίζουμε με υπερβολική καχυποψία, δεν μπορεί να λειτουργήσει η δημοκρατία σωστά. Το θέμα δεν αφορά μόνο εσάς, αφορά και εμάς και όλους, αν θέλετε. Δεν είναι δυνατόν να λέει ο Υπουργός "έχω έτοιμο το προεδρικό διάταγμα" και να το αμφισβητείτε. Ε, αυτή η έλλειψη εμπιστοσύνης, αυτή η δυσπιστία η προκαταβολική η αδικαιολόγητη είναι πραγματικά κάτι που πρέπει να λείψει ή να μειωθεί, γιατί αλλιώς δεν μπορούμε να λειτουργήσουμε ως Βουλή σωστά.
To πρόβλημα είναι γνωστό, το πρόβλημα της λαθρομετανάστευσης, ουσιαστικά. Εγώ έχω πολύ φιλικά αισθήματα προς όλους τους δύστυχους που αποφασίζουν να γίνουν λαθρομετανάστες. Και σκέφτομαι πάντοτε τους δικούς μας λαθρομετανάστες ή και νόμιμους μετανάστες για πολλές δεκαετίες. Αλλά είχαμε και εμείς λαθρομετανάστες που έβγαιναν στις ΗΠΑ με μύριους τρόπους στο παρελθόν.
Η τραγωδία που έπληξε τις γειτονικές χώρες, η δυστυχία που υπάρχει εκεί, πρέπει να μας κάνει να έχουμε κατανόηση. Αλλά δεν μπορεί και την οργανωμένη, την παράνομη, λαθρομετανάστευση που είναι και δουλεμπόριο σε τελευταία ανάλυση για εκμετάλλευση των ανθρώπων αυτών, να την αφήσουμε ελεύθερη. Και βεβαίως θα πρέπει να παρθούν τα μέτρα εκείνα που θα περιορίσουν το κακό.
Σας είπε ο κύριος Υπουργός ότι μιλάμε μόνο για χερσαία σύνορα. Δεν θεωρούμε πανάκεια και αυτό το μέτρο προς το οποίο κινούμαστε αυτήν τη στιγμή και το οποίο εισηγείται με αυτό το σχέδιο νόμου η Κυβέρνηση. Αλλά είναι ένα πολύ σημαντικό βήμα για να ελεγχθεί επιτέλους, τουλάχιστον, η οργανωμένη διακίνηση λαθρομεταναστών. Δεν μπορώ να καταλάβω, αν υπήρχαν κάποιες επισημάνσεις επί συγκεκριμένων άρθρων, πχ. ότι στο τάδε άρθρο έχουμε λάθος αυτήν τη ρύθμιση ή είναι λάθος νομοτεχνικό, να το δεχθώ. Αλλά να λέτε ότι είστε αντίθετοι προς μία ρύθμιση, η οποία έχει και επείγοντα χαρακτήρα, επειδή προσπαθεί να αντιμετωπίσει το άμεσο πρόβλημα που έχει ανακύψει για τη χώρα μας, μου κάνει εντύπωση.
ΑΝΤΩΝΙΟΣ ΦΟΥΣΑΣ: Φαίνεται ότι δεν μας ακούσατε καλά.
ΦΟΙΒΟΣ ΙΩΑΝΝΙΔΗΣ: Αν λέγατε όλοι σας αυτό που είπε ο κ. Βαρβιτσιώτης, θα μπορούσα να πω πως, αφού έχετε μία εντελώς διαφορετική αντίληψη για το πώς πρέπει ν'αντιμετωπιστεί το πρόβλημα, δικαιολογείται η επί της αρχής αντίρρηση. Αλλά δεν το είπατε. Ο κ. Παυλόπουλος άλλα είπε. Και περιορίστηκε να ελέγξει τη νομοτεχνική αντίληψη της Κυβέρνησης και αν πρέπει να γίνεται διά προεδρικών διαταγμάτων. Και ο κ. Παυλόπουλος είναι ο εκπρόσωπός σας.
ΑΝΤΩΝΙΟΣ ΦΟΥΣΑΣ: Προφανώς δεν ακούσατε τον εισηγητή.
ΦΟΙΒΟΣ ΙΩΑΝΝΙΔΗΣ: Κύριε συνάδελφε, εγώ διάβασα τι λέτε στις εισηγήσεις σας, άκουσα τον εισηγητή σας, άκουσα και τους άλλους συναδέλφους. Εν πάση περιπτώσει, η εντύπωσή μου είναι ότι δεν έχει αποσαφηνιστεί τι πιστεύετε. Είσθε επί της αρχής σύμφωνοι; Αν είσθε επί της αρχής σύμφωνοι και δεν το κατάλαβα, πέστε το. Αλλά εγώ νομίζω ότι καλά κατάλαβα, ότι είσθε αντίθετοι και επί της αρχής. Και αυτή είναι η απορία μου. Διότι, αν έχετε ολοκληρωμένη πρόταση, έστω αυτή του κ. Βαρβιτσιώτη, θα τη δεχθώ. Αν όμως δεν έχετε ολοκληρωμένη πρόταση, το να επιχειρηματολογείτε με τον τρόπο που το πράττει ο κ. Παυλόπουλος, μου φαίνεται τουλάχιστον άστοχο.
(Στο σημείο αυτό την Προεδρική 'Εδρα καταλαμβάνει ο Ε'Αντιπρόεδρος της Βουλής κ. ΔΗΜΗΤΡΙΟΣ Β. ΚΩΣΤΟΠΟΥΛΟΣ)
Επαναλαμβάνω: Ολοι οι οργανισμοί των Υπουργείων, η οργάνωση όλων αυτών των κολοσσών σε σχέση με αυτήν την υπόθεση γίνεται με προεδρικά διατάγματα.
ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Μα γιατί αγωνίζεσθε να το αποδείξετε τόσο πολύ; 
ΦΟΙΒΟΣ ΙΩΑΝΝΙΔΗΣ: Η εσωτερική οργάνωση θα γίνει με προεδρικό διάταγμα αυτού του νέου σώματος το οποίο συνιστάται με το σχέδιο νόμου που συζητούμε. Τις λεπτομέρειες τις ρυθμίζει το προεδρικό διάταγμα που είναι ήδη έτοιμο.
Δεν θέλω να πάρω περισσότερο χρόνο, υποσχέθηκα να μιλήσω μόνο πέντε λεπτά για να ικανοποιήσω τις παράλογες αξιώσεις και τις παράλογες διακοπές του κ. Ζαφειρόπουλου.
ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Δεν είναι παράλογες, κύριε συνάδελφε, με όλο το σεβασμό. Ερώτηση σας έκανα. 
ΦΟΙΒΟΣ ΙΩΑΝΝΙΔΗΣ: Ο οποίος μάλιστα δεν είναι σαν τον κ. Βεζδρεβάνη από το πρωί μέχρι το βράδυ εδώ. 
ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Φαίνεται ότι χρειάζεσθε οφθαλμίατρο. 
ΦΟΙΒΟΣ ΙΩΑΝΝΙΔΗΣ: Μα, από την αρχή που ανέβηκα στο Βήμα δεν κάνετε τίποτε άλλο παρά να ομιλείτε, μη ακουόμενος 
 

  



Σελίδα 10157 
μάλιστα, διότι δεν έχετε τίποτε σοβαρό να πείτε. Τουλάχιστον μην εκνευρίζετε τον επί του Βήματος για να μην προκαλείτε και τις αντιδράσεις. Τι άλλο να σας πω; Είπα ότι θα μιλήσω πέντε λεπτά, ενώ ο δικός σας εκπρόσωπος μίλησε είκοσι λεπτά. Τι άλλο θέλετε; Ευχαριστώ.
ΠΡΟΕΔΡΕΥΩΝ (Δημήτριος Β. Κωστόπουλος): Ο Πρόεδρος του ΔΗ.Κ.ΚΙ. κ. Δημήτριος Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, για να διευκολύνω τους Βουλευτές δεν θα μιλήσω, αλλά θα ήθελα να επαναλάβω κάτι για να το ξέρουν όλοι οι συνάδελφοι όλων των πτερύγων.
Αν γίνεται αυτό που είναι ο κανόνας και το ξέρει πολύ καλά ο Προεδρεύων αυτήν τη στιγμή, γίνεται από υπαιτιότητα της πλειοψηφίας του ΠΑΣΟΚ. Ας αιτιώνται εαυτόν λοιπόν, γιατί δεν μπορούν να μιλήσουν. Δεν μπορούν να μιλήσουν διότι έχει καθιερωθεί ως κανόνας χωρίς καμιά εξαίρεση -στην ουσία, όχι τυπικά- η λεγόμενη επείγουσα διαδικασία. Στη Διάσκεψη των Προέδρων η πλειοψηφία του ΠΑΣΟΚ είναι εκείνη που στέλνει όλα τα νομοθετήματα να συζητηθούν εδώ σε δύο ή τρεις ημέρες.
Ασφαλώς εμείς δεν εννοούμε να παραιτηθούμε από δικαιώματα που μας παρέχει ο Κανονισμός γιατί κάποιοι θέλουν να περιορίσουν τα δικά τους δικαιώματα. Εγώ δεν θα μιλήσω τώρα επί της ουσίας. Θα μιλήσω αύριο. 'Ομως, κακώς διαμαρτύρονται αυτοί που οδηγούν σε υποβάθμιση τη συζήτηση σε μόνιμη πλέον βάση. 'Ετσι φθάνουμε στο σημείο να συζητάμε συνεχώς ενότητες και ποτέ τα νομοσχέδια άρθρο κατ' άρθρο. 'Ετσι οδηγούμαστε στο απαράδεκτο να υποβαθμίζεται το κύρος του Κοινοβουλίου. Η Κυβέρνηση ψηφίζει τα νομοσχέδια θεωρώντας ότι εδώ έχουμε εργοστάσιο νομοσχεδίων και μετά μέσα σε ένα μήνα πριν εφαρμοσθούν οι διατάξεις φέρνει τροποποιήσεις γελοιοποιώντας το Νομοθετικό Σώμα.
ΠΡΟΕΔΡΕΥΩΝ (Δημήτριος Β. Κωστόπουλος): Βέβαια, είμαστε εκτός θέματος. Αυτό το θέμα που έβαλε ο Πρόεδρος του ΔΗ.Κ.ΚΙ. είναι ένα ζήτημα και απευθύνεται προς κάθε κατεύθυνση. Πρέπει να το δούμε στο μέλλον.
Ο Κοινοβουλευτικός Εκπρόσωπος του ΠΑΣΟΚ, κ. Ιωαννίδης, ζήτησε το λόγο για μία παρέμβαση, για να μη γίνονται παρεξηγήσεις.
Ορίστε, κύριε Ιωαννίδη, έχετε το λόγο.
ΦΟΙΒΟΣ ΙΩΑΝΝΙΔΗΣ: Πρέπει να υπενθυμίσω στον κ. Τσοβόλα ότι καθ' υπέρβαση των όσων προβλέπει ο Κανονισμός της Βουλής η Διάσκεψη των Προέδρων έχει δώσει αυξημένο αριθμό επικαίρων ερωτήσεων για την άσκηση κοινοβουλευτικού ελέγχου στην Αντιπολίτευση. Μάλιστα τα τρία μικρά κόμματα έχουν διπλάσιο αριθμό ερωτήσεων από αυτό που έχουν τα δύο μεγάλα. Ο χρόνος του νομοθετικού έργου που έτσι μειώθηκε είναι ένα πρόβλημα που έχει τεθεί και έχουμε συζητήσειγι' αυτό στη Διάσκεψη των Προέδρων.
ΠΡΟΕΔΡΕΥΩΝ (Δημήτριος Β. Κωστόπουλος): Κύριε Ιωαννίδη, μήπως αυτό είναι θέμα που αφορά τη Διάσκεψη των Προέδρων;
ΦΟΙΒΟΣ ΙΩΑΝΝΙΔΗΣ: Ναι, κύριε Πρόεδρε. Απλώς έπρεπε να απαντήσω σ' αυτά που είπε ο κ. Τσοβόλας.
Τώρα, εάν ρίξει κανείς μια ματιά στο περιοδικό που εκδίδουν οι κοινοβουλευτικοί συντάκτες, θα δει ότι ιδίως οι Βουλευτές των μικρών κομμάτων έχουν απείρως περισσότερες συμμετοχές από τους Βουλευτές των μεγάλων κομμάτων. Ουσιαστικά το πρόβλημα υπάρχει για τους Βουλευτές των μεγάλων κομμάτων. Εδώ θέλω να υπενθυμίσω ότι σε όλες τις συζητήσεις μία φωνή έχει η Κυβέρνηση και τέσσερις φωνές η Αντιπολίτευση. Δεν είναι πρόθεσή μου να το περιορίσω αυτό, αλλά νομίζω ότι τα παράπονα είναι υπερβολικά.
Από την άλλη μεριά, όταν έχουμε αυτήν την εικόνα συμμετοχής συναδέλφων Βουλευτών στο νομοθετικό έργο, δεν είναι δικαιολογημένα τα παράπονα ότι δεν προλαβαίνουν να μιλήσουν. Κάποτε βέβαια είναι κουραστικό να κάθεται κάποιος να ακούει, αλλά τι να κάνουμε; Είμαστε τριακόσιοι.
ΠΡΟΕΔΡΕΥΩΝ (Δημήτριος Β. Κωστόπουλος): Παρακαλώ τώρα να επανέλθουμε στη συζήτηση του νομοσχεδίου. Ακούστηκαν όσα ακούστηκαν. Πιστεύω ότι αυτά τα θέματα θα τεθούν και πάλι στη Διάσκεψη των Προέδρων. 'Οταν ακούγονται αυτά, τίθεται και θέμα αναθεώρησης του Κανονισμού. Χρειάζεται αναθεώρηση αλλά και μια προσοχή γιατί δεν μπορεί να γίνονται πρόχειρα αναθεωρήσεις του Κανονισμού.
Ο κ. Μαρκογιαννάκης έχει το λόγο.
ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριοι συνάδελφοι, ανεξάρτητα από το αν τείνει να γίνει καθεστώς πλέον αυτή η τακτική ψήφισης των νόμων, πιστεύω ότι το συγκεκριμένο νομοσχέδιο ασφαλώς θέλει περισσότερο χρόνο από δύο ημέρες, διότι εκτός από τη γενίκευση της συζήτησης του προβλήματος των λαθρομεταναστών, τίθεται πλέον και το θέμα της τροπολογίας του κυρίου Υπουργού, η οποία θα έρθει αύριο και ασφαλώς επιβαρύνεται ακόμα περισσότερο ο χρόνος και θα πρέπει τουλάχιστον άλλη μία μέρα να συζητήσουμε το νομσχέδιο το οποίο συζητούμε.
Κύριοι συνάδελφοι, το πρόβλημα των λαθρομεταναστών ασφαλώς είναι ένα τεράστιο πρόβλημα και θα πρέπει να το αντιμετωπίσουμε μακριά από οποιαδήποτε κομματική σκοπιμότητα, γιατί είναι κάτι για το οποίο και φέρουμε ευθύνη όλοι και το οποίο θα το αντιμετωπίσουμε όλοι.
Κύριε Υπουργέ, εγώ πιστεύω ότι λάθος φέρατε το νομοσχέδιο αυτό. Κακώς ζητάτε να εγκρίνει η Βουλή την πρόσληψη χιλίων ατόμων, τα οποία θα φυλάσσουν τα σύνορα. Και το λέω αυτό, διότι, αν ενθυμείσθε καλώς, κατά τη διάρκεια των εργασιών της επιτροπής, ο κ. Βαλυράκης, ο πρώην Υπουργός Δημόσιας Τάξης, σας είπε κάτι πολύ απλό, ότι το 1995 έγινε η πρόσληψη ειδικώς χιλίων πεντακοσίων αστυφυλάκων, οι οποίοι θα ετοποθετούντο στα σύνορα για να κάνουν τη δουλειά την οποία θα κάνουν οι χίλιοι τους οποίους προτίθεσθε να προσλάβετε τώρα.
Είπε χαρακτηριστικά ο κ. Βαλυράκης, ότι το 1995 ήταν να προσληφθούν δύο χιλιάδες αστυφύλακες, αλλά επειδή το πρόβλημα των λαθρομεταναστών ήταν οξυμένο και τότε, απεφασίσθη τελικώς να προσληφθούν άλλοι χίλιοι πεντακόσιοι οι οποίοι θα ετοποθετούντο στις υπηρεσίες των συνόρων για να κάνουν τη δουλειά την οποία θα κάνουν οι συνοριακοί φύλακες τους οποίους ζητείτε να σας εγκρίνει η Βουλή να προσλάβετε.
Τι έγιναν αυτοί οι χίλιοι πεντακόσιοι; Δεν απάντησε κανείς.
Εσείς τότε δώσατε την εντύπωση ότι αγνοούσατε το θέμα. Ελπίζω, ότι από την ημέρα που ετέθη το θέμα στην επιτροπή μέχρι σήμερα θα έχετε την πληροφόρηση για να πληροφορήσετε και μας τι έχουν γίνει οι χίλιοι πεντακόσιοι, πού βρίσκονται, πού τοποθετήθηκαν και αν προτίθεσθε να τους τοποθετήσετε στην περιοχή, στον χώρο για τον οποίο προσελήφθησαν για να κάνουν τη δουλειά για την οποία προσελήφθησαν.
'Ερχομαι σε δύο-τρία σημεία του νομοσχεδίου, διότι ο χρόνος που έχω στη διάθεσή μου είναι πολύ λίγος.
Είχαμε επιφυλάξεις ως προς την εξουσιοδότηση την οποία μας ζητάτε και ιδιαίτερα ως προς τον τρόπο πρόσληψης των χιλίων ατόμων που θα προσλάβετε.
Μας είπατε σήμερα, ότι θα ισχύσει το σύστημα των μορίων και ως εκ τούτου η πρόσληψη θα είναι αντικειμενική, θα προσληφθούν οι ικανότεροι, και δεν θα υπάρχει οποιαδήποτε αδικία. Εγώ δεν αμφισβητώ ότι θα υπάρξει μία μοριοποίηση. Το ερώτημα είναι το εξής, ποιος θα κάνει την πρόσληψη, ποιος θα κάνει την αξιολόγηση των μορίων; Διότι είναι δεδομένο, ότι στο Υπουργείο Δημοσίας Τάξεως δεν έχει τη δυνατότητα πρόσβασης ο οποιοσδήποτε και είναι γνωστό ότι ταχύτατα καταστρέφονται σχεδόν τα πάντα μετά την ανακοίνωση οποιουδήποτε αποτελέσματος και ως εκ τούτου, θα είναι δώρο άδωρο αυτό το οποίο λέτε εσείς σήμερα μοριοποίηση. Γιατί δεν υπαγάγετε στο ΑΣΕΠ την πρόσληψη αυτή;
Μας λέτε για το ν. 2190 ότι αποκλείει την περίπτωση του Στρατού και της Αστυνομίας. Νόμος είναι και ο 2190, νόμο θα ψηφίσουμε και εμείς. Με το νόμο, λοιπόν, τον οποίο ψηφίζουμε τώρα θα πούμε, κατ'εξαίρεση η πρόσληψη αυτή να γίνει από το ΑΣΕΠ, οπότε θα σταματούσε και οποιαδήποτε αμφιβήτηση και η οποιαδήποτε παραπέρα κουβέντα.
'Ερχομαι σε ένα άλλο σημείο, το οποίο επίσης τίθεται με 
 

  



Σελίδα 10158 
σχετική διάταξη η οποία προβλέπεται από το νομοσχέδιο.
Επιβάλλετε τη δήλωση της υπηρεσιακής κατάστασης σε όλους τους αστυνομικούς, τους σαράντα δύο ή σαράντα τρεις χιλιάδες οι οποίοι υπηρετούν, το λεγόμενο πόθεν έσχες. Θα πρέπει να γίνουμε σοβαροί κάποια στιγμή σ'αυτήν την Αίθουσα και προπαντός σοβαροί στις ενέργειές μας. Είναι ποτέ δυνατόν να λέμε, ότι θα υποβάλλονται στον εισαγγελέα του Αρείου Πάγου σαράντα δύο χιλιάδες δηλώσεις πόθεν έσχες και να πιστεύουμε ότι οι σαράντα δύο χιλιάδες δηλώσεις μπορούν να ελέγχονται σοβαρά, σε βάθος και να συλλαμβάνουμε από εκεί τον κάθε διεφθαρμένο αστυνομικό; Εάν λάβετε υπόψη σας ότι τα δικαστήρια και ιδιαίτερα ο 'Αρειος Πάγος εν όψει των διακοπών λειτουργούν περίπου εκατόν εξήντα ημέρες το χρόνο, θα πρέπει να έχουμε γύρω στις διακόσιες εβδομήντα με τριακόσιες δηλώσεις που θα ελέγχονται ημερησίως.
Ποιος διανοείται ότι μπορεί να υπάρχει μια τέτοια υπηρεσία που θα είναι δυνατή να κάνει έναν τέτοιο έλεγχο σοβαρό; Και επιτρέψτε μου να σας πω, κύριοι συνάδελφοι και κύριε Υπουργέ, ότι δεν πατάσσεται η διαφθορά ούτε με την υποβολή δηλώσεων πόθεν έσχες ούτε με εκείνη την υπηρεσία, την οποία προτίθεσθε με την τροπολογία που θα μας φέρετε αύριο, να δημιουργήσετε για τον έλεγχο εκ των έσω της Αστυνομίας.
Η διαφθορά μπορεί να παταχθεί με έναν και μόνο απλούστατο τρόπο: Αν επικρατήσει στην Ελληνική Αστυνομία η αξιοκρατία και φύγει από τη μέση ο κομματισμός. 'Οταν επικρατήσουν αυτές οι αρχές, τότε μπορούμε να ελπίζουμε ότι θα έχουμε καλή Αστυνομία, η οποία να μπορεί σε κάθε περίπτωση να πλήξει το έγκλημα, και επιπλέον να έχουμε και τους πλέον αδιάφθορους και ικανούς, οι οποίοι θα μπορούν να επιβάλουν με την παρουσία τους, την προσωπικότητά τους και με το συνεχή έλεγχο τη διαφάνεια και την εντιμότητα.
Αυτήν τη στιγμή μπορεί να εμφανίζονται κάποια κρούσματα διαφθοράς, τα οποία, με το να έρθουν στην επικαιρότητα εν όψει της συζητήσεως αυτού του νομοσχεδίου, έδωσαν τη δυνατότητα σε σας να φέρετε την τροπολογία την οποία θα συζητήσουμε αύριο. Σας λέω το εξής: Διαφωνώντας με ορισμένους συναδέλφους, οι οποίοι μίλησαν για μεμονωμένα φαινόμενα, λέω ότι αυτό είναι η κορυφή του παγόβουνου.
Ξέρετε, κύριε Υπουργέ, τι συζητείται μεταξύ των αξιωματικών και ιδιαίτερα των ανωτέρων αξιωματικών; 'Οτι το πρόβλημα έχει πάρει διαστάσεις, ότι αυτήν τη στιγμή στο λεκανοπέδιο Αττικής όταν μιλάμε για άδεια, η οποία δίνεται για λεγόμενα στριπτιζάδικα ή άδεια η οποία δίνεται για μασάζ, άδεια εισόδου γυναικών οι οποίες ασχολούνται με τα μπαρ, χορεύτριες και όλα αυτά, πίσω από κάθε τέτοια απόφαση υπάρχει και η μίζα, υπάρχει και διαφθορά. Συζητείται. Το γεγονός και μόνο ότι συζητείται, το γεγονός και μόνο ότι το λένε όλοι μεταξύ τους, αυτό και μόνο φθάνει για να δημιουργήσει αυτό το άσχημο κλίμα που υπάρχει στην Αστυνομία. Και φταίει γι'αυτό το πράγμα άλλος κανείς εκτός από το Υπουργείο Δημοσίας Τάξεως, την ηγεσία πολιτική και φυσική;
Εγώ θα σας πω δύο περιστατικά. Γνωρίζετε, κύριε Υπουργέ, ότι στο Τμήμα Ασφαλείας Πύργου σήμερα, αν δεν κάνω λάθος, κάποιοι από τους οποίους υπηρετούσαν εκεί είναι στις φυλακές κατηγορούμενοι για καλλιέργεια και διακίνηση ναρκωτικών; Σ'αυτήν την υπηρεσία προϊστάμενος, κύριοι συνάδελφοι, ήταν επί μακρόν αστυνόμος β' και στο Αστυνομικό Τμήμα Πύργου -που δεν πιστεύω να είναι κάποια ανώτερη και σημαντικότερη υπηρεσία- υπήρχαν δύο αξιωματικοί, αστυνόμοι α' δεύτερος και τρίτος αξιωματικοί; Επειδή έπρεπε να ικανοποιήσουμε κάποιον "ημέτερο", να τον έχουμε προϊστάμενο σε μία νευραλγική υπηρεσία, είχαμε παροπλίσει δύο αστυνόμους α', παλιούς ταγματάρχες, οι οποίοι έκαναν τους γραφειάδες στο αστυνομικό τμήμα και ο κύριος αστυνόμος β' ήταν εκείνος ο οποίος εγκληματούσε καθ' ον τρόπο εγκληματούσε. Και ο κύριος, ο οποίος συνελήφθη χθες ή προχθές εκβιάζων επιχειρηματίες στη Χίο, γνωρίζετε -ασφαλώς θα το γνωρίζετε- ότι δύο φορές είχε κριθεί κατ' αρχαιότητα και κανονικά έπρεπε να μην προαχθεί και όμως προήχθη, έγινε αστυνομικός διευθυντής και εν συνεχεία τοποθετήθηκε και ως προϊστάμενος στην αστυνομική διεύθυνση Χίου;
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ποιος τον επανέφερε;
ΧΡΗΣΤΟΣ ΜΑΡΚΟΓΙΑΝΝΑΚΗΣ: 'Οποιος και αν τον είχε επαναφέρει, λάθος έκανε. Εσείς όμως που τον επιλέξατε και τον τοποθετήσατε εκεί, κάνατε ακόμη μεγαλύτερο λάθος.
Ως εκ τούτου, πιστεύω ότι μόνο με την αξιοκρατία, μόνο με την απομάκρυνση του κομματισμού από τα Σώματα Ασφαλείας μπορούμε να ελπίζουμε ότι θα έχουμε μία Αστυνομία, η οποία θα δύναται να ανταπεξέλθει στα καθήκοντά της.
'Ερχομαι τώρα στις περίφημες ΕΔΕ, τις οποίες θα διενεργούν οι εισαγγελείς, όπως μας είπατε, σε ορισμένες σοβαρές περιπτώσεις. Κατ'αρχήν, κανείς δεν είναι αντίθετος. Θα ήθελα όμως να σας υπενθυμίσω, κύριε Υπουργέ, ότι και τώρα οι ΕΔΕ σωστά διενεργούνται και τώρα οι προτάσεις και οι εισηγήσεις από τους ενεργούντας τις ΕΔΕ δεν είναι κακές. Αλλά όταν έρχονται μέχρι τώρα στα συμβούλια και έχουμε τερατογενέσεις, είναι βέβαιο ότι ο εισαγγελεύς θα διενεργεί αντικειμενικά την Ε.Δ.Ε., θα κάνει σωστή εισήγηση αλλά θα συνεχίζουν να βγαίνουν τα γνωστά αποτελέσματα.
Σας υπενθυμίζω την περίπτωση Σουλτάτου. Αφού έγινε ΕΔΕ, έγινε εισήγηση να αποταχθεί και ήρθε το πρωτοβάθμιο συμβούλιο, το οποίο τον απέταξε. Στη συνέχεια, έρχεται το δευτεροβάθμιο συμβούλιο, το οποίο τον εθώπευσε επιβάλλοντάς του ποινή απόλυσης τεσσάρων μηνών, προσέφυγε στο διοικητικό εφετείο -πληροφορούμαι ότι η εισήγηση είναι να ακυρωθεί η ποινή η οποία του επεβλήθη- και ο κ. Σουλτάτος, η κορωνίς της διαφθοράς και της ανεντιμότητος στο σώμα της Αστυνομίας, είναι προϊστάμενος σε νευραλγική υπηρεσία του Υπουργείου Δημοσίας Τάξεως.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Οχι διαφθορά, κύριε συνάδελφε!
ΧΡΗΣΤΟΣ ΜΑΡΚΟΓΙΑΝΝΑΚΗΣ: Είπα κορωνίς ανεντιμότητος και ανηθικότητος. Ξέρω τι λέω.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Οχι διαφθορά...
ΧΡΗΣΤΟΣ ΜΑΡΚΟΓΙΑΝΝΑΚΗΣ: Κορωνίς ανεντιμότητος και ανηθικότητος και το υποστηρίζω είναι προϊστάμενος νευραλγικής υπηρεσίας αυτήν τη στιγμή όταν έντιμοι και ηθικοί αξιωματικοί είναι παροπλισμένοι.
Ε, με αυτήν την τακτική και με αυτήν την πρακτική μην περιμένετε, κύριε Υπουργέ, όσα νομοσχέδια και να μας φέρετε όσες τροπολογίες και αν καταθέσετε να δει η Αστυνομία άσπρη μέρα και να παταχθεί η εγκληματικότητα.
ΠΡΟΕΔΡΕΥΩΝ (Δημήτριος Β. Κωστόπουλος): Κύριοι Βουλευτές τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" εξήντα πέντε μαθητές και τέσσερις συνοδοί-δάσκαλοι από το Δημοτικό Σχολείο Λιβανάτων Φθιώτιδας. Τους καλωσορίζουμε στο Κοινοβούλιο!
(Χειροκροτήματα από όλες τις πτέρυγες)
Ο κ. Παπαδημόπουλος έχει το λόγο.
ΙΩΑΝΝΗΣ ΠΑΠΑΔΗΜΟΠΟΥΛΟΣ: Κύριε Πρόεδρε, κύριοι συνάδελφοι, πριν σχολιάσω αυτό καθεαυτό το νομοσχέδιο θα ήθελα με την ευκαιρία να κάνω μερικές σημαντικές, κατά την άποψή μου, παρατηρήσεις στο φαινόμενο που οδήγησε στη σύνταξη και κατάθεση για συζήτηση αυτού του νομοσχεδίου. Δυστυχώς, πάρα πολλοί συνάνθρωποί μας και μάλιστα άνρθωποι που κατέχουν σημαντικές θέσεις στην ελληνική κοινωνία έχουν διαστρεβλώσει τα πράγματα και εμφανίζονται σε τηλεοπτικές εκπομπές και ραδιοφωνικές αλλά και με άρθρα στις εφημερίδες και ισχυρίζονται ότι τάχα οι νεοέλληνες είναι ξενόφοβοι και ρατσιστές.
Να μην πω καμιά βαριά φράση. Να πάρουν τα λόγια τους πίσω. Οι 'Ελληνες ανέκαθεν για ένα πράγμα μπορούν μόνο να κατηγορηθούν, για ξενολατρεία. 'Οσες φορές βλέπουμε όλοι μας ξένους προσφερόμεθα να αποδείξουμε ότι είμαστε φιλόξενοι να τους προσφέρουμε ποτά και πάσα άλλη διευκόλυνση. Αλλά δεν ήταν δυνατόν οι Έλληνες να φέρονται 
 

  



Σελίδα 10159 
διαφορετικά διότι όπως είναι γνωστό σε αυτήν τη χώρα γεννήθηκε και ο Ξένιος Δίας. 
'Ολα αυτά όμως δεν έχουν καμία σχέση με το κύμα των άναρχων και εγκληματικών στοιχείων που σπείρουν σε όλη τη χώρα το φόβο και τον τρόμο. 'Εχουμε ανθρωπισμό και ανθρώπινα αισθήματα όλοι, λυπούμεθα για την κατάντια αυτών των συνανθρώπων μας. Πρώτη έσπευσε η ελληνική πολιτεία να ξεφορτώσει άλευρα και φάρμακα στους 'Αγιους Σαράντα, στο Δυράχιο, να αναλάβειτην αναδιοργάνωση της χώρας, του στρατού τους κλπ. αλλά τι να κάναμε περισσότερο; Να αφήσουμε όλους αυτούς τους εγκληματίες να τρομοκρατούν την ύπαιθρο χώρα, να μη σέβονται τον πολιτισμό, να μη σέβονται την έννομο τάξη της χώρας αυτής;
Μη μιλάτε -λένε- μερικοί, γιατί ξέρετε η Ελλάδα έχει επτά εκατομμύρια μετανάστες. Και άρα; Να μην μιλάμε και ό,τι συμβαίνει στη χώρα μας να το ανεχόμαστε. Πληροφορώ αυτούς τους κυρίους όλους ότι η Ελλάδα, αν έστειλε κατά καιρούς εφτά εκατομμύρια ανά τον κόσμο, ήταν όλοι άνθρωποι επώνυμοι, άνθρωποι με διαβατήρια, με βίζες, άνθρωποι φιλήσυχοι και νομοταγείς, με οικογένεια ή χωρίς, μη οι οποίοι πήγαν να φτιάξουν τον εαυτό τους και να δημιουργήσουν και για τη χώρα η οποία τους φιλοξενούσε.
Δέκα ολόκληρα χρόνια χρειάστηκαν από το 1960 μέχρι το 1970 πεντακόσιες χιλιάδες 'Ελληνες στη Γερμανία και το τελευταίο, το δέκατο έτος εμφανίστηκε ένα κρούσμα μόνο σε μία γερμανική πόλη από κάποιο Δραμινό που έβγαλε ένα στιλέτο. Τίποτε άλλο. Σέβονταν την έννομο τάξη της χώρας στην οποία πήγαν.
Και αν μερικοί πήγαν και λάθρα όπως είπε ο κ. Ιωαννίδης -και είναι σωστό, έχει δίκιο στο σημείο αυτό, στις ΗΠΑ και στην Αυστραλία πήγαν και πολλοί με τα καράβια κάπως όχι επίσημα- δεν τόλμησαν εκεί που κατέβηκαν στις πόλεις αυτές να συγκρουστούν με τους εκπροσώπους της έννομης τάξης με την Αστυνομία να κάνουν και τον έξυπνο, αλλά σεβάστηκαν την έννομο τάξη της χώρας που τους φιλοξενούσε τον πολιτισμό της, τα ήθη και έθιμα, την ιστορία της, τις παραδόσεις της.
'Αρα, δεν είναι ακριβώς το ίδιο. Πρέπει να γίνει αντιληπτό απ' όλους ότι τα πράγματα αυτά δεν μπορούν να συγκριθούν σε κανένα σημείο. 
'Ετσι, βλέπουμε αυτά τα φοβερά φαινόμενα, που δεν χρειάζεται να τα υπενθυμίσω και να αναλώσω την ώρα μου με γνωστά πράγματα, απλώς θα πω δύο-τρία παραδείγματα, για να καταλάβει ο καθένας πού βρισκόμαστε. Ενθυμείστε που έδεσαν τον πεθερό και το σύζυγο στα Γιαννιτσά, στην πλατφόρμα του τρακτέρ και βίασαν τέσσερις μαζί αλλοδαποί τη γυναίκα του. Δεν έτυχε σε καμία γυναίκα εξ ημών, για να καταλάβετε, πόσο ακριβώς δίκαιο έχει ο ελληνικός λαός να είναι αγανακτισμένος.
Να βλέπετε, μόλις νυχτώσει, να πετάνε χειροβομβίδες στον Τύρναβο Λαρίσης και να σκοτώνουν δύο, χωρίς να υπάρχει καν λόγος. Δεν υπήρξε καμία αφορμή από τους 'Ελληνες, οι οποίοι έπεσαν θύματα του κύματος βίας, που σαρώνει τη χώρα.
'Αρα, πρέπει να λάβουμε μέτρα και μάλιστα μέτρα αποτελεσματικά, μέτρα αποδοτικά, μέτρα που να κατατείνουν στο σεβασμό της έννομης ελληνικής τάξης και μέτρα, τα οποία θα κατατείνουν στην προστασία του ελληνικού πολιτισμού και γενικότερα των δικαιωμάτων του ανθρώπου. 
Επιτέλους, πρέπει να σταματήσει αυτή η ιστορία ότι διαρκώς ασχολούμαστε με την προστασία των εγκληματιών και αφήνουμε τους νομοταγείς πολίτες απροστάτευτους, ενώ το κύριο χρέος μιας ευνομούμενης πολιτείας είναι πρώτα να προστατεύει τους νομοταγείς πολίτες και μετά να εξετάζει ποια δικαιώματα μπορεί να έχουν αυτοί που παρανομούν.
Κύριε Υπουργέ, αυτή ήταν μία γενική παρατήρηση και πιστεύω να συμφωνείτε. Δεν λέω ότι φταίτε εσείς ή η παρούσα Κυβέρνηση. 'Ετυχε στη χώρα μας να συμβεί αυτό το κακό και πρέπει να βρούμε τρόπους, να απεμπλακούμε από την ιστορία αυτή.
'Αρα, αυτή η κατάσταση ανάγκασε το Υπουργείο σας να φέρει αυτό το νομοσχέδιο, για να αντιμετωπίσουμε το κακό. Δεν έχει καμία σχέση με αντιπολιτευτική διάθεση η θέση που παίρνω τώρα, ούτε φυσικά με κομματική πειθαρχία ούτε με τίποτα άλλο σχετικό. Φρονώ όμως ότι σε όλον τον πολιτισμένο κόσμο η τήρηση της έννομης τάξης, της ευταξίας, της ειρήνης των πολιτών στο εσωτερικό της χώρας ανατίθεται στην Αστυνομία. Αυτό είναι γνωστό τοις πάσι. 'Ομως η φρούρηση των συνόρων ανατίθεται στις 'Ενοπλες Δυνάμεις. Γι' αυτό λέμε να κάνουμε ισχυρές 'Ενοπλες Δυνάμεις, για να διατηρήσουμε αλώβητα τα σύνορα της χώρας -θα σας πω τώρα πού υπάρχει εξαίρεση- για να κρατήσουμε την ακεραιότητα της χώρας.
Υπάρχει στην Αυστρία, στη Γερμανία, στην Ελβετία και στο Βέλγιο η λεγόμενη Grenz Polizei, η Αστυνομία των συνόρων. Σας λέω όμως, επειδή έχω ασχοληθεί, ότι δεν είναι Αστυνομία που είναι ξένη προς το σώμα της Αστυνομίας. Είναι η ίδια Αστυνομία που έχει αποκόψει ένα τμήμα των δυνάμεώντης και το εγκατέστησε στα σύνορα, για να κάνει συνοριακό έλεγχο και επίβλεψη.
Πάντως σήμερα δεν είναι της μόδας να δημιουργούμε καινούρια νομικά πρόσωπα ή καινούριες υπηρεσίες. Κάποτε έτσι αρχίσαμε με δύο-τρία ασφαλιστικά ταμεία και τα φτάσαμε τριακόσια. Το ίδιο συμβαίνει και με πολλές άλλες υπηρεσίες. Η μόδα βλέπετε ότι τώρα είναι να μαζευόμαστε λίγο, να καταργούμε νομικά πρόσωπα, τα οποία δεν έχουν, όπως είπαμε, λόγο υπάρξεως ή μπορούν τα καθήκοντά τους να τα ασκήσουν άλλες υπηρεσίες. Βλέπετε, τι προβλήματα και τι σύγχυση δημιουργούνται σε πολλά Υπουργεία, όπου πολλές υπηρεσίες επικαλύπτονται κατά την άσκηση των αρμοδιοτήτων τους.
Συνεπώς, δεν είναι απαραίτητο να φτιάχνουμε υπηρεσίες και μάλιστα νομοτεχνικά νομίζω ότι δεν είναι και πολύ δόκιμος ο όρος "σύσταση υπηρεσιών", γιατί δίνει την εντύπωση έτσι ότι φτιάχνουμε αυτοτελείς υπηρεσίες. Φρονιμότερο θα ήταν από νομοτεχνικής πλευράς να λέγεται "σύσταση σώματος φύλαξης συνόρων" ή "σύσταση υπηρεσίας φύλαξης συνόρων", γιατί αμέσως δίνει την εντύπωση ότι όντως θα ξεφυτρώσουν αυτοτελείς υπηρεσίες, οι οποίες θα αναλάβουν αυτά τα καθήκοντα. Νομίζω ότι αξίζει τον κόπο να το κοιτάξουμε. Είναι σωστή η παρατήρηση, που κάνω από νομοτεχνικής πλευράς.
Εν πάση περιπτώσει, θα υπάρξουν δυσκολίες και θα υπάρξει και σύγχυση στην επικάλυψη των αρμοδιοτήτων. Ο Στρατός θα επέμβει, η Αστυνομία η κανονική ή αυτή η ειδική υπηρεσία; Θα μου πείτε ότι ο καθένας θα πράττει αυτό που ορίζει ο κανονισμός. Ναι, αλλά θα αρχίσουν να λένε μερικοί ότι εδώ η πολιτεία πληρώνει ειδικούς φύλακες και θα σηκωθούμε εμείς τη νύχτα με παγωνιά να πάμε να δούμε τι γίνεται ή γιατί ακούμε θορύβους στην πέρα χαράδρα όπου κατεβαίνουν μπουλούκια λαθρομεταναστών, να πάμε να τους αποθαρρύνουμε να μπουν στη χώρα μας κλπ.;
Λοιπόν, εδώ θα υπάρξει όντως μία σύγχυση και γι' αυτό προτιμώ την κύρια φύλαξη των συνόρων να την έχουν οι 'Ενοπλες Δυνάμεις, γιατί αυτό είναι το καθήκον τους, επαναλαμβάνω, να κρατήσουν αλώβητα τα σύνορα και την ακεραιότητα της χώρας και την εσωτερική τάξη να την έχει η Αστυνομία. Περαιτέρω Θα έχετε ένα άλλο μεγαλύτερο πρόβλημα να αντιμετωπίσετε. Εγώ σας το λέω υπεύθυνα, θα γραφτούν τα λόγια μου αυτά στα Πρακτικά και θα με θυμηθείτε, ότι από τους τρεις τέσσερις νομούς, στα παραμεθόρια χωριά, είναι αδύνατον να συλλέξετε μεταξύ είκοσι και τριάντα δύο ετών, πάνω από εκατό ανθρώπους. Δεν υπάρχουν στα χωριά αυτά άνθρωποι νέοι να επανδρώσουν αυτήν την υπηρεσία, υπάρχουν μόνο γερασμένα ζευγάρια.
Και τι θα κάνετε μετά; Θα αναγκαστείτε ή θα αναγκαστούν οι άνθρωποι εκεί να παίρνουν ψευτοπιστοποιητικά, ότι ναι, διέμεινε μονίμως κάποιος την τελευταία διετία στο χωριό, άρα ας πάρει δύο τρία μόρια. Θα έχουμε και αυτήν τη δυσκολία.
Η τελευταία παρατήρηση που θα ήθελα να κάνω, γιατί βλέπω ότι περνάει η ώρα, σχετικά με τη διαφθορά, είναι ότι αλίμονο αν ήταν μόνο αυτά τα περιστατικά, που ήρθαν στο φως. Δυστυχώς, το αντιλαμβανόμαστε όλοι, ότι είναι εκατονταδες, για να μην πω και τη λέξη χιλιάδες. Προς Θεού όμως, τι υποχρέωση έχουν τώρα να απολογούνται οι νομοταγείς 
 

  



Σελίδα 10160 
αστυνομικοί, οι ευσυνείδητοι αστυνομικοί για τα όργια μερικών άλλων επιόρκων συναδέλφων τους;
Θα πρέπει οι υπηρεσίες του Υπουργείου σας, οι επιθεωρήσεις σας στα μεγάλα διαμερίσματα, να μην είναι μόνο εκεί απλώς σαν παροπλισμένοι ή να εμφανίζονται σε γιορτές και πανηγύρια της περιοχής και να μη θίγουν τα κακώς κείμενα. Νομίζω ότι οι υπηρεσίες επιθεώρησης της Αστυνομίας έξω πρέπει να έχουν διαρκή έλεγχο για το πώς ασκούν τα καθήκοντα οι υφιστάμενοι τους, ώστε να αποφύγουμε παρόμοια περιστατικά.
Βέβαια, δεν θίγεται το κύρος εν τω συνόλω του σώματος, αλλά οπωσδήποτε όμως από όπου και αν πέρασα σήμερα και άνοιξα συζήτηση, αυτό μου είπαν "τι γίνεται στη Βουλή; 'Ολοι χαλάσατε". 'Ηρθε τώρα η Αστυνομία, η οποία είναι αυτή η ίδια η πολιτεία, η πρωτογενής εξουσία. Και όταν εμφανίζεται διασάλευση της έννομης τάξης, την Αστυνομία καλούμε. Κλείνουν το μηχανογραφικό κέντρο της Ιονικής, την Αστυνομία φωνάζουμε.
Ε λοιπόν, αυτήν την Αστυνομία, η οποία τόσο υποφέρει για να κρατήσει τα στοιχεία της ευνομούμενης πολιτείας, να μην την αφήσουμε να δέχεται τέτοια πλήγματα από αυτούς τους επίορκους. Πρέπει να εντείνουμε τους ελέγχους, ώστε πράγματι να φτιάξουμε ένα Αστυνομικό Σώμα τέτοιο, που να του έχει εμπιστοσύνη όλη η ελληνική κοινωνία.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Καλαφάτης έχει το λόγο.
Απών. Διαγράφεται.
Ο κ. Πασσαλίδης έχει το λόγο.
ΘΕΟΔΩΡΟΣ ΠΑΣΣΑΛΙΔΗΣ: Μετά το 1989, με την κατάρρευση των καθεστώτων του υπαρκτού σοσιαλισμού, η χώρα μας αντιμετωπίζει έντονο το πρόβλημα της λαθρομετανάστευσης. Το πρόβλημα της λαθρομετανάστευσης παρουσιάζει ιδιαίτερη έξαρση τον τελευταίο καιρό με την είσοδο στη χώρα μας λαθρομεταναστών από τις βαλκανικές χώρες και κυρίως από την Αλβανία, καθώς επίσης και από τις ασιατικές χώρες.
Η παρουσία τους στη χώρα μας δημιούργησε ανασφάλεια στους πολίτες, τόσο των αγροτικών περιοχών, όσο και του αστικού πληθυσμού. 'Ετσι οι λαθρομετανάστες προχωρούν σε ληστείες, διαρρήξεις σπιτιών, δολοφονίες, διακίνηση ναρκωτικών. 'Ενας μεγάλος αριθμός λαθρομεταναστών, μπαίνοντας στην αγορά εργασίας, λειτουργεί σε βάρος των Ελλήνων εργαζομένων.
Η εισηγητική έκθεση του νομοσχεδίου αναφέρει ότι με τα δεδομένα αυτά, η θωράκιση των συνόρων της χώρας μας από την ανεξέλεγκτη είσοδο των αλλοδαπών, αναδεικνύεται σε θέμα πρώτης προτεραιότητας. Τα ληφθέντα μέχρι σήμερα μέτρα δεν απέδωσαν τα αναμενόμενα αποτελέσματα, συνεχίζει η εισηγητική έκθεση.
Με το προτεινόμενο σχέδιο νόμου, συστήνονται ειδικές υπηρεσίες συνοριακής φύλαξης για την επιτήρηση των συνόρων της χώρας μας. Το σώμα των συνοριακών φρουρών θα έπρεπε προ πολλού, κύριε Υπουργέ,να το είχατε συστήσει. Για τη μεγάλη καθυστέρηση φέρετε μεγάλη ευθύνη. Αντί της πρόληψης προχωρείτε στην καταστολή και το έργο σας τώρα θα είναι πολλαπλά δυσκολότερο.
Τώρα, κύριε Υπουργέ, ανακαλύψατε ότι πρέπει να αποτρέψετε την παράνομη είσοδο αλλοδαπών, τον εντοπισμό τους και την παραπομπή τους στη δικαιοσύνη; 'Ηδη βρίσκονται στη χώρα μας χιλιάδες λαθρομετανάστες και υπό την πίεση και κατακραυγή του κόσμου, φέρνετε προς συζήτηση το νομοσχέδιο, που είναι ανεπαρκές. Με τις χίλιες οργανικές επί θητεία θέσεις συνοριακών φρουρών, πιστεύετε ότι θα λύσετε το πρόβλημα των λαθρομεταναστών;
Νομίζω ότι δεν επιτυγχάνεται ο στόχος του περιορισμού της λαθρομετανάστευσης, ούτε δίδεται λύση στο πρόβλημα της εγκληματικότητος. Στην Ελλάδα υπάρχει αύξηση εισαγωγής ναρκωτικών. Αυτό καταμαρτυρείται καθημερινά από τις μεγάλες ποσότητες χασίς που κατάσχονται. Πολύ μεγαλύτερες ποσότητες διακινούνται, χωρίς να συλλαμβάνονται οι διακινούντες. Το έργο των λαθρομεταναστών διευκολύνεται για τους Αλβανούς που διακινούν ναρκωτικά, γιατί η νομοθεσία τους δεν τιμωρεί την καλλιέργεια και τη διακίνησή τους. Επίσης τα Σκόπια έχουν γίνει χώρα παραγωγής και διακίνησης ηρωίνης. Οι αιτήσεις των λαθρομεταναστών που θέλουν να πάρουν πράσινη κάρτα ξεπερνούν τις τριακόσιες χιλιάδες. 
'Ενα σημαντικό στοιχείο που πρέπει να επισημάνουμε είναι ότι οι ακριτικές περιοχές απ' όπου περνούν οι λαθρομετανάστες είναι ερημωμένες από κατοίκους. Τα χωριά στην κυριολεξία έχουν αδειάσει και η ανησυχία των κατοίκων που απέμειναν έχει κορυφωθεί.
Τα μέτρα που έχει λάβει η Κυβέρνηση είναι να μεταφέρει τους συλληφθέντες λαθρομετανάστες στα σύνορα και είναι πολύ σύνηθες το φαινόμενο οι λαθρομετανάστες να γυρίζουν γρηγορότερα από τους αστυνομικούς. 
Η αναγνώριση στην εισηγητική έκθεση του νομοσχεδίου, ότι μέχρι σήμερα τα ληφθέντα μέτρα δεν απέδωσαν τα αναμενόμενα, ερμηνεύεται ότι η Κυβέρνηση δεν έκανε την αναγκαία υποδομή, με αποτέλεσμα να διογκωθεί το πρόβλημα και να ψάχνεσθε" σήμερα να το λύσετε με αποσπασματικά νομοθετικά μέτρα.
Επειδή στις παραμεθόριες περιοχές οι νέοι και ειδικά κάτω των τριάντα ετών μετακινήθηκαν στα αστικά κέντρα, το όριο της ηλικίας να αυξηθεί ή το κριτήριο της πρόσληψης να μην είναι η κατοικία, αλλά η καταγωγή του, που του δίνει το κίνητρο να επιστρέψει στο χωριό και να αναλάβει ως συνοριακός φύλακας.
Θα πρέπει η περιοχή φύλαξης των συνοριακών φυλάκων που θα επιλεγούν τελικά να βρίσκεται κοντά στην κατοικία τους. Θα γνωρίζουν τη γύρω περιοχή και δεν θα αντιμετωπίζουν πρόβλημα στέγης όταν θα μετακινούνται.
Το νομοσχέδιο δεν αναφέρει ποια θα είναι τα προσόντα που θα έχουν οι συνοριακοί φρουροί. Επειδή θα επιτελέσουν σοβαρή αποστολή, γι' αυτό τα προσόντα τους θα πρέπει να είναι ηυξημένα.
Πρέπει να σημειωθεί ότι η χώρα μας παρουσιάζει σήμερα πολύ υψηλά ποσοστά λαθρομεταναστών, έναντι των άλλων ευρωπαϊκών χωρών. Δεν αμφισβητείται το γεγονός ότι με την πρόσληψη των μεθοριακών φυλάκων, θα μπει κάποιος φραγμός στην ερήμωση των παραμεθόριων χωριών. 
Επίσης, θα δοθεί η δυνατότητα στους αστυνομικούς να ασχοληθούν με τα υπηρεσιακά τους καθήκοντα. 'Ενα ερώτημα που υποβάλλεται προς τον κύριο Υπουργό Δημόσιας Τάξης, είναι εάν για τα χίλια άτομα που θα προσληφθούν έγινε η ανάλογη μελέτη. Πόσοι, δηλαδή, μεθοριακοί φρουροί θα απορροφηθούν σε κάθε νομό. Πιστεύουμε ότι το προεδρικό διάταγμα θα προβλέπει να προσληφθούν οι καλύτεροι και οι έχοντες περισσότερα προσόντα. Οι συνοριακοί φρουροί δεν είναι αρκετό να ξέρουν την περιοχή που θα ασκούν τα καθήκοντά τους, πρέπει να είναι και καλά εκπαιδευμένοι. Ο χρόνος των δύο ή τεσσάρων μηνών εκπαίδευσης που αναφέρει το νομοσχέδιο είναι μικρός. Πρέπει παράλληλα να υπάρχει συντονισμός, όχι μόνο με τους αστυνομικούς, αλλά και με το Στρατό. 
Η Ελλάδα έγινε κέντρο διερχομένων. 'Ερχονται οι λαθρομετανάστες όποτε θέλουν και φεύγουν όποτε θέλουν. 'Οσους συλλαμβάνουν οι αστυνομικοί, τους πηγαίνουν στα σύνορα και τους αφήνουν χωρίς να γνωρίζουν τις περισσότερες φορές τη χώρα προέλευσής των. 
Σύμφωνα με τα επίσημα στοιχεία που προκύπτουν σχετικά με τους λαθρομετανάστες αποδεικνύεται ότι το πρόβλημα είναι πιο μεγάλο απ' ό,τι νομίζετε. Ο συνολικός αριθμός των συλληφθέντων μέχρι σήμερα στο νομό μου, το Νομό Κιλκίς, είναι τριάντα έξι χιλιάδες λαθρομετανάστες. Ο αριθμός των λαθρομεταναστών που πέρασαν τα σύνορα χωρίς να έχουν συλληφθεί υπολογίζεται στο τετραπλάσιο περίπου. Οι λαθρομετανάστες που συλλαμβάνονται στα σύνορα του Κιλκίς είναι Ρουμάνοι, Αλβανοί, Βούλγαροι, Σκοπιανοί, Σέρβοι, διάφοροι.
Σε μεγάλο αριθμό οι λαθρομετανάστες που περνούν τα σύνορα έρχονται στην Ελλάδα για εργασία. Αυτό αποδεικνύεται από το γεγονός ότι οι περισσότεροι έρχονται την περίοδο 
 

  



Σελίδα 10161 
που υπάρχουν αγροτικές ασχολίες στα χωράφια, δηλαδή το καλοκαίρι και το φθινόπωρο και μάλιστα αρκετοί έρχονται συστημένοι και σε συγκεκριμένες εργασίες με εργοδότες που τους περιμένουν, ενώ μια άλλη κατηγορία λαθρομεταναστών καταλήγει στα μεγάλα αστικά κέντρα σε καθημερινή βάση. Οι λαθρομετανάστες κάθε εθνότητος μπαίνουν στη χώρα μας ανεξέλεγκτα κατά χιλιάδες και αυτό το φαινόμενο το βλέπουμε σε μόνιμη βάση, όπου εκατοντάδες λαθρομετανάστες μπαινοβγαίνουν καθημερινά από τα σύνορα.
Γίναμε ένα ανοχύρωτο κράτος, ένα ξέφραγο αμπέλι. 'Οταν δεν φρουρούνται επαρκώς τα σύνορα, είναι λογικό κατά χιλιάδες να κατακλύζουν τη χώρα μας οι λαθρομετανάστες κατά χιλιάδες και να προχωρούν σε εγκλήματα, σε διάρρηξη σπιτιών και σε διακίνηση ναρκωτικών. Το διογκούμενο αυτό κύμα λαθρομεταναστών στη χώρα μας δημιουργεί ένα κλίμα ανασφάλειας στους κατοίκους των χωριών και των πόλεων. Κατά τη θερινή κυρίως περίοδο όταν οι αγρότες πηγαίνουν στα χωράφια τους, βλέπουν έντρομοι τους λαθρομετανάστες.
Πρέπει να δημιουργηθεί και εκφοβισμός στους λαθρομετανάστες που έρχονται στη χώρα μας ώστε αυτοί με τη σειρά τους να αποτρέψουν άλλους να έρθουν. 'Οσο πιο αυστηρός είναι ο έλεγχος, τόσο θα περιορίζονται οι λαθρομετανάστες και τα έξοδα θα μειώνονται στο ελληνικό δημόσιο, διότι θα περιοριστούν τα έξοδα μεταφοράς τροφής κλπ.
Οι Νομοί Θεσπρωτίας, Φλώρινας, Ιωαννίνων, Καστοριάς, έχουν μεταβατικό απόσπασμα διώξης λαθρομεταναστών και θέλουμε αυτό να ισχύσει και για το Νομό Κιλκίς, όπου το κύμα των λαθρομεταναστών λαμβάνει επικίνδυνες διαστάσεις.
ΗΛΙΑΣ ΒΕΖΔΡΕΒΑΝΗΣ: Δεν θα πετύχετε πολλά πράγματα.
ΘΕΟΔΩΡΟΣ ΠΑΣΣΑΛΙΔΗΣ: Και απ' ό,τι τουλάχιστον άφησε να εννοηθεί ο κύριος Υπουργός, ο Νομός Κιλκίς που καθημερινά έρχονται οι λαθρομετανάστες, θα μείνει έξω από τη ρύθμιση των συνοριακών φρουρών. 
Παράλληλα με τις τρέχουσες καθημερινές υπηρεσιακές ασχολίες η Αστυνομία επιφορτίσθηκε τα τελευταία χρόνια με το μεγάλο πρόβλημα της αστυνόμευσης των λαθρομεταναστών. Είναι απαραίτητο να εφοδιαστεί η υπηρεσία με καινούρια περιπολικά αυτοκίνητα και αυτοκίνητα ελευθέρου χρωματισμού.
Δυσκολευθήκατε, κύριε Υπουργέ, εδώ και αρκετά χρόνια να προχωρήσετε στη λήψη μέτρων για την αντιμετώπιση των λαθρομεταναστών. Σήμερα αφού η ζημιά έγινε, έρχεται καθυστερημένα το νομοσχέδιο της συνοριακής φύλαξης, που είναι ανεπαρκέστατο και δεν λύνει δυστυχώς τα προβλήματα, που συσσώρευσαν και συσσωρεύουν οι λαθρομετανάστες.
Κύριε Υπουργέ, στις 5.8.97 μαζί με τον Υπουργό Εξωτερικών κ. Πάγκαλο και άλλους Υφυπουργούς και Βουλευτές, βρεθήκατε στα Τίρανα και αποφασίσατε κατόπιν συμφωνίας στη νομιμοποίηση εκατοντάδων χιλιάδων Αλβανών λαθρομεταναστών στην Ελλάδα με χορήγηση κάρτας εργασίας και για τη χορήγηση άμεσα δωρεάν οικονομικής βοήθειας ύψους 2,5 δισεκατομμυρίων δραχμών από την Αθήνα στα Τίρανα. Η συμφωνία προβλέπει μεταξύ άλλων την καταγραφή του αριθμού των λαθρομεταναστών που βρίσκονται στην Ελλάδα και αφού ολοκληρωθεί, τη χορήγηση της πράσινης κάρτας.
Συμφώνησε ο κ. Ρωμαίος με τον ομόλογό του Υπουργό στη μείωση της εγκληματικής δραστηριότητας στα σύνορα με την Ελλάδα. Η συμφωνία προβλέπει επίσης τη δημιουργία συνοριακής Αστυνομίας από την αλβανική πλευρά και την ανάληψη από την ελληνική Αστυνομία της εκπαίδευσης της δύναμης αυτής, η οποία θα αποτρέπει όχι μόνο τη λαθρομετανάστευση αλλά και το λαθρεμπόριο.
Επίσης συμφωνήθηκε να δοθούν στην ελληνική πλευρά στοιχεία με τα ονόματα όλων των Αλβανών κακοποιών που απέδρασαν από τις φυλακές στη διάρκεια της εξέγερσης. 'Ετσι αποφασίσατε να δώσετε στην Αλβανία 2,5 δισεκατομμύρια δραχμές και θα συνεχίσετε τις διαπραγματεύσεις για την παροχή δανείου δεκαοκτώ δισεκατομμυρίων (18.000.000.000) δραχμών με πολύ ευνοϊκούς όρους. 'Ετσι με τη συμφωνία αυτή κάνατε παροχές στην Αλβανία για να υπάρχει ασφάλεια συνόρων.
Αν παίρνατε, κύριε Υπουργέ, τα μέτρα προ πολλού και αντιμετωπίζατε πιο αποτελεσματικά τους λαθρομετανάστες με την ανάλογη υποδομή με τους συνοριακούς φύλακες, με την αύξηση των δυνάμεων του Στρατού σε περιπολίες και της Αστυνομίας που τα κρούσματα ήταν λιγότερα, σήμερα δεν θα φθάναμε σ' αυτό το διογκούμενο κύμα λαθρομεταναστών και δεν θα χρειαζόταν να δώσετε στους Αλβανούς 2,5 δισεκατομμύρια δραχμές για να φυλάνε τα δικά τους σύνορα.
Ευχαριστώ.
ΠΡΟΕΔΡΕΥΩΝ (Δημήτριος Β. Κωστόπουλος): Κύριοι Βουλευτές, η Διαρκής Επιτροπή Παραγωγής και Εμπορίου, καταθέτει την έκθεση της στο σχέδιο νόμου του Υπουργείου Ανάπτυξης: "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βενεζουέλας για συνεργασία στον τομέα του Τουρισμού". 
Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, για να σας περιγράψω την κατάσταση που επικρατεί στο νομό, τον οποίο εκπροσωπώ στην Αίθουσα αυτή, θα σας πω τι μου ενεπιστεύθη ένας έγκριτος δικηγόρος της περιοχής μου. 'Ηταν, από σύσταση κάποιου άλλου, συνήγορος Αλβανού, ο οποίος είχε διαπράξει ένα μικρό αδίκημα. Καταδικάστηκε ο Αλβανός σε τριάντα μέρες φυλακή και χρειαζόταν κάποια χρήματα. Τα ζήτησε από το δικηγόρο του, με την υπόσχεση ότι θα του τα δώσει σύντομα. Και του είπε ο δικηγόρος του "μα, πότε"; Ο Αλβανός απήντησε "πριν νυχτώσει, θα έχω επιστρέψει". 
Πράγματι, κύριε Υπουργέ, τον απέλασαν στην Αλβανία και τήρησε το λόγο του. Το βράδυ ο ...."απελαχθείς" επέστρεψε τα χρήματα στο δικηγόρο, όπως του είχε υποσχεθεί. Αυτή είναι η κατάσταση, κύριοι συνάδελφοι.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Βλέπετε, λοιπόν, ότι υπάρχουν και έντιμοι Αλβανοί. 
ΗΛΙΑΣ ΒΕΖΔΡΕΒΑΝΗΣ: Ναι, κύριε Υπουργέ, αλλά εμείς τον διώξαμε από την Ελλάδα και αυτός το βράδυ ήλθε να εκπληρώσει την υπόσχεσή του! 
Κύριοι συνάδελφοι, συζητούμε σήμερα ένα νομοσχέδιο, που το περίμεναν επί χρόνια οι παραμεθόριοι πληθυσμοί. Και μαζί με αυτούς το περιμέναμε κι εμείς, οι εκπρόσωποί των, καθ' ο είμαστε Βουλευτές παραμεθορίων νομών.
'Οταν το Μάιο του 1995 η Κυβέρνηση πήρε τρεισήμιση χιλιάδες αστυφύλακες, από τους δύο χιλιάδες που είχε αποφασίσει -τα ψεύτικα τα λόγια τα μεγάλα-μας είπαν ότι η αύξηση γινόταν για να τοποθετηθούν φρουροί στην ελληνική παραμεθόριο. Στις παραμονές των εκλογών του Σεπτεμβρίου του 1996, είδαμε να κατακλύζονται τα πολιτικά γραφεία των υποψηφίων Βουλευτών του ΠΑ.ΣΟ.Κ. από ανέργους νέους, που ζητούσαν να συμπεριληφθούν στους καταλόγους των φρουρών των συνόρων, με ό,τι αυτό συνεπάγεται, εν όψει των εκλογών εκείνων.
Περί τους χιλίους, κύριε Υπουργέ, υπολόγιζαν ότι θα διοριστούν μόνο στο νομό μου. Και αν αυτά που σας λέω εγώ δεν σας πείθουν, υπάρχουν οι εφημερίδες της εποχής εκείνης.
Εν πάση περιπτώσει και υπό τέτοιες συνθήκες περιμέναμε μετά εκείνες τις εκλογές, ότι θα ιδρυόταν το σώμα των διασυνοριακών φρουρών. Η σύσταση αυτού του σώματος έχει για μας, για τη Θεσπρωτία, ιδιαίτερη σημασία, γιατί έχουμε κοινά σύνορα με την "πηγή" της λαθρομετανάστευσης, την Αλβανία. Και χαρακτηρίζουμε την Αλβανία έτσι, διότι η Αλβανία είναι το πλέον αποδιοργανωμένο κράτος της βαλκανικής και μέσω αυτής μπορούν να κινούνται όλοι οι λαθρομετανάστες όλων των εθνικοτήτων. 
Το νοιώσαμε, κύριοι συνάδελφοι, αυτό το θέμα αρκετά χρόνια στο πετσί μας. 'Οταν κατέρρευσε το κομμουνιστικό καθεστώς στην Αλβανία, δεχθήκαμε στον τόπο μας πολλές δεκάδες χιλιάδες Αλβανών που είχαν ανάγκη από τροφή, ένδυση και υπόδηση. Ο θεσπρωτικός λαός έδειξε τις αρετές της φυλής, έδειξε τα ανθρώπινα αισθήματά του και τους περιέθαλψε κατά τον καλύτερο τρόπο. Από κει και πέρα, ο τόπος γνώρισε τη δράση των δέκα χιλιάδων υποδίκων και καταδίκων, που έφυγαν από τις αλβανικές φυλακές και ανέπτυξαν την εγκληματική τους δράση στην περιοχή μας. 
 

  



Σελίδα 10162 
Ληστείες, απαγωγές Θεσπρωτών, ακόμη και φόνοι συμπατριωτών μου, προκάλεσαν στη Θεσπρωτία ένα πρωτόγνωρο κλίμα ανασφάλειας. Οι Θεσπρωτοί, που δεν ήξεραν να κλειδώνουν σπίτια, οι αγρότισσες που γυρνούσαν από τα χωράφια προκεχωρημένες ώρες της νυκτός, δεν πηγαίνουν καθόλου. 
Κύριε Υπουργέ, είχα την ευκαιρία να σας πω και για προσωπική μου υπόθεση. Και επειδή είναι προσωπική μου υπόθεση δεν την προχωρώ αυτήν την ώρα στην Αίθουσα, που... ας μην προχωρήσω! Εμείς, που δεν αφήναμε άνθρωπο στο δρόμο, όταν διερχόμεθα με τα αυτοκίνητά μας, τώρα, μόλις βλέπουμε ανθρώπινη σκιά, αναπτύσσουμε ταχύτητα μέσα στη νύχτα. Τέτοιο κλίμα φόβου και ανασφαλείας δεν είχε γνωρίσει ποτέ ο τόπος. Από στεριά και θάλασσα η Θεσπρωτία ένοιωσε και νοιώθει την απειλή κατά της ζωής, της τιμής και της περιουσίας του θεσπρωτικού λαού.
Κάναμε εκκλήσεις και παρακλήσεις για να έρθει το κράτος να παράσχει την απαραίτητη προστασία στο Θεσπρωτικό λαό.
Κύριοι συνάδελφοι, το γνωρίζετε πολύ καλά, δεν υπήρξα άδικος ποτέ από αυτό το Βήμα και για κανέναν. Δεν θα είμαι ούτε, σήμερα, κύριε Υπουργέ. Και θα το πω, κύριοι συνάδελφοι. Ο σημερινός Υπουργός κατέβαλε πάρα πολλές προσπάθειες και αφουγκράστηκε τα προβλήματα της περιοχής μας -οφείλω να τα ομολογήσω- με ιδιαίτερες συσκέψεις, επισκέψεις επί τόπου.'Εκανε ό,τι μπόρεσε. Αλλά ειλικρινά το πρόβλημα δεν λύθηκε. Απλώς περιορίστηκαν οι επιπτώσεις του, κύριε Υπουργέ. Και επιμένω ότι έχουμε ανάγκη περαιτέρω προστασίας. Το κλίμα, όμως, επαναλαμβάνω, ανασφαλείας φωλιάζει στις καρδιές των Θεσπρωτών με όλες τις συνέπειες που συνεπάγεται αυτό.
Για όλα αυτά, κύριε Υπουργέ, περιμέναμε με αδημονία αυτό το νομοσχέδιο. Μπορεί για τους υπολοίπους συναδέλφους μέσα στην Αίθουσα να είναι ένα νομοσχέδιο που έχει κάποια εθνική σημασία, αλλά για μας έχει περισσότερο από αυτό που λέμε εθνική σημασία, γιατί το υφιστάμεθα το πρόβλημα. Και τι βλέπουμε σήμερα, κύριε Υπουργέ, με όλην την ειλικρίνεια; 'Ενα νομοσχέδιο που δεν κάνει τίποτε άλλο, από το να πάρει χίλιους άνδρες που τους ονομάζετε φρουρούς των συνόρων. Αν αυτό ήταν το πρόβλημα, οι χίλιοι άνδρες, πήρατε πολύ περισσότερους γι'αυτόν το σκοπό το Μάιο του 1995. Και ασφαλώς, δεν είχατε το πρόβλημα της λαθρομετανάστευσης και την εξ αυτής εγκληματικότητα.
Με αυτούς τους χιλίους άνδρες, κύριε Υπουργέ, δεν λύνετε το πρόβλημα, χωρίς όλα τα υπόλοιπα την οργάνωση, την τεχνικοοικονομική υποδομή, την εκπαίδευση. Περιμέναμε ειλικρινά ένα ειδικό σώμα φρούρησης των συνόρων που θα είχε μελετηθεί σε όλες του τις διαστάσεις και όχι μια ακόμη διεύθυνση στο Υπουργείο Δημόσιας Τάξης, που κάτω από τις ιδιαίτερα σημερινές συνθήκες δεν παρέχει καμία εγγύηση για την επιτυχία ενός τέτοιου σκοπού, που είναι η φρούρηση των συνόρων και από τους εμπόρους ναρκωτικών και από το οργανωμένο έγκλημα. Και δεν θα αναφερθώ στα στοιχεία, τα οποία πραγματικά είναι ανησυχητικά, κύριοι συνάδελφοι, αναφορικά με τα ναρκωτικά, τα οποία εισρέουν στο νομό μας δια της Αλβανίας.
Δυστυχώς, κύριε Υπουργέ, μας απογοητεύσατε με την προχειρότητα, με την οποία φέρνετε αυτό το νομοσχέδιο στη Βουλή, που στην ουσία δεν λύνει κανένα πρόβλημα. Δεν θα μπω στον πειρασμό να ασχοληθώ με διατάξεις του νομοσχεδίου. Θα το κάνω στην κατ'άρθρον συζήτηση με καλοπιστία. Επί της αρχής, θα ήθελα να σας πω, κύριε Υπουργέ, το εξής: Δεν αμφιβάλλω ότι έχετε τη διάθεση, την πρόθεση, τη θέληση για να δώσετε λύση στο θέμα της λαθρομετανάστευσης.'Ομως με αυτό το νομοσχέδιο καμία λύση δεν δίνετε. Εμείς που, όπως σας ανέλυσα, βιαζόμεθα να έρθουν το συντομότερο δυνατό οι φρουροί των συνόρων, εμείς που υπέστημεν όσα υπέστημεν και υφιστάμεθα τα πάντα από τους λαθρομετανάστες και την εξ αυτών εγκληματικότητα, εμείς που περισσότερο από πολλούς άλλους 'Ελληνες θέλουμε αυτό το σώμα, σας λέμε με ειλικρίνεια: Κύριε Υπουργέ, αποσύρετε αυτό το νομοσχέδιο και συστήσετε μία διακομματική επιτροπή, η οποία θα έχει χρόνο λειτουργίας όχι περισσότερο των δυο μηνών. Να συγκεράσετε όλες αυτές τις απόψεις που ακούστηκαν και θα ακουστούν σ' αυτήν την Αίθουσα και κάθε κόμμα υπεύθυνα να καταθέσει τις προτάσεις του, έτσι ώστε να το φέρετε στην Εθνική Αντιπροσωπεία με τη δέσμευση ότι μέσα σε μια μέρα θα ψηφίσει το νομοσχέδιο για να γίνει νόμος του κράτους και να ανταποκριθεί στο μεγάλο σκοπό που έχει αυτό το νομοσχέδιο, γιατί για μας αυτό το θέμα δεν είναι ένα απλό θέμα. Είναι ένα θέμα που κατατάσσεται σε υψηλή κλίμακα, είναι θέμα εθνικό. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Δημήτριος Β. Κωστόπουλος): Κύριοι Βουλευτές, τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα δύο μαθητές-μαθήτριες και τρεις συνοδοί-δάσκαλοι από το Δημοτικό Σχολείο Κουλούρας Αιγίου του Νομού Αχαϊας. Τους καλωσορίζουμε.
(Χειροκροτήματα από όλες τις πτέρυγες)
Ο κ. Σούρλας έχει το λόγο.
ΓΕΩΡΓΙΟΣ ΣΟΥΡΛΑΣ: Κύριε Υπουργέ, κύριοι συνάδελφοι, με το συζητούμενο νομοσχέδιο τίθεται για ακόμη μία φορά το πρόβλημα των λαθρομεταναστών και των πολιτικών προσφύγων. Προτείνεται, βεβαίως, η σύσταση μιας υπηρεσίας για διασυνοριακή φύλαξη, αλλά δεν προτείνεται -δεν υπάρχει και πως να προταθεί επομένως- μία συνολική πολιτική για την αντιμετώπιση αυτού του προβλήματος. Διαπιστώνεται ότι δεν υπάρχει πολιτική βούληση.
'Οταν δεν υπάρχουν αυτές οι προϋποθέσεις, τότε βάσιμα δεν προσδοκάται η αντιμετώπιση του προβλήματος με αυτό ή με οποιοδήποτε άλλο νομοσχέδιο, και δικαιολογημένα πρέπει να χαρακτηριστεί αποσπασματικό και αναποτελεσματικό.
Εκτιμάται ότι σύντομα κάτω από τις πιέσεις των εξελίξεων για το μέγα, πράγματι και δύσκολο θέμα των λαθρομεταναστών θα προβείται στη λήψη και άλλων μέτρων. Πιστεύω όμως, ότι τότε θα είναι αργά. 
Επίσης, με αδικαιολόγητη καθυστέρηση ενεργείτε για την αντιμετώπιση των προβλημάτων, των κρουσμάτων -τι κρουσμάτων, επιδημική είναι η κατάσταση- διαφθοράς στα Σώματα Ασφαλείας. Και δίνετε την εντύπωση ότι ενεργείτε κάτω από την πίεση των γεγονότων, κάτω από έναν πανικό. 
Δεν μπορεί όμως, να είναι αισιόδοξες οι προοπτικές όταν, κύριε Υπουργέ -και δεν είναι προσωπικό θέμα δικό σας, της παράταξής σας είναι- προσπαθήσατε μεθοδικά όλα αυτά τα χρόνια να καθυποτάξετε όχι μόνο τη Δημόσια Διοίκησηαλλά και την Αστυνομία και το Στρατό στον κομματικό σας μηχανισμό. Και πολύ σωστά επισημάνθηκε και παρατηρήθηκε ότι το ενδιαφέρον της εκάστοτε πολιτικής ηγεσίας και της ηγεσίας της Αστυνομίας εξαντλείται στις κομματικές μεθοδεύσεις, όπως -δεν μπορεί να περάσει απαρατήρητο- στις επαίσχυντες λίστες, για τις οποίες έχετε ευθύνη. Δεν αντιδράσατε. Επικαλεστήκατε αντιδράσεις -πολύ σωστά το κάνατε αυτό- για τις προσλήψεις στην Πυροσβεστική. Δεν είδαμε όμως, να δείχνετε την ίδια ευαισθησία και να παρεμβαίνετε στην υπόθεση των βασίμων καταγγελιών για τις επαίσχυντες κομματικές λίστες.
Από τη συζήτηση μέχρι τώρα και στη Διαρκή Κοινοβουλευτική Επιτροπή, αλλά και σήμερα, από τις εκτεταμένες αλλά όχι πειστικές αναφορές του Υπουργού, φαίνεται ότι αναδεικνύεται σαν μεγάλο θέμα το θέμα των προσλήψεων των χιλίων, περίπου, συνοριακών φυλάκων. 
Υπάρχουν επιχειρήματα, υπάρχουν αντεπιχειρήματα. 'Εχω ασχοληθεί ιδιαίτερα τον τελευταίο καιρό με αυτό το θέμα και άλλαξα άποψη και εντύπωση, γιατί και εγώ ήμουν θύμα παραπληροφόρησης και καλόπιστης διάθεσης για το θέμα των προσλήψεων στο δημόσιο που όλοι θέλουμε να απαλλαγούμε από αυτό το άγος και το άγχος που τίποτα δεν προσφέρει στους Βουλευτές. Φαίνεται όμως ότι για τα στελέχη του ΠΑ.ΣΟ.Κ. αυτό είναι το κυρίαρχο.
Είναι διαβλητό το σύστημα των προσλήψεων στο δημόσιο. Είναι διαβλητό! Τώρα στις είκοσι πέντε ή τριάντα, περίπου, 
 

  



Σελίδα 10163 
περιπτώσεις που εξαιρούνται από το ν. 2090, από το λεγόμενο νόμο του κ. Πεπονή, έρχεται να προστεθεί ακόμα μία περίπτωση. Εξεδήλωσε την πρόθεση ο κύριος Υπουργός και εξέφρασε την πεποίθησή του ότι αυτό θα γίνει με τρόπο αντικειμενικό, θα γίνει με τρόπο αδιάβλητο και μας είπε και μερικά αποσπάσματα από το σχέδιο του προεδρικού διατάγματος. Δεν αρκούν όμως, αυτές οι προθέσεις, δεν αρκούν αυτές οι δηλώσεις, δεν αρκούν αυτές οι διαθέσεις, όταν σε κάθε περίπτωση ο κάθε Υπουργός το ίδιο λέει και επισημαίνει να κυριαρχούν όμως οι κομματικές λίστες στις προσλήψεις.
Και βεβαίως αυτή η ασυδοσία, αυτό το φαινόμενο δεν υπάρχει μόνο στις εξαιρέσεις, στις είκοσι πέντε ή τριάντα κατηγορίες, που γίνονται έξω από τις διαδικασίες του ΑΣΕΠ, αλλά υπάρχει και στις περιπτώσεις που γίνονται με το ν. 2190.
Είπε ο κύριος Υπουργός ότι υπάρχουν κριτήρια, όπως το απολυτήριο γυμνασίου, η γλώσσα κλπ. Είναι σωστά όλα αυτά, αλλά ποιος θα τα αξιολογήσει, κύριε Υπουργέ; Προφανώς, κάποια επιτροπή την οποία θα διορίσει ο Υπουργός, που θα είναι στελέχη του ΠΑΣΟΚ, όπως έγινε σε άλλες περιπτώσεις.
Θέλω ενώπιον αυτών των λίγων συναδέλφων που κοσμούν με την παρουσία τους το χώρο του Εθνικού Κοινοβουλίου, να τονίσω ότι το ίδιο κάνετε, κύριε Υπουργέ, και σε άλλες περιπτώσεις. Διορίστηκε μία επιτροπή προσλήψεων με επίλεκτα στελέχη του Υπουργείου Υγείας, στο νοσοκομείο "ΑΓΙΑ ΟΛΓΑ". 'Ηταν χιλιάδες οι ενδιαφερόμενοι για είκοσι οκτώ θέσεις. Προσλήφθησαν είκοσι οκτώ μέσω του ΑΣΕΠ, όχι εκτός ΑΣΕΠ. 'Εγινε ο έλεγχος από το ΑΣΕΠ και τι διαπιστώνεται; 'Οτι και οι είκοσι οκτώ προσληφθέντες, προσελήφθησαν παράνομα. Οι είκοσι επτά προσελήφθησαν αναμφισβήτητα παράνομα και η 28η πρόσληψη αμφισβητείται ελλείψει επαρκών στοιχείων.
Επί συνόλου διακοσίων υποψηφίων νοσηλευτριών ΤΕ, η υποψήφια που είχε το μικρότερο βαθμό από όλες κατετάγη πρώτη, κύριε Υπουργέ. Πώς να σας εμπιστευθούμε ότι κάνετε αδιάβλητες προσλήψεις; Προσελήφθησαν είκοσι οκτώ και οι είκοσι οκτώ προσελήφθησαν παράνομα μέσα από τη διαδικασία του ΑΣΕΠ. Και βεβαίως, δεν ξέχασε ο διοικητικός διεθυντής να διορίσει και το γιό του, ζωή να έχει. 'Οπως και ο πρόεδρος της επιτροπής της Ολυμπιακής κατ' επανάληψη υποτροπιάζει, κάνει κομματικές προσλήψεις και διορίζει την κόρη του με μειωμένα προσόντα.
Μετά από όλα αυτά παραμένουν όλοι στις θέσεις τους, κύριε Υπουργέ, και οι είκοσι οκτώ και προσλαμβάνονται άλλοι είκοσι οκτώ.
Τι έγινε με τους υπαλλήλους ανωτέρου βαθμού του Υπουργείου Yγείας μετά από αυτό το ανοσιούργημα, αλλά με κομματική προσφορά; Ξέρετε τι κάνατε; Τους αναβαθμίσατε. 'Οποιος παρανομεί προάγεται. Και δεν παρεμβαίνει ο Υπουργός. Εσείς το κάνατε στην πυροσβεστική και είναι προς τιμήν σας, στο βαθμό που μπορούσατε να το κάνετε ή που θέλατε να το κάνετε.
Κανένας Υπουργός όμως βάση του νόμου δεν κινεί διαδικασία δίωξης και επιβολής πειθαρχικών κυρώσεων στους παρανομούντες. Και η δικαιοσύνη αδρανεί στην προκειμένη περίπτωση. 'Η είναι σε εκκρεμότητα ή έρχονται διατάξεις γενικότερου εύρους και παραγράφονται αυτά τα αδικήματα. Πώς, λοιπόν, να σας εμπιστευθούμε;
Θα καταθέσω αυτό το έγγραφο για τα Πρακτικά για να το διαβάσει και ο κύριος Υπουργός. Πρόκειται για τους είκοσι οκτώ.
(Στο σημείο αυτό ο Βουλευτής κ. Γεώργιος Σούρλας καταθέτει για τα Πρακτικά το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ανακύπτουν ευθύνες για τα μέλη της επιτροπής. Εγώ σας λέω συγκεκριμένα στοιχεία, τα οποία αφορούν την Κυβέρνησή σας.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Μου επιτρέπετε, κύριε συνάδελφε;
ΓΕΩΡΓΙΟΣ ΣΟΥΡΛΑΣ: Εσείς, κύριε Υπουργέ, αύριο μπορεί να φύγετε και να πάτε στο Υπουργείο Εξωτερικών, γιατί πιστευω ότι θα είσθε καλύτερος από τον κ. Πάγκαλο.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, αν μου επιτρέπετε να κάνω μία μικρή διακοπή.
ΠΡΟΕΔΡΕΥΩΝ (Δημήτριος Β. Κωστόπουλος): Θα σας κρατηθεί ο χρόνος, κύριε Σούρλα.
Ορίστε, κύριε Υπουργέ.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Σούρλα, επειδή λέτε συνέχεια να διαβάσω, θα ήθελα να θυμίσω αυτό που είπα. Εγώ δεν θέλω ούτε να διαψεύσω ούτε να επιβεβαιώσω. Δεν με αφορούν. Σε μια ανάλογη όμως περίπτωση που πρόεδρος της επιτροπής προσλήψεων στο Πυροσβεστικό Σώμα έκανε μία τέτοια παρέμβαση, αποτάχθηκε, πήγε στον εισαγγελέα και ο διαγωνισμός ακυρώθηκε.
'Αρα, λοιπόν, δεν χρειάζεται να μου λέτε συνέχεια να διαβάσω έγγραφα.
ΓΕΩΡΓΙΟΣ ΣΟΥΡΛΑΣ: Εγώ το μνημόνευσα.
ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): 'Οχι, μη μου λέτε να τα διαβάσω, διότι εγώ τηρώ αυτό που πρέπει να τηρώ.
ΓΕΩΡΓΙΟΣ ΣΟΥΡΛΑΣ: Κύριε Υπουργέ, αυτό το επεσήμανα και το εξήρα. Αλλά όπως σας είπα πιστεύω ότι δεν θα είσθε μόνιμος Υπουργός Δημόσιας Τάξης. Αργότερα ίσως πάτε κάπου αλλού. Εδώ μιλάμε για κυβερνητικές ευθύνες.
'Ετσι έγιναν οι προσλήψεις τριών χιλιάδων πεντακοσίων ατόμων πενταετούς θητείας στις 'Ενοπλες Δυνάμεις, έτσι θα γίνουν και οι προσλήψεις των δυόμισι χιλιάδων επιστημόνων ανέργων, εν όψει των εκλογών για τη Νομαρχιακή και Τοπική Αυτοδιοίκηση. Θα κάνετε προσλήψεις επτά χιλιάδων ατόμων συνολικά. Είναι καλός αριθμός εν όψει ενδεχομένως και των επερχομένων εθνικών εκλογών.
(Στο σημείο αυτό κτυπάει το κουδούνι του χρόνου λήξεως ομιλίας του κυρίου Βουλευτή)
Κύριε Πρόεδρε, θα παρακαλέσω να μου δώσετε ένα ακόμα λεπτό. 'Εμειναν άλλωστε λίγοι ομιλητές ακόμη.
Διαφθορά. Θα αναφερθώ επιγραμματικά στο θέμα του "πόθεν έσχες". Κύριε Υπουργέ, δεν είναι ουσιαστική αυτή η ρύθμιση που κάνετε. Δεν πιστεύω ότι επιδιώκετε τον εντυπωσιασμό. Ασχολήθηκα επισταμένα με το "πόθεν έσχες" και αισθάνθηκα, πρώτα απ' όλα, άσχημα σαν Βουλευτής. Από εκεί αρχίζει η ντροπή, θα έλεγα, από εμάς τους ίδιους για το πώς εφαρμόζεται το "πόθεν έσχες" και τι αξία έχει. Από εκεί και πέρα όμως, τι απέδωσε το "πόθεν έσχες" μέχρι σήμερα και πώς είναι νομοθετημένο;
Κύριοι συνάδελφοι, για ποιο "πόθεν έσχες" μιλάμε; Κυνηγάμε κάποιους ανθρώπους, οι οποίοι ενδεχομένως θέλουν να κάνουν μια επέκταση της κουζίνας ή να αγοράσουν ένα οικόπεδο, αλλά μπορείς όμως να ξεπλύνεις χρήματα ή να νομιμοποιήσεις χρήματα, όταν αγοράζεις ομόλογα του δημοσίου, έντοκα γραμμάτια του δημοσίου, μετοχές εισηγμένες στο Χρηματιστήριο, αμοιβαία κεφάλαια, τίτλους του δημοσίου, όταν κάνεις ανώνυμη εταιρεία. Τότε, μπορείς να νομιμοποιήσεις όσα δισεκατομμύρια δολάρια ή δραχμές θέλεις. Για ποιο "πόθεν έσχες" μιλάμε, λοιπόν;
Τελειώνοντας, θέλω να πω ότι προ τετραμήνου, κύριε Υπουργέ, κατέθεσα μία ερώτηση στον Υπουργό Εθνικής Οικονομίας και ζητούσα να πληροφορηθώ, από τότε που εφαρμόζεται ο νόμος αυτός του "πόθεν έσχες" από το 1994, αν έγινε έλεγχος, τι διαπιστώθηκε και τι κυρώσεις έχουν επιβληθεί. Και μου απάντησε "όχι, διότι το υποσύστημα δεν λειτουργεί και δεν υπάρχει η δυνατότητα διασταύρωσης στοιχείων". Τέσσερα ολόκληρα χρόνια δεν έγινε διασταύρωση στοιχείων για τις περιπτώσεις και τις κατηγορίες εκείνες που υποβάλλουν το "πόθεν έσχες". Μου είπε για το υποσύστημα και κάτι άλλες περίεργες διατυπώσεις, τις οποίες δεν μπόρεσα να καταγράψω στη μνήμη μου. Προφανώς, δεν έχω εθιστεί ακόμα σε πράγματα τα οποία μπερδεύουν το νου και δεν μπορούν να σε κάνουν να επικοινωνήσεις με τους άλλους.
Επομένως, κύριε Υπουργέ, όταν αυτό έχει συμβεί μέχρι τώρα, δεν έχουν γίνει διασταυρώσεις, δεν έχει γίνει διερεύνηση, τι έρχεσθε να προσθέσετε εσείς; Επί πλέον έναν αριθμό των σαράντα χιλιάδων αστυνομικών; Αν δεν το κάνετε για 
 

  



Σελίδα 10164 
λόγους εντυπωσιασμού, να το αποσύρετε.
Για το "πόθεν έσχες" θα επιδιώξω γενικότερη συζήτηση στη Βουλή. Αποτελεί εμπαιγμό, αποτελεί υποκρισία, αποτελεί ευθύνη των πολιτικών αυτό το καθεστώς του "πόθεν έσχες". Πιστεύω, κύριε Υπουργέ, ότι δεν είναι καιρός για εντυπωσιασμούς, αλλά για ουσιαστικές νομοθετικές ρυθμίσεις και πολιτικές ενέργειες που δεν βλέπω να έρχονται ούτε γενικότερα με τις νομοθετικές ρυθμίσεις που προτείνετε με το νομοσχέδιο ούτε ειδικότερα με το "πόθεν έσχες" ούτε με το Σώμα των Αδιάφθορων που προβλήματα θα δημιουργήσει, καταστάσεις θα προκαλέσει, διακρίσεις θα εισαγάγει και πιστεύω ότι θα υποχρεωθείτε πάλι γρήγορα να αναθεωρήσετε αυτές τις απόψεις σας.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Στάθης έχει το λόγο για δέκα λεπτά.
ΘΕΟΔΩΡΟΣ ΣΤΑΘΗΣ: Κύριε Πρόεδρε, κύριοι συνάδελφοι, πριν ξεκινήσω την ομιλία μου για το συγκεκριμένο νομοσχέδιο, ήθελα να παρατηρήσω ότι ο κ. Σούρλας αναφερόταν στις παράνομες προσλήψεις. Είναι ένα πολύ σημαντικό βήμα που έχει γίνει εδώ το να ομιλούμε για παράνομες προσλήψεις, διότι στο παρελθόν, δυστυχώς, γίνονταν οι επιλογές χωρίς να χαρακτηρίζονται παράνομες και επειδή υπάρχουν νόμοι που προβλέπουν και τις συνέπειες, πιστεύω ότι είναι ένα βήμα προς τα εμπρός και μακριά από το πελατειακό σύστημα, που ίσχυε όλα αυτά τα χρόνια στον τόπο μας.
Ας ενισχύσουμε, επομένως, αυτήν την προσπάθεια, ας αποκαλύψουμε όλες τις παράνομες προσλήψεις με κάθε μέσον και μέτρο, ώστε οι αρμόδιοι να υποστούν τις συνέπειες και των διοικητικών οργάνων, αλλά και των δικαστικών οργάνων. 'Ετσι, θα μπορέσει η κοινωνία μας, κάποτε να απαλλαγεί από αυτό το σύνδρομο.
Κύριοι συνάδελφοι, είναι γεγονός ότι σήμερα παγκοσμίως παρατηρείται μία φοβερή κινητικότητα λαθρομεταναστών. Είναι μία συγκυρία δύσκολη, ασφαλώς και για τη χώρα μας, η οποία βρίσκεται σε μία γεωγραφική περιοχή που βάλλεται από αυτήν την αθρόα λαθρομετανάστευση.
Μάλιστα επειδή η χώρα μας έχει αρκετές χιλιάδες χιλιόμετρα σύνορα σε πολύ δύσκολες γεωγραφικές περιοχές από την πλευρά της μορφολογίας, το πρόβλημα των αστυνομικών οργάνων και όποιων οργάνων δυσκολεύεται ακόμη περισσότερο. Είναι ένα πρόβλημα που αντιμετωπίζει η σημερινή ηγεσία του Υπουργείου Δημόσιας Τάξης. Ουδέποτε νομίζω άλλη πολιτική προϊστάμενη αρχή είχε να αντιμετωπίσει ένα τέτοιο μαζικό πρόβλημα. Είναι το πρόβλημα της εποχής μας.
Σε ό,τι αφορά τη χώρα μας, έχουμε ασφαλώς την παρουσία χιλιάδων λαθρομεταναστών. Βρισκόμαστε σε μια πορεία καταγραφής αυτών των λαθρομεταναστών για να μπορέσουμε να ελέγξουμε και την κίνησή τους και την εισαγωγή και εξαγωγή τους από τον τόπο μας και με στόχο κατά κύριο λόγο να αντιμετωπίσουμε το μεγάλο πρόβλημα της εγκληματικότητας, που σαφώς συνδέεται και με αυτήν την αθρόα εισαγωγή των λαθρομεταναστών στον τόπο μας.
Το μεγάλο βέβαια πρόβλημα που αντιμετωπίζουμε, είναι η ασφάλεια των πολιτών. Για πρώτη φορά πιστεύω, ύστερα από πολλά χρόνια, ο 'Ελληνας και η Ελληνίδα στην ύπαιθρο γενικότερα, στα χωριά, αντιμετωπίζουν αυτό το πρόβλημα, δεν αισθάνονται ασφαλείς. Ο αγρότης το βράδυ δεν μπορεί να πάει στα χωράφια του. Η αγρότισσα ασφαλώς δεν μπορεί να πάει σε περιοχές, οι οποίες είναι κάπως απομονωμένες. Είναι ένα πολύ οξύ και κρίσιμο πρόβλημα, το οποίο πρέπει να αντιμετωπίσουμε. Ασφαλώς η πρωτοβουλία του Υπουργείου Δημόσιας Τάξης για τη δημιουργία αυτής της συνοριακής φύλαξης με το σώμα των χιλίων ανδρών, είναι ένα σωστό μέτρο. Δεν είμαι αυτήν τη στιγμή έτοιμος ή ειδικός να πω ότι αυτός ο αριθμός μπορεί να καλύψει τόσα χιλιόμετρα συνόρων ή εν πάση περιπτώσει μπορεί να καλύψει τις κρίσιμες αυτές περιοχές, που είναι η γνωστή περιοχή των ελληνοαλβανικών συνόρων. Σήμερα οι εξελίξεις στο Μαυροβούνιο, αλλά και οι ανησυχίες που υπάρχουν και στα Σκόπια, μπορούν να προκαλέσουν γεγονότα τα οποία μπορούν να πολλαπλασιάσουν ακόμα περισσότερο το πρόβλημα.
'Ισως, λέω, αυτό το πρώτο εγχείρημα να είναι ένα πρώτο βήμα. Ο ίδιος ο Υπουργός άλλωστε αναγνώρισε ότι ο αριθμός είναι μικρός. Πάντως, ο αριθμός αυτός υποθέτω ότι θα αυξηθεί, διότι το πρόβλημα όταν παραμένει και οι φωνές μας θα αυξηθούν και η επιμονή μας, ως προς αυτό το σκέλος, θα είναι πιο ισχυρή. 
'Ομως, όπως και άλλες φορές είχα τη δυνατότητα να επισημάνω, το πρόβλημα δεν λύνεται μόνο με αστυνομικά μέτρα. Δεν νομίζω πως οι αστυνομικές δυνάμεις θα μπορέσουν να σταματήσουν αυτήν τη μαζική λαθρομετανάστευση χιλιάδων ανθρώπων, οι οποίοι εγκαταλείπουν τις χώρες τους, όχι βέβαια γιατί καλοπερνάνε, αλλά γιατί έχουν το πρόβλημα της επιβίωσης. Δεν θα σταματήσουν σε οποιαδήποτε θυσία και προσωπική ώστε να βρεθούν σε ένα άλλο περιβάλλον που θα τους εξασφαλίσει τα προς το ζειν.
Επομένως, θα πρέπει, επειδή το πρόβλημα δεν περιορίζεται πια μόνο στα σύνορα, αλλά επεκτείνεται και σε όλην την επικράτεια, να δούμε πώς αντιμετωπίζεται αυτό το μαζικό πρόβλημα που έχει σήμερα η χώρα μας. Δηλαδή το πρόβλημα της ανασφάλειας όλων των πολιτών σε οποιαδήποτε γωνιά της χώρας μας και αν είναι.
Είχα κατά καιρούς επισημάνει και με επιστολές προς τον Υπουργό Δημόσιας Τάξης, αλλά και προς τον Υπουργό Εσωτερικών, ότι και το Υπουργείο Εθνικής 'Αμυνας μπορεί να εμπλακεί, αλλά και το Υπουργείο Εξωτερικών πρέπει να εμπλακεί, στις σχέσεις και στις δραστηριότητες που πρέπει να αναπτυχθούν με αυτές τις χώρες ειδικότερα, από τις οποίες έρχονται και τα μεγάλα κύματα λαθρομεταναστών. Να υπάρξουν κάποιες κοινές συμφωνίες για τον περιορισμό των μεταναστών ή εν πάση περιπτώσει κάποιες συμφωνίες οι οποίες θα αμβλύνουν αυτό το πρόβλημα.
Ασφαλώς η επισήμανση του κ. Βαρβιτσιώτη ότι θα έπρεπε αυτό το σώμα να βρίσκεται μέσα στο Υπουργείο Εθνικής 'Αμυνας, είναι μια σκέψη, είναι μια πρόταση την οποία δεν βρίσκω αποτελεσματική.
Οι 'Ενοπλες Δυνάμεις νομίζω πως έχουν πάρα πολλά άλλα ζητήματα, που τους απασχολούν -και αυτό αφορά την εθνική μας ασφάλεια και την αντιμετώπιση της συγκεκριμένης απειλής- και θα είναι δύσκολο να τις φορτώσουμε και με αυτό το καθήκον. Εδώ δεν πρόκειται για πρόβλημα καθαρά στρατιωτικό. Εδώ εμπλέκεται το οργανωμένο έγκλημα, εμπλέκονται τα ναρκωτικά. Χρειάζεται πραγματικά το Υπουργείο Δημοσιας Τάξης, που έχει τεράστια εμπειρία στην αντιμετώπιση της εγκληματικότητας, να ασχοληθεί κυρίως αυτό με την αντιμετώπιση του. Γιατί ο στόχος μας είναι η αντιμετώπιση του προβλήματος της ανασφάλειας που επικρατεί στους πολίτες της χώρας μας.
Επομένως, καλώς αυτό το σώμα -και ελπίζω να διευρυνθεί ο αριθμός του- συγκροτείται από το Υπουργείο Δημόσιας Τάξης, από αυτό που θα εποπτεύει τις δραστηριότητές του.
Είναι γεγονός -και έχουν αυτά επισημανθεί, όπως επιβεβαιώνεται και από την εμπειρία- ότι χιλιάδες μετανάστες βρίσκονται εδώ και πολλοί λίγοι θα επιστρέψουν στις πατρίδες τους. Οι περισσότεροι μάλλον θα μείνουν εδώ. 'Αρα, θα πρέπει να υπάρξει ουσιαστική αντιμετώπιση αυτού του φαινομένου καθώς και της αύξησης της εγκληματικότητας που συνδέεται με την αθρόα παρουσία των λαθρομεταναστών, αλλά και με αυτό καθ'αυτό το πρόβλημα των ανθρώπων που ζουν στις διάφορες περιοχές.
Και ασφαλώς το Υπουργείο Εργασίας ήδη εμπλέκεται με την καταγραφή και τη δημιουργία της άσπρης και της πράσινης κάρτας. Αλλά και το Υπουργείο Εσωτερικών που σε επίπεδο Τοπικής Αυτοδιοίκησης, και πρωτοβάθμιας και δευτεροβάθμιας, σε συνεργασία με τις αστυνομικές αρχές, θα πρέπει να επιδιώξει συνεργασία και με τους λαθρομετανάστες της κάθε περιοχής.
Επομένως, αποτελεσματικό θα είναι να υπάρξει ένας άλλος τύπος συνεργασίας όλων αυτών των εμπλεκόμενων φορέων και των λαθρομεταναστών, ώστε ν'αντιμετωπιστεί κατά κύριο 
 

  



Σελίδα 10165 
λόγο και ως πρωτεύον το πρόβλημα αυτό της αίσθησης ανασφάλειας που επικρατεί σε μεγάλο βαθμό σε όλην την επικράτεια.
Πιστεύω ότι είναι προς το συμφέρον και των λαθρομεταναστών, ειδικότερα αυτών που εγγράφονται και παίρνουν την άσπρη κάρτα και μπορούν μετά και διεκδικούν και την πράσινη κάρτα, να μπορέσουν και αυτοί με τη δική τους συμβολή και τις πρωτοβουλίες τους, να συμβάλουν στην αντιμετώπιση του προβλήματος.
Ασφαλώς, οι λόγοι αυτής της συνεργασίας είναι προφανείς και σε άλλους τομείς. Είναι γεγονός ότι η γεωργία μας σήμερα αντιμετωπίζει πολλά προβλήματα. Πρώτα, πρώτα το κόστος παραγωγής είναι υψηλό και στον κτηνοτροφικό χώρο. Δεν πρέπει να αγνοούμε ότι η ύπαρξη λαθρομεταναστών είναι τυχαία και ότι η κοινωνία δεν τους δέχεται. Είναι δυστυχώς έτσι. Αυτοί οι οποίοι καλούν τους λαθρομετανάστες να τους βοηθήσουν για τη συγκομιδή της ελιάς, των φρούτων, της αγροτικής δραστηριότητας και της κτηνοτροφίας, είναι 'Ελληνες πολίτες που κάνουν χρήση αυτών για τέτοιες περιπτώσεις. Και αυτό γιατί σε πολλές αγροτικές περιοχές οι νέοι άνθρωποι δεν βρίσκονται εκεί. 'Αρα, εξυπηρετούν κάποιους σκοπούς.
Και σε μία ενδιάμεση πορεία εκσυγχρονισμού και του χώρου της γεωργίας, για τις επενδύσεις που πρέπει να γίνουν σ'αυτόν τον τομέα, ώστε το κόστος παραγωγής να μειωθεί με την αύξηση της παραγωγικότητας, για να είναι τα προϊόντα ανταγωνιστικά, αυτοί οι άνθρωποι βρίσκονται σε αυτές τις περιοχές και εξυπηρετούν τέτοιου είδους ανάγκες.
Ας δούμε επομένως και αυτές τις θετικές όψεις αυτού του φαινομένου, γιατί πιστεύω ότι μέσα από αυτήν την πολυπλοκότητα του προβλήματος, θα βρούμε και τα διάφορα μέσα για την αντιμετώπιση όλων των πτυχών του προβλήματος, που δεν είναι μόνο αστυνομικό. Είναι πρόβλημα και κοινωνικό και οικονομικό, είναι πρόβλημα που έχει πολλές πτυχές. Και από το Βήμα αυτό, είχα την υποχρέωση να επισημάνω εκ νέου την ανάγκη συνεργασίας σε όλα αυτά τα επίπεδα όλων των Υπουργείων για να έχουμε μία ολοκληρωμένη απάντηση και εικόνα στο πρόβλημα.
ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Ζαφειρόπουλος έχει το λόγο για δέκα λεπτά.
ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριοι συνάδελφοι, δεν βλέπω εδώ τον Κοινοβουλευτικό Εκπρόσωπο του ΠΑΣΟΚ τον κ. Ιωαννίδη. Θέλω να του ανταποδώσω τη φιλοφρόνηση που μου έκανε προηγουμένως. Φαίνεται ότι ή πάσχει το οπτικό σύστημά του και χρειάζεται κάποια επιθεώρηση ή διόρθωση ή δεν είναι παρών και δεν βλέπει ποιοί είναι μέσα στην Αίθουσα. Αυτά είναι φιλοφρονήσεις μεταξύ συναδέλφων, γιατί μπορούμε να λέμε ανταγωνιστικά μεταξύ μας, ποιοι είμαστε εδώ και ποιοι δεν είμαστε, αυτά κρίνονται από τον κατάλογο των παρουσιών.
Κύριε Υπουργέ, γνωρίζω ότι διακρίνεσθε από σοβαρότητα. Διαμαρτύρεσθε και λέτε ότι σας κάνουμε επιθέσεις. Εσείς όμως εκπροσωπείτε και την Κυβέρνηση και αυτήν τη στιγμή είσθε ο τελευταίος Υπουργός Δημόσιας Τάξης αυτής της Κυβέρνησης. Δεν φαντάζομαι να υπάρξει άλλος Υπουργός Δημόσιας Τάξης από την ίδια Κυβέρνηση. Βέβαια αυτό θα το αποφασίσει ο λαός. Νομίζω όμως ότι ο Αννίβας είναι προ των πυλών.
Διαμαρτύρεσθε, λοιπόν, κύριε Υπουργέ. 'Εχουν γίνει όμως τόσα σφάλματα στο Υπουργείο σας από το παρελθόν από τους προκατόχους σας που σήμερα πρέπει να διορθωθούν. Αυτό το νομοσχέδιο προσπαθεί να κάνει μία διόρθωση. 'Οταν πριν από τέσσερα χρόνια έσπασε το κλειστό κράτος της Αλβανίας και απελύθησαν από τις φυλακές όλοι οι βαρυποινίτες, όταν η διακίνηση των όπλων, μέσω των συνόρων μας, έχει τόση έξαρση και όταν όλοι φωνάζουμε ότι κάτι πρέπει να γίνει και όταν οι κάτοικοι των παραμεθορίων περιοχών διαμαρτύρονται και είχα "βουτήξει τους γκράδες" λέγοντας ότι θα προστατεύσουν τα σπίτια τους και τις περιουσίες τους, εμείς ως επίσημο κράτος κωφεύουμε.
Μετά από όλο αυτό τον εσμό έρχεσθε και φέρνετε αυτό το νομοσχέδιο. Είναι ατελές. Με το σύστημα που το οργανώνετε θα δημιουργήσετε προβλήματα μεταξύ των φρουρών των συνόρων και της Ελληνικής Αστυνομίας. Θα συνδικαλιστούν ή όχι αυτοί οι φρουροί των συνόρων; Οπωσδήποτε θα συνδικαλιστούν. Θέλετε να τους προσλάβετε σταδιακά. Δεν θα κάνετε τίποτε έτσι διότι όταν πρέπει κάθε μέρα να έχετε επί εικοσιτετραώρου βάσεως και χωρίς διάκριση Χριστουγέννων, Πάσχα κλπ. βάρδιες για φύλαξη συνόρων τέτοιας έκτασης δεν θα μπορείτε με τους χίλιους που προσδοκάτε να προσλάβετε να εκπληρώσετε το σκοπό που θέλετε να εκπληρώσετε.
'Ακουσα αυτό που είπατε ότι σκοπός του νομοσχεδίου είναι να προλάβουμε τη λαθρομετανάστευση έτσι ώστε να μειώσουμε και την εγκληματικότητα. Αυτή η τοποθέτησή σας είναι ορθή. 'Ετσι όμως που το οργανώνετε νομίζω ότι αυτό το σύστημα θα αποδειχτεί ατελέσφορο.
Καλό θα ήταν να προσλάβετε για πενταετή θητεία ανθρώπους με αυτά και αυτά τα προσόντα -θα έλθουμε και στο θέμα της συνταγματικότητας- δηλαδή φυσικά και σωματικά προσόντα που απαιτούνται σε αυτές τις δύσβατες περιοχές. Από την άλλη μεριά όταν τους υπαγάγετε όλους αυτούς στην υπηρεσία κρίνονται από άλλους, από αστυνομικούς, εκτός από το φυσικό φορέα που δημιουργείται. Τουλάχιστον θα μπορούσε να είναι ένα μικτό όργανο και να έχουν κάποια εξέλιξη και κάποιοι απ' αυτούς να γίνονται αξιωματικοί, κάποιοι να έχουν μία ευθύνη. 'Ετσι θα μπορούσατε να οργανώσετε ένα σύστημα ώστε μαζί με ένα συμβούλιο κρίσεων να μπορείτε να κρίνετε και την καταλληλότητα και να κάνετε την αξιολόγηση που θέλετε γι'αυτούς τους φρουρούς.
Tώρα τι θα αξιολογήσετε; Αν θα παραμείνουν την επόμενη πενταετία;
Μα σας είπα το εξής, ότι αν δεν έχουν και ένα ηθικό κίνητρο και ένα υλικό κίνητρο, δεν τους ενδιαφέρει, έρχονται για μία πενταετία και φεύγουν. Και πώς είμαστε βέβαιοι ότι αυτοί θα είναι τόσο πολύ έντιμοι, θα είναι τόσο πολύ καθαροί, ώστε δεν θα έχουμε φαινόμενα σήψης από αυτά τα οποία παρουσιάζονται τελευταίως δυστυχώς όχι στην Αστυνομία ολόκληρη, αλλά από ορισμένα πρόσωπα της Αστυνομίας; Πολύ δε περισσότερο όταν δεν έχουν και το στοιχείο της μονιμότητας, όταν δεν είναι ορκισμένοι δημόσιοι υπάλληλοι, όταν δεν έχουν εξέλθει από σχολές, όταν δεν υποκύπτουν σε πειθαρχικά συμβούλια, όταν δεν έχουν μέλλον, όταν ξέρουν ότι θα μείνουν συνοριακοί φρουροί για μία πενταετία και θα παραμείνουν αν τους κρίνετε κατάλληλους για άλλη μία πενταετία. Και αυτοί οι άνθρωποι παίρνουν ένα μεροκάματο μεροδούλι, όπως ο Αλβανός μετανάστης ο οποίος έρχεται και αντί να παίρνει το νόμιμο μεροκάματο παίρνει μειωμένο μεροκάματο, δουλεύει από το πρωϊ μέχρι το βράδυ ο φουκαράς, διότι δεν έχει πού να βάλει το κεφάλι του και θέλει να φάει ένα κομμάτι ψωμί και σου λέει, μήπως κάνω κάτι καλύτερο αύριο. Αυτό όμως είναι στον ιδιωτικό τομέα.
Τι γίνεται, όμως, όταν είναι στο δημόσιο τομέα; Νομίζω, ότι πρέπει να το δούμε το θέμα, γιατί αφορά ολόκληρη την Ελλάδα, ολόκληρο τον τόπο μας. Και δεν θα πω εγώ ότι η Ελλάδα είναι σύνορα της Ευρώπης, για να αναλύσω το πώς μπορεί να χρηματοδοτηθούν αυτοί οι φρουροί και από ευρωπαϊκά προγράμματα κλπ., να κάνουμε ένα πιο οργανωμένο σύστημα με αυτά τα προγράμματα. Αυτό είναι άλλης τάξεως συζήτηση. Πιστεύω, ότι αυτό το νομοσχέδιο και η υλοποίησή του ακόμα θα είναι ατελέσφορη.
Δεύτερον, έρχεται το Συμβούλιο Επικρατείας και η Επιστημονική Επιτροπή της Βουλής και φέρνει ως παράδειγμα τις τρεις αποφάσεις που εξεδόθησαν για το θέμα της Σχολής Αστυφυλάκων, για το θέμα της ποσόστωσης των γυναικών, το θέμα της συνταγματικότητας.
Εδώ θα πρέπει, κύριε Υπουργέ, να καθορίσετε πραγματικά ποια θα είναι τα προσόντα. Διότι αν από αυτούς χρησιμοποιηθούν για γραμματειακή υποστήριξη ή για την οποιαδήποτε άλλη έρευνα, που μπορεί να είναι υπηρεσία γραφείου, που μπορεί να είναι με μειωμένα προσόντα σωματικά -γιατί πνευματικά νομίζω ότι άνδρες και γυναίκες είναι ίσοι, όπως λέει και το Σύνταγμα ίσοι είναι σε όλα τα δικαιώματα, αλλά εν πάση περιπτώσει εγώ δέχομαι βέβαια ότι οι γυναίκες είναι 
 

  



Σελίδα 10166 
και δυνατότερα μυαλά από τους άνδρες- αυτό που πιστεύω είναι ότι θα σας τα κηρύξει το Συμβούλιο της Επικρατείας αντισυνταγματικό το νόμο και τα προεδρικά σας διατάγματα. Και όχι μόνο αυτό, αλλά θα κατατεθούν και τίποτα προσφυγές και θα έλθει να πει ότι και η διάταξη αυτή είναι αντισυνταγματική. Και θα σας υποχρεώσει να προσλάβετε γυναίκες γι' αυτές τις γενικές υπηρεσίες τις όχι μάχιμες. Σκεφθείτε μία κυρία σε κατάσταση εγκυμοσύνης με όπλα και άρβυλα να αναρριχάται με σχοινιά στα βουνά. Θα είναι το κωμικότερο από όλα.
'Εχω την άποψη, λοιπόν, ότι θα πρέπει να είσθε λεπτομερειακός -και ορθά ο Κοινοβουλευτικός μας Εκπρόσωπος σας επεσήμανε αυτό το πράγμα- και όσον αφορά το προεδρικό διάταγμα αν θα πρέπει να το διορθώσετε, θα πρέπει να πάρετε και γυναίκες, τη στιγμή κατά την οποία μοιραίως υπηρεσιακώς θα υπάρχει ανάγκη δημιουργίας γραμματειακής υποστήριξης, που μπορούν οι γυναίκες πράγματι να είναι στη γραμματειακή υποστήριξη.
Στο κάτω-κάτω της γραφής, κύριε Υπουργέ, παραδείγματος χάριν, θα σας πει κάποιος ότι εγώ που είμαι απόφοιτος Γυμνασίου ή είμαι φοιτητής και δεν διορίζομαι πουθενά, δεν μπορώ να μπω με το ν. 2190 για τον άλφα ή βήτα λόγο ή επειδή απέτυχα να εισαχθώ κάπου, γιατί να μην έρθω να προσληφθώ με πενταετή θητεία στην υπηρεσία της φύλαξης; Είμαι νέος άνθρωπος, είκοσι πέντε, τριάντα χρονών και δεν βαριέσαι, θα γνωρίσω και καμμία κοπέλα στα σύνορα, θα παντρευτώ, θα αποκατασταθώ, θα φτιάξω και καμιά προίκα, αλλά από την άλλη πλευρά, δεν θα συνδικαλισθώ;
Θα συνδικαλισθεί οπωσδήποτε. Δεν μπορείτε σε χίλια άτομα να πείτε ότι δεν θα συνδικαλισθούν, να πείτε ότι δεν μπορούν να έχουν εξέλιξη. Ποια θα είναι, λοιπόν, η αξιολόγηση την οποία θα κάνετε; Πρέπει να δώσετε κίνητρα, κύριε Υπουργέ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μιλάμε σήμερα και θα μιλήσουμε και αύριο και δυστυχώς ο Πρόεδρος δεν θέλει να μας δώσει άνεση χρόνου.
Λέει ο κ. Ιωαννίδης: "Η Κυβέρνηση και το ΠΑΣΟΚ είναι μία φωνή". 'Αλλο το να έχεις μία φωνή η οποία μεταφράζεται με ψήφους Βουλευτών και άλλο να έχεις μία φωνή η οποία να είναι ισχυρή, όπως η δική μας η φωνή, αλλά δεν μας ακούτε. Ακούστε μας!
Επομένως, αυτό το σύστημα το οποίο θέλετε να εφαρμόσετε, σωστά το σκεφθήκατε, σωστά προσπαθείτε να το σχεδιάσετε, αλλά δεν σας αφήνουν. Και δεν σας αφήνουν. Σας λένε μονάχα, θα κάνω συνοριακούς φρουρούς. Τι θα πει αυτό;
Σας έχει κάνει ο κ. Βαρβιτσιώτης μια πρόταση πολύ ορθή. Αν θέλετε πράγματι να κάνετε συνοριακούς φρουρούς, οι οποίοι να έχουν ενδιαφέρον και οι οποίοι να μη διαμένουν μόνο εκεί, αλλά και να κατάγονται από εκεί, αφού τους αξιολογήσετε ότι είναι ικανοί μετά τη δεύτερη πενταετία ή την τρίτη πενταετία και τους πείτε ότι μπορείτε να τους δώσετε με χρονομίσθωση, είτε κτήματα του δημοσίου για να καλλιεργούν είτε οποιοδήποτε περιουσιακό στοιχείο του δημοσίου, το οποίο μπορεί να αποδώσει στη γενικότερη εθνική οικονομία -ρυτινοσυλλογή, μελλισοκομία, αιγοπρόβατα, ο,τιδήποτε- θα δείτε πόσοι θα καθίσουν εκεί και πώς μπορείτε να δημιουργήσετε μετά τα τάγματα εθνοφυλακής που θα σας απαλλάξουν απ'αυτούς τους συνοριακούς φρουρούς και απ'αυτές τις προσλήψεις κλπ.
Νομίζω, ότι πρέπει να το δούμε το θέμα. Αυτός είναι ο κίνδυνος σήμερα. 'Οταν για μία τριακονταπενταετία υπολογίζετε να έχετε αυτούς τους συνοριακούς φρουρούς με τις εναλλαγές των πενταετιών κλπ., να ξέρετε -και το ξέρουμε όλοι μας- ότι το θέμα των συνόρων μας με όλους αυτούς τους λαούς τους απογοητευμένους, τους πεινασμένους που σήμερα προσπαθούν να δημιουργήσουν κοινωνίες, που σήμερα προσπαθούν να δημιουργήσουν αγορές, που σήμερα προσπαθούν να επικοινωνήσουν με τις άλλες χώρες και τις άλλες αγορές ή να ενταχθούν σε οικονομικά ή οποιαδήποτε άλλα συστήματα στον ευρωπαϊκό χώρο κλπ., δεν είναι μόνο για τριάντα πέντε χρόνια, γιατί θα δείτε ότι θα περάσουν όχι μόνο τριάντα πέντε, αλλά και εξήντα πέντε για να αποκτήσουν τα κράτη αυτά μια προσωπικότητα καθ' όλα κυρίαρχου κράτους. Εδώ εμείς το 1821 ξεκινήσαμε την επανάστασή μας και ακόμα έχουμε δεκανίκια! Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Λιάνης, έχει το λόγο, για δέκα λεπτά.
ΓΕΩΡΓΙΟΣ ΛΙΑΝΗΣ: Κύριοι συνάδελφοι, κατανοώ απολύτως την αγωνία των Βουλευτών, κυρίως αυτών που προέρχονται από παραμεθόριες και ακριτικές περιοχές και η οποία καταγράφηκε, κύριε Υπουργέ, με πάρα πολύ πειστικό τρόπο σ'αυτήν την Αίθουσα, γύρω απ'αυτό το τεράστιο θέμα, θέμα για το οποίο το νομοσχέδιο που έχετε φέρει νομίζω ότι το οδηγεί σε μια θετική εξέλιξη.
Είναι αληθές ότι το αίσθημα ασφάλειας στα σύνορα τα τελευταία χρόνια, με αυτά τα γεγονότα που συνέβησαν, έχει τρωθεί. Και είναι αληθές ότι και το αίσθημα αξιοπρέπειας της χώρας στα σύνορα, σε σχέση με τα γεγονότα που μεσολάβησαν τα τελευταία χρόνια, έχει τρωθεί. Δεχθήκαμε προκλητικές συμπεριφορές, βίαιες εισβολές, αδικήματα κατάφωρα και αυτό συνετέλεσε σε μία -θα μου επιτρέψετε να πω- καταρράκωση του φρονήματος των ακριτών.
Μόνο στην Πρέσπα και σας το είχα αναφέρει πολλές φορές, σε αυτήν την ειρηνική και ειρηνοφόρο Πρέσπα που ποτέ δεν είχε διαπραχθεί τίποτε, έχουν συμβεί τα τελευταία τέσσερα-πέντε χρόνια -και δεν μιλώ τώρα, τώρα είναι σε ύφεση- κλοπές σε δίχτυα ψαράδων, μέχρι και ένοπλη ληστεία στα βράχια της μεγάλης Πρέσπας. Απίστευτα φαινόμενα για μια χώρα σαν την Ελλάδα που θεωρείται και είναι αυτήν τη στιγμή στην περιοχή η ισχυρή χώρα. Ισχυρή χώρα, όμως, σημαίνει ισχυρά σύνορα και ισχυρά σύνορα σημαίνουν ισχυρά σύνορα στην πράξη.
Θέλω να πω με την ευκαιρία ότι πραγματικά η περιοχή μας -και δεν το λέω αυτό για να σας κολακεύσω- θεωρεί σημαντικό γεγονός το ότι καλύψατε μία ανεπάρκεια και των δικών μας κυβερνήσεων, επταετή ανεπάρκεια, να μην έχει η μεγάλη και η μικρή Πρέσπα ακταιωρό να φυλάει το τριεθνές! Δεν έχει ξαναγίνει αυτό το γεγονός. Συνέβη δε και έχουμε το ελαφρυντικό ότι ξεκίνησε αυτή η ιστορία από την εποχή που ήταν στην κυβέρνηση η Νέα Δημοκρατία, αλλά στη δική μας την εποχή κορυφώθηκε. Θεωρώ, λοιπόν, το γεγονός ότι δεν φυλάγονταν τα υδάτινα σύνορα της χώρας, τα λιμνέα σύνορα της χώρας ως πάρα πολύ σημαντικό και το καλύψατε -και είναι πολύ θετική η εξέλιξη- με την ακταιωρό η οποία θα πάει εκεί και πιστεύω ότι οι κάτοικοι θα σας ανταμείψουν με τη ζεστή τους πραγματικά στοργή, γύρω απ'αυτό το θέμα.
Σεβασμός, λοιπόν, των συνόρων, αλλά και αλληλοσεβασμός των λαών. Ειπώθηκαν πολλά. Εγώ καταλαβαίνω την αγωνία των συναδέλφων που προέρχονται απ'αυτές τις περιοχές. Τους έχουν μεταλαμπαδεύσει και τους έχουν δώσει αυτό το αίσθημα της, ας το πω, κραυγής, οι κάτοικοι των περιοχών που πραγματικά έχουν υποστεί πάρα πολλά. Φθάνουμε, όμως, κύριοι συνάδελφοι, και εμείς σε ακραίες ερμηνείες και σε ακραίες περιπτώσεις. Θα μου επιτρέψετε να πω ότι η αντιμετώπιση μερικές φορές -και θα πω τη λέξη κατά την έννοια της ερμηνείας που θα δώσω- αγγίζει και φασιστικές από τη μεριά μας συμπεριφορές!
Ο Μπρεχτ έλεγε ότι η περιφρόνηση του ανθρώπου είναι ο φασισμός. 'Εχουμε περιφρονήσει και εμείς συχνά τον άνθρωπο, με ελαφρυντικό το ότι πραγματικά έχουμε από την άλλη μεριά αυτά τα φαινόμενα. Θα πρέπει να αναλογιστούμε και τις δικές μας ευθύνες και να κάνουμε και την αυτοκριτική μας. Μιλάω για όλους. Η ρωμέικη ασυδοσία έχει θριαμβεύσει στη συγκεκριμένη περίπτωση. Στα μέρη μας οι μισοί κάτοικοι θέλουν τους Αλβανούς και οι άλλοι μισοί τους διώχνουν. Ζητούν ποινικές διώξεις, τον κολασμό. Οι μισοί τους χρησιμοποιούν σαν βοσκούς, σαν θεληματάρηδες, σαν οτιδήποτε και το βράδυ τους ξαποστέλνουν για να μην τους πληρώσουν. 'Εχουμε ευθύνες μεγάλες στο πώς φερθήκαμε και εμείς σαν λαός. Δεν δέχομαι τα του περιούσιου λαού, που μόνο φιλοξενεί και μόνο 
 

  



Σελίδα 10167 
αγαθά έχει. Είναι απόψεις που η ιστορία τις δικαιώνει στον ελληνικό λαό, αλλά πάντοτε είχαμε τα επιμέρους τα οποία είναι ολέθρια.
Θεωρώ ότι το νομοσχέδιο είναι αναγκαίο, θα δοκιμαστεί στην πράξη και πιστεύω ότι στη δοκιμασία αυτή, κύριε Υπουργέ, θα δοθούν οι δυνατότητες και για πολλές τροποποιήσεις, τις οποίες πολλοί συνάδελφοι της Νέας Δημοκρατίας υπέδειξαν.
Με την ευκαιρία, επιτρέψτε μου να πω κάτι, που το έχω πει σε εσάς, αλλά θέλω να κατατεθεί και στην Εθνική Αντιπροσωπεία. 
Κύριοι συνάδελφοι, στην Ελλάδα συμβαίνει ένα μοναδικό γεγονός. 'Εχουμε διαβαθμίσει τα σύνορά μας. Υπάρχουν σύνορα α' κατηγορίας και σύνορα β'κατηγορίας! Και αυτό το κάναμε παίρνοντας αφορμή από το γεγονός το αδιαμφισβήτητο ότι κατά καιρούς για παράδειγμα ο 'Εβρος ήταν στο μάτι του κυκλώνα. Αυτό όμως δεν επιτρέπει στη χώρα να διαβαθμίζει τα σύνορα. Θα σας πω τρία συγκεκριμένα παραδείγματα, για να καταλάβετε πόσο σημαντικό είναι αυτό το γεγονός και πόσο πολύ μετράει στο φρόνημα των κατοίκων των ακριτικών περιοχών.
Οι κάτοικοι του 'Εβρου, οι κάτοικοι της Θράκης έχουν δεχθεί εκατονταπλάσιες παροχές απ'όλες τις κυβερνήσεις, τις δικές σας και τις δικές μας, την τελευταία δεκαπενταετία. Υπάρχει εξαίρεση στο νόμο Πεπονή για τους κατοίκους του 'Εβρου και υπάρχουν αναπτυξιακά κίνητρα απείρως πιο σημαντικά. Αναφέρω ένα εξοργιστικό παράδειγμα. Σήμερα η Καβάλα έχει επιδότηση κόστους εργασίας ως όμορος νομός με τη Θράκη 6% και η Φλώρινα με το υψηλότερο ποσοστό ανεργίας στην Ελλάδα έχει μηδενική επιδότηση κόστους εργασίας!! Θεωρώ, λοιπόν, ότι αυτό είναι ένα γεγονός που θα πρέπει να αντιμετωπιστεί διαφορετικά.
Ο εξ Ανατολών -να το πω έτσι- κίνδυνος, υπαρκτός μεν, άλλοτε περνάει σε ύφεση, άλλοτε περνάει σε έξαρση. Αυτή η ιστορία κρατάει είκοσι χρόνια. Κάποιος στρατηγός μου έλεγε σε μία παρέλαση: "Αν δουν οι κάτοικοι της Δυτικής Μακεδονίας πως ζουν οι κάτοικοι της Θράκης, θα επαναστατήσουν". Αυτό θα πρέπει να το αντιμετωπίσει και η Κυβέρνηση και η χώρα και τα κόμματα με διαφορετικό τρόπο. 'Αλλωστε, οι τελευταίες κρίσεις στα σύνορα είναι από τη μεριά τη δική μας. Η κρίση λόγω του Μακεδονικού και της αναβίωσής του, η κρίση με το θέμα του ονόματος των Σκοπίων, η κρίση με το εμπάργκο και η πολλαπλή κρίση με την Αλβανία. Πού είναι, λοιπόν, αυτός ο περίφημος εξ Ανατολών κίνδυνος που δεν υφίσταται αυτήν τη στιγμή από την άλλη μεριά; 
Ούτε δέχομαι, κύριε Υπουργέ -και το λέω αυτό γιατί ξέρω πόσο πολύ δίκαιος είσθε- αποσπασματικά μέτρα, που θα αφορούν τους λαθρομετανάστες με πρωτοβουλίες είτε Υπουργών είτε επιμέρους, αν θέλετε, αρχών, όπως οι νομάρχες, όπου θα δείχνουν σε όμορες περιοχές, που έχουν σύνορα με την Αλβανία, άλλες συμπεριφορές. Είναι απαράδεκτο. Σας το είπα και ξέρετε ότι είναι υπαρκτό το πρόβλημα. Δεν θα αναπτύσσονται φυλάκια στον ένα νομό και όχι στον άλλον. Δεν θα γίνονται επιδοτήσεις στον ένα νομό και όχι στον άλλον. Δεν προέρχονται από εσάς, αλλά είσαστε στέλεχος της Κυβέρνησης και πιστεύω ότι με τη δικαιοσύνη που σας διακρίνει θα το μεριμνήσετε.
Θα έρθω στο θέμα του νομοσχεδίου. Απόλυτη εντοπιότητα, έτσι όπως το έχετε προτάξει και το θεωρώ πάρα πολύ δίκαιο. Γιατί δεν είναι μόνο δίκαιο ως προς το γεγονός ότι οι ακρίτες θα φυλάνε τα σύνορα -αν θέλετε να πω και μία αρχέγονη παράδοση από τα χρόνια του Βυζαντίου- είναι και το γεγονός ότι ουσιαστικά τις κάποιες ατέλειες που παρουσιάζει ο νόμος Πεπονή, ατέλειες αναδρομικές, ατέλειες κληρονομικότητας -καταλαβαίνετε τι θέλω να πω- τις διορθώνετε με αυτόν τον τρόπο σε μία επίμαχη περιοχή όπως είναι τα σύνορα αυτά. 'Αρα, είναι επωφελές το νομοσχέδιο από αυτήν την άποψη και γι'αυτόν το λόγο. 'Αρα, η απόλυτη εντοπιότητα που έχετε είναι κατ'αρχήν πάρα πολύ σωστή.
Δεύτερον, οι περιοχές αυτές έχουν υποστεί το φαινόμενο της διπλής μετανάστευσης. 'Ερχονται οι κάτοικοι, αυτοί που είχαν φύγει, ξανά από τη Γερμανία, έρχονται από την Αμερική, αλλά ξαναφεύγουν γιατί δεν βρίσκουν στο μέρος αυτό δουλειά. Αυτή είναι η διπλή μετανάστευση. Είναι ένα σαράκι που κατατρώει τα σωθικά των συνόρων. Δίνει λύση σε ένα βαθμό το νομοσχέδιο. 'Ομως θέλω να πω -και το ξέρω ότι θα πρυτανεύσει σε αυτό το σημείο η δική σας δικαιοσύνη που είπα ότι σας διακρίνει- ότι τα κριτήρια για τον επιμερισμό αυτών των σημαντικών θέσεων δεν θα μπορεί να είναι μόνο τα πληθυσμιακά ή αν θέλετε και του μήκους της οριογραμμής που και αυτά είναι σημαντικά. Τα θεωρώ ασφαλέστερα από κάθε άλλο. Για μένα κριτήρια είναι και η ιδιομορφία των συνόρων, η ιδιομορφία των περιοχών και αν θέλετε και η ιδιαιτερότητα του τριεθνούς ή και η ιδιαιτερότητα των λιμναίων συνόρων της χώρας, για τα οποία σας είπα ότι υπήρξε ένας τεράστιος παραγκωνισμός.
Θα συμφωνήσω με τους Βουλευτές της Αξιωματικής Αντιπολίτευσης που είπαν ότι ο αριθμός αυτός για την Αστυνομία Συνόρων θα μπορούσε να είναι μεγαλύτερος. Το ξέρετε και εσείς αυτό. Το προβλέψατε και το αναφέρατε στην ομιλία σας, αλλά μου αφήσατε το ερωτηματικό αν θα αφορά ο μεγαλύτερος αριθμός και για τις περιοχές στις οποίες ήδη έχει γίνει η υπόθεση ή θα αφορά μόνο την υπόθεση του 'Εβρου. Νομίζω ότι είναι και για τις δύο περιπτώσεις.
Επίσης θα πω ότι ήταν πολύ σωστή και επωφελής η σημερινή σας βελτίωση στο όριο ηλικίας. Θα έχω μία σφοδρή αντίθεση εδώ με το χώρο της Νέας Δημοκρατίας. Ο κ. Βαρβιτσιώτης είπε για τους δεκαοκταετείς. Δεν το κατάλαβα αυτό. Δηλαδή ο άνθρωπος των είκοσι οκτώ, των τριάντα και των τριάντα δύο ετών είναι για τον Καιάδα;
Ξέρετε πολύ καλά πως ορισμένοι 'Ελληνες εξαιτίας αυτών των συνθηκών που πέρασε η χώρα τα τελευταία χρόνια, έχουν μείνει στις περιοχές αυτές χωρίς δουλειά. Τι θα τους κάνουμε αυτούς; Θα βρούμε ένα Καιάδα σύγχρονο να τους πετάξουμε;
ΝΙΚΟΛΑΟΣ ΓΚΕΛΕΣΤΑΘΗΣ: Δεν το είπε έτσι.
ΓΕΩΡΓΙΟΣ ΛΙΑΝΗΣ: Πως το είπε; Πάρτε ένα νέο ζωηρό στα δεκαοκτώ και τι τους θέλετε τους τριαντάρηδες; Αυτό είπε. Είναι μία, θα μου επιτρέψετε να πω, άδικη συμπεριφορά σε ένα κομμάτι ηλικιακό του πληθυσμού της χώρας, το οποίο δεν είναι υπεύθυνο για τη μοίρα που έχει σήμερα.
Θα κλείσω με δύο παρατηρήσεις. Ο κ. Κουβέλης ζήτησε ειδικό σώμα.
Κύριε Υπουργέ, όσον αφορά το γιατί κάνατε ειδικό σώμα, θεωρώ ότι είναι σωστή η επιλογή του Υπουργείου. 'Επρεπε να γίνει το ειδικό σώμα, γιατί είναι ειδικές οι συνθήκες φύλαξης. Αλίμονο, αν όπως προτάθηκε, φυλάξουν τα σύνορα οι 'Ενοπλες Δυνάμεις.
Εγώ θα σας μεταφέρω ένα αίσθημα, επειδή φύλαξαν για ένα διάστημα τα σύνορα της περιοχής Πρέσπας οι στρατιώτες, μεγάλης δυσφορίας των στρατιωτών γι' αυτό που συνέβαινε, ένα αίσθημα μεγίστης δυσφορίας. Είναι άλλος ο ρόλος των στρατιωτών. Φυλάσσουν την εδαφική ακεραιότητα της χώρας και αυτό έχει συμβολική, ουσιαστική και -αν θέλετε και κάποια στιγμή- τελεσίδικη σημασία με το θάνατο και άλλη είναι η ιδιομορφία αυτή, που συζητάμε σήμερα. Ούτε συζητιέται, κατά τη γνώμη μου, αυτό το θέμα.
'Ενα δεύτερο θέμα, θα μου επιτρέψετε να πω -και εδώ είναι το μόνο σημείο στο οποίο θέλω να συνεισφέρω- είναι ότι η εισηγητική έκθεση, κύριε Υπουργέ, που ξέρω ότι σας διακρίνει αίσθημα ισότητας για όλους τους 'Ελληνες, σχετικά με το άρθρο 3, είναι λιγάκη απρόσεκτη.
Διαβάζω το εξής καταπληκτικό, που αφορά τις γυναίκες. Και δεν έχω κανένα λόγο να το πω, αμφισβητώντας τα φεμινιστικά σας αισθήματα. Αλλά κατά τη γνώμη μου, είναι πάρα πολύ μέτρια αυτή η διατύπωση.
Αναφέρεται ότι ειδικότερα προβλέπεται ότι "ως συνοριακοί φύλακες προσλαμβάνονται μόνο άνδρες 'Ελληνες πολίτες, καθόσον η υφή της αποστολής των υπηρεσιών συνοριακής φύλαξης, που συνίσταται στην καταδίωξη και σύλληψη λαθρομεταναστών, πολλές φορές ενόπλων, κάτω από ιδιαίτερα δυσμενείς τοπικές και χρονικές συνθήκες και εναλλάσσεται καθ' όλο το εικοσιτετράωρο, απαιτεί όπως το προσωπικό των 
 

  



Σελίδα 10168 
υπηρεσιών αυτών διαθέτει ιδιαίτερα σωματικά προσόντα, μυϊκή δύναμη, ταχύτητα, αντοχή, στα οποία οι άνδρες υπερτερούν έναντι των γυναικών".
Επιπλέον, η ρύθμιση αυτή αποσκοπεί στην προστασία των ίδιων των γυναικών, οι οποίες λόγω των βιολογικών ιδιαιτεροτήτων τους εκτίθενται..
ΘΕΟΔΩΡΟΣ ΣΤΑΘΗΣ: Δεν είναι έτσι.
ΓΕΩΡΓΙΟΣ ΛΙΑΝΗΣ: Επιτρέψτε μου να πω ότι τώρα πια στην εποχή μας δεν μπορούμε να μιλάμε για τέτοιες ιδιαιτερότητες. Ως Υπουργός Αθλητισμού σας διαβεβαιώνω ότι ξέρω πολύ πιο γυμνασμένες γυναίκες από άνδρες με μεγαλύτερη μυϊκή δύναμη, με μεγαλύτερη αντοχή. Αφήστε τα πνευματικά προσόντα, τα οποία ανέφερε ο κ. Ζαφειρόπουλος και συμπίπτουμε και σε αυτά. Θα μπορούσατε κάλλιστα, αν δεν υπήρχε πρόβλημα συνταγματικό ή κάτι άλλο, να έχετε μία πρόβλεψη για ένα μικρό αριθμό γυναικών. Επανέρχομαι γιατί διάβασα αυτή την ατελή διατύπωση.
Ευχαριστώ.
ΠΡΟΕΔΡΕΥΩΝ (Δημήτριος Β. Κωστόπουλος): Ο κ. Καραμάριος έχει το λόγο.
Απών. Διαγράφεται.
Ο κ. Γκελεστάθης έχει το λόγο για δέκα λεπτά.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, κύριοι συνάδελφοι, είναι πεποίθησή μου ότι όταν ασχολούμεθα με θέματα που αφορούν τη λειτουργία των Σωμάτων Ασφαλείας, η αποστολή των οποίων γνωρίζουμε όλοι ποια είναι για την προάσπιση της ζωής και της περιουσίας των πολιτών, αλλά και της έννομης τάξης και της δημόσιας ασφάλειας, πρέπει να είμαστε ιδιαίτερα προσεκτικοί. Τα θέματα αυτά δεν μπορεί σε καμία περίπτωση να αποτελούν πεδίο κομματικών αντιπαραθέσεων.
Κύριε Υπουργέ, το υπό συζήτηση νομοσχέδιο έχει λάθος σκοπό και κατά συνέπεια έχει λάθος τίτλο.
Οι υπηρεσίες συνοριακής φύλαξης είναι αποστολή των Ενόπλων Δυνάμεων, είναι αποστολή του Στρατού. Θα μπορούσε να αποβλέπει ο σκοπός του υπό συζήτηση νομοσχεδίου στις υπηρεσίες ελέγχου των συνόρων, που είναι ασφαλώς αποστολή της Ελληνικής Αστυνομίας. 
Από εκεί και κάτω πιστεύω ότι η διατύπωση των επιμέρους διατάξεων του νομοσχεδίου είναι με προχειρότητα, διότι δεν μπορούν να υπηρετήσουν ακριβώς το σκοπό, εκείνον τον οποίο θα έπρεπε να θεσμοθετεί το υπό συζήτηση νομοσχέδιο.
Δεν διαπίστωσα ότι έγινε κάποια μελέτη, βάσει της οποίας να φέρετε το νομοσχέδιο αυτό στην Εθνική Αντιπροσωπεία, για να καταστεί νόμος του κράτους. Θα έπρεπε να υπάρχει μία μελέτη, η οποία να μας έχει αποδείξει την ανάγκη συγκροτήσεως του Σώματος αυτού για τον έλεγχο των συνόρων και να μας έχει αποδείξει, ότι για να επιτευχθεί ο σκοπός, πόσο προσωπικό θα έπρεπε να υπάρξει στην αρχή και σταδιακά τελικά για να συμπληρωθεί. Διότι αυτό που μας είπατε προηγουμένως ότι οι χίλιοι, που θα προσληφθούν με το υπό συζήτηση νομοσχέδιο, θα απασχοληθούν μόνο στη φύλαξη των συνόρων προς την Αλβανία, νομίζω ότι αποδεικνύει μία προχειρότητα, διότι το θέμα των συνόρων είναι καθολικό και θα έπρεπε να αντιμετωπιστεί συνολικά.
Βεβαίως υπάρχει μία ιδιαιτερότητα στα σύνορά μας προς την Αλβανία για τους γνωστούς λόγους, αλλά θα έπρεπε μετά από τεσσεράμισι χρόνια η Κυβέρνηση του ΠΑΣΟΚ, επιτέλους, να έχει μελετήσει το θέμα και να το αντιμετωπίσει συνολικά και ριζικά. Δεν μπορεί να δηλώνεται προηγουμένως ότι δεν μπορεί να καλύψει το θέμα των μεταναστών το υπό συζήτηση νομοσχέδιο. 'Υστερα από τεσσεράμισι χρόνια, δεν μπορεί να προβάλεται αυτός ο κυβερνητικός ισχυρισμός στην Αίθουσα αυτή. Για το λόγο αυτό, δικαιολογημένα οι συνάδελφοί μου ισχυρίστηκαν ότι το νομοσχέδιο είναι πρόχειρο, είναι αποσπασματικό και είναι αναποτελεσματικό.
Στις επιμέρους διατάξεις θα μπορούσε κανείς να κάνει γενικές παρατηρήσεις, γιατί ο χρόνος δεν επιτρέπει λεπτομερή κριτική.
Κύριε Πρόεδρε, βρίσκομαι στην Αίθουσα από τις 10.30' το πρωί, που άρχισε η συνεδρίαση με τη συζήτηση των επικαίρων ερωτήσεων, η δε συζήτηση του νομοσχεδίου άρχισε στις 12 το μεσημέρι και καταλήγω στις 5 η ώρα το απόγευμα να πάρω το λόγο, για να αναφέρω στο Σώμα τις παρατηρήσεις μου στο υπό συζήτηση νομοσχέδιο.
Με το άρθρο 1 παράγραφος 2 δίνεται μία γενική εξουσιοδότηση για την ίδρυση, την οργάνωση και τα άλλα σχετικά θέματα του Σώματος που θεσμοθετείται, που η γενίκευση της διατυπώσεως αυτής ασφαλώς, κύριε Υπουργέ, αποδεικνύει και αυτή μία προχειρότητα. 
Θα έπρεπε να έχει διατυπωθεί ένα γενικό πλαίσιο για την οργάνωση, τη λειτουργία, τη στελέχωση κ.ο.κ. των θεμάτων που θα πρέπει να αντιμετωπιστούν για τη σωστή λειτουργία του Σώματος αυτού, τα οποία θα έπρεπε να προβλέπονται μέσα στο νομοσχέδιο και ο ισχυρισμός σας ότι με το Προεδρικό Διάταγμα θα αντιμετωπιστούν αυτά, για τους λόγους που αναφέρατε, δεν ευσταθεί. Θα έπρεπε να υπάρχει ένα γενικό πλαίσιο.
Με το άρθρο 3 παράγραφος 2 αναφέρεσθε ότι πάλι με εξουσιοδότηση με Προεδρικό Διάταγμα θα αντιμετωπίσετε τα θέματα της πρόσληψης των συνοριακών φυλάκων κ.ο.κ. 
Και εδώ ισχύει η ίδια παρατήρηση. Θα έπρεπε να μπει ένα γενικό πλαίσιο αντιμετώπισης των θεμάτων αυτών, διότι είμαστε όλοι μάρτυρες πόσα παρατράγουδα έχουν συμβεί και στο θέμα της πρόσληψης του προσωπικού κ.ο.κ.
Θα πρέπει να σας υπενθυμίσω ότι, πριν εφαρμοστεί ο θεσμός των πανελληνίων εξετάσεων για την κατάταξη του προσωπικού της Αστυνομίας, η Κυβέρνηση του ΠΑΣΟΚ -όπως θυμάστε και εσείς και εμείς- προσέλαβε δυόμισι χιλιάδες Αστυφύλακες με το μέχρι τότε ισχύον σύστημα και αυτό είναι ένα γεγονός που μας προβληματίζει όλους, πώς θα αντιμετωπιστεί και το θέμα αυτό της πρόσληψης του προσωπικού του υπό σύσταση Σώματος.
Αλλά γεννάται ένα άλλο σοβαρό θέμα με τη διάκριση των γυναικών. Είναι ανεπίτρεπτος ο ισχυρισμός, που διατυπώνεται στο νομοσχέδιο, ότι για τους λόγους που αναφέρετε δεν μπορούν να προσληφθούν, διότι πέραν των άλλων, οι γυναίκες, όπως ξέρουμε υπηρετούν στις 'Ενοπλες Δυνάμεις και στο Στρατό και στο Ναυτικό και στην Αεροπορία και χρησιμοποιούνται και σε ειδικότητες, οι οποίες είναι πολύ δύσκολες και είναι σε θέση να έρθουν σε πέρας από τις γυναίκες που επιλέγονται για τις θέσεις αυτές.
Επομένως, αύριο στη συζήτηση των άρθρων να κάνετε μια τροποποίηση αυτής της διατάξεως, διότι εν πάση περιπτώσει ας προσληφθούν οι γυναίκες τουλάχιστον σε ένα ποσοστό για τη χρησιμοποίησή τους στη γραμματειακή υποστήριξη όπου θα υπάρξει ανάγκη για τη λειτουργία αυτού του Σώματος κ.ο.κ.
Στο άρθρο 4 παράγραφος 1 προβλέπεται ότι η εκπαίδευση του προσωπικού που θα προσληφθεί για το Σώμα αυτό, θα είναι διάρκειας δυο μηνών με τέσσερις μήνες. Αντιλαμβάνεσθε ότι ο χρόνος αυτός δεν μπορεί να επαρκέσει, διότι οι άνθρωποι αυτοί πέραν όλων των άλλων θα πρέπει να ασκηθούν και στα όπλα. Επαρκεί ο χρόνος αυτός για να διδαχθούν όλα εκείνα τα οποία θα πρέπει να έχουν υπόψη τους για τη γενικότερη αντιμετώπιση των καθηκόντων τους, αλλά και ειδικότερα για τη χρησιμοποίηση των όπλων; Επομένως θα πρέπει να αντιμετωπίσετε το θέμα αυτό κατά τη συζήτηση του αρθρου 4.
Με το άρθρο 7 αντιμετωπίζεται το θέμα της δήλωσης της περιουσιακής κατάστασης των Αστυνομικών. Πιστεύω ότι η αντιμετώπιση αυτού του θέματος μ'αυτόν τον τρόπο είναι πολύ πρόχειρη και θα δημιουργήσει σοβαρά προβλήματα. Εάν πρέπει να θεσμοθετηθεί η διάταξη αυτή στους Αστυνομικούς, θα πρέπει να υπάρξει αντιμετώπιση του θέματος πολύ προσεκτικά για να μη δημιουργηθούν επιπτώσεις, οι οποίες θα είναι δυσμενείς και τελικά θα ερμηνεύονται σε βάρος των Αστυνομικών.
Είπατε ότι θα φέρετε μια τροπολογία για τη σύσταση Υπηρεσίας Εσωτερικών Υποθέσεων. Θα έπρεπε το θέμα αυτό να μην αντιμετωπιστεί με τροπολογία. Θα έπρεπε τεσσεράμισι χρόνια τώρα, εάν είχε απασχολήσει την Πολιτική Ηγεσία του Υπουργείου Δημοσίας Τάξεως, η σύσταση τέτοιας υπηρεσίας να έχει αντιμετωπιστεί με μια μελέτη, η οποία να λειτουργήσει 
 

  



Σελίδα 10169 
κατά τέτοιο τρόπο που να μην έχει καμιά δυσμενή επίπτωση στο προσωπικό της Αστυνομίας.
(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Γνωρίζουμε όλοι μας με ποιά αυτοθυσία, οι Αστυνομικοί εκτελούν το καθήκον τους και σε ποιους κινδύνους βρίσκεται διαρκώς και η ζωή τους και η αρτιμέλειά τους. 'Αλλωστε πόσα θύματα Αστυνομικών έχουμε θρηνήσει κατά την εκτέλεση των καθηκόντων τους. 'Ετσι, κύριε Υπουργέ, πρέπει στο θέμα αυτό να είμαστε πολύ προσεκτικοί. 
Θα είναι η επάνδρωση αυτής της υπηρεσίας από συναδέλφους τους Αστυνομικούς και η επιλογή τους πώς θα γίνει; Μπορεί να ερμηνευθεί ότι αυτοί είναι οι κατάλληλοι και οι υπόλοιποι δεν είναι κατάλληλοι κατά των οποίων θα πρέπει να στραφούν για να τους αξιολογήσουν κ.ο.κ. και να αντιμετωπίσουν ενδεχομένως την παρουσία τους την υπηρεσιακή. 
'Ετσι, λοιπόν και ο τρόπος λειτουργίας της υπηρεσίας αυτής μπορεί να δημιουργήσει πολύ σοβαρά προβλήματα και ο σκοπός τον οποίο θέλετε να υπηρετήσει να είναι ακριβώς ο αντίθετος στο αποτέλεσμά του
Είπατε ότι υπάρχει το αίσθημα της αλληλεγγύης μεταξύ των Αστυνομικών, οι οποίοι μπορεί να μη θέλουν να στραφούν κατά παράνομων ενεργειών των συναδέλφων τους. Αυτό δεν είναι σωστό, διότι όλες οι διαπιστώσεις που γίνονται σ' αυτούς τους ελάχιστους Αστυνομικούς που πατούν τον όρκο τους, γίνονται ακριβώς από τους συναδέλφους τους και όσα θέματα έχουν έρθει στη δημοσιότητα, σχετικά με την παράβαση του καθήκοντος Αστυνομικών, έχουν διαπιστωθεί από τους συναδέλφους τους. 
Είπατε ότι οι πολίτες ενδεχομένως δυσκολεύονται να καταθέσουν σε Αστυνομικούς εναντίον Αστυνομικών. Και αυτό δεν ανταποκρίνεται στην πραγματικότητα, διότι έχουμε πολλές περιπτώσεις πολιτών οι οποίοι ευθαρσώς κατέθεσαν στις Αστυνομικές υπηρεσίες για παραπτώματα Αστυνομικών, από τις καταθέσεις των οποίων ήρθαν στο φως και διαλευκάνθηκαν οι ελάχιστες αυτές παρανομίες που έχουν συμβεί με παράβαση καθήκοντος από Αστυνομικούς.
Με την ευκαιρία αυτή θέλω να σας κάνω τρεις επισημάνσεις. Θεσμοθετείται σήμερα το Σώμα αυτό κατ' αυτόν τον πρόχειρο τρόπο. θεσμοθετήσατε τα Πολυδύναμα Αστυνομικά Τμήματα με τον ίδιο τρόπο, χωρίς να υπάρξει καμιά μελέτη που να αποδείξει ότι επιβάλλεται η δημιουργία Πολυδύναμων Αστυνομικών Τμημάτων, απο τα τριάντα τέσσερα που λειτουργούσαν στην ευρύτερη περιοχή της Αθήνας να γίνουν δεκαπέντε, χωρίς να υπάρξει κατάρτιση εσωτερικού κανονισμού λειτουργίας τους, χωρίς να υπάρξει οργανόγραμμα, χωρίς να υπάρξουν τα απαιτούμενα κτίρια που θα έπρεπε να υπάρχουν για τη λειτουργία των Πολυδύναμων Αστυνομικών Τμημάτων, χωρίς να υπάρξει η υλικοτεχνική υποδομή τους κ.ο.κ. Γι' αυτό απέτυχαν παταγωδώς όπως το είχαμε προβλέψει και το είχαμε αναφέρει και στη Βουλή.
'Αλλωστε και σεις ο ίδιος διαπιστώσατε την αποτυχία τους και περιμένουμε να αποκατασταθεί η σωστή λειτουργία των Αστυνομικών Τμημάτων και ιδιαίτερα των Τμημάτων Ασφάλειας και των άλλων ειδικών υπηρεσιών που την περίοδο αυτή με την έξαρση της εγκληματικότητας, ιδίως των ναρκωτικών είναι επιβαλλόμενη να υπάρξει αποτελεσμαστική αστυνόμευση στις επιμέρους περιοχές της Αθήνας.
Κύριε Υπουργέ, είδα προηγουμένως την τροπολογία που κυκλοφορήσατε ότι καταργείται το Επιστημονικό Συμβούλιο Ερευνών και Προγραμματισμού ή εν πάση περιπτώσει ανασυνθέτετε τη συγκρότησή του. Είναι ένα σωστό μέτρο που φέρνετε τώρα διότι εμείς είχαμε καταγγείλει τότε ότι η λειτουργία του Επιστημονικού Συμβουλίου σε καίρια υπηρεσία της Αστυνομίας θα λειτουργούσε διαλυτικά, όπως πράγματι λειτούργησε διαλυτικά και γνωρίζετε πολύ καλά τα αποτελέσματα της υπάρξεως αυτού του Συμβουλίου, που τώρα σωστά το διορθώνετε και πιστεύουμε με τη χρησιμοποίηση ικανών Αξιωματικών, εντίμων Αξιωματικών επαγγελματικά καταρτισμένων σ' αυτήν την ιδιαίτερης σημασίας υπηρεσία θα έχει αγαθά αποτελέσματα.
Θα πρέπει, κύριε Υπουργέ, να προσπαθήσετε εσείς από τη θέση σας και όλοι εμείς όταν αναφερόμαστε στα θέματα των Αστυνομικών να μη γενικεύουμε. 'Εχουμε το τελευταίο χρονικό διάστημα μερικά συγκεκριμένα περιστατικά Αστυνομικών οι οποίοι παρέβησαν το καθήκον τους. Δεν μπορεί να χρησιμοποιείται η γενίκευση, διότι στο σύνολό τους οι Αστυνομικοί όπως και σεις είπατε προηγουμένως επιτελούν το καθήκον τους κατά τον καλύτερο και σωστότερο τρόπο.
Θα πρέπει οπωσδήποτε με τα Μέσα Ενημερώσεως να αντιμετωπισθεί το πρόβλημα αυτό που είναι καίριο γιατί βοηθά τη στήριξη του ηθικού των Αστυνομικών, που είναι μια βασική προϋπόθεση για τη λειτουργία τους και βοηθάει ασφαλώς στη μεγιστοποίηση του κύρους και της αξιοπιστίας της Αστυνομίας ...
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ τελειώνετε. Είναι προχωρημένη η ώρα και είμαστε όλοι κουρασμένοι. 'Εχουμε συμπληρώσει επτά ώρες συνεδρίαση μέχρι αυτήν τη στιγμή. 
ΝΙΚΟΛΑΟΣ ΓΚΕΛΕΣΤΑΘΗΣ: ... την οποία θα πρέπει να διαθέτει για να μπορούν να εκτελούν το καθήκον τους.
ΠΡΟΕΔΡΕΥΩΝ (Παναγιώτης Ν. Κρητικός): 'Εχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας σαράντα μαθητές και δυο συνοδοί από το δημοτικό σχολείο Ασβεστοχωρίου Θεσσαλονίκης. 
Τους καλοσωρίζουμε στο Κοινοβούλιο.
(Χειροκροτήματα απ' όλες τις πτέρυγες) 
'Εχω την τιμή να ανακοινώσω στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Εσωτερικών, Δημόσιας Διοίκησης και Αποκέντρωσης: "Ανασύνταξη των εκλογικών καταλόγων, οργάνωση και άσκηση του εκλογικού δικαιώματος των ετεροδημοτών, εκσυγχρονισμός της εκλογικής διαδικασίας και άλλες διατάξεις".
Ο κ. Τζιτζικώστας έχει το λόγο. Απών. Διαγράφεται.
Ο κ. Σπύρου έχει ζητήσει κατ' εξαίρεση και με την άδεια του Σώματος να μιλήσει για πέντε λεπτά. 
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Σπύρου, έχετε το λόγο για να μιλήσετε για την ακριτική περιοχή της Κέρκυρας σε σχέση φυσικά με το νομοσχέδιο.
ΣΠΥΡΙΔΩΝ ΣΠΥΡΟΥ: Κύριε Πρόεδρε, κύριοι συνάδελφοι, ο κύριος Υπουργός είναι πατριώτης, γνωρίζει τα προβλήματα αυτά πολύ καλά διότι ζει στην Κέρκυρα και γνωρίζει από πρώτο χέρι τα προβλήματα που δημιούργησαν οι Αλβανοί και ιδιαίτερα η αλβανική μαφία με σοβαρές επιπτώσεις και στην οικονομία του νησιού αλλά και στην ασφάλεια των κατοίκων, όταν είχαμε και θύματα όπως το λιμενικό Ζαμπάτη, τον 'Αγγλο ιδιοκτήτη του σκάφους και άλλα προβλήματα.
Η λαθρομετανάστευση συνεχίζεται και πιστεύω ότι το νομοσχέδιο έρχεται καθυστερημένα και αυτό μέσα στην αυξανόμενη απειλή της εγκληματικότητας και του κινδύνου να γίνει και είναι η Αλβανία η γέφυρα μεταφοράς ναρκωτικών προς τη χώρα μας και προς τις άλλες ευρωπαϊκές χώρες. 
Υπάρχουν προβλήματα όμως σοβαρά που χρειάζεται να αντιμετωπισθούν. Με το νομοσχέδιο αυτό θα ήθελα τη διαβεβαίωση του κυρίου Υπουργού να μου πει αν θα συμπεριληφθεί και η Κέρκυρα. Και η Κέρκυρα είναι ένας νομός νησιωτικός και έγιναν πολλές προσπάθειες και εκ μέρους μου και εκ μέρους των υπολοίπων Βουλευτών, να ευαισθητοποιηθεί η Κυβέρνηση και να ληφθούν όλα εκείνα τα μέτρα κυρίως από τη θαλάσσια περιοχή για να περιορισθεί αυτή η επιδρομή της αλβανικής μαφίας.
Υπάρχουν όμως στα βόρεια σύνορα τα διαπόντια νησιά, η Ερείκουσα, το Μαθράκι και οι Οθωνοί που έχουν ανάγκη παρουσίας εκεί αυτών των φρουρών των συνόρων για να μπορέσουμε να εξασφαλίσουμε την ασφάλεια εκεί των πολιτών. Στους Οθονούς και στην Ερείκουσα γίνεται προσπάθεια να υπάρξει λιμενικός σταθμός, πλην όμως, χρειάζεται τοπικά 
 

  




Σελίδα 10170 
να υπάρχουν κι αυτοί οι άνθρωποι για να προστατεύουν τους κατοίκους που απειλούνται καθημερινά, αλλά απειλείται γενικότερα και η οικονομία του νησιού.
'Οσον αφορά το θέμα των αστυνομικών με τα φαινόμενα της διαφθοράς, πιστεύω ότι ζούμε μια εποχή όπου γενικεύονται τα πάντα. Αυτή η παγκοσμιοποίηση έχει πιάσει όλους τους χώρους, ακόμα και το ίδιο το Κοινοβούλιο, όπου και οι ίδιοι οι Βουλευτές αρχίζουν να ντρέπονται -με συγχωρείτε που το λέγω- να λέγουν ότι είναι Βουλευτές. Ανάλογα φαινόμενα παρατηρούνται και στο χώρο των οργάνων της δημόσιας τάξης που είχαν έναν πατροπαράδοτο σεβασμό από την ελληνική κοινωνία, φαινόμενα που μπορεί να τα δει κανείς μέσα στο γενικότερο πρόβλημα της οικονομικής κρίσης που υπάρχει στις μεσαίες και χαμηλές κοινωνικές τάξεις. Βέβαια, οι εξαιρέσεις που εμφανίζονται θα πρέπει όχι μόνο να καταστέλονται και να τιμωρούνται, αλλά και να προλαμβάνονται μέσα από ειδικό όργανο της Αστυνομίας. Δεν θα πρέπει όμως να γενικεύονται, διότι η πλειοψηφία των ανδρών των Σωμάτων Ασφαλείας εκτελούν τα καθήκοντά τους με υψηλό αίσθημα ευθύνης και χαίρουν του σεβασμού των πολιτών. 
Αναφορικά με το θέμα της δήλωσης του πόθεν έσχες, πιστεύω ότι θα προσθέσει κόστος, θα αγχώσει κυρίως τους νόμιμους αστυνομικούς και θα νομιμοποιήσει πολλές φορές τους παράνομους, που μέσα από αυτήν τη δήλωση θα καλύπτουν άλλες διαδικασίες, που θα τους εξασφαλίζουν παράνομη χρηματοδότηση. Χρειάζεται, λοιπόν, σωστή μελέτη του όλου προβλήματος και εγκαίρως να εντοπίζονται αυτά τα φαινόμενα.
Θα ήθελα, κλείνοντας, τη διαβεβαίωση του κυρίου Υπουργού, ότι και η Κέρκυρα θα συμπεριληφθεί στους νομούς που θα εφαρμοστεί αυτή η διασυνοριακή φύλαξη και ιδιαίτερα τα διαπόντια νησιά.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εξαντλήθηκε ο κατάλογος των εγγεγραμμένων να ομιλήσουν επί της αρχής του νομοσχεδίου.
Κηρύσσεται περαιωμένη η συζήτηση επί της αρχής και ερωτάται το Σώμα, εάν γίνεται δεκτό το νομοσχέδιο του Υπουργείου Δημόσιας Τάξης: "Υπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις" επί της αρχής.
ΙΩΑΝΝΗΣ ΒΑΡΒΙΤΣΙΩΤΗΣ: 'Οχι, κύριε Πρόεδρε. Ποιoς υπάρχει εδώ για να πει "δεκτόν"; Υπάρχει κανείς από την εκεί πλευρά;
ΠΡΟΕΔΡΕΥΩΝ (Παναγιώτης Ν. Κρητικός): Υπάρχει το τεκμήριο της Πλειοψηφίας. Το γνωρίζετε, κύριε Βαρβιτσιώτη.
ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, εάν θέλετε να κρατήσετε ίχνη ευπρεπείας του Σώματος, θα πρέπει να αναβάλετε την ψήφιση του νομοσχεδίου επί της αρχής για αύριο. Δεν είναι δυνατόν, όταν ουδείς δέχεται το νομοσχέδιο να πείτε ότι έγινε δεκτό. 
ΠΡΟΕΔΡΕΥΩΝ (Παναγιώτης Ν. Κρητικός): Υπάρχει επαναλαμβάνω το τεκμήριο της πλειοψηφίας. 
ΙΩΑΝΝΗΣ ΒΑΡΒΙΤΣΙΩΤΗΣ: Βλέπετε κανέναν εσείς εδώ; Εγώ δεν βλέπω κανέναν.
ΠΡΟΕΔΡΕΥΩΝ (Παναγιώτης Ν. Κρητικός): Δεν είναι ο Υπουργός, δεν είναι το Προεδρείο; Δεν είναι άλλος συνάδελφος; 
ΙΩΑΝΝΗΣ ΒΑΡΒΙΤΣΙΩΤΗΣ: Κανένας άλλος συνάδελφος. Είναι μόνο ο Υπουργός και ο Προεδρεύων Αντιπρόεδρος. Κρατήστε την ευπρέπεια του Σώματος, κύριε Πρόεδρε και κάντε το δεκτό επί της αρχής αύριο το πρωί.
ΠΡΟΕΔΡΕΥΩΝ (Παναγιώτης Ν. Κρητικός): Κύριε Βαρβιτσιώτη, είναι μια πάγια πρακτική, η οποία στηρίζεται στο τεκμήριο της Πλειοψηφίας. Το γνωρίζετε το τεκμήριο της Πλειοψηφίας και βάσει αυτού λαμβάνονται οι αποφάσεις. 
ΙΩΑΝΝΗΣ ΒΑΡΒΙΤΣΙΩΤΗΣ: 'Οχι. Η πάγια τακτική είναι ότι θα βρεθεί κάποιος από τη Συμπολίτευση να πει τη λέξη "δεκτόν"! Εμείς δεν το δεχόμεθα. Πέστε μου, ποιος θα πει τη λέξη "δεκτόν"; 
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. Εκτός αν θέλετε να θέσετε θέμα ονομαστικής ψηφοφορίας. Τότε μάλιστα. 
ΙΩΑΝΝΗΣ ΒΑΡΒΙΤΣΙΩΤΗΣ: Εγώ επιμένω, κύριε Πρόεδρε. Ποιος θα πει τη λέξη "δεκτόν"; Εσείς ή ο κύριος Υπουργός; Επαναλαμβάνω, ότι είναι θέμα ευπρεπείας του Σώματος, κύριε Πρόεδρε. Αύριο το πρωί με την έναρξη της συζήτησης κάντε το δεκτό επί της αρχής.
ΠΡΟΕΔΡΕΥΩΝ (Παναγιώτης Ν. Κρητικός): Μη δημιουργείτε θέμα για το Κοινοβούλιο.'Οχι βεβαίως για την Πλειοψηφία, διότι δεν υπάρχει τέτοιο θέμα. Εσείς έμπειρος και παλαιός κοινοβουλευτικός και με ειδίκευση στα συνταγματικά θέματα γνωρίζετε το τεκμήριο της Πλειοψηφίας, είναι δεδομένο και βάσει αυτού λαμβάνονται οι αποφάσεις. Τώρα αν είστε λίγο παραπάνω από τους απόντες... Ε, είστε και εσείς πέντε. Να το βάλουμε έτσι το θέμα; 
ΙΩΑΝΝΗΣ ΒΑΡΒΙΤΣΙΩΤΗΣ: Είμαστε επτά.
ΠΡΟΕΔΡΕΥΩΝ (Παναγιώτης Ν. Κρητικός): Είναι τιμητικό για σας και το επτά; Για το Θεό! Δεν έπρεπε να γίνει αυτή η κουβέντα, διότι ούτε οι επτά είναι κολακευτικό ούτε οι τρεις από την άλλη πλευρά. Διότι υπάρχει από την άλλη πλευρά ένας αριθμός. Νομίζω ότι δημιουργήσαμε ένα ζήτημα αυτήν τη στιγμή σε βάρος του Κοινοβουλίου και δεν χρειαζόταν να το θέσετε εσείς, που ξέρω πόσο πάσχετε μαζί με πολλούς άλλους για την αναβάθμιση του θεσμού του Κοινοβουλίου. Δεν χρειαζόταν τούτη τη στιγμή η δημιουργία αυτής της εντυπώσεως.
ΙΩΑΝΝΗΣ ΒΑΡΒΙΤΣΙΩΤΗΣ: Ακριβώς. Για την αναβάθμιση, αφήστε την ψήφιση για αύριο. 
ΠΡΟΕΔΡΕΥΩΝ (Παναγιώτης Ν. Κρητικός): Δεν χρειαζόταν επαναλαμβάνω τούτη τη στιγμή η δημιουργία αυτής της εντυπώσεως.
Λοιπόν, έγινε δεκτό κατ' αρχήν το σχέδιο νόμου: "Υπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις" και αύριο θα γίνει η περαιτέρω συζήτηση επί των άρθρων.
(Θόρυβος στην Αίθουσα)
Μην ξεχνάτε ότι έχω και ιδιότητα κομματική, δεν έχω μόνο την ιδιότητα μέλους του Προεδρείου. Και υπ' αυτήν την έννοια κι εγώ και ο Υπουργός και άλλοι πολλοί...
ΙΩΑΝΝΗΣ ΒΑΡΒΙΤΣΙΩΤΗΣ: 'Οχι εσείς. 
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Ν. Κρητικός): Στο σημείο αυτό δέχεσθε να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 17.09', λύεται η συνεδρίαση για αύριο Παρασκευή 5 Ιουνίου 1998 και ώρα 10.00', με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, ψήφιση στο σύνολο του σχεδίου νόμου: "Ρύθμιση θεμάτων οργάνωσης και λειτουργίας των Τεχνολογικών Εκπαιδευτικών Ιδρυμάτων και άλλες διατάξεις" και ακολούθως, συνέχιση της συζήτησης επί των άρθρων και του συνόλου του σχεδίου νόμου: "Υπηρεσίες Συνοριακής Φύλαξης - Δήλωση περιουσιακής κατάστασης αστυνομικών και άλλες διατάξεις", σύμφωνα με την ημερήσια διάταξη.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

