

 

  

Σελίδα 269 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ Ζ'

Τετάρτη 21 Οκτωβρίου 1998

 

 

Αθήνα, σήμερα στις 21 Οκτωβρίου 1998, ημέρα Τετάρτη και ώρα 18.10' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ.ΑΠΟΣΤΟΛΟΥ ΚΑΚΛΑΜΑΝΗ. 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση. 

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 20.10.1998 εξουσιοδότηση του Σώματος, επικυρώθηκαν με ευθύνη του Προεδρείου τα πρακτικά της ΣΤ' συνεδριάσεώς του, της 20ης Οκτωβρίου 1998 σε ό,τι αφορά την ψήφιση στο σύνολο των σχεδίων νόμων: 1)"Κύρωση του Πρωτοκόλλου για την απαγόρευση ή τον περιορισμό της χρήσης ναρκών, παγίδων και άλλων μηχανισμών όπως τροποποιήθηκε στις 3 Μαίου 1996 (Πρωτόκολλο ΙΙ όπως τροποποιήθηκε στις 3 Μαίου 1996) προσαρτημένο στη Σύμβαση για την απαγόρευση ή τον περιορισμό της χρήσης ορισμένων συμβατικών όπλων πυο μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα". 

2) "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αλβανίας για διεθνή οδική μεταφορά επιβατών και εμπορευμάτων". 

3) "Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας για τη συνεργασία και την αμοιβαία συνδρομή μεταξύ των Τελωνειακών τους Διοικήσεων". 

4) "Ρυθμίσεις θεμάτων της χρηματιστηριακής αγοράς, συγχώνευση Οργανισμού 'Υδρευσης της Θεσσαλονίκης (Ο.Υ.Θ.) και Οργανισμού Αποχέτευσης της Θεσσαλονίκης (Ο.Α.Θ.) και άλλες διατάξεις"). 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Γραμματέα της Βουλής κ. Αχιλλέα Κανταρτζή, Βουλευτή Τρικάλων, τα ακόλουθα: 

"Α' ΚΑΤΑΘΕΣΗ ΑΝΑΦΟΡΩΝ 

1) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία η Ομοσπονδία Εκπαιδευτών Υποψηφίων Οδηγών Αυτ/των - Μοτοσυκλετών Ελλάδας επισημαίνει τα προβλήματα του κλάδου. 

2) Οι Βουλευτές κύριοι ΘΕΟΔΩΡΟΣ ΣΤΑΘΗΣ και ΠΑΝΑΓΙΩΤΗΣ ΣΓΟΥΡΙΔΗΣ κατέθεσαν αναφορά με την οποία οι Υπαξιωματικοί Μακράς Θητείας ζητούν τη νομοθετική ρύθμιση της βαθμολογικής εξέλιξής τους. 

3) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία δημόσιοι λειτουργοί που υπηρετούν στο εξωτερικό διαμαρτύρονται για την καταβολή του ειδικού φόρου κατανάλωσης για τα αυτοκίνητα που αγόρασαν πριν την ισχύ της σχετικής νομοθετικής διάταξης. 

4) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία η 'Ενωση Υπαλλήλων Πυροσβεστικού Σώματος Περιφέρειας Αττικής ζητεί τη βελτίωση των συνθηκών εργασίας των μελών της. 

5) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Ενιαίος Σύλλογος Μελών ΔΕΠ διαμαρτύρεται για παράνομη σύνθεση συγκλήτου στο πανεπιστήμιο Χανίων. 

6) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία το Λιμενικό Ταμείο Αίγινας ζητεί την επανεξέταση της μελέτης προστασίας με φυσικούς ογκόλιθους των κρηπιδωμάτων του λιμανιού Αίγινας. 

7) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Σύλλογος Γονέων ΤΕΛ Γαλατά ζητεί τη λειτουργία τομέων πληροφορικής οικονομίας τουριστικών επαγγελμάτων στο ΤΕΛ Γαλατά. 

8) Ο Βουλευτής Πειραιά κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία η 'Ενωση Απανταχού Αντικυθηρίων "Ο 'Αγιος Μύρων" ζητεί χρηματοδότηση για την κατασκευή ελικοδρομίου στα Αντικύθηρα. 

9) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η 'Ενωση Πτυχιούχων Τεχνικών Αεροπλάνων Ολυμπιακής Αεροπορίας ζητεί την άμεση καταβολή των οφειλών του δημοσίου προς την ΟΑ. 

10) Ο Βουλευτής Θεσ/νίκης κ. ΑΝΑΣΤΑΣΙΟΣ ΙΝΤΖΕΣ κατέθεσε αναφορά με την οποία τα Συνταξιουχικά Σωματεία ΙΚΑ - ΤΕΒΕ - ΤΣΑ Ανατολικής Μακεδονίας - Θράκης ζητούν την ικανοποίηση των συνταξιοδοτικών αιτημάτων των μελών τους. 

11) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία το Εργατοϋπαλληλικό Κέντρο Βόρειας Δωδεκανήσου καταγγέλλει την Εργατική Εστία για την αμέλεια αναφορικά με τη ρύθμιση της μίσθωσης του κτιρίου του. 

12) Ο Βουλευτής Αθηνών κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία ο Σύλλογος Επαγγελματιών Τουριστι-

 

 

  

Σελίδα 270 

κού Τομέα Δήμου Αγίου Κυρήκου Ικαρίας ζητεί να ληφθούν μέτρα για την αναβάθμιση του τουρισμού στη νήσο Ικαρία. 

13) Η Βουλευτής Αθηνών κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία ο Σύλλογος Επιτυχόντων Καθηγητών Μουσικής ζητεί την πλήρωση των κενών θέσεων καθηγητών μουσικής κλάδου ΠΕ16 με τα μέλη του. 

14) Ο Βουλευτής Αθηνών κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία η Ομοσπονδία Υπαλλήλλων ΟΑΕΔ ζητεί τη λήψη μέτρων για την αναβάθμιση του ΟΑΕΔ. 

15) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Βενζινοπωλών Ελλάδος διαμαρτύρεται για τη φορολόγηση των πρατηρίων υγρών καυσίμων. 

16) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Πανελλήνιος Σύλλογος Αδιορίστων Μουσικών του Διαγωνισμού Μουσικής του 1995 ζητεί το διορισμό όλων των επιτυχόντων μελών του στο διαγωνισμό. 

17) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η κυρία Ελπίδα Μητροπούλου, Διδάκτωρ, κάτοικος Αγαθουπόλεως Θεσ/νίκης, ζητεί να αποκτήσει πανεπιστημιακή έδρα. 

18) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία η Νομαρχιακή Αυτοδιοίκηση Αττικής ζητεί την ανάκληση των κατεδαφίσεων στον οικισμό Νέας Ζωής Μάνδρας Αττικής. 

19) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Ελένη Γιόγκου, κάτοικος Μυλοποτάμου Δράμας, ζητεί την άμεση διευθέτηση της συνταξιοδότησής της από τον ΟΤΑ. 

20) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Νικόλαος Αθανασιάδης, κάτοικος Δράμας, ζητεί την αναπροσαρμογή της σύνταξής του. 

21) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Ευσαϊα Αμοιρίδου, κάτοικος Μεγαλόκαμπου Δράμας, ζητεί τη διευθέτηση της συνταξιοδότησής της. 

22) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Ελένη Παπαθεοδώρου, κάτοικος Καλού Αγρού Δράμας, ζητεί τη διευθέτηση της συνταξιοδότησής της. 

23) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κ. Χαρίκλεια Σουμελίδου, κάτοικος Νεοχωρίου Ξάνθης, ζητεί τη διευθέτηση της συνταξιοδότησής της. 

24) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία το Σωματείο Ιδιοκτητών Εκμεταλλευτών Μοτοποδηλάτων και Μοτοσυκλετών Επαρχείου Νάξου διαμαρτύρεται για την υπουργική απόφαση με την οποία απαγορεύεται η λειτουργία επιχείρησης εκμίσθωσης μοτοσυκλετών σε απόσταση μικρότερη των 200 μέτρων από τα τουριστικά καταλύματα. 

25) Ο Βουλευτής Κυκλάδων κ. ΙΩΑΝΝΗΣ ΧΩΜΑΤΑΣ κατέθεσε αναφορά με την οποία η Αδελφότητα των Τηνίων εν Αθήναις διαμαρτύρεται για τις συνεχόμενες διακοπές ρεύματος στην Τήνο. 

26) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία ο Σύλλογος Αποφοίτων Σ.Τ.Υ.Α. ζητεί την εξομοίωση των αποφοίτων της Σχολής Τεχνικών Αεροπορίας με τους αποφοίτους των ΤΕΙ. 

27) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία οι απεξαρτημένοι του τμήματος Κοινωνικής Επανένταξης του Προγράμματος 18 και ΑΝΩ διαμαρτύρονται για την επιφανειακή χάραξη περιφερειακής λεωφόρου στον Υμηττό. 

28) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Νομαρχιακή Αυτοδιοίκηση Λασιθίου ζητεί χρηματοδότηση για την ασφαλτόστρωση του δρόμου Κυμουργιώτη στην περιοχή της. 

29) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο Δήμος Αγίου Νικολάου στο Νομό Λασιθίου ζητεί την ένταξη στο πρόγραμμα των δημοσίων επενδύσεων του 1998 των κλειστών γυμναστηρίων του Νομού Λασιθίου Κρήτης. 

30) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μιχάλης Καρχιμάκης τ. Βουλευτής Λασιθίου, ζητεί χρηματοδότηση για αναστηλώσεις, συντηρήσεις, επισκευές μοναστηριών ιστορικής αξίας Νομού Λασιθίου. 

31) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μιχάλης Καρχιμάκης τ. Βουλευτής Λασιθίου, ζητεί την κατάργηση της εγκυκλίου της γενικής διεύθυνσης πολεοδομίας για τις αντικαταστάσεις στεγών στο Νομό Λασιθίου. 

32) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Νομαρχιακή Αυτοδιοίκηση Λασιθίου ζητεί χρηματοδότηση για την ολοκλήρωση του δρόμου Κριτσά - Οροπεδίου Καθαρού στο Νομό Λασιθίου. 

33) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Νομαρχιακή Αυτοδιοίκηση Λασιθίου ζητεί χρηματοδότηση των μελετών εγγειοβελτιωτικών έργων στο Νομό Λασιθίου. 

34) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Κοινότητα Ελούντας Νομού Λασιθίου ζητεί την επανεξέταση του φόρου ακίνητης περιουσίας εντός των αρχαιολογικών ζωνών Α και Β ιδιοκτητών ακινήτων. 

35) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Κοινότητα Βρουχά του Νομού Λασιθίου ζητεί την έγκριση της πολεοδομικής μελέτης της επέκτασης του οικισμού της Πλάκας Λασιθίου. 

36) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο ΤΟΕΒ Μεραμπέλλου Κρήτης ζητεί χρηματοδότηση για την αντικατάσταση του εξοπλισμού του. 

37) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο Σύλλογος Εθελοντών Αιμοδοτών Ιεράπετρας και Σητείας ζητεί να του παραχωρηθεί ακίνητο του Δημοσίου στο Νομό Λασιθίου. 

38) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο Δήμος Αγίου Νικολάου Λασιθίου ζητεί την παραχώρηση των νησίδων Αγίων Πάντων και Φάρου. 

39) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία το Γενικό Νοσοκομείο Σητείας 

 

 

  

Σελίδα 271 

ζητεί να λειτουργήσει ως αυτόνομη μονάδα. 

40) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία οι Φορείς του Νομού Λασιθίου ζητούν την επέκταση των δικτύων άρδευσης στις Κοινότητες Λάστρου, Μυρσίνης Λασιθίου. 

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 27/15-7-98 ερώτηση δόθηκε με το υπ' αριθμ. 31446/16-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 27/15-7-98, που κατατέθηκε στη Βουλή των Ελλήνων από τους Βουλευτές κυρίους Ν. Γκατζή, Β. Μπούτα και Α. Κανταρτζή και αναφέρεται στο πιο πάνω θέμα, σας πληροφορούμε ότι για την επίλυση των προβλημάτων ύδρευσης του Δ. Νέας Αγχιάλου η Νομαρχιακή Αυτοδιοίκηση Μαγνησίας έχει διαθέσει το ποσό των 70 εκατ. δρχ. από το πρόγραμμα ΣΑΝΑ/2. 

Επίσης στο πρόγραμμα ΕΑΠΤΑ 2 έχουν ενταχθεί 2 έργα με φορέα υλοποίησης το Δ. Νέας Αγχιάλου: 

α) το έργο με τον τίτλο "ύδρευση" προϋπολογισμού 30 εκατ. δρχ. και πίστωση για το '98 20 εκατ. δρχ. και 

β) το έργο "ύδρευση β' φάση" προϋπολογισμού 50 εκατ. δρχ. και πίστωση για το '98 10 εκατ. δρχ. 

Τέλος το έργο της πλήρους αποκατάστασης του δικτύου ύδρευσης έχει προταθεί για αντιμετώπιση στος Ειδικό Πρόγραμμα Τοπικής Αυτοδιοίκησης (ΕΠΤΑ). 

Ο Υφυπουργός 

Λ. ΠΑΠΑΔΗΜΑΣ" 

2. Στην με αριθμό 37/15-7-98 ερώτηση δόθηκε με το υπ' αριθμ. 373/14-9-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση του εγγράφου με το οποίο μας διαβιβάστηκε η ερώτηση που κατατέθηκε από τους Βουλευτές κυρίους Νίκο Τσιαρτσιώνη και Γιώργο Καρασμάνη (αριθ. πρωτ. 37/15-7-98) προς τους κυρίους Υπουργούς Εσωτερικών, Δημόσιας Διοίκησης και Αποκέντρωσης και Οικονομικών, σας παρέχουμε τις παρακάτω πληροφορίες: 

Το Πρόβλημα του 'Ετους 2000 δεν αφορά μόνο το λογισμικό (application & system software) αλλά και τον εξοπλισμό (hardware). Απαιτείται δε μία συντονισμένη προσπάθεια εντοπισμού και διόρθωσης του μη συμβατού λογισμικού και του αντίστοιχου εξοπλισμού. Οι κυριότεροι μηχανισμοί που έχουν καθιερωθεί είναι είτε η ολική αντικατάσταση είτε με εσωτερικές διαδικασίες ελέγχου και την αναγκαία συνδρομή επαγγελματιών πληροφορικής. 

Το Κέντρο Πληροφορικής (ΚΕΠΥΟ) βρίσκεται σε άμεση επικοινωνία και διερευνά τις διαδικασίες και τις τεχνικές προσεγγίσεις σύμφωνα με διεθνείς μεθοδολογίες, έτσι ώστε να επιτευχθεί η τροποποίηση των προγραμμάτων όπου αυτό καθίσταται απαραίτητο. Η λύση αυτή είναι μία μεθοδολογία που συμπεριλαμβάνει υπηρεσίες και προϊόντα, η οποία συνοψίζεται στα παρακάτω: 

- Ανάλυση του 'Ετου 2000 στις εφαρμογές COBOL 

- Συλλογή πληροφοριών 

- Δυναμικό και στατικό προσδιορισμό 

- 'Ελεγχο και αντιμετώπιση των προβλημάτων σε αρχεία 

- Προσδιορισμών αλληλεπιδράσεων 

- Ομαδοποίηση 

- Ανάλυση και διασπορά 

- Διασπορά σε αρχεία και προγράμματα 

- Ανάλυψη Βάσης Δεδομένων 

- Δημιουργία λογικών ενοτήτων 

- Ανάλυση και συνολική αποτύπωση αποτελεσμάτων 

- Διόρθωση και συνοχή 

- Συνοπτική οργάνωση των μεταβολών που απαιτούνται 

- Συλλογή των μεταβολών ανά λογική ενότητα είδος 

- 'Ενδειξη των απαιτούμενων μεταβολών σε επίπεδο γραμμής 

- Δυνατότητα διορθώσεων κατ' επιλογήν 

- Δοκιμές, προσομειώσεις, απόρριψη 

- Δοκιμές ανά προγράμματα ανεξάρτητα του συνόλου 

- Δοκιμές στο υπάρχον περιβάλλον (πριν το έτος 2000) 

- Προσομοίωση και έλεγχος λειτουργίας σε συγκρεκριμένη ημερομηνία 

- Διακοπή και ένδειξη σε περίπτωση μη ολοκληρωμένης διόρθωσης 

'Οσον αφορά στο σύστημα TAXIS υπάρχει η σχετική πρόβλεψη αλλά ταυτόχρονα και η σχετική δέσμευση από τις ανάδοχες εταιρείες (Bull & Intrasoft) για την αντιμετώπιση και επίλυση του προβλήματος του έτους 2000. Αναλυτικότερα, στο περιβάλλον TAXIS το οποίο είναι και περισσότερο πολύπλοκο από άποψη συγχρονισμού υλοποίησης, οι ανάδοχες εταιρείες θα αναπτύξουν τις απαραίτητες διαδικασίες που θα εξασφαλίζουν τη λειτουργία και την ενημέρωση με νέες εκδόσεις λογισμικού οποιασδήποτε Δ.Ο.Υ. που λειτουργεί σε περιβάλλον TAXIS. 

Η ιδιαιτερότητα του προβλήματα εντοπίζεται στην απουσία περιθωρίων παράτασης της καταληκτικής ημερομηνίας ολοκλήρωσης του έργου που είναι η 31η Δεκεμβρίου 1999, γεγονός που καθιστά την αντιμετώπιση και επίλυση του παραπάνω προβλήματος διαδικασία πολύ σύνθετη αλλά και εξαιρετικά επείγουσα που απαιτεί την άμεση συνεργασία του συνόλου των εμπλεκόμενων παραγόντων. 

Σας πληροφορούμε επίσης ότι η Γ.Γ.Π.Σ. έχει διοργανώσει ειδικό συνέδριο για την αντιμετώπιση του προβλήματος του έτους 2000 στο οποίο υπήρχε και διεθνής συμμετοχή (συνολικός αριθμός συμμετασχόντων 200) ενώ παράλληλα σε συνεργασία με την ΥΑΠ (ΥΠΕΣΔΑ) έχει εκπονήσει προδιαγραφές για εκπόνηση μελέτης που εκτείνεται σε όλο τον Δημόσιο Τομέα. Οι προσφορές των ενδιαφερομένων αξιολογούνται από επιτροπή που έχει ορισθεί για το σκοπό αυτό. 

Ο Υφυπουργός 

Γ. ΔΡΥΣ" 

3. Στην με αριθμό 249/15-7-98 ερώτηση δόθηκε με το υπ' αριθμ. 33045/15-9-98 έγγραφο από την Υφυπουργό Ανάπτυξης η ακόλουθη απάντηση: 

"Σε απάντηση της ερώτησης 249/15-7-98, που κατέθεσε ο Βουλευτής κ. Ε. Μπασιάκος, σας γνωρίζουμε τα παρακάτω: 

Η θέση του Υπουργείου Ανάπτυξης σχετικά με το ιδιοκτησιακό καθεστώς του οικισμού "'Ασπρα σπίτια" ήταν και εξακολουθεί να παραμένει ότι, θα πρέπει να διαφυλαχθεί η νομιμότητα και ο σκοπός της απαλλοτρίωσης, χωρίς να υπάρξει αλλαγή χρήσης. 

Η Υφυπουργός 

ΑΝΝΑ ΔΙΑΜΑΝΤΟΠΟΥΛΟΥ" 

4. Στην με αριθμό 279/16-7-98 ερώτηση δόθηκε με το υπ' αριθμ. Β-2326/18-9-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 279/16-7-98 που κατέθεσε στη Βουλή ο Βουλευτής κ. Αναστάσιος Παπαληγούρας, σχετικά με τα προβλήματα που θα δημιουργηθούν με τη συνένωση Δήμων και Κοινοτήτων και την καθιέρωση ως έδρας, των Ε.Δ.Χ. αυτοκινήτων των διοικητικών μονάδων που συνενώθηκαν και αποτέλεσαν ενιαία διοικητική μονάδα, το κέντρο του Δήμου, σας πληροφορούμε, ότι σύμφωνα με την παρ. 16 του άρθρου 8 του ν. 2366/1995 (256 Α'), παρέχεται η δυνατότητα στον οικείο Νομάρχη να καθορίζει κάθε σχετική λεπτομέρεια με σκοπό την εξυπηρέτηση όλων των οικισμών. Κατά συνέπεια, με τη διάταξη αυτή τυχόν προβλήματα που θα δημιουργηθούν μπορούν να επιλυθούν μέσα στα πλαίσια του ν. 2366/1995. 

'Οσον αφορά τις άδειες ΕΔΧ αυτ/των χορηγούνται σύμφωνα με τις διατάξεις του ν. 1437/84, και του π.δ. 458/84. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

 

 

  

Σελίδα 272 

5. Στην με αριθμό 300/16-7-98 ερώτηση δόθηκε με το υπ' αριθμ. 30807/18-9-98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Σε απάντηση της υπ' αριθμ. 300/16.7.98 ερώτησης του Βουλευτή Ευβοίας κ. Ελ. Παπαγεωργόπουλου, που αναφέρεται στη δημοσιότητα του ΠΕΠ ΣΤΕΡΕΑΣ ΕΛΛΑΔΑΣ και ειδικότερα του Νομού Ευβοίας, σας γνωρίζουμε τα εξής: 

1. Το έργο "Εξειδίκευση επικοινωνιακής στρατηγικής/Σχέδιο Δράσης και υλοποίηση προτάσεων δημοσιότητας" του ΠΕΠ Στερεάς Ελλάδας χρηματοδοτείται από το Υποπρόγραμμα Εφαρμογή και είναι ύψους προϋπ/σμού 250 εκατ. δρχ. 

2. Η Νομαρχιακή Αυτοδιοίκηση Ευβοίας με απόφαση του Νομαρχιακού Συμβουλίου εξέδωσε φυλλάδιο δραστηριοτήτων κόστους 5 εκατ. δρχ. Η χρηματοδότηση του φυλλαδίου έγινε από πόρους της Νομαρχιακής Αυτοδιοίκησης και δεν εντάσσεται στα πλαίσια του προγράμματος δημοσιότητας του ΠΕΠ Στερεάς Ελλάδας όπως αναφέρει σε σχετικό της έγγραφο η Γενική Γραμματεία της Περιφέρειας. 

Ο Υφυπουργός 

ΧΡΗΣΤΟΣ ΠΑΧΤΑΣ" 

6. Στην με αριθμό 355/20-7-98 ερώτηση δόθηκε με το υπ' αριθμ. Β2/2665/16-9-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 355/20-7-98, που κατατέθηκε στη Βουλή από τον Βουλευτή κ. Απόστολο Ανδρεουλάκο σχετικά με το θέμα και σύμφωνα με το (γ) σχετικό σας πληροφορούμε ότι από περιοδικούς υγειονομικούς ελέγχους κατά το παρελθόν και πρόσφατα από τη Δ/νση Υγείας Ανατολικής Αττικής σε περιοχές των Δήμων Ν. Ερυθραίας, Κηφισιάς, Φιλοθέης και κοινότητας Πεντέλης, δεν διαπιστώθηκε η ύπαρξη χώρων ανεξέλεκτης διάθεσης απορριμάτων (χωματερή). 'Ομως στους αναφερόμενους Δήμους και Κοινότητας υπάρχουν οικόπεδα με πεταμένα ξερά κλαδιά δέντρων και διάφορα άλλα αντικείμενα. Από τους Δήμους γίνεται προσπάθεια για τον εντοπισμό των ιδιοκτητών των οικοπέδων ώστε να καθαριστούν. 

Τα συναρμόδια Υπουργεία προς τα οποία κοινοποιείται το παρόν παρακαλούνται ν' απαντήσουν σε θέματα αρμοδιότητάς τους. 

Ο Υφυπουργός 

ΕΜΜ. ΣΚΟΥΛΑΚΗΣ" 

7. Στην με αριθμό 485/21-7-98 ερώτηση δόθηκε με το υπ'αριθμ. 31447/16-2-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 485/21-7-98 που κατατέθηκε στη Βουλή των Ελλήνων από τους Βουλευτές κυρίους Αχ. Κανταρτζή, Β. Μπούτα και Ν. Γκατζή και αναφέρεται στο πιο πάνω θέμα, σας πληροφορούμε ότι το πρόβλημα ύδρευσης του συνοικισμού Ελαφίου της Κοινότητας Αμαράντου, που προέκυψε τελευταία, θα αντιμετωπισθεί από την Νομαρχιακή Αυτοδιοίκηση Τρικάλων. 

Ο Υφυπουργός 

Λ. ΠΑΠΑΔΗΜΑΣ" 

8. Στην με αριθμό 531/23-7-98 ερώτηση δόθηκε με το υπ'αριθμ. Β-2322/18-9-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 531/23-7-98 που κατέθεσε στη Βουλή ο Βουλευτής κ. Γ. Καρατζαφέρης, σχετικά με το επιχειρησικακό σχέδιο του Ο.Σ.Ε., σας διαβιβάζουμε το σχετικό έγγραφο με αρ. πρωτ. 145337/6-8-98 του Δ/ντος Συμβούλου του εν λόγω Οργανισμού. 

Ο Υφυπουργός 

EMMANOYΗΛ ΛΟΥΚΑΚΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

9. Στην με αριθμό 535/23-7-98 ερώτηση δόθηκε με το υπ'αριθμ. B-2349/18-9-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 535/23-7-98 που κατέθεσε στη Βουλή ο Βουλευτής κ. Π. Τατούλης και μας διαβιβάστηκε από το Υπουργείο Δημόσιας Τάξης, με το υπ' αριθμ. 2507/18/6-α/28-7-98 και έγγραφο, σχετικά με τα μέτρα περιορισμού της κυκλοφορίας των φορτηγών αυτοκινήτων σε τμήματα των Εθνικών οδών κατά τη θερινή περίοδο, σας πληροφορούμε τα παρακάτω: 

1. Σύμφωνα με την Κοινή Υ.Α. Γ7/16907/2757/12-6-98/Β'650/29-6-98 "Μέτρα περιορισμού κυκλοφορίας φορτηγών αυτοκινήτων σε τμήματα Εθνικών Οδών, κατά τη θερινή περίοδο", παρ. Α περ. 2 και παρ. Γ: 

"Α. Από 26 Ιουνίου έως 13 Σεπτεμβρίου 1998, απαγορεύεται η κυκλοφορία όλων των φορτηγών αυτοκινήτων ωφελίμου φορτίου άνω του 1,5 τόνων στα τμήματα των Εθνικών Οδών και κατά τις ημέρες και ώρες που ακολουθούν: 

2. Στη Ν.Ε.Ο. και στην Π.Ε.Ο. Πατρών - Κορίνθου - Αθηνών, μόνο στο ρεύμα προς Αθήνα από τον κόμβο του Ρίου, κάθε Κυριακή από ώρα 17.00 έως 22.00. 

Γ. Εξαιρούνται της απαγόρευσης κυκλοφορίας τα οχήματα οδικής βοήθειας και τα φορτηγά αυτοκίνητα που μεταφέρουν παστεριωμένο γάλα, νωπά ψάρια και κρέας...." 

2. Τα παραπάνω μέτρα λαμβάνονται με στόχο τη βελτίωση της οδικής κυκλοφορίας και ασφάλειας, την καλύτερη διαχείριση της κυκλοφορίας, τη μείωση των κυκλοφοριακών προβλημάτων, καθώς και την περιστολή των τροχαίων ατυχημάτων. 

Οι παραπάνω διατάξεις αφορούν όλα γενικά τα φορτηγά αυτοκίνητα, με εξαίρεση μόνο για τα οχήματα που αναφέρονται στην παρ. Γ της εν λόγω Απόφασης. 

Οποιαδήποτε παρέκκλιση, που θα οδηγούσε σε καταστρατήγιση του σκοπού της εν λόγω διάταξης, δεν είναι δυνατή. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

10. Στην με αριθμό 580/27-7-98 ερώτηση δόθηκε με το υπ'αριθμ. B-2301/18-9-98 έγγραφο από τον Υφυπουργό Mεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 580/27-7-98 που κατέθεσαν στη Βουλή οι Βουλευτές κύριοι Απ. Τασούλας και Στ. Παναγιώτου σχετικά με τεχνικό έλεγχο τουριστικών λεωφορείων αυτοκινήτων δημόσιας χρήσης αρμοδιότητας του Υπουργείου μας, σας πληροφορούμε τα παρακάτω: 

1. Τα λεωφορεία οχήματα υποχρεούνται να υποβάλλονται σε περιοδικό τεχνικό έλεγχο κάθε χρόνο σύμφωνα με το πδ 49/95 (Α' 37). Οι έλεγχοι που διενεργούνται στα Κέντρα Τεχνικού Ελέγχου της χώρας (όπως και στο ΚΤΕΟ Κέρκυρας που καλύπτει τις ανάγκες του Νομού Κέρκυρας) είναι επαρκώς προδιαγεγραμμένοι από τη σχετική Ευρωπαϊκή Νομοθεσία (οδηγία 77/143/ΕΟΚ όπως έχει τροποποιηθεί και ισχύει σήμερα). 

2. Σύμφωνα με την παράγραφο 3 του άρθρου 86 του ν. 2094/92 (Α' 182) που κύρωσε τον Κώδικα Οδικής Κυκλοφορίας "Εάν για οδικό όχημα ή ρυμουλκούμενο που κυκλοφορεί στη χώρα, δημιουργούνται αμφιβολίες για την ασφαλή και κανονική, γενικά, στις οδούς κυκλοφορία του, οι αστυνομικές αρχές, ως και οι υπό των αρμοδίων υπουργών ή νομαρχών εξουσιοδοτημένες υπηρεσίες μπορούν να διατάσουν τον έκτακτο τεχνικό έλεγχο αυτού". Συνεπώς, σε οποιαδήποτε περίπτωση δημιουργούνται αμφιβολίες για την ασφαλή κυκλοφορία κάποιων αυτοκινήτων (και όχι μόνο των Ελληνικών) έχει καθοριστεί διαδικασία για να ελέγχονται στα ΚΤΕΟ. 

Επισημαίνεται επίσης ότι οι αρχές της κατά τόπους Νομαρχιακής Αυτοδιοίκησης έχουν τη δυνατότητα να εξουσιοδοτούν, εφόσον και εάν το κρίνουν απαραίτητο, υπηρεσίες 

  

 

  

Σελίδα 273 

για να διατάσουν έκτακτο τεχνικό έλεγχο. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

11. Στην με αριθμό 686/29-7-98 ερώτηση δόθηκε με το υπ'αριθμ. A1β/9628/15-9-98 έγγαφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 686/29-7-98 που κατέθεσε στη Βουλή ο Βουλευτής κ. Γ. Καρατζαφέρης, αναφορικά με την παροχή επείγουσας προνοσοκομειακής ιατρικής, σας γνωρίζουμε τα εξής: 

1. Με τα αριθμ. Α1α/9393/98 & Α1β/9631/98 έγγραφα του Υπουργείου μας διατάχθηκε η διενέργεια Ενορκης Διοικητικής Εξέτασης για τα θανατηφόρα τροχαία ατυχήματα που συνέβησαν στο Σχηματάρι και στην περιοχή του Γυθείου αντίστοιχα οι σχετικές εκθέσεις για τα οποία αναμένονται να υποβληθούν σύντομα στην υπηρεσία μας. 

2. Το ΕΚΑΒ, στα πλαίσια του Β' ΚΠΣ, προέβει στην προμήθεια 69 νέων Κινητών Μονάδων Επείγουσας Προνοσοκομειακής Ιατρικής. Σύμφωνα δε με το επιχειρησιακό πρόγραμμα και την οικονομοτεχνική μελέτη κατανομής και λειτουργίας τους, που έχει εκπονηθεί από το ΕΚΑΒ, οι κινητές μονάδες προορίονται να καλύψουν μεγάλα αστικά κέντρα και το εθνικό οδικό δίκτυο και απευθύνονται κυρίως σε ασθενείς πολυτραυματίες αλλά και σε ασθενείς με οξύ έμφραγμα του μυοκαρδίου, με οξεία αναπνευστική ανεπάρκεια καθώς και σε άλλες περιπτώσεις κατά την κρίση του γιατρού του ΕΚΑΒ. 

3. Οι κινητές μονάδες θα τοποθετηθούν ανά 50 περίπου ΚΜ στο Εθνικό Οδικό δίκτυο. Με τον τρόπο αυτό ο χρόνος παρέμβασης σε ένα τροχαίο ατύχημα να είναι περίπου 15 λεπτά. Ο ασθενής θα σταθεροποιείται και θα μεταφέρεται συγχρόνως στο νοσοκομείο το οποίο ιατρικώς θα υποστηρίζει τη λειτουργία της μονάδας και που είναι το πλησιέστερο στο σημείο του ατυχήματος. 

4. Η πλήρης ανάπτυξη των μονάδων αυτών και η άμεση παροχή οργανωμένων υπηρεσιών επείγουσας προνοσοκομειακής ιατρικής θα έχει σαν συνέπεια την ελάττωση της θνησιμότητας, του χρόνου νοσηλείας και της συχνότητας προσωρινής ή μόνιμης ανικανότητας και αναπηρίας καθώς και μείωση των αποτρέψιμων θανάτων. 

Ο Υφυπουργός 

ΜΑΝ. ΣΚΟΥΛΑΚΗΣ" 

12. Στην με αριθμό 698/31-7-98 ερώτηση δόθηκε με το υπ'αριθμ. B-2368/21-9-98 έγγραφο από τον Υπουργό Mεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 698/31-7-98 που κατέθεσε στη Βουλή ο Βουλευτής κ. Ηλ. Βεζδρεβάνης σχετικά με την τηλεοπτική κάλυψη του Νομού Θεσπρωτίας από ιδιωτικούς τηλεοπτικούς σταθμούς, σας πληροφορούμε τα παρακάτω: 

Α. Σύμφωνα με το χρονοδιάγραμμα που τίθεται στο άρθρο 1, παρ. 3 του ν. 2328/95 οι αδειοδοτημένοι σταθμοί θα πρέπει να καλύψουν το σύνολο του νομού, ανεξάρτητα από την ύπαρξη Κέντρου Εκπομπής (Κ.Ε.) εντός του νομού. 

Β. Ειδικότερα για την τοπική και περιφερειακή κάλυψη του νομού Θεσπρωτίας από ιδιωτικούς τηλεοπτικούς σταθμούς, επισημαίνονται τα ακόλουθα: 

1. Για την τηλεοπτική κάλυψη του συνόλου του Νομού Θεσπρωτίας απαιτείται εκπομπή από μεγάλο αριθμό θέσεων (περισσότερων των πέντε), ανεξάρτητα από τυχόν επιλογή κάποιας από τις θέσεις αυτές ως θέσεις Κέντρου Εκπομπής (Κ.Ε.). 

2. Η εκχώρηση κάποιου διαύλου σε Κ.Ε. της Θεσπρωτίας, αποκλείει τη διάθεση του ίδιου διαύλου στα σημαντικής βαρύτητας Κ.Ε. του Παντοκράτορα (Κέρκυρας), των Ακαρνανικών (Αιτωλοακαρνανίας) και εν μέρει του Αίνου (Κεφαλληνίας). Ειδικά για το Κ.Ε. του Αίνου πρέπει να τονιστεί, ότι υπάρχει δυνατότητα εκχώρησης του ίδιου διαύλου, υπό την προϋπόθεση ότι θα υπάρξει σημαντικός περιορισμός της ακτινοβολίας, στον εν λόγω δίαυλο από το Κ.Ε. Αίνου, τόσο που ο δίαυλος αυτός να είναι ακατάλληλος τουλάχιστον για διάθεση σε τηλεοπτικό σταθμό εθνικής εμβέλειας. 

3. Για τον παραπάνω λόγω και παρ' όλες τις αντικειμενικές δυσκολίες που υπήρξαν, τελικά έγινε εφικτή η εκχώρηση δύο διαύλων από Κ.Ε. του νομού Θεσπρωτίας. Οι ίδιοι δίαυλοι εκχωρήθηκαν με περιορισμούς και στο Κ.Ε. του Αίνου. Σημειώνεται, ότι εξαιτίας της εκχώρησης των εν λόγω διαύλων σε Κ.Ε. της Θεσπρωτίας, τέθηκε εκτός κάλυψης μια σημαντικά μεγαλύτερη περιοχή από την περιοχή που καλύπτεται στη Θεσπρωτία. 

4. Της επιλογής της θέσης Ψάκας ως Κ.Ε. ιδιωτικών σταθμών τοπικής ή περιφερειακής εμβέλειας προηγήθηκε εξέταση και άλλων υποψήφιων θέσεων εντός του νομού Θεσπρωτίας. Τα πλεονεκτήματα, που οδήγησαν στην επιλογή της θέσης αυτής έναντι άλλων, ήταν αφενός η ύπαρξη κατάλληλης υποδομής για τη λειτουργία Κ.Ε. και αφετέρου η εξασφάλιση κάλυψης μεγάλου γεωγραφικού τμήματος του νομού έτσι, που να καθίσταται ευκολότερη η οργάνωση δικτύου αναμεταδοτών. Οι αναμεταδότες θα λαμβάνουν απευθείας σήμα από το κύριο κέντρο εκπομπής και θα καλύπτουν το σύνολο του νομού ή της ευρύτερης περιφέρειας (όπως ορίζονται στο άρθρο 1, παρ. 3 του ν. 2328/95). 

5. Η περιοχή της Θεσπρωτίας εντάχθηκε στην περιοχή κάλυψης των ευρύτερων ιδιωτικών περιφερειακών τηλεοπτικών σταθμών της δυτικής Ελλάδας (Χάρτης 22 της ΚΥΑ 15587/Ε/29-8-97, ΦΕΚ Β' 785) για τους παρακάτω λόγους: 

α. Από τα περισσότερα σημεία της Θεσπρωτίας (και από τη θέση Ψάκα) καλύπτονται και τμήματα γειτονικών Νομών (π.χ. από την Ψάκα καλύπτονται τμήματα της Κέρκυρας και της Λευκάδας). 'Ετσι σύμφωνα με το άρθρο 1, παρ. 3 του ν. 2328/95 οι τηλεοπτικοί σταθμοί, που τυχόν λειτουργούσαν στη Θεσπρωτία, δεν θα μπορούσαν να χαρακτηριστούν ως τοπικοί αλλά ως περιφερειακοί. 

β. Η ύπαρξη στη δυτική Ελλάδα κέντρων εκπομπής με εκτεταμένες περιοχές κάλυψης αποκλείει τον τοπικό χαρακτήρα ιδιωτικών σταθμών, ενώ η στενότητα ως προς τον αριθμό των διαθέσιμων διαύλων οδηγεί στη δημιουργία μεγάλων περιφερειακών σταθμών, που θα εξυπηρετούν περισσότερους Νομούς. (Σημειώνεται, ότι για τους παραπάνω λόγους δεν έγινε δυνατή η δημουργία τοπικών σταθμών και στους όμορους νομούς Πρεβέζης και 'Αρτας, αλλά ούτε και στους νομούς Αιτωλοακαρνανίας, Κεφαλληνίας, Λευκάδας, Ζακύνθου και Αχαίας. Ο νομός Ιωαννίνων αποτελεί εξαίρεση, αφού λόγω της γεωγραφικής ιδιομορφίας του εδάφους τα κέντρα εκπομπής, που επιλέχθηκαν, είναι ηλεκτρομαγνητικά απομονωμένα από τα μεγάλα κέντρα της δυτικής Ελλάδος). 

γ. Υπάρχει αμφιβολία για τη βιωσιμότητα μικρού, περιφερειακού σταθμού με Κ.Ε. τη θέση Ψάκα, στην περιοχή εξυπηρέτησης του οποίου θα περιλαμβανόταν το σύνολο του νομού Θεσπρωτίας λόγω του σημαντικά οικονομικού κόστους της εγκατάστασης και συντήρησης ενός σχετικά μεγάλου αριθμού αναμεταδοτών, ενώ το τηλεοπτικό κοινό θα είναι περιορισμένο (ο νομός Θεσπρωτίας είναι πληθυσμιακά μικρός). Ωστόσο για τη διαπίστωση αυτή αρμοδιότητα έχει το Υπουργείο Τύπου και ΜΜΕ. 

δ. Θα υπήρχε κίνδυνος τηλεοπτικής απομόνωσης του νομού Θεσπρωτίας στην περίπτωση λειτουργίας, με Κ.Ε. την Ψάκα, μικρού τηλεοπτικού σταθμού περιφερειακής εμβέλειας, αφού το μεγαλύτερο τμήμα τυ νομού Θεσπρωτίας θα έμενε εκτός του Χάρτη 22 και επομένως οι τηλεοπτικοί σταθμοί περιφερειακής εμβέλειας που συγκροτήθηκαν με υποχρέωση κάλυψης την παραπάνω περιοχή δεν θα είχαν υποχρέωση να καλύψουν το σύνολο του νομού Θεσπρωτίας, ενώ αντίθετα θα κάλυπταν στο σύνολό τους, τους όμορους νομούς ('Αρτας, Πρέβεζας, Ιωαννίνων, Λευκάδας). 

Γ. Για την τηλεοπτική κάλυψη του νομού Θεσπρωτίας από τους ιδιωτικούς σταθμούς εθνικής εμβέλειας επισημαίνεται, ότι η κάλυψη του νομού, όσον αφορά τα προγράμματα των παραπάνω σταθμών, θα γίνει μερικά με απ' ευθείας λήψη σήματος από γειτονικά κέντρα (Λιγγιάδες, Βασιλικό, Παντο-

  


 

  

Σελίδα 274 

κράτορας, Ακαρνανικά) και ολικά με αναμετάδοση σήματος από τα κέντρα αυτά διά μέσου αναμεταδοτών, που θα πρέπει να λειτουργήσουν σε σημεία της Θεσπρωτίας. 

Δ. Οσον αφορά την ΚΥΑ 60472/4-5-98 ΦΕΚ Β' 639, επισημαίνεται, ότι οι τροποποιήσεις αφορούν: 

(α) Τη συνένωση τεσσάρων ιδιωτικών σταθμών τοπικής εμβέλειας και δύο περιφερειακής, στη δυτική Μακεδονία, προς δημιουργία δύο μεγαλυτέρων σταθμών περιφερειακής εμβέλειας, κατά τα πρότυπα της δυτικής Ελλάδας και 

(β) Τη μεταφορά δύο εκχωρημένων διαύλων, οι οποίοι αντιστοιχούσαν σε ιδιωτικούς τηλεοπτικούς σταθμούς της Χίου, από το Κ.Ε. του Προφήτη Ηλία (Λέσβου) σε Κ.Ε. εντός του νομού Χίου. Αυτό έγινε διότι λόγω της ιδιομορφίας της περιοχής του ανατολικού Αιγαίου ο έλεγχος των Κ.Ε. εκτός της νήσου θα ήταν πολύ δύσκολος αν όχι αδύνατος και επιπλέον ο νομός Χίου δεν είχε την ίδια αντιμετώπιση με τους όμορους νομούς Λέσβου κσι Σάμου. 

Η τροποποίηση στη δυτική Μακεδονία δεν έχει να κάνει με το Χάρτη Συχνοτήτων, αφού χρησιμοποιήθηκαν οι ίδιοι δίαυλοι για τον ορισμό ενός άλλου δικτύου. Η δημιουργία Κ.Ε. στη Χίο και η μεταφορά της εκχώρησης σε αυτό δύο διαύλων από το Κ.Ε. της Λέσβου ήταν εφικτή λόγω της ιδιομορφίας του εδάφους, δεν δημιουργεί πρόβλημα παρεμβολών στις περιοχές εξυπηρέτησης των άλλων Κ.Ε., στα οποία έχουν εκχωρηθεί οι ίδιοι δίαυλοι και δεν αποτέλεσε αιτία γενικότερων μεταβολών ή αλλαγών. Συμπερασματικά με τις τροποποιήσεις αυτές δεν επέρχεται ουσιαστική μεταβολή ή επανασχεδιασμός τους Χάρτη Συχνοτήτων. 

Οι τροποποιήσεις έγιναν για λόγους οικονομικής βιωσιμότητας των ιδιωτικών τηλεοπτικών σταθμών, που θα αδειοδοτηθούν μιας και με την (α) διευθέτηση καλύπτεται μια μεγάλη πληθυσμιακά περιοχή με ό,τι αυτό συνεπάγεται, ενώ με τη (β) διευθέτηση θα μειωθεί το κόστος εγκατάστασης, λειτουργίας και συντήρησης του Κ.Ε. και θα μειωθεί ο αριθμός των αναμεταδοτών που απαιτούνται. 

Ο Υπουργός 

ΑΝΑΣΤΑΣΙΟΣ ΜΑΝΤΕΛΗΣ" 

13. Στην με αριθμό 716/31-7-98 ερώτηση δόθηκε με το υπ' αριθμ. B-2352/18-9-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 716/31 -7-98 που κατέθεσε στη Βουλή ο Βουλευτής κ. Στ. Δήμας, σχετικά με τη λεωφορειακή γραμμή Ξυλοκάστρου - Πελλίνης - Δενδρού - Ρεθίου -Τρικάλων, σας διαβιβάζουμε το σχετικό έγγραφο με αρ. πρωτ. 1155/18-8-98 του Νομάρχη της Νομ. Αυτοδ/σης Ν. Κορινθίας. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

14. Στην με αριθμό 725/31-7-98 ερώτηση δόθηκε με το υπ' αριθμ. Β-2348/18-9-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 725/31-7-98 που κατέθεσε στη Βουλή ο Βουλευτής κ. Γ. Καρατζαφέρης σχετικά με το ατύχημα ενός μαθητή του Πειραματικού Λυκείου Αγ. Αναργύρων επί της γραμμής του Ο.Σ.Ε. σας διαβιβάζουμε το σχετικό έγγραφο με αρ. πρωτ. 163173/195-Α/20-8-98 του Δ/ντος Συμβούλου του εν λόγω Οργανισμού. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

15. Στην με αριθμό 733/4.8.98 ερώτηση δόθηκε με το υπ' αριθμ. Κ.Ε/20/18.9.98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 733/Ο4.Ο8.98 ερώτηση του Βουλευτή κ. Σταύρου Δήμα, σας γνωρίζουμε τα εξής: 

Το Αρχαιολογικό Μουσείο Σικυώνας βρίσκεται μέσα στον Αρχαιολογικό χώρο και αποτελεί χαρακτηριστικό παράδειγμα χρήσης ενός αρχαίου μνημείου (τμήματος Ρωμαϊκού Βαλακείου) ως Μουσείο. Δημιουργήθηκε το 1935-36 σύμφωνα με τη μελέτη αναστήλωσης και έκθεσης του Αναστάσιου Ορλάνδου. Το Μουσείο παραμένει κλειστό από τις αρχές της δεκαετίας του '8Ο εξαιτίας των φθορών που είχε υποστεί από τους σεισμούς του 1981 και μετά την επισκευή του, που ολοκληρώθηκε στα τέλη της δεκαετίας του '80, άρχισε το 1991 η πλήρης καταγραφή, η φωτογράφηση και μελέτη των αντικειμένων του Μουσείου προκειμένου να συνταχθεί η Μουσειολογική μελέτη. Στα προς έκθεση αντικείμενα περιλαμβάνονται ευρήματα των παλαιών ανασκαφών του χώρου καθώς και ευρήματα από πρόσφατες σωστικές ανασκαφές της Εφορείας κυρίως από νεκροταφεία και ταφικά σύνολα των γύρω περιοχών. Τα εκθέματα καλύπτουν όλες τις χρονολογικές περιόδους από τη Μυκηναϊκή εποχή έως τους παλαιοχριστιανικούς χρόνους. 

Η μελέτη επανέκθεσης, που ακολουθεί την αρχική έκθεση του Αναστ. Ορλάνδου λόγω των περιορισμών που θέτει το ίδιο το κτίριο, υποβλήθηκε στη ΔΙΠΚΑ για έγκριση στις 3.8.98 και αναμένεται η έκδοση της σχετικής Υπουργικής Απόφασης. 

Το Αρχαιολογικό Μουσείο της Αρχαίας Σικυώνας (Κοινότητα Βασιλικού - Δήμος Κιάτου) παραμένει τελείως κλειστό (από το 1985, μετά την τελευταία κλοπή που υπέστη. Είναι ένα από τα ελάχιστα μνημεία (ρωμαϊκό Βαλανείο) στην Ελλάδα που χρησιμοποιήθηκε ως Μουσείο. Το 1935-36 μετά από πρόταση του Αν. Ορλάνδου λειτούργησε για πρώτη φορά ως Μουσείο με την διαμόρφωση τριών αιθουσών σε εκθεσιακό χώρο. Στις αρχές της δεκαετίας του 1980 το κτίριο υπέστη ορισμένες βλάβες από τους σεισμούς που έπληξαν την περιοχή και επιδιορθώθηκε από την ΔΕΕΜ μερικώς ώστε να λειτουργεί. Μετά τις δύο κλοπές που ακολούθησαν μέσα στην ίδια δεκαετία (1983-1985) το Μουσείο παραμένει κλειστό. 

Το 1991 ξεκίνησαν επισκευές για την επαναλειτουργία του Μουσείου, όταν με πρόταση της Δ' ΕΠΚΑ συμπεριλήφθηκε στην χρηματοδότηση του έργου "Αξιοποίηση του Αρχαίου Θεάτρου Σικυώνας" η οποία προέκυψε από τα ΣΑΝΤ-ΣΠΑ Ο14-ΔΕ 1991 Ν. Κορινθίας μέσω της Κοινότητας Βασιλικού. 

Σταδιακά από το 1991 και έως το 1996 με την παραπάνω χρηματοδότηση καθώς και με ορισμένα χρήματα από τον ετήσιο προγραμματισμό της Δ' ΕΠΚΑ πραγματοποιήθηκαν οι εξής εργασίες: 

Αντικατάσταση και αποκατάσταση κεράμων στέγης Μουσείου και Αποθήκης μετά από τον θρυμματισμό από χαλάζι των ήδη τοποθετηθέντων κατά την επισκευή της στέγης του Μουσείου, αντικατάσταση ή αποκατάσταση σιδηρών κιγκλιδωμάτων παραθύρων Μουσείου, αντικατάσταση της εξωτερικής θύρας του Αρχαιολογικού Μουσείου και της αποθήκης, συντήρηση -επένδυση του μωσαϊκού δαπέδου του Μουσείου, κατασκευή νέων προθηκών Μουσείου και συντήρηση των υπαρχουσών παλαιοτέρων στο Μουσείο, επιχρωματισμός ξύλινης στέγης του Μουσείου, τοποθέτηση συναγερμού, συμπλήρωση των φωτιστικών του Μουσείου, αντικατάσταση - επισκευή βάθρων των αγαλμάτων του Μουσείου, αντικατάσταση υδρορροών στέγης Μουσείου, προμήθεια καθισμάτων (6), αντικατάσταση και συμπλήρωση ραφιών της αποθήκης του Μουσείου (ντέξιον), αγορά 500 ξύλινων κιβωτίων για την τοποθέτηση αρχαιολογικού υλικού (όστρακα από τις ανασκαφές - κεραμικό υλικό) στις αποθήκες, αντικατάσταση και συντήρηση σεναζιού περίφραξης εξωτερικού χώρου Μουσείου, αγορά computer για την καταγραφή των αντικειμένων. 

Η Δ' ΕΠΚΑ κατά την πενταετία αυτή συμπεριλάμβανε στους κατ' έτος προγραμματισμούς της το έργο επανέκθεσης του Αρχαιολογικού Μουσείου Σικυώνας και από τον προϋπολογισμό της διέθετε κατ' έτος μέρος του για πρόσληψη εποχικού προσωπικού (ενός ή δύο αρχαιολόγων, ενός συντηρητού και 


 

  

Σελίδα 275 

δύο εργατών) το οποίο υπό την εποπτεία αρχαιολόγου και συντηρητή της Εφορείας εργάστηκε για καταγραφή, τοποθέτηση, καθαρισμό και συντήρηση των αντικειμένων του Μουσείου και της Αποθήκης του. 

Κατά το έτος 1996 έγινε η συντήρηση του κεραμικού υλικού για την έκθεση, μεταφέρθηκε το υλικό που υπήρχε (χάλκινα και κεραμικά αντικείμενα) για τη συντήρηση στο Μουσείο Κορίνθου, έγινε καταγραφή των εκ μεταφοράς από Κόρινθο αντικειμένων του Μουσείου και φωτογραφήθηκε μεγάλο μέρος των αντικειμκένων της έκθεσης. 

Το 1998 με τη βοήθεια αρχιτέκτονος του ΤΑΠ έγινε σύνταξη της μελέτης για την επανέκθεση του Αρχαιολογικού Μουσείου που περιλαμβάνει ορισμένες επισκευές του κτιρίου και τον τρόπο παρουσίασης των ευρημάτων του Αρχαιολογικού χώρου και των σωστικών ανασκαφών της περιοχής - καθώς και όλα τα κατασκευαστικά σχέδια των προθηκών και του όλου υλικού που απαιτείται για την παρουσίαση της έκθεσης. Η μελέτη της Επανέκθεσης του Μουσείου της Σικυώνας εγκρίθηκε με την ΥΠΠΟ/ΑΡΧ/Α2/Φ21/41226/2560/20.8.98 Απόφαση. 

Παράλληλα με τη σύνταξη της μελέτης και σε συνεργασία με τη Νομαρχία Κορινθίας στην οποία έχει διατεθεί από τη Γεν. Γραμματεία της Περιφέρειας Ανατολικής Πελοποννήσου το ποσό των 200.000.000 δρχ. (αρχαιολογικός χώρος - θέτρο - Μουσείο κλπ) υπάρχει σχέδιο προγραμματικής σύμβασης ΥΠΠΟ- ΤΑΠ - Νομαρχίας για να προωθηθεί άμεσα η υλοποίηση της Επανέκθεσης του Αρχαιολογικού Μουσείου καθώς και η διαμόρφωση του αρχαιολογικού χώρου και του αρχαίου θεάτρου. 

Β. Η Δ' ΕΚΠΑ εκτελεί τις σωστικές ανασκαφικές έρευνες εκτός του αρχαιολογικού χώρου και σε όλη την περιοχή. Σχετικά με τις ανασκαφές στον Αρχαιολογικό χώρο και στο Θέατρο της Αρχαίας Σικυώνας, έχω απαντήσει με αφορμή τις 3450/18.4.97 και 1915/8.10.97 ερωτήσεις των κυρίων Βουλευτών Αναστάση Παπαληγούρα και Σταύρου Δήμα αντίστοιχα. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

16. Στην με αριθμό 856/6.8.98 ερώτηση δόθηκε με το υπ' αριθμ. Y/K.E/24/18.9.98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 856/6.8.98 ερώτηση του Βουλευτή κ. Νικόλαου Κατσαρού, σας γνωρίζουμε τα εξής: 

Οι αποζημιώσεις για τις απαλλοτριώσεις για την αποκάλυψη του Αρχαίου Θεάτρου Λάρισας (700.000.000 δρχ.) καταβλήθηκαν εγκαίρως και αμέσως, με ειδική χρηματοδότηση και κατά απόλυτη προτεραιότητα. 

Το θέμα των συμπληρωματικών αποζημιώσεων εκκρεμεί στο ΤΑΠ για έγκριση και παρακατάθεση της οριστικής τιμής μονάδος. Σημειώνεται ότι η καταβολή αποζημιώσεων από το ΤΑΠ για απαλλοτριώσεις αντιμετωπίζεται στο πλαίσιο του κάθε φορά εγκεκριμένου προϋπολογισμού του Ταμείου και με ρυθμούς ανάλογους με την πορεία των εσόδων. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

17. Στην με αριθμό 928/7.8.98 ερώτηση δόθηκε με το υπ' αριθμ. Β-2337/21.9.98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 928/7-8-98 που κατέθεσε στη Βουλή ο Βουλευτής κ. Γ. Σούρλας, σχετικά με μεταφορά του κομβικού κέντρου Βόλου (κέντρο διαλογής) των ΕΛ.ΤΑ. στη Λάρισα, σας διαβιβάζουμε το σχετικό έγγραφο με αρ. πρωτ. 11/12221/20-8-98 του Δ/ντος Συμβούλου του εν λόγω Οργανισμού. 

Ο Υπουργός 

ΑΝΑΣΤΑΣΙΟΣ ΜΑΝΤΕΛΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

18. Στην με αριθμό 1087/12.8.98 ερώτηση δόθηκε με το υπ' αριθμ. Γ.Υ/Κ.Ε/32/18.9.98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 1087/12.8.98 ερώτηση των Βουλευτών κυρίων Ορέστη Κολοζώφ και Μπάμπη Αγγουράκη, σας γνωρίζουμε τα εξής: 

Στο ζήτημα της εκδήλωσης του Κάλβιν Κλάιν στο Ηρώδειο έχω αναφερθεί σε ανακοίνωσή μου (12.8.98) την οποία επισυνάπτω. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

19. Στην με αριθμό 1090/12-8-98 ερώτηση δόθηκε με το υπ' αριθμ. 30708/ΔΕ-4580/17-9-98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Σε απάντηση της ερώτησης με αριθ. πρωτ. 1090/12-8-98 που κατατέθηκε στη Βουλή των Ελλήνων από τον Βουλευτή κ. Π. Ψωμιάδη, και αφορά την γέφυρα της Ποτίδαιας και την ολοκλήρωση του οδικού άξονα Θεσ/νίκης-Καλλικράτειας του Ν. Χαλκιδικής, σας πληροφορούμε ότι: 

α) Γέφυρα Ποτίδαιας έχει εγκριθεί η χωροθέτηση του άξονα. 'Εχουν εκτελεσθεί και αξιολογηθεί οι γεωτρήσεις. 'Εχει εγκριθεί η προμελέτη των προσβάσεων και είναι υπό έγκριση η προμελέτη της γέφυρας. 'Εχει υποβληθεί και είναι υπό έγκριση η μελέτη περιβαλλοντικών επιπτώσεων. 'Εχει συνταχθεί η οριστική μελέτη των προσβάσεων. Το έργο έχει εγγραφεί στη ΣΑΕ 071/2 με κωδ. αριθμό 9871510 με τα εξής οικονομικά στοιχεία: 

προϋπολογισμός 1.920.000.000 δρχ. 

πίστωση 1998 497 000.000 δρχ και 

επίκειται η δημοπράτησή του. 

β) Οδικός άξονας Θεσ/νίκης-Καλλικράτειας. Από τις 25/9/96 υπάρχει εγκατεστημένη εργολαβία προϋπολογισμού 6.776.726.000 δρχ. η οποία παρουσίασε καθυστέρηση εξ αιτίας διαδοχικών αναβολών στην έκδοση δικαστικής απόφασης για την αποζημίωση των απαλλοτριώσεων. Λόγω του μεγάλου ύψους της δαπάνης των απαλλοτριώσεων εγγράφτηκε το αριθμ. 9871518 ενάριθμο προϋπολογισμού 7.000.000.000 δρχ. στην 1η τροποποίηση της ΣΑΕ 071/2, από το οποίο, μετά την έκδοση της αριθμ. 18135/14.7 98 δικαστικής απόφασης που δημοσιεύτηκε στις 10/8/98 έχει ήδη απορροφηθεί το ποσό των 4.851.000.000 δρχ. για παρακατάθεση αποζημιώσεων 'Ηδη έχουν ολοκληρωθεί οι διαδικασίες για την καταβολή του υπολοίπου εγκεκριμένου ποσού και προωθούνται οι διαδικασίες για την εξασφάλιση των απαιτουμένων πιστώσεων για την ολοκλήρωση των αποζημιώσεων. 

'Επειτα από τα παραπάνω, ανασυντάχθηκε το χρονοδιάγραμμα εκτέλεσης των εργασιών του έργου με σκοπό να καλυφθούν κατά το δυνατόν οι καθυστερήσεις. 

Με βάση το νέο χρονοδιάγραμμα το καλοκαίρι του 1999 θα δοθούν πρόσθετες λωρίδες κυκλοφορίας ώστε να διευκολυνθεί η κίνηση των οχημάτων κατά τη θερινή περίοδο. 

Ο Υφυπουργός 

ΧΡΗΣΤΟΣ ΠΑΧΤΑΣ" 

20. Στην με αριθμό 1102/12-8-98 ερώτηση δόθηκε με το υπ' αριθμ. TKE/2/18798/18-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης με αριθμό 1102/12-8-1998 που κατέθεσε στη Βουλή ο Βουλευτής κ. Νικόλαος Τσιαρτσιώνης και αναφορικά με το Κέντρο Επιχειρήσεων της Γενικής Γραμματείας Πολιτικής Προστασίας, σας πληροφορούμε τα εξής: 

Το Σύστημα Διαχείρισης Καταστάσεων Εκτάκτου Ανάγκης (ΣΔΙΚΕΑ) έχει ολοκληρωθεί και έχουν διατεθεί τετρακόσια εκατομμύρια (400.000.000) δραχμές για δημιουργία κέντρων 

  

 

  

Σελίδα 276 

επιχειρήσεων πολιτικής προστασίας στις 13 περιφέρειες και στις 54 Νομαρχιακές Αυτοδιοικήσεις του Κράτους και τον απαραίτητο εξοπλισμό τους. 

Η διασύνδεση του Κέντρου Επιχειρήσεων Πολιτικής Προστασίας με τους λοιπούς φορείς, τις περιφέρειες και τις Ν.Α. μέσω ΟΤΕ και δορυφορικών ζεύξεων βρίσκεται σε εξέλιξη και αναμένεται να ολοκληρωθεί στο άμεσο μέλλον. 

Το όλο δίκτυο θα έχει, όταν τεθεί πλήρως σε λειτουργία, πολύ μεγάλο βαθμό αξιοπιστίας με πολλαπλή εναλλακτικότητα και κάλυψη όλου του ελλαδικού χώρου με φωνή, δεδομένα και εικόνα από τον τόπο της καταστροφής. 

Σε ότι αφορά στη στελέχωση της Γενικής Γραμματείας Πολιτικής Προστασίας, σας γνωρίζουμε ότι για μεν το επιστημονικό προσωπικό έχει κινηθεί η διαδικασία προς το ΑΣΕΠ πρόσληψής του, για δε τη στελέχωση του Κέντρου Επιχειρήσεων έχουν τοποθετηθεί μέχρι στιγμής τρεις (3) Αξιωματικοί του Πυροσβεστικού Σώματος, και δύο (2) του Στρατού Ξηράς εκ των οποίων ο ένας Ανώτατος ως Δ/τής του Κέντρου Επιχειρήσεων. Μέχρι τέλος Οκτωβρίου αναμένεται και η τοποθέτηση του υπολοίπου προσωπικού από το Πολεμικό Ναυτικό, την Πολεμική Αεροπορία και το Λιμενικό Σώμα, οπότε και θα λειτουργεί με πλήρη επάνδρωση και καθ' όλο το εικοσιτετράωρο. 

Ο Υφυπουργός 

ΣΤΑΥΡΟΣ ΜΠΕΝΟΣ" 

21. Στην με αριθμό 1116/13-8-98 ερώτηση δόθηκε με το υπ' αριθμ. Β-2378/18-9-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 1116/13-8-98 που κατέθεσε στη Βουλή ο Βουλευτής κ. Στ. Δήμας σχετικά με την χάραξη της νέας σιδηροδρομικής γραμμής Κορίνθου - Πατρών σας διαβιβάζουμε το σχετικό έγγραφο με αρ. πρωτ. 171970/2-9-98 του Δ/ντος Συμβούλου του Οργανισμού Σιδηροδρόμων Ελλάδος Α.Ε. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων). 

22. Στην με αριθμό 1124/14-8-98 ερώτηση δόθηκε με το υπ' αριθμ. Β-2369/18-9-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 1124/14-8-98 που κατέθεσαν στη Βουλή οι Βουλευτές κύριοι Μπ. Αγγουράκης και Δ. Κωστόπουλος, σχετικά με αύξηση των αστικών εισιτηρίων, σας διαβιβάζουμε το σχετικό έγγραφο με αρ. πρωτ. 973Δ.Σ/31-8-98 του Δ/ντος Συμβούλου του Οργανισμού Αστικών Συγκοινωνιών Αθηνών. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων). 

23. Στην με αριθμό 1380/19-8-98 ερώτηση δόθηκε με το υπ' αριθμ. Β-2381/21-9-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 1380/19.8.98 που κατέθεσε στη Βουλή ο Βουλευτής κ. Ιωαν. Παπαδημόπουλος σχετικά με μετακινήσεις υπαλλήλων των ΕΛΤΑ και συγκεκριμένα μετακίνηση μιας καθαρίστριας από τα ΕΛΤΑ Ελασσόνας σας διαβιβάζουμε το σχετικό έγγραφο με αρ. πρωτ. 2212/63500/7.9.98 του Δ/ντος Συμβούλου του εν λόγω Οργανισμού. 

Ο Υπουργός 

ΑΝΑΣΤΑΣΙΟΣ ΜΑΝΤΕΛΗΣ" 

Σημ: Τα σχετικά έγγραφα ευρίσκονται στο αρχείο της Διεύθυνσης Κοινοβουλευτικού Ελέγχου (Τμήμα Ερωτήσεων). 

24. Στην με αριθμό 1385/19-8-98 ερώτηση δόθηκε με το υπ' αριθμ. Γ.Υ/Κ.Ε./35/17-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 1385/19.08.1998 ερώτηση του Βουλευτή κ. Λεωνίδα Κουρή, σας γνωρίζουμε τα εξής: 

Ο θερινός κινηματογράφος Αίγλη έχει χαρακτηριστεί ως διατηρητέο μνημείο (ΥΑ ΥΠΠΟ/ΔΙΛΑΠ/Γ/3294/52923/29.10.92, ΦΕΚ Β' 20.11. Η αρμόδια Υπηρεσία του ΥΠ.ΠΟ έχει εγκρίνει πρόσφατη μελέτη αποκατάστασης για την επαναλειτουργία του κινηματογράφου ( ΥΠΠΟ /26236/ΔΠΚΑΝΜ/1190/18.6.98). Χαρακτηρισμένο νεώτερο μνημείο είναι και το Ζάππειο Μέγαρο (ΥΑ Α/Φ31/54283/6200πε/9.6.1977, ΦΕΚ Α' 632/6.7.1977). 

'Οπως φάνηκε από σχετική αυτοψία, οικοδομικές εργασίες γίνονται στο προκαιρού καμένο κτίριο (παλαιό ζαχαροπλαστείο Αίγλη), η πρόσβαση στο εσωτερικό του οποίου δεν ήταν δυνατή λόγω των προστατευόμενων μεταλλικών κιγκλιδωμάτων που το φράζουν. Το συγκεκριμένο όμως κτίσμα δεν είναι χαρακτηρισμένο Νεώτερο Μνημείο από το ΥΠ.ΠΟ. 

Ο χώρος προστατεύεται στο σύνολό του από το Υ ΠΕ.ΧΩ.ΔΕ. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

25. Στην με αριθμό 1505/21-8-98 ερώτηση δόθηκε με το υπ'αριθμ. 15/4755/16-9-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 1505/21-8-98 που σας κατέθεσαν οι Βουλευτές κύριοι Αποστόλης Τασούλας και Ορέστης Κολοζώφ, σχετικά με το ανωτέρω θέμα, σας γνωρίζουμε τα ακόλουθα: 

Το Υπουργείο μας μελετά το όλο θέμα της αύξησης των ιατρικών επισκέψεων και πράξεων. 

'Ηδη έχει συσταθεί και λειτουργεί στο Κεντρικό Συμβούλιο Υγείας, η Επιτροπή Κοστολόγησης ιατρικών πράξεων, η οποία ασχολείται και με την ανακοστολόγηση αυτών και σύντομα θα περατώσει το έργο της. 

Σε ό,τι αφορά την αύξηση των ιατρικών επισκέψεων, έχει γίνει σχετική πρόταση στο Υπουργείο Εθνικής Οικονομίας. Μετά την έγκριση της αναπροσαρμογής των αμοιβών των ιατρικών επισκέψεων από το Υπουργείο Εθνικής Οικονομίας, θα γίνουν οι απαραίτητες ενέργειες για την προώθηση του σχετικού π.δ/τος βάσει του άρθρου 29 του Α.Ν.1565/39. 

Ο Υφυπουργός 

ΕΜΜ. ΣΚΟΥΛΑΚΗΣ" 

26. Στην με αριθμό 1510/24-8-98 ερώτηση δόθηκε με το υπ'αριθμ. Β-2387/21-9-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 1510/24-8-98 που κατέθεσαν στη Βουλή οι Βουλευτές κύριοι Απ. Τασούλας και Μητσ. Κωστόπουλος σχετικά με τη μείωση των Οργανικών θέσεων στην περ/κή Δ/νση Ηπείρου και ειδικότερα στο Ταχ. Γραφείο Ιωαννίνων σας διαβιβάζουμε το σχετικό έγγραφο με αρ. πρωτ. 2212/63509/9.9.98 του Δ/ντος Συμβούλου των Ελληνικών Ταχυδρομείων. 

Ο Υπουργός 

ΑΝΑΣΤΑΣΙΟΣ ΜΑΝΤΕΛΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

27. Στην με αριθμό 1530/24-8-98 ερώτηση δόθηκε με το υπ'αριθμ. Γ.Υ./Κ.Ε./38/17-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 1530/24.8.1998 ερώτηση του Βουλευτή κ. Πέτρου Κουναλάκη, σας γνωρίζουμε τα εξής: 

  


 

  

Σελίδα 277 

Το Μουσείο Ασιατικής Τέχνης ιδρύθηκε το 1927 ως Σινοϊαπωνικό Μουσείο Γρηγορίου Μάνου. Το 1973 μετονομάστηκε σε Μουσείο Ασιατικής Τέχνης κάθως η συλλογή του εμπλουτίστηκε με νέα σημαντική δωρεά αποτελούμενη από 450 αντικείμενα Συλλογής Ν. Χατζηβασιλείου. Σήμερα το Μουσείο απαριθμεί πάνω από 11.000 αντικείμενα από τα οποία περίπου 10.000 προέρχονται από τη Συλλογή Γ. Μάνου ενώ τα υπόλοιπα προέρχονται από άλλες μικρότερες συλλογές. Τα αντικείμενα του Μουσείου έχουν αρχαιολογική αλλά και ευρύτερη ιστορική-πολιτισμική σημασία, αφού καλύπτουν χρονολογικό φάσμα από τα τέλη του 11ου π.Χ έως και τις αρχές του 20ου αιώνα. Γεωγραφικά αντιπροσωπεύουν περιοχές χωρών της Ασίας (Κίνα, Θιβέτ, Ιαπωνία, Κορέα, Ινδία, Πακιστάν) και τις Νοτιοανατολικής Ασίας (Νεπάλ, Σιάμ, Καμπότζη). 

Για την επαναλειτουργία και επανέκθεση του Μουσείου Ασιατικής Τέχνης, μετά την χρήση του κτιρίου για τη διάσκεψη κορυφής της ΕΟΚ το 1992, παραχωρήθηκε από την ΚΕΔ το κτίριο των Παλαιών Ανακτόρων Αγ. Μιχαήλ και Γεωργίου στο ΥΠ.ΠΟ (απόφαση 277/117/9314/132/12.1.95). 

Για την επανεγκατάσταση του Μουσείου διατίθενται η δυτική πτέρυγα του ισογείου οι α' και β' όροφοι και η ανατολική πτέρυγα του υπογείου του κτιρίου (οι υπόλοιποι χώροι έχουν παραχωρηθεί από το ΥΠ.ΠΟ. στον Δήμο για άλλες χρήσεις). 

Με την απόφαση ΔΙΠΚΑ/Φ21/30947/15121/17.1.96 συγκροτήθηκε ομάδα εργασίας για την εκπόνηση μελέτης επανέκθεσης του Μουσείου Ασιατικής Τέχνης. Η ομάδα εργασίας αποτελούμενη από αρχαιολόγους του ΥΠ.ΠΟ., αρχιτέκτονες και μουσειολόγους εργάζεται εντατικά για την κατάρτιση της μελέτης επανέκθεσης (Μουσειογραφικής και Μουσειολογικής) του Μουσείου Ασιατικής Τέχνης, για έγκριση από το KAΣ, ενώ ήδη τα πολυπληθή αντικείμενα του Μουσείου καταγράφονται και συντηρούνται προκειμένου να εκτεθούν. 'Oπως γίνεται αντιληπτό η συγκεκριμένη μελέτη και η υλοποίησή της θα απαιτήσουν τον ανάλογο χρόνο εφ' όσον πρόκειται για την έκθεση ενός τόσο μεγάλου αριθμού πολύτιμων αντικειμένων από πορσελάνη, γυαλί, μέταλο, πάπυρο, ξύλο κλπ. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

28. Στην με αριθμό 1794/27-8-98 ερώτηση δόθηκε με το υπ'αριθμ. Γ.Υ./Κ.Ε./44/17-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην με αριθμό 1794/27.8.1998 ερώτηση της Βουλευτού κ. Στέλλας Αλφιέρη, σας γνωρίζουμε τα εξής: 

Το ΥΠ.ΠΟ. έχει έντονο και συστηματικό ενδιαφέρον για τη μελέτη, καταγραφή και διάσωση των παραδοσιακών επαγγελμάτων (για παράδειγμα, η υλοποίηση και χρηματοδότηση για το 1998 εκπαιδευτικού προγράμματος σχετικού με την καλαθοπλεκτική). Η δυνατότητα κήρυξης των αμαξών ως "κινητών-διατηρητέων μνημείων" θα εξεταστεί από την αρμόδια Υπηρεσία αφού ολοκληρωθεί η διαδικασία καταγραφής και αξιολόγησης τους (σε συνεργασία με την αρμόδια Εφορεία Νεωτέρων Μνημείων). 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

29. Στην με αριθμό 1803/27-8-98 ερώτηση δόθηκε με το υπ'αριθμ. 31710/17-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην 1803/27-8-98 ερώτηση του Βουλευτή κ. Λ. Παπαγεωργόπουλου, σας πληροφορούμε ότι τόσο από τις διατάξεις του άρθρου 32 ν. 2508/97 όσο και από τις γενικές διατάξεις, προβλέπεται η αρμοδιότητα του ΑΣΕΠ να ελέγχει τις παντός είδους προσλήψεις μονιμοποιήσεις κλπ. είτε κατόπιν καταγγελιών, είτε αυτεπάγγελτα, ακόμα και μετά τη δημοσίευση των σχετικών πράξεων στην Εφημερίδα της Κυβέρνησης. 

Κατόπιν αυτού και εφόσον το ΑΣΕΠ έχει επιληφθεί της συγκεκριμένης κατάταξης 11 ατόμων στο Δήμο Ιστιαίας με τις προαναφερόμενες διατάξεις και έχει ακυρωσει τη σχετική διαδικασία, το Υπουργείο είναι υποχρεωμένο να δεχθεί και εφαρμόσει στις περαιτέρω ενέργειές του την οποιαδήποτε απόφαση του Ανωτάτου αυτού Οργάνου. 

Ο Υφυπουργός 

Λ. ΠΑΠΑΔΗΜΑΣ" 

30. Στην με αριθμό 1877/1-9-98 ερώτηση δόθηκε με το υπ'αριθμ. 31680/17-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της 1877/1-9-98 ερώτησης που κατέθεσαν οι Βουλευτές κύριοι Νικ. Γκατζής και Αχ. Κανταρτζής, σχετικά με την καταβολή, στο Δήμο Ιωλκού, Νομού Μαγνησίας, του επιπλέον ποσού της διπλάσιας οικονομικής ενίσχυσης που δικαιούται λόγω συνένωσης του με το Ν. 1622/96, σας πληροφορούμε, ότι, σύντομα το Υπουργείο θα καταβάλει το εν λόγω ποσό. 

Ο Υφυπουργός 

Λ. ΠΑΠΑΔΗΜΑΣ" 

31. Στην με αριθμό 1913/1-9-98 ερώτηση δόθηκε με το υπ'αριθμ. 28829/ΔΕΚΟ/1682/21-9-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση της ερώτησης 1913/1-9-98 που κατέθεσε στη Βουλή ο Βουλευτής κ. Δ. Σιούφας, σχετικά με το ΕΛ.ΚΕ.ΠΑ., σας γνωρίζουμε ότι όλες οι υποχρεώσεις του ΕΛ.ΚΕ.ΠΑ. θα ρυθμιστούν κατά την διαδικασία της εκκαθάρισης. 

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ" 

32. Στην με αριθμό 1942/2-9-98 ερώτηση δόθηκε με το υπ' αριθμ. 31681/17-9-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της 1942/2-9-98 ερώτησης, που κατέθεσε ο Βουλευτής κ. Πετ. Τατούλης, σχετικά με τη λήψη μέτρων για την επίλυση του προβλήματος της καθυστέρησης καταβολής των οφειλόμενων ποσών, προς τους Προέδρους πολλών Κοινοτήτων του Νομού Αρκαδίας, τα οποία αφορούν έξοδα παράστασης, σας πληροφορούμε ότι, τα έξοδα παράστασης καταβάλλονται με βάση τα τακτικά έσοδα των Κοινοτήτων, κι επομένως η καταβολή τους είναι θέμα αρμοδιότητας της κάθε Κοινότητας. Το Υπουργείο δεν έχει την νομική και οικονομική δυνατότητα καταβολής τους. 

Ο Υφυπουργός 

Λ. ΠΑΠΑΔΗΜΑΣ" 

33. Στην με αριθμό 1958/9-9-98 ερώτηση δόθηκε με το υπ' αριθμ. 75818/787/0092/16-9-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της ερώτησης 1958/9-9-1998, που κατέθεσαν στη Βουλή οι Βουλευτές κύριοι Θεοδ. Γεωργιάδης, Ιωάννης Κουράκης, Αν. Σαατσόγλου, Δημ. Τσετινές, Λεων. Τζανής, Παντ. Τσερτικίδης, Παν. Φωτιάδης και Παν. Κουρουμπλής, σας πληροφορούμε ότι με διάταξη που περιλαμβάνεται σε σχέδιο νόμου, που προωθείται, ρυθμίζεται το θέμα της αύξησης των χορηγιών των Προέδρων Κοινοτήτων που συνενώθηκαν σε Δήμους. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

34. Στην με αριθμό 1963/3-9-98 ερώτηση δόθηκε με το υπ' αριθμ. 75819/788/0092/16-9-98 έγγραφο από τον Υφυπουργό Οικονομικών η ακόλουθη απάντηση: 

  

 

  

Σελίδα 278 

"Απαντώντας στην ερώτηση 1963/3-9-98, που κατέθεσαν στη Βουλή οι Βουλευτές κύριοι Στρ. Κόρακας, Μπ. Αγγουράκης, Νικ. Γκατζής, Αχιλ. Κανταρτζής, Δημ. Κωστόπουλος, Μ. Μπόσκου, Ευαγ. Μπούτας, Στ. Παναγιώτου και Απ. Τασούλας, σας πληροφορούμε τα εξής: 

1) 'Υστερα από μελέτη όλων των αιτημάτων των αγωνιστών Εθνικής Αντίστασης από ειδική ομάδα εργασίας του λειτούργησε στο Υπουργείο Οικονομικών, ψηφίστηκε ο ν. 2320/95, με τον οποίο επαναχορηγήθηκαν οι συντάξεις που προβλέπονται από το άρθρο 27 του ν. 1813/88 (άρθρο 6 ν. 2320/1995). 

Η επαναχορήγηση περιορίσθηκε μόνο στα πρόσωπα στα οποία καταβάλλονται οι συντάξεις αυτές καθως και στα πρόσωπα για τα οποία είχαν εκδοθεί πράξεις ή αποφάσεις των αρμοδίων οργάνων. 

'Ηδη το Υπουργείο Οικονομικών προωθεί διάταξη για χορήγηση σύνταξης και σε εκείνους του αγωνιστές- συνταξιούχους του ΟΓΑ των οποίων οι αιτήσεις είχαν υποβληθεί στο Γ.Λ.Κ. μέχρι την έναρξη ισχύος του ν. 1976/91 και για τις οποίες δεν είχε εκδοθεί πράξη κανονισμού σύνταξης. 

2) Τα θέματα της αποκατάστασης των αγωνιστών της Εθνικής Αντίστασης και των αναπήρων και θυμάτων του εμφυλίου πολέμου, ως προς το συνταξιοδοτικό τους σκέλος έχουν αντιμετωπισθεί με τις διατάξεις των νόμων 1543/1985, 1813/1988, 1863/1989 και πρόσφατα με τον ν. 2320/1995. Αν δεν αναλογισθεί κανείς τις ιδιαιτερότητες που εμπεριείχαν από τη φύση τους τα θέματα αυτά, ότι το διάστημα που μεσολάβησε από τότε που έλαβαν χώρα τα γεγονότα (Αντίσταση-Εμφύλιος πόλεμος) μέχρι τη ψήφιση των ανωτέρω νομοθετημάτων, ήταν ιδιαίτερα μεγάλο με ό,τι τούτο συνεπάγεται (απώλεια- καταστροφή στοιχείων και αρχείων, επιβάρυνση της υγείας των ενδιαφερομένων και λόγω του διαδραμόντος χρόνους κ.λπ.) μπορεί βάσιμα να υποστηριχθεί, ότι αντιμετωπίστηκαν κατά τον καλύτερο δυνατό τρόπο, τόσο με τις προαναφερθείσες όσο και με τις λοιπές θεσπισθείσες διοικητικές διατάξεις. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

35. Στην με αριθμό 2010/3-9-98 ερώτηση δόθηκε με το υπ' αριθμ. 2059426/6447/0022/16-9-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της ερώτησης 2010/3-9-98, που κατέθεσε στη Βουλή των Ελλήνων ο Βουλευτής κ. Γ. Καρατζαφέρης, σας πληροφορούμε, από πλευράς δικής μας αρμοδιότητας, τα εξής: 

1.- Η Κυβέρνηση υλοποιώντας σχετική εξαγγελία της, προέβη στην αναμόρφωση του μισθολογίου των στελεχών των Ενόπλων Δυνάμεων, της Ελληνικής Αστυνομίας, του Πυροσβεστικού και του Λιμενικού Σώματος, εξαντλώντας όλα τα δυνατά περιθώρια του Κρατικού Προϋπολογισμού. 

Το προαναφερόμενο μισθολόγιο, που θεσπίστηκε με το Ν. 2448/96 παρέχει ουσιαστικές αυξήσεις στα εν λόγω στελέχη. Ειδικότερα με το νέο μισθολογικό νόμο αντιμετωπίζονται οι ειδικές συνθήκες εργασίας του στρατιωτικού και αστυνομικού προσωπικού με τη θέσπιση μηνιαίου επιδόματος ειδικής απασχόλησης, το οποίο είναι συνάρτηση του χώρου, των συνθηκών και του τρόπου απασχόλησης του προσωπικού αυτού. 

Εξάλλου, με τις διατάξεις του άρθρου 18 του πρόσφατου συνταξιοδοτικού νόμου 2592/98 "Αναπροσαρμογή συντάξεων πολιτικών συνταξιούχων του δημοσίου, ρύθμιση συνταξιοδοτικών θεμάτων και άλλες διατάξεις" (ΦΕΚ 57 Α'), προβλέπονται πρόσθετες βελτιώσεις για το στρατιωτικό και αστυνομικό προσωπικό, από 1-1-1998. 

2.- Το θέμα της χορήγησης εκλογικής αποζημίωσης στο αστυνομικό προσωπικό, που απασχολείται με τη διεξαγωγή των εκλογών, ανάγεται κατ' αρχήν στην αρμοδιότητα του Υπουργείου Δημόσιας Τάξης. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ") 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 22 Οκτωβρίου 1998. 

Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ('Αρθρο 130 παρ. 4 Καν. Βουλής). 

1. Η με αριθμό 18/19.10.98 επίκαιρη ερώτηση του Βουλευτή της Νέας Δημοκρατίας κ. Ευάγγελου Μπασιάκου προς τους Υπουργούς Γεωργίας, Δικαιοσύνης, σχετικά με την παραγραφή των ποινικών αδικημάτων που διέπραξαν οι αγρότες, κατά τη διάρκεια των αγροτικών κινητοποιήσεων. 

2. Η με αριθμό 25/19.10.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τους Υπουργούς Εργασίας και Κοινωνικών Ασφαλίσεων, Ανάπτυξης, σχετικά με δημοσιεύματα του Τύπου αναφερόμενα στην καθυστέρηση υλοποίησης των δεσμεύσεων για την ανάθεση εργασιών στα Ναυπηγεία Σκαραμαγκά κλπ. 

3. Η με αριθμό 21/19.10.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Σπυρίδωνος Δανέλλη προς τους Υπουργούς Εθνικής Οικονομίας και Οικονομικών, Περιβάλλοντος, Χωροταξίας και Δημοσίων 'Εργων, σχετικά με την κατακύρωση διεθνούς διαγωνισμού για την ανάδειξη αναδόχου κατασκευής τουριστικής εκμετάλλευσης στην Κρήτη, από το "'Ιδρυμα Παναγία Ακρωτηριανή". 

4. Η με αριθμό 15/19.10.98 επίκαιρη ερώτηση της Βουλευτού του Δημοκρατικού Κοινωνικού Κινήματος κ. Βασιλικής Αράπη-Καραγιάννη προς τον Υπουργό Δημόσιας Τάξης, σχετικά με τη λήψη μέτρων για την αντιμετώπιση του προβλήματος στέγασης των προσφύγων. 

Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου ('Αρθρο 130 παρ. 4 Καν. Βουλής). 

1. Η με αριθμό 17/19.10.98 επίκαιρη ερώτηση του Βουλευτή της Νέας Δημοκρατίας κ. Σάββα Τσιτουρίδη προς τον Υπουργό Γεωργίας, σχετικά με την οικονομική ενίσχυση των παραγωγών σκληρού σίτου, την ενημέρωσή τους για το νέο καθεστώς καλλιέργειας κλπ. 

2. Η με αριθμό 27/19.10.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αχιλλέα Κανταρτζή προς τους Υπουργούς Γεωργίας, Εθνικής Οικονομίας, σχετικά με τη ρύθμιση των χρεών των κτηνοτρόφων. 

3. Η με αριθμό 22/19.10.98 επίκαιρη ερώτηση της Βουλευτού του Συνασπισμού της Aριστεράς και της Προόδου κ. Ανδριανής Λουλέ προς τον Υπουργό Εργασίας και Κοινωνικών Ασφαλίσεων, σχετικά με τις προσλήψεις ιατρικού προσωπικού στο 'Ιδρυμα Κοινωνικών Ασφαλίσεων (Ι.Κ.Α.). 

4. Η με αριθμό 14/19.10.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς την Υπουργό Ανάπτυξης, σχετικά με το σχεδιασμό του τρόπου αποκατάστασης των κατοίκων της Κοινότητας Μεσοχώρας των οποίων το χωριό υπέστη καταβύθιση. 

  


 

  

Σελίδα 279 

ΠΡΟΕΔΡΟΣ (Απόστολος Κακλαμάνης): Κύριοι Βουλευτές, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Πρώτη είναι η με αριθμό 19/19.10.98 επίκαιρη ερώτηση της Βουλευτού της Νέας Δημοκρατίας κ. 'Αννας Μπενάκη-Ψαρούδα προς τον Υπουργό Εθνικής Παιδείας και Θρησκευμάτων, σχετικά με την ανάκληση της απόφασης κατάργησης του 25ου Γυμνασίου-Λυκείου Πλάκας. 

Η επίκαιρη ερώτηση της κ. Μπενάκη έχει ως εξής: 

"Με πρόσφατη απόφαση του Υπουργού Παιδείας από 16.6.1998 καταργήθηκε από το 1998-1999 το ιστορικό 1ο Γυμνάσιο Θηλέων Αθηνών (Πλάκα), που λειτουργούσε μέχρι πρόσφατα ως 25ο Γυμνάσιο-Λύκειο. Η απόφαση αυτή αποτελεί βάναυση προσβολή της ιστορίας των Αθηνών και συνιστά ανάλγητη μεταχείριση μαθητών και γονέων. Προπαντός, όμως, προδίδει την απερίγραπτη ένδεια σε σχολικά κτίρια που βαρύνει το Υπουργείο Εθνικής Παιδείας και Θρησκευμάτων, αφού ο πραγματικός λόγος της κατάργησης είναι η οριστική έξωση (!) του γειτονικού 1ου Πειραματικού Γυμνασίου και Λυκείου Αθηνών (του επίσης ιστορικού 1ου Γυμνασίου Αρρένων Αθηνών) από το μισθωμένο κτίριό του. 

Οι συνέπειες της απαράδεκτης αυτής απόφασης κατάργησης πέρα από την προσβολή της ιστορικής μνήμης, είναι ότι α) εκατόν εξήντα έξι μαθητές που φοιτούσαν στο 25ο Γυμνάσιο-Λύκειο υποχρεώνονται να αλλάξουν σχολείο κυριολεκτικά στο παρά πέντε, αφού η απόφαση κατάργησής τους ανακοινώνεται μόλις στις 15.6.1998, 

β) στο κτίριο του 25ου Γυμνασίου-Λυκείου μεταφέρεται το άστεγο πλέον 1ο Πειραματικό, που απορροφά και τους περισσότερους μαθητές του 25ου, συστεγαζόμενο με το 8ο Τεχνικό Επαγγελματικό Λύκειο. Αποτέλεσμα είναι το κτίριο να λειτουργεί στην Πλάκα από τις 8 το πρωϊ μέχρι τις 11 το βράδυ, τα παιδιά και των δύο σχολείων (25ου και 1ου) να φοιτούν σε διπλές βάρδιες και, λόγω ανεπάρκειας των δέκα αιθουσών που διαθέτει το κτίριο, να τοποθετηθούν και λυόμενα στην αυλή, ώστε τα παιδιά να στερηθούν και διάλειμμα. 

Κατόπιν των ανωτέρω ερωτάται ο Υπουργός Παιδείας: 

α) Εάν θα εμμείνει ή προτίθεται να ανακαλέσει την απόφαση κατάργησης του 25ου Γυμνασίου Λυκείου. 

β) Πώς τέλος πάντων θα διευθετήσει με τον αρμόζοντα σεβασμό τα προβλήματα των ιστορικών σχολείων της Πλάκας." 

Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κυρία και κύριοι συνάδελφοι, θα ήθελα με αφορμή αυτήν την επίκαιρη ερώτηση να πω, πώς τυγχάνει παντελώς αναληθές το ότι, όπως αναφέρει η επίκαιρη ερώτηση, διώχθηκαν μαθητές που φοιτούσαν στο 25ο Γυμνάσιο και Λύκειο της Πλάκας. Αντιθέτως, όλοι οι μαθητές αυτών των σχολείων με εισήγηση του αρμόδιου συλλογικού οργάνου, δηλαδή, της δημοτικής επιτροπής παιδείας, με ομόφωνη επίσης αποδοχή από τη νομαρχιακή επιτροπή παιδείας, καθώς επίσης και με ομοιόμορφη εισήγηση από την πλευρά του προϊσταμένου διεύθυνσης και του αρμόδιου γραφείου με εισηγήσεις όλων αυτών -ενσωματώθηκαν με τα παιδιά του 1ου Πειραματικού Γυμνασίου - Λυκείου και όχι μόνον τα παιδιά. Τοποθετήθηκαν και οι εκπαιδευτικοί μολονότι οι εκπαιδευτικοί των πειραματικών σχολείων επιλέγονται και δεν τοποθετούνται. Αρνήθηκαν μόνο δύο για λόγους καθαρά προσωπικούς. 

Το ερώτημα είναι: Εάν εξακολουθούσαν να λειτουργούν το 25ο Γυμνάσιο Λύκειο και αυτό το σχολικό έτος πώς θα ήταν διαμορφωμένη η πρώτη τάξη; Η πρώτη τάξη γυμνασίου θα είχε δεκατέσσερις μαθητές και η πρώτη τάξη λυκείου δεκα -οκτώ μαθητές. Δεν υπάρχει προφανώς βιωσιμότητα σχολικής τάξης με τόσο λίγους μαθητές. Δεν θα μπορούσαν προφανώς να επωφεληθούν από τα πλεονεκτήματα της εκπαιδευτικής μεταρρύθμισης και ιδιαίτερα του Ενιαίου Λυκείου, που απαιτεί ένα minimum αριθμό μέσα στην τάξη, στα τμήματα, ώστε να μπορούν να απολαύσουν την πολυτέλεια -θα το έλεγα έτσι σχηματικά-των κατευθύνσεων και των κύκλων μαθημάτων. 

Τώρα, το αν θα έπρεπε να διατηρηθούν ή όχι ιστορικά σχολεία. Είναι ένα θέμα που απασχολεί σοβαρότατα, όχι μόνον την Κυβέρνηση, όχι μόνον την πολιτεία, αλλά και την κοινωνία. Πραγματικά, όλοι μας θα θέλαμε να διατηρηθούν κάποια ιστορικά σχολεία, αλλά στο βωμό της διατήρησης της ιστορικότητας κάποιων σχολείων είμαστε εμείς έτοιμοι να αναλάβουμε ευθύνες για να δημιουργήσουμε μαθητές θύματα; Διότι, εάν το δούμε και βαθύτερα το θέμα, κατα τι χάνει δηλαδή, από άποψη ιστορικότητας, το 25ο Γυμνάσιο-Λύκειο που γίνεται τώρα 1ο Πειραματικό Γυμνάσιο-Λύκειο; 

Πρώτα απ'όλα, το 25ο, ως αριθμός, γίνεται 1ο. Δεύτερον, δεν είναι το παλαιό θηλέων, είναι μεικτό σχολείο, διότι τώρα τα σχολεία είναι μεικτά. Και το κυριότερο, γίνεται Πειραματικό σχολείο. Κερδίζει ή όχι, από άποψη λειτουργίας, έστω και στα πλαίσια αυτής της αντίληψης. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 

Θα συνεχίσω τα υπόλοιπα στη δευτερολογία μου. 

ΠΡΟΕΔΡΟΣ (Απόστολος Κακλαμάνης): Η κ. Μπενάκη έχει το λόγο. 

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, προφανώς ο κύριος Υπουργός αρέσκεται στα λογοπαίγνια ή νομίζει ότι εμείς αρεσκόμεθα στα λογοπαίγνια. Δεν "διώχθηκαν" λέει τα παιδιά, αλλά "ενσωματώθηκαν". Παίζουμε με τα λόγια; Τί συνέβη: Καταργήθηκε το σχολείο τους και τα παιδιά αυτά που φοιτούσαν εκεί ενσωματώθηκαν στο 1ο Πειραματικό Γυμνάσιο-Λύκειο που στεγαζόταν σε άλλο κτίριο, από το οποίο εξώστηκε και μετεφέρθη στο κτίριο του καταργηθέντος Γυμνασίου-Λυκείου. Δηλαδή, η πραγματικότητα είναι, ότι καταργούμε ονομαστικά ένα σχολείο, μεταφέρουμε στο κτίριό του ένα άλλο σχολείο που εξώστηκε, το 1ο Πειραματικό Αρρένων, και συστεγάζουμε, ενώνουμε δύο σχολεία στο ίδιο κτίριο που έχει μόνο δέκα αίθουσες, ένα χημείο, και συστεγάζεται επίσης και με ένα Τεχνικό Επαγγελματικό Λύκειο. Να μας πει ο κύριος Υπουργός τι έγινε με το Πειραματικό σχολείο που εξώστηκε και γιατί; Δεύτερον, πόσες αίθουσες διαθέτει, τι χωρητικότητα και για πόσα παιδιά είναι το κτίριο που χρησιμοποιείται; Πόσα εν συνόλω γίνονται τα παιδιά και των δύο σχολείων που ενώνονται και γιατί μας είπε ο Υπουργός μόνο για τους αριθμούς της πρώτης τάξης που είναι δέκα οκτώ και δεκατέσσερα; Το σύνολο των μαθητών του 25ου δεν θα ήταν εκατόν εξήντα έξι; Δεν νομίζω ότι είναι ένας ευκαταφρόνητος αριθμός για να καταργούμε ένα σχολείο. Η πραγματικότητα είναι ότι το Υπουργείο είναι πολύ καθυστερημένο στη στέγαση σχολείων. Δέχεται μισθωμένα κτίρια από τα οποία γίνεται έξωση, εξωπετάγονται, δηλαδή, τα σχολεία. Μπροστά σ'αυτήν την ανάγκη ενώνει δύο ιστορικά σχολεία και το αποτέλεσμα είναι ένα κτίριο να λειτουργεί από τις οκτώ το πρωϊ, μέχρι τις έντεκα το βράδυ. 

Νομίζω ότι είναι μια απαράδεκτη κατάσταση εξαιτίας της οποίας πάσχει ολόκληρη η Ελλάδα και όχι βέβαια μόνο το 25ο Γυμνάσιο-Λύκειο. 

ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λόγο. 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Δεν κάνω λογοπαίγνια. Δε συνηθίζω δε να παίζω με θέματα που αφορούν την εκπαίδευση. Και αυτό είναι γνωστό και σ' αυτήν την Αίθουσα διότι παρουσιάζομαι εδώ τα τελευταία περίπου τρία χρόνια ως Υφυπουργός Παιδείας, 1993-1994 και 1996-1998. 

Γνωρίζετε επίσης πολύ καλά πόσο υπεύθυνα αντιμετωπίζω τα προβλήματα. Αλλά δεν είναι υπεύθυνο ένα Υπουργείο όταν δεν δέχεται τις αποφάσεις αρμόδιων συλλογικών οργάνων. Και εδώ επικαλέσθηκα ότι το Υπουργείο Παιδείας επικύρωσε αποφάσεις συλλογικών οργάνων της Δημοτικής Επιτροπής Παιδείας, της Νομαρχιακής Επιτροπής Παιδείας Αθηνών, του Προϊσταμένου διεύθυνσης και του Προϊσταμένου γραφείου. Φυσικά δεν αγνοείτε και εσείς ότι σ' αυτά τα συλλογικά αρμόδια 

  


 

  

Σελίδα 280 

όργανα συμμετέχουν και οι σύλλογοι γονέων και κηδεμόνων και οι μαθητικές κοινότητες. 

Εδώ υπήρξε μια συλλογική απόφαση για την αντιμετώπιση ενός προβλήματος που προκύπτει από πολλούς άλλους λόγους και όχι μόνο εκπαιδευτικούς. Ξέρετε ότι την Πλάκα την εγκαταλείπουν οι νέες οικογένειες. Το κέντρο της Αθήνας αραιώνει και φυσικά μικραίνει και ο μαθητικός πληθυσμός. Μόνο μεγάλης ηλικίας άνθρωποι μένουν στο κέντρο. 

Γι' αυτό ακριβώς είπαμε ότι θα πρέπει να συνενωθούν αυτά τα σχολεία για να υπάρχει ο μίνιμουμ αριθμός που λέει ότι στα αστικά κέντρα κατά νομό που ισχύει εδώ και είκοσι χρόνια πρέπει να υπάρχουν στα γυμνάσια περίπου διακόσιοι πενήντα μαθητές στα περιφερειακά σχολεία τουλάχιστον εκατό μαθητές. Εμείς πώς θα κάναμε σχολειό με δεκαοκτώ μαθητές; Και θα σας πω αμέσως πόσους έχουν σήμερα τα ενοποιημένα σχολεία μια και το ζητήσατε: 

Πρώτο Γυμνάσιο μαθητές εκατόν ενενήντα πέντε. Βιώσιμος αριθμός. 

Πρώτο Λύκειο, μαθητές διακόσιοι δεκατέσσερις. Βιώσιμος αριθμός και μπορεί να εφαρμοστεί ωρολόγιο πρόγραμμα, μπορούν να υπάρχουν όλοι οι καθηγητές όλων των ειδικοτήτων για να έχουμε και ένα ποιοτικό εκπαιδευτικό αποτέλεσμα προς όφελος των παιδιών. 

ΑΝΝΑ ΜΠΕΝΑΚΗ-ΨΑΡΟΥΔΑ: Ποιος είναι αυτός ο αριθμός που είπατε; 

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Eπαναλαμβάνω, 1ο Γυμνάσιο εκατόν ενενήντα πέντε μαθητές και 1ο Λύκειο διακόσιοι δεκατέσσερις μαθητές. Και αν θέλει η κυρία συνάδελφος έχω στη διάθεσή της τις ομόφωνες αποφάσεις όλων των συλλογικών αρμοδίων οργάνων τις οποίες απλώς αποδέχθηκε και ενέκρινε το Υπουργείο Παιδείας ως κατ' έθιμον και κατά νόμον όφειλε, τις οποίες και καταθέτω στα Πρακτικά. 

(Στο σημείο αυτό ο Υφυπουργός Εθνικής Παιδείας και Θρησκευμάτων κ. Ανθόπουλος καταθέτει τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών) 

ΠΡΟΕΔΡΟΣ (Απόστολος Κακλαμάνης): Δεύτερη είναι η με αριθμό 24/1/19.10.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον κύριο Πρωθυπουργό (διά του Υπουργού Δημόσιας Τάξης), σχετικά με την πορεία της δικαστικής και διοικητικής έρευνας για τα γεγονότα της οδού Νιόβης, τις πολιτικές ευθύνες της Κυβέρνησης κλπ. 

Η επίκαιρη ερώτηση σε περίληψη έχει ως εξής: 

"Πριν από είκοσι περίπου μέρες συγκλονίστηκε η κοινή γνώμη στο "μακελειό" της οδού Νιόβης με θύμα την άτυχη Αμαλία Γκινάκη και τον σοβαρότατο τραυματισμό αστυνομικού. 

Καταλογίστηκε βέβαια κάποια ευθύνη στην ηγεσία της Αστυνομίας (αντικατάσταση Αρχηγού) αλλά η κοινή γνώμη αναμένει απαντήσεις για τις συνθήκες, τις αποφάσεις, τις ενέργειες που οδήγησαν στην τραγωδία. Αναμένει βέβαια και επιμερισμό ευθυνών τόσο στους υπηρεσιακούς όσο και στους πολιτικούς προϊσταμένους τους. Γιατί δεν είναι δυνατόν να προχώρησε η Αστυνομία στις συγκεκριμένες ενέργειες χωρίς να έχει ενημερώσει και χωρίς να έχει τη συναίνεση ή τουλάχιστον την ανοχή της πολιτικής ηγεσίας του Υπουργείου Δημόσιας Τάξης. Τεράστια όμως ερωτηματικά δημιουργήθηκαν και σε σχέση με τις συνθήκες της "περίθαλψης" και του θανάτου του Σορίν Ματέι. 

Σε μια ευνομούμενη πολιτεία δικαίωμα στην ολοκληρωμένη περίθαλψη και το δικαίωμα στη ζωή, ανήκει σε όλους τους πολίτες και φυσικά και σε κείνους που έχουν διαπράξει σοβαρά εγκλήματα. 

Παρ' ότι πολλές ερμηνείες είδαν το φως της δημοσιότητας, καμιά υπεύθυνη απάντηση δεν υπήρξε μέχρι σήμερα. 

Είναι φανερό ότι τόσο η δικαστική, όσο και η διοικητική έρευνα καθυστερούν τη στιγμή που απαιτούνται γρήγορες και ουσιαστικές απαντήσεις και στα δύο αναφερόμενα ζητήματα. Κάθε καθυστέρηση ενισχύει το κλίμα ανασφάλειας των πολιτών και εδραιώνει την πεποίθηση ότι μεθοδεύεται "κουκούλωμα". 

Ερωτάται ο κύριος Πρωθυπουργός: 

Εάν αναγνωρίζει πολιτικές ευθύνες στην Κυβέρνηση και ειδικότερα στο Υπουργείο Δημόσιας Τάξης; 

Πότε επιτέλους θα υπάρξουν υπεύθυνες απαντήσεις σε όλα τα ζητήματα;" 

Ο κύριος Υπουργός Δημόσιας Τάξης έχει το λόγο. 

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, για τα θλιβερά και δυσάρεστα αυτά γεγονότα διεξάγονται αυτήν την ώρα εισαγγελικές έρευνες. Συγκεκριμένα για το ποινικό μέρος έχει απαγγελθεί κατηγορία και η ανάκριση διεξάγεται από την 7η τακτική ανακρίτρια Αθηνών. Επίσης, ο Αντιεισαγγελέας Εφετών Πειραιά διεξάγει προκαταρκτική εξέταση για τις συνθήκες θανάτου του Ρουμάνου. Διεξάγεται όμως και διοικητική έρευνα για τις συνθήκες του πως οργανώθηκε η επιχείρηση, πώς διεξήχθη και όλες αυτές οι απαραίτητες λεπτομέρειες. 

Για τη διοικητική αυτή έρευνα ανέλαβα την πρωτοβουλία την μεθεπομένη των γεγονότων μόλις γύρισα στην Ελλάδα από τις Βρυξέλλες, να ζητήσω από τον προϊστάμενο εισαγγελέα η διοικητική έρευνα να διεξαχθεί από εισαγγγελέα ακριβώς, διότι, κύριε συνάδελφε, εμείς θέλουμε και επιθυμούμε πλήρη διαφάνεια, να αποκαλυφθούν τα πάντα, όλες οι λεπτομέρειες και να καταλογισθούν όποιες ευθύνες προκύψουν. 'Ηδη η ΕΔΕ διεξάγεται από τον Εισαγγελέα Πρωτοδικών κ. Δασούλα. Αλλά και εμείς με το έγγραφό μας προς τον Προϊστάμενο Εισαγγελίας αλλά και ο Προϊστάμενος Εισαγγελίας προς τον εισαγγελέα έχουμε ζητήσει το ταχύτερο δυνατόν να έχουμε τα πορίσματα. 

Επομένως, πιστεύω πρώτον, ότι όλες οι έρευνες για όλες τις πτυχές διεξάγονται από τους εισαγγελείς και επομένως θα έχουμε και αντικειμενικά και διαφανή πορίσματα και δεύτερον πρέπει να αναμείνουμε τα πορίσματα για να καταλογισθούν οι όποιες ευθύνες υπάρχουν. Ευχαριστώ. 

ΠΡΟΕΔΡΟΣ (Απόστολος Κακλαμάνης): Ο κ. Αγγουράκης έχει το λόγο. 

ΧΑΡΑΛΑΜΠΟΣ ΑΓΓΟΥΡΑΚΗΣ: Δυστυχώς, κύριε Πρόεδρε, ο κύριος Υπουργος δεν απάντησε σε όλα τα ερωτήματα που θέσαμε. Κατ' αρχήν, υπάρχει ένα τεράστιο θέμα, υπάρχει ένα πολιτικό θέμα σε σχέση με την τραγωδία της Νιόβης και με αυτό που όλοι ζήσαμε σ' αυτήν την πόλη, υπάρχουν συγκεκριμένες πολιτικές ευθύνες και στην ηγεσία του Υπουργείου Δημοσίας Τάξεως αλλά και γενικότερα στην Κυβέρνηση και στο θέμα αυτό δεν πήραμε καμιά απάντηση. Το σημειώνω αυτό. Γνωρίζω βέβαια ότι ο κύριος Υπουργός είχε υποβάλει την παραίτησή του στον κύριο Πρωθυπουργό. 'Ομως, δεν μπορεί να κλείσει έτσι το θέμα. 

'Οσο αφορά το πολιτικό μέρος της τραγικής αυτής υπόθεσης, κύριε Πρόεδρε, δεν μπορώ να παραλείψω το γεγονός ότι ο ίδιος ο Πρωθυπουργός -η ερώτηση απευθυνόταν στον ίδιο τον Πρωθυπουργό, θεωρούσαμε και εμείς, αλλά νομίζω ότι εκφράζουμε συνολικότερα την κοινή γνώμη της χώρας μας, ότι ήταν πολύ σοβαρό το θέμα- θα έπρεπε να δώσει ορισμένες απαντήσεις στο θέμα αυτό. Δεν έγινε και ειλικρινά λυπούμαστε γι' αυτό. 

ΠΡΟΕΔΡΟΣ (Απόστολος Κακλαμάνης): Κύριε Αγγουράκη, θα κρατήσω το χρόνο σας για να σας πω το εξής. Σύμφωνα με τον Κανονισμό ο Πρωθυπουργός μπορεί να απαντήσει δια του αρμοδίου Υπουργού. Αυτήν τη στιγμή που μιλάμε ο Πρωθυπουργός βρίσκεται στην Αίθουσα της Γερουσίας που συνεδριάζει η Κοινοβουλευτική Ομάδα του ΠΑΣΟΚ. Εδώ είναι οι Υπουργοί, προς τιμήν τους, δεν δήλωσαν κώλυμα εξ αυτού του λόγου και απαντούν στις ερωτήσεις. Εγώ αυτό το θεωρώ θετικό για το Κοινοβούλιο. Και δεν θεωρώ ότι είναι σωστό να σημειώνεται αυτό το γεγονός, πολλώ μάλλον που σήμερα πλην της δικής σας ερωτήσεως δεν απηυθύνετο καμία άλλη προς τον Πρωθυπουργό. Και θα μπορούσε να διαγραφεί η ερώτησή σας, οπότε θα έπρεπε να την επανακαταθέσετε μετά τις διακοπές της 28ης Οκτωβρίου με αμφίβολο το αν θα συνεζητείτο καν τότε. Επιπλέον, ενώ σήμερα το κόμμα σας εδικαιούτο μία ερώτηση, προσθέσαμε και τη δική σας επιπλέον προκειμένου να υπάρξει απάντηση σ' αυτήν την ερώτηση του κόμματός σας. 

  

 

  

Σελίδα 281 

Δεν είναι σωστό, λοιπόν, σε όλα τα ζητήματα να διατυπώνουμε οπωσδήποτε μία αρνητική άποψη για τη διαδικασία, όταν γίνεται κάποια προσπάθεια και από το Προεδρείο και από όλους μας να λειτουργεί καλύτερα το Κοινοβούλιο. 

Μπορείτε να συνεχίσετε στο θέμα σας. 

ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ πάρα πολύ, κύριε Πρόεδρε, για την τοποθέτησή σας. Πραγματικά βοήθησε, αλλά επιτρέψτε μου να εξακολουθώ να έχω τη γνώμη που έχω. Ασφαλώς θα μπορούσαν τα πράγματα να εξελιχθούν και χειρότερα. 

ΠΡΟΕΔΡΟΣ (Απόστολος Κακλαμάνης): Δεν σας είπα χειρότερα. Σας είπα ότι έρχεται ο Υπουργός να σας απαντήσει. Αυτό είναι σύμφωνα με τον Κανονισμό. Ο Κανονισμός δίνει το δικαίωμα αυτό στον Πρωθυπουργό. Μπορεί να κάνουν ερωτήσεις πάρα πολλοί συνάδελφοι. Θα απαντήσει ο Υπουργός. 

ΧΑΡΑΛΑΜΠΟΣ ΑΓΓΟΥΡΑΚΗΣ: Το αναγνωρίζω αυτό, κύριε Πρόεδρε. Δεν το αμφισβητώ αυτό. 

ΠΡΟΕΔΡΟΣ (Απόστολος Κακλαμάνης): Καλώς. Εντάξει. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα μπορούσε... 

ΠΡΟΕΔΡΟΣ (Απόστολος Κακλαμάνης): Εντάξει, κύριε Κόρακα, πολύ σωστά. 'Επρεπε να κάνει μία εξαίρεση ειδικώς για εσάς πέραν του Κανονισμού, να αφήσει την Κοινοβουλευτική Ομάδα του ΠΑ.ΣΟ.Κ. εκεί, για να κατέβει να απαντήσει οπωσδήποτε, ενώ ο Κανονισμός λέει ότι ο αρμόδιος Υπουργός πρέπει να ερωτάται γι'αυτά τα θέματα. 

ΧΑΡΑΛΑΜΠΟΣ ΑΓΓΟΥΡΑΚΗΣ: Αν μου επιτρέπετε, κύριε Πρόεδρε, να συνεχίσω γιατί πραγματικά ο χρόνος μου φθάνει στο τέλος... 

ΠΡΟΕΔΡΟΣ (Απόστολος Κακλαμάνης): Σας κράτησα το χρόνο, μην ανησυχείτε. 

ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ. 

Εμείς δεν αμφισβητήσαμε ότι διεξάγονται διοικητικές και άλλου είδους έρευνες γύρω από τα περιστατικά στα οποία αναφερθήκαμε. Αυτό που εκφράσαμε με την ερώτησή μας ήταν η ανησυχία μας, ότι κατά τη γνώμη μας αργούν να βγουν πορίσματα. Υπάρχουν και μία σειρά από αναπάντητα ερωτήματα που νομίζουμε ότι δικαιολογημένα προκαλούν την ανησυχία της κοινής γνώμης και ενισχύουν ένα αίσθημα ανασφάλειας στην κοινωνία της χώρας μας. 

Βέβαια, δεν μπορώ να μη σημειώσω και το γεγονός ότι ακριβώς αυτή η καθυστέρηση μας δείχνει, αν μη τι άλλο, ότι δεν έχει συνειδητοποιηθεί ακόμη ενδεχομένως επαρκώς το μέγεθος του προβλήματος, το μέγεθος της τραγωδίας την οποία ζήσαμε στην Αθήνα. 

Είμαι υποχρεωμένος, κύριε Πρόεδρε, να το σημειώσω γιατί δεν μπορεί να έχουν περάσει είκοσι μέρες και ακόμη η κοινή γνώμη να κρατείται στο περίμενε, επιτρέψτε μου αυτήν την έκφραση. 

Γι' αυτό το λόγο θα ήθελα ο κύριος Υπουργός εάν μπορούσε να δεσμευθεί πιο συγκεκριμένα πότε μπορούμε να περιμένουμε κάποιες συγκεκριμένες απαντήσεις στα ερωτήματα αυτά. Επίσης, θα ήθελα τη γνώμη του και για το αν είναι προσωπικά ικανοποιημένος από την εκπαίδευση της Αστυνομίας στην αντιμετώπιση της εγκληματικότητας, τη στιγμή μάλιστα που στην αντιμετώπιση επιχειρήσεων τύπου "βουλκανιζατέρ" λειτουργεί με τη γνωστή αποδοτικότητα, ενώ στην αντιμετώπιση του κοινού εγκλήματος υπάρχουν πολύ σοβαρά προβλήματα. 

Ευχαριστώ, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο. 

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, στο ερώτημα του πότε θα δοθούν τα πορίσματα δεν μπορώ να δώσω απάντηση, διότι, επαναλαμβάνω, η διαδικασία και η έρευνα δεν γίνεται από εμάς, αλλά γίνεται από εισαγγελείς. Εμείς παρακαλέσαμε να έχουμε το ταχύτερο δυνατό το πόρισμα γιατί και εμείς θεωρούμε πολύ σοβαρή την υπόθεση, κύριοι συνάδελφοι. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Και επειδή ακριβώς τη θεωρούμε πολύ σοβαρή δεν αναθέσαμε την ΕΔΕ σε κάποιους στην Αστυνομία, αλλά ζητήσαμε να διεξαχθεί από εισαγγελέα, εφαρμόζοντας μία διάταξη που με δική μας πρωτοβουλία έχει ψηφίσει το Σώμα. Ακριβώς διότι θέλουμε διαφάνεια και αντικειμενικότητα σε τέτοιες σοβαρές υποθέσεις. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Τρίτη είναι η με αριθμό 20/19.10.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τους Υπουργούς Εθνικής Οικονομίας, Περιβάλλοντος, Χωροταξίας και Δημοσίων 'Εργων, σχετικά με την ένταξη για χρηματοδότηση από το 3ο Κοινοτικό Πλαίσιο Στήριξης, της κατασκευής του οδικού άξονα της Εύβοιας κ.λπ., η οποία έχει ως εξής: 

"Ο ν. 1622/86 προβλέπει ότι για τη χάραξη στρατηγικής σε βασικά θέματα εθνικού επιπέδου απαιτείται η συμμετοχή των Νομαρχιακών και Περιφερειακών Συμβουλίων. 'Ετσι στα πλαίσια του Σχεδίου Περιφερειακής Ανάπτυξης (ΣΠΑ) 2000-2006 της χώρας μας το Νομαρχιακό Συμβούλιο Εύβοιας με την αρ. 56/98 απόφασή του εισηγήθηκε για ένταξη στο τρίτο Κοινοτικό Πλαίσιο Στήριξης ως πρώτης προτεραιότητας έργο το διαμήκη και κάθετο άξονα της Εύβοιας. Μάλιστα την πρόταση αυτή υιοθέτησε και η Περιφέρεια Στερεάς Ελλάδας και την παρουσίασε στις αρχές Ιουνίου 1998 στη Λάρισα η Διυπουργική Ομάδα Σχεδιασμού Αναπτυξιακού Προγράμματος 2000-2006. 

Κι ενώ ο Ευβοϊκός λαός ανέμενε την υιοθέτηση της σχετικής πρότασης και από τους αρμόδιους υπουργούς ΠΕΧΩΔΕ και Εθνικής Οικονομίας, σε συνεντεύξεις τους σε ημερήσια αθηναϊκή εφημερίδα τόσο ο κ. Πάχτας όσο και ο κ. Βερελής, όπου παρουσίασαν τις άμεσες προτεραιότητές τους για χρηματοδότηση από το τρίτο Κοινοτικό Πλαίσιο Στήριξης μελετών και έργων οδοποιίας εθνικής εμβέλειας, αναφέρουν ότι δεν εντάσσουν το διαμήκη και κάθετο οδικό άξονα της Εύβοιας. 

Επειδή το παραπάνω έργο αποτελεί το απαραίτητο και πρωταρχικό εργαλείο για την αναστροφή της φθίνουσας πορείας της Εύβοιας και στις προτεινόμενες προτεραιότητες έχουν συμπεριληφθεί όλα τα οδικά έργα της Περιφέρειας Στερεάς Ελλάδας πλην αυτού της Εύβοιας. 

Ερωτώνται οι κύριοι Υπουργοί: 

1. Αν έχουν ολοκληρώσει τις σχετικές διαδικασίες κατάρτισης του Σχεδίου Περιφερειακής Ανάπτυξης 2000-2006 και 

2. Αν προτίθενται να συμπεριλάβουν στις άμεσες προτεραιότητες για ένταξη στο τρίτο Κοινοτικό Πλαίσιο Στήριξης και τον οδικό άξονα της Εύβοιας." 

Ο Υφυπουργός κ. Πάχτας έχει το λόγο. 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε. 

Κυρίες και κύριοι συνάδελφοι, θέλω να επισημάνω ότι δεν αληθεύουν τα περί των δηλώσεών μας. Δεν υπήρξε καμία τοποθέτηση για χρηματοδότηση ή μη νέων έργων σε εθνικό ή περιφερειακό επίπεδο στα πλαίσια του τρίτου Κοινοτικού Πλαισίου Στήριξης. Και θα καταλάβαιτε αμέσως γιατί δεν μπορεί αυτό να ευσταθεί. 

'Ηθελα λοιπόν, απαντώντας στις ερωτήσεις σας, να επισημάνω μερικά πράγματα που είναι χρήσιμα για όλους μας. 'Οπως γνωρίζετε, κύριοι συνάδελφοι, εδώ και περίπου ενάμιση χρόνο έχουν ξεκινήσει οι διαδικασίες κατάρτισης του σχεδίου Περιφερειακής Ανάπτυξης 2000-2006 της χώρας μας. Η Διϋπουργική Ομάδα Σχεδιασμού που συστήθηκε με απόφαση του Πρωθυπουργού οριστικοποίησε τα επιμέρους στάδια και τις διαδικασίες για την κατάρτιση του νεου σχεδίου ανάπτυξης της πατρίδας μας. Σύμφωνα με την διαδικασία αυτή προβλέπεται ότι πριν από τη σύνταξη του αναλυτικού σχεδίου περιφερειακής ανάπτυξης, καταρτίζεται ένα συνοπτικό σχέδιο που περιλαμβάνει κυρίως τις βασικές αναπτυξιακές προτεραιότητες τους στόχους και τα μέσα πολιτικής τα οποία τίθενται υπόψη της Κυβέρνησης προς έγκριση. 

Στο πλαίσιο της κατάρτισης αυτού του συνοπτικού σχεδίου ανάπτυξης εκδώσαμε αναλυτική εγκύκλιο, στην οποία αφ' ενός περιγράφεται το νέο προγραμματικό πλαίσιο και αφ' ετέρου 

 

 

  

Σελίδα 282 

περιλαμβάνονται εκτενή ερωτηματολόγια με αποδέκτες όχι μόνο τους φορείς ευθύνης των τομεακών και περιφερειακών προγραμμάτων, αλλά και άλλους φορείς που είχαν τη δυνατότητα να εκφράσουν τις θέσεις τους στο πλαίσιο του τομέα της ευθύνης τους. Στις απαντήσεις τα εν λόγω ερωτηματολόγια, αποτυπώθηκε και μία αξιολόγηση των παρεμβάσεων του δευτέρου Κοινοτικού Πλαισίου Στήριξης που είναι σε εξέλιξη, εκτιμήσεις για τις νέες προκλήσεις που θα αντιμετωπίσουμε κατά την επόμενη προγραμματική περίοδο με στόχο την Ελλάδα του 2010 και βεβαίως προτάσεις στόχων και στρατηγικής, όχι έργων. Με βάση τις απαντήσεις αυτές ακολούθησε μια ευρεία διαδικασία διαβουλεύσεων, στο πλαίσιο της οποίας οργανώθηκαν πολλαπλές δεκαπέντε συσκέψεις σε επίπεδο του τομέα κυβερνητικής πολιτικής, περιφερειακές συσκέψεις σε όλην την Ελλάδα με τη συμμετοχή όλων των περιφερειών και περιφερειακών συμβουλίων της χώρας και τέσσερις ειδικές θεματικές ενότητες που αφορούσαν το νησιώτικό χώρο, τον ορεινό όγκο, την κοινωνία της πληροφορίας και το ρόλο των αστικών κέντρων. Τα συμπεράσματα όλης αυτής της διαδικασίας έχουν πλέον συμπεριληφθεί στο συνοπτικό σχέδιο περιφερειακής ανάπτυξης το οποίο βρίσκεται ήδη στα χέρια του Πρωθυπουργού και πιστεύουμε τις επόμενες μέρες θα τύχει της έγκρισης του αρμόδιου κυβερνητικού οργάνου. Η έγκριση, λοιπόν, αυτού του συνοπτικού ΣΠΑ θα αποτελέσει, το πλαίσιο των οριστικών αναπτυξιακών επιλογών και προτεραιοτήτων, για την κατάθεση του αναλυτικού σχεδίου περιφερειακής ανάπτυξης καθώς και την κατάρτιση των επιμέρους επιχειρησιακών προγραμμάτων του νέου Κοινοτικού Πλαισίου Στήριξης. Επισημαίνεται ότι αυτό το αναλυτικό σχέδιο θα λάβει την οριστική του μορφή στα μέσα του 1999, αφού πραγματοποιηθεί σε όλην την Ελλάδα και προηγηθεί, αν θέλετε, η διαδικασία του δημοκρατικού προγραμματισμού και βεβαίως συνεχιστούν οι διαβουλεύσεις με την ΟΚΕ και τους άλλους κοινωνικούς εταίρους, οριστικοποιηθούν οι πόροι από πλευράς της Ευρωπαϊκής 'Ενωσης καθώς και οι νέοι κανονισμοί των διαρθρωτικών ταμείων. Αμέσως μετά θα αρχίσει η κατάρτιση από την άνοιξη του 1999 των επιμέρους επιχειρησιακών προγραμμάτων που θα περιλαμβάνουν και τα επιμέρους έργα, τις επιμέρους δράσεις που θα χρηματοδοτήσουμε. 

Να λοιπόν, γιατί δεν ήταν δυνατόν να απαντήσουμε σε επιμέρους έργα του τρίτο Κοινοτικού Πλαισίου Στήριξης. Αυτήν τη στιγμή βρισκόμαστε στη φάση της διαμόρφωσης του πλαισίου για τις στρατηγικές μας επιλογές, τους στόχους και τα μέσα πολιτικής. 

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου έχει το λόγο. 

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, όπως καταλαβαίνετε και σεις, επανερχόμαστε και επιμένουμε για το συγκεκριμένο θέμα, γιατί πραγματικά θεωρούμε την κατασκευή του συγκεκριμένου οδικού άξονα ως το απαραίτητο και πρωταρχικό εργαλείο για την αναστροφή της φθίνουσας πορείας της Εύβοιας. Και ειλικρινά, επειδή τώρα μου απαντήσατε ότι το συνοπτικό πλαίσιο βρίσκεται στο γραφείο του κυρίου Πρωθυπουργού, θα σας καταθέσουμε την αγωνία του υποψηφίου νομάρχη της δικής σας παράταξης, ο οποίος μέχρι την τελευταία στιγμή έστελνε επιστολές και επέμενε ότι δεν είναι δυνατόν τη στιγμή που υπάρχει συγκεκριμένη δέσμευση από την περιφέρεια, τη στιγμή που έχει σταλεί απόφαση του νομαρχιακού συμβουλίου να βγαίνουν Υπουργοί και να δηλώνουν άλλα. 

Και θα καταθέσω, κύριε Υπουργέ, τις δηλώσεις σας και τις δηλώσεις του κ. Βερελή, όπου παρουσιάσατε τις προτεραιότητες όσον αφορά τους οδικούς άξονες της περιφέρειας, αποκλείοντας τον οδικό άξονα της Εύβοιας. Μάλιστα, κυκλοφόρησε ένα χάρτης, ο οποίος ήταν κατακόκκινος και ο οποίος εξαιρούσε την Εύβοια. 'Ολα αυτά τα καταθέσω. 

(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά τα προαναφεθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Και υπάρχει πράγματι, κύριε Υπουργέ, μια αγωνία στο λαό της Εύβοιας. Και ξέρετε ότι αυτή η αγωνία προχθές είχε άσχημα αποτελέσματα για σας. Το "πράσινο" νησί της Εύβοιας, δυστυχώς έγινε "γαλάζιο". Και δεν έγινε από μας. 'Εγινε, γιατί εσείς δώσατε αυτήν τη δυνατότητα, με αυτές τις αλλεπάλληλες υποσχέσεις που δίνετε, αλλά δεν τις τηρείτε, από την υπόσχεση του κυρίου Πρωθυπουργού για το εργοστάσιο της Δ.Ε.Η. στο Αλιβέρι, μέχρι τις πρόσφατες του κυρίου περιφερειάρχη. Γι'αυτό και υπήρξαν αυτά τα αποτελέσματα. 

Εμείς, κύριε Υπουργέ, ανησυχούμε. Και ανησυχούμε πράγματι για το συγκεκριμένο θέμα. Και εμείς θα είμαστε οι πρώτοι που θα σας πούμε "μπράβο, ρίξατε τη ματιά σας στην Εύβοια", αν γίνει η ένταξη του συγκεκριμένου έργου. 

ΠΡΟΕΔΡΕΥΩΝ (Νικόλαος Κατσαρός): Ο Υφυπουργός Εθνικής Οικονομίας κ. Χρήστος Πάχτας, έχει το λόγο. 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Θέλω να επαναλάβω, κύριε Πρόεδρε, κύριε συνάδελφε, ότι δεν έχετε δική μου δήλωση στα χέρια σας. Δεν έχω κάνει καμία δήλωση που να αφορά τη χρηματοδότηση νέων έργων από το τρίτο Κοινοτικό Πλαίσιο Στήριξης. Κάνετε λάθος, λοιπόν, και μην το επαναλαμβάνετε. 

Στο παρόν στάδιο κατάρτισης -και πιστεύω ότι έγινε κατανοητό από αυτά που σας ανέφερα προηγουμένως- δεν μπορεί να γίνει αναφορά σε συγκεκριμένα επιμέρους έργα κάθε περιφέρειας, γιατί αυτά θα έρθουν στη συνέχεια, όταν θα αρχίσουμε να επεξεργαζόμαστε, να αξιολογούμε και να εξειδικεύουμε τα επιμέρους επιχειρησιακά προγράμματα των περιφερειών. Και αυτή η διαδικασία, κύριε συνάδελφε -σας είπα και προηγουμένως- θα ξεκινήσει από τις αρχές του επόμενου έτους. Είμαστε εδώ και ενάμιση χρόνο στη διαδικασία κατάρτισης του σχέδιου περιφερειακής ανάπτυξης, να προσδιορίσουμε τις προτεραιότητες, τους στόχους μας και να αξιολογήσουμε, αν θέλετε, τις ανάγκες της χώρας για το 2010. Και εφόσον διαμορφωθεί το πλαίσιο αυτό, που όπως σας είπα προηγουμενως, έχει ολοκληρωθεί και είναι στα χέρια του Πρωθυπουργού, τότε βέβαια θα ξεκινήσουμε αμέσως την εξειδίκευση των επιμέρους επιχειρησιακών προγραμμάτων, τόσο σε τομεακό υπουργικό επίπεδο, όσο και σε επίπεδο περιφερειακών συμβουλίων. Τότε και μόνο θα ενταχθούν πλέον έργα τα οποία θα χρηματοδοτηθούν, για να ξεκινήσουν την 1η Γενάρη του 2000. 

Θέλω, επίσης, να σας διαβεβαιώσω ότι πράγματι τόσο το Νομαρχιακό Συμβούλιο, όσο και το Περιφερειακό Συμβούλιο, βάσει των εγκυκλίων που τους έχουν αποσταλεί από το Υπουργείο Εθνικής Οικονομίας, έχουν προτείνει τα μεγάλα έργα, τα οποία πρέπει να χρηματοδοτηθούν εν όψει του τρίτου Κοινοτικού Πλαισίου Στήριξης. Και με νέα εγκύκλιο που έχουμε στείλει, έχουμε κινήσει διαδικασία ανάθεσης όλων των μελετών και έχουμε απελευθερώσει πόρους από την τεχνική βοήθεια του δεύτερου Κοινοτικού Πλαισίου Στήριξης, για να ωριμάσουν τα έργα του τρίτου Κοινοτικού Πλαίσιου Στήριξης. 

Σας λέω, λοιπόν και επαναλαμβάνω ότι η αξιολόγηση και η επιλογή των επιμέρους περιφερειακών έργων, όπως αυτό στο οποίο αναφέρεσθε στην ερώτησή σας, θα γίνει εντός του 1999. Θα είμαστε έτοιμοι μέχρι το 1999 να καταθέσουμε όλα τα επιχειρησιακά προγράμματα προς έγκριση από την Ευρωπαϊκή 'Ενωση. Νομίζω ότι αυτό θα πρέπει να αξιολογηθεί θετικά από την πλευρά σας, γιατί και ο χρόνος θα είναι επαρκέστατος. Και ταυτόχρονα, έχουμε ήδη ξεκινήσει τη χρηματοδότηση των μελετών για την πλήρη ωρίμανση όλων αυτών των μεγάλων έργων σε επίπεδο περιφέρειας και νομών. 

Σας ευχαριστώ, κύριε Πρόεδρε. 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εβδομήντα πέντε φοιτητές της Νομικής Σχολής του Πανεπιστημίου Αθηνών. Τους καλωσορίζουμε στην Αίθουσα. 

(Χειροκροτήματα από όλες τις πτέρυγες της Βουλής) 

Τέταρτη επίκαιρη ερώτηση είναι η με αριθμό 12/19-10-98 του Βουλευτή του Δημοκρατικού Κοινωνικού Κινήματος κ. 

 

 

  

Σελίδα 283 

Ιωάννη Δημαρά προς τον Υπουργό Υγείας και Πρόνοιας, σχετικά με τη λήψη μέτρων για τη διευκόλυνση της κυκλοφορίας των ασθενοφόρων του Εθνικού Κέντρου 'Αμεσης Βοήθειας (Ε.Κ.Α.Β.) στα νοσοκομεία. 

Η επίκαιρη ερώτηση του κ. Δημαρά έχει ως εξής: 

"'Οπως κατεδείχθη από τα τελευταία δραματικά γεγονότα (υπόθεση Νιόβης, απεργίες νοσοκομειακών κλπ.), οι χώροι εντός και εκτός των νοσοκομείων αλώνονται από χιλιάδες Ι.Χ. αυτοκίνητα, με αποτέλεσμα να είναι δυσχερής έως αδύνατη η πρόσβαση των ασθενοφόρων του ΕΚΑΒ και όχι μόνον. 

Αποτέλεσμα: Ο άμεσος κίνδυνος για την υγεία και τη ζωή ασθενών, που χρήζουν άμεσης θεραπευτικής αγωγής. 

Ερωτάται ο κύριος Υπουργός: 

α) Αν και ποια μέτρα έχουν ληφθεί μέχρι σήμερα, ώστε να διευκολύνεται αλλά και έτσι να διασφαλίζεται η άμεση προσαγωγή, στα νοσοκομεία, των ασθενών. 

β) Αν, εξαιτίας της αναρχίας που επικρατεί στους χώρους, απειλήθηκε η υγεία ή και η ζωή κάποιων εξ αυτών.". 

Ο Υφυπουργός Υγείας κ. Σκουλάκης έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε. 

Σίγουρα, το θέμα το οποίο φέρνει σήμερα στη Βουλή, με την επίκαιρη ερώτησή του ο αγαπητός συνάδελφος κ. Δημαράς, είναι πάρα πολύ σημαντικό. 

Ασφαλώς δεν αφορά μόνο το Υπουργείο Υγείας και Πρόνοιας, δεδομένου ότι προσεγγίζει τη στάθμευση των αυτοκινήτων εντός και εκτός των νοσοκομείων, αυτοκίνητων τα οποία πιθανόν, πολλές φορές εμποδίζουν τη διεύλευση των ασθενοφόρων του ΕΚΑΒ. 

Εμείς όπως ξέρετε μπορούμε να ελέγξουμε -και ελέγχουμε όσο είναι δυνατόν -τον αύλειο χώρο των νοσοκομείων γι'αυτό και από την πρώτη στιγμή, από το 1996 -θα καταθέσω και τις εγκυκλίους- δώσαμε κατευθύνσεις προς τις διοικήσεις των νοσοκομείων, με σκοπό να ληφθούν οργανωτικά μέτρα και πρωτοβουλίες για τη βελτίωση της καθημερινής λειτουργίας και της αποτελεσματικότητας των υπηρεσιών, όσον αφορά την πύλη, τις αυλές και την είσοδο, εν πάση περιπτώσει, των ασθενοφόρων στα νοσοκομεία. 

'Εχω εδώ την πρώτη εγκύκλιο που στείλαμε από το Νοέμβριο του 1996, που τονίζονται διάφορα πράγματα. Και στο τέταρτο κεφάλαιο, το τελευταίο λέει: "Μέριμνα για τη διασφάλιση ταχείας προσπέλασης των ασθενοφόρων του ΕΚΑΒ στο χώρο". 

Επίσης, το Γενάρη του 1998 ο Υπουργός Υγείας ο κ. Γείτονας με επιστολή του προς τα νοσοκομεία του Ε.Σ.Υ. -κοινοποιήθηκε σε όλες τις Νομαρχιακές Αυτοδιοικήσεις της χώρας και στους γενικούς γραμματείς των περιφερειών- με θέμα "Ειδική οδική σήμανση για την πρόσβαση στις υπηρεσίες υγείας", τονίζει ότι "στα πλαίσια της καλύτερης εξυπηρέτησης των πολιτών και της ευκολότερης πρόσβασής τους στις υπηρεσίες υγείας, παρακαλούμε σε συνεργασία με τις αρμόδιες υπηρεσίες των νομαρχιών, των γενικών γραμματέων των περιφερειών και του Υ.ΠΕ.ΧΩ.ΔΕ. να μεριμνήσετε για την άμεση τοποθέτηση ειδικής οδικής σήμανσης στην περιοχή σας. Για τις ενέργειές σας, παρακαλούμε να μας ενημερώσετε". 

Από πλευράς μας, λοιπόν, αγαπητέ συνάδελφε, κάνουμε ό,τι μπορούμε. 

Θα καταθέσω για τα Πρακτικά τις επιστολές και τις εγκυκλίους που έχουμε εκδώσει. 

Βεβαίως, όπως είπα και πριν δεν είναι θέμα μόνο δικό μας, είναι πολλών εμπλεκόμενων υπηρεσιών. Είναι θέμα του Υπουργείου Δημόσιας Τάξης, είναι της Νομαρχιακής Αυτοδιοίκησης, είναι της Τοπικής Αυτοδιοίκησης και εν πάση περιπτώσει, από πλευράς μας μπορούμε να επαναλάβουμε αυτά τα οποία με τις εγκυκλίους μας έχουμε παρακαλέσει τις άλλες υπηρεσίες να πράξουν. 

ΠΡΟΕΔΡΕΥΩΝ (Νικόλαος Κατσαρός): Ο κ. Δημαράς έχει το λόγο. 

ΙΩΑΝΝΗΣ ΔΗΜΑΡΑΣ: Κύριε Πρόεδρε, με την άδειά σας, θα μου επιτρέψετε, απευθυνόμενος στον κύριο Υφυπουργό να του πω, ότι μόλις απεδείχθη ότι η λερναία ύδρα που εν προκειμένω είναι η γραφειοκρατία, ενέχεται και εγκαλείται γι'αυτά τα άθλια και δραματικά περιστατικά, τα οποία συμβαίνουν σε σχέση με τον τρόπο διακίνησης των ασθενοφόρων, μέσα και έξω από τα νοσοκομεία. 

Είναι αλήθεια ή όχι ότι στην Αττική ζουν περί τα τέσσερα εκατομμύρια κάτοικοι σήμερα; Είναι αλήθεια ή όχι ότι το ενδιαφέρον της κοινής γνώμης στρέφεται δικαίως και ορθώς, στο πρόβλημα που δημιουργείται όταν πρόκειται ένας ασθενής να μεταφερθεί από ένα ακριτικό νησί στην πρωτεύουσα ή κάπου αλλού, διότι δεν υπάρχει ελικόπτερο παντός καιρού για να αντιμετωπίσει τις δυσκολίες και το θέμα φιλοξενείται στις πρώτες σελίδες των εφημερίδων; Είναι αλήθεια ή όχι ότι επί δύο τουλάχιστον, δεκαετίες συνέχεια, από όσο έχω καταγράψει -και θα μου επιτρέψετε να καταφύγω στην επαγγελματική μου ιδιότητα για να το επιβεβαιώσω αυτό στον κύριο Υφυπουργό- το μέγα θέμα των παρκαρισμένων και διπλοπαρκαρισμένων αυτοκινήτων μέσα και έξω από τους χώρους των δημοσίων νοσοκομείων αποτελεί θέμα και σοβαρό μάλιστα, για τον κίνδυνο που αντιμετωπίζουν μερικοί εκ των ασθενών οι οποίοι μεταφέρονται με τα ασθενοφόρα του ΕΚΑΒ; Αποτελεί θέμα το οποίο έχει απασχολήσει με έγγραφα δυστυχώς μόνο τη Δημόσια Διοίκηση. 

Πότε επιτέλους θα παρθεί μία απόφαση πολύ απλή, ότι "σήμερα λοιπόν αποφασίζει η ελληνική πολιτεία και η Κυβέρνηση να βάλει τάξη σε αυτό που συμβαίνει έξω από τα νοσοκομεία και μέσα σε αυτά". Κάθε πικραμένος κυκλοφορεί μέσα και έξω από τα νοσοκομεία. Και βλέπουμε συγγενείς και ασθενείς να υποφέρουν. Ξέρετε, θα είχα πολλά να σας πω για το θέμα, αλλά ο χρόνος που δίδεται στην ανάπτυξη μίας τέτοιας επίκαιρης ερώτησης είναι μικρός. 

Θα μου επιτρέψετε, αν έχετε την καλοσύνη, να σας διαβάσω δύο τρεις παραγράφους από έγγραφα που έχουν σταλεί στο Υπουργείο Κοινωνικών Υπηρεσιών. Πρώτον, προς τον Υπουργό Υγείας στις 7.10.96 ο Σύλλογος Προσωπικού των ΕΚΑΒ. Τι λέει; "Η μετατροπή των δρόμων γύρω από τα νοσοκομεία και των χώρων των νοσοκομείων σε ανεξέλεγκτους χώρους παρκαρίσματος με πολλες φορές διπλή σειρά παρκαρισμάτων κυρίως κατά τις κρίσιμες μέρες των εφημεριών, δυσχεραίνουν ενίοτε τη διέλευση και προσέλευση του ασθενοφόρου περισσότερο από το κυκλοφοριακό της πόλης." Γνωρίζετε τι συμβαίνει με το κυκλοφοριακό της πόλης. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Υπάρχει και παρόμοια ανακοίνωση της ΕΙΝΑΠ, την οποία γνωρίζετε και δεν θα τη διαβάσω. Θα καταλήξω στον καθηγητή Πανεπιστημίου Αθηνών τον κ.Γιάννη Παπαδόπουλο, ο οποίος καιρό τώρα και μάλιστα με την ιδιότητα του συμβούλου του ΕΚΑΒ έχει πει πολλά για αρκετά θέματα που αφορούν τα ατυχήματα κλπ. 

ΠΡΟΕΔΡΕΥΩΝ (Νικόλαος Κατσαρός): Παρακαλώ τελειώνετε. 

ΙΩΑΝΝΗΣ ΔΗΜΑΡΑΣ: Κύριε Υφυπουργέ, όλοι εμείς που ενιστάμεθα ή με έναν τρόπο, αν θέλετε που προσπαθούμε να κατευθύνουμε την προσοχή σας σε ένα τεράστιο κοινωνικό θέμα -και αυτά είναι τα καθημερινά προβλήματα που απασχολούν τον πολίτη- δεν θέλουμε να σας αντιπολιτευθούμε. Θέλουμε να σας βοηθήσουμε να υπάρξει λύση. 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, τελειώσατε. 

ΙΩΑΝΝΗΣ ΔΗΜΑΡΑΣ: Στη λύση αυτή, με όποιο κόστος, θα είμαστε μαζί σας. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σας είπα, αγαπητέ συνάδελφε, ότι το θέμα είναι πολύ σοβαρό, ότι το θέμα σε ό,τι μας αφορά το έχουμε προσεγγίσει σε ανύποπτο χρόνο. Σας είπα τις ημερομηνίες. Εσείς επιμένετε ότι ο Υπουργός Υγείας θα μπορούσε να αλλάξει το κυκλοφοριακό σύστημα στην Αθήνα, θα μπορούσε να έχει την ευθύνη για το τι γίνεται στους δρόμους γύρω από το νοσοκομείο. 

  

 

  

Σελίδα 284 

ΙΩΑΝΝΗΣ ΔΗΜΑΡΑΣ: Σε ποιον θα πρέπει να απευθύνω την ερώτηση; 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν μπορούμε. Σας είπα ότι σε ό,τι μας αφορά έχουμε στείλει εγκύκλιο από 15.1.98 σε όλες τις εμπλεκόμενες υπηρεσίες όπως και τι ακριβώς λέει η επιστολή που στείλαμε προς όλα τα νοσοκομεία, σε όλες τις Νομαρχιακές Αυτοδιοικήσεις και σε όλους τους γενικούς γραμματείς. Τι άλλο μπορούμε να κάνουμε; 

Βεβαίως, για τους χώρους των νοσοκομείων εμείς έχουμε την ευθύνη και χαίρομαι που πληροφορούμαστε κάθε τόσο ότι οι διοικήσεις αποφασίζουν και δεν επιτρέπουν πια ούτε στους γιατρούς ούτε στους εργαζόμενους να παρκάρουν τα αυτοκίνητά τους. 

Σήμερα μάλιστα όπως με ενημέρωσαν, ελήφθη μία απόφαση η οποία έγινε ομόφωνα αποδεκτή και από τους γιατρούς στα Χανιά, στην πατρίδα μου όπου υπήρχε μεγάλη στενότητα και δυσκολίες κίνησης των ασθενοφόρων. 

Εμείς από πλευράς μας κάνουμε ό,τι μπορούμε. Εν παση περιπτώσει βρήκατε την ευκαιρία και είπατε για τα ελικόπτερα παντός καιρού. Σας έχω πει και άλλη φορά, ότι δεν υπάρχουν ελικόπτερα παντός καιρού. 'Ολα τα πτητικά μέσα υπακούουν σε κάποιους κανόνες. Είμαι στην ευχάριστη θέση να σας πω ότι η Επιτροπή Αξιολόγησης των Ελικοπτέρων συνεδρίασε σήμερα και πιθανόν την άλλη Τετάρτη να μας δώσει την οριστική της πρόταση, ώστε αν όλα πάνε καλά, να ολοκληρωθεί ο διαγωνισμός για τα τέσσερα ελικόπτερα. 

(Στο σημείο αυτό ο Υφυπουργός Υγείας και Πρόνοιας κ.Ε.Σκουλάκης καταθέτει για τα Πρακτικά σχετικά έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Νικόλαος Κατσαρός): Επίκαιρες ερωτήσεις δευτέρου κύκλου: Πρώτη είναι η με αριθμό 11/19.10.98 επίκαιρη ερώτηση του Βουλευτή της Νέας Δημοκρατίας κ. Γεωργίου Αλογοσκούφη προς τους Υπουργούς Εθνικής Οικονομίας και Οικονομικών, Ανάπτυξης, Περιβάλλοντος, Χωροταξίας και Δημοσίων 'Εργων, σχετικά με δημοσιεύματα του Τύπου αναφερόμενα ότι στην κοινοπραξία που κατακυρώθηκε η πώληση των Καταστημάτων Αφορολογήτων Ειδών, νομικός σύμβουλος υπηρξε το δικηγορικό γραφείο του Διοικητή της Εθνικής Τράπεζας. 

Η επίκαιρη ερώτηση έχει ως εξής: 

"Σύμφωνα με δημοσιεύματα του Τύπου, τα οποία δεν διαψεύστηκαν, το δικηγορικό γραφείο της οικογένειας του Διοικητή της Εθνικής Τράπεζας κ. Θεόδωρου Καρατζά, που φέρει και το όνομά του, υπήρξε νομικός σύμβουλος της κοινοπραξίας, στην οποία κατακυρώθηκε τελικά η πώληση του 67% των μετοχών των Καταστημάτων Αφορολογήτων Ειδών. Αν αληθεύει η πληροφορία αυτή, δημιουργείται μείζον ηθικό και πολιτικό θέμα, δεδομένου ότι η Εθνική Τράπεζα -της οποίας διοικητής είναι ο κ. Καρατζάς- ήταν σύμβουλος της κυβέρνησης στο διαγωνισμό αυτό. 

Κατόπιν αυτών ερωτώνται οι κύριοι Υπουργοί Εθνικής Οικονομίας και Οικονομικών, Ανάπτυξης και ΠΕ.ΧΩ.ΔΕ: 

1. Γνώριζαν ότι το δικηγορικό γραφείο Καρατζά ήταν σύμβουλος των αγοραστών στον πρόσφατο διαγωνισμό για την πώληση των ΚΑΕ; 

2. Σε ποιες άλλες περιπτώσεις μετοχοποιήσεων, εισαγωγών εταιρειών στο Χρηματιστήριο, συμβάσεων με το ελληνικό δημόσιο ή αντιδικιών με το δημόσιο υπήρξε σύμβουλος των ενδιαφερομένων εταιρειών το δικηγορικό γραφείο Καρατζά;" 

Ο Υφυπουργός Οικονομικών κ. Χριστοδουλάκης έχει το λόγο. 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Σας ευχαριστώ. 

Είναι η δεύτερη φορά που απαντώ στην ίδια ερώτηση, όπως έκανα και πριν λίγες μέρες και υποθέτω ότι και αυτήν τη φορά η ερώτηση αφορά μία διερεύνηση δεοντολογίας τύπου και όχι την ουσία της πωλησης των ΚΑΕ, η οποία όπως όλοι παραδέχονται, υπήρξε μία πολύ επιτυχής ενέργεια της Κυβέρνησης, ιδιαίτερα αν λάβει κανείς υπόψη ότι έγινε σε συνθήκες χρηματιστηριακής θυέλλης. 'Ηταν η χειρότερη μέρα των χρηματιστηρίων, η Πέμπτη 1 Οκτωβρίου, στη διάρκεια της οποίας πραγματοποιήθηκε η πώληση. 

'Οπως είχα πει και την προηγούμενη φορά, το γραφείο Καρατζά-Περράκης, το πολυμελές αυτό δικηγορικό γραφείο, είχε όντως δεχθεί και είχε υπάρξει νομικός σύμβουλος του ομίλου ο οποίος ενδιαφέρθηκε και εν συνεχεία απέκτησε τα Καταστήματα Αφορολογήτων Ειδών κατά το 67%. 'Ομως, όταν έγινε αυτή η ανάληψη του έργου του νομικού συμβούλου, δεν υπήρχε ανάθεση μέχρι τη στιγμή εκείνη από την Κυβέρνηση στην Εθνική Τράπεζα για να μεσολαβήσει για την πώληση αυτή. Και επίσης, επαναλαμβάνω ότι όπως και ο ίδιος ο Διοικητής της Εθνικής Τράπεζας δήλωσε ουδεμία απολύτως προσωπική ανάμειξη έχει σε οποιαδήποτε νομική διαμεσολάβηση ή παροχή νομικών συμβουλών που έχει το γραφείο Καρατζάς-Περράκης. 

Είναι γνωστό ότι μετά την ανάληψη των καθηκόντων του διέκοψε την επαγγελματική του σχέση με το γραφείο αυτό. Και φαντάζομαι πως θα συμφωνείτε, κύριε Αλογοσκούφη, ότι η δεοντολογία εκτείνεται στους αναλαμβάνοντες δημόσια αξιώματα και όχι φυσικά σε όλα τα μέλη των οικογενειών τους ή οπουδήποτε αλλού. 

'Οσον αφορά το δεύτερο σκέλος της ερώτησής σας, για το σε ποιες άλλες μετοχοποιήσεις έχει συμμετάσχει ως νομικός σύμβουλος το γραφείο Καρατζάς-Περράκης, πρέπει να σας πω ότι έχει συνδράμει στις μετοχοποιήσεις του ΟΤΕ. Αλλά, αυτό είναι μία πολύ παλιά υπόθεση. Την ανάθεση εκ μέρους του ΟΤΕ για την παροχή νομικών συμβουλών την είχε κάνει τον Απρίλιο του 1993 η Κυβέρνηση της Νέας Δημοκρατίας όταν φυσικά ο κ. Καρατζάς ουδεμία σχέση είχε με την Εθνική Τράπεζα. Και αργότερα, όταν είχε αναλάβει κατά την πρώτη μετοχοποίηση του ΟΤΕ που έγινε το 1996, παραιτήθη από το γραφείο αυτό, αλλά ζητήθηκε η συνέχιση της παροχής ορισμένων νομικών συμβουλών, έτσι ώστε να διατηρηθεί μία συνέχεια στη νομική υποστήριξη της μετοχοποίησης. 

Επίσης κατά τη δεύτερη μετοχοποίηση του ΟΤΕ ήταν νομικός σύμβουλος των ξένων αναδόχων και στην τρίτη μετοχοποίηση το γραφείο Καρατζάς-Περράκης -επαναλαμβάνω ότι δεν έχει επαγγελματική σχέση με αυτό ο Διοικητής της Εθνικής Τράπεζας- παρέχει νομικές συμβουλές. 

Αυτά είναι, κυρίες και κύριοι, όλα τα δεδομένα. Πιστεύω ότι με αυτήν την απάντηση θα κλείσει αυτό το ζήτημα της διερεύνησης της δεοντολογίας, γιατί πιστεύω ότι από άποψη ουσίας τόσο η πώληση των ΚΑΕ όσο και η παρούσα μετοχοποίηση του ΟΤΕ είναι πράξεις που εκφράζουν με απόλυτα επιτυχή τρόπο την πολιτική της Κυβέρνησης. 

ΠΡΟΕΔΡΕΥΩΝ (Νικόλαος Κατσαρός): Ο κ. Αλογοσκούφης έχει το λόγο. 

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, κύριε Υφυπουργέ, η γυναίκα του Καίσαρα δεν αρκεί να είναι τίμια, πρέπει και να φαίνεται τίμια. Ο Διοικητής της Εθνικής Τράπεζας είναι σήμερα ο υψηλότερα αμειβόμενος κυβερνητικός αξιωματούχος. Είναι προσωπική επιλογή του Πρωθυπουργού και στενός συνεργάτης του. 

Είναι προφανές ότι πολλοί ιδιώτες που συναλλάσσονται με το δημόσιο θα επιδιώξουν να εξασφαλίσουν τη συνεργασία του οικογενειακού νομικού γραφείου του κ. Καρατζά, στο οποίο πρωτεύοντα ρόλο παίζουν η σύζυγός του και η κόρη του. 

Ο κύριος Υφυπουργός επιβεβαίωσε την εμπλοκή του οικογενειακού νομικού γραφείου του διοικητή της ΕΤΕ ως νομικού συμβούλου στον πρόσφατο διαγωνισμό για την πώληση του 67% των μετοχών των ΚΑΕ στην κοινοπραξία που επέτυχε. 'Ηταν μια υπόθεση η οποία είχε νομικά θέματα. Θέλω να θυμίσω ότι ο όμιλος στον οποίο κατακυρώθηκε ο διαγωνισμός δεν κατέθεσε εγγυητική επιστολή, αλλά φωτοτυπία εγγυητικής επιστολής. Ποιος του έδωσε τη συμβουλή ότι αυτό είναι σύννομο ή όχι; Ποιος αποφάσισε ότι αυτό είναι σύννομο ή όχι; Από τη μια μεριά είχαμε το νομικό γραφείο της οικογένειας Καρατζά και από την άλλη είχαμε την Εθνική Τράπεζα, της οποίας διοικητής είναι ο κ. Καρατζάς. 

Ωστόσο το ηθικό θέμα δεν περιορίζεται, όπως δεν περιο-

 

 

  

Σελίδα 285 

ρίζεται και το πολιτικό θέμα -είναι μείζονα θέματα- σε αυτήν τη συγκεκριμένη υπόθεση. Ρώτησα τον κύριο Υφυπουργό και για άλλες υποθέσεις. Περιορίστηκε σε ορισμένες υποθέσεις του ΟΤΕ. Δεν κάνατε καλή διερεύνηση, κύριε Υφυπουργέ. Θέλουμε μία εξαντλητική διερεύνηση, διότι οι πληροφορίες μας είναι ότι σε πάρα πολλές περιπτώσεις εισαγωγών στο Χρηματιστήριο, μετοχοποιήσεων και συμβάσεων με το ελληνικό δημόσιο, νομικός σύμβουλος των ενδιαφερομένων εταιρειών είναι το ίδιο νομικό γραφείο. 

Θα σας πω ένα απλό παράδειγμα.Είναι η πώληση της Γενικής Τράπεζας από το Μετοχικό Ταμείο Στρατού. Υπάρχουν και άλλες περιπτώσεις. 'Εχω εδώ δημοσίευμα του Τύπου που λέει ότι για τη μετοχοποίηση αυτή πάλι χρησιμοποιήθηκε το γραφείο Καρατζά-Περράκη. Δεδομένου, λοιπόν, ότι δεν είναι καθόλου ικανοποιητική η απάντηση που λάβαμε, θα σας παρακαλέσω να μας δώσετε πληροφορίες ολοκληρωμένες, γιατί σε αντίθετη περίπτωση θα αναγκαστούμε να κλιμακώσουμε τις ενέργειές μας καλώντας τον ίδιο τον κ. Καρατζά στην επιτροπή των ΔΕΚΟ, εδώ στη Βουλή, για να μας δώσει ο ίδιος πλήρεις λεπτομέρειες. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο. 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Πιστεύω, κύριε Αλογοσκούφη, ότι απήντησα σε όλα τα θέματα τα οποία θέσατε. Επιτρέψτε μου, όμως, να σας ανταπαντήσω σε ένα θέμα το οποίο αφορά την πώληση των ΚΑΕ. Εδώ σας παρακαλώ να αποφύγετε μία προσπάθεια ενοχοποίησης του προγράμματος αποκρατικοποίησης της Κυβέρνησης βάζοντας διάφορες νομικές παραφυάδες, σχετικά με τη νομιμότητα και την εγκυρότητα αυτής της διαδικασίας. 

Κατ' αρχήν η εγγυητική επιστολή δεν ήταν φωτοαντίγραφο, αλλά ήταν επίσημο αντίγραφο της εγγυητικής επιστολής η οποία επείχε θέση εγγράφου αποδείξεως. Γι' αυτό ακριβώς όταν ζητήθηκε από την Κυβέρνηση, προσκομίστηκε και έτσι ολοκληρώθηκε με επιτυχία η πώληση των ΚΑΕ. 

Κατόπιν είναι προφανές ότι το δικηγορικό γραφείο όπως και άλλα δικηγορικά γραφεία αναλαμβάνουν υποθέσεις. Η Κυβέρνηση δεν έχει ανάμειξη στις υποθέσεις τις οποίες αναλαμβάνει κάθε δικηγορικό γραφείο. Σας απήντησα με απόλυτη ευθύτητα και ευθύνη ότι ο ίδιος ο διοικητής της Εθνικής Τράπεζας απέχει κάθε ανάμειξης στη λειτουργία παροχής συμβουλών προς οιονδήποτε ενδιαφερόμενο εκπληρώνοντας έτσι στο ακέραιο τις απαιτήσεις δεοντολογίας τις οποίες έχει η θέση του. 

Επίσης θέλω να σας διαβεβαιώσω ότι η Κυβέρνηση ακριβώς επειδή θέλει η διαδικασία αποκρατικοποίησης και η διαδικασία εισαγωγής εταιρειών στο χρηματιστήριο να είναι πανταχόθεν άμεμπτες και αξιόπιστες, έτσι ώστε να έχουν τη στήριξη και την έγκριση όχι μόνο των οικονομικών παραγόντων αλλά και των Ελλήνων πολιτών, φροντίζει με ευλάβεια την τήρηση των κανόνων και των διαδικασιών και της δεοντολογίας. Να είστε απόλυτα βέβαιοι γι' αυτό και να μη συγκρίνετε άλλα παραδείγματα και άλλες πρακτικές με αυτό το οποίο πράττει σήμερα η Κυβέρνηση. 

ΠΡΟΕΔΡΕΥΩΝ (Νικόλαος Κατσαρός): Δεύτερη είναι η με αριθμό 26/19.10.1998 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αχιλλέα Κανταρτζή προς τον Υπουργό Γεωργίας σχετικά με τα προβλήματα που δημιουργούνται από την εφαρμογή του άρθρου 4 του ν. 2538 στους κτηνιάτρους, γεωπόνους κλπ. 

Η επίκαιρη ερώτηση του κ. Κανταρτζή έχει ως εξής: 

"Τεράστια προβλήματα στους κτηνιάτρους που αποφοιτούν ή αναγνωρίζουν το πτυχίο τους μετά την 1-1-1998 δημιουργεί το άρθρο 4 του ν. 2538, γιατί: Υποβαθμίζει αυθαίρετα το πτυχίο και τους μεταπτυχιακούς τίτλους σπουδών, αφού δεν θεωρούνται αρκετά για την άσκηση του κτηνιατρικού επαγγέλματος, η οποία συνδέεται με την υποχρεωτική προϋπηρεσία σε δημόσιες υπηρεσίες και σε υπηρεσίες της Νομαρχικής Αυτοδιοίκησης. Θωρακίζει με ποινικές κυρώσεις κατά των κτηνιάτρων την εφαρμογή του συγκεκριμένου άρθρου, ενώ η ημερομηνία πρόσληψης και ο αριθμός των προσληφθέντων καθορίζονται από διϋπουργικές αποφάσεις, με αποτέλεσμα για μεγάλο χρονικό διάστημα πολλοί κτηνίατροι να είναι υποχρεωτικά άνεργοι ή ετεροαπασχολούμενοι. 

Παρόμοια προβλήματα δημιουργεί στους γεωπόνους και ιχθυολόγους το άρθρο 4α, όπου η υποχρεωτική προϋπηρεσία ορίζεται σε δώδεκα συνολικά μήνες και όχι σε συνεχόμενο έτος γιατί συσχετίζεται με το άρθρο 21 του ν. 2190. 

Ερωτάται ο κύριος Υπουργός: 

-Θα τροποποιήσει το νόμο, έτσι ώστε να αποσυνδεθεί η άσκηση του επαγγέλματος των παραπάνω επιστημονικών κλάδων από την υποχρεωτική προϋπηρεσία στις αναφερόμενες στο νόμο υπηρεσίες; 

-Θα συμπληρώσει το σχετικό άρθρο με διάταξη που θα υποχρεώνει τις αναφερόμενες υπηρεσίες να διενεργούν τρεις φορές το χρόνο προσλήψεις όσες και οι ορκωμοσίες των αντίστοιχων πανεπιστημίων για να προσλαμβάνουν έγκαιρα όλους τους ενδιαφερόμενους; 

-Θα τροποποιήσει τη σχετική διάταξη του άρθρου 4α, έτσι ώστε η υπηρεσία των γεωπόνων και ιχθυολόγων να είναι συνεχόμενη ένα έτος και όχι αθροιστικά δώδεκα μήνες;" 

Ο Υφυπουργός Γεωργίας, κ. Σωτηρλής, έχει το λόγο. 

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε. 

Είναι γνωστό στο Κοινοβούλιο και στον κύριο συνάδελφο, ότι κατά την ψήφιση του σχετικού νόμου, του ν. 2538/97, έγινε εκτενής συζήτηση σε αυτήν την Αίθουσα και ειδικότερα επί των άρθρων 4 και 4α. 

Διαπιστώθηκε η αναγκαιότητα της υποχρέωσης υπηρέτησης των κτηνιάτρων και άλλων επιστημονικών κλάδων επί ένα έτος, δηλαδή δώδεκα μήνες -γιατί είδα ότι στην ερώτησή σας συγχέεται ο χρόνος ή οι δώδεκα μήνες- σε αγροτικά κτηνιατρεία της Νομαρχιακής Αυτοδιοίκησης και σε άλλες αποκεντρωμένες περιφερειακές υπηρεσίες, ώστε στην πορεία να μπορούν να ασκήσουν το επάγγελμά τους. 

Θα έλεγα πως η διαδικασία είναι παραπλήσια με εκείνη των αγροτικών γιατρών, χωρίς ωστόσο να συγχέουμε τα πράγματα, μιας και πρόκειται για εντελώς διαφορετικά γνωστικά πεδία. 

Γι'αυτό, αγαπητέ συνάδελφε, δεν τίθεται θέμα αλλαγής της σχετικής διάταξης του νόμου, που πράγματι ρυθμίζει προς τη σωστή κατεύθυνση τα πράγματα, αφού πια ο νόμος ψηφίστηκε και τώρα αρχίζει η εφαρμογή του. 

'Οσον αφορά το δεύτερο ερώτημά σας τόσο από τις διατάξεις του νόμου αλλά και από τις διατάξεις της κοινής υπουργικής απόφασης που εκδόθηκε στις 30-9-1998 και αναφέρεται με τον τίτλο "Υποχρεωτική υπηρεσία αποφοίτων κτηνιάτρων, γεωπόνων και ιχθυολόγων" προκύπτει, ότι οι τοποθετήσεις αυτών των αποφοίτων θα γίνονται τρεις φορές το χρόνο, δηλαδή το μήνα Μάρτιο, Ιούλιο και το Νοέμβριο. Μάλιστα, η κατανομή των θέσεων για την εκπλήρωση αυτής της υποχρεωτικής υπηρεσίας σε ολόκληρη τη χώρα υπεγράφη ήδη από τον Υπουργό Γεωργίας στις 7-10-1998 και αρχίζει η εφαρμογή του νόμου που ψηφίστηκε πέρυσι τέτοιον καιρό. 

'Οσον αφορά το τρίτο σκέλος του ερωτήματός σας, νομίζω ότι δεν απαιτείται καμία τροποποίηση της διάταξης 4α, αφού έτσι και αλλιώς η θητεία αυτή, δηλαδή η υποχρέωση και των κτηνιάτρων και των γεωπόνων και των ιχθυολόγων είναι ενός έτους, οπότε με αυτήν τη διευκρίνιση ελπίζω να έχουν αρθεί οι όποιες πιθανές παρανοήσεις που φαίνονται μέσα στο κείμενο της ερώτησής σας. 

ΠΡΟΕΔΡΕΥΩΝ (Νικόλαος Κατσαρός): Ο κ. Κανταρτζής έχει το λόγο. 

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, μπορεί η διάταξη του νόμου αυτού 2538/97 να είναι πρόσφατη, δεν παύουν όμως να προκύπτουν σοβαρά και μεγάλα προβλήματα για τους δύο κλάδους τους οποίους αναφέραμε, γεγονός άλλωστε που επισημαίνουν και τα επανειλημμένα υπομνήματα της Πανελλήνιας Ομοσπονδίας των Γεωπόνων. 

Ποια είναι αυτά τα προβλήματα: Πρώτον, σαν προϋπόθεση της άσκηση του επαγγέλματος του κτηνιάτρου, του γεωπόνου ή του ιχθυολόγου τίθεται η υποχρέωση να εργασθούν επί δώδεκα μήνες. Θα επανέλθω στο πώς ορίζεται το χρονικό 

 

 

  

Σελίδα 286 

διάστημα και για τη μία κατηγορία και για την άλλη. Στην πράξη τι έχουμε; Πρώτον, ότι ουσιαστικά αμφισβητείται το πτυχίο. 

'Εχουμε αποσύνδεση της δυνατότητας άσκησης του επαγγέλματος από τους τίτλους σπουδών. Και ποιος θα κρίνει, κύριε Υπουργέ, τη δυνατότητα άσκησης επαγγέλματος; Δεν είναι αρμόδιοι οι καθηγητές οι οποίοι του δίδαξαν, οι οποίοι τον εξέτασαν; Είναι μια διάταξη η οποία εναρμονίζεται με τη γενικότερη επιδίωξη που ακολουθεί η Κυβέρνηση, αλλά και η Ευρωπαϊκή 'Ενωση που θέλει αποσύνδεση του πτυχίου από την επαγγελματική σταδιοδρομία, ουσιαστικά δηλαδή τους ετεροαπασχολούμενους. 

Δεύτερο ζήτημα: Το θέμα είναι για μας ότι παρά την έκδοση της υπουργικής απόφασης παραμένει ερωτηματικό αν είναι εξασφαλισμένη η πρόσληψη όλων των αποφοίτων ή θα έχουμε μια νέα επετηρίδα και σ' αυτήν την κατηγορία. Τρίτο ζήτημα, όσον αφορά τους γεωπόνους και τους ιχθυολόγους όπου αναφερθήκατε ότι είναι δώδεκα μήνες. Πράγματι αναφέρεται στο νόμο δωδεκάμηνο, αλλά πώς ορίζεται; Παραπέμπει στις διατάξεις του νόμου 2190/93 που με τη διαδικασία των εποχιακών είναι γνωστό ότι προσλαμβάνονται για οκτώ μήνες-ένα χρόνο και επομένως για να συμπληρωθεί το δωδεκάμηνο στους ιχθυολόγους και τους γεωπόνους απαιτείται ουσιαστικά ο χρόνος δυόμισι ετών και όχι των δώδεκα μηνών. 

Και ολοκληρώνω με ένα τέταρτο και τελευταίο ζήτημα που υπάρχει στη διάταξη. Αναφέρεται ότι το προσωπικό αυτό δεν μπορεί να υπερβαίνει το 50% των οργανικών θέσεων. Εδώ γνωρίζοντας την πρακτική σας δικαιούμαστε να σας βάλουμε ένα ερώτημα. Το προσωπικό αυτό, οι απόφοιτοι οι οποίοι θα προσλαμβάνονται, θα προσμετρώνται στις οργανικές θέσεις ή θα είναι επιπλέον των οργανικών θέσεων; Το βάζουμε αυτό γιατί αν έχετε σκοπό να καλύψετε τις οργανικές θέσεις με αυτό το προσωπικό που εργάζεται με σχέση εργασίας ιδιωτικού δικαίου, ανοίγετε άλλους δρόμους, οδηγείτε στην απορρύθμιση των εργασιακών σχέσεων και αδυνατίζετε μια διάταξη που θα μπορούσε να έχει θετικές επιπτώσεις στη λειτουργία των συνεταιριστικών οργανώσεων. 

ΠΡΟΕΔΡΕΥΩΝ (Νικόλαος Κατσαρός): Ο κ. Σωτηρλής έχει το λόγο. 

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε συνάδελφε, δεν κατάλαβα γιατί όλη αυτή η σύγχυση. 

Πρώτον είπατε ότι προκύπτουν προβλήματα αμφισβήτησης των σπουδών των συγκεκριμένων επιστημόνων. Κανένα τέτοιο πρόβλημα δεν προκύπτει από πουθενά ούτε η ετήσια υποχρεωτική αγροτική ενασχόληση των γιατρών βάζει σε αμφισβήτηση το πτυχίο τους. Δεν μπαίνει τέτοιο θέμα, δεν υπάρχει τέτοια λογική και εξαντλητικά το κουβεντιάσαμε στο Κοινοβούλιο όταν ψηφίστηκε ο νόμος. 

Δεύτερον, θέλω να σας καθησυχάσω ότι δεν πρέπει να συγχέουμε τις οργανικές θέσεις με την ετήσια προϋπηρεσία που είναι αναγκαία για το συγκεκριμένο επιστημονικό κόσμο. 'Αρα αφήστε αυτό το θέμα. Είναι εντελώς ανεξάρτητο και έχει να κάνει με την αναγκαιότητα της εκπαίδευσης αυτών των ανθρώπων αφού είναι γνωστό ότι η αγροτική οικονομία και τα αγροτικά προβλήματα γίνονται όλο και πιο σύνθετα και απαιτούν εξειδικεύσεις και υψηλές γνώσεις. 

Δεύτερον, αναφερθήκατε στο νόμο 2190. Και αυτό δεν έχει καμία σχέση με την απόφαση όπως περιγράφεται στο νόμο. Τι λέει όμως σε κάποια παράγραφο... 

ΑΧΙΛΛΕΥΣ ΚΑΝΤΑΡΤΖΗΣ: Μα, κύριε Υπουργέ... 

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ακούστε, θα σας εξηγήσω και αν δεν σας ικανοποιήσω θα τα ξαναπούμε. 

Λέει, λοιπόν, ότι εάν σε συγκεκριμένη υπηρεσία υπάρχει αριθμός μεγαλύτερος από τις θέσεις που απαιτούνται, διότι έχουμε πρόβλεψη να προσλάβουμε κάθε χρόνο διακόσιους κτηνιάτρους, οκτακόσιους γεωπόνους και εκατόν πενήντα ιχθυολόγους, τότε την επιλογή πρόσληψης δεν θα την κάνει κάποιο όργανο κομματικό της Κυβέρνησης, αλλά θα εφαρμόζεται ο νόμος 2190 και τίποτε παραπάνω. Και δίνεται το δικαίωμα σ' αυτόν ο οποίος δεν προσλήφθηκε να υποβάλει ξανά αίτηση την επόμενη φορά εφ' όσον υπάρχει υπερπληθώρα προσφορών. Θα το δούμε στην πορεία. Σημασία έχει ότι και ο νόμος και η λογική είναι στη σωστή κατεύθυνση. Και βεβαίως οι νόμοι γίνονται για να υπάρχουν κανόνες ισονομίας και ισοπολιτείας. Στην περίπτωση που διαπιστώσουμε αδυναμίες και προβλήματα είμαστε εδώ πάλι για να τα διορθώσουμε, γιατί θέλουμε πράγματι να προσφέρουμε σ' αυτόν τον κλάδο. 

ΠΡΟΕΔΡΕΥΩΝ (Νικόλαος Κατσαρός): Τελευταία είναι η υπ. αριθμ. 16/19.10.98 επίκαιρη ερώτηση του ανεξάρτητου Βουλευτή κ. Αναστασίου Παπαληγούρα προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων για την καλύτερη λειτουργία του Εθνικού Συστήματος Υγείας (ΕΣΥ). 

Η επίκαιρη ερώτηση του κυρίου συναδέλφου σε περίληψη έχει ως εξής: 

"Η αποδεδειγμένη αναποτελεσματικότητα του Εθνικού Συστήματος Υγείας και οι χαμηλής ποιότητας υπηρεσίες υγείας που παρέχει στον πολίτη, καθιστούν αναγκαία την εκ βάθρων αναδιοργάνωσή του. Τα διατιθέμενα κονδύλια για εξοπλισμό και συντήρηση των νοσοκομείων, για αμοιβές προσωπικού, προμήθειες υλικού κ.λπ., λόγω της κακοδιαχείρισης και της διαφθοράς που επικρατούν στο χώρο, εξανεμίζονται, χωρίς εξασφάλιση στοιχειωδώς ικανοποιητικής ιατρικής περίθαλψης. 

Τα χρέη των δημοσίων νοσοκομείων ανέρχονται σήμερα σε εβδομήντα δισεκατομμύρια (70.000.000.000) δραχμές, παρ'όλο που προ δύο ετών η Κυβέρνηση ρύθμιζε χρέη ύψους διακοσίων δισεκατομμυρίων (200.000.000.000) δραχμών. 

Τα τεράστια ελλείμματα στο χώρο της υγείας οφείλονται κατά κύριο λόγο στον ανορθολογικό τρόπο διενέργειας των προμηθειών, όπου κριτήριο δεν αποτελεί η κάλυψη των πραγματικών αναγκών στις χαμηλότερες δυνατές τιμές, αλλά οι σκοπιμότητες των διαφόρων κυκλωμάτων. Αναγκαία είναι εξάλλου η εκ βάθρων αναθεώρηση των αρχών του παραπέοντος συστήματος, όπως -ενδεικτικά-το καθεστώς της πλήρους και αποκλειστικής απασχόλησης των ιατρών, το πρόβλημα της μη ανάλογης με τις παρεχόμενες ιατρικές υπηρεσίες αμοιβής τους κ.α. 

Ερωτάται ο κύριος Υπουργός τι μέτρα προτίθεται να λάβει για την αποτελεσματική λειτουργία του Εθνικού Συστήματος Υγείας, που υπό τις σημερινές συνθήκες οδηγείται σε κατάρρευση." 

Ο Υφυπουργός Υγείας κ. Σκουλάκης έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε. 

Το θέμα το οποίο φέρνει με τη επίκαιρη ερώτησή του ο αγαπητός συνάδελφος κ. Παπαληγούρας σήμερα προς συζήτηση στο Κοινοβούλιο, είναι πολύ μεγάλο, προσεγγίζει πάρα πολλά θέματα και σίγουρα δεν μπορεί κανείς να απαντήσει μέσα στα πλαίσια μίας επίκαιρης ερώτησης, μέσα σε τρία λεπτά. 

Λέτε: "'Οπως άλλωστε επιβεβαιώνουν τα απεργούντα σήμερα νοσοκομεία, το Εθνικό Σύστημα Υγείας νοσεί βαρύτατα". Κοιτάξτε να δείτε, εμείς από το 1996 πονήσαμε ένα σχέδιο δράσης, πήραμε κάποια μέτρα, ψηφίσαμε τον ν. 2519, που είναι μία σημαντική νομοθετική παρέμβασης, νόμος ο οποίος σταδιακά υλοποιείται, ρυθμίσαμε τις συσσωρευμένες υποχρεώσεις των νοσοκομείων ύψους πράγματι εκατόν ενενήντα δισεκατομμυρίων (190.000.000.000) δραχμών με ομόλογα, ψηφίσαμε το νέο μισθολόγιο των εργαζομένων και ψηφίσαμε τον Απρίλιο και το ιατρικό μισθολόγιο, το οποίο άρχισε να εφαρμόζεται αυτόν τον καιρό και βέβαια αυτό δημιούργησε τριβές στα νοσοκομεία, διότι ήταν μία μεγάλη τομή και μία μεγάλη παρέμβαση στο χώρο της υγείας. 

Μην κρυβόμαστε, αγαπητοί συνάδελφοι, και απορώ γιατί μερικοί πολιτικοί πήραν θέση εναντίον αυτής της παρέμβασης. Εμείς τι είπαμε; Τέρμα αυτό το καθεστώς, τέρμα το καθεστώς των πλασματικών εφημεριών, αναβαθμίζουμε τους μισθούς, αναβαθμίζουμε τις τακτικές αποδοχές και από εκεί και πέρα θα αμείβονται οι γιατροί σύμφωνα με τις υπηρεσίες τις οποίες παρέχουν, σύμφωνα με τις πραγματικές εφημερίες, οι οποίες 



 

  

Σελίδα 287 

εξυπηρετούν τις πραγματικές ανάγκες των νοσοκομείων για την εύρυθμη λειτουργία τους. Αυτό εφαρμόσαμε. 

Υπήρχε ένα καθεστώς δεκαπέντε ετών και πλέον, το οποίο πράγματι δημιούργησε κάποια προβλήματα. Αυτές τις ημέρες αυτή η διαδικασία βρίσκεται προς το τέλος. Συστήσαμε ήδη μία μεικτή επιτροπή, η οποία αποτελείται από εκπροσώπους του Υπουργείου Υγείας, από εκπροσώπους του Υπουργείου Οικονομικών, από εκπροσώπους των διοικήσεων, αλλά και από εκπροσώπους όλων των ενώσεων των νοσοκομειακών γιατρών να κάτσουν κάτω -από σήμερα ξεκίνησε αυτή η επιτροπή τη λειτουργία της- και να βγάλουμε κατά τμήμα, κατά τομέα και νοσοκομείο τις πραγματικές ανάγκες κάθε νοσοκομείου για την εφημερία, για τη λειτουργία σε μέρες μη εφημερίας, ποιες είναι οι πραγματικές ανάγκες και αυτές οι ανάγκες θα καλύπτονται από πραγματικές εφημερίες και όχι από πλασματικές. 

(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Υφυπουργού) 

Εκείνο που έχει σημασία είναι ότι οι γιατροί στα νοσοκομεία, με αυτήν την καθιέρωση του συστήματος, θα είναι πολλοί περισσότεροι από ό,τι υπήρχαν στο παρελθόν. 

'Οσον αφορά τα άλλα θέματα που θέτετε, για τα χρέη των νοσοκομείων... 

ΠΡΟΕΔΡΕΥΩΝ (Νικόλαος Κατσαρός):'Εχετε δευτερολογία, κύριε Υπουργέ. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ναι, κύριε Πρόεδρε. 

...πρέπει να σας πω ότι από την πρώτη στιγμή αγγίξαμε αυτό το σοβαρό θέμα, κάναμε αλλεπάλληλες συσκέψεις με τις διοικήσεις, στείλαμε εγκυκλίους όσον αφορά αυτά τα θέματα -τις οποίες θα καταθέσω στη συνέχεια, για να δείτε ότι εμείς τολμήσαμε, αγγίξαμε ένα θέμα- και οι οποίες οδηγίες και εγκύκλιοι αυτήν τη στιγμή έχουν ορατά αποτελέσματα και με τα στοιχεία τα οποία θα σας καταθέσω. 

ΠΡΟΕΔΡΕΥΩΝ (Νικόλαος Κατσαρός): Ο κ. Παπαληγούρας έχει το λόγο. 

ΑΝΑΣΤΑΣHΣ ΠΑΠΑΛΗΓΟΥΡΑΣ: Οι πρόσφατες απεργίες, των γιατρών στα περισσότερα κρατικά νοσοκομεία και η συνακόλουθη ταλαιπωρία για τους ασθενείς ανέδειξε για άλλη μία φορά το γεγονός ότι το Ε.Σ.Υ. δεν λειτουργεί ικανοποιητικά. Είναι πανθομολογούμενη η χαμηλότατη ποιότητα των υπηρεσιών υγείας. Οι συνθήκες νοσηλείας είναι τριτοκοσμικές. Στην πραγματικότητα επιβιώνουν οι ασθενείς γιατί οι συγγενείς τους είναι αυτοί που έχουν επωμισθεί το ρόλο των αριθμητικά ανεπαρκών νοσηλευτών. Ο εξοπλισμός των νοσοκομείων είναι ατελέστατος. Λείπουν βασικά, στοιχειώδη, κυρίως διαγνωστικά -το χειρότερο- μηχανήματα και είναι χωροταξικά άνισα κατανεμημένος ο εξοπλισμός, με έκδηλη την ανυπαρξία λειτουργικής διασύνδεσης των νομαρχιακών με τα περιφερειακά και τα κεντρικά νοσοκομεία. Παρατηρείται κακοδιαχείριση και διαφθορά στις προμήθειες του νοσηλευτικού υλικού. Και ενώ πριν από δύο χρόνια ρυθμίστηκαν τα χρέη των νοσοκομείων, ύψους διακοσίων δισεκατομμυρίων (200.000.000.000), σήμερα νέα ελλείμματα έχουν πάλι συσσωρευθεί εβδομήντα δισεκατομμυρίων (70.000.000.000). Και η Κυβέρνηση διατηρώντας το καθεστώς της πλήρους και αποκλειστικής απασχόλησης για τους γιατρούς του Ε.Σ.Υ. είναι στην πραγματικότητα ο ηθικός αυτουργός της παράνομης και ανήθικης συναλλαγής που κωδικά ονομάζουμε "φακελάκι". Το κράτος αμείβοντας τους γιατρούς με γλίσχρους μισθούς και γνωρίζοντας ότι έτσι αδυνατούν να ζήσουν, κλείνει τα μάτια, συνειδητά δηλαδή ανέχεται τις αθέμιτες αυτές συναλλαγές μεταξύ γιατρών και ασθενών. 

Φοβάσθε κύριοι της Κυβέρνησης να αντιμετωπίσετε τα προβλήματα του παραπαίοντος συστήματος. Τολμήστε να αναθεωρήσετε και το θέμα της πλήρους και αποκλειστικής απασχόλησης. Ακόμα και στη Σουηδία δεν ισχύει. Οι γιατροί είναι μεν πλήρους, αλλά δεν είναι αποκλειστικής απασχόλησης. Πρέπει ακόμα να αναθεωρήσετε τους μισθούς των γιατρών και ας είστε και αμείλικτοι στις περιπτώσεις αθέμιτης συναλλαγής. Πρέπει ακόμα να αναθεωρήσετε το σημερινό καθεστώς των ασφαλιστικών ταμείων, έτσι ώστε να εξασφαλίσετε επιτέλους τη συνένωσή τους αλλά και την εξυγίανσή τους, που επί χρόνια ανακοινώνονται, μα δεν πραγματοποιούνται. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, βρήκε ο αγαπητός συνάδελφος την ευκαιρία να αναφερθεί και στο φακελάκι με τόση ευκολία, μίλησε για μισθούς των γιατρών. Αγαπητέ συνάδελφε, δεν ξέρω αν ακούσατε τον αριθμό των δισεκατομμυρίων που στοιχίζει το νέο μισθολόγιο για τον κρατικό προϋπολογισμό του 1998. Σαράντα πέντε δισεκατομμύρια (45.000.000.000) είναι η αύξηση των μισθών των γιατρών με την εφαρμογή του νέου μισθολογίου. Κάθε γιατρός παίρνει ανάλογα με το βαθμό του από 25% έως 35% αύξηση. Αυτήν την παρέμβαση κάναμε, αυτήν την παρέμβαση υλοποιούμε και υπάρχουν αντιδράσεις, οι οποίες ευτυχώς μειώνονται καθημερινά και πιστεύω ότι αυτές τις μέρες θα λυθεί το θέμα, θα πάρουν τα αναδρομικά τους οι γιατροί, θα γίνουν εκκαθαρίσεις και όσον αφορά τις τακτικές αποδοχές και όσον αφορά τις εφημερίες. Σας είπα ότι σήμερα ξεκινάει μία επιτροπή μεικτή, για να δει ποιες είναι οι ανάγκες των νοσοκομείων για κάθε νοσοκομείο κατά τμήμα, κατά τομέα και νοσοκομείο, να δούμε τι γίνεται επιτέλους και στην άλλη Ευρώπη και να καθήσουμε κάτω να βγάλουμε τις πραγματικές ανάγκες, οι οποίες θα καλύπτονται από τις πραγματικές εφημερίες των γιατρών. 

Αγαπητέ συνάδελφε, είναι δύσκολος ο χώρος της υγείας. Εμείς κάνουμε μία τεράστια προσπάθεια αναβάθμισης των παρεχόμενων υπηρεσιών. Αυτήν τη στιγμή είναι σε εξέλιξη ένα έργο πάνω από τετρακόσια δισεκατομμύρια (400.000.000.000) στο χώρο της υγείας. Κατασκευάζουμε δεκαπέντε νέα νοσοκομεία, κάνουμε παρεμβάσεις σε είκοσι πέντε νοσοκομεία, αναπτύσσουμε το ΕΚΑΒ σε όλη τη χώρα. Εβδομήντα κινητές μονάδες, η μία μετά την άλλη αναπτύσσονται στο οδικό δίκτυο της χώρας. 

Σας είπα προηγούμενα ότι επίκειται αυτές τις μέρες η ολοκλήρωση του διαγωνισμού για την προμήθεια των τεσσάρων ελικοπτέρων και των δυο αεροπλάνων. 

Δεκατρείς χιλιάδες προσλήψεις έγιναν την τριετία 1994-1997. Βεβαίως, είναι αρκετές; 'Οχι. Αλλά μέσα στα πλαίσια της δημοσιονομικής στενότητας, αυτές οι δεκατρείς χιλιάδες είναι ένας σημαντικός αριθμός. 

"'Εχετε ελλείψεις, κύριε Σκουλάκη". Βεβαίως έχουμε, αλλά με τους ίδιους ρυθμούς αν συνεχίσουμε μέχρι το τέλος της τετραετίας θα καλύψουμε πάρα πολλά κενά. Αυτή είναι η απάντηση. 

(Στο σημείο αυτό, κτυπάει το κουδούνι λήξεως του χρόνου ομιλίας του κυρίου Υφυπουργού) 

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Υπουργέ, τελειώστε. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Οσον αφορά για τις προμήθειες, δεν νομίζω ότι ταιριάζει να λέγονται, αγαπητέ συνάδελφε, τέτοιες φράσεις. Είπατε φράσεις που δεν τις τεκμηριώνετε. 

(Στο σημείο αυτό, κτυπάει επανειλημμένα το κουδούνι λήξεως του χρόνου ομιλίας του κυρίου Υφυπουργού) 

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Υπουργέ. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Εγώ θα σας καταθέσω, για να υπάρχουν στα Πρακτικά, τις εγκυκλίους που έχουμε στείλει στις διοικήσεις για τα μέτρα ελέγχου του κόστους και την πιστή εφαρμογή των προϋπολογισμών στα νοσοκομεία. 

(Στο σημείο αυτό, ο Υφυπουργός κ. Εμμανουήλ Σκουλάκης, καταθέτει για τα Πρακτικά τις προαναφερθείσες εγκυκλίους οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Νικόλαος Κατσαρός): Ολοκληρώθηκε η συζήτηση των επικαίρων ερωτήσεων. 

  

 

  

Σελίδα 288 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, εισερχόμαστε στην 

ΕΙΔΙΚΗ ΗΜΕΡΗΣΙΑ ΔΙΑΤΑΞΗ

ΑΙΤΗΣΕΙΣ ΑΡΣΕΩΣ ΑΣΥΛΙΑΣ ΒΟΥΛΕΥΤΩΝ

Συζήτηση και λήψη απόφασης σύμφωνα με το άρθρο 62 του Συντάγματος, για τις αιτήσεις άρσεως της ασυλίας των παρακάτω Βουλευτών: 

1. Αθανασίου Γιαννόπουλου 

2. Βαρσάμη Γιοβανούδα 

3. Απόστολου Κακλαμάνη 

4. Κωνσταντίνου Καραμηνά 

5. Ευτύχιου Κοντομάρη 

6. Ηλία Παπαδόπουλου 

7. Γεωργίου Ρόκου 

8. Ανέστη Σαατσόγλου 

9. Σταύρου Σουμάκη 

Ο εισηγητής του ΠΑΣΟΚ κ. Ευάγγελος Στάϊκος έχει το λόγο. 

ΕΥΑΓΓΕΛΟΣ ΣΤΑΪΚΟΣ: Κύριε Πρόεδρε, κυρία και κύριοι συνάδελφοι, συζητάμε απόψε αιτήσεις των οικείων εισαγγελέων που εισάγονται βάσει του άρθρου 62 του Συντάγματος για άρση ή μη της ασυλίας συναδέλφων μας. 

Αρχίζω με το συνάδελφο Αθανάσιο Γιαννόπουλο, όπως ακριβώς είναι η ημερήσια διάταξη. Ο συνάδελφος κ. Γιαννόπουλος του οποίου ζητείται η άρση της ασυλίας κατηγορείται ότι δήθεν ετέλεσε ή αποπειράθηκε να τελέσει ενώπιον του δικαστηρίου απάτες και μάλιστα όπως είναι διατυπωμένο το κατηγορητήριο "από υπαίτιο που διαπράττει απάτες κατ' επάγγελμα και κατά συνήθεια και υπό περιστάσεις που μαρτυρούν ότι ο υπαίτιος είναι ιδιαίτερα επικίνδυνος κατά συρροή". 

Πρόκειται, κύριοι συνάδελφοι, για μια μεθοδευμένη εκστρατεία κάποιων μελών του συνεταιρισμού εναντίον μελών του εποπτικού συμβουλίου του οποίου είναι μέλος ο συνάδελφος κ. Γιαννόπουλος. Ο ρόλος ως γνωστόν νομικά γενικότερα αλλά και καταστατικά ειδικότερα του μέλους του εποπτικού συμβουλίου είναι να ελέγχει και να εποπτεύει εάν οι πράξεις του διοικητικού συμβουλίου είναι σύννομες ή όχι. Αυτό έπραξε ο συνάδελφος κ. Γιαννόπουλος, στις δε πρόσφατες εκλογές της γενικής συνέλευσης του σωματείου αυτού επανεξελέγησαν με συντριπτική πλειοψηφία, τόσο ο κ. Γιαννόπουλος όσο και τα άλλα μέλη του διοικητικού και του εποπτικού συμβουλίου. 

(Στο σημείο αυτό, την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) Πρόκειται, κύριοι συνάδελφοι, περί μιας αστικής διαφοράς και γίνεται προσπάθεια από συγκεκριμένους ανθρώπους, οι οποίοι εξαρτούν προφανώς διάφορα οικονομικά ή άλλα συμφέροντα, για να ποινικοποιήσουν -επαναλαμβάνω- κάποιες περιπτώσεις, καίτοι έχουν απορριφθεί όσες αγωγές έχουν εγερθεί μέχρι σήμερα, οι αλλεπάλληλες αγωγές, ενώ εξάλλου έχουν απαλλαγεί στις διάφορες μηνύσεις, που έχουν γίνει, με απαλλακτικά βουλεύματα και μάλιστα τελεσίδικα. 

Συνεπώς ύστερα από αυτά, εισηγούμαι να μη δοθεί η άδεια για την άρση ασυλίας για το συνάδελφο κ. Γιαννόπουλο, διότι δεν στοιχειοθετούνται τα αδικήματα, για τα οποία φέρεται κατηγορούμενος. Εδώ μάλιστα ειλικρινά με εκπλήσσει -και θα πω την άποψή μου τελειώνοντας- η ευκολία με την οποία οι κύριοι εισαγγελείς στέλνουν συναδέλφους, για να δοθεί η άδεια για την άρση ασυλίας, χωρίς να ερευνήσουν, χωρίς να βασανίσουν όσο θα έπρεπε και ως όφειλαν ο βάσιμο ή μη και έτσι δημιουργείται η εντύπωση στην κοινή γνώμη ότι οι Βουλευτές συστηματικά παραβιάζουν το νόμο και δεν τιμωρούνται. Θα επανέλθω όμως επ' αυτού. 

Η δεύτερη περίπτωση είναι του συναδέλφου κ. Βαρσάμη Γιοβανούδα. Αυτή θα την αφήσω για να τη συζητήσω μαζί, λόγω "συναφείας", εντός εισαγωγικών, με την περίπτωση του συναδέλφου κ. Καραμηνά. Αλλά επειδή θα είναι ενιαία η αντιμετώπιση από την πλευρά μου, γι' αυτό θα αφήσω, επαναλαμβάνω, να τη συζητήσω μαζί με την άλλη περίπτωση του κ. Καραμηνά. 

'Ερχομαι στην περίπτωση του Προέδρου μας, του κ. Κακλαμάνη, ο οποίος κατηγορείται -άκουσον, άκουσον- για εξύβριση και απειλή. Τι συνέβη, κύριοι συνάδελφοι; 'Οπως ξέρετε, όταν συζητιόταν στη Βουλή η Συνθήκη του Σένγκεν, κάποιοι είχαν στρατοπεδεύσει έξω από τη Βουλή και όλοι μας ζήσαμε, εγώ τουλάχιστον το έζησα, τις απειλές, τους προπηλακισμούς και τις ύβρεις και είχαν μάλιστα και καταστάσεις για όσους δεν είχαμε ταχθεί με τις απόψεις τους. Δηλαδή, δεν καταψηφίζαμε τη Συνθήκη Σέγκεν. 

Τι έγινε όμως; Πήγαν στον Πρόεδρο της Βουλής να επιδώσουν ένα ψήφισμα, ένα υπόμνημα. Και ο Πρόεδρος της Βουλής, όπως συνήθως συμβαίνει, τους δέχθηκε, άκουσε τις απόψεις τους, τις ανέπτυξαν και προφορικά, αλλά αυτοί δεν αρκέστηκαν σ' αυτό. 

'Αρχισαν να κάνουν παρατηρήσεις και κρίσεις και υποδείξεις στον Πρόεδρο της Βουλής, ότι δεν είχε αναρτημένη την εικόνα του Χριστού και άλλες παρατηρήσεις, οπότε εξαναγκάστηκε ο Πρόεδρος να τους πει "άει στο καλό" -αυτό που συνήθως λέμε- τελειώσατε, είπατε τις απόψεις σας, αφήστε το υπόμνημά σας και άει στο καλό. Αυτοί αυτό το θεώρησαν ότι αποτελούσε εξύβριση. Το λένε οι ίδιοι στη μήνυσή τους. 

Και πραγματικά είναι πρωτόγνωρο, κύριοι συνάδελφοι, διότι από συστάσεως του ελληνικού κράτους, από καθιερώσεως του θεσμού της βουλευτικής ασυλίας, δεν έγινε ποτέ μήνυση εναντίον του Προέδρου της Βουλής. Και αυτό αποδεικνύει το θράσος, το οποίο είχαν οι άνθρωποι αυτοί -και το οποίο, όπως είπα προηγούμενα, το ζήσαμε όλοι μας- να κάνουν μήνυση εναντίον του Προέδρου της Βουλής. 

Και δεν το λέω γιατί είναι Πρόεδρος της Βουλής. Βεβαίως και ο Πρόεδρος της Βουλής αν παρανομήσει, σαν 'Ελληνας πολίτης, ο καθένας έχει δικαίωμα να υποβάλει μήνυση, αλλά είναι γνωστή η ευαισθησία του Προέδρου, το ήθος του, η συμπεριφορά του, ο οποίος ως τρίτος στην ιεραρχία θεσμικός πολιτειακός παράγοντας, δέχεται -ως γνωστόν- όλους τους φορείς συνδικαλιστικούς κλπ. οι οποίοι του υποβάλλουν διάφορα υπομνήματα, ψηφίσματα. Και μέχρι τώρα δεν έχει δημιουργηθεί, κανένα επεισόδιο δεν ακούσαμε ποτέ και δεν μπορούσε να γίνει διαφορετικά, δεδομένου -επαναλαμβάνω- του ήθους και της συμπεριφοράς του Προέδρου μας. Δεν υπάρχει τέτοιο προηγούμενο. 

Συνεπώς έχω την άποψη ότι αυτή η συμπεριφορά δείχνει το λιγότερο θράσος εκ μέρους των κυρίων αυτών, το να υποβάλλουν μήνυση εναντίον του Προέδρου. Κι εδώ ισχύουν αυτά που είπα προηγούμενα. Η ευκολία με την οποία οι κύριοι εισαγγελείς στέλνουν τις μηνύσεις στη Βουλή, χωρίς να τις επεξεργάζονται, χωρίς να τις "βασανίζουν" και μόνον αν προκύπτουν ενδείξεις, τότε να τις στείλουν, για να αρθεί η ασυλία. 

Συνεπώς και για την περίπτωση του Προέδρου μας, πρέπει να απορριφθεί η αίτηση άρσης ασυλίας του. 

'Ερχομαι στην περίπτωση του συναδέλφου κ. Κοντομάρη. Τι έκανε ο κ. Κοντομάρης; Ο κ. Κοντομάρης ήταν Περιφερειάρχης την εποχή εκείνη. 'Υστερα από επίμονη και φορτική απαίτηση των κατοίκων της περιοχής, αλλά και του Δημάρχου της Μάνδρας -εκεί επρόκειτο να γίνει το έργο- κατασκεύασε μία υδατοδεξαμενή. Γιατί το έκανε αυτό; Το έκανε διότι έπρεπε να γίνει έγκαιρα, για να αποτραπούν όσο θα ήταν δυνατόν με την κατασκευή αυτής της υδατοδεξαμενής -αυτό άλλωστε ζητούσαν και οι κάτοικοι οι οποίοι ικανοποιήθηκαν με την κατασκευή της και ο δήμαρχος ο οποίος εξέφρασε τις ευχαριστίες του- οι πυρκαγιές οι οποίες θα ακολουθούσαν. 

Ποια είναι η κατηγορία; Η κατηγορία είναι ότι δεν ακολούθησε τη διαδικασία του τακτικού διαγωνισμού, αλλά έκανε, με ανάθεση, έργο ύψους δεκαπέντε εκατομμυρίων (15.000.000) δραχμών και ότι δεν δέχθηκε την έκπτωση που υπέβαλε ο Σύλλογος Τεχνολόγων Δασολόγων 32%, αλλά δέχθηκε έκπτωση μιας τεχνικής εταιρείας 16%. Γι' αυτήν τη διαφορά μεταξύ 16% και 32% του καταλογίζουν ότι πρέπει να διωχθεί για παράβαση καθήκοντος. 

  


 

  

Σελίδα 289 

'Ομως, το έργο της υδατοδεξαμενής δεν γινόταν από τεχνολόγους. 'Αλλη είναι η ειδικότητα των τεχνολόγων. 'Επρεπε να γίνει από μηχανικό. Δεν ακολούθησε την τακτική διαδικασία λόγω του κατεπείγοντος, διότι, αν ακολουθούσε αυτήν τη χρονοβόρα διαδικασία του τακτικού διαγωνισμού, θα παρήρχετο το καλοκαίρι και η υδατοδεξαμενή δεν θα είχε γίνει. 

Συνεπώς κατά την άποψή μου, ορθώς έπραξε ο συνάδελφος κ. Κοντομάρης και πρέπει να απορριφθεί και αυτή η αίτηση άρσης ασυλίας. 'Ερχομαι στην περίπτωση του συναδέλφου κ. Ηλία Παπαδόπουλου. Ο συνάδελφος Ηλίας Παπαδόπουλος έχει μία αντιδικία με το Δήμαρχο Καβάλας... 

ΚΥΡΙΑΚΟΣ ΣΠΥΡΙΟΥΝΗΣ: Τον τέως. 

ΕΥΑΓΓΕΛΟΣ ΣΤΑΪΚΟΣ: Ναι, τον τέως. Εν πάση περιπτώσει, αυτός θα είναι μέχρι τέλος του έτους δήμαρχος. 

Αυτή η αντιδικία, όπως προκύπτει, είναι προϊόν πολιτικής αντιπαράθεσης μεταξύ του κ. Παπαδόπουλου αλλά και του έτερου συναδέλφου του κ. Τσαγκλίδη. Καθ' α έχει δικαίωμα και υποχρέωση ο συνάδελφος κ. Παπαδόπουλος άσκησε την κριτική του στις αποφάσεις και στις ενέργειες του κυρίου δημάρχου και μάλιστα -δεν ξέρω αν πρέπει να το πω αυτό, ίσως να παρεξηγηθώ κιόλας- όπως είπατε είναι τέως. Τώρα τον αποδοκίμασε φαίνεται και ο Καβαλιώτικος λαός και συνεπεία αυτής της συμπεριφοράς του. 

Συνεπώς εφόσον εδώ πρόκειται για αμιγώς πολιτική λειτουργία του συναδέλφου κ. Παπαδόπουλου, πρέπει για το λόγο αυτό να απορριφθεί η αίτηση άρσης ασυλίας του. 

'Ερχομαι στην περίπτωση του συναδέλφου κ. Ρόκου. Ο κ. Ρόκος ήταν διευθύνων σύμβουλος μιας τεχνικής εταιρείας -ήταν τότε ιδιώτης- και ζήτησε από τον πρόεδρο της οικείας κοινότητας να κάνει αμμοληψία ερευνητικού χαρακτήρα, να δει, δηλαδή, εάν αυτό το υλικό είναι κατάλληλο για την τεχνική του εταιρεία. 

Ειρήσθω εν παρόδω, εκεί ακριβώς είχε ενοικιάσει και άλλη έκταση από ιδιώτη. Ακολούθησε τις νόμιμες διαδικασίες, υπέβαλε την αίτησή του στο κοινοτικό συμβούλιο, αποφάσισε το κοινοτικό συμβούλιο ομόφωνα, συστήθηκε η προβλεπόμενη από το νόμο τριμελής επιτροπή η οποία απαρτίζεται από τον πρόεδρο της κοινότητος, από το διευθυντή των τεχνικών υπηρεσιών και από εκπρόσωπο της κτηματικής εταιρείας του Δημοσίου και γενικώς ακολουθήθηκαν οι νόμιμες διαδικασίες, δηλαδή αυτό το οποίο θα έκανε ο καθένας μας. 

Συνεπώς κακώς ζητείται η άρση της ασυλίας του συναδέλφου κ. Ρόκου, αφού ακολούθησε τις διαδικασίες, τις οποίες έπρεπε να ακολουθήσει και επαναλαμβάνω ότι ομόφωνα αποφάσισε το κοινοτικό συμβούλιο, το οποίο μάλιστα έστειλε την απόφαση αυτή και στη Νομαρχιακή Αυτοδιοίκηση σαν προϊσταμένη αρχή, αλλά και ζήτησε ο ίδιος να συσταθεί η τριμελής επιτροπή, όπως ανέφερα προηγούμενα. 

'Ερχομαι στην περίπτωση του συναδέλφου Σαατσόγλου. Τι έκανε ο κ. Σαατσόγλου; Ακούστε ποια είναι η κατηγορία! Ακούστε γιατί ζητά ο κύριος εισαγγελέας την άρση της ασυλίας του. 

Μετέτρεψε ένα παράθυρο σε μπαλκονόπορτα. Αυτή είναι η παράβαση. 'Εχω εδώ το έγγραφο της πολεοδομίας Δράμας που λέει ότι γι' αυτή τη μετατροπή που έκανε δεν χρειάζεται ούτε νέα άδεια ούτε αναθεώρησή της. Πραγματικά εκπλήσσομαι και πρέπει να μας προβληματίσει και πάλι -το τονίζω αυτό- η επιπολαιότητα και η ευχέρεια με την οποία οι κύριοι εισαγγελείς στέλνουν αυτές τις περιπτώσεις στη Βουλή για να ζητηθεί η άρση της ασυλίας. Αυτή είναι η παράβασή του. 

'Ερχομαι στο συνάδελφο Υπουργό Εμπορικής Ναυτιλίας κ. Σουμάκη, ο οποίος κατηγορείται από κάποιον φερόμενον ως μισθωτή, γιατί πριν υπογραφεί η σύμβαση, πριν γίνει η συγγραφή υποχρεώσεων για ένα κυλικείο -μιλάμε, δηλαδή, για μηνιαίο μίσθωμα ενός εκατομμυρίου εκατό χιλιάδων (1.100.000) δραχμών- χωρίς να γίνουν όλες αυτές οι διαδικασίες, ήθελε να εγκατασταθεί και μάλιστα να καταλάβει όλο το λιμάνι, οπότε του είπε ο κ. Σουμάκης ότι "αν γίνει η σύμβαση, γίνει η συγγραφή των υποχρεώσεων που απορρέουν από τη σύμβαση να έρθεις να εγκατασταθείς στο μέρος του λιμανιού που πρέπει να εγκατασταθείς και όχι να καταλάβεις όλο το λιμάνι." 

Συνεπώς δεν πρέπει να δοθεί και στην περίπτωση αυτή η άρση της ασυλίας διότι ο κύριος Υπουργός ενήργησε προς το συμφέρον του οργανισμού, προς το συμφέρον του ΟΛΠ, ύστερα από την παράνομη συμπεριφορά, την οποία επέδειξε ο κύριος αυτός. 

'Ερχομαι στις δύο τελευταίες περιπτώσεις του συναδέλφου κ. Γιοβανούδα και του συναδέλφου κ. Καραμηνά. Είναι γνωστός ο θόρυβος, οι διαστάσεις, η δημοσιότητα την οποία πήραν οι υποθέσεις των συναδέλφων αυτών και η ευαισθησία την οποία επέδειξε η κοινή γνώμη. 

Δεν θα υπεισέλθω, κύριοι συνάδελφοι, στην εξιστόρηση των πραγματικών περιστατικών, ούτε θα αναφερθώ στο νομικό μέρος. Θα ήθελα μόνο να πω ότι εφόσον και οι ίδιοι, ευθέως δε ο συνάδελφος κ. Καραμηνάς, εμμέσως δε ο συνάδελφος κ. Γιοβανούδας, εξέφρασαν την επιθυμία να δοθεί η άρση της ασυλίας, προτείνω να δοθεί. Πρέπει στις συγκεκριμένες περιπτώσεις να δοθεί η άρση της ασυλίας, για να μην παρατείνεται αυτή η εκκρεμότητα σε βάρος τους και γιατί, κακά τα ψέματα, πλήττεται και η αξιοπιστία του πολιτικού κόσμου, η οποία είναι ως γνωστόν πολύ επιβαρυμένη. 

Εισηγούμαι, λοιπόν, να δοθεί άδεια, να γίνει άρση της ασυλίας, να πάνε στο ποινικό δικαστήριο, να πάνε στο φυσικό τους δικαστή, στον ποινικό δικαστή να προβάλουν τους ισχυρισμούς τους και εάν έχουν δίκαιο να απαλλαγούν. Να μην επικρέμεται δίκην δαμοκλείου σπάθης αυτή η κατηγορία, η οποία τους προσάπτεται και τους αποδίδεται. Εκεί, λοιπόν, θα τους δοθεί η ευκαιρία το συντομότερο δυνατόν, για να μην επιβαρύνεται επαναλαμβάνω περισσότερο η επιβαρυμένη ήδη ατμόσφαιρα και το κλίμα το οποίο έχει δημιουργηθεί εις βάρος τους. Να ξεκαθαρισθεί αυτή η εκκρεμότητα. 

Με αυτό το σκεπτικό και χωρίς να μπω σε άλλες λεπτομέρειες, των πραγματικών, όπως είπα περιστατικών, εισηγούμαι να δοθεί η άρση ασυλίας για τους συναδέλφους κ. Γιοβανούδα και κ. Καραμηνά. 

Τελειώνοντας, κύριε Πρόεδρε -δώστε μου παρακαλώ άλλα δύο λεπτά- θα ήθελα να πω κάτι που έθιξα και προηγουμένως. Πρέπει να βρεθεί τρόπος -το είπα και στη Διαρκή Επιτροπή- οι κύριοι εισαγγελείς να μη στέλνουν αβασάνιστα, χωρίς να επεξεργάζονται τις υποθέσεις αυτές, τις αιτήσεις άρσεως ασυλιών συναδέλφων, διότι έτσι καταλήγουμε σε μια βιομηχανία τέτοιων αιτήσεων. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πρέπει να αλλάξετε το Σύνταγμα. 

ΕΥΑΓΓΕΛΟΣ ΣΤΑΪΚΟΣ: Μου επιτρέπετε να τελειώσω; 

Οι εισαγγελείς να μη στέλνουν -επαναλαμβάνω- με αυτήν την ευκολία αυτές τις αιτήσεις, ούτως ώστε να μη δημιουργείται η εντύπωση, ότι όλοι μας εδώ παρανομούμε και όλοι μας κατά το κοινώς λεγόμενο "κουκουλώνουμε" τις υποθέσεις μεταξύ μας, ενώ δεν είναι έτσι. 

ΠΡΟΕΔΡΕΥΩΝ (Λουκάς Αποστολίδης): Ολοκληρώστε παρακαλώ, κύριε συνάδελφε. 

ΕΥΑΓΓΕΛΟΣ ΣΤΑΪΚΟΣ: Η δεύτερη παρατήρηση, την οποία θα ήθελα να κάνω, κύριε Πρόεδρε, και αυτό εναπόκειται σε εσάς, είναι να γίνει μια εκστρατεία για να καταλάβει ο κόσμος, διότι δεν το έχει αντιληφθεί, ότι όταν λέει ο κόσμος ότι δεν δίδεται η άδεια άρσεως της ασυλίας, η κοινή γνώμη, η συντριπτική πλειοψηφία μένει με την εντύπωση ότι παύει η ποινική δίωξη, ενώ αυτό δεν είναι αληθές, απλώς αναστέλλεται η ποινική δίωξη. 'Οταν πάψει να έχει την ιδιότητα του Βουλευτή αυτός για τον οποίο ζητείται η άρση, αναβιώνει το αδίκημα και δικάζεται κανονικά. Απλώς κατά το χρονικό εκείνο διάστημα γίνεται αναστολή. 

Τέλος, κύριε Πρόεδρε, έγινε συζήτηση στην Επιτροπή Αναθεωρήσεως του Συντάγματος, εάν πρέπει για αδικήματα τα οποία δεν έχουν σχέση με την πολιτική δραστηριότητα και λειτουργία του Βουλευτή, να ισχύει βουλευτική ασυλία. Προσωπική μου άποψη -αυτήν εκφράζω- είναι ότι πράγματι αδικήματα τα οποία δεν έχουν σχέση με την πολιτική λειτουργία, με την πολιτική δραστηριότητα, δεν πρέπει να καλύπτονται από τη βουλευτική ασυλία, καίτοι υπάρχουν -εσείς 

  

 

  

Σελίδα 290 

τα ζήσατε στη διάρκεια των συζητήσεων στην Επιτροπή Αναθεωρήσεως του Συντάγματος- ισχυρά επιχειρήματα και υπέρ και κατά -και από το παρελθόν και σήμερα- τα οποία μπορούν εξίσου να τεκμηριώσουν και τη μία άποψη και την άλλη. 

ΠΡΟΕΔΡΕΥΩΝ (Λουκάς Αποστολίδης): Τελειώσατε, κύριε συνάδελφε. 

ΕΥΑΓΓΕΛΟΣ ΣΤΑΪΚΟΣ: Τελειώνω, κύριε Πρόεδρε. 

Πάντως -επαναλαμβάνω- ότι προσωπική μου άποψη είναι, να μην ισχύει για αδικήματα τα οποία δεν έχουν σχέση με την πολιτική δραστηριότητα του Βουλευτή, γιατί η ασυλία δίδεται ακριβώς για να θωρακίσει το θεσμό. 

ΑΝΤΩΝΙΟΣ ΦΟΥΣΑΣ: Δεν το ψηφίζετε, όμως. 

ΕΥΑΓΓΕΛΟΣ ΣΤΑΪΚΟΣ: Τώρα μην κάνουμε πολιτική, κύριε συνάδελφε. 

ΠΡΟΕΔΡΕΥΩΝ (Λουκάς Αποστολίδης): Κύριε Στάικο, μην απαντάτε, τελειώσατε. 

ΕΥΑΓΓΕΛΟΣ ΣΤΑΪΚΟΣ: Ευχαριστώ, κύριε Πρόεδρε. 

(Χειροκροτήματα από την πτέρυγα του ΠΑΣΟΚ) 

ΠΡΟΕΔΡΕΥΩΝ (Λουκάς Αποστολίδης): Από μέρους της Νέας Δημοκρατίας ορίζεται, ως Κοινοβουλευτικός Εκπρόσωπος ο συνάδελφος κ. Προκόπης Παυλόπουλος. Από μέρους του Κομμουνιστικού Κόμματος ορίζεται, ως ειδικός αγορητής ο συνάδελφος κ. Δημήτριος Β. Κωστόπουλος και από μέρους του ΔΗ.Κ.ΚΙ., ο συνάδελφος κ. Γεώργιος Τσαφούλιας. 

Το λόγο έχει ο κ. Επαμεινώνδας Ζαφειρόπουλος. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κυρίες και κύριοι συνάδελφοι, θα μου επιτρέψετε να ξεκινήσω με τη σκέψη ότι αποδεικνύεται για μια ακόμη φορά ότι ορθώς η Νέα Δημοκρατία είχε προτείνει κατά την Αναθεώρηση του Συντάγματος την αναθεώρηση της διατάξεως του άρθρου 62, ώστε να μην ταλαιπωρείται και το Σώμα, αλλά και να μη διασύρεται και το αξίωμα του Βουλευτή. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

Σας λέγω προκαταρκτικά, ότι από την αναδίφηση των δικογραφιών προκύπτει ότι οι περισσότερες των αυτών στέλνονται από τους κυρίους εισαγγελείς στη Βουλή για να ζητηθεί η άρση ασυλίας ανελέγκτως. Και η πρότασή μας είναι να αναθεωρηθεί η διάταξη ώστε να γίνεται μια προκαταρκτική εξέταση από τον κύριο εισαγγελέα τη στιγμή κατά την οποία γίνεται μια καταγγελία από οποιονδήποτε 'Ελληνα πολίτη εναντίον Βουλευτή, και εκεί θα αποδεικνύεται αν θα πρέπει ή όχι να ασκηθεί ποινική δίωξη. 

ΠΡΟΕΔΡΟΣ (Απόστολος Κακλαμάνης): Κύριε Ζαφειρόπουλε, με συγχωρείτε για τη διακοπή, αλλά κρατώ το χρόνο σας και θα συνεχίσετε αμέσως. Δεν θέλω να μείνω στην 'Εδρα γιατί είμαι και υπό κρίση, αλλά θα ήθελα, κύριοι συνάδελφοι, να σας παρακαλέσω, επειδή όπως γνωρίζετε το πρωί από τις 10.30' μέχρι τώρα είχε τη συνεδρίασή της η Κοινοβουλευτική Ομάδα του ΠΑ.ΣΟ.Κ. και αύριο έχει τη συνεδρίασή της η Κοινοβουλευτική Ομάδα της Νέας Δημοκρατίας, δεν μπορεί η ψηφοφορία να γίνει αύριο, διότι θα χρειαστεί να διακοπεί η συζήτηση και η συνεδρίαση της Κοινοβουλευτικής Ομάδας της Νέας Δημοκρατίας. Διακόπτουμε δε για την επομένη της 28ης Οκτωβρίου και όπως αντιλαμβανόμαστε όλοι, δεν είναι δυνατόν να παραμείνει η εκκρεμότητα της ψηφοφορίας. 

Θα ήθελα, λοιπόν, να παρακαλέσω όλους, αν συμφωνείτε, τα μεν Κόμματα που έχουν εισηγητές ή ειδικούς αγορητές, αν το νομίζουν, μπορούν οι εκπρόσωποί τους ή να μην πάρουν το λόγο καθόλου ή να περιοριστούν σε 5' ή 10' λεπτά, αν θα μιλήσουν οι εκπρόσωποί τους. 

Την ίδια παράκληση θέλω να υποβάλω και στους συναδέλφους που έχουν εγγραφεί και οι οποίοι είναι δέκα στον αριθμό και σύμφωνα με τον υπολογισμό της υπηρεσίας αν πρόκειται να εξαντληθούν οι χρόνοι, χρειαζόμαστε πάνω από τέσσερις ώρες. Είναι και τινες των συναδέλφων, οι οποίοι έχοντες αίτηση άρσεως ασυλίας εναντίον τους, ασφαλώς θα θέλουν και δικαιούνται, να μιλήσουν με άνεση ενδεχομένως. Γι'αυτό, αν υπάρχει κάποια αντίρρηση να λεχθεί τώρα. Νομίζω, ότι το πεντάλεπτο ή δεκάλεπτο, αρκεί για να τοποθετηθεί κανείς, ώστε να τελειώσουμε εγκαίρως. 

Ο κ. Τσοβόλας έχει το λόγο. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, επειδή έχω σκοπό να μιλήσω, δέκα λεπτά μου είναι αρκετά. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και για μένα δέκα λεπτά είναι αρκετά. 

ΜΙΛΤΙΑΔΗΣ ΕΒΕΡΤ: Επί της διαδικασίας θα ήθελα το λόγο, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Ορίστε, κύριε 'Εβερτ. 'Εχετε γραφτεί για να μιλήσετε. 

ΜΙΛΤΙΑΔΗΣ ΕΒΕΡΤ: Θα διαγραφώ... 

ΠΡΟΕΔΡΟΣ (Απόστολος Κακλαμάνης): 'Οχι να διαγραφείτε, θα μιλήσετε για πέντε λεπτά. 

ΜΙΛΤΙΑΔΗΣ ΕΒΕΡΤ: Θα διαγραφώ, κύριε Πρόεδρε, διότι θα σεβαστώ την άποψη της Ολομέλειας και τη δική σας. Αλλά υπάρχει ένα σοβαρότατο θέμα. 'Εχουν δημιουργηθεί δυσμενέστατες εικόνες στην κοινή γνώμη για τα θέματα άρσεως ασυλίας των συναδέλφων. 

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, θα σας παρακαλέσω να μιλήσετε όταν έρθει η σειρά σας. Δεν υπάρχει διαδικαστικό θέμα. 

ΜΙΛΤΙΑΔΗΣ ΕΒΕΡΤ: Αφήστε να κάνω μια πρόταση. 

Πρέπει να καθοριστεί μια συγκεκριμένη ημερομηνία συνεδρίασης, όπου θα συζητηθεί το όλο θέμα, ανεξαρτήτως προσώπων. 

ΠΡΟΕΔΡΟΣ (Απόστολος Κακλαμάνης): Δεν είναι αυτής της στιγμής το θέμα. 

ΜΙΛΤΙΑΔΗΣ ΕΒΕΡΤ: 'Εχετε κάνει μια συγκεκριμένη πρόταση να αλλάξει ο Κανονισμός... 

ΠΡΟΕΔΡΟΣ (Απόστολος Κακλαμάνης): Κύριε Πρόεδρε, δεν μπορώ εγώ αυτή τη στιγμή να δώσω τη δυνατότητα... 

ΜΙΛΤΙΑΔΗΣ ΕΒΕΡΤ: Τελειώνω, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Αν ο καθένας παίρνει το λόγο για να πει την άποψή του, κλπ. εγώ θα ήμουν υποχρεωμένος, αντί να συντομεύσω τη συνεδρίαση, να την επιμηκύνω. Και μετά μου λέτε ότι είμαι ανελαστικός, ενώ είναι κάποια πράγματα οφθαλμοφανή και δεν πρέπει να τα διευκολύνω. 

Είμεθα σύμφωνοι επ'αυτών που είπα; 

ΜΙΛΤΙΑΔΗΣ ΕΒΕΡΤ: Το θέμα, κύριε Πρόεδρε, είναι να γίνει αυτή η συζήτηση. 

ΠΡΟΚΟΠΗΣ ΠΑΥΛΟΠΟΥΛΟΣ: Είμεθα σύμφωνοι, με την προϋπόθεση ότι θα γίνει σήμερα η ψηφοφορία. 

ΠΡΟΕΔΡΟΣ (Απόστολος Κακλαμάνης): Θα γίνει σήμερα η ψηφοφορία. Περί αυτού πρόκειται. 

Υπολογίζω δε μετά από αυτά που σας είπα ότι θα πρέπει στις 9.30' το πολύ 10' η ώρα να γίνει η ψηφοφορία. 

Ο κ. Ιωαννίδης έχει το λόγο. 

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, επειδή τα Κόμματα έχουν εισηγητές, εγώ ως Κοινοβουλευτικός Εκπρόσωπος του ΠΑ.ΣΟ.Κ. θα αποδεχόμουν, εάν συμφωνούσαν και οι Κοινοβουλευτικοί Εκπρόσωποι των άλλων κομμάτων, να μη μιλήσουμε καθόλου. Και τούτο για να διευκολύνω τα πράγματα. 

ΠΡΟΕΔΡΟΣ (Απόστολος Κακλαμάνης): Εν πάση περιπτώσει, η παράκλησή μου είναι αυτή. 

Συμφωνούμε, λοιπόν, να ισχύσει το πεντάλεπτο. Ο κ. Τσοβόλας ζήτησε επτά λεπτά, το ίδιο και ο κ. Κωνσταντόπουλος. Ο κ. Μητσοτάκης ζητάει δέκα λεπτά. 'Ομως, κύριε Πρόεδρε, από τα δεκαπέντε λεπτά θα πάμε στο ήμισυ στα επτά λεπτά. 

Ο κ. Μεϊμαράκης έχει το λόγο. 

ΕΥΑΓΓΕΛΟΣ ΜΕΪΜΑΡΑΚΗΣ: Κύριε Πρόεδρε, εάν τελειώσουμε μετά τις 10' με τις άρσεις ασυλίας θα συνεχίσουμε τη συζήτηση του νομοσχεδίου για το Κτηματολόγιο και θα ψηφίσουμε σήμερα; 

ΠΡΟΕΔΡΟΣ (Απόστολος Κακλαμάνης): Βεβαίως. 

ΕΥΑΓΓΕΛΟΣ ΜΕΪΜΑΡΑΚΗΣ: 'Ομως η συμφωνία για τη συζήτηση του νομοσχεδίου για το Κτηματολόγιο ήταν διαφορετική. 

ΠΡΟΕΔΡΟΣ (Απόστολος Κακλαμάνης): Με συγχωρείτε, 

  


 

  

Σελίδα 291 

κύριε Μεϊμαράκη. Βάλαμε αυτήν την εμβόλιμη συνεδρίαση για τις άρσεις ασυλίας επειδή δεν έπρεπε να παραμείνει εκκρεμές το θέμα. Το είπαμε από χθες το βράδυ. 

ΕΥΑΓΓΕΛΟΣ ΜΕΪΜΑΡΑΚΗΣ: Ωραία, δεν υπάρχει αντίρρηση γι' αυτό. 'Ομως σας λέγω ότι έχουμε μέρες για να συζητήσουμε το Κτηματολόγιο. 

ΠΡΟΕΔΡΟΣ (Απόστολος Κακλαμάνης): 'Οχι, κύριε Μεϊμαράκη. Είπαμε ότι θα διαθέσουμε δύο μέρες για τη συζήτηση επί της αρχής. Χθες το βράδυ τελειώσαμε στις 10.30'. Θα μπορούσαμε να πάμε πιο αργά. 

ΕΥΑΓΓΕΛΟΣ ΜΕΪΜΑΡΑΚΗΣ: Αυτό έγινε επειδή δεν ήθελε να μιλήσει ο κύριος Υπουργός. 

ΠΡΟΕΔΡΟΣ (Απόστολος Κακλαμάνης): Εμένα δεν με ενδιαφέρει ποιος δεν ήθελε να μιλήσει. Εγώ είμαι Πρόεδρος της Βουλής. Εγώ θα στέκομαι στο ποιος θέλει ή δεν θέλει να μιλήσει; 

Μετά τις άρσεις ασυλίας, λοιπόν, θα μπούμε στη συζήτηση του νομοσχεδίου για το Κτηματολόγιο. Εκκρεμεί ακόμα η ομιλία του κυρίου Υπουργού και των Κοινοβουλευτικών Εκπροσώπων και τελειώνουμε απόψε. Αύριο θα μπούμε στα άρθρα. 

ΕΥΑΓΓΕΛΟΣ ΜΕΪΜΑΡΑΚΗΣ: Υπάρχουν και δευτερολογίες, κύριε Πρόεδρε. 

ΠΡΟΕΔΡΟΣ (Απόστολος Κακλαμάνης): Ορίστε, κύριε Ζαφειρόπουλε, έχετε το λόγο. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κυρίες και κύριοι συνάδελφοι, κατόπιν του διαλόγου και των παρεμβάσεων που έγιναν εδώ αποδεικνύεται ακόμη μια φορά αυτό που είπα και ως προοίμιο ότι χρειάζεται η αναθεώρηση του άρθρου 62 του Συντάγματος βάσει της οποίας θα υπάρχει η παρέμβαση ενός εισαγγελέως, όπου θα κάνει μία προκαταρκτική έρευνα. 

Από τις δικογραφίες που έχω διαβάσει -διότι εμείς ως γνωστόν δεν κρίνουμε το αδίκημα αυτό καθ' αυτό, αλλά κρίνουμε αν η συμπεριφορά του συναδέλφου είναι σύμφωνη με το λειτούργημά του ή όχι και εάν ο συνάδελφος είχε δόλο και εξ αυτού του λόγου είναι νόμω βάσιμος μία ασκηθείσα ποινική δίωξη ή όχι- από τις δικογραφίες επαναλαμβάνω που έχω διαβάσει προκύπτει το εξής. Πολλές δικογραφίες είναι ουσία αβάσιμες, δηλαδή ασκείται ουσία αβάσιμα η ποινική δίωξη από τον κύριο εισαγγελέα. Δεν έχει ασκηθεί, αλλά πρόκειται να ασκηθεί. Αυτήν την άδεια ζητάει. Αυτό το πράγμα αν ο εισαγγελέας με μια προκαταρκτική εξέταση το διαγνώσει -και θα διαγνωσθεί ευχερέστατα αν λάβουμε υπόψη τις περιπτώσεις του κ. Ρόκου και του κ. Γιαννόπουλου- δεν θα έφθαναν αυτές οι περιπτώσεις στην Ολομέλεια. Είναι πασιφανές και δεν προκύπτει από κανένα στοιχείο η παράβαση. Π.χ. ο κ. Γιαννόπουλος κατηγορείται με το άρθρο 386 παράγραφος 3 για απάτη σε βαθμό κακουργήματος, δηλαδή ότι κατ' επάγγελμα και κατά συνήθεια προβαίνει στις πράξεις αυτές. Είναι τραγικό να ακούγονται αυτά προς τα έξω έτσι απλά ως γραμματική λέξη, χωρίς μια επεξήγηση και χωρίς ο άλλος να γνωρίζει περί τίνος πρόκειται, πολύ δε περισσότερο τα ΜΜΕ που διαμορφώνουν την κοινή γνώμη, ότι π.χ. ο κ. Γιαννόπουλος υπέπεσε σ' αυτά τα παραπτώματα. 

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Επειδή ασχολήθηκα με τις περιπτώσεις αυτές θα πω τα εξής. Ο κ. Γιαννόπουλος ήταν μέλος εποπτικού συμβουλίου συνεταιρισμού και συγκεκριμένα του "Ιπποκρατείου" για την ανέγερση κάποιων οικοδομών. Ηλέγχθησαν τα διοικητικά συμβούλια. Υπάρχει όμως κάποιος που έχει έννομο συμφέρον με την επαναποινικοποίηση της υπόθεσης αυτής, διότι εάν τυχόν διαλάθει της προσοχής μιας δικαστικής αποφάσεως, μια δικανική πεποίθηση σχηματιστεί διαφορετικά, μπορεί να εγερθούν αστικές αξιώσεις οπότε αυτός νομιμοποιείται να εγείρει αυτές τις αστικές αξιώσεις οι οποίες όμως έχουν απορριφθεί από τα τακτικά δικαστήρια τόσο στο ποινικό όσο και στο αστικό στάδιο. Επομένως κανένα γράμμα του νόμου δεν παρέβη ο κ. Γιαννόπουλος. Εάν αυτό το είχε ερευνήσει ο κύριος εισαγγελέας, δεν θα είχε αποστείλει αυτήν τη δικογραφία εδώ, αλλά θα την είχε βάλει στο αρχείο. 

Η δεύτερη περίπτωση είναι του κ. Ρόκου. Το ίδιο ισχύει και εδώ. 'Ητο διευθύνων σύμβουλος κάποιας ανώνυμης εταιρείας όταν έγιναν οι διαδικασίες για την αμμοληψία. 

'Εγιναν οι διαδικασίες, δεν πήγε αυθαίρετα να κάνει η εταιρεία αυτή αμμοληψία όπως συνήθως γίνεται.'Οπως βλέπετε τις περιοχές του Νομού Αττικής και ιδίως της άλλης πλευράς προς τη Νέα Μάκρη κλπ. Είχε δίκιο ο Πρόεδρος κ. Μητσοτάκης χθες που είπε στον Υπουργό κ. Λαλιώτη ότι έπρεπε από το Νομό Αττικής να αρχίσει το θέμα του Κτηματολογίου και έχουν μείνει τα βράχια και δεν υπάρχει άμμος. Δεν ήταν αυτού του είδους η παράνομη αμμοληψία την οποία θέλει ο νόμος για να παραπέμψει. Και αυτή θα πήγαινε στο αρχείο. 

Να πάω στον κ. Κοντομάρη, ο οποίος, ως διευθύνων σύμβουλος μιας ανώνυμης εταιρείας κατηγορείται για παράβαση καθήκοντος. Δηλαδή, σύμφωνα με το άρθρο 259 του Ποινικού Κώδικα, εκ προθέσεως παρέβη το καθήκον του για να προσπορίσει στον εαυτόν του ή σε άλλον, παράνομο περιουσιακό όφελος. Πράγματι προέκρινε να γίνει μία διαδικασία διαγωνισμού με το κατεπείγον διότι έπρεπε να γίνουν κάποια έργα και δεν έγινε με διαγωνισμό. 'Ομως εκ του αποτελέσματος έγινε το έργο, δεν υπάρχει καμία καταγγελία πάνω σ' αυτό το θέμα, δηλαδή ότι υπερέβησαν κάποιους προϋπολογισμούς ή υπερέβησαν κατά την κανονική πορεία τα έργα αυτά, τα τιμολόγια τα οποία υπήρχαν και ήταν εν χρήσει εκείνη την περίοδο. Επομένως το αυτό θα συνέβαινε και με τον κ. Κοντομάρη εάν ο κύριος εισαγγελεύς έκανε μία προκαταρκτική εξέταση. 

Στο θέμα του κ. Ηλία Παπαδόπουλου, κύριοι του ΠΑΣΟΚ, σας είπα και στην επιτροπή είναι τελείως προσωπικό και εσωτερικό σας θέμα. Είναι από αυτά τα θέματα που η τριχοτόμηση του ΠΑΣΟΚ δυστυχώς έχει δημιουργήσει μεταξύ σας και το αποτέλεσμα είναι των εκλογών όπως αναδείχθηκε από την κάλπη και από τους 'Ελληνες πολίτες. Είναι ένα θέμα τελείως δικό σας. Και εγώ δεν νομίζω ότι ο κ. Παπαδόπουλος ασκώντας μια αξιολογική κριτική και όπως λέει ο 'Αρειος Πάγος ότι δεν διώκεσαι για συκοφαντική δυσφήμιση και για απλή δυσφήμιση όταν είναι αξιολογική η κρίση την οποία εκφράζεις και όχι πραγματική να θέλεις να θίξεις την τιμή και την υπόληψη -και αυτό αναδεικνύεται μέσα από τη δικογραφία- το ίδιο θα συνέβαινε και με τον κ. Παπαδόπουλο και νομίζω ότι και στον ίδιο δεν πρέπει να γίνει η άρση ασυλίας του. 

Για τον κ. Σαατσόγλου πάλι αυτό το θέμα γι' αυτό τις έβαλα κατά προτεραιότητα πριν φθάσω στις δικογραφίες των συναδέλφων κυρίων Γιοβανούδα και Καραμηνά, του κ. Σουμάκη και του Προέδρου της Βουλής κ. Κακλαμάνη. 

Ο κ. Σαατσόγλου λέγεται ότι παραβίασε τον οικοδομικό κανονισμό. Γκρέμισε μία πλευρά της βεράντας της οικίας του κλπ. Αλλά μέσα στη δικογραφία υπάρχουν οι αποφάσεις της Πολεοδομίας που είχε το δικαίωμα ο κ. Σαατσόγλου να κάνει αυτό το πράγμα. 

(Θόρυβος στην Αίθουσα) 

Κύριοι συνάδελφοι, σας είπα ότι ο κύριος εισαγγελεύς δεν προβαίνει σε μία έρευνα. Το 62 του λέει να αποστείλει τις δικογραφίες στη Βουλή. Δεν φταίει ο εισαγγελέας εδώ. Εάν όμως του πει ο συνταγματικός νομοθέτης ότι θα διενεργήσει προκαταρκτική εξέταση και εφόσον νομίζεις ότι υπάρχουν στοιχεία ή και απλές υπόνοιες αν όχι απλές ενδείξεις, ότι μπορεί να υπάρχει ποινική ευθύνη, τότε θα παραπέμψει τη δικογραφία και θα ασκείται ποινική δίωξη. Εδώ ούτε αυτό υπάρχει. 

ΦΟΙΒΟΣ ΙΩΑΝΝΙΔΗΣ: Φταίει ο εισαγγελέας διότι δεν την έκρινε αβάσιμη και να τη βάλει στο αρχείο. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Παρακαλώ, κύριε Ιωαννίδη! 

Μάλιστα, επί κυβερνήσεως της Νέας Δημοκρατίας με Υπουργό Δικαιοσύνης τον κ. Βαρβιτσιώτη είχα κάνει μία πρόταση τότε, εφόσον δεν μπορούσαμε να αναθεωρήσουμε το Σύνταγμα, να λέμε ναι στην άρση ασυλία αλλά να τροποποιήσουμε τον Κώδικα Ποινικής Δικονομίας, ώστε να συντάμουμε τις προθεσμίες οι οποίες χρειάζονται για τη διενέργεια ανακρίσεων παραπομπών κλπ. ώστε ο συνάδελφος κατά τις επικείμενες εκλογές έχοντας υπόψη τη διάταξη του 



 

  

Σελίδα 292 

Συντάγματος ανά τετραετία ότι γίνονται εκλογές, εκτός αν γίνονται εκτάκτως οι εκλογές για τους λόγους που αναφέρει το Σύνταγμα, να μην είναι υπό το βάρος μιας κατηγορίας, μιας καταγγελίας ώστε να πηγαίνει να διεκδικήσει πάλι την ψήφο του ελληνικού λαού. 

Κατόπιν αυτών, λοιπόν, πιστεύω ότι τόσο για τον κ. Ρόκο, για τον κ. Σαατσόγλου, για τον κ. Κοντομάρη, για τον κ. Παπαδόπουλο και για τον κ. Γιαννόπουλο δεν πρέπει να δοθεί η άδεια άρσης ασυλίας. 

'Ερχομαι στο θέμα του Προέδρου της Βουλής κ. Απόστολου Κακλαμάνη. Η κατηγορία είναι ότι σύμφωνα με το άρθρο 361 παράγραφος 1 προσέβαλε δια λόγου ή έργω την τιμή άλλου. Είναι το άρθρο 361, η εξύβριση, και η απειλή, το άρθρο 333. 

Συνέβη το εξής: Κατά την "πολιορκία" της Βουλής -ας μου επιτραπεί η λέξη με όλο το σεβασμό προς αυτούς τους ανθρώπους οι οποίοι είχαν αποκλείσει τη Βουλή την περίοδο όπου συζητούσαμε εδώ την αποδοχή ή όχι της Συνθήκης του Σένγκεν- όπου είχε εγερθεί το περίφημο θέμα του "666", είχαν μαζευτεί εκατοντάδες λαού, ιερείς και κοσμικοί έξω από τη Βουλή. Και νομίζω ότι για τρεις - τέσσερις ημέρες ήταν αποκλεισμένη η Βουλή. Πολλοί από εμάς θα είχαν υποστεί ίσως και κάποιους προπηλακισμούς και κάποιες λοιδοριστικές φράσεις και συμπεριφορές. Δεν έχει σημασία, όμως, διότι εμείς δυστυχώς πρέπει να αντέχουμε πολλά πράγματα καμία φορά όταν πρόκειται για το σύνολο του ελληνικού λαού. Η ψήφος του Βουλευτή που δίδεται μέσα στη Βουλή αγγίζει το σύνολο του ελληνικού λαού και το συμφέρον του. 

Προσήλθε τότε μία αντιπροσωπεία στη Βουλή με επικεφαλή κάποιο ιερέα για να επιδώσουν ψηφίσματα διαμαρτυρίας προς τα κόμματα. Πήγε και στον Πρόεδρο της Βουλής. Κατά τη στιχομυθία που έγινε αντί να εξαντληθεί η συζήτηση επάνω σε αυτό το συγκεκριμένο θέμα, ερωτήθη ο Πρόεδρος της Βουλής γιατί δεν αναρτάται στην Αίθουσα της Βουλής η εικόνα του Κυρίου ημών Ιησού Χριστού. Επάνω εκεί του είπε ο Πρόεδρος της Βουλής ότι "δεν είναι ώρα να συζητήσουμε αυτό το θέμα και θα το συζητήσουμε άλλη φορά". 'Εγινε μία φορτική συζήτηση εκ μέρους των ιερέων και ο Πρόεδρος της Βουλής είπε "άει στο καλό". Το "άει στο καλό" θεωρήθηκε ότι είναι εξυβριστικό. Διερωτώμαι: Το "άει στο καλό" το έλεγε και ο παππούς μου και η γιαγιά μου και ο πατέρας μου και η μάνα μου και όλος ο κόσμος. 'Ενας άνθρωπος που δεν θέλει να λοιδορήσει κανέναν του λέει "άει στο καλό", δηλαδή πήγαινε, φύγε από εδώ, άφησέ με, έχω μία δικαιολογημένη φόρτιση, αν θέλεις, αυτήν τη στιγμή από τις δουλειές μου, από το άλφα ή το βήτα, άφησέ με ήσυχο. Αν ήταν κάποιος άλλος θα μπορούσε να πει μία άλλη κουβέντα, μία άλλη λέξη. Δεν την είπε και είπε το "άει στο καλό". Αυτό νομίζω ότι δεν είναι ούτε περιφρονητικό ούτε υβριστικό. Είναι σαν να του έλεγε τελείωσε πλέον η ώρα μας, πήγαινε στο καλό, τελείωσε η ώρα της απασχολήσεως του Προέδρου της Βουλής από ομάδα πολιτών, το πήρα το μήνυμα, το ψήφισμα, θα το προωθήσω στη Βουλή κλπ. 

Για την απειλή του είπε μία στιγμή, εν αγανακτήσει τελών ο Πρόεδρος της Βουλής, "φύγε γιατί θα σε στείλω αυτόφωρο". Δεν νομίζω ότι είναι απειλή να πεις σε έναν πολίτη ο οποίος δεν είναι ο απλός πολίτης, αλλά έχει το αξίωμα, αν θέλετε, του ιερωμένου κλπ., γνωρίζει την κοινωνία "θα σε στείλω στο αυτόφωρο". 'Ηταν εκ προοιμίου γνωστό ότι δεν πρόκειται να τον στείλει στο αυτόφωρο. 'Ηταν, δηλαδή, μία απειλή άνευ περιεχομένου. Είναι σαν να κρατάω ένα όπλο και να λέω ότι θα σε σκοτώσω τη στιγμή που ξέρεις ότι δεν έχει σφαίρες, αλλά παίζω και σου λέω ότι θα σε σκοτώσω. 

Δεν είναι απειλή αυτή και δεν νομίζω υπό την έννοια αυτή ότι μπορεί για τον Πρόεδρο της Βουλής κ. Κακλαμάνη να γίνει άρση ασυλίας. 

Θα πω κάτι μέσα σε παρένθεση. Υπέστη αυτό το πράγμα στις 27 Ιουλίου 1998 στην εορτή του Αγίου Παντελεήμονος. Είχα πάει, κύριε Πρόεδρε, στην περιφέρειά μου, στην Α' Αθηνών, στον 'Αγιο Παντελεήμονα Ιλισού να συνοδεύσω την εικόνα του Αγίου Παντελεήμονος μαζί με όλους τους 'Ελληνες πολίτες. Τη στιγμή που μπήκα μέσα στον περίβολο της εκκλησίας ένα, δύο, τρία άτομα μου επετέθησαν με κάτι χαρτιά και φώναζαν "είσαι αντίχριστος" και το ένα και το άλλο. Πήρα τα χαρτιά αυτά και βλέπω μία λίστα από τη μία μεριά ποια ονόματα συναδέλφων είναι χριστιανοί και ποια ονόματα συναδέλφων είναι αντίχριστοι. Να δείτε, όμως, τι συνέβη. Με το λαϊκό αίσθημα και το αίσθημα που έχει ο κάθε 'Ελληνας πολίτης και ιδίως οι κυρίες μιας κάποιας ηλικίας και άλλοι άνθρωποι κλπ., επετέθησαν σε αυτό το νεαρό, τον εξεδίωξαν από το χώρο της εκκλησίας και του είπαν "δεν θα μας πεις εσύ ποιος είναι ή δεν είναι χριστιανός και ποιος είναι καλός ή είναι κακός". Και έτσι αντιπαρήλθε και η ομήγυρη, αλλά και εγώ, αυτό το γεγονός. Βέβαια δεν είχα πρόθεση να δώσω συνέχεια σε αυτό το πράγμα. Θέλω όμως, να σας πω ότι πολλές φορές ο φανατισμός μπορεί να δημιουργήσει πολλά προβλήματα. 

Το άλλο είναι του κ. Σουμάκη. Φαίνεται ότι οι Υπουργοί Εμπορικής Ναυτιλίας αντιμετωπίζουν τέτοια προβλήματα, διότι θυμάμαι ότι και ο Αριστοτέλης Παυλίδης όταν ήταν Υπουργός Εμπορικής Ναυτιλίας ερχόμενος στη Βουλή κάποτε, κύριε Σουμάκη -αυτά προς γνώση και συμμόρφωση- όχι μόνο προπηλακίστηκε αλλά έφαγε και ξύλο έξω από το Υπουργείο Εξωτερικών που ερχόταν με τα πόδια, διότι υπήρχε κάποιο νομοσχέδιο τότε και είχαν μαζευτεί οι λιμενεργάτες, όλοι οι εργαζόμενοι και επετέθησαν στον κ. Παυλίδη. Αλλά από την πλευρά της Αντιπολιτεύσεως τότε και του εκπροσώπου του ΠΑ.ΣΟ.Κ. δεν είχε ζητηθεί συγγνώμη για τον συνάδελφο ο οποίος υπέστη ξυλοδαρμό. Ούτε και για το πρόσωπο μου δεν άκουσα να ειπωθεί κάτι -ήταν Υπουργός Δημοσίας Τάξεως ο κ. Γκελεστάθης τότε- που κόντεψαν να με σκοτώσουν στην πλατεία Ομονοίας πετώντας αυγά, κουλούρια και πέτρες πάνω στο αυτοκίνητο. 

ΦΟΙΒΟΣ ΙΩΑΝΝΙΔΗΣ: (Δεν ακούστηκε)... 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Ιωαννίδη αυτό το είπα εκ προοιμίου. 

Κατά την άσκηση των καθηκόντων του ο κ. Σουμάκης... 

ΦΟΙΒΟΣ ΙΩΑΝΝΙΔΗΣ: (Δεν ακούστηκε)... 

(Θόρυβος στην Αίθουσα) 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Σας παρακαλώ τώρα, κύριε Ιωαννίδη, ανταλλάξαμε τα πυρά μας... 

ΠΡΟΕΔΡΕΥΩΝ (Λουκάς Αποστολίδης): Είπαμε να συντομεύσουμε το χρόνο, κύριε Ιωαννίδη και όλο παρεμβαίνετε. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: ...και στο ειδικό δικαστήριο το 1990 και το 1994 με το Δήμαρχο του Αγίου Νικολάου. Αφήστε τα τώρα αυτά, μεταξύ μας, δεν κάνει. 

Ο κ. Σουμάκης κατά την άσκηση των καθηκόντων του βγαίνοντας από το Υπουργείο του επετέθη μία ομάδα διαμαρτυρομένων. Πράγματι αντηλλάγησαν κάποιες φράσεις κλπ. αλλά πουθενά δεν λέγεται ότι ήταν εξυβριστικές στα πρόσωπα στα οποία απευθύνετο, εάν τις απηύθυνε ο κ. Σουμάκης. Κατηγορείται με το άρθρο 198 παράγραφος 3 ότι ασέβησε προς τα θεία και ότι είπε μία από τις συνήθεις βλασφημίες, οι οποίες λέγονται. Δεν αναφέρεται κάτι τέτοιο στις δικογραφίες. 

'Εχω την άποψη λοιπόν ότι ούτε για τον κ. Σουμάκη θα πρέπει να γίνει η άρση της ασυλίας. 

'Ερχομαι τώρα στο θέμα των δύο συναδέλφων και φίλων μου, του κ. Γιοβανούδα πρώτα και του κ. Καραμηνά μετά. Είναι θέματα τα οποία αγγίζουν την καθημερινότητα. Καθημερινώς συμβαίνουν σε κάθε 'Ελληνα πολίτη αυτά τα θέματα. 

Το θέμα του κ. Καραμηνά ήταν ένα ατύχημα. Λυπάμαι πάρα πολύ. Και ο ίδιος έχει εκφράσει πολλές φορές τη λύπη του γιατί υπήρξε ο θανάτος ενός ανθρώπου εξαιτίας αυτού του ατυχήματος. 

Ο κ. Καραμηνάς, όπως και ο κ. Γιοβανούδας μου, είπαν ότι θέλουν την άρση της ασυλίας τους. Το κόμμα της Νέας Δημοκρατίας με την ευαισθησία που το διακρίνει πάνω σε αυτά τα θέματα -ασχολήθηκε τόσο το Συμβούλιο Δεοντολογίας όσο και το Πειθαρχικό Συμβούλιο- έβγαλε τις αποφάσεις οι οποίες έχουν δημοσιοποιηθεί. 

Το Συμβούλιο Δεοντολογίας ύστερα από διαδικασίες αποφάσισε να πουν οι δύο συνάδελφοι ότι εάν δεν δοθεί άρση 

  


 

  

Σελίδα 293 

ασυλίας θα παραιτηθούν για να λογοδοτήσουν στην ελληνική δικαιοσύνη. Στη συνέχεια το Πειθαρχικό Συμβούλιο διέγραψε τον κ. Γιοβανούδα, λόγω αυτής της συμπεριφοράς του. 'Ομως εγώ θα σας καταθέσω με πλήρη ευθύνη το εξής. Εάν γίνει η άρση ασυλίας και ζητήσουν οι συνάδελφοι απο εμένα και από άλλους συναδέλφους να πάμε να τους υπερασπιστούμε, σας λέω ειλικρινά ότι με όλη την ευθύνη και με ειλικρίνεια θα πάω να τους υπεραπιστώ πάνω σε αυτά τα θέματα, και ιδίως για τον κ. Γιοβανούδα. Και αυτό για τον εξής λόγο: 

Ο κ. Γιοβανούδας είχε μία σχέση. Προπηλακίστηκε από την κυρία και κατηγορείται τώρα με το άρθρο 302 για όλως ελαφρές σωματικές βλάβες, παρ' όλη την προσπάθεια η οποία έγινε να κατηγορηθεί για σωματικές βλάβες οι οποίες θα μπορούσαν να επιφέρουν θάνατο κλπ. Γιατί; Γιατί υπάρχουν πέντε ιατροδικαστικές εκθέσεις, οι οποίες δεν αναφέρουν απολύτως τίποτα. Αναφέρουν ένα μώλωπα μόνο στο μπράτσο. Αυτό είναι μία όλως ελαφρά σωματική βλάβη. Υπάρχει ο αυτόπτης μάρτυρας ο οποίος συνόδευε την κυρία και ο οποίος λέει ότι δεν της επετέθη ο κ. Γιοβανούδας, αλλά η ιδία του επετέθη και τον καταδίωκε με ανάρμοστες φράσεις. Προσέξτε. Εδώ μπορεί ο κ. Γιοβανούδας, αν αρθεί η ασυλία του, να πάει στο δικαστήριο και να επικαλεστεί το άρθρο 308 παράγραφος 3 του Ποινικού Κώδικα, η οποία λέει ότι για δικαιολογημένη αγανάκτηση μπορεί να απαλλάξει τον φερόμενο ως κατηγορούμενο εκείνη τη στιγμή, αν ήτο βάναυσος και προσβλητική η προηγούμενη πράξη του φερομένου θύματος ή παθόντος. 'Οπως θέλετε πάρτε το. 

Λόγω της ευαισθησίας η οποία μας διακατέχει όλους μας πάνω σε αυτά τα θέματα και την κοινή γνώμη περισσότερο και συντασσόμενος με τη σωστή απόφαση του Συμβουλίου Δεοντολογίας -είχα κάνει και μία δήλωση τότε ότι και εγώ θα ακολουθούσα την απόφαση του Συμβουλίου Δεοντολογίας ως προς αυτήν την περίπτωση- θα ζητήσω την άρση της ασυλίας του. 

Και εσείς θα κρίνετε, αν πρέπει ή όχι να άρετε την ασυλία. 

'Οσον αφορά τον κ. Καραμηνά, ο κ. Καραμηνάς, με όλο το σεβασμό προς το Κοινοβούλιο και προπαντός προς το θύμα, αλλά και για την όλη περιπέτεια την οποία υπέστη, ζητάει ο ίδιος την άρση της ασυλίας του. Κατηγορείται, με το 302, για ανθρωποκτονία από αμέλεια. Στην περιοχή που έγινε -και αυτήν την περιοχή την έχετε περάσει όλοι- κάθε οδηγός μπορούσε να πάθει αυτό το ατύχημα είτε -να το πούμε και έτσι- είχε πιει ένα ποτήρι κρασί είτε είχε πιει μονάχα δέκα ποτήρια νερό. Είναι εκείνο το επικίνδυνο σημείο του αυτοκινήτου. Τι θέλω να πω μ'αυτό; Αποδεικνύεται ότι και το αυτοκίνητο του κ. Καραμηνά λειτουργούσε σωστά. Για παράδειγμα, λειτούργησαν οι σάκοι γι'αυτούς, οι οποίοι καθόντουσαν στα μπροστινά καθίσματα. Δηλαδή έδειχνε ότι υπήρχε η επιμέλεια, την οποία έπρεπε να έχει ένα αυτοκίνητο για να οδηγηθεί. Επειδή όμως αυτά είναι θέματα ουσίας, δεν προχωρώ παρακάτω. 

Αυτά θα τα κρίνει ο φυσικός δικαστής και για τους δύο και για τον κ. Γιοβανούδα και για τον κ. Καραμηνά, εάν εσείς κρίνετε ότι πρέπει να αρθεί η ασυλία. 

Εμείς, ως Νέα Δημοκρατία, προτείνουμε την άρση της ασυλίας. Δηλαδή να δεχθούμε να αρθούν οι ασυλίες των δύο συναδέλφων, επειδή συνεκίνησαν το πανελλήνιο, καθ'ον τρόπο το συνεκίνησαν. 

Και είναι ένα άλλο θέμα για τα Μέσα Ενημέρωσης τι και πώς θέλουν να αποδώσουν ένα παράπτωμα, μια αντικοινωνική συμπεριφορά ή οτιδήποτε άλλο στο οποίο μπορεί να υποκύψει ένας Βουλευτής. 

Και νομίζω ότι, για το κύρος και του Σώματος και των ιδίων, εφόσον ζητούν και οι δύο την άρση της ασυλίας τους, πρέπει να γίνει δεκτή η πρότασή μας αυτή. 

Ευχαριστώ πολύ. 

ΠΡΟΕΔΡΕΥΩΝ (Λουκάς Αποστολίδης): Κύριοι Βουλευτές, η συνάδελφος κ. Μαριέτα Γιαννάκου-Κουτσίκου ζητεί άδεια για ολιγοήμερη απουσία στο εξωτερικό. Εγκρίνει η Βουλή; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Λουκάς Αποστολίδης): Το Σώμα ενέκρινε τη ζητηθείσα άδεια. 

Ο κ. Δημήτριος Β. Κωστόπουλος έχει το λόγο. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριοι Βουλευτές, με την ευκαιρία και αυτής της συζήτησης, θα θέλαμε με δυο λόγια να επαναλάβουμε ότι το ζήτημα της άρσης της ασυλίας των Βουλευτών είναι σοβαρό και πρέπει να εξετάζεται κάθε φορά με μεγάλη προσοχή. Αυτό δεν σχετίζεται με τις υποθέσεις που κουβεντιάζουμε, για τις οποίες αναλυτικά και ξεχωριστά για την κάθε μια θα τοποθετηθούμε και κυρίως για τις δυο, όπως ανέφεραν και οι προηγούμενοι ομιλητές. 

Αυτή η τοποθέτησή μας έχει να κάνει με τη φιλολογία, που αναπτύσσεται τα τελευταία χρόνια και που φαίνεται ότι έχει γείρει την πλάστιγγα υπέρ των απόψεων εκείνων που ακυρώνουν παραδοσιακές αντιλήψεις σχετικά με το θέμα της ασυλίας, που καταργούν, ή προσπαθούν να καταργήσουν κάποιο μέτρο, τα αχνά έστω όρια μεταξύ αδικήματος και σκοπιμότητας, μεταξύ πολιτικής αντιπαράθεσης και ροζ ιστοριών. Οι οποίες ροζ ιστορίες ειρήσθω εν παρόδω, τελευταίαι είναι του συρμού, για να καλύψουν εγκλήματα κάποιων σε βάρος των εργαζόμενων, σε βάρος των λαών. Μάθαμε όλες τις λεπτομέρειες για τα κατορθώματα Κλίντον-Λεβίνσκι. Παρακολουθήσαμε τις ανατριχιαστικές ανακρίσεις, το ανακάτωμα της μπόχας. Αλλά ποιος γνωρίζει, πόσα γυναικόπαιδα σκοτώθηκαν από τους κρουζ στο Σουδάν και στο Αφγανιστάν; 

Για να μην υπάρξει καμία παρεξήγηση όμως, προφανώς δεν υποστηρίζουμε ότι ασυλία σημαίνει πρόσχημα, το οποίο θα καλύπτει την αλαζονεία της δύναμης της εξουσίας, θα είναι ασπίδα στους ανήθικους, στους συκοφάντες, στο πολιτικό λούμπεν. Ούτε όμως πρέπει να ανοίγει δρόμο για την εισβολή της "ανθρωποφαγίας", όχι μόνο μεταξύ αντιπάλων πολιτικών δυνάμεων, αλλά και πολιτικών του ίδιου ιδεολογικού χώρου. 

Και μια που έγινε η συζήτηση για το ρόλο του εισαγγελέα στις υποθέσεις αυτές -είναι ένα δύσκολο θέμα, γνωρίζετε τις απόψεις του Κομμουνιστικού Κόμματος Ελλάδας- εάν δεν υπάρχει κραυγαλέα αβάσιμο, δεν μπορεί ο εισαγγελέας να αποφαίνεται. Θα μεταθέσουμε ευθύνες που δεν του αναλογούν, στον εισαγγελέα. Και δεν ξέρουμε τι εισαγγελέας θα είναι. Δεν μέμφομαι κανέναν. 'Ομως, είναι πολύ σοβαρά τα ζητήματα, ώστε με τέτοια ευκολία να ερχόμαστε και να λέμε από αυτό το Βήμα ότι ο εισαγγελέας θα ανακρίνει, θα αποφαίνεται και θα καταλήγει. 'Οχι. 

Για το ζήτημα της ασυλίας όχι. 'Εχει άλλα καθήκοντα ο εισαγγελέας. Αυτό δεν σημαίνει ότι πρέπει να είναι στο απυρόβλητο ο Βουλευτής. Συζητάμε αυτήν τη στιγμή αν θα είναι ή δεν θα είναι και θα προκύψει από τα παρακάτω αν είναι στο απυρόβλητο ο κάθε ένας από εμάς. 

Για τις εννέα συγκεκριμένες περιπτώσεις, θέλουμε να πούμε τα εξής, αφήνοντας τελευταίες τις δύο που αφορούν τους Βουλευτές Γιοβανούδα και Καραμηνά, γιατί έχουν μια ιδιαιτερότητα. 

Για τον κ. Απόστολο Κακλαμάνη, εκτιμώντας πολιτικά τα πράγματα, κατά τη δική μας άποψη, η υπόθεση αυτή δεν έπρεπε να έρθει στη Βουλή. 'Ηρθε, όμως, γιατί κάποιος πολίτης έκανε μήνυση και ο εισαγγελέας μας ρωτάει "τι να κάνω". Με αυτό που λέμε, δεν καλύπτουμε κανέναν, δεν "κουκουλώνουμε" τίποτα, απλά διαβάζοντας το φάκελο σημειώνουμε ότι πρέπει να προστατεύσουμε τη σοβαρότητά μας. 

Αν ο ρασοφόρος μηνυτής θίχτηκε από τη συμπεριφορά του κ. Κακλαμάνη, από το έντονο ύφος του, από τη φράση "άει στο καλό", κανένας δεν τον εμποδίζει να μεμφθεί τον Πρόεδρο της Βουλής. Εξάλλου αυτός ο μηνυτής διαθέτει και εκπομπή σε κάποιο κανάλι, μέσα από το οποίο κατηγορεί όσους δεν συμφωνούν με τις απόψεις του, συχνά μάλιστα με βαρύτατους χαρακτηρισμούς, που βρίσκονται σε μεγάλη απόσταση από το "άει στο καλό", που έχουν να κάνουν με την εθνική συνείδηση με τον πατριωτισμό και ημών ή πολλών εξ ημών. Από την άποψη αυτή λέμε "όχι", στην άρση ασυλίας του Απόστολου Κακλαμάνη. 

Για τον κύριο Σταύρο Σουμάκη από τα όσα διαβάσαμε θέλουμε να κάνουμε μία σύσταση. Αν κάποιος πλανόδιος 

  

 

  

Σελίδα 294 

μικροπωλητής δεν έχει βάλει στη σωστή θέση το καροτσάκι του ή τον πάγκο του, δεν χρειάζεται να παρεμβαίνει ο κύριος Υπουργός ως Δημοτική Αστυνομία. Εξάλλου, έχει πολύ πιο σοβαρά θέματα να ασχοληθεί, ιδιαίτερα μετά τις δημοτικές εκλογές. 'Ετσι, λοιπόν, δεν ψηφίζουμε την άρση ασυλίας του κ. Σουμάκη. 

Για τον κ. Ηλία Παπαδόπουλο Βουλευτή του Νομού Καβάλας, αν ψηφίζαμε "ναι" και υπάρχουν κάποιες ενδείξεις για κάτι τέτοιο, ενδεχόμενα να κατηγορηθούμε ότι εμπλεκόμαστε σε εσωκομματική αντιπαράθεση. 'Υστερα μάλιστα και από τα όσα ακούσαμε να λέει ο ηττηθείς δήμαρχος για τους υπαίτιους της ήττας του είμαστε ακόμη πιο βέβαιοι ότι πρόκειται για ζήτημα εκτός αρμοδιότητας Βουλής. Από την άποψη αυτή είμαστε ακόμα πιο "κουμπωμένοι" και από την άποψη αυτή δεν μπορούμε να ψηφίσουμε υπέρ της άρσης ασυλίας του κ. Ηλία Παπαδόπουλου. 

Για τον κ. Αθανάσιο Γιαννόπουλο η υπόθεση βρίσκεται στα αστικά δικαστήρια και επομένως θα λειτουργούσε ως στοιχείο παρέμβασης της Βουλής τυχόν απόφαση για άρση ασυλίας. Λέμε "όχι" στην άρση ασυλίας του κ. Αθανάσιου Γιαννόπουλου. 

Για τον κ. Κοντομάρη, το έργο για το οποίο κατηγορείται ότι έδωσε με απ'ευθείας ανάθεση ήταν πράγματι χρήσιμο και έπρεπε να γίνει. Ωστόσο, θα πρέπει να πούμε ότι αυτή η απόφαση του κ. Κοντομάρη δεν πρέπει να αποτελέσει άλλοθι, ώστε "να γίνουν της μόδας" και για όποιο ποσό οι απ'ευθείας αναθέσεις. Χρήσιμο το έργο, προσοχή στις απ'ευθείας αναθέσεις, μικρό το ποσό, δεν είναι αυτό που θα μας οδηγήσει στην άρση της ασυλίας. Από την άποψη αυτή είμαστε επιφυλακτικοί για την άρση ασυλίας του κ. Κοντομάρη. 

Για τον κ. Ρόκο, έχουμε πολλά ερωτηματικά για την υπόθεση αυτή. Αφού η κοινότητα έδωσε άδεια, γιατί η νομαρχία δεν έδωσε; Υπήρχαν τυπικά προβλήματα για έκδοση άδειας αμμοληψίας ή μήπως σκοπιμότητες που δεν είμαστε σε θέση να γνωρίζουμε, οι οποίες ενδεχόμενα να σχετίζονται με την ιδιότητα του κ. Ρόκου, με το κόμμα στο οποίο ανήκει; Αν έχουμε τέτοια ερωτήματα, δεν μπορούμε να οδηγηθούμε σε άρση ασυλίας, πολύ περισσότερο που υπάρχει απόφαση της κοινότητας για δειγματοληπτική αμμοληψία. Η υπόθεση αυτή μοιάζει με την πρώτη του κ. Κακλαμάνη, περίπου. Θα μπορούσε από πολιτική άποψη να μην έλθει καθόλου εδώ. 

Για τον κ. Σαατσόγλου δεν πειστήκαμε από τα στοιχεία που υπάρχουν στο φάκελο. Εξάλλου η γυναίκα του που είναι και αυτή κατηγορούμενη, δεν έχει ασυλία. Επομένως, λέμε όχι στην άρση ασυλίας. 

Για τον κ. Καραμηνά. Η νεκρή κοπέλα, τα όσα αντιφατικά και περίεργα δηλώθηκαν για την υπόθεση αυτή, οδηγούν στην απόφαση για άρση ασυλίας. Υπάρχουν πέρα απ'αυτό καθ'αυτό το αδίκημα -θάνατος εξ αμελείας, αυτό θα το αποφασίσει το Δικαστήριο- πελώρια ηθικοπολιτικά ζητήματα, που γεννήθηκαν και κανείς δεν μπορεί να τα παρακάμψει με νομικές κατασκευές ή θα τολμούσα να πω με δικολαβίστικες προσεγγίσεις. 

Να είμαστε καθαροί. Δεν έχουμε προσωπικά με κανένα. 'Ετσι έχει η κατάσταση. Δεν μπορούμε να καλύψουμε τέτοιες υποθέσεις. Οι απόψεις που ακούστηκαν "ο λαός ας τον κρίνει στις επόμενες εκλογές" κατά τη γνώμη μας δεν είναι πειστικές. Βεβαίως ο λαός θα κρίνει τον καθένα μας. Αλλά έχουμε μία συγκεκριμένη κατηγορία και πάνω σε αυτή κουβεντιάζουμε. Τέτοιες απόψεις "ο λαός θα μας κρίνει" δίνουν τροφή σε σχόλια για κουκουλώματα, δίνουν τροφή σε σχόλια που τα βλέπουμε να αναπτύσσονται τελευταία. Και δεν γνωρίζω για τον καθένα από μας τι σκοπιμότητες μπορούν να υπηρετούν ορισμένα τουλάχιστον από αυτά, τα σχόλια, γιατί δεν είναι όλα για πέταμα. Εξάλλου ο ίδιος ο Βουλευτής ζήτησε την άρση ασυλίας του. Από την άποψη αυτή, υποστηρίζουμε να αρθεί η ασυλία του Κώστα Καραμηνά και να πάει η υπόθεση στα δικαστήρια. 

Για τον Βαρσάμη Γιοβανούδα. Ο ίδιος ο Βουλευτής ισχυρίζεται ότι όπως το διαβάζουμε εμείς "του την έστησαν". 'Οπως γράφει σε μία επιστολή που μας έδωσε λέει "θεωρώ ότι τα διαζευκτήρια και οι αποφάσεις περί των οποίων κατά περίεργο τρόπο κάνει λόγο στην κατάθεσή της" -η κοπέλα με την οποία είχε σχέσεις- "αποτελούν δική της μηχάνευση με τη συνέργια τρίων. Και σε άλλο σημείο "βρίσκομαι συνεπώς ενώπιον μίας πολυμέτωπης επίθεσης." Δεν ξέρω ποιοι και γιατί είναι αυτοί που τα έβαλαν με τον κ. Γιοβανούδα, ποιοι του την έστησαν σε μία άλλη εκδοχή. 

Στην επιστολή του μας αφήνει κενά γι'αυτό το ζήτημα, δεν μας πληροφορεί επαρκώς. Ωστόσο, ποιος θα βρει την άκρη αν ξυλοκόπησε την πρώην φιλενάδα του ή όχι; Εγώ ανακριτής -δεν έχω έστω την ιδιότητα του νομικού για να μπορέσω να συμβάλω- δεν μπορώ να γίνω. Ποιος θα εξακριβώσει αν πλαστογράφησε έγγραφα για να πει στη μηνύτρια ότι έχει πάρει διαζύγιο για τους γνωστούς λόγους που υπάρχουν τα δημοσιεύματα; 

Κύριοι Βουλευτές, η Βουλή δεν μπορεί να μετατραπεί σε ανακριτικό γραφείο. Από την άποψη αυτή εμείς έχουμε πειστεί ότι πρέπει να ψηφίσουμε υπέρ της άρσης ασυλίας του κ. Γιοβανούδα και να πάει η υπόθεση στα δικαστήρια. Και εδώ λέμε το ίδιο που είπαμε για την προηγούμενη περίπτωση ότι δεν είναι πειστικά τα επιχειρήματα "να πάει στο λαό". 'Οταν έχεις κατηγορία για πλαστογραφία, δεν είναι θέμα για να πάει στο λαό. Κάποιοι θα εξακριβώσουν αν υπάρχει πλαστογραφία ή όχι. Εμείς δεν είμαστε σε θέση να το κάνουμε αυτό. 

Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο κ.Κουβέλης έχει το λόγο. 

ΦΩΤΗΣ ΚΟΥΒΕΛΗΣ: Κύριε Πρόεδρε, με την ευκαιρία συζητήσεως του συγκεκριμένου θέματος, επιτρέψτε μου να κάνω μερικές γενικότερες επισημάνσεις. Χάσαμε ως Κοινοβούλιο τη δυνατότητα, όταν συζητούσαμε την αναθεώρηση του Συντάγματος, να συμφωνήσουμε όλοι μας ότι έπρεπε να αναθεωρηθεί η διάταξη του άρθρου 62 του Συντάγματος, έτσι ώστε η βουλευτική ασυλία να περιορίζεται και να αφορά πράξεις, οι οποίες συνδέονται άμεσα με τον πυρήνα της πολιτικής δραστηριότητας του 'Ελληνα Βουλευτή. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν την χάσαμε. 

ΦΩΤΗΣ ΚΟΥΒΕΛΗΣ: Τη χάσαμε, κύριε επίτιμε Πρόεδρε, σε ό,τι αφορά τις δύο διαδικασίες, που υπήρξαν. Νομίζω όμως ότι η Βουλή είναι παρούσα και έχει τη δυνατότητα, εν' όψει της αναθεωρήσεως του Συντάγματος, να δει και πάλι το συγκεκριμένο ζήτημα. 

Ο Συνασπισμός θεωρεί ότι στο 1998 δεν είναι δυνατόν να έχουμε αυτήν την αοριστία της διατάξεως του άρθρου 62 και να μη συμφωνούμε όλοι ότι πρέπει να την οριοθετήσουμε με έναν αυστηρό και συγκεκριμένο τρόπο, έτσι ώστε η βουλευτική ασυλία να καλύπτει αυστηρώς την πολιτική δραστηριότητα και μόνο του 'Ελληνα Βουλευτή. 

Ευχόμαστε η Βουλή, κάτω από ωριμότερες σκέψεις και απομακρύνοντας άλλες σκέψεις, οι οποίες δεν έχουν καμία σχέση και σύνδεση με το παρόν, να ξαναδεί το θέμα, έτσι ώστε να υπάρξει αναθεώρηση του άρθρου 62 του Συντάγματος, που αφορά στη βουλευτική ασυλία. 

Δεύτερη επισήμανση. Και με την παρούσα διάταξη του Συντάγματος, όπως έχει σήμερα, είναι δυνατόν να συμφωνήσουμε μεταξύ μας σε μια τέτοια οριοθέτηση, η οποία θα ενισχύει το κύρος του Κοινοβουλίου και δεν θα επιτρέπει τις οποιεσδήποτε παρερμηνείες, ηθελημένες ή αθέλητες. Με άλλα λόγια, να συμφωνήσουμε ότι και με την υπάρχουσα διάταξη εμείς θα χορηγούμε τη δυνατότητα άρσης της ασυλίας, θα δίνουμε την άδεια της ποινικής δίωξης, όταν οι πράξεις για τις οποίες αυτή ζητείται δεν έχουν σχέση με την άσκηση των βουλευτικών καθηκόντων. Πιστεύουμε ότι και με την υπάρχουσα διάταξη έχουμε αυτήν τη δυνατότητα. Αρκεί να συμφωνήσουμε μεταξύ μας ως προς το περιεχόμενο της διατάξεως, αλλά και ως προς την εφαρμογή της. Διαφορετικά, δικαιολογημένα εγείρεται τουλάχιστον η καχυποψία των πολιτών, ότι από μία δήθεν συναδελφική αλληλεγγύη δεν επιτρέπουμε στον 'Ελληνα Βουλευτή, όταν κατηγορείται για πράξεις, που δεν έχουν σχέση με τη βουλευτική του ιδιότητα, να οδηγείται στην ελληνική δικαιοσύνη και να κρίνεται από αυτήν. 

Σειρά πράξεων, που αφορούν την καθημερινή ζωή και του 


 

  

Σελίδα 295 

'Ελληνα Βουλευτή, πράξεις οι οποίες κρίνονται αξιόποινες και για τις οποίες διώκεται ο 'Ελληνας Βουλευτής γιατί -ρωτά, κάθε 'Ελληνας πολίτης κι εγώ μαζί του- να μην οδηγούνται στην ελληνική δικαιοσύνη και να κρίνονται απ' αυτήν; Θα είναι στοιχείο, που θα ενισχύσει το κύρος της πολιτικής και το κύρος των Ελλήνων Βουλευτών. 

Τρίτη επισήμανση. Πρέπει να συμφωνήσουμε, βλέποντας τις δυνατότητες αλλαγής και του Κανονισμού, αλλά και της υπάρχουσας σχετικής νομοθεσίας, ότι η ψηφοφορία πια για την άρση ή μη της βουλευτικής ασυλίας να είναι φανερή, έτσι ώστε ο καθένας από μας να αναλαμβάνει την ευθύνη του μπροστά στον ελληνικό λαό για το τι ψηφίζει κάθε φορά, αναφορικά με αυτό το κρίσιμο, όσο και ευαίσθητο ζήτημα της βουλευτικής ασυλίας και με οτιδήποτε άλλο δεχθείτε ότι συνεχίζει να προσβάλλει το κύρος του 'Ελληνα Βουλευτή. Νομίζω ότι θα συμφωνήσουν όλες και όλοι σ' αυτήν την Αίθουσα ότι είναι δική μας ευθύνη αυτό το κύρος, που κάθε μέρα προσβάλλεται, ηθελημένα ή αθέλητα, να το στηρίξουμε και να το αναβαθμίσουμε. 

Κύριοι συνάδελφοι, είναι γεγονός ότι πάρα πολλές αιτήσεις έρχονται στη Βουλή, χωρίς προηγουμένως αυτές να έχουν δεχθεί τη βάσανο των εισαγγελικών λειτουργών και την ενδελεχή εξέτασή τους. Αυτό δεν αφορά την ευθύνη του εισαγγελικού λειτουργού έναντι μόνο του 'Ελληνα Βουλευτή. Αφορά την ευθύνη του εισαγγελικού λειτουργού έναντι του όποιου πολίτη, γιατί ο εισαγγελικός λειτουργός έχει υποχρέωση να βασανίζει τις μηνύσεις, να τις ερευνά ενδελεχώς και αν κρίνει ότι είναι προπετείς, να τις θέτει στο αρχείο. 

Αυτό ζητάμε ως 'Ελληνες Βουλευτές. Δεν ζητάμε επιλεκτική μεταχείριση. Αυτό που ζητάμε για τους εαυτούς μας, το ζητάμε και για τον κάθε 'Ελληνα πολίτη, ο οποίος με μεγάλη ευκολία -το γνωρίζετε όσοι από εσάς διακονείτε τη νομική επιστήμη- οδηγείται στα δικαστήρια, μετά από την οποιαδήποτε αβάσιμη, προπετή μήνυση υποβάλλεται και στρέφεται εναντίον του. 

Κύριοι συνάδελφοι, επί των συγκεκριμένων υποθέσεων δεν θα αναφερθώ στα επιμέρους στοιχεία των δικογραφιών, τα οποία με πολύ μεγάλη προσοχή εξετάσαμε. 'Αλλωστε ο εισηγητής της Πλειοψηφίας, ο κ. Στάϊκος, έκανε λεπτομερή αναφορά στα στοιχεία της κάθε δικογραφίας. Επιτρέψτε μου, όμως, για λόγους ευθύνης απέναντι στο Σώμα και απέναντι στους συναδέλφους να αναφερθώ στην περίπτωση του συναδέλφου του κ. Γιαννόπουλου. 

'Ηδη έχουμε κρίση δικαστική για την υπόθεση, για την οποία ζητείται η άρση της ασυλίας. Πρόκειται για την ύπαρξη βουλευμάτων, πρόκειται για την ύπαρξη αποφάσεων που εξεδόθησαν από τα πολιτικά δικαστήρια, πρόκειται -αν θέλετε- για μία υπόθεση που αφορά σε μία δραστηριότητα που αναφέρεται σε ένα συλλογικό ζήτημα ενός συνεταιρισμού, όπου ο συνάδελφος, ο κ. Γιαννόπουλος, έχει συγκεκριμένη παρουσία. Δεν έχουμε πεισθεί και προτείνουμε στη Βουλή να μη δοθεί η άδεια για τη δίωξη του συναδέλφου και να μην αρθεί η ασυλία του. 

Σε ό,τι αφορά την περίπτωση του Προέδρου της Βουλής, του κ. Κακλαμάνη, κύριοι συνάδελφοι, είναι τυπική περίπτωση -και θέλω να σας βεβαιώσω γι'αυτό- όπου χωρίς καμία επιμέλεια, χωρίς κανέναν έλεγχο εκ μέρους του εισαγγελικού λειτουργού έρχεται μία υπόθεση στη Βουλή για να αρθεί ή να μην αρθεί η ασυλία. 

Σας βεβαιώνω -γιατί έχω μελετήσει τη δικογραφία- ότι οποιονδήποτε και αν αφορούσε αυτή η μήνυση, όχι τον Πρόεδρο της Βουλής των Ελλήνων, αλλά τον οποιοδήποτε πολίτη, έπρεπε να τεθεί αυτή η μήνυση στο αρχείο. Δεν έχει ποινικά αξιόλογα στοιχεία και για τον έχοντα ελάχιστη γνώση νομικών. 

Κατά συνέπεια, προτείνουμε να μην αρθεί η ασυλία, όπως συζητείται, του Προέδρου της Βουλής, του κ. Κακλαμάνη. 

Σε ό,τι αφορά την περίπτωση του κ. Κοντομάρη, πρόκειται για μία δραστηριότητα που ανάγεται στο χώρο της πολιτικής δράσης του συναδέλφου, του κ. Κοντομάρη, όταν ασκούσε τα καθήκοντα του περιφερειάρχη. 

Δεν θα προσθέσω στοιχεία σε αυτά που ακούστηκαν, γιατί είναι αρκετά. Και στην προκειμένη περίπτωση δεν πρέπει να αρθεί η ασυλία του. 

Σε ό,τι αφορά τον κ. Ηλία Παπαδόπουλο ακούστηκε και είναι ακριβές, ότι πρόκειται για μία μήνυση η οποία υπεβλήθη σε βάρος του και έχει σχέση με κάποιες ενδοπαραταξιακές αντιθέσεις του κυρίου συναδέλφου, του κ. Παπαδόπουλου με τον σημερινό και νυν μη εκλεγέντα Δήμαρχο της πόλης της Καβάλας. Είναι μία υπόθεση η οποία αφορά την πολιτική δραστηριότητα του κ. Παπαδόπουλου και επομένως δεν πρέπει να δοθεί η σχετική άδεια και να μην αρθεί η ασυλία του. 

Σε ό,τι αφορά την περίπτωση του κ. Γεωργίου Ρόκου, πρέπει να σας πω, κύριοι συνάδελφοι, ότι ερεθίζεται κανείς όταν διαβάζει τη δικογραφία του κ. Ρόκου. Ο κ. Ρόκος ζήτησε να του δοθεί η δυνατότητα δειγματοληπτικής αμμοληψίας, να πάρει δηλαδή από μία περιοχή κάποιας κοινότητας λίγη άμμο και να την εξετάσει εργαστηριακά, προκειμένου να κρίνει εάν τον συμφέρει η σχετική εκμετάλλευση ή όχι. 

Ο συνάδελφος κ. Ρόκος έλαβε άδεια της κοινότητας, πλήρωσε τα σχετικά τέλη τα οποία προβλέπει ο νόμος, απευθύνθηκε στην ειδική επιτροπή, πλην όμως η νομαρχία, την τελευταία στιγμή, γι'αυτήν τη δειγματοληπτική αμμοληψία του επεφύλαξε την ποινική δίωξη, την υποβολή μηνύσεως. Δικαιολογημένα εγείρεται κατά συνέπεια όχι η υποψία αλλά η βεβαιότητα του ομιλούντος ότι πρόκειται για μία επιλογή με καθαρά πολιτικά χαρακτηριστικά από συγκεκριμένους πολιτικούς του αντιπάλους στην εκεί περιοχή. 

Σας βεβαιώνω ότι και αυτή η υπόθεση δεν έπρεπε να οδηγηθεί στη Βουλή και γι'αυτήν την υπόθεση έπρεπε να υπάρχει πράξη του εισαγγελέως και να τεθεί στο αρχείο. 

Σε ό,τι αφορά την περίπτωση του συναδέλφου του κ. Ανέστη Σαατσόγλου, κύριοι συνάδελφοι, έλεγα στη Διαρκή Επιτροπή ότι ήμουν έτοιμος να προτείνω την άρση της ασυλίας του, διότι ο κ. Σαατσόγλου σύμφωνα με τη μήνυση εγκαλείται ότι προέβη σε κάποιες επισκευαστικές εργασίες, χωρίς την άδεια της αρμόδιας πολεοδομικής αρχής. 

'Οταν διεπίστωσα όμως ότι μέσα στη σχετική δικογραφία υπάρχει η βεβαίωση της αρμόδιας πολεοδομικής αρχής ότι πρόκειται για μικροεπισκευές για τις οποίες δεν απαιτείται άδεια, ερεύνησα περαιτέρω το φάκελο. 

Και θέλω επίσης να σας βεβαιώσω ότι ανιχνεύεται έντονα -δείτε με πόση προσοχή ομιλώ, δεν καταθέτω βεβαιότητα- ότι ο κ. Σαατσόγλου δέχεται την επίθεση, κάποιων πολιτικών του "φίλων". Και στην προκειμένη περίπτωση δεν πρέπει να αρθεί η ασυλία του συναδέλφου κ. Σαατσόγλου. 

Σε ό,τι αφορά την περίπτωση του Υπουργού Εμπορικής Ναυτιλίας του συναδέλφου κ. Σταύρου Σουμάκη, πρόκειται αμιγώς για μια πράξη η οποία αναφέρεται στις υποχρεώσεις του και στα δικαιώματά του. Δηλαδή είχε μια στιχομυθία με κάποιον ο οποίος κατελάμβανε παρανόμως μέρος του λιμένος και του ζήτησε, σε μια συγκεκριμένη περιοδεία που έκανε εκείνο τον καιρό στο λιμάνι, να απομακρυνθεί. Βεβαίως υπήρξε έντονη στιχομυθία, αυτό είναι αναμφισβήτητο. Βεβαίως υπήρξε αυστηρός τόνος εκ μέρους του κυρίου Υπουργού, αλλά είναι βέβαιο ότι ούτε η ένταση της φωνής ούτε ο αυστηρός τόνος, όταν μάλιστα πρόκειται για την άσκηση συγκεκριμένων καθηκόντων ενός Υπουργού, δεν μπορεί να εξασφαλίσει τέτοια ποινικά χαρακτηριστικά που να μας οδηγήσουν στην απόφαση να άρουμε την ασυλία του κυρίου συναδέλφου. 

Σε ό,τι αφορά την περίπτωση των συναδέλφων κυρίων Βαρσάμη Γιοβανούδα και Κωνσταντίνου Καραμηνά. 

Κύριοι συνάδελφοι, πρέπει να άρουμε τη βουλευτική ασυλία των δυο συναδέλφων, προκειμένου η υπόθεσή τους να κριθεί από την ελληνική δικαιοσύνη. Σπεύδω να απαντήσω σε εκείνο το οποίο ελέχθη από τον συνάδελφο κ. Γιοβανούδα, ως αντίθετος λόγος στο λόγο που είχαν καταθέσει στη Διαρκή Επιτροπή όλοι εκείνοι που υπεστήριζαν την άρση της βουλευτικής ασυλίας, ότι η παρέμβαση δήθεν των Μέσων Μαζικής Ενημέρωσης, είναι εκείνη που κινεί τη Βουλή των Ελλήνων, εκίνησε εν προκειμένω τη Διαρκή Επιτροπή έτσι ώστε κατά πλειοψηφία να αποφασίσει την άρση της βουλευτικής ασυλίας. 

  

 

  

Σελίδα 296 

Θέλω να βεβαιώσω και σας και τον κύριο συνάδελφο ότι τις πράξεις, σε ό,τι αφορά τον Συνασπισμό, δεν τις αξιολογούμε με βάση το θόρυβο ή την ένταση των Μέσων Μαζικής Ενημέρωσης. Βεβαιότατα οι δυο συγκεκριμένες πράξεις του κ. Γιοβανούδα και του κ. Καραμηνά, έτυχαν θλιβερής δημοσιότητας, αλλά αυτό δεν είναι το στοιχείο εκείνο που εμάς μας πείθει ότι οι δυο συνάδελφοι χωρίς τη βουλευτική ασυλία πρέπει να οδηγηθούν στην ελληνική δικαιοσύνη και εκεί να καταθέσουν τους υπερασπιστικούς τους ισχυρισμούς και ό,τι άλλο νομίζουν ότι υπηρετεί τη δική τους υπεράσπιση. 

Νομίζω ότι η οποιαδήποτε άλλη θέση μειώνει το ρόλο της Βουλής αναφορικά με την αρμοδιότητά της να αίρει ή να μην αίρει τη βουλευτική ασυλία και αναφέρομαι στις δυο αυτές περιπτώσεις. Και οι δυο συνάδελφοι πρέπει να κριθούν από την ελληνική δικαιοσύνη. 

Τέλος, κύριε Πρόεδρε και κύριοι συνάδελφοι, θα συμφωνήσω με την πρόταση του κ. 'Εβερτ. 'Εχει δίκιο ότι πρέπει η Βουλή των Ελλήνων να αφιερώσει μια ειδική συνεδρίαση σ' αυτό το λεπτό, ευαίσθητο και σημαντικό ζήτημα της βουλευτικής ασυλίας που έχει απασχολήσει την κοινή γνώμη, ενδεχομένως κάποιες φορές με κάποιες υπερβολές, αλλά πάντοτε με τη δυνατότητα που προσφέρει η εξαιρετικά ευάλωτη λειτουργία του 'Ελληνα Βουλευτή. Ευάλωτη σε ό,τι αφορά τη δημοσιότητα και τους προβολείς που εξασφαλίζει αυτή η λειτουργία. 'Ομως, κύριοι συνάδελφοι, η δημοσιότητα και ο λεπτομερής έλεγχος της δραστηριότητας του 'Ελληνα Βουλευτή δεχθείτε ότι είναι το τίμημα και το αναγκαίο κόστος του λειτουργήματος που πρέπει να πρωτοπορεί μέσα στην ελληνική κοινωνία. 

ΠΡΟΕΔΡΕΥΩΝ (Λουκάς Αποστολίδης): Ο κ. Τσαφούλιας έχει το λόγο. 

ΓΕΩΡΓΙΟΣ ΤΣΑΦΟΥΛΙΑΣ: Κύριοι συνάδελφοι, ο θεσμός της άρσης της βουλευτικής ασυλίας απορρέει από διατάξεις του Συντάγματος και πληροί τις προϋποθέσεις εφαρμογής του, όταν εμείς οι Βουλευτές αιρόμεθα στο ύψος των περιστάσεων και αποφασίζουμε σύμφωνα με το δίκαιο. 

Το υφιστάμενο σήμερα πρόβλημα αναξιοπιστίας του πολιτικού κόσμου και των Βουλευτών, προήλθε από την έλλειψη ενημέρωσης και σαφούς πληροφόρησης για το έργο που επιτελούμε μέσα σε μία συγκεχυμένη διασπορά αντιφατικών εκτιμήσεων που προκαλούν πολλές φορές τηλεοπτικά μέσα, Τύπος κλπ., Μέσα Μαζικής Ενημέρωσης και ιδίως εκείνοι που έχουν συμφέρον να λειτουργεί η αναξιοπιστία του πολιτικού κόσμου έχουμε οδηγηθεί σε αδιέξοδο και καθίσταται πολύ δύσκολη η θέση μας στον αγώνα μας για την εμπέδωση της πίστεως του λαού προς την πολιτική ζωή. 

Η έλλειψη τηλεοπτικού και ραδιοφωνικού σταθμού της Βουλής μέσω των οποίων καθημερινώς έπρεπε να διδάσκεται από την Κυβέρνηση και απ' όλα τα κόμματα η αληθινή διάσταση του κοινωνικού, πολιτικού και οικονομικού προβλήματος της χώρας, υφισταμένων των αντιτιθεμένων απόψεων και επιχειρημάτων, με βάση τα πραγματικά στοιχεία, απετέλεσε και αποτελεί το βασικό λόγο λειτουργίας της αναξιοπιστίας ημών των Βουλευτών και του πολιτικού κόσμου γενικότερα. 

'Ετσι απουσιάζει το έργο μας και η άσκηση του καθήκοντός μας από τη συνείδηση του λαού, με αποτέλεσμα να γινόμεθα άθυρμα στα χέρια των επιτηδείων υπονομευτών της πολιτικής ζωής του τόπου. Επίσης, η έλλειψη διακομματικής παρουσίας που θα προέβαλε το έργο της Βουλής σ' ολόκληρο τον ελληνικό λαό, ανεξαρτήτως της λειτουργίας των πολιτικών διαφορών και ιδεολογιών των κομμάτων, θα ημέρευε τα πολιτικά ήθη, θα καθιέρωνε τον πολιτικό διάλογο ως σύγχρονο, διαφανή και έντιμο τρόπο λειτουργίας του Κοινοβουλίου και της πολιτικής μας ζωής. 

Εμείς εδώ έπρεπε να αποτελούμε το μεγαλύτερο τμήμα της πνευματικής ηγεσίας του έθνους και ως εκ τούτου το επίκεντρο αυτής, με αποτέλεσμα να εμπνέουμε το σεβασμό και την πίστη του λαού, για τη διατήρηση των πνευματικών αξιών της Ελλάδος και την εξυπηρέτηση του σκοπού της αποστολής μας. Παρά ταύτα λοιδορούμεθα, συκοφαντούμεθα και αποκρουόμεθα ως ανάξιοι της αποστολής μας καίτοι είμεθα το πρώτο και μοναδικό εργαλείο της λειτουργίας του έθνους. Αυτό γίνεται από πνευματικούς ανθρώπους και από καθηγητές και από μεγάλο τμήμα του ελληνικού λαού, χωρίς μέχρι τώρα να έχουμε δώσει ως Βουλή, με τα έργα μας και με τα μέτρα που έπρεπε να έχουμε πάρει, απάντηση στην επιχειρούμενη καταστροφολογία. 

Η Βουλή έπρεπε να συνεδριάζει έξω από το νομοθετικό της έργο, έξω από τον κοινοβουλευτικό έλεγχο και ως μορφωτικό εργαλείο σε θέματα ιδεολογίας των προβλημάτων του αιώνα που έρχεται, σε θέματα για την ανταγωνιστικότητα, για την παγκοσμιοποίηση, για χίλια δύο, εν τούτοις όμως αυτό δεν γίνεται. 

Εν ονόματι της αληθείας αυτής και της υφισταμένης σήμερα κατάστασης για το πρόβλημα της αναξιοπιστίας μας έρχονται γεγονότα συναδέλφων μας, που προεκλήθησαν ενδεχομένως από μη ενδεδειγμένη, άλλως ενδεδειγμένη αλλά μη εμφανιζομένη ως τοιαύτη, επιλογή συμπεριφοράς σε θέματα χειρισμού προβλημάτων της ιδιωτικής ζωής των, που θα κριθούν από αλλού, να επιδεινώσουν την κρίση της αναξιοπιστίας που υπάρχει και λόγω της επικρατούσης συγχύσεως ως προς την εκτέλεση του έργου και καθήκοντός μας να εξισώσουν ταύτα με την απαξία και την ντροπή. 

'Ετσι πλέον στο θεσμό της βουλευτικής ασυλίας πρέπει να ξεκαθαρίσουμε τον αγώνα και το καθήκον στην πολιτική ζωή και στο Κοινοβούλιο και την προστασία που έχουμε εν ονόματι αυτών από τις περιπτώσεις ευθύνης μας ως ανθρώπων στην ιδιωτική μας ζωή. Τούτο μπορεί να συμβεί και με το υφιστάμενο συνταγματικό πλαίσιο, όταν το ξεκαθάρισμα των άλλων περιπτώσεων γίνει συνείδηση και αποστολή όλων μας και επικρατήσει ως κοινοβουλευτική παράδοση και τάξη και κληρονομηθεί και στους μεταγενεστέρους μας. 

Το common low, εθιμικό δίκαιο στην Αγγλία, δεν έχει ανάγκη από ψήφιση νόμου. Πέραν αυτού, όταν όλοι μας αποφασίσουμε κάτω από συλλογική επεξεργασία του προβλήματος, σταθμίζοντες τα υπέρ και κατά προς προστασία του έργου μας ότι θα απαιτηθεί και σχετική διάταξη και τούτο δεν με βρίσκει αντίθετο. Η δύναμη της αληθείας και η ανάληψη των ευθυνών για τις πράξεις μας στην ιδιωτική ζωή, θα πρέπει να αποτελεί το ισχυρότερο όπλο μας έναντι του λαού, που σήμερα μας έχει βάλει στη μπούκα και για εκείνο ακόμη που πρέπει να κάνουμε. 

Ας αναλογιστείτε στις πράξεις των δύο συναδέλφων, για τους οποίους τόσος λόγος έγινε, να μην ενεφανίζετο ότι είχαν ερείσματα αμφισβητήσεων, παραλείψεων ή μη ενδεδειγμένων ενεργειών και να ενεφανίζοντο βασιζόμενες στην αλήθεια και την ανάληψη ευθύνης, ποία όπλα κτυπήματος ενάντια στην αναξιοπιστία θα είχαμε δώσει και ποία φίμωση της δημοσιότητος θα είχαμε επιτελέσει. 

Επομένως η λειτουργία της αληθείας και της ευθύνης ενός εκάστου από εμάς αποτελεί το όπλο υπερασπίσεως του κοινοβουλευτικού μας έργου και της τιμής των τριακοσίων. 

'Ετσι, επομένως, όπως ο Πρόεδρος του Κινήματος κ. Τσοβόλας έχει πει στο παρελθόν, αλλά και εγώ έχω τονίσει εδώ ως Κοινοβουλευτικός Εκπρόσωπος για τις περιπτώσεις αυτές, σήμερα ας αρχίσουμε από την περίπτωση των ιδιωτικών περιπτώσεων να άρουμε την ασυλία. 'Ηλθε ο κ. Ρόκος στην Κοινοβουλευτική Ομάδα και στον Πρόεδρο και ζήτησε να αρθεί η ασυλία του και εμείς ως κόμμα συμφωνήσαμε να αρθεί η ασυλία του κ. Ρόκου. 'Οχι διότι το θέλει ο κ. Ρόκος, όχι διότι το είπε ενώπιον του Προέδρου της Διαρκούς Επιτροπής, αλλά ως χάραξη μιας αρχής πλέον από δω και πέρα όλων μας ότι σε τέτοιες περιπτώσεις της ιδιωτικής ζωής μας, να μην έρχονται οι υποθέσεις εδώ και να λύνονται και να εκδικάζονται απο τα αρμόδια δικαστήρια. 

Επομένως σε όλες αυτές τις περιπτώσεις, εμείς λέμε ότι κατά του Αθανασίου Γιαννοπούλου, ανεξαρτήτως αν υπάρχει βούλευμα, ανεξαρτήτως αν ο άνθρωπος αυτός είναι αθώος, ανεξαρτήτως αν εμείς πιστεύουμε ή όχι ότι μπορεί να είναι αθώος, ανεξαρτήτως όλων αυτών, να αρθεί η ασυλία του για την αρχή την οποία εγκαινιάζουμε σήμερα στο Κοινοβούλιο ως ΔΗ.Κ.ΚΙ. με την πρόταση του Προέδρου μας. 

Επίσης, να αρθεί η ασυλία του Βαρσάμη Γιοβανούδα, του 

  


 

  

Σελίδα 297 

Καραμηνά, του Ρόκου, του Ανέστη Σαατσόγλου γιατί -ανεξάρτητα αν υπάρχει χαρτί για τον κ. Σαατσόγλου- εμείς επιδιώκοντας την εφαρμογή της αρχής που σήμερα εγκαινιάζουμε ως κόμμα, πιστεύουμε ότι εξυπηρετούμε το δημόσιο συμφέρον, εξυπηρετούμε την αρχή της λειτουργίας αξιοπιστίας για τον πολιτικό κόσμο και για την πολιτική ζωή, για την ανύψωση του κοινοβουλευτικού έργου και των καθηκόντων σας προς προστασία και του λαού και του έθνους. 

'Ετσι, διά μεν τους άλλους ζητάμε να μην αρθεί η ασυλία. Γι' αυτούς που ανέφερα παραπάνω ζητάμε να αρθεί η ασυλία ως αρχή την οποία γενικότερα σήμερα πρέπει να υιοθετήσει όλο το Κοινοβούλιο. 

Τελειώνοντας, πιστεύουμε ότι δημιουργούμε όλες εκείνες τις προϋποθέσεις να τινάξουμε από πάνω μας όλον εκείνο τον πόλεμο για την αναξιοπιστία μας και να δώσουμε πλέον μία έμφαση στα πράγματα ότι η ελληνική Βουλή προχωράει το δρόμο της αλήθειας και της ευθύνης και εν ονόματι της αλήθειας και της ευθύνης, δεν θα επιτρέψουμε στο μέλλον καμία παρέμβαση στο έργο μας. 

Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος έχει το λόγο. 

ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κυρίες και κύριοι συνάδελφοι, να μου επιτραπεί να διατυπώσω ορισμένες γενικότερες σκέψεις με αφορμή τη σημερινή συζήτηση. 

Κυρίες και κύριοι συνάδελφοι, έχει σημάνει προ πολλού η ώρα για την αναμόρφωση του θεσμού της βουλευτικής ασυλίας. Η πραγματικότητα της ζωής βοά. Αδρανούν όμως οι πολιτικές και θεσμικές λειτουργίες. Και ο κόσμος αυτήν την αδράνεια των πολιτικών και θεσμικών λειτουργιών την αποδίδει σε πολιτική σκοπιμότητα. Κάθε μέρα σκανδαλίζεται και αγανακτεί η κοινή γνώμη όσο βλέπει να πληθαίνουν απαράδεκτα και προκλητικά φαινόμενα ασυδοσίας με πρόσχημα την ασυλία. Οφείλουμε όλοι οι Βουλευτές και τα κόμματα να καταλάβουμε αυτό που βλέπει και ξέρει ο 'Ελληνας πολίτης ότι δηλαδή γίνεται καταχρηστική ερμηνεία, καταχρηστική εφαρμογή των διατάξεων περί βουλευτικής ασυλίας, έτσι ώστε αυτές οι διατάξεις να αποτελούν πολλές φορές άλλοθι της προσωπικής και πολιτικής ανευθυνότητας. 

Κυρίες και κύριοι συνάδελφοι, είναι πολιτικά υπόλογη η κοινοβουλευτική πλειοψηφία του ΠΑ.ΣΟ.Κ. γιατί δεν δέχθηκε κατά τη διαδικασία αναθεωρήσεως του Συντάγματος να συμπεριληφθούν ρήτρες για ορθή ερμηνεία και εφαρμογή των άρθρων 61 και 62 του Συντάγματος ως προς το ακαταδίωκτο και την ασυλία των Βουλευτών. 'Οταν η πραγματικότητα είναι αυτή που ξέρουμε, η άρνηση της κοινοβουλευτικής πλειοψηφίας δεν νομιμοποιείται ούτε πολιτικά ούτε κοινωνικά, επιτρέψτε μου να πω, ούτε ηθικά. 

Κυρίες και κύριοι συνάδελφοι, στο δημόσιο βίο της χώρας απλώνεται ένα επικίνδυνο νοσηρό φαινόμενο, ένα νοσηρό σύμπτωμα διαβρωτικό, χάνουν το περιεχόμενο ζωής και ευτελίζονται απο τον τρόπο που εφαρμόζονται βασικές δημοκρατικές αρχές και κοινωνικές αξίες, θεσμοί και πολιτικές λειτουργίες. 

Μια από τις πιο κακοποιημένες αρχές είναι η αρχή της πολιτικής ευθύνης. Υπάρχει τραγικό έλλειμμα πολιτικής ευθύνης και εφιαλτικό περίσσευμα πολιτικής ανευθυνότητας. 

Φραστικά όλοι αναλαμβάνουμε πολιτικές ευθύνες, αλλά στην πράξη οι πάντες είναι πάντα και για όλα πανηγυρικά δικαιωμένοι, ώστε ο μόνος τελικά που φταίει είναι ο 'Ελληνας πολίτης. 

Πολιτική ευθύνη, κυρίες και κύριοι συνάδελφοι, σημαίνει κυρώσεις, σημαίνει συνέπειες, σημαίνει κόστος. Πολιτική ευθύνη στα λόγια δεν υπάρχει. Είναι πολιτικός εμπαιγμός, αν καταναλώνουμε όλη αυτή την πολιτική φιλολογία περί πολιτικής ευθύνης. 

Κυρίες και κύριοι συνάδελφοι, όλοι έχουμε εμπειρία ότι πάρα πολλές φορές, πίσω από τις πλάτες της βουλευτικής ασυλίας, ορισμένοι περιφέρουν είτε την επίδειξη δύναμης είτε την προβολή γραφικότητας, φορτώνοντας σε αυτές τις εκφυλιστικές μορφές συμπεριφοράς στις πλάτες της πολιτικής ζωής του τόπου. Εγώ θα το πω ότι τέτοιους ρόλους διδάσκουν ορισμένες φορές και μερικοί Υπουργοί. 

'Οσο επιβαρύνεται η πολιτική ζωή από τέτοια φαινόμενα, τόσο θα αδυνατίζει και θα ακυρώνεται η δημοκρατική λειτουργία των θεσμών και η σχέση εμπιστοσύνης μεταξύ του πολίτη και της πολιτικής, μεταξύ της κοινωνίας και των πολιτικών. 

Κυρίες και κύριοι συνάδελφοι, η περίοδος την οποία διανύουμε κυριαρχείται από τάσεις απόρριψης της πολιτικής που οφείλεται στην κρίση αξιοπιστίας και αποτελεσματικότητας, αλλά και στην κρίση συνέπειας και ευθύνης της πολιτικής ζωής του τόπου. Διαμορφώνεται ένα αντιπολιτικό και απολιτικό κλίμα. Και το αντιπολιτικό και απολιτικό κλίμα επενεργεί με πολλούς τρόπους, αρνητικά και επιζήμια για τη δημοκρατία. 

'Οσο αποδυναμώνεται η πολιτική συμμετοχή του πολίτη και η θεσμική λειτουργία της δημοκρατίας, τόσο ενδυναμώνεται ο ρόλος των εξωθεσμικών κέντρων και των μηχανισμών της αφανούς εξουσίας, της αφανούς αλλά πάντοτε υπαρκτής εξουσίας, η οποία δρα έξω από κάθε δυνατότητα πολιτικού και κοινωνικού ελέγχου. 

'Οσο κυριαρχεί η δυσπιστία και η ανυποληψία στο κοινωνικό σώμα για την πολιτική ζωή και τους πολιτικούς, τόσο υπονομεύεται και δηλητηριάζεται η πολιτική παιδεία, η πολιτική ευαισθησία και δυναμική του ελληνικού λαού, της ελληνικής κοινωνίας. Υπάρχει ευθύνη όλων για το ποια πολιτική παιδεία διαμορφώνουμε τούτη την ώρα με την πολιτική μας πρακτική στην ελληνική κοινωνία. Και η πολιτική παιδεία είναι εντελώς διαφορετικό πράγμα από την κομματική προπαίδεια. 

'Οσο λοιδορούνται, κυρίες και κύριοι συνάδελφοι, τα κόμματα και αποδυναμώνεται ο μεσολαβητικός τους ρόλος προς την κοινωνία, για τη δημοκρατική οργάνωση και έκφραση των θελήσεων και των δυνάμεων του ελληνικού λαού, τόσο εκχωρείται πεδίο αποκλειστικής δράσης και διαμορφωτικού ρόλου ως προς τα πολιτικά δρώμενα της χώρας σε εξωθεσμικές συσπειρώσεις και κοινοπραξίες συμφερόντων. Η πολιτική ζωή του τόπου δεν διαμορφώνεται τόσο με πρωτοβουλίες των κομμάτων και των ηγεσιών τους, με πολιτικές προτάσεις των κομμάτων και της Βουλής, αλλά διαμορφώνεται με παρεμβάσεις και πρωτοβουλίες άλλων μηχανισμών. 

Κυρίες και κύριοι συνάδελφοι, είμαστε όλοι εκτεθειμένοι διαχρονικά και από πλευράς προοπτικής, γιατί η κοινή γνώμη αξιολογώντας τον τρόπο μεταχείρισης του θεσμού της ασυλίας, καταλογίζει στον πολιτικό κόσμο ότι η ασυλία από δημοκρατική αρχή εκπίπτει διαρκώς σε συντεχνιακή σκοπιμότητα. 

Η αρχή της μυστικότητας της ψήφου, σε περιπτώσεις που τίθεται αίτημα άρσης της ασυλίας, θεσπίστηκε για να απαλλάξει τα μέλη του Κοινοβουλίου από πιέσεις, εξαρτήσεις και κομματικές ή άλλες σκοπιμότητες. Δυστυχώς, όμως, η μυστικότητα της ψηφοφορίας χρησιμοποιείται ως κάλυμμα της κακώς νοούμενης κομματικής πειθαρχίας ή της βουλευτικής αλληλεγγύης με τα οδυνηρά αποτελέσματα συνολικής διαβολής του πολιτικού κόσμου, που βιώνουμε όλοι. 

Πιστεύω, κυρίες και κύριοι συνάδελφοι, ότι αποτελεί πρώτη πολιτική προτεραιότητα του δημόσιου βίου της χώρας η αναζωογόνηση της πολιτικής ζωής και η αποκατάστασης της αρχής της πολιτικής ευθύνης στην πρωταρχική αξία που έχει. Αποτελεί κοινωνικό χρέος για τα κόμματα να αποκαταστήσουν τη χαμένη τιμή της πολιτικής με συγκεκριμένες και δεσμευτικές ρυθμίσεις θεσμικού και πολιτικού χαρακτήρα. 

Ανέφερε και ο ειδικός αγορητής και Κοινοβουλευτικός μας Εκπρόσωπος, ο Φώτης ο Κουβέλης, ότι ο Συνασπισμός της Αριστεράς και της Προόδου απευθύνει πρόταση στα υπόλοιπα κόμματα, να δεσμευθούμε όλα τα κόμματα για την άμεση τροποποίηση του Κανονισμού της Βουλής στα άρθρα 73 και 83 με επείγουσα πρόταση νόμου, που συμβολικά θα μπορούσε να κατατεθεί απ' όλα τα κόμματα, ώστε η ψηφοφορία για την άρση ή μη της ασυλίας να είναι φανερή και να διεξάγεται με ονομαστική κλήση. 

Επίσης, να δεσμευθούμε όλα τα κόμματα με συγκεκριμένο 

  

 

  

Σελίδα 298 

κείμενο δεοντολογίας ότι από πλευράς ερμηνείας των σχετικών διατάξεων, θα ισχύουν αυστηρά κριτήρια υπέρ της πολιτικής ευθύνης, που θα περιορίζουν τις περιπτώσεις μη άρσεως της ασυλίας στην καθαρώς πολιτική δραστηριότητα του Βουλευτή, που είναι συνδεδεμένη με το λειτούργημά του, χωρίς να επεκτείνεται σε όλη την ατομική του δράση, που δεν μπορεί να καλύπτεται από τη βουλευτική ιδιότητα του προσώπου. 

Κυρίες και κύριοι συνάδελφοι, δεν είναι ένα διαδικαστικό θέμα. Είναι ένα θέμα, που έχει πολιτική ουσία και όσο δεν θέλουμε να το αντιμετωπίζουμε ως πρωταρχικό θέμα πολιτικής ουσίας, τόσο θα δηλητηριάζεται η σχέση κοινωνίας και πολιτικής, πολιτών και δημοκρατικών θεσμών. 

ΠΡΟΕΔΡΕΥΩΝ (Λουκάς Αποστολίδης): Ο Πρόεδρος του ΔΗ.Κ.ΚΙ. κ. Τσοβόλας έχει το λόγο. 

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες και κύριοι συνάδελφοι, το ΔΗ.Κ.ΚΙ. θεωρεί υποκριτικό λαϊκισμό τις θέσεις που διατυπώνονται ως προς τη δήθεν ανάγκη αλλαγής των άρθρων του Συντάγματος, που αφορούν τη βουλευτική ασυλία και συνθέτουν γενικά το νομικό καθεστώς της βουλευτικής ασυλίας, γιατί τόσο το ανεύθυνο όσο και το ακαταδίωκτο του Βουλευτή κατά τη διάρκεια της βουλευτικής του θητείας, που θεσπίζονται από τα άρθρα 61 και 62 του Συντάγματος, δεν είναι ούτε προνόμια ούτε ατομικά δικαιώματα, των οποίων φορέας είναι ο Βουλευτής. 

Πρόκειται στην πραγματικότητα για πρόσθετες θεσμικές εγγυήσεις, που περιβάλλουν το Βουλευτή ως μέλος της Βουλής, του συλλογικού αυτού θεσμικού οργάνου. Η ειδική προστασία του Βουλευτή δεν καθιερώνεται προς ίδιον συμφέρον του Βουλευτή, αλλά για λόγους γενικότερου συμφέροντος, ώστε να εξασφαλίζεται η ακώλυτη και ανεπηρέαστη άσκηση του βουλευτικού λειτουργήματος. Η ειδική προστασία, με άλλα λόγια, αποτελεί προνόμιο της Βουλής ως Σώματος, η οποία είναι και η μόνη αρμόδια να δίνει την άδεια άρσης της ασυλίας ενός μέλους της, όπως είναι και η σημερινή ειδική συνεδρίαση. 

Απ' όλα αυτά που προανέφερα, που δεν αμφισβητούνται θεωρητικά από κανένα συνταγματολόγο στην Ελλάδα και στην Ευρώπη, προκύπτει σαφώς ότι το πρόβλημα δεν είναι η αλλαγή του Συντάγματος δεν είναι πρόβλημα αλλαγής των άρθρων 61 και 62 του Συντάγματος, ούτε πρόβλημα νομοθέτησης των κριτηρίων ή των πλαισίων χαρακτηρισμού αδικημάτων, που φέρονται ότι τελέστηκαν από Βουλευτές, δηλαδή για αδικήματα, που έχουν σχέση με την άσκηση του βουλευτικού λειτουργήματος στα πλαίσια της λειτουργίας της Βουλής και για αδικήματα τα οποία ανάγονται στην προσωπικότητα ή στην ατομική συμπεριφορά του φορέα του βουλευτικού λειτουργήματος, που είναι το πρόσωπο του συγκεκριμένου Βουλευτή. 

Ιδού η Ρόδος, κύριοι συνάδελφοι, ιδού και το πήδημα. Και επειδή το Δημοκρατικό Κοινωνικό Κίνημα εννοεί αυτά που λέει και τα κάνει πράξεις και δεν υπεκφεύγει με θεωρολογήματα και με θεωρητικές κατασκευές από την ουσία του προβλήματος που είναι τα κόμματα, οι Βουλευτές, η Βουλή στο σύνολό της, κάθε φορά που έρχονται αιτήματα εισαγγελικών αρχών για παροχή αδείας προώθησης της δίωξης, να εξετάζονται με σοβαρότητα και υπευθυνότητα, όπως προβλέπεται το πλαίσιο από τα άρθρα 61 και 62 του Συντάγματος, δηλαδή αν στην κάθε εξειδικευμένη περίπτωση πρόκειται περί αδικήματος, το οποίο έχει σχέση με την προσωπική ατομική λειτουργία του φορέα του βουλευτικού αδικήματος ή αν πρόκειται περί αδικήματος ανεξάρτητα από την ουσία, ανεξάρτητα από το ουσία και νόμω βάσιμο, που έχει σχέση με την άσκηση του βουλευτικού λειτουργήματος στα πλαίσια που προανέφερα. 

Και επειδή το ΔΗ.Κ.ΚΙ. έχει συνηθίσει τη Βουλή και τον ελληνικό λαό να κάνει πράξη αυτά τα οποία διακηρύσσει, γι' αυτό και ο ειδικός αγορητής του ΔΗ.Κ.ΚΙ. εφαρμόζοντας αυτήν την πολιτική στη πράξη από σήμερα έχει ξεκαθαρίσει μέσα από τη μελέτη των φακέλων των περιπτώσεων που ζητούν οι εισαγγελικές αρχές από τη Βουλή την άρση ασυλίας, τις περιπτώσεις εκείνες, όπως το επιβάλλει το Σύνταγμα και η υπευθυνότητα η δική μας, ως Δημοκρατικού Κοινωνικού Κινήματος, που ανάγονται στη σφαίρα της ατομικής δραστηριότητας των Βουλευτών που ζητείται η άρση ασυλίας και των πράξεων εκείνων, που ανεξαρτήτως από την ουσία και το βάσιμο των κατηγοριών έχουν σχέση με την άσκηση του βουλευτικού λειτουργήματος. Και προτείνει την άρση της βουλευτικής ασυλίας σε πέντε από τις εννέα περιπτώσεις που κρίνουμε ότι έχουν σχέση με την άσκηση της ατομικής και επαγγελματικής δραστηριότητας. Και λέμε "όχι" στην άρση της ασυλίας στις άλλες περιπτώσεις όπου προκύπτει από τους φακέλους ότι συναρτώνται αυτές οι πράξεις -ακόμη και αληθείς υποτιθέμενες- με την άσκηση του βουλευτικού λειτουργήματος, για να προστατεύσουμε το Κοινοβούλιο, να προσατατεύσουμε το θεσμό του Βουλευτή. 

'Ετσι, κυρίες και κύριοι συνάδελφοι, εμείς προτείνουμε, όπως ανέφερε και ο ειδικός μας αγορητής, την άρση της βουλευτικής ασυλίας του Αθανασίου Γιαννόπουλου, του Βαρσάμη Γιοβανούδα, του Κωνσταντίνου Καραμηνά, του Γεωργίου Ρόκου -και ας είναι Βουλευτής του ΔΗ.Κ.ΚΙ., γιατί αυτό επιβάλλει η υπευθυνότητα και η συμπόρευση με το πνεύμα και της δημοκρατίας και του Συντάγματος- καθώς και του Ανέστη Σαατσόγλου, γιατί όπως τονίστηκε από όλους τους ομιλητές, ξεκαθαρίστηκε απόλυτα ότι αυτών οι πράξεις -παρ' ότι και του κ. Σαατσόγλου και του κ. Ρόκου και του κ. Γιαννόπουλου και οι άλλες τεκμηριώνονται κατ' ουσία και νόμω, δεν έχουμε όμως εμείς δικαίωμα να μπούμε επί της ουσίας- δεν ανάγονται στα πλαίσια της άσκησης του βουλευτικού λειτουργήματος και λέμε ότι πρέπει να αρθεί η ασυλία, ενώ στις άλλες τέσσερις που έχουν άμεση σχέση, όπως προκύπτει από τη δικογραφία με την άσκηση του βουλευτικού λειτουργήματος, λέμε ότι δεν πρέπει να αρθεί η ασυλία. 

'Ολα τα υπόλοιπα που ακούστηκαν εδώ, που αποτελούν θεωρίες χωρίς ουσιαστικό αντίκρισμα που καταλήγουν τελικά στα αντίθετα από εκείνα που αναπτύσσονται θεωρητικά, δεν αναβαθμίζουν το κύρος του Κοινοβουλίου, δεν προστατεύουν τους Βουλευτές και πολύ περισσότερο δεν συμβάλλουν στην καταπολέμηση του φαινομένου της σκόπιμης από κάποιους μηχανισμούς, εκτός Βουλής ευρισκομένους, υποβάθμισης του ρόλου του Κοινοβουλίου, των Βουλευτών, αλλά και του πολιτικού συστήματος. 

Εάν θέλουμε, κυρίες και κύριοι συνάδελφοι, πραγματικά να προστατεύσουμε το Κοινοβούλιο και τη βουλευτική ιδιότητα θα πρέπει να τοποθετούμαστε με υπευθυνότητα σε κάθε εξειδικευμένη περίπτωση που έρχεται από την εισαγγελική αρχή και θα πρέπει να ξεχωρίζουμε, όπως μας το επιβάλλει το Σύνταγμα, αλλά και το δημοκρατικό πολίτευμα, τις περιπτώσεις που έχουν σχέση ή που δεν έχουν σχέση με την άσκηση του βουλευτικού λειτουργήματος. 

Το ΔΗ.Κ.ΚΙ., λοιπόν, κάνει μία αρχή και ελπίζουμε ότι θα αποτελέσει, η σημερινή δική μας εξειδικευμένη πρόταση, παράδειγμα προς μίμηση και από τα άλλα τα κόμματα και ας αφήσουν τα λόγια τα ωραία τα μεγάλα, όπως λέει και ο τραγουδιστής και ας καθίσουν να βάλουν το χέρι επί τον τύπον των ήλων αν θέλουμε πραγματικά να γίνονται πράξη αυτά που διατυπώνουμε θεωρητικά και αν θέλουμε ως φορείς της βουλευτικής ιδιότητας να μας σέβονται οι πολίτες και πολύ περισσότερο οι νέες και οι νέοι ευρισκόμενοι μέσα στα πλαίσια της λαϊκής αξίωσης να μην καλύπτει η Βουλή με την ασυλία περιπτώσεις που έχουν σχέση με την ατομική και επαγγελματική δραστηριότητα. 

Κλείνοντας, θέλω να συγχαρώ από πλευράς του ΔΗ.Κ.ΚΙ. το συνάδελφο κ. Γεώργιο Ρόκο, ο οποίος μας επέβαλε και ζήτησε -επειδή ακριβώς στην ουσία δεν υπάρχει κατηγορία, όπως τονίστηκε- να εφαρμοστεί απόλυτα αυτή η διακηρυγμένη αρχή -από την πλευρά του ΔΗ.Κ.ΚΙ., αλλά και από εμένα ως Πρόεδρο του ΔΗ.Κ.ΚΙ.- ότι θα πρέπει να αίρεται η ασυλία, όταν αυτή αναφέρεται σε αδικήματα που δεν έχουν καμία σχέση με το πολιτικό λειτούργημα. 

Τελειώνοντας, θέλω να πω ότι πρέπει να περάσουμε όλοι στον ελληνικό λαό το μήνυμα -αντί να καταφεύγουμε σ'αυτούς τους λαϊκισμούς που ακούστηκαν σήμερα- ότι η μη άρση της βουλευτικής ασυλίας, όταν αυτή αναφέρεται στην ιδιότητα του 

  


 

  

Σελίδα 299 

Βουλευτή, δεν είναι παραγραφή του αδικήματος. Είναι απλά αναστολή για να προστατευθεί ο θεσμός, να προστατευθεί το γενικότερο συμφέρον, να προστατευθεί ο ίδιος ο λαός. Είναι αναστολή για όσο διάστημα είναι Βουλευτής. 

Απόδειξη είναι η δική μου περίπτωση. 'Οταν εγώ για πέντε χρόνια έχασα τη βουλευτική ιδιότητα με παρέπεμψαν και έγινε δικαστήριο, επί τρείς ολόκληρες ημέρες, δήθεν για διατάραξη της ειρήνης στο Ειδικό Δικαστήριο. Ασφαλώς, μετά από διαδικασία τριών ημερών, αθωώθηκα. Αυτό πρέπει να γίνει γνωστό στον ελληνικό λαό. 

Ακόμα θα ήθελα να πω σε μερικούς δημοσιογράφους και πολύ περισσότερο στους ιδιοκτήτες των Μέσων Μαζικής Ενημέρωσης ότι δεν μιλάνε για σκοινί στο σπίτι του κρεμασμένου. Δεν μπορούν να μιλάνε για ανηθικότητα, ή για έλλειψη πολιτικού ήθους στους Βουλευτές, όταν κάποιοι ιδιοκτήτες, κυρίως ηλεκτρονικών μέσων ενημέρωσης, χρησιμοποιούν τα μέσα ενημέρωσης κατά τρόπο αντισυνταγματικό και αντιδημοκρατικό για να απομυζούν το δημόσιο χρήμα μέσα από τις διαπλοκές και ασφαλώς να απομυζούν το μόχθο και τον ιδρώτα του ελληνικού λαού. Αυτοί θα λογοδοτήσουν στον ελληνικό λαό. Και αν νομίζουν ότι μέσα από παρερμηνείες και σκόπιμες προπαγάνδες, για να κυριαρχούν αυτοί στο πολιτικό και οικονομικό παιχνίδι με δυσφημίσεις της Βουλής, του κοινοβουλευτικού συστήματος και των Βουλευτών, ότι θα μπορέσουν να ξεφύγουν από τη μήνη του ελληνικού λαού κάνουν οικτρό λάθος. 'Αλλωστε είναι ένα μήνυμα αυτό που δόθηκε από την πλειοψηφία του ελληνικού λαού και στις 11 και στις 18 Οκτωβρίου για εκείνους που νόμισαν ότι μπορούν, αν ελέγχουν τα μέσα ενημέρωσης, πραγματικά να χειραγωγήσουν το σύνολο του ελληνικού λαού για να στηρίξουν πολιτικές, πολιτικά κόμματα και ηγεσίες που υπηρετούν τα δικά τους συμφέροντα ενάντια από τα συμφέροντα της Ελλάδας, της ελληνικής οικονομίας και της πλειοψηφίας του ελληνικού λαού. Ευχαριστώ. 

ΠΡΟΕΔΡΕΥΩΝ (Λουκάς Αποστολίδης): Ο επίτιμος Πρόεδρος της Νέας Δημοκρατίας κ. Μητσοτάκης έχει το λόγο. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το θέμα που τίθεται, κυρίες και κύριοι συνάδελφοι, είναι όντως μέγα. Αξίζει να απασχολήσει τη Βουλή των Ελλήνων. 

Είναι λαϊκισμός αυτών που ζητούν να αλλάξει το άρθρο του Συντάγματος, ή είναι μια πραγματική ανάγκη; Αυτό είναι το ερώτημα που τίθεται. 

Να θέσουμε, όπως είπε σωστά ο κ. Τσοβόλας, τον δάκτυλον επί τον τύπον των ήλων. 

Κύριοι συνάδελφοι, είναι βέβαιο -και αυτό επιβάλλεται δυστυχώς από τη διατύπωση του άρθρου του Συντάγματος- ότι οι εισαγγελείς χωρίς να ελέγχουν, στέλνουν στη Βουλή κάθε κατηγορία οσοδήποτε ανυπόστατη, η οποία διατυπώνεται εναντίον Βουλευτών. 

Εγώ θα προσθέσω μάλιστα ότι όταν είναι Βουλευτής αυτός εναντίον του οποίου στρέφεται η κατηγορία, με μεγαλύτερη ευκολία τη στέλνουν, παρά όταν είναι κοινός πολίτης. 

ΕΥΑΓΓΕΛΟΣ ΣΤΑΪΚΟΣ: Και ευχαρίστως. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και από κει και πέρα έρχεται η Βουλή, η οποία όλες συλλήβδην τις απορρίπτει. Το ίδιο θα γίνει και σήμερα κατά πάσα πιθανότητα. 'Οπως φαίνεται θα απορριφθούν οι κατηγορίες για όλους πλην δύο για τους οποίους έγινε μεγάλη συζήτηση στα Μέσα Μαζικής Ενημέρωσης. 

Κύριοι συνάδελφοι, να είμαστε ειλικρινείς με τους εαυτούς μας. Γιατί ξεχωρίσαμε αυτές τις δύο περιπτώσεις; Μια που στην ουσία δεν μπαίνουμε και δεν μπορούμε να μπούμε, τα αδικήματα όπως παρουσιάζονται κάνουν εντύπωση αρνητική στην κοινή γνώμη. Είπε ο ίδιος ο αξιότιμος εισηγητής της Πλειοψηφίας, τον οποίο ιδιαίτερα τιμώ, να τους δώσουμε την ευκαιρία να αποκατασταθούν από τη δικαιοσύνη, διότι έγινε πολύς θόρυβος. Δηλαδή όπου γίνεται πολύς θόρυβος θα παραπέμπουμε και όπου δεν γίνεται πολύς θόρυβος θα συγκαλύπτουμε; 

Ακόμη, κύριοι συνάδελφοι, να διαβάσετε απρόσωπα τον κατάλογο των αδικημάτων, τα οποία θα μείνουν. Αύριο θα λένε όλες οι εφημερίδες και τα Μέσα Μαζικής Ενημέρωσης, κύριε Τσοβόλα -δικαιολογημένα θα το λένε- ότι για τέτοια αδικήματα -να μην τα επαναλάβω- η Βουλή των Ελλήνων δεν ψήφισε άρση της ασυλίας. 

Και ακόμη θα μου επιτρέψετε να επιμείνω ιδιαίτερα στο αδίκημα της συκοφαντικής δυσφήμισης, το οποίο άλλωστε από το άρθρο 61 του Συντάγματος -το έχω ξαναπεί και άλλη φορά- ιδιαίτερα επισημαίνεται ως αδίκημα που πρέπει ενδεχομένως να διώκεται, διότι ακόμα μπορεί η Βουλή να παραπέμψει και να ζητήσει την τιμωρία του Βουλευτού που έκανε συκοφαντική δυσφήμιση και στην άσκηση των καθηκόντων του. Αν, δηλαδή, μιλήσει από το Βήμα και συκοφαντήσει κάποιον, μπορεί να δώσει λόγο στη δικαιοσύνη και η συκοφαντική δυσφήμιση δεν πρέπει να δικάζεται; Δηλαδή ο Υπουργός Δικαιοσύνης μπορεί να κατηγορεί, να κάνει μήνυση για συκοφαντική δυσφήμιση -και μάλιστα, ως μη ώφειλε, να παρίσταται και ο ίδιος στο δικαστήριο- και να ζητεί και από δικαστές να παραστούν μάρτυρες κατηγορίας και ο άλλος, εναντίον του οποίου στρέφεται, να μην μπορεί να κάνει μήνυση εναντίον του κ. Γιαννόπουλου, διότι προστατεύεται από τη βουλευτική ασυλία; Θέλετε αυτά να τα δεχθεί ο ελληνικός λαός και να παραδεχθεί ότι έχουμε δίκιο; 

Κύριοι συνάδελφοι, τα πράγματα είναι τελείως ξεκάθαρα. Εγώ δεν μπορώ να καταλάβω και θεωρώ υποκριτική κάθε άποψη αντίθετη, η οποία διατυπώνεται -δεν περιλαμβάνω εκεί την άποψη του κ. Τσοβόλα, εκεί έχω άλλες επιφυλάξεις- διότι ούτε η φανερή ψηφοφορία αποτελεί λύση, κύριοι συνάδελφοι -η αλλαγή του Κανονισμού δεν αποτελεί λύση- ούτε και σε κάθε συγκεκριμένη περίπτωση μπορεί η Βουλή να γίνεται δικαστήριο και τριακόσιοι Βουλευτές να ψηφίζουν, άλλοι υπέρ της παραπομπής και άλλοι εναντίον της παραπομπής. 'Αλλωστε πάγια αρχή είναι ότι τα προσωπικά θέματα λύνονται με μυστική ψηφοφορία. 

Εγώ μπορώ να καταλάβω μόνο τους συναδέλφους του Κομμουνιστικού Κόμματος, οι οποίοι έχουν τραυματικές εμπειρίες από το παρελθόν και οι οποίοι στο τέλος τέλος δεν αναγνωρίζουν και την αστική δικαιοσύνη. Για εμάς όμως τους υπόλοιπους Βουλευτές, κύριοι συνάδελφοι, η πρώτη προστασία -δεν θα κουραστώ να το λέω- του πολιτικού είναι η δικαιοσύνη. Τι θα χάσει, δηλαδή, ο οιοσδήποτε εξ ημών κατηγορείται άδικα, με το να πάει στη δικαιοσύνη και να βγάλει ένα απαλλακτικό βούλευμα μέσα σε ένα μήνα, σε δεκαπέντε ημέρες, και να τελειώνει για αβάσιμες κατηγορίες. Γιατί να δίνουμε την εντύπωση ότι θέλουμε να κρατήσουμε ένα προνόμιο το οποίο είναι αδικαιολόγητο, όπως το εφαρμόζουμε, και ενοχλεί τον ελληνικό λαό. 

Εγώ, κύριοι συνάδελφοι -θα το πω για πρώτη φορά- ψηφίζω πάντοτε υπέρ της άρσεως ασυλίας και το ίδιο θα κάνω και τώρα για όλες τις περιπτώσεις, ακριβώς για να δώσω στους συναδέλφους τη δυνατότητα, εάν επρόκειτο η ψήφος να υπερισχύσει -που ασφαλώς δεν θα υπερισχύσει, παρά μόνο για τις δύο υποθέτω περιπτώσεις- να ξεκαθαρίσουν τον εαυτό τους και να λύσουν το θέμα άπαξ διά παντός. Λέμε, όσο βαστάει η βουλευτική ιδιότης. Μα, καλά, και το ενδιάμεσο ορθώς καλύπτεται. Θα πρέπει να περιμένουμε, δηλαδή, αν ένας είναι είκοσι χρόνια Βουλευτής, μετά είκοσι χρόνια να κριθεί η υπόθεση; Και τι χάνει, δηλαδή, η δικαιοσύνη να προχωρήσει ταχύτερα και να αποδώσει το δίκιο; 

Τέλος, κύριοι συνάδελφοι, αυτό που θέλω να πω είναι πολύ απλό. 'Εχουμε τη δυνατότητα να αλλάξουμε το άρθρο 62 του Συντάγματος. 

Δεν νομίζω ότι υπάρχει πλέον άποψη νομική, η οποία να λέει το αντίθετο. Η επόμενη Βουλή είναι αναθεωρητική. Η Βουλή μπορεί να προσδιορίσει τηρώντας τις διαδικασίες που το Σύνταγμα επιτάσσει -δηλαδή δύο ψηφοφορίες και τη χρονική απόσταση- και να προσθέσει στα ήδη υπό αναθεώρηση άρθρα και άλλα. Και πρέπει να το κάνει σε ό,τι αφορά το άρθρο 62. 

Τουλάχιστον σε ό,τι αφορά εμένα και ελπίζω ότι και η Νέα Δημοκρατία θα θελήσει να συμφωνήσει με την άποψή μου, αλλά και ο Συνασπισμός βλέπω ότι συμφωνεί όπως και άλλοι 

  


 

  

Σελίδα 300 

συνάδελφοι και από την Πλειοψηφία, δεν είναι ανάγκη να είναι ενός κόμματος Βουλευτές, πρέπει να ζητήσουμε να γίνει η διαδικασία για το άρθρο αυτό, να προστεθεί δηλαδή και αυτό ως αναθεωρητέο άρθρο και να αναθεωρηθεί με βάση τις αντιλήψεις που όλοι μας λίγο-πολύ πρεσβεύουμε. Αν θα αναθεωρηθεί λίγο ή περισσότερο, είναι υπόθεση που θα κρίνει η μέλλουσα Βουλή. Αλλά το γεγονός ότι πρέπει να αναθεωρηθεί είναι σίγουρο. Δεν αποτελεί λύση η αλλαγή του Κανονισμού. 'Οταν μπορούμε να αλλάξουμε το Σύνταγμα, γιατί να αλλάξουμε τον Κανονισμό; Και ο Κανονισμός, όπως είπα προηγουμένως, δεν δίνει λύση. 

Κύριοι συνάδελφοι, η ελληνική Βουλή θα βρεθεί οπωσδήποτε, θέλω να πιστεύω, ενώπιον αυτού του διλήμματος και ελπίζω ότι τη δεύτερη φορά θα απαντήσει σωστότερα απ' ό,τι απάντησε την πρώτη. Θα είναι προς όφελος της πολιτικής μας ζωής, θα αναβαθμίσει την πολιτική μας ζωή και θα αποκαταστήσει την τιμή του πολιτικού κόσμου, για την οποία τόση συζήτηση έγινε και απόψε. 

(Χειροκροτήματα από την πτέρυγα της Νέας Δημοκρατίας) 

ΦΟΙΒΟΣ ΙΩΑΝΝΙΔΗΣ: Παρακαλώ, το λόγο, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Κύριε Ιωαννίδη ο Πρόεδρος είχε παρακαλέσει, αν δεν είναι κάτι ουσιαστικό να προσθέσετε, να μη μιλήσουν οι Κοινοβουλευτικοί Εκπρόσωποι. 

ΦΟΙΒΟΣ ΙΩΑΝΝΙΔΗΣ: Εγώ το είπα αυτό, αλλά όταν μιλούν από όλα τα κόμματα οι Πρόεδροι, πρέπει να υπάρξει και ο αντίλογος από εκείνους που έχουν διαφορετική άποψη. 

ΠΡΟΕΔΡΕΥΩΝ (Λουκάς Αποστολίδης): Ορίστε, έχετε πέντε λεπτά. 

ΦΟΙΒΟΣ ΙΩΑΝΝΙΔΗΣ: 'Οχι πέντε, αλλά δέκα λεπτά έχω. 

ΠΡΟΕΔΡΕΥΩΝ (Λουκάς Αποστολίδης): Είπατε ότι θα έχετε από πέντε λεπτά. Αυτό είπε ο κύριος Πρόεδρος και συμφωνήσατε. Δεν μπορώ εγώ να αλλάζω το χρόνο. 

ΦΟΙΒΟΣ ΙΩΑΝΝΙΔΗΣ: Το θέμα είναι πολύ σοβαρό, κύριε Πρόεδρε. 

ΠΡΟΕΔΡΕΥΩΝ (Λουκάς Αποστολίδης): Πέντε λεπτά έχει ο κάθε Κοινοβουλευτικός Εκπρόσωπος. Δεν διαμαρτυρηθήκατε προηγούμενα, όταν ήταν στην 'Εδρα ο κύριος Πρόεδρος. 

ΦΟΙΒΟΣ ΙΩΑΝΝΙΔΗΣ: Ρώτησε ο κύριος Πρόεδρος τον κ. Παυλόπουλο και είπαν για δέκα λεπτά, αλλά ανεξάρτητα από αυτό το θέμα είναι πολύ σοβαρό. 

Κύριοι συνάδελφοι, φοβούμαι ότι πολλοί που ομιλούν περί του θεσμού της Ασυλίας δεν έχουν υπόψη τους την ratio του θεσμού και δεν έχουν υπόψη τους την ευρύτητα με την οποία θεσπίστηκε και το άρθρο 61 και το άρθρο 62. Ας περιορισθώ στο άρθρο 62. 

Το ακαταδίωκτο του Βουλευτή περιλαμβάνει και πρέπει σύμφωνα με τη ratio της διάταξης να περιλαμβάνει όχι μόνο τα πολιτικά αδικήματα, όχι μόνο εκείνα για τα οποία μπορεί να υποκρύπτεται πολιτική δίωξη, αλλά οποιαδήποτε αδικήματα, ακόμα και αν ετελέσθησαν σε χρόνο προγενέστερο της εκλογής του, διότι ο σκοπός είναι διττός. 'Οχι μόνο να προστατευθεί ο Βουλευτής από πολιτικές διώξεις φανερές ή κρυφές -και ξέρετε ότι ο πολιτικός είναι κράχτης μηνύσεων- αλλά ταυτόχρονα για να προστατευθεί και κατά την άσκηση των καθηκόντων του. 

Και αν συμβαίνει σήμερα να έχουμε καθαρές πλειοψηφίες, σας υπενθυμίζω ότι υπήρξατε Κυβέρνηση με εκατόν πενήντα έναν Βουλευτές. Αν κάποιος από τους Βουλευτές σας καταδικαζόμενος ή προφυλακιζόμενος εφυλακίζετο, θα χάνατε και την πλειοψηφία. Θα αλλοιωνόταν ακόμα και η σύνθεση της Βουλής. Και αυτά δεν είναι ανησυχίες του αέρα. 'Εχουμε στο παρελθόν πολλά ζήσει. 

Σε ό,τι δε αφορά τα αδικήματα, που δεν έχουν άμεση σχέση με την πολιτική δραστηριότητα, θα σας πω ένα μόνο παράδειγμα. Το στέλεχος της προδικτατορικής ΕΔΑ Δερμιτζάκης, γιατρός κορυφαίος στο νομό μου, ήταν ο μόνος που είχε αυτοκίνητο στο Νομό Λασηθίου και είχε εκατό διώξεις για παράνομη στάθμευση, την εποχή που δεν υπήρχε κανένα άλλο αυτοκίνητο και εσύρετο στα δικαστήρια και ξόδεψε μια ολόκληρη περιουσία για να πηγαίνει στα δικαστήρια. 

Και μπορώ να σας πω και κάτι άλλο -διότι κάτω από την πίεση των λαϊκισμών που καλλιεργούνται και από τα ΜΜΕ κινδυνεύουμε να παρασυρθούμε σε εσφαλμένες ενέργειες- αγαπητοί συνάδελφοι. Την έλλειψη της γεναιότητάς μας να άρουμε την ασυλία, όταν και όπου πρέπει, θέλουμε να την καλύψουμε με δεσμεύσεις γενικού χαρακτήρα, συνταγματικές μάλιστα, ώστε να μην μπορούμε να ασκήσουμε όπως πρέπει τα καθήκοντά μας; Και ποιος είπε -και ακούστηκε εδώ μέσα και περιέργως ακούγονται και από νομικούς αυτά τα πράγματα- ότι δήθεν δεν μπορεί ο εισαγγελέας να ερευνήσει βάσει του άρθρου 43 της ποινικής δικονομίας; Ο εισαγγελεύς είναι υποχρεωμένος σε κάθε περίπτωση μηνύσεως να βασανίσει τη μήνυση και αν είναι προφανώς αβάσιμος νομικά ή ανεπίδεκτη δικαστικής εκτιμήσεως κλπ., να τη θέσει στο αρχείο, να ενημερώσει τον Εισαγγελέα Εφετών περί αυτού και να μην προχωρήσει στην άσκηση διώξεως. Αυτά για όλους τους 'Ελληνες. Και σήμερα εδώ βλέπουμε με τις συγκεκριμένες αιτήσεις, που συζητούνται, απίστευτες αμέλειες και ανευθυνότητες εισαγγελικών λειτουργών, να διαβιβάζουν στη Βουλή δικογραφία κατά του Προέδρου της Βουλής, διότι από το γραφείο του είπε σε κάποιον "στο καλό να πηγαίνεις". Και αυτός ο εισαγγελεύς ο υπεύθυνος γι' αυτήν την αμέλεια θα πρέπει να ελεγχθεί, διότι το καθήκον του του επιβάλλει να ελέγξει τη μήνυση αν είναι προφανώς αβάσιμος και να την τοποθετήσει στο αρχείο. Και όσοι ομιλούν περί προκαταρκτικής εξετάσεως, έχουν άλλη μεγάλη πλάνη. 

'Ολοι οι συνταγματολόγοι συμφωνούν ότι με το ισχύον καθεστώς ούτε η προκαταρκτική εξέταση είναι επιτρεπτή. Η προκαταρκτική εξέταση είναι παγίδα και παγίδευση και προσέξτε το, διότι εκεί δεν έχει καμία δυνατότητα να αμυνθεί ο διωκόμενος, διότι δεν έχει πάρει ακόμα τη θέση του κατηγορουμένου και καλείται και ο ίδιος να εξετασθεί ως μάρτυρας για να εμπλακεί ακόμη περισσότερο στην υπόθεση. Και δεν είναι μόνο αυτό. Είναι ότι ο εισαγγελεύς ασκών την προκαταρκτική εξέταση δεν υπόκειται σε κανέναν έλεγχο. Και επιπλέον με μία θεωρία αντιδικονομική, έχουσα όμως επικρατήσει στην πράξη, εκδίδουν πορίσματα μετά το πέρας της προκαταρκτικής εξετάσεως. Και πόρισμα σημαίνει συμπέρασμα ευθύνης. 

Και αυτά που είπε ο αξιότιμος πρώην Πρωθυπουργός και νυν επίτιμος Πρόεδρος της Νέας Δημόκρατίας, σε ό,τι αφορά το ότι ο πολιτικός πρέπει να σπεύδει στα δικαστήρια, έστω και αν είναι αντικείμενο συνεχών διώξεων, να επιτυγχάνει ένα βούλευμα μέσα σε ένα μήνα απαλλακτικό Σ' ένα μήνα απαλλακτικό βούλευμα! Ούτε σε ένα χρόνο ούτε σε δύο ούτε σε τρία χρόνια δεν μπορεί να το επιτυγχάνει. Και θα σύρονται στα δικαστήρια κατά την προεκλογική περίοδο και θα διαβάλλεται από τους πολιτικούς του αντιπάλους και περισσότερο του εντός του κόμματός του αντιπάλους, αν θέλετε. Και ξεχνούν όλοι ότι η ασυλία καλύπτει μόνο καθ'ο χρόνο είναι κάποιος Βουλευτής. 'Εχουμε απλή αναστολή της διώξεως και κατά κανόνα είναι λίγοι εκείνοι που μπορεί να εκλέγονται είκοσι χρόνια, έτσι ώστε να μην υπάρχει το περιθώριο να λογοδοτήσουν. 

Θα σας πω όμως και κάτι άλλο. Γίνεται συχνά λόγος για εξακόσιες τόσες αιτήσεις άρσεως ασυλίας από το 1974, δηλαδή περίπου τριάντα το χρόνο. Ξέρετε πόσες από αυτές είναι σοβαρές; Ελάχιστες. Οι περισσότερες είναι αβάσιμες μηνύσεις. Και εκεί ακόμη που ήρθη η ασυλία πήγαν στα δικαστήρια και αθωώθηκαν. 

Θα μου πείτε τι θέλετε; Το ακαταδίωκτο εντελώς του Βουλευτή; Θέλετε να είστε υπεράνω των νόμων; 'Οχι, κύριοι συνάδελφοι. Να ασκούμε το καθήκον μας, όπως πρέπει και όπως προδιαγράφει το Σύνταγμα. Και εκεί που πρέπει να αρθεί η ασυλία. 

Αλλά αν, κύριε Κουβέλη -δεν τον βλέπω τώρα εδώ- τα όσα είπατε ως νομικός ήταν σωστά, θα έπρεπε στο διά ταύτα να ζητήσετε την άρση ασυλίας, όπως έκανε ο κ. Τσοβόλας για τα αδικήματα που δεν έχουν καμία πολιτική διάσταση και φύση. 'Εχει, άραγε, σημασία ο τυπικός νομικός χαρακτηρισμός που θα δώσει ο όποιος εισαγγελεύς σε μια πράξη ή εκείνο που πρέπει πραγματικά να ερευνά η Βουλή είναι αν υποκρύ-

  

 

  

Σελίδα 301 

πτεται πολιτική δίωξη, όπως σωστά υπαινίχθησαν οι συνάδελφοι για τον κ. Ρόκο; Διότι η περίπτωση του κ. Ρόκου -και μου κάνει εντύπωση πώς ο κ. Τσοβόλας δέχθηκε το αντίθετο-άκουσα από τους εισηγητές των άλλων κομμάτων ότι υποκρύπτει πολιτική δίωξη. Είναι λοιπόν κλασική περίπτωση η περίπτωση του κ. Ρόκου, να μην αρθεί η ασυλία του, εάν υποκρύπτεται πολιτική δίωξη. 

Κύριοι συνάδελφοι, πολλά θα μπορούσα να πω περί του θεσμού αλλά θέλω να τελειώσω για να μην σας κουράζω. Ειλικρινώς, όμως, θλίβομαι και λυπούμαι, διότι με τόση ευκολία συνάδελφοι υψηλού επιπέδου -και μερικοί και νομικοί- υποστηρίζουν πράγματα τα οποία δεν έχουν καμία σχέση ούτε με το συνταγματικό δίκαιο ούτε με τη νομική επιστήμη και δίδουν τροφή με αυτό τον τρόπο στη συνέχιση της σπίλωσης του πολιτικού κόσμου, αναγκάζοντάς μας να υπερασπιζόμαστε και να υπεραμυνόμαστε ενός θεσμού, ο οποίος δεν ετέθη σε καμία περίπτωση προς χάριν του Βουλευτού, αλλά προς χάριν του λειτουργήματός του. 

Και σας επαναλαμβάνω ότι θα πρέπει καθ'όλη τη διάρκεια της θητείας του ο Βουλευτής να μένει ανεμπόδιστος στην άσκηση των καθηκόντων του και να μη διακινδυνεύει να βρίσκεται στις φυλακές με τον κίνδυνο πλέον να αλλοιώνεται και αυτό το αποτέλεσμα της λαϊκής κυριαρχίας, η ψήφος του λαού. Σας ευχαριστώ. 

(Χειροκροτήματα) 

ΠΡΟΕΔΡΕΥΩΝ (Λουκάς Αποστολίδης): Ο κ. Παυλόπουλος έχει το λόγο. 

ΛΑΜΠΡΟΣ ΚΑΝΕΛΛΟΠΟΥΛΟΣ: Κύριε Πρόεδρε, είπαμε να γίνει ψηφοφορία... 

(Θόρυβος στην Αίθουσα) 

ΠΡΟΚΟΠΗΣ ΠΑΥΛΟΠΟΥΛΟΣ: Θα είμαι σύντομος, κύριε Κανελλόπουλε. 

ΛΑΜΠΡΟΣ ΚΑΝΕΛΛΟΠΟΥΛΟΣ: Δεν αφορά εσάς, αφορά τη συμφωνία που κάναμε με τον Πρόεδρο της Βουλής. 

ΠΡΟΕΔΡΕΥΩΝ (Λουκάς Αποστολίδης): Κύριε Κανελλόπουλε, καλό είναι να ζητάτε το λόγο και αν δικαιούσθε να μιλάτε. 'Οχι να φωνάζετε. 

Ορίστε, κύριε Παυλόπουλε. 

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, θα είμαι όσο πιο σύντομος γίνεται, γιατί η συζήτηση αυτή έχει επαναληφθεί πολλές φορές. Περισσότερο ζήτησα το λόγο για τη διευκρίνιση ορισμένων πραγμάτων, που προσωπικώς τα θεωρώ αυτονόητα, αλλά στη νομική πραγματικότητα ίσως τίποτε δεν είναι αυτονόητο. 

Πρώτα-πρώτα να διευκρινίσω ότι η θέση της Νέας Δημοκρατίας, όπως διατυπώθηκε από τον εισηγητή της κ. Ζαφειρόπουλο, είναι δεδομένη. Σύμφωνα με τη θέση αυτή η Νέα Δημοκρατία δεν πρόκειται να ψηφίσει υπέρ της άρσης της ασυλίας των συναδέλφων, με την εξαίρεση των δύο συναδέλφων, των κυρίων Καραμηνά και Γιοβανούδα. Ο λόγος για τον οποίο ζητεί την άρση των δύο συγκεκριμένων συναδέλφων πρέπει να διευκρινισθεί με λίγα απλά λόγια. Δεν μπαίνουμε στην ουσία και ούτε η Βουλή είναι δικαστήριο, για να κρίνει στις συγκεκριμένες περιπτώσεις, ήτοι εάν οι συνάδελφοι είναι ένοχοι ή όχι. Οι λόγοι με βάση τους οποίους κρίνει η Βουλή είναι εντελώς διαφορετικοί, είναι λόγοι πολιτικοί και θεσμικοί. Και στη συγκεκριμένη περίπτωση πρέπει να διευκρινίσω ότι και οι συνθήκες υπό τις οποίες διεπράχθησαν οι πράξεις για τις οποίες δίδεται η άρση ασυλίας και η δημοσιότητα την οποία έλαβαν τα ζητήματα αυτά, επιβάλλουν την άρση της ασυλίας. Και δεν θα συμφωνήσω με την άποψη, σύμφωνα με την οποία σε κάθε περίπτωση ο πολιτικός πρέπει να έχει την ίδια μεταχείριση, όπως οιοσδήποτε άλλος πολίτης με την εξής έννοια: Στην ουσία ο πολιτικός έχει σήμερα, σύμφωνα με τις διατάξεις που υπάρχουν, χείρονα μοίρα σε σχέση με εκείνη που έχει ο απλός πολίτης. Διότι είναι γνωστό, κυρίες και κύριοι συνάδελφοι, ότι όταν δικάζεται ένας πολιτικός, η δημοσιότητα που παίρνει μία υπόθεση, όπως επίσης και η διαδικασία όπως εξελίσσεται, έχει πολύ μεγαλύτερες διαστάσεις από ό,τι στις άλλες κοινές περιπτώσεις. 

Θα σας έλεγα όμως και με βάση και αφορμή τις περιπτώσεις των δύο συναδέλφων ότι αυτή είναι ακριβώς η μοίρα του πολιτικού. Καθένας που μπαίνει στο χώρο της πολιτικής οφείλει να παίρνει και το αντίστοιχο κόστος, ότι οι πράξεις του και οι παραλείψεις του έχουν πολύ μεγαλύτερες επιπτώσεις στην κοινωνία. Και ότι ο ιδιωτικός του βίος συρρικνώνεται ή και εκμηδενίζεται. 

Ο ιδιωτικός βίος του πολιτικού δεν είναι ο ίδιος με τον ιδιωτικό βίο των ιδιωτών. Ο ιδιωτικός βίος του πολιτικού είναι ιδιαίτερα περιορισμένος. Γι'αυτόν το λόγο, όταν υπάρχουν περιπτώσεις δημοσιότητας σ'αυτήν την έκταση, όπως αυτές που έχουμε προ οφθαλμών, πρέπει να οδηγούνται στη δικαιοσύνη. Και πρέπει να συνηγορούμε υπέρ του να πάνε στη δικαιοσύνη, αν μη τι άλλο διότι και οι ίδιοι οι συνάδελφοι, οι οποίοι έχουν υποστεί αυτού του είδους τις επιπτώσεις της δημοσιότητας, πρέπει να έχουν τη δυνατότητα να προσφύγουν στη δικαιοσύνη. Να βρουν αν έχουν δίκιο και να αποδοθούν λευκοί στην κοινωνία. 

Με την έννοια λοιπόν αυτή, χωρίς να παίρνουμε θέση υπέρ ή όχι της ενοχής, πιστεύουμε ότι πρέπει να υπάρξει στη συγκεκριμένη περίπτωση άρση της ασυλίας των δύο συναδέλφων, όπως άλλωστε εμμέσως ο ένας και αμέσως ο άλλος το εζήτησαν. Για να δοθεί η δυνατότητα στη δικαιοσύνη να αποφανθεί και να μπορούν να υπερασπιστούν τον εαυτό τους και να λήξει αυτή η ιστορία. 

Μου δίνεται όμως η αφορμή, κυρίες και κύριοι συνάδελφοι, να πω ότι με αφορμή την αναθεώρηση του Συντάγματος χάθηκε μια μεγάλη ευκαιρία. Και έχουν μερίδιο ευθύνης σημαντικό όλοι εκείνοι οι οποίοι εψήφισαν εναντίον της αναθεώρησης της σχετικής διάταξης. Είχαμε τη δυνατότητα να αναθεωρήσουμε τη σχετική διάταξη, να αναμορφώσουμε το θεσμό της ασυλίας και να μη δίνουμε τη δυνατότητα στην κοινή γνώμη, η οποία πολλές φορές παραπληροφορημένη σχηματίζει αυτήν την άποψη, να δημιουργεί εικόνα απαξίας για την πολιτική και τους πολιτικούς. 

Τελειώνω λέγοντάς σας ότι όσο υπάρχει αυτή η διάταξη, όπως έχει σήμερα, πιστεύω ότι πρέπει να εφαρμοσθεί με ιδιαίτερη περίσκεψη και ιδιαίτερη φειδώ και από τους αρμόδιους εισαγγελικούς λειτουργούς. 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

'Ενα λεπτό μόνο, κύριε Πρόεδρε. 

Τι εννοώ με αυτό το πράγμα: Το άρθρο 62 παράγραφος 1 του Συντάγματος, κυρίες και κύριοι συνάδελφοι, ορίζει ρητώς ότι η ασυλία καλύπτει το Βουλευτή μόνο στις περιπτώσεις που διώκεται, φυλακίζεται, συλλαμβάνεται ή άλλως πώς περιορίζεται. 'Οταν ένας εισαγγελέας παίρνει στα χέρια του μία υπόθεση πριν διατάξει οποιαδήποτε ανακριτική πράξη, που σημαίνει περιορισμό του οποιουδήποτε Βουλευτή, έχει τη δυνατότητα να κάνει έρευνα της υπόθεσης και την υπόθεση αυτή, εάν δεν έχει ουσία και βασιμότητα, να τη στείλει στο αρχείο. 

Συμβαίνει το αντίθετο. Οι εισαγγελικοί λειτουργοί και μόνο που παίρνουν μια οποιαδήποτε μήνυση ή μηνυτήρια αναφορά εναντίον Βουλευτή, δεν κάνουν απολύτως καμία έρευνα και παραπέμπουν το θέμα στη Βουλή. Υπάρχει στάδιο προηγούμενο. Το στάδιο που προηγείται της προανακριτικής πράξης, την οποία θα διέταζε ο εισαγγελέας. 

Γι'αυτό πιστεύω ότι πρέπει ύστερα από απόφαση, που μπορούμε να πάρουμε, ο Πρόεδρος της Βουλής, να επανέλθει στον εισαγγελέα του Αρείου Πάγου. Και να δώσει ο εισαγγελέας του Αρείου Πάγου την οδηγία στους αρμόδιους εισαγγελικούς λειτουργούς, ώστε αυτοί να μην ενεργούν ελαφρά τη καρδία στις περιπτώσεις εκείνες, όπου δεν έχει καμία βασιμότητα η οποιαδήποτε δίωξη ή προσπάθεια παραπομπής της υπόθεσης ενώπιον της Βουλής. 

Νομίζω ότι και μόνο ο θόρυβος, που δημιουργείται σε αυτήν την Αίθουσα, αρκεί για να δημιουργήσει την εντύπωση την οποία ήδη δίνουμε προς τα έξω. 

ΘΕΟΔΩΡΟΣ ΣΤΑΘΗΣ: Γιατί θα πρέπει να απολογούμαστε, αντί να πούμε την αλήθεια στον ελληνικό λαό; 

ΠΡΟΚΟΠΗΣ ΠΑΥΛΟΠΟΥΛΟΣ: Εάν δεν με καταλάβατε, τότε 

  

 

  

Σελίδα 302 

με συγχωρείτε ... 

ΘΕΟΔΩΡΟΣ ΣΤΑΘΗΣ: Σας κατάλαβα. 

ΠΡΟΕΔΡΕΥΩΝ (Λουκάς Αποστολίδης): Θα παρακαλέσω, να μην παρεμβαίνετε στον ομιλητή. 

ΠΡΟΚΟΠΗΣ ΠΑΥΛΟΠΟΥΛΟΣ: Τελειώνω, κύριε Πρόεδρε, λέγοντας τα εξής: Πιστεύω ότι και έτσι όπως έχει η διάταξη, υπάρχει περιθώριο βελτίωσης ώστε να μη βρισκόμαστε στην ανάγκη να έχουμε αυτού του είδους τη διαδικασία. Και μιλώ για τις περιπτώσεις των συναδέλφων, όπου καταφανώς δεν τίθεται θέματα άρσης της ασυλίας. Γι'αυτό και η Νέα Δημοκρατία έκανε τη διάκριση μεταξύ των λοιπών περιπτώσεων και των περιπτώσεων των δύο συναδέλφων των οποίων ζητεί την άρση. Αλλά για τους λόγους που εξήγησα και με τη σκέψη, την οποία ανέπτυξα προηγουμένως. 

Ευχαριστώ πολύ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, συμφωνήσαμε ομόφωνα προηγουμένως στις 21.30' να ξεκινήσει η ψηφοφορία. 

(Θόρυβος στην Αίθουσα) 

Κύριοι συνάδελφοι, θα δώσω το λόγο στον κ. Κόρακα για πέντε λεπτά και έχουν ζητήσει ο κ. Γιαννόπουλος, ο κ. Καραμηνάς και ο κ. Ρόκος το λόγο επ'ολίγον να ομιλήσουν. Εάν επιμένουν, θα μιλήσουν, διαφορετικά θα περάσουμε στην ψηφοφορία. 

Ορίστε, κύριε Κόρακα, έχετε το λόγο. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, θα μου επιτρέψετε κατ'αρχήν -και ζητώ να μην ξεκινήσει ο χρόνος μου- μία διαδικαστική παρατήρηση. Εδώ άνοιξε κατάλογος ομιλητών. Βεβαίως ο κύριος Πρόεδρος έκανε μία έκκληση -δεν ήμουν στην Αίθουσα, ήμουν επάνω- να γίνει όσο γίνεται μεγαλύτερη προσπάθεια, ώστε 21.30' με 22.00' να τελειώσουμε, για να μπούμε στο νομοσχέδιο. Ωστόσο, όμως, θέλω να σημειώσω ότι πρόκειται για ένα πολύ σοβαρό θέμα, ένα μείζον θέμα που αφορά τη Βουλή και δεν είναι δυνατόν να το στριμώξουμε. 'Εχουν γραφτεί μερικοί συνάδελφοι, που δεν μπορούμε να τους αποκλείσουμε έστω για πέντε λεπτά να πάρουν θέση. Τέθηκαν σοβαρότατα ζητήματα, τα οποία δεν μπορούν να μείνουν μετέωρα. 

Κατά τη γνώμη μας, ανεξάρτητα από αυτό που λέει ο επίτιμος Πρόεδρος της Νέας Δημοκρατίας, ναι, υπήρξε λαϊκισμός απόψε, υπήρξε δημαγωγία. Γιατί πρέπει να κρυβόμαστε πίσω από το δάχτυλο; Γιατί ξέρουμε ότι είναι ένα θέμα που παίζει, εν πάση περιπτώσει, στα κανάλια και βγαίνουμε και λέμε διάφορα. 

Εμείς, λοιπόν, θέλουμε να δοθεί το δικαίωμα στους Βουλευτές, υπάρχει και ένας δικός μας Βουλευτής, να διατυπώσουν τη γνώμη τους, έστω συνοπτικά, όπως έκαναν άλλοι Βουλευτές. 

Γι'αυτό προτείνω και παρακαλώ να γίνει δεκτό, να πάει η συζήτηση με την πίεση του χρόνου που έχουμε και αν δούμε ότι πρέπει να μπούμε στη συζήτηση του νομοσχεδίου, να μπούμε. 

Χθες τελειώσαμε στις 22.30', γιατί ο κύριος Υπουργός δεν ήθελε να μιλήσει. Η Κυβέρνηση ουσιαστικά διέκοψε τη συνεδρίαση, όχι η Βουλή. Και βέβαια, ο κύριος Πρόεδρος λέει ότι είναι Πρόεδρος και δεν τον ενδιαφέρει τι κάνει η Κυβέρνηση. 'Ομως, έπρεπε να παρέμβει εκείνη την ώρα και να πει: "'Οχι, κύριε Λαλιώτη, θα μιλήσετε τώρα, γιατί είναι ακόμη 22.30'." 

Λυπάμαι πάρα πολύ, που κάνω αυτές τις παρατηρήσεις, αλλά είναι αναγκαίες. 

Τώρα, θα ήθελα να πω ορισμένες σκέψεις για το θέμα που συζητούμε. 

ΠΡΟΕΔΡΕΥΩΝ (Λουκάς Αποστολίδης): Τώρα ξεκινάει ο χρόνος σας, κύριε Κόρακα. 

ΣΤΡΑΤΗΣ ΚΟΡΑΚΑΣ: Βέβαια ο ειδικός αγορητής μας έθεσε ολοκληρωμένα το θέμα και συγκεκριμένα για την κάθε περίπτωση, αλλά και στη γενικότερη βάση του. Τέθηκε, όμως, επανειλλημμένα και από πολλούς το θέμα της αναγκαιότητας της προκαταρκτικής εξέτασης από τον εισαγγελέα. 

(Στο σημείο αυτό την Προεδρική 'Εδρα καταλαμβάνει ο Α'Αντιπρόεδρος της Βουλής κ.ΠΑΝΑΓΙΩΤΗΣ Ν. ΚΡΗΤΙΚΟΣ) 

Θέλω ακόμη να σημειώσω το εξής και να διευκρινίσω ακόμη περισσότερο την άποψη μας. Τι σημαίνει, κύριοι Βουλευτές, "προκαταρκτική εξέταση από τον εισαγγελέα"; Πού μας οδηγεί; Πού μας οδηγεί, ουσιαστικά, η εγκύκλιος του "πολύ κ. Γιαννόπουλου", του Υπουργού Δικαιοσύνης, που δίνει τέτοια κατεύθυνση, τέτοια εντολή στη δικαιοσύνη; Κατά τη γνώμη μας δίνουμε έτσι το δικαίωμα στον εισαγγελέα να επιλέγει ποιους θα βάλει στο αρχείο και ποιους όχι. Και το ερώτημα που τίθεται ευθέως -και πρέπει να έχουμε το θάρρος να θέσουμε τέτοιο ερώτημα- είναι: Είναι ο κάθε εισαγγελέας αδέκαστος; Είναι απαλλαγμένος, αμερόληπτος, ανεξάρτητος; Είναι έξω από πολιτικές σκοπιμότητες; Θέτω το ερώτημα και ας δώσει ο καθένας ευθέως την απάντηση. Τι είναι ο εισαγγελέας; Και θα πω παρακάτω. 

'Αρα, δεν είναι θέμα, κύριε Μητσοτάκη, κύριε Πρόεδρε, αν το Κομμουνιστικό Κόμμα Ελλάδας αναγνωρίζει ή όχι την αστική δικαιοσύνη. Το θέμα είναι ότι το Κομμουνιστικό Κόμμα Ελλάδας θεωρεί ότι η αστική δικαιοσύνη δεν είναι ανεξάρτητη. Και για το λόγου το ασφαλές, επικαλούμαστε την πεισματική άρνησή σας, της Νέας Δημοκρατίας αλλά και του ΠΑ.ΣΟ.Κ., να αναθεωρήσετε το άρθρο 90 του Συντάγματος και να διασφαλισθεί, στο βαθμό που είναι δυνατό, η ανεξαρτησία της δικαιοσύνης. 'Οχι. Θέλετε τη δικαιοσύνη, την ανώτατη λειτουργία εξαρτημένη από τις πολιτικές σκοπιμότητες. 

Και ο κάθε δικαστής είναι λογικό να φιλοδοξεί να καταλήξει στα ύπατα αξιώματα του κλάδου. 'Αρα, από εκεί και πέρα, είναι τρωτός, είναι ευάλωτος στις πιέσεις και στις απαιτήσεις της εκάστοτε Κυβέρνησης. 

Αλλάξτε το άρθρο αυτό του Συντάγματος. Αυτό όμως δεν το δέχεστε. Είναι κάτι στο οποίο πεισματικά επιμένει και διεκδικεί το Κομμουνιστικό Κόμμα Ελλάδας από το 1975 και εσείς πεισματικά το αρνείστε. 

Να, λοιπόν, ποιο είναι το πρόβλημα κατά την άποψή μας. 

Τι θα συμβεί με την πρόταση που γίνεται; Ο εισαγγελέας -επαναλαμβάνω-θα κουκουλώνει ή θα παραπέμπει στη Βουλή συχνά, ανάλογα με την απαίτηση του Υπουργού Δικαιοσύνης και της Κυβέρνησης και ανάλογα -όπως είπα- με τις πολιτικές σκοπιμότητες που θέλει να υπηρετήσει. Και εδώ τίθεται το θέμα, το επαναλαμβάνω, της ανεξαρτησίας της δικαιοσύνης. 

Δεύτερον, η άποψη του εισαγγελέα, που θα κάνει την προκαταρκτική εξέταση, θα συνοδεύει φαντάζομαι το φάκελο της δικογραφίας που θα έρχεται στη Βουλή. Ο καθένας από εμάς θα έχει πρόσβαση σε αυτόν το φάκελο. Και θα πάρω εγώ το χαρτί του εισαγγελέα, του πολιτικού μου αντιπάλου και θα το κάνω σημαία στην εκλογική μου περιφέρεια. 

Καταλάβατε, πού οδηγούμαστε με τέτοιου είδους -επιτρέψτε μου την άποψη για μία ακόμη φορά- όχι σοβαρά μελετημένες θέσεις, για να μην πω τίποτε άλλο; 

'Αρα, δεν πρέπει να τροποποιηθούν οι σχετικές συνταγματικές διατάξεις. Και σωστά σημειώθηκε από το συνάδελφο κ. Ιωαννίδη ότι, όπως για όλους τους πολίτες, ο εισαγγελέας βάζει στο αρχείο περιπτώσεις που ξέρει εκ των προτέρων ότι δεν έχουν καμία νομική βάση. Δεν θα έρθουμε τώρα εμείς να του δώσουμε το επιπλέον δικαίωμα ειδικότερα για τους Βουλευτές, περισσότερο από τους άλλους πολίτες, να το κάνει αυτό. 

Γιατί είναι γεγονός, κύριε Πρόεδρε, ότι εάν προχωρήσουμε σε τέτοιου είδους μεθοδεύσεις, πολλοί από τους Βουλευτές θα βρίσκονται συχνά στο εδώλιο του κατηγορουμένου έχοντας η δικογραφία και το βάρος της γνώμης του εισαγγελέα. 

'Οταν λέγεται ότι δεν θα πρέπει να γίνεται παραπομπή, όταν το αδίκημα αφορά στην καθαρώς πολιτική του δραστηριότητα, ποιο είναι το ερώτημα; Το ερώτημα είναι: Ποιος θα το κρίνει, εάν αφορά ή όχι την πολιτική του δραστηριότητα; 

Να σας δώσω και εγώ το παράδειγμα του κ. Ρόκου. Πήγε και έκανε μια δειγματοληπτική αμμοληψία, για να δει αν του κάνει η άμμος. Εκεί πέρα υπάρχουν πολιτικές αντιζηλίες ανάμεσα στο νομάρχη, στους κοινοτάρχες κλπ., και του έφτιαξαν τη μήνυση, την καταγγελία και την έφεραν εδώ πέρα. 

  


 

  

Σελίδα 303 

'Εχει σχέση με την πολιτική δραστηριότητα, ναι ή όχι; 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

'Αρα, λοιπόν, τέτοιοι λεονταρισμοί, να αρθεί η ασυλία κλπ., κατά τη γνώμη μας δεν ευσταθούν. Πότε ευσταθούν; Εάν πραγματικά πρόκειται για αδικήματα τέτοια, που σε καμιά περίπτωση δεν μπορεί να θεωρηθούν ότι έχουν σχέση με την άσκηση του βουλευτικού λειτουργήματος. 

Υπάρχουν δύο περιπτώσεις, για τις οποίες πραγματικά κι εμείς ζητήσαμε την άρση ασυλίας. Τι σχέση έχει με την πολιτική δραστηριότητα το ξυλοφόρτωμα μιας νεαρής; Αν είναι αλήθεια, αυτό θα φανεί στη διαδικασία της δικαιοσύνης. Καμία σχέση. Τι σχέση έχει με την πολιτική δραστηριότητα του συγκεκριμένου Βουλευτή το ατύχημα, ο θάνατος, ο φόνος... 

(Στο σημείο αυτό ξανακτυπάει το κουδούνι λήξεως του χρόνου ομιλίας του κυρίου Βουλευτή) 

Σας παρακαλώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Είχατε πέντε λεπτά, κύριε Κόρακα. 

(Θόρυβος στην Αίθουσα) 

ΑΘΑΝΑΣΙΟΣ ΜΑΤΗΣ: Δεν θα τελειώσετε, κύριε Κόρακα; 

ΣΤΡΑΤΗΣ ΚΟΡΑΚΑΣ: 'Επρεπε να διαμαρτυρηθείτε, κύριε συνάδελφε, όταν μιλούσαν οι άλλοι Κοινοβουλευτικοί Εκπρόσωποι και πέρασαν τα δέκα λεπτά και όχι σε μένα. 

Τελειώνω σε ένα λεπτό, κύριε Πρόεδρε. 

Πράγματι, τα εγκλήματα, για τα οποία κατηγορείται ο συνάδελφος κ. Καραμηνάς, δεν έχουν καμία σχέση με τη βουλευτική του δράση, με το λειτούργημά του και πρέπει να παραπεμφθεί, να δικαστεί, γιατί ακριβώς αυτές οι συμπεριφορές και των δύο συναδέλφων δεν έχουν καμία σχέση με τη συμπεριφορά Βουλευτή. 

Θα ήθελα, τελειώνοντας, να πω ότι φυσικά δεν συμφωνούμε με την άποψη ότι δεν θα πρέπει κάθε τόσο να παραπέμπεται ο Βουλευτής, γιατί όλοι μας θα περνάμε το μισό χρόνο της ζωής μας στα δικαστήρια, ούτε με την άποψη ότι ο λαός θα τον κρίνει. Βεβαίως ο λαός μας κρίνει όλους, αλλά όχι για τέτοιες περιπτώσεις. Να, γιατί επιμένουμε στις προτάσεις, που έκανε ο ειδικός αγορητής. 

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Πρόεδρος προηγουμένως έκανε μία παράκληση και υπήρξε απόλυτη κατανόηση από το Σώμα, να περιορίσουμε τη συζήτηση μεταξύ των εισηγητών, των Κοινοβουλευτικών Εκπροσώπων και αν επιθυμούν οι καθ' ων οι αιτήσεις, να πουν δύο λόγια και να τελειώσουμε τη συζήτηση σε εύλογο χρόνο. 

Επιμένετε, κύριοι συνάδελφοι, να μιλήσετε; 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Ναι, κύριε Πρόεδρε. 

ΚΩΝΣΤΑΝΤΙΝΟΣ ΚΑΡΑΜΗΝΑΣ: Ναι, κύριε Πρόεδρε. 

ΓΕΩΡΓΙΟΣ ΚΑΛΑΝΤΖΗΣ: Μάλιστα, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): 'Οσοι επιθυμούν να μιλήσουν, θα μιλήσουν για δύο λεπτά. 

Ο κ. Καλαντζής έχει το λόγο. 

ΓΕΩΡΓΙΟΣ ΚΑΛΑΝΤΖΗΣ: Κύριε Πρόεδρε, θα ήθελα να σταθώ στο θέμα της ισονομίας και της ισοπολιτείας, που σαφώς δεν πρέπει να υπάρχει διαφορά μεταξύ των πολιτών και των Βουλευτών. Σαφώς υπάρχουν καλοί και κακοί πολίτες και πιθανόν καλοί και κακοί Βουλευτές. 'Ομως, εμείς, μια που είμαστε τα πρότυπα της κοινωνίας, μια που εμείς είμαστε αυτοί προς τους οποίους προσβλέπουν ιδιαίτερα οι νέοι και νέες, βλέπουμε ότι η πιθανή κακή πράξη κάποιου Βουλευτού γίνεται πρώτη είδηση από τα Μέσα Μαζικής Ενημέρωσης, ενώ αντίστοιχα οι πολλές καλές πράξεις πολλών συναδέλφων Βουλευτών, όπως για παράδειγμα πολλών χειρουργών ιατρών, που χειρουργούν χωρίς λεφτά, έχοντας ανάγκη οι ασθενείς, ή πολλές περιπτώσεις συναδέλφων Βουλευτών δικηγόρων, οι οποίοι υποστηρίζουν πένητες και φτωχούς ή πολλές περιπτώσεις συναδέλφων Βουλευτών, οι οποίοι όντως κάνουν πράξεις καλές, δεν τις είδαμε να αντιμετωπίζονται στον ίδιο βαθμό και ως πρώτη είδηση και από τα Μέσα Μαζικής Ενημέρωσης. Μόνο τα κακά παρουσιάζονται; Καλά δεν γίνονται από τους συναδέλφους Βουλευτές; Δεν υπάρχουν καλές πράξεις, που ως πρότυπα θα πρέπει να παρουσιάζονται ως πρώτη είδηση, ώστε αυτές οι πράξεις να γίνονται πρότυπα για τους νέους και τις νέες; 

Δεύτερον -για να μην "κλέβω" και το χρόνο- είναι δυνατόν να μην καταβληθεί η μέγιστη δυνατή προσπάθεια, ώστε εμείς οι Βουλευτές που είμαστε αναμφισβήτητα ευάλωτοι στις οποιεσδήποτε κακόβουλες προθέσεις και ενέργειες κάποιων πολιτικών αντιπάλων ή και κάποιων πολιτών να μην έχουμε βρει εκείνες τις ασφαλιστικές δικλείδες, οι οποίες θα διασφαλίσουν τον πολιτικό απ' όλες αυτές τις κακόβουλες πράξεις; 

Τελειώνοντας θέλω να πω ότι ενέργειες που δεν έχουν καμία σχέση με την άσκηση της βουλευτικής ιδιότητας σαφώς θα πρέπει να παραπέμπονται, όπως παραπέμπεται ο κάθε απλός πολίτης. 'Ομως, από κει και πέρα, την τιμή των Βουλευτών ποιος θα την προασπίσει; Ποιος, επιτέλους, θα δώσει τη δυνατότητα, ώστε οι πολλές καλές πράξεις που γίνονται και εντός του Κοινοβουλίου και εκτός του Κοινοβουλίου από συναδέλφους Βουλευτές να παρουσιάζονται ως πρώτη είδηση, ως πρότυπο για την κοινωνία, για τους νέους και τις νέες; Ποιος θα δώσει αυτήν τη δυνατότητα, ώστε αυτοί που προσπαθούν για το καλό να φαίνονται και να μη φαίνονται μόνο οι πιθανόν κακές πράξεις; 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κανταρτζής έχει το λόγο για δύο λεπτά. 

ΑΧΙΛΛΕΥΣ ΚΑΝΤΑΡΤΖΗΣ: Κύριε Πρόεδρε, δεν θα αναφερθώ επί της ουσίας, γιατί αναφέρθηκαν με λεπτομέρειες και ο ειδικός αγορητής του Κόμματός μας και ο Κοινοβουλευτικός Εκπρόσωπος. Δεν θα απαντήσω ακόμα σ' αυτά που ειπώθηκαν απόψε εδώ σε ένα -θα μου επιτρέψετε την έκφραση- ρεσιτάλ δημαγωγίας από ορισμένους, που βάλλουν ευθέως κατά μιας δημοκρατικής κατάκτησης, της βουλευτικής ασυλίας, πράγμα που επιχείρησαν άλλωστε και στο παρελθόν μέσα και από την αναθεώρηση του Συντάγματος. 

Θα ρωτήσω ευθέως και τους Βουλευτές του Συνασπισμού, αλλά και εκείνους που μιλάνε για αναθεώρηση του Συντάγματος. Πού εμποδίζει η σημερινή διάταξη να αρθεί η βουλευτική ασυλία στις περιπτώσεις που δεν σχετίζονται με την πολιτική δραστηριότητα; Εάν εφαρμόζαμε τη λογική τους, θα βλέπαμε σήμερα Βουλευτές, οι οποίοι στέκονται στο πλευρό του λαού μας "να τυλίγονται σε μια κόλλα χαρτί" και να παραπέμπονται στα δικαστήρια για αδικήματα του κοινού ποινικού δικαίου, παραδείγματος χάρη για παρακώλυση συγκοινωνιών, όπως είχε συμβεί πριν από κάποιο χρονικό διαστημα με Βουλευτή του κόμματός μας. 

Θα μου επιτρέψετε ένα ακόμα σχόλιο. Ειπώθηκε ότι οι εισαγγελείς δεν πρέπει να παραπέμπουν τις δικογραφίες, χωρίς να εξετάζουν τη βασιμότητα. Αυτό, άλλωστε, λέει και ο Υπουργός Δικαιοσύνης σε έγγραφό του προς τους εισαγγελείς. Και μπαίνει ευθέως το ερώτημα: Πώς θα διαπιστώσει ο εισαγγελέας τη βασιμότητα εάν δεν κάνει προκαταρκτική εξέταση; 

Να, λοιπόν, τι κάνετε, κύριοι συνάδελφοι. Βάζετε την προκαταρκτική εξέταση "από το παράθυρο", παρά το ότι απαγορεύεται από το Σύνταγμα, γιατί η προκαταρκτική εξέταση δεν σημαίνει έναρξη ποινικής δίωξης. Οι νομικοί ασφαλώς το γνωρίζουν. Επιπλέον, αφήνουν τον κατηγορούμενο Βουλευτή έρμαιο στα χέρια του εισαγγελέα. Αν ακόμα η Βουλή δεν δώσει τη συγκατάθεσή της για την άρση της ασυλίας, θα βρίσκεται σε πολιτική ομηρία, θα μπορούν να το χρησιμοποιούν οι αντίπαλοί του. Γνωρίζουμε, ασφαλώς, τι θα συμβεί σε περιόδους πολιτικής όξυνσης και οι κομμουνιστές έχουν πικρή πείρα, κύριε Μητσοτάκη, πάνω σ'αυτό, αλλά όχι μόνο πάνω σ'αυτό. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γιαννόπουλος έχει το λόγο. 

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, κύριοι συνάδελφοι, σεβόμενος, πραγματικά, το χρόνο και την πίεσή σας να ψηφίσουμε και να φύγουμε -με οποιοδήποτε αποτέλεσμα- θα ήθελα να σας πω το εξής: Στην τύχη που βρέθηκα εγώ, που δεν είμαι εξοικειωμένος ούτε με δικαστήρια ούτε με εισαγγελείς ούτε με παραπομπές ούτε με καμία τέτοιας 

  


 

  

Σελίδα 304 

δικονομικής φύσεως λειτουργία, μπορεί να βρεθείτε εσείς. 

Το λέω αυτό, γιατί πραγματικά, ένα πρωινό που ξύπνησα, μου διάβασαν το κατηγορητήριο -μπροστά στο οποίο πιθανόν να ωχριούσε και ο Ντίλιγκερ-το οποίο σπιλώνει την τιμή μου και την υπόληψή μου. 

Θα μου επιτρέψετε, κύριοι συνάδελφοι, να σας ξεναγήσω λίγο στην υπόθεση αυτή. Είμαι μέλος του Εποπτικού Συμβουλίου της Ιπποκρατείου Πολιτείας από επταετίας, με ένα νομικό και με έναν άλλο γιατρό. Είναι ένας συνεταιρισμός που έχει απασχολήσει το Κοινοβούλιο κατά καιρούς, είναι μια παλαιά υπόθεση. 

Και επειδή υπήρξε στα παλαιότερα διοικητικά και εποπτικά συμβούλια μία πίεση συγκεκριμένου εργολάβου απαιτήσεως χρημάτων εκατοντάδων εκατομμυρίων και επειδή προσωπικά εγώ αρνήθηκα να συνομολογήσω σε οτιδήποτε, ακόμη και σε απόφαση της Γενικής Συνελεύσεως του συνεταιρισμού που μας παρότρυνε να έρθουμε σε συμβιβαστική λύση με το συγκεκριμένο αυτό άτομο, αρνήθηκα. Και όχι μόνο με απείλησαν, αλλά χρησιμοποίησαν και συγκεκριμένο εκδοτικό οίκο που ήταν συγγενής με το συγκεκριμένο αυτόν εργολάβο. Με απείλησαν λόγω της ιδιότητάς μου ότι θα ζητήσουν την άρση ασυλίας, για να ενδώσω. 

Ε, λοιπόν, δεν ενέδωσα, δεν ενδίδω και δεν θα ενδώσω σε απατεώνες εργολάβους αυτής της φύσεως, διότι δεν είμαι διατεθειμένος στη θέση αυτή, που με έβαλαν γιατροί συνάδελφοι της Ιπποκρατείου Πολιτείας, να γίνω νομέας χρημάτων εκατοντάδων εκατομμυρίων. 

Γι' αυτό, κύριοι συνάδελφοι, σας είπα ότι αύριο στη θέση αυτή μπορεί να βρεθείτε για οποιοδήποτε άλλο αδίκημα εσείς. Και ξέρετε τι; Και σήμερα πλανάται η απορία και εσείς αναρωτιέστε. Με ρώτησαν πολλοί συνάδελφοί μου "βρε Γιαννόπουλε, τι είναι αυτά που σου γράφουν εδώ;" Πώς θα αμυνθώ; 'Εγραψε ο Τύπος σε μία παραγωγή παραπληροφόρησης -τοπικός Τύπος της εκλογικής μου περιφέρειας και πανελληνίου ακτινοβολίας- ό,τι ήθελε. Ποια είναι λοιπόν η άμυνα του πολιτικού; 

Επειδή όμως είμαι Ρουμελιώτης και συνηθίζω να έχω την παρρησία των λόγων μου, τίθεται στην κρίση σας να αρθεί η βουλευτική μου ασυλία, για να αποδείξω και στο δικαστήριο τις ατιμίες αυτές που διαπραγματεύθηκαν άλλοι σε καιρό που δεν είχα καμία ευθύνη της Ιπποκρατείου Πολιτείας και θέλουν δι' αυτού του τρόπου να διαχειριστούν χρήματα συναδέλφων ιατρών. Αυτά ήθελα να σας πω. Και θα δοθεί η ευκαιρία σε κάποιο θέμα που θα τύχει μίας μεγάλης συζήτησης και ζύμωσης, να αναφέρουμε και περιπτώσεις πολλές όπου η πολιτική μας δραστηριότητα επικαλύπτεται με το λειτούργημα της επαγγελματικής ή της κοινωνικής μας ιδιότητας. Σας ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καραμηνάς έχει το λόγο. 

Θα παρακαλέσω, κύριοι συναδελφοι, να συντομεύσουμε, διότι συντρέχει και ένας σοβαρός λόγος. Οι συνάδελφοι της Πλειοψηφίας είναι εδώ από τις 10.00 π.μ. καταπονημένοι. 

ΜΙΛΤΙΑΔΗΣ ΕΒΕΡΤ: Θα μας αφαιρέσετε και το λόγο; 

ΠΡΟΕΔΡΕΥΩΝ (Παναγιώτης Ν. Κρητικός): Είναι κουρασμένοι και θα αποχωρήσουν με κίνδυνο να μην μπούμε στην ψηφοφορία. Υπάρχει κόπωση. Και πρέπει να μπούμε στην ψηφοφορία. 

Ορίστε, κύριε Καραμηνά, έχετε το λόγο. 

ΚΩΝΣΤΑΝΤΙΝΟΣ ΚΑΡΑΜΗΝΑΣ: Κύριε Πρόεδρε, κυρίες και κύριοι συνάδελφοι, θα ήθελα και στην Ολομέλεια της Βουλής και για πολλοστή φορά να επαναλάβω ότι είμαι συντετριμμένος με το ατυχές συμβάν και να εκφράσω τη βαθιά μου λύπη και οδύνη για τον άδικο χαμό της κοπέλας. Επίσης θέλω να πω ότι συμπαρίσταμαι με όλη τη δύναμη της ψυχής μου στους οικείους της. 

Κυρίες και κύριοι συνάδελφοι, αφού ευχαριστήσω τους κυρίους συναδέλφους που μετείχαν στη Διαρκή Επιτροπή και έκαναν δεκτή την έκκλησή μου να ψηφίσουν υπέρ της άρσης ασυλίας μου, θέλω να παρακαλέσω να πράξετε το ίδιο και εσείς, για να οδηγηθεί η υπόθεση στα τακτικα δικαστήρια, όπως συμβαίνει και με όλους τους 'Ελληνες πολίτες. Ο πολιτικός δεν πρέπει να αποκλίνει μεταξύ λόγων και έργων. Και εγώ σας πληροφορώ ότι κατά την αναθεώρηση του Συντάγματος ψήφισα την πρόταση της Νέας Δημοκρατίας, με την οποία προβλέπεται η αναθεώρηση της διάταξης του Συντάγματος για την ασυλία του Βουλευτή, δηλαδή το άρθρο 62. 

Με τη δικαστική διερεύνησή της, η υπόθεση που με αφορά θα μπει στις πραγματικές διαστάσεις και θα πάρουν και την απάντησή τους όλοι εκείνοι που αβασάνιστα έριξαν τόση λάσπη στο πρόσωπό μου -και κατ' επέκταση στο θεσμό του Βουλευτή- για δήθεν γεγονότα και πράξεις που δεν έχουν σχέση με εμένα. 

Τέλος, θα ήθελα να ευχαριστήσω τις συμπατριώτισες και συμπατριώτες μου ανεξαρτήτως κομματικής και πολιτικής τοποθέτησης για την καθολική συμπαράσταση και αγάπη που με περιβάλλουν και να τους υποσχεθώ ότι θα είμαι πάντα κοντά τους αρωγός και συμπαραστάτης τους. 

Ο Κώστας Καραμηνάς, κυρίες και κύριοι συνάδελφοι, δεν άλλαξε σε μια βραδιά. Ούτε πρόκειται να αλλάξει ποτέ χαρακτήρα. Σας ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ρόκος έχει το λόγο. 

ΓΕΩΡΓΙΟΣ ΡΟΚΟΣ: Κύριε Πρόεδρε, κυρίες και κύριοι συνάδελφοι, η κατηγορία επί της ουσίας δεν υφίσταται. 'Ομως παραμένει στη δικαστική κρίση του εισαγγελέα, που ζήτησε την άρση της ασυλίας, για να εκδικασθεί η υπόθεση. Η κατηγορία άπτεται της βασικής μου επαγγελματικής δράσης. Ειλικρινά νιώθω πως δεν έχει καμιά σχέση ούτε με τη βουλευτική μου ιδιότητα ούτε με την πολιτική μου δράση. 

Εκτιμώ πως στην κρίση που διερχόμαστε προστατεύεται το κύρος του Βουλευτή και του Κοινοβουλίου με το να μην προστατεύονται με ιδιαιτερότητες έστω και προσωρινά οι Βουλευτές για αδικήματα που έχουν σχέση με την επαγγελματική τους δράση, όταν μάλιστα αυτή τους φέρνει σε αντίθεση με άλλους πολίτες. Για σκεφθείτε ότι με την ίδια κατηγορία παραπέμπεται και ο πρόεδρος της κοινότητας, ο οποίος θα παραστεί στο δικαστήριο. Πώς θα μπορέσω εγώ με πολιτική συνείδηση και κρίση να ζητήσω να μην αρθεί η ασυλία μου; Γι' αυτό σας ζητώ με ειλικρίνεια να αρθεί η ασυλία μου. 

(Χειροκροτήματα) 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γεωργόπουλος έχει το λόγο. 

ΔΗΜΗΤΡΙΟΣ ΓΕΩΡΓΟΠΟΥΛΟΣ: Το όλο ζήτημα είναι ζήτημα ουσίας. 'Οχι θορύβου ή εντυπώσεων. Το δεύτερο ζήτημα είναι θέμα πολιτικής παιδείας, όταν συζητάμε για άρση βουλευτικής ασυλίας. Το τρίτο ζήτημα είναι θέμα παιδαγωγικού χαρακτήρα. Ο πολιτικός ταυτόχρονα παιδαγωγεί με την δραστηριότητά του. 

Σε ό,τι αφορά τις περιπτώσεις του κ. Γιαννόπουλου, του κ. Κακλαμάνη, του κ. Κοντομάρη, του κ. Παπαδόπουλου, του κ. Ρόκου, του κ. Σαατσόγλου και του κ. Σουμάκη, οι κατηγορίες είναι νόμω και ουσία αβάσιμες και απορριπτέες. Ενδεικτικά επισημαίνω ότι εξύβριση είναι η διαμφισβήτηση ηθικής κοινωνικής αξίας ή η καταφρονητική μεταχείριση. Η φράση του Προέδρου της Βουλής "πήγαινε στο καλό, χριστιανέ μου" σε καμιά απολύτως περίπτωση δεν αγγίζει αυτήν την έννοια και αυτά τα στοιχεία. Αντίθετα στις περιπτώσεις των συναδέλφων Καραμηνά-Γιοβανούδα θεωρώ ότι πρέπει να γίνουν δεκτές οι αιτήσεις άρσης ασυλίας. 

Διατυπώθηκε η άποψη από τον κ. Μητσοτάκη ότι η παραγραφή είναι εικοσαετής σε περίπτωση αναστολής. Κατά την άποψή μου αυτό είναι λάθος. Οι διατάξεις 111, 112, 113 του Ποινικού Κώδικα αναφέρουν ότι η παραγραφή πλημελλημάτων είναι πενταετής. Το ανώτατο όριο της αναστολής είναι η τριετία. Συνεπώς, όταν συζητάμε περί πλημμελλημάτων, όπως στην προκειμένη περίπτωση, η παραγραφή είναι οκταετής σε συνδυασμό με την πενταετία της παραγραφής και την τριετία της αναστολής. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. 'Εβερτ έχει το λόγο. 

  


 

  

Σελίδα 305 

ΜΙΛΤΙΑΔΗΣ ΕΒΕΡΤ: Κύριε Πρόεδρε, πρέπει να γίνει αντιληπτό ότι την κοινή γνώμη αλλά και εμάς τους ίδιους τους Βουλευτές δεν μας απασχολεί απλώς και μόνο η άρση της ασυλίας συγκεκριμένων Βουλευτών για τα αδικήματα για τα οποία ζητήθηκε η άρση ασυλίας από τους εισαγγελείς. 

Αυτό το οποίο ενδιαφέρει κατά κύριο λόγο είναι να γίνει μια εκτεταμένη συζήτηση στην αίθουσα αυτή, για να δούμε πώς θα αντιμετωπίσουμε ένα σοβαρότατο θέμα ηθικής τάξεως. Ο ελληνικός λαός λέει ότι δεν μπορούν οι Βουλευτές να είναι υπεράνω των νόμων, που οι ίδιοι ψηφίζουν. Αυτή είναι η αντίληψη η οποία επικρατεί σε ένα ευρύτατο φάσμα της πλειοψηφίας του ελληνικού λαού. 

Συνεπώς πιστεύω ότι πρέπει να καθοριστεί μια συγκεκριμένη ημερομηνία, κατά την οποία θα γίνει ευρύτατη συζήτηση για να αντιμετωπισθεί ένα σοβαρότατο θέμα που έχει σχέση με την ηθική και την ομαλή λειτουργία του κοινοβουλευτικού μας πολιτεύματος. Η Νέα Δημοκρατία, στη συζήτηση για την αναθεώρηση του Συντάγματος πήρε συγκεκριμένη θέση. 

Η θέση αυτή ήταν πάντοτε ότι, δηλαδή, δεν είναι δυνατόν να μην αίρεται η ασυλία σε περιπτώσεις που ξεπερνούν τη δραστηριότητα του Βουλευτή μέσα από την πολιτική του ιδιότητα. Το ΠΑ.ΣΟ.Κ δεν προσέτρεξε προς αυτήν την απόφαση. Είναι όμως ανάγκη να ξανασυζητηθεί το θέμα. 

Εάν μεν συνταγματικά μπορεί να γίνει ουσιαστική συζήτηση, αφού ρωτήσουμε τη γνώμη των συνταγματολόγων, να γίνει η πρόταση του κ. Μητσοτάκη, του επίτιμου Προέδρου της Νέας Δημοκρατίας, ούτως ώστε να δούμε πώς μπορούμε να το αντιμετωπίσουμε με το Σύνταγμα που πρόκειται να αναθεωρηθεί. 

Εάν αυτό δεν είναι δυνατόν, να δούμε πώς θα μετατρέψουν -και αυτό είναι ευθύνη του ίδιου του Προεδρείου- την πρόταση του κ. Κακλαμάνη, αυτή η ψηφοφορία, παρά το γεγονός ότι αναφέρθηκε σε συγκεκριμένα πρόσωπα, να γίνεται ονομαστική, ούτως ώστε ο καθένας από εμάς να αναλαμβάνει την πολιτική ευθύνη, να μη λέει άλλα έξω από την Αίθουσα, άλλα από του Βήματος της Βουλής και άλλα κατά τη διάρκεια της μυστικής ψηφοφορίας. 

Τέλος, κύριε Πρόεδρε, πρέπει να γνωρίζετε ότι στη Νέα Δημοκρατία υπάρχουν όργανα, τα οποία λειτουργούν άψογα και τα οποία με καθολική ευλάβεια όλοι οι Πρόεδροι του κόμματος έχουμε τηρήσει. 

Στη Νέα Δημοκρατία υπάρχει ένα όργανο δεοντολογίας, το οποίο είναι επιφορτισμένο με το να εξετάζει ποια θα είναι η θέση του κόμματος στην άρση ασυλίας ενός συγκεκριμένου Βουλευτή. Αυτό τι σημαίνει; Σημαίνει ότι υποχρεούται το Προεδρείο της Βουλής να στείλει στα κόμματα και στους Βουλευτές να στείλει όλον το φάκελο, να υπάρξει μία άνεση ημερών, τουλάχιστο τεσσάρων, πέντε, έξι, να συνέλθουν τα αρμόδια κομματικά όργανα για να πάρουν μία συγκεκριμένη απόφαση. Εδώ με τις άρσεις ασυλίας τις οποίες συζητούμε, τη μία ημέρα βγήκε ημερησία διάταξη και την επόμενη ημέρα ζητήθηκε να συζητηθεί στην αρμόδια επιτροπή. Αντιλαμβάνεσθε ότι αυτές οι διαδικασίες υποβαθμίζουν το κύρος του Κοινοβουλίου και θα πρέπει το Προεδρείο να λάβει σοβαρά υπόψη του τις διαδικασίες, οι οποίες ακολουθούνται στα εσωτερικά των κομμάτων. 

Eυχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Κύριε Πρόεδρε, στη μελέτη των φακέλων έχει ελεύθερη πρόσβαση κάθε Βουλευτής. 'Εχει απόλυτη άνεση να τους μελετήσει, αρκεί να υπάρχει ενδιαφέρον. Από το καλοκαίρι ήταν οι δικογραφίες στη Βουλή και μπορούσαν όσοι είχαν ενδιαφέρον να τις έχουν μελετήσει. 

Κηρύσσεται περαιωμένη η συζήτηση επί του αντικειμένου της ειδικής ημερήσιας διάταξης των αιτήσεων άρσης ασυλίας των Βουλευτών κυρίων Αθανασίου Γιαννόπουλου, Βαρσάμη Γιοβανούδα, Απόστολου Κακλαμάνη, Κωνσταντίνου Καραμηνά, Ευτύχιου Κοντομάρη, Ηλία Παπαδόπουλου, Γεωργίου Ρόκου, Ανέστη Σαατσόγλου και Σταύρου Σουμάκη. 

Θα προχωρήσουμε στην ψηφοφορία. 

ΜΙΛΤΙΑΔΗΣ ΕΒΕΡΤ: Κύριε Πρόεδρε, να διακόψουμε για δέκα λεπτά, για να ειδοποιηθούν οι κύριοι συνάδελφοι. 

ΠΡΟΕΔΡΕΥΩΝ (Παναγιώτης Ν. Κρητικός): Εδώ είναι οι συνάδελφοι, κύριε 'Εβερτ. 

ΜΙΛΤΙΑΔΗΣ ΕΒΕΡΤ: Μπορεί να μην είναι εδώ οι συνάδελφοι. Θα είναι άσχημο να εμφανιστεί να γίνεται μία ψηφοφορία μέσα στην Αίθουσα, χωρίς να υπάρχουν Βουλευτές. 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, επί του καταλόγου καλούνται ο κ. Μάτης από το ΠΑ.ΣΟ.Κ και ο κ. Καλαντζής από τη Νέα Δημοκρατία. 

Επίσης, επί της ψηφοδόχου καλούνται ο κ. Βούλγαρης από το ΠΑ.ΣΟ.Κ και ο κ. Ρεγκούζας από τη Νέα Δημοκρατία. 

Η κοσμήτωρ κ. Ροδούλα Ζήση ορίζεται ως πρόεδρος της εφορευτικής επιτροπής. 

Παρακαλώ, να αρχίσει η ανάγνωση του καταλόγου. 

(ΨΗΦΟΦΟΡΙΑ) 

(Κατά τη διάρκεια της ψηφοφορίας την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ) 

ΠΡΟΕΔΡΟΣ (Απόστολος Κακλαμάνης): Υπάρχει κάποιος κύριος συνάδελφος, ο οποίος δεν άκουσε το όνομά του; Κανείς. 

Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση και διαλογή των ψηφοδελτίων και την εξαγωγή του αποτελέσματος. 

(ΚΑΤΑΜΕΤΡΗΣΗ-ΔΙΑΛΟΓΗ)

ΠΡΟΕΔΡΟΣ (Απόστολος Κακλαμάνης): Εν τω μεταξύ, κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Εθνικής 'Αμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εξωτερικών: "Κύρωση της Συμφωνίας μεταξύ της Κυβέρνησης της Δημοκρατίας της Αλβανίας και της Κυβέρνησης της Ελληνικής Δημοκρατίας για τη διάνοιξη τριών νέων συνοριακών διόδων". 

Ομοίως η Διαρκής Επιτροπή Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Εσωτερικών, Δημόσιας Διοίκησης και Αποκέντρωσης: "Σύσταση Εθνικής Επιτροπής για τα Δικαιώματα του Ανθρώπου και Εθνικής Επιτροπής Βιοηθικής". 

Κύριοι συνάδελφοι, δεν θα συζητήσουμε το νομοσχέδιο του Υπουργείου Περιβάλλοντος, Χωροταξίας και Δημοσίων 'Εργων, που είναι στην ημερήσια διάταξη νομοθετικής εργασίας, λόγω καταπονήσεως του Σώματος και ιδίως των συναδέλφων του ΠΑ.ΣΟ.Κ., οι οποίοι ήσαν από το πρωί για τη συνεδρίαση της Κοινοβουλευτικής Ομάδας. Κατόπιν συνεννοήσεως, που έχει προηγηθεί, στην αυριανή συνεδρίαση θα ολοκληρώσουμε τη συζήτηση επί της αρχής. 

Η Νέα Δημοκρατία έχει τη συνεδρίαση της Κοινοβουλευτικής της Ομάδος και κατά συνέπεια το αντικείμενο της σημερινής συνεδριάσεως μπορεί να μεταφερθεί στην αυριανή και θα ολοκληρώσουμε το νομοσχέδιο αυτό σε δύο συνεδριάσεις τη μεθεπόμενη εβδομάδα, δεδομένου ότι η Βουλή δεν θα λειτουργήσει μέχρι τις 28 Οκτωβρίου. Στις 29 Οκτωβρίου θα έχουμε τη συζήτηση προτάσεως νόμου και θα διαθέσουμε δύο συνεδριάσεις την εβδομάδα πλέον του Νοεμβρίου, να ολοκληρώσουμε το νομοσχέδιο του Υπουργείου Περιβάλλοντος, Χωροταξίας και Δημοσίων 'Εργων. Θα συζητήσουμε δηλαδή τα άρθρα του νομοσχεδίου σε δύο συνεδριάσεις. 

Υπάρχει κάποια αντίρρηση επ' αυτού; Τον κ. Μεϊμαράκη τον είχα ρωτήσει πιο πριν και είχε συμφωνήσει. 

ΠΟΛΛΟΙ ΒΟΥΛΕΥΤΕΣ: 'Οχ, δεν υπάρχει. 

Επομένως τελειώνουμε εδώ τα όσα αφορούν τη συζήτηση του νομοσχεδίου και θα αναμένουμε το αποτέλεσμα της διεξαχθείσης ψηφοφορίας. 

(Στο σημείο αυτό την Προεδρική ' Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 

(ΜΕΤΑ ΤΗ ΔΙΑΛΟΓΗ)

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ψηφοφορίας για τη λήψη απόφασης σύμφωνα με 

 

 

  

Σελίδα 306 

το άρθρο 62 του Συντάγματος για τις αιτήσεις άρσεως της ασυλίας των Βουλευτών κυρίων Αθανασίου Γιαννόπουλου, Βαρσάμη Γιοβανούδα, Απόστολου Κακλαμάνη, Κωνσταντίνου Καραμηνά, Ευτύχιου Κοντομάρη, Ηλία Παπαδόπουλου, Γεωργίου Ρόκου, Ανέστη Σαατσόγλου και Σταύρου Σουμάκη. 

Ψήφισαν συνολικά 222 Βουλευτές. 

Για τον κ. Αθανάσιο Γιαννόπουλο: 

Υπέρ της άρσεως ασυλίας ψήφισαν 25 Βουλευτές. 

Κατά της άρσεως ασυλίας ψήφισαν 191 Βουλευτές. 

Ψήφισαν "ΠΑΡΩΝ" 2 Βουλευτές και "ΛΕΥΚΟ" 4 Βουλευτές. 

Συνεπώς η αίτηση άρσεως ασυλίας απορρίπτεται. 

Για τον κ. Βαρσάμη Γιοβανούδα: 

Υπέρ της άρσεως ασυλίας ψήφισαν 181 Βουλευτές. 

Κατά της άρσεως ασυλίας ψήφισαν 36 Βουλευτές. 

Ψήφισε "ΠΑΡΩΝ" 1 Βουλευτής και "ΛΕΥΚΟ" 4 Βουλευτές. 

Συνεπώς η αίτηση άρσεως ασυλίας γίνεται δεκτή. 

Για τον κ. Απόστολο Κακλαμάνη: 

Υπέρ της άρσεως ασυλίας ψήφισαν 18 Βουλευτές. 

Κατά της άρσεως ασυλίας ψήφισαν 199 Βουλευτές. 

Ψήφισε "ΠΑΡΩΝ" 1 Βουλευτής και "ΛΕΥΚΟ" 4 Βουλευτές. 

Συνεπώς η αίτηση άρσεως ασυλίας απορρίπτεται. 

Για τον κ. Κωνσταντίνο Καραμηνά: 

Υπέρ της άρσεως ασυλίας ψήφισαν 196 Βουλευτές. 

Κατά της άρσεως ασυλίας ψήφισαν 20 Βουλευτές. 

Ψήφισαν "ΠΑΡΩΝ" 2 Βουλευτές και "ΛΕΥΚΟ" 4 Βουλευτές. 

Συνεπώς η αίτηση άρσεως ασυλίας γίνεται δεκτή. 

Για τον κ. Ευτύχιο Κοντομάρη: 

Υπέρ της άρσεως ασυλίας ψήφισαν 18 Βουλευτές. 

Κατά της άρσεως ασυλίας ψήφισαν 198 Βουλευτές. 

Ψήφισαν "ΠΑΡΩΝ" 2 Βουλευτές και "ΛΕΥΚΟ" 4 Βουλευτές. 

Συνεπώς η αίτηση άρσεως ασυλίας απορρίπτεται. 

Για τον κ. Ηλία Παπαδόπουλο: 

Υπέρ της άρσεως ασυλίας ψήφισαν 21 Βουλευτές. 

Κατά της άρσεως ασυλίας ψήφισαν 194 Βουλευτές. 

Ψήφισαν "ΠΑΡΩΝ" 3 Βουλευτές και "ΛΕΥΚΟ" 4 Βουλευτές. 

Συνεπώς η αίτηση άρσεως ασυλίας απορρίπτεται. 

Για τον κ. Γεώργιο Ρόκο: 

Υπέρ της άρσεως ασυλίας ψήφισαν 33 Βουλευτές. 

Κατά της άρσεως ασυλίας ψήφισαν 184 Βουλευτές. 

Ψήφισε "ΠΑΡΩΝ" 1 Βουλευτής και "ΛΕΥΚΟ" 4 Βουλευτές. 

Συνεπώς η αίτηση άρσεως ασυλίας απορρίπτεται. 

Για τον κ. Ανέστη Σαατσόγλου: 

Υπέρ της άρσεως ασυλίας ψήφισαν 31 Βουλευτές. 

Κατά της άρσεως ασυλίας ψήφισαν 185 Βουλευτές. 

Ψήφισαν "ΠΑΡΩΝ" 2 Βουλευτές και "ΛΕΥΚΟ" 4 Βουλευτές. 

Συνεπώς η αίτηση άρσεως ασυλίας απορρίπτεται. 

Για τον κ. Σταύρο Σουμάκη: 

Υπέρ της άρσεως ασυλίας ψήφισαν 25 Βουλευτές. 

Κατά της άρσεως ασυλίας ψήφισαν 189 Βουλευτές. 

Ψήφισαν "ΠΑΡΩΝ" 4 Βουλευτές και "ΛΕΥΚΟ" 4 Βουλευτές. 

Συνεπώς η αίτηση άρσεως ασυλίας απορρίπτεται. 

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 23.35' λύεται η συνεδρίαση για αύριο ημέρα Πέμπτη 22 Οκτωβρίου 1998 και ώρα 10.00', με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία: i) μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Κροατίας για την αποφυγή της διπλής φορολογίας αναφορικά με τους φόρους εισοδήματος και κεφαλαίου" και ii) συνέχιση της συζήτησης επί της αρχής, των άρθρων και του συνόλου του σχεδίου νόμου: "Εθνικό Κτηματολόγιο και άλλες διατάξεις", σύμφωνα με την ημερήσια διάταξη. 

 

Ο ΠΡΟΕΔΡΟΣ                                                                                                ΟΙ ΓΡΑΜΜΑΤΕΙΣ

 