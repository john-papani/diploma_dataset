
Σελίδα 7811 
Π Ρ Α Κ Τ Ι Κ Α    Β Ο Υ Λ Η Σ
Θ'ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΚΓ'
Τρίτη 5 Μα|ου 1998 (ΑΠΟΓΕΥΜΑΤΙΝΗ)
Αθήνα, σήμερα στις 5 Μα|ου 1998, ημέρα Τρίτη και ώρα 18.03' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΠΑΝΑΓΙΩΤΗ Ν. ΚΡΗΤΙΚΟΥ.
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Παναγιώτη Καμμένο, Βουλευτή Β' Αθηνών, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία η 'Ενωση Αστυνομικών Υπαλλήλων Νομού 'Αρτας ζητεί την επίλυση εργασιακών προβλημάτων των μελών της.
2) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία το Δημοτικό Συμβούλιο Καβάλας ζητεί να μην επιτραπεί η εγκατάσταση ηλεκτρονικών παιχνιδιών στα καταστήματα του Δήμου.
3) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Κόνισκας του Νομού Αιτωλ/νίας καταγγέλλει τα υψηλά πρόστιμα που επέβαλε το ΙΚΑ σε κατοίκους της περιοχής της για πολεοδομικές παραβάσεις.
4) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Επιτροπή για την Δημιουργία Κέντρου Αποτέφρωσης Νεκρών ζητεί νομοθετική ρύθμιση για την αποτέφρωση των νεκρών.
5) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία οι Πρόεδροι των Παρακαρλίων Κοινοτήτων ζητούν να μην κατασκευαστεί τάφρος συλλογής ομβρίων υδάτων στην περιοχή της πρώην λίμνης Κάρλα.
6) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Ομοσπονδία Αγροτών Θεριζοαλωνιστών Μακεδονίας - Θράκης και Κεντρικής Ελλάδος ζητεί την επανεξέταση του καθεστώτος εκμετάλλευσης των Ογκομετρικών Αυτ/των (ΣΙΛΟ).
7) Ο Βουλευτής Πειραιά κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε αναφορά με την οποία το Εργατοϋπαλληλικό Κέντρο Σαλαμίνας και Περιχώρων ζητεί την αναβάθμιση του Κέντρου Υγείας Σαλαμίνας.
8) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η 'Ενωση Αγροτικών Συνεταιρισμών Πηλίου - Β' Σποράδων ζητεί την έγκριση της οικονομικής ενίσχυσης της "ΠΟΠ ΚΟΝΣΕΡΒΟΕΛΙΑ ΠΗΛΙΟΥ - ΒΟΛΟΥ".
9) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία Αλιευτικοί και Σπογγαλιευτικοί Φορείς νήσου Καλύμνου ζητούν τη λήψη μέτρων προστασίας της αλιείας και σπογγαλιείας.
10) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία το Εργατοϋπαλληλικό Κέντρο Θεσ/νίκης ζητεί την κατάργηση του καθεστώτος της επίταξης προσωπικού για τη στελέχωση των πλοίων του Πολεμικού Ναυτικού.
11) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Πανελλήνια Ομοσπονδία Εισαγωγέων Μεταχειρισμένων Αυτοκινήτων και Ανταλλακτικών ζητεί τη μείωση της φορολογίας των μεταχειρισμένων επιβατηγών αυτοκινήτων.
12) Η Βουλευτής Αθηνών κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία το Σωματείο Συνταξιούχων ΤΕΒΕ ζητεί την αύξηση των συντάξεων των μελών του.
13) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία οι Οργανισμοί Εγγείων Βελτιώσεων Πεδιάδος Σερρών ζητούν να μην κρατικοποιηθούν οι οργανισμοί εγγείων βελτιώσεων.
14) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία ο Αγροτικός Συνεταιρισμός Παραγωγής Εκλεκτών Καπνών Ολύμπου ζητεί την παράταση της υπογραφής συμβολαίων με τον ΕΟΚ για την παραγωγή 1998.
15) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας ζητεί να μην προσλαμβάνονται ξένοι σύμβουλοι στην Υπηρεσία Πολιτικής Αεροπορίας.
16) Ο Βουλευτής 'Εβρου κ. ΛΕΩΝΙΔΑΣ ΛΥΜΠΕΡΑΚΙΔΗΣ κατέθεσε αναφορά με την οποία η 'Ενωση Αγροτικών Συνεταιρισμών Αλεξανδρούπολης ζητεί να παραμείνει ο έλεγχος 
 

Επιστροφή στην κορυφή



Σελίδα 7812 
για τις επιδοτήσεις στους Αγροτικούς Συνεταιρισμούς.
17) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Σύλλογος Γονέων Παιδιών και Πασχόντων από Μεσογειακή Αναιμία ζητεί το διορισμό των εκπαιδευτικών που πάσχουν από την ασθένεια κατά προτεραιότητα στα σχολεία.
18) Η Βουλευτής Αθηνών κ. ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία η Εταιρεία Προστασίας Θρακικής Κληρονομιάς ζητεί την αύξηση των ωρών διδασκαλίας της ελληνικής γλώσσας στα μειονοτικά σχολεία της Θράκης.
19) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο Αθλητικός Σύλλογος Ρηγανά Αγρινίου ζητεί οικονομική ενίσχυση για τη βελτίωση των αθλητικών του εγκαταστάσεων.
20) Ο Βουλευτής Αθηνών κ. ΔΗΜΗΤΡΙΟΣ ΤΣΟΒΟΛΑΣ κατέθεσε αναφορά με την οποία η 'Ενωση Αγροτικών Συνεταιρισμών 'Αρτας - Φιλιππιάδας ζητεί διευκρινήσεις για την οικονομική ενίσχυση την οποία δικαιούνται οι πορτοκαλοπαραγωγοί 'Αρτας.
21) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία γεωργοκτηνοτρόφοι του Τυρνάβου Λάρισας ζητούν τη διευθέτηση της διαφοράς τους με την Κτηματική Υπηρεσία του Νομού Λάρισας σχετικά με τα εμπράγματα δικαιώματα σε τμήματα αυτοκινήτων τους.
22) Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία οι πρώην εργαζόμενοι της ΣΥΝΕΡΓΑΛ ζητούν μέτρα για την επαγγελματική τους αποκατάσταση.
23) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Σύλλογος Γονέων Παιδιών και Πασχόντων από Μεσογειακή Αναιμία ζητεί το διορισμό των εκπαιδευτικών, μελών του, χωρίς εξετάσεις.
24) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύλλογος Γονέων Παιδιών και Πασχόντων από Μεσογειακή Αναιμία ζητεί το διορισμό των εκπαιδευτικών, μελών του, άνευ εξετάσεων.
25) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία οι Πρόεδροι Εφετών των Δ. Εφετείων Αθηνών και Πειραιά ζητούν να αναθεωρηθεί η διάταξη του άρθρου 88 παρ. 2 του Συντάγματος.
26) Ο Βουλευτής Σάμου κ. ΚΩΝ/ΝΟΣ ΚΑΡΑΜΗΝΑΣ κατέθεσε αναφορά με την οποία η Νομαρχιακή Αυτοδιοίκηση Σάμου ζητεί να υπάρξει συνοδός στο μισθωμένο λεωφορείο ΚΤΕΛ για τη μεταφορά μαθητών του 4/θέσιου Ειδικού Δημοτικού Σχολείου Σάμου.
27) Ο Βουλευτής Σάμου κ. ΚΩΝ/ΝΟΣ ΚΑΡΑΜΗΝΑΣ κατέθεσε αναφορά με την οποία ο Σύλλογος Επαγγελματιών Τουριστικού Τομέα του Δήμου Αγίου Κηρύκου Ικαρίας ζητεί να ληφθούν μέτρα εκσυγχρονισμού των ακτοπλοϊκών συγκοινωνιών του νησιού του.
28) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η 'Ενωση Αγροτικών Συνεταιρισμών Πηλίου Β. Σποράδων ΣΥΝ.Π.Ε. ζητεί την έγκριση των αιτήσεων οικονομικής ενίσχυσης των δραστηριοτήτων παραγωγής, συγκέντρωσης και επεξεργασίας της κονσερβοελιάς Πηλίου - Βόλου.
29) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Σύλλογος Προστασίας Περιβάλλοντος Ληλαντίου Πεδίου Εύβοιας διαμαρτύρεται για τις παράνομες χωματοληψίες - αργιλλοληψίες στο Ληλάντιο Πεδίο Χαλκίδας.
30) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Αστικός Προμηθευτικός Συνεταιρισμός Ιδιοκτητών ΤΑΧΙ Πόλεως Ηρακλείου Π.Ε. ζητεί τη χορήγηση άδειας λειτουργίας και εκμετάλλευσης πρατηρίου υγρών καυσίμων στη συσταθείσα εταιρία με την επωνυμία "Καύσιμα Ηρακλείου ΕΠΕ".
31) Το Δασικό Συνδικαλιστικό Κίνημα με ψήφισμα το οποίο κατέθεσε στον κύριο Πρόεδρο της Βουλής των Ελλήνων ζητούν να μη ψηφισθεί το σχέδιο Νόμου το οποίο αναφέρεται στη "Μεταφορά Αρμοδιοτήτων Δασοπυρόσβεσης στο Πυροσβεστικό Σώμα".
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5024/23-2-98 ερώτηση δόθηκε με το υπ'αριθμ. 836/12-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 5024/23.2.98 που κατέθεσε στη Βουλή ο Βουλευτής κ. Ευαγ. Μπασιάκος, σχετικά με κατάργηση της ισόπεδης διάβασης του Οργανισμού Σιδηροδρόμων στην περιοχή Αλιάρτου Βοιωτίας, σας διαβιβάζουμε το σχετικό έγγραφο με αρ. πρωτ. 160846/195/9.3.98 του Δ/ΝΤΟΣ ΣΥΜΒΟΥΛΟΥ του εν λόγω Οργανισμού.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
2. Στην με αριθμό 5063/24-2-98 ερώτηση δόθηκε με το υπ'αριθμ. 805/13-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5063/24-2-98 που κατέθεσε ο Βουλευτής κ. Γ. Σούρλας σας πληροφορούμε ότι από το 1994 μέχρι σήμερα έχουν συσταθεί τα κατωτέρω Νομικά Πρόσωπα Ιδ. Δικαίου.
Α) Οργανισμός Γεωργικής Επαγγελματικής Εκπαίδευσης Κατάρτισης και Απασχόλησης "Δήμητρα" ν. 2520/1997 άρθρο 10 (ΦΕΚ 173 τΑ/1-9-97). Πρόσφατα διορίστηκε το πρώτο Διοικητικό Συμβούλιο. Δεν έχουν γίνει προσλήψεις.
Β) ΑΓΡΟΤΙΚΗ ΧΡΗΜΑΤΙΣΤΗΡΙΑΚΗ" Α.Ε. θυγατρική της ΑΤΕ η οποία από την σύστασή της μέχρι σήμερα έχει προσλάβει δύο υπαλλήλους (στελέχη) κατ' εξαίρεση του ν. 2190/94 σύμφωνα με το άρθρο 14 παρ. 2α αυτού σε συνδυασμό με την ΠΥΣ 236/94.
Οι υπάλληλοι που προσλήφθηκαν στον Ελληνικό Οργανισμό Γάλακτος από το 1994 έως σήμερα με σύμβαση εργασίας αορίστου χρόνου και των οποίων η πρόσληψη έγινε βάση του ν. 2190/94 είναι οι κατωτέρω:
Ονοματεπώνυμο Ημερομηνία Ειδικότητα πρόσληψηςΑποστολόπουλος Χρήστος 25-1-95 Γεωπόνος ΠΕΖέρβας Κυριάκος 6-10-97 Τεχνολ. Τροφίμων ΤΕΣτάλιου Ιωάννα 13-3-95 Γεωπόνος ΠΕΜακρόγλου Γιώργος 16-10-97 Κτηνίατρος ΠΕΜαταρά Χρύσα 13-3-95Κτηνίατρος ΠΕΜέγα Αλεξάνδρα 16-3-95 Κτηνίατρος ΠΕΜπάντιος Νικόλαος 25-7-97Κτηνίατρος ΠΕΠαζάρας Ιωάννης 20-3-95 Γεωπόνος ΠΕΠανώρα Αναστασία 13-3-95 Χειρίστρια Η/Υ ΔΕΤερζοπούλου Αναστασία 13-3-95 Γεωπόνος ΠΕΧατζοπούλου Αθηνά 13-3-95Κτηνίατρος ΠΕΣχετικά με το πόσοι υπάλληλοι και με ποιά σχέση εργασίας έχουν προσληφθεί στους νεοϊδρυθέντες ΤΟΕΒ, γνωρίζουμε ότι οι ΤΟΕΒ είναι νομικά πρόσωπα ιδιωτικού δικαίου του ευρύτερου Δημόσιου Τομέα, διοικούμενα με Δ.Σ. βάσει του καταστατικού τους και του Κανονισμού Εσωτερικής Λειτουργίας (Ν.Δ. 3881/58 και το από 13-9-59 Β.Δ.).
 

Επιστροφή στην κορυφή



Σελίδα 7813 
Συνιστώνται με απόφαση Νομάρχη μετά από γνωμοδότηση του Περιφερειακού Γ Σ.Ε.Ε.
Απασχολούν μόνιμο και εποχικό προσωπικό, το οποίο στα πλαίσια του ν. 2190/94 όπως τροποποιήθηκε από τον ν. 2527/97, θα πρέπει πρωτίστως να έχει την έγκριση της Γραμματείας του Υπουργικού Συμβουλίου.
Η δαπάνη μισθοδοσίας όμως του προσωπικού βαρύνει αποκλειστικά τον προϋπολογιμό των ΤΟΕΒ, που στηρίζονται στις στρεμματικές εισφορές των μελών-αγροτών και δεν έχουν σχέση με τον κρατικό προϋπολογισμό.
Συγκεκριμένα ανά ΤΟΕΒ που έχουν ιδρυθεί στις Ν.Α.:
1. Ν.Α. Πρέβεζας
Ο νέος ΤΟΕΒ Κερασώνας - Παναγιάς, που συστήθηκε τον Μάϊο 1996 δεν έχει προσλάβει μέχρι σήμερα προσωπικό, η δε λιγοστή γραμματιακή υποστήριξη γίνεται αμισθί από τον Γραμματέα του Δ.Σ. που τυγχάνει να είναι και γραμματέας Κοινότητας της περιοχής.
2.Ν.Α. Λακωνίας.
Ο ΤΟΕΒ Βελιών συνεστήθη το 1995, οι προσληφθέντες υπάλληλοί του είναι:
α. 1995 2 εποχιακοί (Γραμματέας - Υδρονομέας)
β. 1996 2 εποχιακοί (Γραμματέας - Υδρονομέας)
γ. 1997 2 εποχιακοί (Γραμματέας- Υδρονομέας)
3.Ν.Α. Ιωαννίνων
Ο ΤΟΕΒ Καλλιθέας συνεστήθη το 1996, οι προσληφθέντες υπάλληλοί του είναι:
α. 1996. προσλήφθηκε ένας εποχιακός με σύμβαση ορισμένου χρόνου 4 μηνών, με καθήκοντα υδρονομέα.
β. 1997. 1 εποχιακός με σύμβαση ορισμένου χρόνου 4 μηνών, με καθήκοντα υδρονομέα.
4.Ν.Α. Αργολίδας
Δεν έχει προσληφθεί προσωπικό για τους ΤΟΕΒ Αγίας Τριάδας, Κουτσοποδίου και Ιρίων που έχουν συσταθεί μετά το 1994.
5.Ν.Α.Δράμας
Ο ΤΟΕΒ Λεκανοπεδίου κ. Νευροκοπίου συνεστήθη το 1996, οι προσληφθέντες υπάλληλοί του είναι:
Το 1997 προσλήφθηκε 1 διοικητικός, με σύμβαση ορισμένου χρόνου 8 μηνών. 
Τεχνικό προσωπικό δεν προσλήφθηκε, γιατί το έργο λειτούργησε δοκιμαστικά από τον εργολάβο.
6.Ν.Α. Χανίων
Το έτος 1995 συστάθηκε ο ΤΟΕΒ Χρυσοσκαλίτισσας για την αξιοποίηση των έργων των λιμνοδεξαμενών Χρυσ/σας και Αγ. Θεοδώρων και δύο γεωτρήσεων. Το έργο βρίσκεται υπό κατασκευή. Σύντομα προβλέπεται η περαίωση και συμπλήρωσή του. Δεν έχει προσληφθεί κανένας υπάλληλος. Το έργο εξυπηρετείται από έναν υδρονομέα με ετήσια δαπάνη για το 1997 1.080.000 ακαθάριστα και απασχόληση 6 μηνών.
7.Ν.Α. ΕΥΒΟΙΑΣ
Το 1994 συνεστήθη ο ΤΟΕΒ Ιστιαίας, αλλά δεν έχει προσληφθεί κανένας υπάλληλος, η λειτουργία του στηρίζεται στις προσπάθειες του προέδρου του, ο οποίος δεν επιβαρύνει τον προϋπολογισμό.
8.Ν.Α. Τρικάλων
Στους ΤΟΕΒ Θεόπετρας και Ταξιαρχών που έχουν συσταθεί μετά το 1994, δεν έχει γίνει καμμία πρόσληψη υπαλλήλου με οποιαδήποτε σχέση εργασίας.
9. Ν.Α. Κοζάνης
α. ΤΟΕΒ Δαφνερού- Χρόνια λειτουργίας 1994,95,96 και 97. Εξυπηρετείται διοικητικά από μέλος Δ.Σ.
β. ΤΟΕΒ Πεπονιάς - χρόνια λειτουργίας 1996 και 97. Προσωπικό κατ' έτος 3 άτομα (Διοικητικό, υδρονομέα, ηλεκτρολόγο) με σύμβαση ορισμένου χρόνου.
γ. ΤΟΕΒ Πυλωρίου: Χρόνος λειτουργίας 1997. Εποχικό προσωπικό 1 γραμματέας και 1 υδρονομέας.
δ. ΤΟΕΒ Χρωμίου - Χρόνια λειτουργίας 1996 και 97. Πρόσληψη 2 ατόμων εποχικών, 1 γραμματέας, 1 υδρονομέας.
ε. ΤΟΕΒ Καλονερίου Εράτηρας - Χρόνια λειτουργίας 1996,97 3 άτομα εποχικό προσωπικό.
στ. ΤΟΕΒ Μολοχίας - Δεν λειτούργησε, λόγω μη λειτουργίας του δικτύου.
Ο Υπουργός
ΣΤ. ΤΖΟΥΜΑΚΑΣ"
3. Στην με αριθμό 5064/24-2-98 ερώτηση δόθηκε με το υπ'αριθμ. 806/13-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5064/24-2-98 που κατέθεσε ο Βουλευτής κ. Θ. Δαβάκης, σας πληροφορούμε τα εξής:
1) Το Υπουργείο Γεωργίας παρακολουθεί την πορεία των εισαγωγών από τρίτες χώρες οι οποίες από τα μέχρι σήμερα στοιχεία που υπάρχουν είναι στα πλαίσια των ποσοστώσεων βάσει των συμφωνιών που έχουν υπογράψει με την Ευρωπαϊκή 'Ενωση. Για την προστασία της εγχώριας παραγωγής λαμβάνονται τα ακόλουθα μέτρα:
α) Αυστηρός ποιοτικός και φυτοϋγειονομικός έλεγχος στα εισαγόμενα προϊόντα από τρίτες χώρες.
β) Επαναφορά του καθεστώτος από την Επιτροπή των Ε.Ε το οποίο ρυθμίζει ότι οι τιμές των εισαγομένων ανθέων από τρίτες χώρες θα πρέπει να είναι τουλάχιστον στο 85% των ενδεικτικών τιμών στην Αγορά της Ευρωπαϊκής 'Ενωσης.
2) Οι εισαγωγές από τις Κοινοτικές χώρες όπως Ολλανδία, Ιταλία είναι ελεύθερες και υπόκεινται στους κανόνες της Ενιαίας Εσωτερικής Αγοράς.
3) Το Υπουργείο Γεωργίας στα πλαίσια του 2ου Κ.Π.Σ. προωθεί με το πρόγραμμα "'Ηπιων μορφών ενέργειας - τη βελτίωση - εκσυγχρονισμό και επέκταση των ανθοκομικών επιχειρήσεων. Ειδικά για την περιοχή της Λακωνίας, επροβλέπετο ενίσχυση για τα έτη 1994-99 με ποσό 280 εκ. δρχ. φυσικό αντικ. 56Ο εκ. δρχ. και με ποσοστό επιδότησης για τους δικαιούχους φορείς 5Ο-6Ο% των επιλεξίμων δαπανών. Κατασκευάσθησαν 19 στρέμματα νέα υαλόφρακτα τελευταίου τύπου θερμοκήπια και εκσυγχρονίστηκαν άλλα 5 στρέμματα θερμοκηπίων.
Επίσης στα πλαίσια του ΚΑΝ. 2328/91 μεταξύ των άλλων επενδύσεων προβλέπεται ενίσχυση για τις θερμοκηπιακές μονάδες για κατά κύριο επάγγελμα αγρότες και μέχρι ύψους 44 εκατ. δρχ. με ποσοστό επιδότησης 45-55%.
Επίσης στήριξε και στηρίζει στον τομέα εμπορίας-διακίνησης, την Ανθαγορά Αμυγδαλέζας (ΚΑΣΕ-Κοινοπραξία Ανθοκομικών Συν/σμών Ελλάδας) και ρύθμισε στα πλαίσια του άρθρου 17 του ν. 2538/1.12.97 χρέος της ΚΑΣΕ συνολικού ποσού 1.130 εκ. δρχ. για την απρόσκοπτη λειτουργία της Ανθαγοράς.
Ο Υπουργός
ΣΤ. ΤΖΟΥΜΑΚΑΣ"
4. Στην με αριθμό 5065/24-2-98 ερώτηση δόθηκε με το υπ'αριθμ. 648/10-3-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5065/24-2-98 ερώτησης των Βουλευτών κυρίων Απ. Τασούλα, Στ. Κόρακα και Ν. Γκατζή, σας ενημερώνουμε ότι, στις προτεραιότητες της Γ.Γ.Α. είναι και η ενίσχυση των αθλητικών διοργανώσεων που προάγουν τις Αγωνιστικές όσο και τις Οργανωτικές δυνατότητες στο χώρο του ΑΘλητισμού.
Η διοργάνωση με την επωνυμία ARGOSTOLI CUP - JUAN de FUCA προετοιμάζεται και υλοποιείται από τον Ναυτικό 'Ομιλο Αργοστολίου και τον Ναυταθλητικό 'Ομιλο Κεφαλλονιάς, απευθύνεται στις μεσογειακές χώρες και η αγωνιστική συμμετοχή έχει διεθνή χαρακτηριστικά τα οποία κατά το παρελθόν έτος περιορίστηκαν στη συμμετοχή μιας μόνο χώρας - της Ιταλίας - εκτός της Ελλάδος.
Εν τούτοις θα εξετάσουμε με ιδιαίτερη προσοχή το σχετικό αίτημα των διοργανωτών Συλλόγων που μας υπεβλήθει στα πλαίσια των δυνατοτήτων μας.
Ο Υφυπουργός
ΑΝΔΡΕΑΣ ΑΘ. ΦΟΥΡΑΣ"
 

Επιστροφή στην κορυφή



Σελίδα 7814 
5. Στην με αριθμό 5073/24-2-98 ερώτηση δόθηκε με το υπ' αριθμ. 808/10-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5073/24-2-98, που κατέθεσε ο Βουλευτής κ. Θ. Δημοσχάκης για τα θέματα της αρμοδιότητάς μας, σας πληροφορούμε τα εξής:
Οι εισαγωγές αιγοπρόβειου κρέατος καθώς και ζωντανών αιγοπροβάτων είναι ελεύθερες από τα άλλα Κράτη - Μέλη της Ευρωπαϊκής 'Ενωσης (Ε.Ε.).
Από τις τρίτες χώρες οι εισαγωγές γίνονται στο πλαίσιο της N. CATT/ΠΟΕ (Παγκόσμιος Οργανισμός Εμπορίου), καθώς και στο πλαίσιο των Ευρωπαϊκών Συμφωνιών Σύνδεσης της Ε.Ε. με τις χώρες της Κεντρικής Ευρώπης.
Οι παραπάνω συμφωνίες προβλέπουν τον καθορισμό ετήσιας ποσόστωσης αιγοπρόβειου κρέατος και ή ζωντανών αιγοπροβάτων για κάθε τρίτη χώρα που εξάγει παραδοσιακά στην κοινότητα με μηδενικές δασμολογικές και λοιπές επιβαρύνσεις.
Η ετήσια αυτή ποσόστωση κάθε Τρίτης Χώρας είναι ενιαία για όλη την Ε.Ε. δηλ. δεν κατανέμεται σε κάθε Κράτος - μέλος ξεχωριστά.
Πέραν των ποσοτήτων που αντιστοιχούν στις παραπάνω ποσοστώσεις, οι εισαγωγές επιβαρύνονται με υψηλούς δασμούς και λοιπές επιβαρύνσεις (Κοινό Δασμολόγιο) που τις καθιστούν απαγορευτικές, με βάση το ισχύον καθεστώς, αν και δεν υπάρχει ποσοτικός περιορισμός στις εισαγωγές αυτές.
Με βάση τα παραπάνω δεν μπορεί να ληφθούν μέτρα περιορισμού των εισαγωγών, δεδομένου ότι τα αντίστοιχα πιστοποιητικά εισαγωγής, εκδίδονται από τα Κράτη - Μέλη για κάθε ενδιαφερόμενο που υποβάλλει σχετική αίτηση, ανεξάρτητα από τον τόπο εγκατάστασης του μέσα στην Ε.Ε. και έχουν ισχύ σε ολόκληρη την Κοινότητα.
Το Υπ. Γεωργίας ασκεί υγειονομικό έλεγχο των τροφίμων ζωικής προέλευσης και απαγορεύει από τρίτες χώρες την εισαγωγή προϊόντων εφόσον συντρέχουν υγειονομικοί λόγοι, με βάση κοινοτικές αποφάσεις.
Η εισαγωγή στην Ελλάδα κρεάτων επιτρέπεται μόνο εφόσον αυτά προέρχονται από εγκεκριμένες εγκαταστάσεις. Μέχρι σήμερα δεν επιτρέπεται η εισαγωγή ζώων λόγω υγειονομικής κατάστασης, από την Αλβανία, τα Σκόπια και την Τουρκία, και καμία εισαγωγή κρεάτων δεν πραγματοποιείται προς το παρόν από τις χώρες αυτές.
Οι αρμόδιες υπηρεσίες ελέγχου στον Προμαχώνα και το Ορμένιο Ν. 'Εβρου μας ενημέρωσαν ότι οι εισαγωγές κρεάτων από Βουλγαρία είναι σχετικά περιορισμένες και νόμιμες, όπως φαίνεται από τα συνημμένα έντυπα που σας αποστέλλουμε.
Ο Υπουργός
ΣΤ. ΤΖΟΥΜΑΚΑΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
6. Στην με αριθμό 5075/24-2-98 ερώτηση δόθηκε με το υπ' αριθμ. 845/16-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5075/24-2-98 που κατέθεσαν στη Βουλή οι Βουλευτές κύριοι Παν. Κουρουμπλής, Παν. Φωτιάδης και Θεοδ. Γεωργιάδης σχετικά με επαναπρόσληψη των απολυθέντων λόγω ασθενείας και προσωρινής συνταξιοδότησης εργαζομένων των Ηλεκτρικών Σιδηροδρόμων Αθηνών - Πειραιώς Α.Ε., σας διαβιβάζουμε το σχετικό έγγραφο με αρ. πρωτ. 63007/6-3-98 του Δ/ντος Συμβούλου του εν λόγω Οργανισμού.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
7. Στην με αριθμό 5076/24-2-98 ερώτηση δόθηκε με το υπ' αριθμ. 6590/12-3-98 έγγραφο από τον Υπουργό Υγείας και Πρόνοιας η ακόλουθη απάντηση:
"Σε απάντηση της ερώτησης 5076/24-2-98, που κατέθεσαν στη Βουλή των Ελλήνων οι Βουλευτές κύριοι Κουρουμπλής Παν., Γεωργιάδης θ. και Φωτιάδης Παν., σας γνωρίζουμε ότι:
Ο αγροτικός γιατρός Πολυζώης Βασίλειος που είχε τοποθετηθεί στο Π.Ι. Ευηνοχωρίου (διθέσιο) αποσπάσθηκε σύμφωνα με την υπ' αριθμ. ΔΥ13α/οικ. 39394/28-11-97 Απόφασή μας και για έξι (6) μήνες στο Τμήμα Αιμοδοσίας του Νοσοκ. Ελευσίνας για κάλυψη άμεσων, επειγουσών και επιτακτικών αναγκών. Εφόσον καλυφθούν οι ανάγκες του νοσοκομείου η απόσπαση θα ανακληθεί.
Μετά την ολοκλήρωση των έξι (6) μηνών η θέση θα προκηρυχθεί έγκαιρα και ο αγροτικός γιατρός που θα την καλύψει θα παραμείνει στο Π.Ι. Ευηνοχωρίου για την πληρέστερη εξυπηρέτηση των κατοίκων της περιοχής. 'Οσον αφορά την τοποθέτηση νοσηλευτικού και λοιπού προσωπικού σε Π.Ι. αυτή γίνεται ύστερα από σχετική απόφαση του Δ.Σ. του οικείου Νοσοκομείου, καθόσον οι οργανικές θέσεις προσωπικού των Π.Ι. έχουν πλέον μεταφερθεί στα Κ.Υ. (Ν. 2194/94).
Ο Υπουργός
ΚΩΝ/ΝΟΣ ΓΕΙΤΟΝΑΣ"
8. Στην με αριθμό 5087/25-2-98 ερώτηση δόθηκε με το υπ' αριθμ. 848/25-2-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5087/25.2.98 που κατέθεσε στη Βουλή ο Βουλευτής κ. Ευαγ. Πολύζος, σχετικά με τον Νέο Εμπορικό Σιδηροδρομικό Σταθμό Θεσ/νίκης, σας διαβιβάζουμε το σχετικό έγγραφο με αρ. πρωτ. 659220/09/03/98 του Δ/ΝΤΟΣ ΣΥΜΒΟΥΛΟΥ του Οργανισμού Σιδηροδρόμων Ελλάδας Α.Ε..
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
9. Στην με αριθμό 5091/25-2-98 ερώτηση δόθηκε με το υπ' αριθμ. 675/13-3-98 έγγραφο από τον Υφυπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 5091/25-2-98 και στην 3220/20.2.98 ΠΑΒ που κατέθεσε στη Βουλή ο Βουλευτές κύριοι Βασίλης Μιχαλολιάκος, Μανώλης Μπεντενιώτης και Ιωάννης Αράπης, παρακαλούμε να πληροφορήσετε τους κυρίους Βουλευτές σύμφωνα με τα στοιχεία της ΕΥΔΑΠ τα εξής:
1. Η ΕΥΔΑΠ υδροδοτεί τη νήσο Αίγινα με τρεις παροχές τεσσάρων ιντσών που βρίσκονται στο Πέραμα. Ο Δήμος της Αίγινας παραλαμβάνει το νερό με καράβια από το Πέραμα και το μεταφέρει στο νησί και με δική του ευθύνη υδροδοτεί το Αγκίστρι, την Πέρδικα κλπ.
Η ΕΥΔΑΠ χρεώνει το Δήμο της Αίγινας με 65 δρχ. το κ.μ.
Ο Δήμος της Αίγινας είναι αρμόδιος για το πόσο χρεώνει τους καταναλωτές του. Το χρέος του Δήμου Αίγινας προς την ΕΥΔΑΠ ανέρχεται στο ποσό των 134.389.342 δρχ. Επισημαίνουμε ότι στο ποσό αυτό δεν περιλαμβάνονται οι τόκοι από το ληξιπρόθεσμο χρέος.
2. 'Οσον αφορά για την επέκταση αγωγού ύδατος από τη Σαλαμίνα στο Αγγίστρι ή στην Αίγινα, αυτό προς το παρόν δεν είναι εφικτό δεδομένου ότι τα υψηλά κονδύλια που απαιτούνται δεν έχουν διασφαλισθεί.
Ο Υφυπουργός
ΧΡ. ΒΕΡΕΛΗΣ"
10. Στην με αριθμό 5095/25-2-98 ερώτηση δόθηκε με το υπ'αριθμ. 2580/13-3-98 έγγραφο από τον Υπουργό Eργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5095/25-2-98 και ΠΑΒ 
 

Επιστροφή στην κορυφή



Σελίδα 7815 
3248/23-2-98 η από 26-1-98 επιστολή του Σωματείου εργαζομένων και ανέργων στις Μεταλλευτικές Επιχειρήσεις Βορειοκεντρικής Εύβοιας, που κατατέθηκαν στη Βουλή από τους Βουλευτές κυρίους Δ. Πιπεργιά, Σ. Παναγιώτου και Δ. Κωστόπουλο, για τα θιγόμενα σ' αυτή θέματα, σας πληροφορούμε τα εξής:
1.- Σύμφωνα με τις διατάξεις της παρ. 1 του άρθρου 4 του ν. 1545/85, για να δικαιούται επίδομα ο άνεργος πρέπει να έχει πραγματοποιήσει 125 ημέρες εργασίας τους τελευταίους 14 μήνες πριν τη λύση της εργασιακής σχέσης, μη λαμβανομένων υπόψη των ημερομισθίων του τελευταίου διμήνου. Η παραπάνω διάταξη εφαρμόζεται σε όλους τους κοινούς άνεργους (πλην των εποχιακά απασχολουμένων) χωρίς να γίνεται από το νόμο διάκριση προϋποθέσεων, κατά κατηγορίες εργαζομένων και στηρίζεται στην αρχή της ανταποδοτικότητας, δηλαδή στη σχέση εισφορών - παροχών του Οργανισμού Απασχόλησης Εργατικού Δυναμικού (ΟΑΕΔ). Σύμφωνα δε με τα σημερινά δεδομένα, δεν υπάρχει δυνατότητα τροποποίησής της.
2.- Η συνολική αύξηση του επιδόματος ανεργίας, από το 1994 μέχρι σήμερα, έχει ανέλθει στο 55,73%.
Στόχος του Υπουργείου μας είναι το εν λόγω επίδομα να φθάσει στα 2/3 (δηλ. 66,6%) του ημερομισθίου του ανειδίκευτου εργάτη.
Σύμφωνα με το άρθρο 37 του ν. 1892/90 η χρονική διάρκεια της τακτικής επιδότησης δεν δύναται να υπερβεί το 12μηνο σε καμιά περίπτωση.
3.- Οσον αφορά το αίτημα για καταβολή έκτακτης οικονομικής ενίσχυσης, σας γνωρίζουμε ότι ο ΟΑΕΔ εξετάζει τις περιπτώσεις στις οποίες θα καταβληθούν καθώς και τις προϋποθέσεις που θα καθοριστούν για την καταβολή τους.
4.- Με το άρθρο 6 του ν. 2388/1996 δόθηκε η δυνατότητα στους μισθωτούς που απολύθηκαν κατά τα έτη 1990 έως και 1995, χωρίς υπαιτιότητά τους, από τις Μεταλλευτικές Επιχειρήσεις Βορειοκεντρικής Εύβοιας, εφόσον παραμένουν άνεργοι, να ενταχθούν στην ειδική επιδότηση ανεργίας, για χρονικό διάστημα όχι μεγαλύτερο των τριάντα έξι (36) μηνών.
Κατά το διάστημα αυτό συνεχίζεται η ασφάλισή τους στους οικείους Ασφαλιστικούς Οργανισμούς, κύριας και επικουρικής ασφάλισης, για όλους τους κλάδους στους οποίους ασφαλίζονταν ως εργαζόμενοι και μέχρι του ορίου των ογδόντα (80) ημερών ασφάλισης κατ' έτος ειδικής επιδότησης.
Για το θέμα αυτό έχουν δοθεί οδηγίες στις αρμόδιες υπηρεσίες του ΙΚΑ και η παραπάνω κατηγορία ανέργων ασφαλίζεται για παροχές ασθένειας σε είδος μέχρι και για το έτος 1999.
5.- Επίσης, σύμφωνα με το άρθρο 10 του ν. 2434/96 οι μακροχρόνια άνεργοι καλύπτονται από το ΙΚΑ για τον κλάδο παροχών ασθένειας σε είδος, εφόσον έχουν ηλικία άνω των 55 ετών και έχουν πραγματοποιήσει 3.000 ημέρες ασφάλισης.
Η εισφορά για την ασφάλιση των εν λόγω προσώπων καταβάλλεται από τον ΟΑΕΔ στο ΙΚΑ και είναι ίση με ποσοστό 6,45% στο εκάστοτε βασικό ημερήσιο επίδομα ανεργίας.
Με τις παραπάνω ρυθμίσεις, έχουμε την άποψη, ότι το θέμα της κάλυψης των ανέργων για περίθαλψη έχει αντιμετωπιστεί με τον καλύτερο δυνατό τρόπο και στα πλαίσια των οικονομικών δυνατοτήτων του ΙΚΑ.
6.- Σύμφωνα με τη νομοθεσία του ΙΚΑ (άρθρο 31 παρ. 1 του α.ν. 1846/51), οι ασφαλισμένοι και τα μέλη της οικογενείας τους, δικαιούνται παροχές ασθένειας σε είδος εφόσον έχουν πραγματοποιήσει 50 τουλάχιστον ημέρες εργασίας κατά τον προηγούμενο χρόνο ή το προηγούμενο 15μηνο μη συνυπολογιζομένου του τελευταίου τριμήνου, οπότε καλύπτονται για ιατροφαρμακευτική περίθαλψη και το επόμενο έτος.
Οι προϋποθέσεις αυτές είναι οι ελάχιστες δυνατές και αφορούν το σύνολο των εργαζομένων και περαιτέρω μείωσή τους δεν είναι δυνατή.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
11. Στην με αριθμό 5105/25-2-98 ερώτηση δόθηκε με το υπ'αριθμ. 820/16-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5105/25.2.98 που κατέθεσε στη Βουλή ο Βουλευτής κ. Θεοφ. Δημοσχάκης, σχετικά με περικοπή δρομολογίων στη Σιδηροδρομική γραμμή Ορμενίου - Αλεξ/πολης - Δράμας - Θεσ/νίκης, σας διαβιβάζουμε το σχετικό έγγραφο με αρ. πρωτ. 659223/6-3-98 του Δ/ΝΤΟΣ ΣΥΜΒΟΥΛΟΥ του Οργανισμού Σιδηροδρόμων Ελλάδος.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
12. Στην με αριθμό 5111/25-2-98 ερώτηση δόθηκε με το υπ'αριθμ. 809/11-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5111/25-2-98 που κατέθεσε ο Βουλευτής κ. Σ. Σπηλιωτόπουλος, σας πληροφορούμε, ότι μετά την δημοσίευση στην Εφημερίδα της Κυβέρνησης των Οργανισμών των Νομαρχιακών Αυτ/σεων και του νομοθετικού πλαισίου που διέπει αυτές, η τοποθέτηση των υπαλλήλων και η πλήρωση των κενών οργανικών θέσεων ανήκει πλέον στις αρμοδιότητες της οικείας Νομαρχιακής Αυτοδιοίκησης.
Ο Υπουργός
ΣΤ. ΤΖΟΥΜΑΚΑΣ"
13. Στην με αριθμό 5112/25-2-98 ερώτηση δόθηκε με το υπ'αριθμ. 810/10-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5112/25-2-98 που κατέθεσε ο Βουλευτής κ. Σπ. Π. Σπηλιωτόπουλος, σας πληροφορούμε τα εξής:
Το ΥΠΕΧΩΔΕ έχει αναθέσει την εκπόνηση Ειδικής Περιβαλλοντικής Μελέτης (Ε.Π.Μ.) με τίτλο: "Πρόγραμμα αντιμετώπισης Ειδικών Περιβαλλοντικών Προβλημάτων και συστήματος λειτουργίας και διαχείρισης της προστατευόμενης περιοχής της Λ/θ Κοτυχίου - Δάσους Στροφυλιάς και της ευρύτερης περιοχής τους", σύμφωνα με το άρθρο 21 του ν. 1650/86. Τα τεύχη του Α' σταδίου της μελέτης αυτής εστάλησαν από το ΥΠΕΧΩΔΕ στις συναρμόδιες υπηρεσίες του Υπουργείου μας (Δάση, Αλιεία), για διατύπωση απόψεων.
Μετά το στάδιο αυτό θα ακολουθήσει το Β' στάδιο κατά το οποίο θα συνταχθεί το σχέδιο του προβλεπόμενου από το άρθρο 21 του ν. 1650/86 Προεδρικού Διατάγματος, το οποίο, εκτός από τον χαρακτηρισμό και τον καθορισμό ζωνών προστασίας της περιοχής, θα θεσπίζει Κανονισμούς λειτουργίας και Διαχείρισης, καθώς και τους αναγκαίους για την προστασία της περιοχής γενικούς όρους, απαγορεύσεις και περιορισμούς.
Ο Υπουργός
ΣΤ. ΤΖΟΥΜΑΚΑΣ"
14. Στην με αριθμό 5115/25-2-98 ερώτηση δόθηκε με το υπ'αριθμ. 811/13-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5115/25.2.98 που κατέθεσε ο Βουλευτής κ. Ι. Καρακώστας, σας πληροφορούμε τα εξής:
1. Οι τυχόν αδυναμίες που θα προκύψουν μετά την εφαρμογή του Ν. 2538/1.12.97 όσον αφορά τις εισπράξεις των οφειλών των ΟΕΒ θα εξετασθούν και θα υποβληθούν προτάσεις.
2. Το κόστος άρδευσης των ΟΕΒ εξαρτάται από το ύψος των δαπανών για διοίκηση, λειτουργία και συντήρηση των έργων, από τη σωστή διαχείριση του νερού άρδευσης και το βαθμό αξιοποίησής του.
Η μείωση του κόστους άρδευσης απαιτεί, τον συντονισμό 
 

Επιστροφή στην κορυφή



Σελίδα 7816 
των ενεργειών των Υπηρεσιών του Υπουργείου Γεωργίας, των Νομικών Αυτ/σεων, της περιφέρειας και την αναμόρφωση του θεσμού των ΟΕΒ ώστε να επιτευχθεί η μείωση των δαπανών διοίκησης, λειτουργίας και συντήρησης, η ορθολογική διαχείριση των υδατικών πόρων και η αύξηση του βαθμού αξιοποίησης των έργων.
3. Η αρμόδια υπηρεσία του Υπουργείου Γεωργίας έχει κινήσει τις απαραίτητες διαδικασίες για την πρόσληψη μονίμου και εποχιακού προσωπικού στις ΟΕΒ. 'Ηδη με την αριθ. 14/26.2.98 απόφαση της Γενικής Γραμματείας του Υπ. Συμβουλίου εγκρίθηκε η πρόσληψη εποχιακού προσωπικού και αναμένεται η απόφαση για το μόνιμο προσωπικό.
Εάν στο πακέτο ΣΑΝΤΕΡ περιληφθούν έργα ανακαίνησης παλαιών δικτύων η αρμόδια υπηρεσία του Υπουργείου Γεωργίας που ήδη έχει ξεκινήσει τη διαδικασία συγκέντρωσης στοιχείων για ιεράρχιση των προτεραιοτήτων ανακατασκευής παλαιών αρδευτικών δικτύων, θα εισηγηθεί τη χρηματοδότησή τους.
Τέλος σχετικά με την αποζημίωση των υπαλλήλων του ΟΕΒ του ν. 2112/20 και σύμφωνα με την αριθ. 507/96 γνωμοδότηση του Ν. Συμβούλου του Κράτους που έγινε αποδεκτή από το Υπουργείο Γεωργίας, οι ΤΟΕΒ και ΓΟΕΒ υπάγονται στην οριζόμενη από το άρθρο 2 παρ. 2 του ΑΝ 173/67 κατηγορία εργοδοτών, με συνέπεια η από αυτούς οφειλόμενη κατά το Ν. 2112/20 αποζημίωση να υπόκειται στο εκάστοτε νομοθετικώς καθοριζόμενο ανώτατο όριο το οποίο δεν δύναται να καταργηθεί με διάταξη του Κανονισμού Εσωτερικής Υπηρεσίας των εν λόγω Οργανισμών.
Η τροποποίηση του ανωτέρω νόμου είναι γενικότερου ενδιαφέροντος και δεν αφορά μόνο υπαλλήλους των ΟΕΒ.
Ο Υπουργός
ΣΤΕΦ. ΤΖΟΥΜΑΚΑΣ"
15. Στις με αριθμό 5133/25-2-98, 5155/26-2-98 ερωτήσεις δόθηκε με το υπ' αριθμ. 6724/12-3-98 έγγραφο από τον Υπουργό Υγείας και Πρόνοιας η ακόλουθη απάντηση:
"Σε απάντηση των ερωτήσεων 5133/25-2-98, 5155/26-2-98 που κατέθεσαν στη Βουλή των Ελλήνων οι Βουλευτές κύριοι Γιοβανούδας Βαρσάμης και Πάππας Βασίλειος σας γνωρίζουμε ότι:
1. Για το Π.Ι.Συκιάς (Ν. Χαλκιδικής) προβλέπεται μια θέση αγροτικού γιατρού, η οποία είναι επί της παρούσας στιγμής κενή. Η Δ/νσή μας προκήρυξε έγκαιρα την ανωτέρω θέση αλλά μέχρι στιγμής δεν προτιμήθηκε από υποψηφίους αγροτικούς γιατρούς, θα προκηρύσσεται δε συνεχώς μέχρι κάλυψής της.
Η κοινότητα Σάρτης εξυπηρετείται από τον αγροτικό γιατρό Σιδέρη Χαράλαμπο, ο οποίος διαμένει στην εν λόγω Κοινότητα και εξυπηρετεί και τη γύρω περιοχή.
Επίσης στο Κ.Υ. Αγίου Νικολάου έχει τοποθετηθεί αγροτική γιατρός η Θέκλα Χατζηαδαμίδου για εξυπηρέτηση του Π.Ι. Συκιάς τους καλοκαιρινούς μήνες λόγω αύξησης του τουρισμού.
2. Οι εφημερίδες των αγρ. γιατρών δεν περιεκόπησαν, απλώς η κατ' έτος εκδιδόμενη Κοινή Υπουργική Απόφαση που ρυθμίζει τα των εφημεριών προωθείται για υπογραφή από τον συναρμόδιο κ. Υφυπουργό Οικονομικών.
3. 'Οσον αφορά το χαρακτηρισμό του Π.Ι. Συκιάς ως αγόνου σας ενημερώνουμε ότι με την παρ. 2 του άρθρου 12 του ν. 2194/94 καταργήθηκε το άρθρο 15 του ν. 2071/92, σύμφωνα με το οποίο (παρ. 9) υπήρχε δυνατότητα χαρακτηρισμού αγροτικού ιατρείου ως αγόνου.
4. Η δε τυχόν τοποθέτηση νοσηλευτικού και λοιπού προσωπικού σε Π.Ι. γίνεται ύστερα από σχετική απόφαση του Δ.Σ. του οικείου Νοσοκομείου, καθόσον οι οργανικές θέσεις προσωπικού των Π.Ι. έχουν πλέον μεταφερθεί στα Κ. Υγείας (ν. 2194/94).
Ο Υπουργός
ΚΩΝ. ΓΕΙΤΟΝΑΣ"
16. Στην με αριθμό 5135/25-2-98 ερώτηση δόθηκε με το υπ' αριθμ. 838/12-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5135/25.2.98 που κατέθεσαν στη Βουλή οι Βουλευτές κύριοι Μ. Μουσταφά και Σπ. Δανέλλης, σχετικά με περικοπή δρομολογίων του Ο.Σ.Ε. στον άξονα Κόρινθος - Τρίπολη - Καλαμάτα, σας διαβιβάζουμε το σχετικό έγγραφο με αρ. πρωτ. 659221/6.3.98 του Δ/ντος Συμβούλου του Οργανισμού Σιδηροδρόμων Ελλάδος Α.Ε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
17. Στην με αριθμό 5157/27-2-98 ερώτηση δόθηκε με το υπ' αριθμ. 847/16-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης και αναφοράς με αριθμό 5157/27.2.98 και 3342/26.2.98 αντίστοιχα που κατέθεσαν στη Βουλή οι Βουλευτές κύριοι Γ. Κατσιμπάρδης, Λ. Αποστολίδης, Νικ. Γκελεστάθης και Θ. Κατσίκης σχετικά με αλλαγές στα ωράρια λειτουργίας των σιδηροδρομικών σταθμών Λιβαδειάς και Θήβας, σας διαβιβάζουμε το σχετικό έγγραφο με αρ. πρωτ. 659224/9.3.98 του Δ/ντος Συμβούλου του Οργανισμού Σιδηροδρόμων Ελλάδος Α.Ε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
18. Στην με αριθμό 5160/26-2-98 ερώτηση δόθηκε με το υπ' αριθμ. 815/13-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5160/26-2-98 που κατέθεσε ο Βουλευτής κ. Θ. Δημοσχάκης, σας πληροφορούμε ότι με το αριθμ. 244/Θ/13.2.98 έγγραφο ζητήθηκε από τις Νομαρχιακές Αυτοδιοικήσεις Καβάλας, Ξάνθης, Ροδόπης και 'Εβρου, να προβούν δια των δ/νσεων Αγροτικής Ανάπτυξης σε εξατομίκευση των ζημιών που προκλήθηκαν στην παραγωγή βάμβακος, μηδικής και σπαραγγιού, τα γεωργοκτηνοτροφικά κτίσματα και θερμοκήπια, στο γεωργικό και μηχανολογικό εξοπλισμό, σε αγρούς, στα αποθηκευμένα γεωργικά προϊόντα και ζωοτροφές, στην ιχθυοπαραγωγή και τις εγκαταστάσεις ιχθυοτροφείων από βροχοπτώσεις - πλημμύρες από 20 Νοεμβρίου 1997 έως 10 Φεβρουαρίου 1998.
Σημειώνουμε ότι δεν περιελήφθη η καλλιέργεια καλαμποκιού στην αναφερομένη πιο πάνω εξατομίκευση.
Ο Υπουργός
ΣΤΕΦ. ΤΖΟΥΜΑΚΑΣ"
19. Στην με αριθμό 5173/26-2-98 ερώτηση δόθηκε με το υπ' αριθμ. 920/16-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθ. 5173/26.2.98 που κατέθεσε στη Βουλή ο Βουλευτής κ. Βύρων Πολύδωρας, σχετικά με ετήσιες αποδοχές από 1-1-94 έως και σήμερα, διατελεσάντων Προέδρων, Γενικών Διευθυντών και Δ/ντων Συμβούλων του ΗΛΠΑΠ, σας διαβιβάζουμε το σχετικό έγγραφο με αρ. πρωτ. 1164/12.3.98 του Δ/ντος Συμβούλου των Ηλεκτροκίνητων Λεωφορείων Περιοχής Αθηνών - Πειραιώς Α.Ε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
 

Επιστροφή στην κορυφή



Σελίδα 7817 
20. Στην με αριθμό 5157/26-2-98 ερώτηση δόθηκε με το υπ' αριθμ. 873/16-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5175/26.2.98 που κατέθεσε στη Βουλή ο Βουλευτής κ. Β. Πολύδωρας σχετικά με ετήσιες αποδοχές από 1-1-94 έως και σήμερα, διετελεσάντων Προέδρων, Γεν. Διευθυντών και Δ/ντων Συμβούλων του Οργανισμού Σιδηροδρόμων Ελλάδος, σας διαβιβάζουμε το σχετικό έγγραφο με αρ. πρωτ. 232048/9.3.98 του Δ/ντος Συμβούλου του εν λόγω Οργανισμού.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
21. Στην με αριθμό 5176/26-2-98 ερώτηση δόθηκε με το υπ' αριθμ. 903/16-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5176/26.2.98 που κατέθεσε στη Βουλή ο Βουλευτή κ. Β. Πολύδωρας σχετικά με ετήσιες αποδοχές από 1-1-94 έως και σήμερα, διετελεσάντων Προέδρων, Γεν. Διευθυντών και Δ/ντων Συμβούλων του ΟΑΣΑ, σας διαβιβάζουμε το σχετικό έγγραφο με αρ. πρωτ. 232/11.3.98 του Δ/ντος Συμβούλου του Οργανισμού Αστικών Συγκοινωνιών Αθηνών.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
22. Στην με αριθμό 5179/26.2.98 ερώτηση δόθηκε με το υπ'αριθμ. 818/13.3.98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5179/26.2.98 που κατέθεσε ο Βουλευτής κ. Α. Χειμάρας, σας πληροφορούμε τα εξής:
Στην εταιρεία κατεψυγμένα Λαχανικά Λοκρίδας Γ. Χαλδούπης και Υιοί Α.Ε. εγκρίθηκαν τραπεζικό δάνειο δρχ. 237 εκατ. και δάνεια έναντι επιχορήγησης από τον Καν. 866/90 δρχ. 355 εκατ. που μαζί με την ίδια συμμετοχή του δρχ. 237 εκατ. θα χρησιμοποιούνταν γαι την κατασκευή νέας μονάδας κατεψυγμένων προϊόντων δυν/τας 7.500 τον., συνολικού κόστους δρχ. 790 εκατ.
Η επένδυση ολοκληρώθηκε και άρχισε να λειτουργεί τον Οκτώβριο του 1994.
Παράλληλα δανειοδοθήτηκε με ποσό δρχ. 50 εκατ. για κάλυψη αναγκών της βιομηχανίας της σε κεφάλαια κίνησης, καθώς και με ποσό δρχ. 15 εκατ. έναντι επιταγών του οποίου τελικά δεν έκανε χρήση.
Η εταιρεία αντιμετώπισε από τον πρώτο χρόνο λειτουργίας της σοβαρά προβλήματα που οφείλονταν κυρίως στο χαμηλό βαθμό αξοιποίησης της δυναμικότητας του εργοστασίου, σε υπερβάσεις στο κόστος κατασκευής και σε επιχειρηματικές αδυναμίες του φορέα στον τομέα εμπορίας.
Τα παραπάνω σε συνδυασμό με την έλλειψη ιδίων κεφαλαίων δημιούργησαν στην εταιρεία έντονα προβλήματα ρευστότητας τα οποία προσπάθησε να επιλύσει μέσω δανεισμού από τρίτους και συνεχή αιτήματα στην Α.Τ.Ε. για χορήγηση και νέων δανείων.
Σημειώνεται ότι η Α.Τ.Ε. είχε υποβάλει στην εταιρεία σειρά προτάσεων για ρύθμιση διακανονισμό των χρεών της με την καταβολή μέρους των ληξιπροθέσμων οφειλών της, που είχαν εν τω μεταξύ δημιουργηθεί τα οποία όμως δεν έγιναν αποδεκτά.
Κατόπιν αυτού και δεδομένου ότι οποιαδήποτε νέα δανειοδότηση της επιχείρησης οδηγούσε σε υπέρμετρη δανειακή επιβάρυνσή της χωρίς να εξασφαλίζονται οι προϋποθέσεις ομαλής τακτοποίησης των χρεών της η Τράπεζα υποχρεώθηκε να προχωρήσει στη λήψη αναγκαστικών μέτρων για την είσπραξη των απαιτήσεών της.
Ο Υπουργός
ΣΤΕΦΑΝΟΣ ΤΖΟΥΜΑΚΑΣ"
23. Στην με αριθμό 5217/3.3.98 ερώτηση δόθηκε με το υπ'αριθμ. 879/16.3.98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης 5217/3.3.98 που κατέθεσε στη Βουλή ο Βουλευτής κ. Δ. Γεωργακόπουλος σχετικά με μετάθεση του φυλακίου του κόμβου Αγίας Παρασκευής στη διάβαση Κολιρέικες Παράγκες σας διαβιβάζουμε το σχετικό έγγραφο με αρ.πρωτ. 160951/10.3.98 του Δ/ντος Συμβούλου του Οργανισμού Σιδηροδρόμων Ελλάδος Α.Ε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
24. Στην με αριθμό 5245/4.3.98 ερώτηση δόθηκε με το υπ'αριθμ. 606/13.3.98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 5245/4.3.98 που κατέθεσε στη Βουλή των Ελλήνων ο Βουλευτής κ. Σ. Δανέλλης, σχετικά με την επιβάρυνση λόγω εκπρόθεσμης υποβολής των Ασφαλιστικών Βιβλιαρίων Απασχολουμένων (ΑΒΑ) στο ΙΚΑ, σας γνωρίζουμε τα εξής:
Στα Μηχανογραφικό Σύστημα "Εσόδων - Ασφάλισης" του ΙΚΑ, η υποβολή των Ασφαλιστικών Βιβλιαρίων Απασχολουμένων (ΑΒΑ) είναι μια διαδικασία παράλληλη με την αντίστοιχη υποχρέωση του εργοδότη για καταβολή των εισφορών. Η τήρηση από την πλευρά του εργοδότη των χρονικών προθεσμιών υποβολής των ΑΒΑ, βοηθά το ΙΚΑ να προετοιμάσει την εισαγωγή τους στον ηλεκτρονικό υπολογιστή, προκειμένου να γίνει η μηχανογραφική τους επεξεργασία και να ενημερωθεί ο Λογαριασμός του ασφαλισμένου. Η ελάχιστη χρονική απόκλιση του εργοδότη από την υποχρέωσή του αυτή, δημιουργεί σοβαρά προβλήματα στην όλη ροή του συστήματος, δυσανάλογες καθυστερήσεις στην εργασία της μηχανογραφικής υπηρεσίας, καθυστέρηση ή αδυναμία έγκαιρης ενημέρωσης του λογαριασμού του ασφαλισμένου με αποτέλεσμα τη στέρηση ή απώλεια των ασφαλισμένων από τις παροχές του ΙΚΑ.
Προς αποφυγή λοιπόν των προαναφερομένων προβλημάτων, θεσπίσθηκαν ειδικές διατάξεις για επιβολή προστίμου επί εκπρόθεσμης υποβολής των ΑΒΑ (άρθρο 20 ν.1469/84 σε συνδυασμό με το άρθρο 4 παρ. 1,2 και άρθρο 5 παρ.2 Κανονισμού Ασφάλισης με Μηχανογραφικά συστήματα), οι οποίες όπως είναι γνωστό, έχουν εφαρμογή από 1.1.1993, ημερομηνία ένταξης των επιχειρήσεων στο νέο σύστημα.
Επισημαίνουμε πάντως ότι, η επιτυχία του συστήματος αυτού εξαρτάται κατά πολύ από τη συναίνεση και υποστήριξή του εκ μέρους των εργοδοτών, δεδομένου ότι τα πλεονεκτήματά του για όλους τους ενδιαφερόμενους φορείς, εργοδότες, ΙΚΑ, ασφαλισμένους, είναι αναμφισβήτητα.
Ο Υφυπουργός
ΝΙΚΟΣ ΦΑΡΜΑΚΗΣ")
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω την τιμή να σας ανακοινώσω το δελτίο επικαίρων ερωτήσεων της Τετάρτης 6 Μαϊου 1998.
Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου ('Αρθρα 129 παρ. 3, 130 παρ. 2&3 Καν. Βουλής)
1. Η με αριθμό 1379/109/4-5-98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κωνσταντίνου Βρεττού προς τον κύριο Πρωθυπουργό, σχετικά με τον αποκλεισμό της χώρας μας από την πρώτη φάση της Οικονομικής και Νομισματικής 'Ενωσης (Ο.Ν.Ε.), τη λήψη μέτρων διαρθρωτικών προσαρμογών της Οικονομίας κλπ.
 

Επιστροφή στην κορυφή



Σελίδα 7818 
2. Η με αριθμό 1367/4-5-98 επίκαιρη ερώτηση της Βουλευτού της Νέας Δηημοκρατίας κ.'Αννας Mπενάκη-Ψαρούδα προς τον Υπουργό Δικαιοσύνης, σχετικά με την παραβίαση του απορρήτου των δικαστικών διασκέψεων της ολομελείας του Συμβουλίου Επικρατίας με δημοσιεύματα σε εφημερίδες κλπ.
3. Η με αριθμό 1375/4-5-98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αποστόλου Τασούλα προς τον Υπουργό Γεωργίας, σχετικά με τη μεταβίβαση των μετοχών της Γαλακτοβιομηχανίας "Δωδώνη", που ευρίσκονται στην κατοχή της Αγροτικής Τράπεζας στις Ενώσεις Αγροτικών Συνεταιρισμών της Ηπείρου κλπ.
4. Η με αριθμό 1380/110/4-5-98 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό, σχετικά με τους λόγους αποκλεισμού της Ελλάδος από την πρώτη φάση της Νομισματικής Ενοποίησης, το νέο πρόγραμμα σύγκλισης που έχει αποφασίσει η Κυβέρνηση κλπ.
5. Η με αριθμό 1369/4-5-98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τους Υπουργούς Εργασίας και Κοινωνικών Ασφαλίσεων, Πολιτισμού, σχετικά με τη ρύθμιση του συνταξιοδοτικού προβλήματος των τραγουδιστών κλπ.
Β. ΕΠΙΚΑΙΡΕΣ ΕΡΩΤΗΣΕΙΣ δεύτερου κύκλου ('Αρθρο 130 παρ. 2 & 3 Καν. Βουλής)
1. Η με αριθμό 1363/29-4-98 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ιωάννη Κουράκη προς τον Υφυπουργό Πολιτισμού (Αρμόδιο για θέματα Αθλητισμού), σχετικά με τη λήψη των αναγκαίων μέτρων αποπεράτωσης των αθλητικών έργων στο Νομό Ηρακλείου.
2. Η με αριθμό 1381/4-5-98 επίκαιρη ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Δημόσιας Τάξης, σχετικά με τις προθέσεις της Κυβέρνησης για ανασύνταξη της Ελληνικής Αγροφυλακής.
3. Η με αριθμό 1376/4-5-98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Γεωργίας, σχετικά με τη λήψη μέτρων ενίσχυσης των πορτοκαλοπαραγωγών του Νομού 'Αρτας.
4. Η με αριθμό 1366/30-4-98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για ιδιωτικοποίηση της Ιονικής Τράπεζας κλπ.
5. Η με αριθμό 1370/4.5.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς την Υπουργό Ανάπτυξης, σχετικά με τη λήψη μέτρων συντήρησης των Ιαματικών Λουτρών Μεθάνων.
 

Επιστροφή στην κορυφή



Σελίδα 7819 
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, εισερχόμαστε στη συζήτηση των
ΑΝΑΦΟΡΩΝ - ΕΡΩΤΗΣΕΩΝ
Αναφορές - Ερωτήσεις πρώτου κύκλου: 
Πρώτη είναι η με αριθμό 4524/9.2.98 ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με την καθυστέρηση έναρξης της λειτουργίας του Κέντρου Κληρονομικών Νόσου Αίματος (Κ.Κ.Ν.Α.).
Η ερώτηση του κ. Σούρλα έχει ως εξής:
"Με το ν. 2071/92 συνεστήθη το Κέντρο Κληρονομικών Νόσων Αίματος (Κ.Κ.Ν.Α.) με σκοπό "την αντιμετώπιση και παρακολούθηση, συντονισμό και υποβοήθηση των ενεργειών για την πρόληψη της εξάπλωσης των κληρονομικών νοσημάτων του αίματος και τη θεραπευτική αντιμετώπιση αυτών".
Μετά την έκδοση του π.δ. 283/27.7.93, διορίστηκε διοικητικό συμβούλιο και όπως πληροφόρησε τη Βουλή ο αρμόδιος Υπουργός σε ερώτησή μας (3520/19.1297), αυτό δεν ενεργοποιήθηκε κατά το διάστημα που πέρασε μέχρι σήμερα, για διάφορους λόγους που δεν αναφέρθηκαν και ότι οι αρμοδιότητες καλύφθηκαν σε μεγάλο βαθμό από την επιτροπή Μεσογειακής Αναιμίας του ΚΕΣΥ.
Ερωτάται ο κύριος Υπουργός και παρακαλείται να ενημερώσει τη Βουλή:
1. Ποιοι είναι οι συγκεκριμένοι λόγοι, για τους οποίους δεν λειτούργησε ακόμη μέχρι σήμερα το Κ.Κ.Ν.Α., παρ' ότι έχει διορισθεί διοικητικό συμβούλιο από το έτος 1993;
2. Ποιες δραστηριότητες από τις προβλεπόμενες για τη λειτουργία του Κ.Κ.Ν.Α. ιδρυτικού νόμου καλύφθηκαν από την επιτροπή Μεσογειακής Αναιμίας του ΚΕΣΥ, όπως αναφέρατε στην απάντησή σας;
3. Αν πρόκειται η Κυβέρνηση να θέσει σε λειτουργία το Κ.Κ.Ν.Α.".
Ο Υφυπουργός Υγείας και Πρόνοιας κ. Εμμανουήλ Σκουλάκης έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σχετικά με την ίδρυση και λειτουργία του Κέντρου Κληρονομικών Νόσων Αίματος, θέμα το οποίο φέρνει ο αγαπητός συνάδελφος κ.Σούρλας σήμερα προς συζήτηση με ερώτησή του στη Βουλή, θέλω να παρατηρήσω τα εξής:
Πράγματι, σύμφωνα με τις διατάξεις του ν.2071/92, άρθρο 27, προβλεπόταν ίδρυση Νομικού Προσώπου Ιδιωτικού Δικαίου με έδρα την Αθήνα και με την επωνυμία "Κέντρο Κληρονομικών Νόσων Αίματος", που εποπτεύεται από το Υπουργείο Υγείας και Πρόνοιας. Το προεδρικό διάταγμα καθόριζε το σκοπό, το αντικείμενο και τις αρμοδιότητες του Κέντρου και του διοικητικού συμβουλίου, την εποπτεία, τη διαχείριση, το προσωπικό και τις επιστημονικές επιτροπές.
Την 1/10/93 είχε διοριστεί διοικητικό συμβούλιο με τριετή θητεία, που ήδη έχει λήξει. Δεν λειτούργησε το διοικηκτικό συμβούλιο ποτέ. Αναφέρονται, έτσι τουλάχιστον ενημερώθηκα εγώ σήμερα από τις υπηρεσίες, σε αντικειμενικές δυσκολίες των μελών του και ιδιαίτερα του προέδρου.
Η επιτροπή Μεσογειακής Αναιμίας του ΚΕΣΥ δεν υποκατέστησε το Kέντρο, ούτε άσκησε τις αρμοδιότητές του, αλλά δέχθηκε ορισμένες εισηγήσεις και σε συνεργασία με τη Μονάδα Μεσογειακής Αναιμίας του Λαϊκού Νοσοκομείου ανεπτύχθη ένας συντονιστής των μονάδων, που λειτουργούν σε όλη την Ελλάδα, με πολύ καλά αποτελέσματα.
Σ' αυτό το σημείο ήθελα να σας πω ότι το Κέντρο Μεσογειακής Αναιμίας του Λαϊκού Νοσοκομείου είναι πια μονάδα αναφοράς και για την Παγκόσμια Οργάνωση Υγείας και είναι ο κύριος φορέας εφαρμογής της πρόληψης και του προγενετικού ελέγχου των κληρονομικών νοσημάτων αίματος, ιδιαίτερα της μεσογειακής αναιμίας και όλων των άλλων αιμοσφαιρινοπαθειών.
Συνεργάζεται με είκοσι περιφερειακές μονάδες σ' όλην τη χώρα, εξετάζει περίπου οκτώμισι έως δέκα χιλιάδες άτομα το χρόνο και διεξάγει κατά μέσο όρο τετρακόσιους πενήντα προγενετικούς ελέγχους, με αποτέλεσμα το ποσοστό των παιδιών με μεσογειακή αναιμία τα τελευταία χρόνια να έχει μειωθεί περίπου κατά 90%.
Τα στοιχεία δείχνουν ότι γεννιώνται ετησίως λιγότερα από πέντε παιδιά το χρόνο με μεσογειακή αναιμία. Συνολικά έχουν πραγματοποιηθεί οκτώ χιλιάδες προγενετικοί έλεγχοι και έχουν γεννηθεί πέντε χιλιάδες τριακόσια υγιή παιδιά.
Γιατί τα δίνω αυτά τα στοιχεία; Για να πω ότι δεν υπήρξε κενό από τη μη λειτουργία του Κέντρου. Υπάρχει η οργανωμένη αυτή υπηρεσία. Εμείς θα το δούμε στα πλαίσια της εφαρμογής των διατάξεων του ν.2519. Υπάρχει μια σκέψη να το υπαγάγουμε στις λειτουργίες του Εθνικού Κέντρου Ερευνών Υπηρεσιών Υγείας. Εν πάση περιπτώσει, επανέρχομαι και τελειώνω με το ότι αυτά τα χρόνια δεν υπήρξε κενό.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σούρλας έχει το λόγο.
ΓΕΩΡΓΙΟΣ ΣΟΥΡΛΑΣ: Η μεσογειακή αναιμία αποτελεί ένα από τα πλέον σημαντικά ιατροκοινωνικά προβλήματα. Αυτό είναι γενικώς παραδεκτό, αφού αφορά περίπου τέσσερις χιλιάδες παιδιά, επομένως τέσσερις χιλιάδες οικογένειες.
Ο λόγος για τον οποίο συνεστήθη τότε βάσει της εξουσιοδοτικής διάταξης του νόμου το Κέντρο Μεσογειακής Αναιμίας, έχει μια ευρύτερη φυσικά ονομασία, είναι για να μπορέσει να γίνει ένας συνολικός σχεδιασμός, ένας εθνικός σχεδιασμός για την πρόληψη και για την αντιμετώπιση των προβλημάτων που έχουν τα άτομα αυτά. Και δεν είναι μόνο η μετάγγιση, είναι και τα νοσήματα τα οποία προκύπτουν λόγω της πάθησης αυτής.
Κύριε Υπουργέ, δεν είναι ικανοποιητικό το αποτέλεσμα και ο αριθμός των πέντε παιδιών που γεννιούνται το χρόνο με μεσογειακή αναιμία στη χώρα μας. Αν γνωρίζετε, προφανώς θα γνωρίζετε, στην Κύπρο, που είναι ο συγγενικός μας πληθυσμός με τα ίδια χαρακτηριστικά και σχεδόν με τα ίδια γεωγραφικά γνωρίσματα, δεν υπάρχουν γεννήσεις παιδιών με μεσογειακή αναιμία. Είναι μηδέν οι γεννήσεις αυτών των παιδιών.
Δεν μπορεί σε καμία περίπτωση να υποκαταστήσει αυτό το καλό κέντρο αναφοράς, ένα Νομικό Πρόσωπο Ιδιωτικού Δικαίου, κρατικό, που έχει αποστολή την αντιμετώπιση συνολικά του προβλήματος.
Αυτήν τη στιγμή υπάρχουν συγκεκριμένα προβλήματα. Σας αναφέρω μόνο ένα: Στο νοσοκομείο Αγία Σοφία μεταγγίζονται χίλια διακόσια παιδιά. Οι φιάλες αίματος που διαθέτει το Υπουργείο Υγείας, βάσει των επισήμων στοιχείων που έχω, ημερησίως για την κάλυψη των αναγκών είναι εβδομήντα με εκατό. Χρειάζονται ακόμα διακόσιες - τριακόσιες φιάλες αίματος την ημέρα. Γίνεται αιμοληψία στο νοσοκομείο Αγία Σοφία, αλλά τι λέει όμως το Σωματείο τους, η Οργάνωσή τους; Δεν υπάρχουν τρία, τέσσερα άτομα για να μπορέσουν να στελεχώσουν την τράπεζα αίματος και τρέχουν απελπισμένοι οι γονείς αυτών των χιλίων παιδιών να βρουν αίμα. Σας φέρνω συγκεκριμένα στοιχεία. Προφανώς ζουν κάτω από τον εκβιασμό μεταφοράς σε άλλα νοσοκομεία και σιωπούν. Και βεβαίως, δεν θα είχαν καμία αντίρρηση μεταφοράς σε άλλα νοσοκομεία, σε οργανωμένες μονάδες, όχι μόνο για τη μετάγγιση, αλλά να υπάρχει και η ιατρική κάλυψη για θέματα νοσηλείας, για θέματα παρακολούθησης, που έχουν ανάγκη από εξειδικευμένο προσωπικό. Επομένως επιτακτική προβάλλει η ανάγκη να δείτε το ζήτημα, να λειτουργήσετε το Κέντρο αυτό.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, δεν απέκλεισα τη λειτουργία αυτού του Κέντρου. 'Ομως, θέλω, αγαπητέ συνάδελφε, να σας πω, ότι όταν έχουμε μια λειτουργία, την οποία και εσείς αναγνωρίζετε ότι είναι καλή στο Λαϊκό Νοσοκομείο, όταν έχουμε μια μονάδα, αυτήν τη στιγμή δεν μπορούμε να πούμε ότι δημιουργούμε μια παράλληλη υπηρεσία. 
'Εχουμε αναθέσει στις επιτροπές, που μελετούν την υλοποίηση του νόμου, τη δυνατότητα να αναγνωριστεί η 
 

Επιστροφή στην κορυφή



Σελίδα 7820 
μονάδα του Λαϊκού, το Κέντρο Μεσογειακής Αναιμίας του Λαϊκού Νοσοκομείου ως μονάδα αναφοράς ή ειδικό κέντρο. Αν με αυτό καλυπτόμεθα, πιθανόν να μη λειτουργήσουμε το κέντρο. Εάν, όμως, δούμε ότι δεν καλυπτόμαστε, θα πρέπει να το λειτουργήσουμε.
ΓΕΩΡΓΙΟΣ ΣΟΥΡΛΑΣ: Πέρασαν πέντε χρόνια. Πότε θα το δείτε αυτό; 
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κοιτάξτε, σας είπα ότι κενό δεν υπήρξε. Και αναφερθήκατε στην Κύπρο. Σίγουρα στόχος όλων των χωρών είναι το μηδέν. Βέβαια μην ξεχνάτε και τα πληθυσμιακά δεδομένα, που είναι πεντακόσιες χιλιάδες, ενώ εμείς εδώ μιλάμε για δέκα εκατομμύρια!
ΓΕΩΡΓΙΟΣ ΣΟΥΡΛΑΣ: Αναλογικά είναι αυτά. Μηδέν. 
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μηδέν. Σας είπα, λοιπόν, ότι τα αποτελέσματα είναι θεαματικά. Τα τελευταία χρόνια έχει μειωθεί κατά 90% το ποσοστό των παιδιών με μεσογειακή αναιμία. 'Ετσι τουλάχιστον λένε τα στοιχεία. 
Εν πάση περιπτώσει, νομίζω ότι πολύ σύντομα θα δοθεί μια οριστική λύση. 'Η θα αναγνωρίσουμε ως ειδικό κέντρο αναφοράς τη μονάδα του Λαϊκού Νοσοκομείου ή θα προχωρήσουμε στη στελέχωση του κέντρου.
ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 338/15.10.97 αναφορά της Βουλευτού του Κομμουνιστικού Κόμματος Ελλάδος κ. Μαρίας Μπόσκου προς τον Υπουργό Υγείας και Πρόνοιας, σχετικά με τη λήψη μέτρων για την εύρυθμη λειτουργία του "ΜΠΟΔΟΣΑΚΕΙΟΥ" Νομαρχιακού Γενικού Νοσοκομείου Πτολεμαϊδος.
Η αναφορά της κ. Μπόσκου σε περίληψη έχει ως εξής:
"Υπομνήματα του Σωματείου Εργαζομένων στο "ΜΠΟΔΟΣΑΚΕΙΟ" Νοσοκομείο Πτολεμαϊδας Ν. Κοζάνης και της προέδρου του Δ.Σ. του νοσοκομείου για προβλήματα λειτουργίας του νοσοκομείου, που κυρίως προκαλούνται από την έλλειψη ιατρικού, νοσηλευτικού και διοικητικού προσωπικού.
Γι'αυτό ζητούν: Να συσταθούν πενήντα οκτώ οργανικές θέσεις ιατρικού προσωπικού με άμεση προκήρυξη τουλάχιστον των είκοσι πέντε, παράλληλα δε, να προκηρυχθούν θέσεις για το διοικητικό και νοσηλευτικό προσωπικό, που συνολικά υπολογίζονται σε τριακόσιες."
Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, σίγουρα υπάρχουν αρκετά κενά νοσηλευτικού ιδιαίτερα προσωπικού στο υγειονομικό σύστημα της χώρας. Το έχουμε ομολογήσει πολλές φορές και δεν μπορούμε και απόψε να το αρνηθούμε. 
Ασφαλώς και το "Μποδοσάκειο" Νοσοκομείο της Πτολεμαϊδας έχει και αυτό τα κενά του, αλλά δεν είναι ακριβώς έτσι τα πράγματα, όπως τα παρουσιάζουν οι αγαπητοί συνάδελφοι στην αναφορά τους.
Θα σας δώσω επίσημα στοιχεία από την υπηρεσία, για να δείτε, μέσα στα πλαίσια των δυνατοτήτων και των συγκυριών, αν θέλετε, ότι εμείς καταφέραμε στη διετία 1996-1997 να δώσουμε γύρω στις πενήντα θέσεις νοσηλευτικού και άλλου προσωπικού και είκοσι θέσεις ιατρικού προσωπικού. Αυτός είναι ένας πολύ καλός αριθμός για ένα επαρχιακό νοσοκομείο, σε ένα νομό που υπάρχει άλλο ένα νοσοκομείο, το Νοσοκομείο της Κοζάνης, το οποίο και αυτό αναπτύσσεται παράλληλα. Αυτό, όμως, είναι ένα μεγάλο θέμα, το οποίο πιστεύουμε ότι πολύ σύντομα θα ρυθμιστεί.
Για το 1997 δώσαμε τις παρακάτω δέκα θέσεις γιατρών:
Δώσαμε μία θέση επιμελητού Α' παιδιατρικής, μία θέση επιμελητού Β' παιδιατρικής, ένα διευθυντή νευρολογίας, ένα διευθυντή αναισθησιολογίας, έναν επιμελητή Β' παθολογίας, μία θέση επιμελητού Β' μαιευτικής γυναικολογίας και μία θέση επιμελητού Α' Ω.Ρ.ΛΑ.
Για το 1998 δώσαμε μία θέση επιμελητού Α' παιδιατρικής, μία θέση επιμελητού Β' παιδιατρικής και μία θέση επιμελητού Α' καρδιολογίας. Επίσης, δόθηκε η έγκριση για πρόσληψη με σύμβαση, σύμφωνα με το ν.2519, ενός παιδιάτρου και ενός ορθοπεδικού και ενός καρδιολόγου και ενός μαιευτήρα γυναικολόγου. 
Ακόμη με την προκήρυξη την παλιά των πεντέμισι χιλιάδων θέσεων προκηρύχθηκαν είκοσι εννιά θέσεις νοσηλευτικού παραϊατρικού και άλλου προσωπικού. Μετά την έκδοση των πινάκων διοριστέων από το ΑΣΕΠ, το νοσοκομείο ολοκλήρωσε τους διορισμούς εντός του 1997.
Από την προκήρυξη του 1997 προκηρύχθηκαν δύο θέσεις ΤΕ Νοσηλευτικής και δύο θέσεις ΔΕ Αδελφών Νοσοκόμων. Δόθηκαν οι πίνακες διοριστέων το Φεβρουάριο του 1998 και το νοσοκομείο τηρώντας την προβλεπόμενη διαδικασία προχωρά στην ολοκλήρωση των διορισμών.
Επίσης με την υπ'αριθμόν 797 προκήρυξη του ΑΣΕΠ προκηρύχθηκαν για το Μποδοσάκειο Νοσοκομείο δύο θέσεις του κλάδου ΤΕ Τεχνολόγων Ιατρικών Εργαστηρίων, τρεις θέσεις του κλάδου ΤΕ Ραδιολογίας-Ακτινολογίας, μία θέση του κλάδου ΔΕ Παρασκευαστών και δύο θέσεις του κλάδου ΔΕ Χειριστών-Εμφανιστών. Και ήδη έχουν τοιχοκολληθεί στις νομαρχίες οι πρώτοι πίνακες που εκδόθηκαν από το ΑΣΕΠ το πρώτο δεκαπενθήμερο του Απρίλη του 1998.
Τέλος, με την υπ'αριθμόν 1097 προκήρυξη του ΑΣΕΠ προκηρύχθηκαν μία θέση ΠΕ Ψυχολόγων, μία θέση ΠΕ Πληροφορικής, μία θέση ΤΕ Φυσικοθεραπευτών, μία θέση Εργοθεραπευτών, μία θέση ΔΕ Βοηθών Φαρμακείου, δύο θέσεις Βοηθών Θαλάμου και δύο θέσεις Μεταφορέων Ασθενών. Η υποβολή των αιτήσεων των υποψηφίων έληξε στις 28.1.1998 και περιμένουμε την έκδοση των πρώτων πινάκων από το ΑΣΕΠ. Είναι μία διαδικασία την οποία, όπως γνωρίζετε, δεν μπορούμε να παρακάμψουμε.
ΠΡΟΕΔΡΕΥΩΝ (Παναγιώτης Ν. Κρητικός): Η κ. Μπόσκου έχει το λόγο.
ΜΑΡΙΑ ΜΠΟΣΚΟΥ: Κύριε Πρόεδρε, όταν το κόμμα μας κατέθεσε τη συγκεκριμένη αναφορά, δεν βασίστηκε σε στοιχεία από τον Τύπο. Καταθέσαμε αναφορά των εργαζομένων, καθώς και της προέδρου του Δ.Σ. του νοσοκομείου. Τώρα, αν αυτοί οι άνθρωποι δεν γνωρίζουν τι γίνεται μέσα στο νοσοκομείο, τι να κάνουμε και εμείς, παραπλανηθήκαμε, αν τίθεται έτσι. Πιστεύουμε, όμως, ότι δεν είναι έτσι τα πράγματα και ότι υπάρχουν οι ελλείψεις.
Το "Μποδοσάκειο" είναι ένα νοσοκομείο πολύ μεγάλο, με προδιαγραφές, όπως τουλάχιστον οι εργαζόμενοι και η πρόεδρος λένε, περιφερειακού νοσοκομείου, μπορεί να λειτουργήσει ως περιφερειακό. Αυτό που εμείς είδαμε εκεί και μας είπαν οι εργαζόμενοι είναι ότι είναι διακοσίων πενήντα κλινών και σήμερα λειτουργούν μόνο οι εκατόν τριάντα, λόγω της μη σύστασης θέσεων ιατρών και βέβαια λόγω της ύπαρξης διακοσίων εξήντα οκτώ κενών θέσεων προσωπικού. Τώρα, αν κάποιες από αυτές στην πορεία καλύφθηκαν με αυτά τα οποία μας διαβάσατε, πάντως οι διακόσιες εξήντα οκτώ θέσεις είναι ένας πολύ μεγάλος αριθμός.
Αυτό που θέλαμε να πούμε είναι ότι υπάρχει μία ολόκληρη υποδομή στο Μποδοσάκειο, η οποία σήμερα δεν λειτουργεί, λόγω ακριβώς της έλλειψης του προσωπικού. Εν πάση περιπτώσει, τι σκοπό έχει η Κυβέρνηση να κάνει με αυτό το νοσοκομείο; Θα λειτουργήσει στο σύνολό του, έτσι ώστε να μην πάνε και στράφι τα δισεκατομμύρια που έχουν δαπανηθεί για τη λειτουργία του;
Θα λειτουργήσει ως περιφερειακό, ή στη λογική της συγχώνευσης θα υπάρχουν κλινικές που θα λειτουργούν στο νοσοκομείο της Κοζάνης και άλλες κλινικές στο νοσοκομείο της Πτολεμαϊδας, έτσι ώστε και μείωση των θέσεων εργασίας θα έχουμε και υπόσκαψη των λειτουργιών -να το πω έτσι- των νοσοκομείων της περιοχής;
Βέβαια, υπάρχει ανοικτό το ζήτημα, του τι θα γίνει με τη λειτουργία περιφερειακού νοσοκομείου στην περιοχή της δυτικής Μακεδονίας. Θα λειτουργήσει το "Μποδοσάκειο" το οποίο έχει όλην την υποδομή ή θα δαπανηθούν και άλλα τόσα δισεκατομμύρια για την ύπαρξη άλλου ενδεχομένως περιφερειακού νοσοκομείου;
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας):
 

Επιστροφή στην κορυφή



Σελίδα 7821 
Κυρία συνάδελφε, εγώ σας απάντησα από τα στοιχεία του Υπουργείου και των υπηρεσιών ότι αυτό το τελευταίο διάστημα γίνεται μια προσπάθεια στελέχωσης του νοσοκομείου. Γύρω στα πενήντα άτομα είναι το νοσηλευτικό και άλλο προσωπικό και γύρω στις είκοσι ιατρικές θέσεις έχουμε προκηρύξει.
Πράγματι, βάλατε ένα μεγάλο θέμα, τι θα γίνει με το Περιφερειακό Νοσοκομείο Δυτικής Μακεδονίας. 'Εχει εξαγγελθεί από τον Πρωθυπουργό και πολύ σύντομα το Υπουργείο Υγείας -υπάρχει απόφαση του Υπουργικού Συμβουλίου- θα κάνει συγχωνεύσεις. Συγκεκριμένα στην Κοζάνη δημιουργείται Περιφερειακό Νοσοκομείο Δυτικής Μακεδονίας με τη συγχώνευση των δύο νοσοκομείων, τη δημιουργία ενός Νομικού Προσώπου Δημοσίου Δικαίου Νομού Κοζάνης, με παράρτημα Κοζάνης και Πτολεμαϊδας, διότι έτσι που το θέτετε εσείς, θα επιτείνουμε το πρόβλημα ανταγωνισμού που υπάρχει σήμερα. Αυτό ήταν και η αγωνία μας. Δεν είναι μόνο η έλλειψη προσωπικού, που εσείς επικαλεσθήκατε, η μη πλήρης ανάπτυξη των κλινών που προβλέπονται από τον οργανισμό. Μα, δεν μπορούν να αναπτυχθούν και να καλυφθούν όλα τα κρεβάτια που υπάρχουν στην Πτολεμαϊδα και στην Κοζάνη.
'Αρα, λοιπόν, σωστά προχωρούμε εμείς στη δημιουργία ενιαίου νομικού προσώπου, ενιαίου διοικητικού συμβούλιου, κοινών -ναι, κοινών αν χρειαστεί- υπηρεσιών και συμπληρωματικών λειτουργιών, διότι να σας πω σε ποιο σημείο βρεθήκαμε: Τα δύο νοσοκομεία έριζαν και ερίζουν και θέλουν και τα δύο αξωνικό τομογράφο. Πείτε μας εσείς τι να κάνουμε.
'Αρα, λοιπόν, εμείς ευθαρσώς ερχόμαστε και σας λέμε ότι θα κάνουμε ενιαίο νομικό πρόσωπο, ενιαίο διοικητικό συμβούλιο. Το νέο διοικητικό συμβούλιο θα φέρει το νέο οργανισμό και στα πλαίσια του νέου οργανισμού θα αναπτύξουμε συμπληρωματικές λειτουργίες, οι οποίες θα έχουν στόχο -να είστε σίγουροι- την αναβάθμιση των παρεχόμενων υπηρεσιών, γιατί ό,τι και να κάνουμε, εάν αφήσουμε και τα δύο νοσοκομεία στο νομό να λειτουργούν ανταγωνιστικά, ποτέ δεν θα υπάρξουν οι σωστές υπηρεσίες στο νομό.
ΠΡΟΕΔΡΕΥΩΝ (Παναγιώτης Ν. Κρητικός): Τρίτη είναι η με αριθμό 4756/17.2.98 ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Υγείας και Πρόνοιας, σχετικά με τις προθέσεις της Κυβέρνησης να ρυθμίσει νομοθετικά την ένταξη στις βαθμίδες του κλάδου τους, τους επιστήμονες χημικούς, κλινικούς χημικούς, βιοχημικούς και βιολόγους που ανήκουν στην ιατρική υπηρεσία των νοσοκομείων.
Η ερώτηση του κ. Κουβέλη έχει ως εξής:
"Οι κλινικοί χημικοί, χημικοί, βιοχημικοί και βιολόγοι ανήκουν στην ιατρική υπηρεσία των νοσοκομείων με ευθύνες αντίστοιχες με εκείνες των ιατρών.
Παρά το γεγονός ότι με το ν. 2519/97 θεσπίσθηκε η ένταξή τους στο Ε.Σ.Υ. με τη δημιουργία κλάδου κλινικών χημικών, χημικών, βιοχημικών, βιολόγων, δεν έχει ακόμη προωθηθεί καμία ειδικότερη ρύθμιση για την ισότιμη αντιμετώπισή τους ως επιστημόνων της ιατρικής υπηρεσίας των νοσοκομείων.
Ερωτάται ο κύριος Υπουργός:
α. Εάν προτίθεται χωρίς άλλη καθυστέρηση, να προωθήσει τη συγκρότηση επιτροπής, η οποία θα συμβάλλει στην τελική διαμόρφωση των αναγκαίων προεδρικών διαταγμάτων και υπουργικών αποφάσεων για την τελική ένταξη των επιστημόνων αυτών στις βαθμίδες του κλάδου τους και: 
β. Σε ποιες άμεσες ενέργειες θα προβεί για την ένταξη των χημικών κλινικών, χημικών, βιοχημικών, βιολόγων, στο προωθούμενο για ψήφιση στη Βουλή μισθολόγιο των ιατρών".
Ο Υφυπουργός Υγείας και Πρόνοιας κ. Σκουλάκης έχει και πάλι το λόγο.
EMMANOYHΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Εχουμε την τιμητική μας, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Καιρός ήταν να επανέλθετε, γιατί είχατε σταματήσει για λίγο.
EMMANOYHΛ ΣΚΟΥΛΑΚΗΣ (Υφυπουργός Υγείας και Πρόνοιας): Είμαστε εδώ κάθε μέρα.
ΓΕΩΡΓΙΟΣ ΣΟΥΡΛΑΣ: Θα περιμένουμε να καθυστερήσει μία μέρα το Προεδρείο, για να το διαγράψουμε.
EMMANOYHΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, στα πλαίσια του ν. 2519 και με το άρθρο 43 πράγματι συνιστάται στο Υπουργείο Υγείας και Πρόνοιας κλάδος ψυχολόγων ΕΣΥ, κλάδος κλινικών χημικών, χημικών βιοχημικών, βιολόγων των ιατρικών εργαστηρίων νοσοκομείων, κλάδος νοσοκομειακών φαρμακοποιών, κλάδος νοσοκομειακών φυσικών νοσοκομείων και ακτινοφυσικών.
Γι' αυτούς τους συγκεκριμένους κλάδους με την υπουργική απόφαση 8.8.1997 συγκροτήθηκε ομάδα εργασίας για τη διοίκηση, οργάνωση και τα οικονομικά των νοσοκομείων, η οποία εξετάζει στα πλαίσια της οργάνωσης των νοσοκομείων και τα θέματα εφαρμογής των διατάξεων του νόμου αυτού, του 2519 και ειδικότερα του άρθρου 44, που προβλέπει την κοινή υπουργική απόφαση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών, με την οποία συνιστώνται κατά νοσοκομείο οι θέσεις των κλάδων αυτών των άρθρων 40, 41, 42 και 43.
Το θέμα του μισθολογίου, αγαπητέ συνάδελφε, δεν εξετάζεται, διότι το μισθολογικό καθεστώς των παραπάνω κλάδων ρυθμίζεται με το ν. 2470/1997, τον πρόσφατο νόμο του ενιαίου μισθολογίου. Ο ν. 2606/1998, ο πρόσφατος νόμος που ψηφίστηκε, ρυθμίζει μισθολογικά θέματα μόνο των γιατρών. Εν πάση περιπτώσει, αναμένουμε την εισήγηση της επιτροπής και πολύ σύντομα θα είμαστε σε θέση να σας ενημερώσουμε που καταλήγει η Επιτροπή και που καταλήγει η πολιτική ηγεσία του Υπουργείου.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Υπουργέ, όταν σας είχα κάνει την ερώτηση, τότε προωθείτο το νομοσχέδιο για το μισθολόγιο των ιατρών. Σας είναι γνωστό ότι δεν μου απαντήσατε σε αυτήν την ερώτηση και έρχεται με τη συγκεκριμένη διαδικασία να συζητηθεί σήμερα.
'Εκτοτε έχει περάσει μεγάλο χρονικό διάστημα και δεν έχει προωθηθεί κατ' ελάχιστο το μισθολόγιο αυτών των συγκεκριμένων επιστημόνων. Η επιτροπή άλλωστε που αντιμετωπίζει τα ζητήματα, που έχουν σχέση με την ένταξη των συγκεκριμένων επιστημόνων στις διάφορες βαθμίδες, λειτουργεί κατά την ομολογία σας περισσότερο από οκτώ μήνες.
Το ερώτημά μου -στο οποίο δεν έλαβα απάντηση- είναι πόσος χρόνος, επιτέλους, χρειάζεται προκειμένου να αποφασίσετε τι θα κάνετε με τους κλινικούς χημικούς, τους χημικούς, τους βιολόγους, οι οποίοι είναι ενταγμένοι στην ιατρική υπηρεσία των νοσοκομείων. Γνωρίζετε πάρα πολύ καλά, ως και εκ της ειδικότητός σας, ότι αυτοί οι επιστήμονες είναι άκρως αναγκαίοι στις ιατρικές υπηρεσίες των νοσοκομείων. Κάνουν εφημερίες, ειδικεύουν νεότερους ιατρούς στη μικροβιολογία επί παραδείγματι, ενώ δεν έχουν αντιμετωπισθεί τα δικά τους ζητήματα ειδικότητας. Σας έχουν οι ίδιοι καταθέσει άλλωστε υπόμνημα εδώ και πάρα πολύ καιρό, από τις αρχές Φεβρουαρίου του τρέχοντος έτους. Αν μη τι άλλο υποχρεούστε να δώσετε μία συγκεκριμένη απάντηση πότε, επιτέλους, οι επιτροπές αυτές στις οποίες αναφερθήκατε θα δώσουν έργο και πορισματική πρόταση, για να αντιμετωπίσετε τα ζητήματα αυτών των επιστημόνων. 'Οπως επίσης, νομίζω ότι δημιουργείται μία άνιση κατάσταση, μία άνιση μεταχείριση, που έχει αντίκτυπο και στην εργασία τους, όταν με διαφορετικό τρόπο αντιμετωπίζετε τους ιατρούς από εκείνο με τον οποίο αντιμετωπίζετε τους κλινικούς χημικούς, τους χημικούς, τους βιολόγους κλπ.
Νομίζω, κύριε Υπουργέ, ότι δεν υπήρξε σαφής και συγκεκριμένη η απάντησή σας, δεν αναλάβατε συγκεκριμένη δέσμευση και σας καλώ ειλικρινά να δεσμευθείτε πότε είναι αυτή η καταληκτική, επιτέλους, ημερομηνία, που θα αποφασίσετε τι θα κάνετε με τους επιστήμονες αυτούς.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Αγαπητέ συνάδελφε, το Υπουργείο Υγείας αναγνωρίζοντας 
 

Επιστροφή στην κορυφή



Σελίδα 7822 
την αποστολή αυτών των επιστημόνων μέσα στα νοσοκομεία προχώρησε στη θεσμοθέτηση και την ίδρυση των κλάδων νοσοκομειακών φαρμακοποιών, όπως είπα, τον κλάδο νοσοκομειακών φυσικών νοσοκομείων, ακτινοφυσικών και τον κλάδο κλινικών χημικών, βιοχημικών, βιολόγων και ιατρικών εργαστηρίων.
Από κει και πέρα έπρεπε να συγκροτήσουμε τις διάφορες επιτροπές, οι οποίες δουλεύουν εντατικά -πραγματικά εντατικά- για να μπορέσουμε να υλοποιήσουμε το νόμο. Εδώ είναι μείζον το θέμα, δεν είναι απλό, είναι πάρα πολύ δύσκολο, και εν πάση περιπτώσει, πιστεύω πολύ σύντομα ότι η επιτροπή θα ολοκληρώσει το έργο της και θα έρθουμε εδώ να φέρουμε πιθανόν και νομοθετική ρύθμιση, αν χρειαστεί. Δεν ξέρω αν μέσα στα πλαίσια των διατάξεων του ν. 2519 ρυθμίζονται τα μισθολογικα θέματα των επιστημόνων αυτών, διότι εάν δεν καλύπτονται από τον προηγούμενο ν. 2470/97, πιθανόν να χρειάζεται και νομοθετική ρύθμιση.
Εν πάση περιπτώσει, πράγματι δεν είμαστε έτοιμοι να σας απαντήσουμε σήμερα, για το πώς θα ρυθμιστεί το θέμα. Περιμένουμε την πρόταση της επιτροπής.
ΠΡΟΕΔΡΕΥΩΝ (Παναγιώτης Ν. Κρητικός): Επόμενη είναι η τέταρτη υπ'αριθμ. 3239/9-12-98 ερώτηση του Βουλευτή της Νέας Δημοκρατίας κ. Ελευθερίου Παπανικολάου προς τον Υπουργό Υγείας και Πρόνοιας, σχετικά με τη λήψη μέτρων για την επίσπευση καταβολής των επιδομάτων και των ισοβίων συντάξεων στις πολύτεκνες οικογένειες.
Σε περίληψη η ερώτηση του κ. Παπανικολάου έχει ως εξής:
"Η Κυβέρνηση φέρεται απαράδεκτα και απάνθρωπα στις πολύτεκνες οικογένειες, αφαιρώντας τα νόμιμα επιδόματα από τις πολύτεκνες μητέρες και αντί το ποσό που θα δοθεί να αντιστοιχεί σε έξι μήνες, η Κυβέρνηση δίνει τα επιδόματα για τους μήνες Νοέμβριο και Δεκέμβριο. Η Κυβέρνηση ακολουθεί αναξιόπιστη πολιτική έναντι του δημογραφικού προβλήματος και οδηγεί τη χώρα στην υπογεννητικότητα.
Η πολιτική που ακολουθεί η Κυβέρνηση έναντι των πολυτέκνων οικογενειών είναι επιθετική, φοροληστρική και ανάλγητη, χωρίς κοινωνική ευαισθησία, γιατί από τη μία στερεί επιδόματα και ισόβιες συντάξεις ύψους 16 δισ. από τις πολύτεκνες οικογένειες, και από την άλλη χαρίζει ασύστολα σε συνεταιρισμούς και αθλητικά σωματεία εκατοντάδες δισεκατομμύρια.
Ερωτάται ο αρμόδιος Υπουργός:
1. Θα σταματήσει τον εμπαιγμό των χιλιάδων πολυτέκνων οικογενειών, δίδοντας εντολή για άμεση καταβολή των επιδομάτων και των ισοβίων συντάξεων που δικαιούνται σύμφωνα με το νόμο;
2. Θα ενισχύσει το θεσμό των πολυτεκνικών επιδομάτων και της ισόβιας σύνταξης της πολύτεκνης μητέρας, που καθιέρωσε η κυβέρνηση της Νέας Δημοκρατίας την περίοδο 1990-1993 για την αντιμετώπιση του οξυμένου δημογραφικού προβλήματος;".
Ο Υφυπουργός Υγείας και Πρόνοιας κ. Θεόδωρος Κοτσώνης έχει το λόγο.
ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, η Κυβέρνηση δεν αγνοεί το "αυξάνεσθε και πληθύνεσθε", όπως ισχυρίζεται ο κύριος συνάδελφος. Αυτό δυστυχώς το αγνοεί απ' ό,τι φαίνεται ο ελληνικός λαός, ο οποίος έχει περιστείλει τη δραστηριότητα περί τις γεννήσεις, με αποτέλεσμα να έχουμε μείωση συνεχή των γεννήσεων, παρά την ικανοποιητική, θα έλεγα, επιδοματική πολιτική.
Και ενώ στη χώρα μας υπάρχει επιδοματική πολιτική, δεν λύνεται το δημογραφικό πρόβλημα, ενώ σε άλλες χώρες, όπως και στην Ελλάδα παλιότερα, που δεν υπήρχε η δημογραφική πολιτική, ούτε επιδόματα, πολύ πιο φτωχές από την Ελλάδα κάνουν παιδιά κατά εκατομμύρια.
Τα είπα, λοιπόν, αυτά γιατί το δημογραφικό θέμα, όπως έχουμε συζητήσει πολλές φορές και με σας, αγαπητέ κύριε συνάδελφε, και με άλλους συναδέλφους από το κόμμα σας, είναι ένα περίπλοκο θέμα, το οποίο δυστυχώς δεν λύνεται μόνο με την επιδοματική πολιτική. Μακάρι να λυνόταν. Αυτό δεν σημαίνει ότι είμαστε κατά της επιδοματικής πολιτικής. Και βεβαίως θα τη συνεχίσουμε και μάλιστα νομίζω ότι άδικα κατηγορείτε την Κυβέρνηση για περικοπή δεκαέξι δισεκατομμυρίων (16.000.000.000), γιατί έχω εδώ τα στοιχεία:
Το 1996 δόθηκαν συνολικά σαν πολυτεκνικά επιδόματα, επίδομα τρίτου παιδιού και ισόβια σύνταξη στην πολύτεκνη μητέρα, εκατόν είκοσι ένα δισεκατομμύρια τετρακόσια εβδομήντα πέντε εκατομμύρια (121.475.000.000) δραχμές και το 1997 ανέβηκε στα εκατόν είκοσι τρία δισεκατομμύρια εννιακόσια ογδόντα πέντε εκατομμύρια (123.985.000.000) δραχμές. Βλέπουμε μία αύξηση συνολικά του ποσού που διατέθηκε για τους πολύτεκνους και όχι μείωση.
Βέβαια συμφωνώ μαζί σας ότι υπήρξε μία καθυστέρηση στην καταβολή των επιδομάτων. 'Ηταν η πρώτη χρονιά εφαρμογής του συστήματος που λαμβάνει υπόψη του τα εισοδηματικά κριτήρια της κάθε οικογένειας και γι'αυτό υπήρξε μία καθυστέρηση. 'Ομως, φέτος ο ΟΓΑ, ο οποίος είναι ο υπεύθυνος φορέας για την καταβολή των επιδομάτων, σε συνεργασία με το ΚΕΠΥΟ και με το ΜΗΚΥΟ, κάνει ηλεκτρονική διασταύρωση των στοιχείων των πολυτέκνων, έτσι ώστε εντός των δύο πρώτων διμήνων του 1998 πληρώθηκαν κανονικά τριακόσιες πενήντα πέντε χιλιάδες δικαιούχοι, ενώ δέκα χιλιάδες θα πληρωθούν, όταν υποβάλλουν τα απαραίτητα δικαιολογητικά.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπανικολάου έχει το λόγο.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, κύριε Υπουργέ, σημερινό δημοσίευμα του προέδρου της Πανελληνίας Συνομοσπονδίας Πολυτέκνων επιβεβαιώνει του λόγου μου το ασφαλές και το ειλικρινές.
Κανένα κίνητρο κατά της υπογεννητικότητος. Αναφέρει συγκεκριμένα ότι την περίοδο 1990-1993, που ήταν κυβέρνηση η Νέα Δημοκρατία, είχαμε μία αύξηση πεντέμισι χιλιάδων παιδιών, λόγω σωστής δημογραφικής πολιτικής. 'Αρα αποδίδει και ξέρει καλύτερα ο πρόεδρος και από σας και από εμένα.
Επίσης αναφέρει σ' αυτό το δημοσίευμα, στη συνέντευξή του ο κύριος πρόεδρος ότι προσπαθείτε να κρατικοποιήσετε τους συλλόγους των πολυτέκνων. Είναι μεγάλο λάθος, μη συνεχίζετε αυτήν την τακτική, η οποία δεν θα σας φέρει σε καλό αποτέλεσμα. Η ερώτηση αυτή είχε κατατεθεί το Δεκέμβριο, αλλά δεν υπήρξε απάντηση μέχρι σήμερα. 'Ερχεται βέβαια για συζήτηση στη Βουλή, με τη διαδικασία της κληρώσεως και εδώ φάνηκαν τυχεροί, κύριε Υπουργέ, οι πολύτεκνοι.
Δυστυχώς, όμως, τριάντα πέντε χιλιάδες πολύτεκνοι δεν έχουν πάρει το επίδομα τρίτου παιδιού, ούτε της πολύτεκνης μητέρας ούτε της ισόβιας συντάξεως. Αυτά είναι στοιχεία που αναφέρονται σε δημοσιεύματα, αλλά και σε έγγραφο που μας έστειλε η Πανελλήνια 'Ενωση Πολυτέκνων και οι Τοπικές Ενώσεις Πολυτέκνων Μεσσηνίας και άλλων περιφερειών. Είναι ακριβέστατο, το έχω ελέγξει και δεν επιδέχεται καμία αμφισβήτηση.
Είπα για το ποσό αυτό που ανέφερα, τα δισεκατομμύρια και είναι γεγονός, γιατί η Κυβέρνηση προσπάθησε, μειώνοντας με ορισμένα τεχνοκρατικά οικονομικής φύσεως τερτίπια, να κερδίσει χρήματα. 'Ομως απεδείχθη ότι τα χρήματα αυτά που προορίζονται για τους πολυτέκνους, δίδονται εμμέσως στη γραφειοκρατική διαδικασία που ακολουθεί ο ΟΓΑ για να μπορέσει να ελέγξει αυτές τις διαδικασίες πληρωμής των συντάξεων και των επιδομάτων.
Κύριε Υπουργέ, χρειάζεται μία γενναία δημογραφική πολιτική, για να μπορέσουμε πραγματικά να βοηθήσουμε την πατρίδα μας, η οποία χάνεται αυτήν τη στιγμή. Οι θάνατοι ξεπέρασαν κατά πεντακόσιους τις γεννήσεις με τα στατιστικά δεδομένα του 1997.
Επομένως πρέπει από τώρα να βοηθήσουμε όσο μπορούμε τους πολυτέκνους και να μην τους αναφέρουμε και τους τιμάμε σε περίπτωση λειψανδρίας. Ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριοι συνάδελφοι, και εγώ διαβάζω τις εφημερίδες, 
 

Επιστροφή στην κορυφή



Σελίδα 7823 
προσέχω διάφορα στοιχεία τα οποία δίνονται, αλλά αυτό δεν σημαίνει ότι, αν κάνουμε μία διασταύρωση των στοιχείων, όλα όσα αναφέρονται στις εφημερίδες από τους ενδιαφερόμενους είναι ακριβή. Και αμφισβητώ πολύ εκείνο το στοιχείο, που λέτε, ότι αυξήθηκε ο αριθμός των γεννήσεων, επειδή εδόθη το επίδομα της πολύτεκνης μητέρας. 'Αλλωστε οι πολύτεκνες μητέρες δεν γεννάνε παιδιά. Είναι σε ηλικία που έχουν βγει από την αναπαραγωγή. Μακάρι να ήταν έτσι εύκολα τα πράγματα, κύριε Παπανικολάου, και επειδή είσθε γιατρός, ξέρετε πάρα πολύ καλά ότι δεν είναι έτσι απλά τα πράγματα. Μακάρι να μπορούσαμε να βρούμε όλοι μαζί εδώ έναν τρόπο, ώστε πραγματικά να πείσουμε το νέο ζευγάρι των Ελλήνων να προχωρήσει στην τεκνοποίηση πέρα από το δεύτερο τέκνο. Μακάρι να καταφέρναμε να πεισθούν έστω για το τρίτο, για το οποίο, όπως ξέρετε, πέρυσι αυξήσαμε το επίδομα στις σαράντα χιλιάδες (40.000) δραχμές. Μάλιστα, ενώ εδίδετο μέχρι τα τρία πρώτα έτη της ηλικίας του, το διπλασιάσαμε, το πήγαμε μέχρι τα έξι πρώτα έτη της ηλικίας του και περιμένουμε να δούμε κάποια θετική ανταπόκριση. Μακάρι να έχουμε θετική ανταπόκριση και μακάρι να αυξηθούν οι γεννήσεις σ' αυτόν τον τόπο για τον ελληνικό λαό.
'Οσον αφορά -και εδώ θα βάλω ένα θέμα, επειδή το θίγετε- το δημοσίευμα που είδα σήμερα με τη διαμαρτυρία της ΑΑΣΠΕ, έχω να πω το εξής: Βάσει της νομοθεσίας που έχει γίνει το 1944, η αναγνώριση της πολυτεκνικής ιδιότητας γίνεται από την Ανώτατη Συνομοσπονδία των Πολυτέκνων. Με αυτήν την αναγνώριση το κράτος πληρώνει τα εκατόν είκοσι τρία δισεκατομμύρια (123.000.000.000) δραχμές προς τους δικαιούχους.
Δεν νομίζετε ότι όπως το κράτος αναγνωρίζει όλες τις άλλες ιδιότητες, είτε άτομα με ειδικές ανάγκες είτε εθνική αντίσταση είτε ο,τιδήποτε, ότι και για τους πολύτεκνους με ένα πιστοποιητικό από το δήμο που θα εμφανίζει την οικογενειακή τους κατάσταση, θα πρέπει το τμήμα της πρόνοιας κάθε νομαρχίας να δίνει την πιστοποίηση ότι είναι πολύτεκνος και να πηγαίνει μετά να γράφεται στο Σύλλογο των Πολυτέκνων; Είναι χρήματα του κράτους. Είναι χρήματα των φορολογουμένων και νομίζω ότι και η πιστοποίηση πρέπει να δίνεται από κρατική υπηρεσία και δεν πρόκειται βεβαίως περί κρατικοποιήσεως των πολυτέκνων. Οι πολύτεκνοι είναι εθνικοποιημένοι, ανήκουν στο έθνος.
ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση των αναφορών και ερωτήσεων δευτέρου κύκλου:
Πρώτη είναι η με αριθμό 4485/6.2.98 ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τον εξοπλισμό των περιφερειακών νοσοκομείων της χώρας με αξονικούς τομογράφους.
Η ερώτηση έχει ως εξής:
"Κατά τη συζήτηση ερώτησής μου στη Βουλή 6.6.96, η Κυβέρνηση διά του Υφυπουργού Υγείας κ. Κοτσώνη είχε ταχθεί κατά της εγκατάστασης αξονικών τομογράφων στα περιφερειακά γενικά νοσοκομεία. Πρόσφατα, 29.10.97, ο Υφυπουργός Υγείας κ. Σκουλάκης ανέφερε στη Βουλή ότι σε δεκαεπτά Περιφερειακά νοσοκομεία θα τοποθετηθούν αξονικοί τομογράφοι.
Κατόπιν των ανωτέρω καλείται ο κύριος Υφυπουργός να ενημερώσει την Εθνική Αντιπροσωπεία: 
1. Πού οφείλεται η αλλαγή της θέσης της Κυβέρνησης στο θέμα της τοποθέτησης αξονικών τομογράφων σε περιφερειακά γενικά νοσοκομεία.
2. Πότε θα εγκατασταθεί ο αξονικός τομογράφος στο Νομαρχιακό Νοσοκομείο Καρδίτσας και σε ποια φάση βρίσκεται σήμερα η προμήθεια και η προετοιμασία λειτουργίας του αξονικού τομογράφου μαζί με την αναγκαία στελέχωση".
Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κυρίες και κύριοι συνάδελφοι, δεν έγινε καμία αλλαγή από πλευράς του Υπουργείου Υγείας στην πολιτική των αξονικών τομογράφων. Στόχος μας ήταν να καλυφθούν όσα περισσότερα νοσοκομεία με αξονικό τομογράφο.
Πρέπει να σας πω ότι αυτήν τη στιγμή έχουν ολοκληρωθεί οι προμήθειες αξονικού τομογράφου στις Σέρρες, Γιαννιτσά, Λάρισα -μαγνητικός τομογράφος στη Λάρισα- μαγνητικός τομογράφος στο Πανεπιστημιακό Ηρακλείου, στη Ρόδο αξονικός τομογράφος, στα Χανιά αξονικός τομογράφος, στη Μυτιλήνη αξονικός τομογράφος, στον "ΕΥΑΓΓΕΛΙΣΜΟ" αξονικός τομογράφος και εγκρίθηκε η προμήθεια μαγνητικού τομογράφου και Γ' κάμερας στον "ΕΥΑΓΓΕΛΙΣΜΟ". Είναι στο τελικό στάδιο ολοκλήρωσης η προμήθεια αξονικών τομογράφων στα Νοσοκομεία Σάμου, Ξάνθης, Αγρινίου, Καρδίτσας, Καλαμάτας και η λειτουργία τους αναμένεται στο πρώτο εξάμηνο του 1998. 
Συγκεκριμένα στο Νοσοκομείο της Καρδίτσας ο αξονικός τομογράφος θα τοποθετηθεί μέσα στο 1998, σύμφωνα με τις αρμόδιες υπηρεσίες του Υπουργείου Εμπορίου, οι οποίες διενεργούν το διαγωνισμό. Στις 10 Ιουνίου γίνεται ο διαγωνισμός και εντός του επόμενου διμήνου η κατακύρωση και στη συνέχεια η τοποθέτηση στο νοσοκομείο. Το Δ.Σ. σε συνεργασία με το Υπουργείο έχει ήδη μεριμνήσει, τόσο για τη διαμόρφωση του κατάλληλου χώρου όπου θα τοποθετηθεί όσο και για τη λειτουργία του με το κατάλληλο προσωπικό.
Δεν έχω να σας πω τίποτε άλλο, νομίζω ότι πέρα από το στόχο αυτόν που έχουμε να καλύψουμε, όσο το δυνατόν περισσότερα νοσοκομεία με αξονικό τομογράφο, σωστά όμως κατανεμημένους σε όλη την Ελλάδα. Αυτό το θέμα του εξοπλισμού υψηλής βιοϊατρικής τεχνολογίας είναι ένα θέμα που μας απασχολεί και είναι αντικείμενο του ΣΥΣΕΔΕΠΙ, του συντονιστικού οργάνου που έχει δημιουργηθεί βάσει του 2519, γιατί μην ξεχνάμε -θα το πω παρ' ότι θα παρερμηνευθώ- ότι η Ελλάδα έχει το μεγαλύτερο αριθμό αξονικών τομογράφων, σε σχέση με τον πληθυσμό της. 'Εχουμε εκατόν πενήντα αξονικούς τομογράφους το οποίο σημαίνει δεκαπέντε ανά εκατομμύριο Ελλήνων. Την ίδια ώρα οι 'Αγγλοι έχουν πέντε ανά εκατομμύριο 'Αγγλων, οι Γερμανοί πέντε ανά εκατομμύριο Γερμανών, οι Αμερικανοί πεντέμισι ανά εκατομμύριο Αμερικανών. Εμείς έχουμε φθάσει στους δεκαπέντε.
Είναι ένα θέμα που δείχνει κατά πόσο μπορούμε να αξιοποιούμε σωστά, το σύστημα. Θέλει πολύ κουβέντα το θέμα και καταλαβαίνετε ότι πρέπει με πολλή προσοχή να εγκαθιστούμε αξονικούς τομογράφους, διότι δημιουργούμε τεχνητή ζήτηση. Κοντεύει να αξονοτομογραφηθεί όλος ο ελληνικός λαός. 'Οπως παλιά ακούγαμε εμείς οι γιατροί τον ασθενή να λέει, "γιατρέ μου δεν θα μου βγάλεις μια ακτινογραφία", τώρα έχουμε φθάσει στο σημείο να μας λένε "να μου βγάλεις αξονική" και προχωρούμε στη μαγνητική τώρα. 'Εχουμε ξεπεράσει την αξονική.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Υπουργέ...
ΠΡΟΕΔΡΕΥΩΝ (Παναγιώτης Ν. Κρητικός): Δεν καταχωρείται καμία διακοπή. Δεν συμμετέχει ο κύριος συνάδελφος στη συζήτηση.
Ο κ. Σιούφας έχει το λόγο.
ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, βρισκόμαστε στην Εθνική Αντιπροσωπεία, εσείς στην Κυβέρνηση και εμείς στη Βουλή, για να σας ελέγχουμε, αλλά το να προσπαθείτε το να κάνετε το άσπρο μαύρο, μου προξενεί κατάπληξη. Σας παραθέτω στην ερώτησή μου την απάντηση του τότε Υφυπουργού Υγείας, που είπε ότι δεν πρόκειται να εγκατασταθεί κανένας αξονικός τομογράφος.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ποιος τα λέει αυτά; 
ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, παρακαλώ πολύ, επειδή ο κύριος Υπουργός αμφισβητεί τα όσα λέω, τον παραπέμπω στη συζήτηση 6.6.96 με απαντώντα τον Υφυπουργό κ. Κοτσώνη, σε αντίστοιχη ερώτηση για προγραμματισμένη εγκατάσταση τομογράφων από τις κυβερνήσεις της Νέας Δημοκρατίας, η οποία αναφέρει ότι η Κυβέρνηση Σημίτη δεν θα προχωρήσει στην εγκατάστασή τους, διότι οι κυβερνήσεις του ΠΑΣΟΚ μετά το 1993 έχουν άλλες αντιλήψεις για την εγκατάσταση αξονικών τομογράφων. Και τώρα ο κύριος Υπουργός λέει, όχι μόνο θα εγκατασταθούν αξονικοί τομογράφοι, αλλά κάθε φορά προστίθενται και καινούριες περιοχές,
 

Επιστροφή στην κορυφή



Σελίδα 7824 
όπου πρόκειται να εγκατασταθούν. Δεν μπορώ να αντιληφθώ τι ακριβώς συμβαίνει. Η ουσία του πράγματος είναι ότι τα κρατικά νοσοκομεία του κέντρου κύρια αλλά και της περιφέρειας, που έχουν ανάγκη, στερούνται αξονικών τομογράφων. Μπορούν να υπάρχουν τόσοι αξονικοί τομογράφοι. Και κακώς που το Υπουργείο Υγείας δίνει εγκρίσεις και άδειες, ενώ όταν πήγε στο Υπουργείο βρήκε πλήρες σταμάτημα εγκατάστασης ιδιωτικών αξονικών τομογράφων το 1993 ο κύριος Υπουργός και μπορεί να το αναζητήσει για να δει. Οφείλω να του πω και κάτι άλλο που είναι ιδιαίτερα σημαντικό: Εδώ, κύριε Υπουργέ, όταν ακούτε το συνάδελφο καθηγητή κ. Γιαννόπουλο να σας λέει ότι το "Λαϊκό" Νοσοκομείο δεν έχει αξονικό τομογράφο, εσείς έρχεσθε και επαίρεσθε ότι πρόκειται να βάλετε αξονικούς τομογράφους και ότι η διαδικασία αυτή βρίσκεται στις υπηρεσίες των προμηθειών; Ο σχεδιασμός σας είναι σε λάθος βάση και αυτό αποδεικνύεται από το γεγονός ότι για την περίπτωση της Καρδίτσας αναφέρεται το δεύτερο σκέλος της ερώτησής μου, την προηγούμενη φορά μου απαντήσατε ότι μέσα σε έξι μήνες θα έχουν εγκατασταθεί. Και τώρα έρχεσθε και μου λέτε ότι μέχρι το τέλος του χρόνου θα έλθει ήδη από το Υπουργείο Εμπορίου εκείνη η προμήθεια. Πότε θα γίνει η εγκατάσταση, πότε θα προσληφθεί το προσωπικό, δεν λέτε τίποτα.
Θα ήθελα θερμά να παρακαλέσω ξαναδείτε με πολλή προσοχή το όλο θέμα, βάλτε τις υπηρεσίες να ανασκουμπωθούν και να κάνουν σωστό προγραμματισμό, γιατί αυτού του είδους τα ζητήματα, αυτού του είδους η εκλογίκευση των υπηρεσιών υγείας στην περιφέρεια έχει εξίσου σημαντική προτεραιότητα, όπως έχει και η εγκατάσταση στα μεγάλα νοσοκομεία του κέντρου. Δεν μου αναφέρατε τίποτα για το "ΑΓΙΑ ΟΛΓΑ", τι πρόκειται να γίνει. Μου είπατε για τη Ρόδο και για άλλα. Και θα πω, κύριε Πρόεδρε, όχι για να κάνω απολογισμό στην πολιτική της κυβέρνησης της Νέας Δημοκρατίας γιατί τα θέματα των αξονικών τομογράφων είναι τόσο πολύ σημαντικά, αλλά θα πω μόνο τούτο. Την περίοδο 1981-1989, εγκαταστάθηκαν με τις κυβερνήσεις του ΠΑΣΟΚ τρεις αξονικοί τομογράφοι στα κρατικά νοσοκομεία, ενώ την περίοδο 1990-1993 έξι αξονικοί τομογράφοι, δύο μαγνητικοί τομογράφοι και δύο γραμμικοί επιταχυντές δεύτερης γενιάς. Αυτή είναι η ουσία του πράγματος. Χρειάζεται σχεδιασμός, κύριε Υπουργέ, και όχι αυτά τα οποία μας λένε οι υπηρεσιακοί παράγοντες να ερχόμαστε και να τα δίνουμε σαν απαντήσεις μέσα στην Αίθουσα.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν έχω καμία πρόθεση να αρχίσουμε να λέμε τι κάναμε εμείς, τι κάνατε εσείς, τι δεν κάναμε εμείς ή εσείς. Αυτά τα πράγματα τα έχει βαρεθεί ο λαός. Το θέμα είναι ότι όλοι μαζί εδώ πρέπει να κάτσουμε να κουβεντιάσουμε.
Σας είπα ότι ο αριθμός είναι αυτός και χαίρομαι που δεν τον αμφισβητήσατε. Σας είπα επίσης ότι θέλει πολλή προσοχή ο πανελλαδικός προγραμματισμός για την προμήθεια αυτού του εξοπλισμού υψηλής βιοϊατρικής τεχνολογίας. Σας έδωσα απάντηση για τον αξονικό τομογράφο της Καρδίτσας, ότι ο διαγωνισμός διενεργείται στις 10.6.98. Και μη μου πείτε ότι αυτά τα στοιχεία που σας παρέθεσα και τα νοσοκομεία στα οποία τοποθετούνται ή έχουν τοποθετηθεί και λειτουργούν αξονικοί τομογράφοι τα αμφισβητείτε.
Δεν έχω τα Πρακτικά της Βουλής στα οποία αναφερθήκατε, όπου λέτε ότι ο κ. Κοτσώνης είχε αναφερθεί τότε ότι δεν είχε σκοπό η Κυβέρνηση Σημίτη να κάνει τοποθετήσεις αξονικών τομογράφων. Δεν μπορώ να το διανοηθώ. Εν πάση περιπτώσει, θα ψάξω τα Πρακτικά.
ΔΗΜΗΤΡΙΟΣ ΣΙΟΥΦΑΣ: Αμφισβητείτε την αξιοπιστία του ομιλούντος.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): ...δεν είναι δυνατόν όμως, όταν το 1996 υπήρχε ένα πρόγραμμα. Δεν ξεκίνησε το εξοπλιστικό πρόγραμμα του Υπουργείου το 1997. Από τότε είχαν προγραμματιστεί κάποια πράγματα.
ΔΗΜΗΤΡΙΟΣ ΣΙΟΥΦΑΣ: Την ερώτησή μου την έχετε έξι μήνες και οφείλατε να τη μελετήσετε και όχι να τη διαβάζετε τώρα και να μην ξέρετε τι έλεγε ο συνάδελφός σας. 
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα με υποχρεώσετε να σας πω ότι τον απολογισμό τον κάνουμε στο τέλος της τετραετίας. Εμείς υλοποιούμε ένα πρόγραμμα τετρακοσίων δισεκατομμυρίων (400.000.000.000), ένα πρόγραμμα κατασκευαστικό σε όλη την Ελλάδα και ένα πρόγραμμα δημοσίων επενδύσεων της τάξεως των εβδομήντα δύο δισεκατομμυρίων (72.000.000.000). Σε κάθε πόλη της Ελλάδος κάτι σημαντικό γίνεται στον τομέα της υγείας και της πρόνοιας.
ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 377/15.7.97 ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Υγείας και Πρόνοιας, σχετικά με τη λήψη μέτρων για τη κτιριακή επέκταση του Γενικού Νομαρχιακού Νοσοκομείου Αγίου Νικολάου Λασιθίου, την κάλυψη των θέσεων νοσηλευτικού προσωπικού κλπ.
Η ερώτηση έχει ως εξής:
"Το Γενικό Νομαρχιακό Νοσοκομείο Αγίου Νικολάου Λασιθίου λειτουργεί κάτω από απαράδεκτες συνθήκες, τόσο στην υποδομή (κτιριακή) όσο και σε προσωπικό κύρια νοσηλευτικό. Ουσιαστικά το νοσοκομείο λειτουργεί χάρη στην αυτοθυσία του προσωπικού.
Δεν υπάρχουν οι απαραίτητοι χώροι για τις ανάγκες βασικών κλινικών. Θάλαμοι έχουν μετατραπεί σε χειρουργεία, ενώ πολλές κλινικές υπολειτουργούν λόγω ανεπάρκειας χώρων.
Ερωτάται ο κύριος Υπουργός:
Γιατί καθυστερεί αδικαιολόγητα η εκτέλεση της επέκτασης του νοσοκομείου με την κατασκευή της β' φάσης επέκτασης του χώρου του νοσοκομείου;
Τι μέτρα θα πάρει η Κυβέρνηση, να κατασκευαστεί η νέα πτέρυγα του νοσοκομείου;
Πότε θα συμπληρωθούν τα κενά που υπάρχουν σε νοσηλευτικό προσωπικό, αλλά και άλλο προσωπικό, τραπεζοκόμοι, προσωπικό στα πλυντήρια ρούχων κλπ.;"
Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, σχετικά με την ερώτηση του συναδέλφου για το νοσοκομείο, όσον αφορά το κατασκευαστικό για την επέκτασή του, θέλω να πω το εξής
'Εχει δοθεί ήδη έγκριση και επιχορήγηση μελέτης, την οποία μελέτη εκπονεί το ΙΓΜΕ.
Επίσης, από την περιφέρεια Κρήτης προτάθηκε η εγγραφή της κατασκευής της β' φάσης με χρηματοδότηση πεντακοσίων εκατομμυρίων (500.000.000).
Το Υπουργείο συμπεριέλαβε στις προτάσεις κατάρτισης του προγράμματος δημοσίων επενδύσεων για το 1998 και στους εθνικούς πόρους το έργο με προτεινόμενο αρχικό προϋπολογισμό ένα δισεκατομμύριο (1.000.000.000). 
Με την έγκριση της ΑΕ από το Υπουργείο Εθνικής Οικονομίας θα προχωρήσουν οι περαιτέρω διαδικασίες υλοποίησης του έργου. 
'Οσον αφορά τις ελλείψεις προσωπικού, πρέπει να επαναλάβω αυτό που είπα σε ερώτηση άλλου συναδέλφου, ότι πράγματι το υγειονομικό σύστημα της χώρας εμφανίζει αρκετά κενά. Περίπου είκοσι χιλιάδες είναι οι κενές οργανικές θέσεις όλων των ειδικοτήτων στο υγειονομικό σύστημα της χώρας και καταφέραμε το 1996 και 1997 παρά τις δυσκολίες να κάνουμε δέκα χιλιάδες πεντακόσιες προσλήψεις.
Από αυτές τις προσλήψεις και το νοσοκομείο του Αγίου Νικολάου είχε τον αριθμό του, το μέρισμά του. Από ό,τι βλέπω εδώ, στις 24.2.1997 δημοσιεύτηκαν οι οριστικοί πίνακες διοριζομένων στο Νοσοκομείο Αγίου Νικολάου τριάντα πέντε θέσεων νοσηλευτικού παραϊατρικού και άλλου προσωπικού. Στις 6.5.1997, στο τεύχος ΑΣΕΠ 397, δόθηκαν για προκήρυξη πέντε θέσεις ΤΕ και δύο θέσεις ΔΕ νοσηλευτικής. Οι οριστικοί πίνακες των διοριζομένων δημοσιεύτηκαν και το νοσοκομείο προχωράει αυτές τις μέρες στους διορισμούς των επιτυχόντων.
 

Επιστροφή στην κορυφή



Σελίδα 7825 
Επίσης, με ημερομηνία 17.9.1997 προκηρύχθηκε για το νοσοκομείο η τακτική πλήρωση δύο θέσεων παραϊατρικού προσωπικού και η διαδικασία διορισμού θα ολοκληρωθεί εντός του 1998. Σύνολο θέσεων σαράντα πέντε. 
Πρέπει να σας πω, αγαπητέ συνάδελφε, ότι το νοσοκομείο του Αγίου Νικολάου είναι ένα -προσέξτε το αυτό- από τα τρία περίπου ομοειδή νοσοκομεία του Νομού Λασιθίου. Νοσοκομείο στην Ιεράπετρα, Νοσοκομείο στη Σητεία, Νοσοκομείο στον 'Αγιο Νικόλαο και Κέντρο Υγείας-Νοσοκομείο στη Νεάπολη. Πρέπει να συνεκτιμήσουμε και αυτό το θέμα, διότι καταλαβαίνετε ότι εάν δεν λάβουμε μέτρα -και ήδη έχει ανακοινωθεί ότι θα ληφθούν μέτρα από το Υπουργείο και μέχρι τον Ιούνιο θα έχουμε προχωρήσει σε συγχωνεύσεις και στη δημιουργία ενιαίων Νομικών Προσώπων Δημοσίου Δικαίου- και εάν δεν σκεφτούμε ότι πρέπει κάποια νοσοκομεία από αυτά να λειτουργήσουν συμπληρωματικά με τα άλλα, δεν πρόκειται ποτέ μα ποτέ, τα τέσσερα αυτά νοσοκομεία του Λασηθίου να παρέχουν σωστές υπηρεσίες. 
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αγγουράκης έχει το λόγο.
ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, από την απάντηση του κυρίου Υπουργού νομίζω ότι είναι δικαιολογημένες και οι ανησυχίες μας, αλλά και οι ανησυχίες φορέων του Λασιθίου για το θέμα που ρωτήσαμε. 
Το λέω αυτό, γιατί έχω δημοσιεύματα από τον τοπικό Τύπο που κάνουν λόγο για το γεγονός ότι το νοσοκομείο στο Λασήθι έχει μια προϊστορία είκοσι πέντε χρόνων. Και αναγκάζομαι, κύριε Πρόεδρε, να αναφέρω αυτόν τον αριθμό, γιατί σήμερα δεν άκουσα καμία συγκεκριμένη δέσμευση από τον κύριο Υπουργό, όσον αφορά την αποπεράτωση του έργου.
Φυσικά, ο κύριος Υπουργός σημείωσε ένα ποσό ενός δισεκατομμυρίου (1.000.000.000) δραχμών για τη β'φάση του συγκεκριμένου νοσοκομείου. Εν τούτοις, εάν σκεφτούμε -και εάν έχει βάση το δημοσίευμα που έχω στα χέρια μου- ότι το συνολικό έργο έχει μία αξία πέντε δισεκατομμυρίων (5.000.000.000) δραχμών, εγώ τουλάχιστον καταλαβαίνω ότι ενδεχομένως να χρειάζεται ο λαός του Λασηθίου να περιμένει κάποια χρόνια ακόμα μέχρι να ολοκληρωθεί αυτό το έργο. Πολύ περισσότερο, κύριε Πρόεδρε, όταν μάλιστα, το θέμα αυτό απασχόλησε, όπως σας είχα πει και πριν, αρκετούς φορείς του Νομού Λασηθίου, τον πρόεδρο, φυσικά, του διοικητικού συμβουλίου του νοσοκομείου, αλλά και τον ίδιο το νομάρχη, ο οποίος πάλι με βάση τοπική εφημερίδα απευθύνθηκε στο Υπουργείο Υγείας ήδη στις 7 του Απρίλη. Και το δημοσίευμα σημείωνε ότι δυστυχώς δεν υπάρχουν θετικές ή οποιεσδήποτε εξελίξεις στο θέμα αυτό.
Αντίθετα, εκφράζουν οι τοπικοί φορείς την ανησυχία ότι ενδεχομένως με αφορμή την ανάγκη αποπεράτωσης του έργου σε αυτό το νοσοκομείο θα υπάρχουν αρνητικές συνέπειες για τα υπόλοιπα νοσοκομεία του νομού.
Δυστυχώς, πρέπει να σημείωσω ότι ο κύριος Υπουργός με την απάντησή του έχει επιβεβαιώσει αυτούς τους φόβους. Εμείς δεν συμμεριζόμαστε καθόλου μια πολιτική περικοπών και συρρίκνωσης, αν θέλετε, του συστήματος υγείας, που ούτως ή άλλως πάσχει. Κάνουμε άλλη μια έκκληση στον κύριο Υπουργό, να δεσμευτεί συγκεκριμένα για την αποπεράτωση του νοσοκομείου στο Λασήθι, χωρίς να υπάρχουν αρνητικές συνέπειες στα υπόλοιπα κέντρα υγείας.
Σας ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Εάν, αγαπητέ συνάδελφε, η πολιτική μας ήταν ενταγμένη σε αυτό που είπατε τελευταία, στο πνεύμα των περικοπών, δεν θα σας έλεγα ότι ήδη η περιφέρεια έχει εγγράψει για το 1998 πεντακόσια εκατομμύρια (500.000.000) δραχμές.
Δεν θα σας έλεγα ότι προτείναμε το έργο για το 1998 με πίστωση ένα δισεκατομμύριο (1.000.000.000). Και δεν θα σας έλεγα για τις προσλήψεις που έγιναν και που ασφαλώς, κάποιες προσλήψεις θα γίνουν και το 1998, μετά την έγκριση από το Υπουργικό Συμβούλιο για τις προσλήψεις ιατρικού και άλλου προσωπικού.
Θέλω, όμως, ειλικρινά να το πω και να το εννοήσετε και σεις και όλοι οι συνάδελφοι εδώ μέσα: Εάν με το να έρθει ο Υφυπουργός εδώ και να πει ότι στο Νομό Λασηθίου υπάρχουν τέσσερα νοσοκομεία, τα οποία, αν δεν πάρουμε μέτρα, δεν πρόκειται να παρέξουν ποτέ μα ποτέ σωστές υπηρεσίες στις περιοχές -και πρέπει επιτέλους η πολιτεία να πάρει κάποιες αποφάσεις νοικοκυρέματος- θεωρείτε ότι είναι πολιτική λιτότητας και περικοπών, ε, ναι λοιπόν, κάνουμε αυτήν την πολιτική. Είμαστε σοβαροί και ερχόμαστε και λέμε στον ελληνικό λαό: Στο Λασήθι είναι τέσσερα νοσοκομεία. Πρέπει κάτι να κάνουμε, γιατί με την ανταγωνιστικότητα που υπάρχει, δεν πρόκειται ποτέ μα ποτέ να αναπτυχθούν σωστές υπηρεσίες σε κάθε πόλη. Πρέπει να δούμε συνολικά το πρόβλημα του νομού. Και εμείς θα προχωρήσουμε σε συγχωνεύσεις. Δεν θα κλείσουμε τίποτε, αλλά θα δημιουργήσουμε ένα ενιαίο νομικό πρόσωπο, μέσα από το οποίο μπορούν να αναπτυχθούν συμπληρωματικές και καλύτερες λειτουργίες. Εάν αυτό εσείς το βαφτίζετε λιτότητα και περικοπές και, εν πάση περιπτώσει, λέτε ότι αυτή είναι η κοινωνική πολιτική του ΠΑ.ΣΟ.Κ., σκληρή κοινωνική πολιτική και σκληρή λιτότητα, τότε το δεχόμαστε. Ναι, θα νοικοκυρέψουμε το χώρο. Και υπερηφανευόμαστε ότι τολμούμε να μπούμε μπροστά, να νοικοκυρέψουμε το χώρο. Αυτό κάνει όλος ο πολισμένος κόσμος και αυτό θα κάνουμε και εμείς.
ΣΤΡΑΤΗΣ ΚΟΡΑΚΑΣ: Θα τελειώσει το νοσοκομείο;
ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν σταματάμε τα έργα, ούτε κλείνουμε τίποτε, αγαπητέ συνάδελφε. 
ΣΤΡΑΤΗΣ ΚΟΡΑΚΑΣ: Σε αυτό έπρεπε να απαντήσετε, τα υπόλοιπα είναι παρωνυχίδες. 
ΠΡΟΕΔΡΕΥΩΝ (Παναγιώτης Ν. Κρητικός): Κύριε Κόρακα, παρεμβαίνετε ανεπιτρέπτως. 
ΣΤΡΑΤΗΣ ΚΟΡΑΚΑΣ: Το ερώτημα είναι συγκεκριμένο για ένα νοσοκομείο, το οποίο δεν τελειώνει. 
ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, εξαντλήθηκε η συζήτηση των αναφορών και ερωτήσεων.
'Εχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην Αίθουσα "ΕΛΕΥΘΕΡΙΟΣ ΒΕΝΙΖΕΛΟΣ", σαράντα μαθητές και τρεις συνοδοί καθηγητές του 20ου Λυκείου Αθηνών.
Τους καλωσορίζουμε στο ελληνικό Κοινοβούλιο.
(Χειροκροτήματα απ' όλες τις πτέρυγες της Βουλής) 
Επίσης, παρακαλώ το Σώμα να εγκρίνει άδεια ολιγοήμερης απουσίας στο εξωτερικό του συναδέλφου κ. Γεωργίου Αλογοσκούφη. Εγκρίνει το Σώμα;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Ν. Κρητικός): Το Σώμα ενέκρινε. 
Κύριοι συνάδελφοι, θα διακόψουμε για δέκα λεπτά, προκειμένου να μπούμε στην εκδήλωση για την επέτειο των πενήντα χρόνων από την ίδρυση του Συμβουλίου της Ευρώπης.
(Δ Ι Α Κ Ο Π Η)
 

Επιστροφή στην κορυφή



Σελίδα 7826 
(ΜΕΤΑ ΤΗ ΔΙΑΚΟΠΗ)
(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)
ΠΡΟΕΔΡΟΣ (Απόστολος Κακλαμάνης): Επαναλαμβάνεται η διακοπείσα συνεδρίαση.
Κυρίες και κύριοι συνάδελφοι, συμπληρώνονται σήμερα σαράντα εννέα χρόνια από την ημέρα ίδρυσης του Συμβουλίου της Ευρώπης, ενώ συγχρόνως η χώρα μας αναλαμβάνει την Προεδρία του Οργανισμού για το προσεχές εξάμηνο. Πρόκειται για έναν Οργανισμό, που αγκαλιάστηκε από τους απλούς ανθρώπους, τους λαούς της Ευρώπης, οι οποίοι είναι βαθιά πεπεισμένοι ότι το Συμβούλιο της Ευρώπης δεν είναι ένας υψηλού επιπέδου πολιτικός γραφειοκρατικός οργανισμός, αλλά ένας οργανισμός απόδοσης δικαιοσύνης και ουσιαστικής προάσπισης των ατομικών και δημοκρατικών ελευθεριών του πολίτη.
Η Ελλάδα, η Βουλή των Ελλήνων, χαιρετίζει το έργο, που έχει επιτελέσει μέχρι σήμερα ο πρώτος διεθνής κοινοβουλευτικός οργανισμός, που λειτούργησε μεταπολεμικά στην ευρωπαϊκή μας ήπειρο.
Η χώρα μας, που είναι ένθερμος υποστηρικτής της ιδέας της Ενωμένης Ευρώπης, δεν λησμονεί τους δεσμούς της με το Συμβούλιο και τη σημαντική βοήθεια που μας προσέφερε κατά την περίοδο της δικτατορίας, όταν εξαιτίας του στρατιωτικού καθεστώτος είχε αποβληθεί η χώρα μας και δεν μετείχε στις εργασίες του.
Η δεκαετία του 1990 σημαδεύτηκε και σημαδεύεται από ένα ευρύ φάσμα πολιτικοκοινωνικών ανακατατάξεων στην ευρωπαϊκή ήπειρο. Το Συμβούλιο της Ευρώπης αντιμετώπισε τις αλλαγές αυτές με βάση τη φιλοσοφία που το διέπει και τις αρχές που το διαπνέουν.
Από το μακρύ κατάλογο των θεμάτων που απασχολούν το Συμβούλιο, θέλω να απομονώσω τους βασικούς πυλώνες, που θεωρώ κεφαλαιώδεις για την πρόοδο και την ασφάλεια στην Ευρώπη: Ο πρώτος είναι η προώθηση της δημοκρατικής ασφάλειας, την οποία και εμείς ενισχύουμε με όλες μας τις δυνάμεις για την εξάλειψη ή τουλάχιστον το δραστικό περιορισμό των ενόπλων συγκρούσεων, που εξακολουθούν να δοκιμάζουν τον πλανήτη, την ήπειρό μας, αλλά και την κοντινή μας περιοχή. Θεωρούμε ότι η χρήση ειρηνικών μέσων και οι πολιτικές λύσεις αποτελούν τη μόνη αποδεκτή και δίκαιη οδό για την επίλυση των διαφορών και αυτό μπορεί να υλοποιηθεί μέσα από τη στενότερη συνεργασία του Συμβουλίου της Ευρώπης με τον Οργανισμό Ασφάλειας και Συνεργασίας της Ευρώπης και την Ευρωπαϊκή 'Ενωση.
Ο δεύτερος πυλώνας συνδέεται με τη διεύρυνση του Συμβουλίου της Ευρώπης, που έχει ήδη επιτευχθεί σε μεγάλο βαθμό προς τις δημοκρατίες της κεντρικής και ανατολικής Ευρώπης.
Το Συμβούλιο συμβάλλει ενεργώς στην παγίωση της δημοκρατίας, μέσα από προγράμματα εκπαίδευσης και αρωγής.
Ευχόμαστε σύντομα να ολοκληρωθεί ο κύκλος των ευρωπαϊκών κρατών σύμφωνα με τις αρχές που διέπουν το Συμβούλιο, ώστε να καταστεί ο πρώτος ουσιαστικά πανευρωπαϊκός οργανισμός.
Τέλος, τρίτος είναι ο πυλώνας που αναφέρεται στην προάσπιση των ανθρωπίνων δικαιωμάτων. 'Οπως όλοι γνωρίζουμε, πρόκειται για ένα θεμελιώδες πεδίο, στο οποίο το Συμβούλιο έχει επανειλημμένως πρωτοστατήσει. Η χώρα μας συμπλέει με τις προσπάθειες που καταβάλλονται σε βαλκανικό και ευρωπαϊκό επίπεδο για την προαγωγή και διασφάλιση των δικαιωμάτων αυτών. 
Κλείνοντας, κυρίες και κύριοι συνάδελφοι, δεν μπορώ παρά να αναφερθώ στις ειλικρινείς προσπάθειες που καταβάλλει το Συμβούλιο της Ευρώπης για ένα βασικό θέμα άμεσου ελληνικού ενδιαφέροντος, δηλαδή, την κατάσταση στην Κύπρο. Είναι γνωστό ότι το κυπριακό θέμα, βρίσκεται επί σειρά ετών ενώπιον του Συμβουλίου της Ευρώπης, που το εξετάζει τόσο από τη σκοπιά της πολιτικής του πτυχής όσο και από εκείνη των ανθρωπίνων δικαιωμάτων.
Με αυτήν την ευκαιρία απευθύνω εξ ονόματος της Βουλής των Ελλήνων και ολόκληρου του ελληνικού λαού έκκληση προς το Συμβούλιο της Ευρώπης, να συνεχίσει να συνεισφέρει στο ζήτημα αυτό, του οποίου η διαιώνιση κάθε άλλο παρά εξυπηρετεί τις αρχές της ειρήνης, της ασφάλειας και των δημοκρατικών ελευθεριών.
Η εισβολή και η συνεχιζόμενη παράνομη κατοχή του 40% ενός κράτους μέλους από ένα άλλο κράτος μέλος του Οργανισμού είναι απαράδεκτη και υπ' αυτήν την έννοια θα πρέπει να αναζητηθούν αποτελεσματικότεροι τρόποι παρέμβασης του Συμβουλίου της Ευρώπης αλλά και ολόκληρης της διεθνούς κοινότητας προς την κατεύθυνση μιας δίκαιης λύσης. Πέρα από τις πρόσκαιρες σκοπιμότητες πιστεύουμε ότι αυτό είναι πρωτίστως το χρέος, αλλά και η δύναμη ενός θεσμού που στηρίζεται στις αρχές της δικαιοσύνης, της ηθικής τάξης, στις σχέσεις των λαών και των ατόμων. Με αυτό ακριβώς το πνεύμα και έχοντας βαθιά προσήλωση στις ηθικές αυτές αρχές και αξίες, η χώρα μας αναλαμβάνει σήμερα για ένα εξάμηνο την προεδρία του Συμβουλίου της Ευρώπης, με την πεποίθηση ότι ο τελικός απολογισμός του έργου της θα κριθεί θετικά από όσους ελπίζουν και προσβλέπουν στο ρόλο του για μία Ευρώπη της ελευθερίας, του ανθρωπισμού και της δημοκρατίας.
(Χειροκροτήματα στην Αίθουσα)
Ο κ. Βύρων Πολύδωρας εκ μέρους της Νέας Δημοκρατίας έχει το λόγο.
ΒΥΡΩΝ ΠΟΛΥΔΩΡΑΣ: Κυρίες και κύριοι συνάδελφοι, η Νέα Δημοκρατία χαιρετίζει την πρωτοβουλία για την ειδική συνεδρίαση που πραγματοποιούμε σήμερα με θέμα το Συμβούλιο της Ευρώπης με τη συμπλήρωση των σαράντα εννέα ετών από της ιδρύσεως, συστάσεώς του και το παράλληλο θέμα της αναλήψεως της προεδρίας του Συμβουλίου της Ευρώπης από τη χώρα μας το δεύτερο εξάμηνο του 1998.
Απαιτείται, επιβάλλεται, γι' αυτό και χαιρετίζει την πρωτοβουλία αυτής της συνεδριάσεως, ο ευθύς δημόσιος λόγος κυρίως από το εθνικά κοινοβούλια. Δημόσιος λόγος ο οποίος προσδιορίζει ταυτόχρονα τη θέση της χώρας μέσα στο διεθνές περιβάλλον και ειδικότερα επί τη βάσει ποίων αρχών εντάσσεται και λειτουργεί η χώρα μας στη διεθνή κοινότητα. Συνεπώς η συμπερασματική θέση -το λέω a priori- της ελληνικής εθνοσυνέλευσης, της σημερινής Βουλής δηλαδή, ότι εκδηλώνει κατά τον πιο πανηγυρικό και κατηγορηματικό τρόπο της η χώρα μας την προσήλωσή της στα δημοκρατικά ιδεώδη, στα ανθρώπινα δικαιώματα, στις ατομικές και κοινωνικές ελευθερίες και στην ειρηνική και διεθνή συνύπαρξη και συνεργασία των λαών, εθνών, κρατών, απαιτείται και αυτή η συμπερασματική είναι ωφέλιμη.
Το Συμβούλιο της Ευρώπης είναι ένα τεράστιας σημασίας πολιτικό forum. Ο κορμός της ιδεολογικής συνθέσεώς του, αλλά και της θεσμικής οργάνωσής του είναι τα ανθρώπινα δικαιώματα εκφραζόμενα κυρίως από την κοινοβουλευτική συνέλευση του Συμβουλίου. Αυτό το πολιτικό forum στο σύστημα των διεθνών οργανισμών, κυρίες και κύριοι συνάδελφοι, εγείρει και για μας, που το ζούμε, πάντοτε ένα ερωτηματικό, δραματικών επιπτώσεων ερωτηματικό: Τι ωφελείται η χώρα μου; Τι κερδίζω; Είναι ενδιαφέρον να συνομολογήσουμε ότι όλοι οι μετέχοντες διακατέχονται από αυτήν την εθνική αγαθή προκατάληψη και γεννάται αυτομάτως το ερώτημα: Τι κερδίζει η χώρα μου από τη συμμετοχή της στο Συμβούλιο της Ευρώπης μα και σε κάθε -μπορώ να προεκτείνω τη σκέψη μου- διεθνή οργανισμό;
Απάντηση -δεχθείτε την και από τα διαβάσματά μου και από την εμπειρία μου: Μπορεί να είναι δυσανάγνωστο το κέρδος, το όφελος με τη συμμετοχή, αλλά είναι πολύ ευανάγνωστο και καταστροφικό το κόστος της ζημιάς με τη μη συμμετοχή. 
'Ετσι έχουμε υποχρέωση να μετέχουμε και να τιμούμε αυτούς τους διεθνείς οργανισμούς, από τον κορυφαίο, τον Οργανισμό Ηνωμένων Εθνών, μέχρι δευτερεύοντες οργανισμούς, διότι ακριβώς υπηρετείται αυτή η επίδειξη -από πλευράς εθνικής βουλήσεως, εθνικής συνειδήσεως της εμμονής στα ιδεώδη, δημοκρατίας, ανθρωπίνων δικαιωμάτων, 
 

Επιστροφή στην κορυφή



Σελίδα 7827 
διεθνούς ειρηνικής συνεργασίας.
Θα μου επιτρέψετε να παρατηρήσω ότι η Νέα Δημοκρατία, ως κομματικός οργανισμός που είχε την τύχη και την τιμή να διευθύνει τις τύχες αυτής της χώρας από το 1974 μέχρι το 1981 και στο ενδιάμεσο από το 1990 μέχρι το 1993, εκινήθη ως προς την εξωτερική της πολιτική, με αυτήν τη σοβαρή υπεύθυνη θέση, αλλά και νομιμόφρονα στάση έναντι των διεθνών οργανισμών.
Δεν επέτρεψε στον εαυτό της την πολυτέλεια του καυγατζή. Σημειώνω, εν παρενθέσει, και ας γίνουν οι αντιδιαστολές, ότι ο καυγατζής οποτεδήποτε εξεδηλώθη και συμπεριεφέρθη στο διεθνές περιβάλλον -έτσι όπως αναφέρω τη φράση- πάντοτε εζημίωνε.
Αν θυμηθούμε τα περιστατικά, τα επεισόδια ένα προς ένα, θα διαπιστώσουμε ότι σπαταλούμε πολλή ενέργεια ύστερα, για να επανέλθουμε στη στάση του σοβαρού και του διαλεκτικού, ίσως και του διαλλακτικού.
Η σοβαρότητα, η εντιμότητα, η υπευθυνότητα, είναι τα στοιχεία, ή η συνταγή, που πρέπει να βάλει στο γυλιό του ένας στρατιώτης αξιωματούχος της ελληνικής πολιτείας, προκειμένου να μετάσχει στα διεθνή fora, στους διεθνείς οργανισμούς, είτε είναι Συμβούλιο της Ευρώπης είτε είναι Δυτικοευρωπαϊκή 'Ενωση είτε είναι Οργανισμός για την Ασφάλεια και Συνεργασία στην Ευρώπη είτε είναι διαβαλκανική συνεργασία είτε ο κορυφαίος Οργανισμός Ηνωμένων Εθνών.
Είμαι στην ευχάριστη θέση να ανακοινώσω προς το Σώμα, επειδή μετέχω στην Κοινοβουλευτική Συνέλευση του Συμβουλίου της Ευρώπης, ότι οι μετέχοντες στην Κοινοβουλευτική Συνέλευση αντιπρόσωποι από το ελληνικό εθνικό Κοινοβούλιο, έχουν τρία χαρακτηριστικά, με τα οποία οργανώνουν τη συμπεριφορά τους και προς τα έξω και προς τα έσω. 
Το πρώτο είναι ένα πνεύμα εθνικής ενότητας και συνεργασίας. Και νομίζω ότι είναι η κατάλληλη ευκαιρία να σημειώσουμε εδώ στην Εθνική Αντιπροσωπεία και προς τον ελληνικό λαό ότι το πνεύμα της ενότητας μπροστά στους κινδύνους είναι αναγκαίο και να μην ζούμε με την ψευδαίσθηση ότι είναι και επαρκές. Μπορεί να είμαστε κάποτε απόλυτα ενωμένοι, να δεικνύουμε μια σοβαρότατη εθνική ενότητα και ομοψυχία και πάλι αυτό το πνεύμα να μην ισχύει.
Εμείς πάντως, σημειώνω ότι διακατεχόμεθα απ'αυτό το πνεύμα της ενότητας. Πολλές φορές βρισκόμαστε στην αμυντική θέση, σε θέση αμύνης, διότι σε αυτό το κάτοπτρο που λέγεται "Συμβούλιο της Ευρώπης" όπου πρέπει να δειχθεί η αυτοπεποίθησή μας για τη δημοκρατία μας, για τα ανθρώπινα δικαιώματα, για τις ατομικές και κοινωνικές ελευθερίες, ένα θα πρέπει να καταδειχθεί, ότι δεν φοβούμεθα τίποτα.
Είμαστε μέσα στον πυρήνα και τις κεντρικές παραγράφους των γραμμών του χάρτη του Συμβουλίου της Ευρώπης και του Οργανισμού Ηνωμένων Εθνών. Δεν μιλάμε πλέον για ευρωπαϊκό προσανατολισμό. Αυτός έχει ολοκληρωθεί. Μένουν τα θεσμικά, τα ουσιαστικά, όπως είναι η ΟΝΕ, όπως η κοινή πορεία στην Ευρώπη. Είμαστε -και πρέπει να είμαστε- γεμάτοι αυτοπεποίθηση για τα ανθρώπινα δικαιώματα στην Ελλάδα, για το ευρωπαϊκό φέρεσθαι και ταυτόχρονα θα πρέπει να προβάλουμε τα εθνικά δίκαια, διότι ήδη τα σύννεφα είναι πολλά, φορτωμένα από τις σκοπιμότητες, τις ιδιοτέλειες και τις υποκρισίες και των φίλων μας και των εταίρων μας. Και εκεί χρειάζεται η εθνική γραμμή αμύνης σε οικονομικούς, κοινωνικούς, πολιτικούς και ηθικούς όρους.
Το δεύτερο χαρακτηριστικό που συνδέει εμάς τους μετέχοντες στην κοινοβουλευτική συνέλευση του Συμβουλίου της Ευρώπης είναι η συνεργασία μας. Εγώ είμαι στην Αντιπολίτευση, όπως και άλλοι συνάδελφοι. Συνεργαζόμαστε όμως με το Υπουργείο Εξωτερικών της Ελλάδος για θέματα εθνικού ενδιαφέροντος. Μακάρι αυτή η συνεργασία να υπήρχε και σε άλλους τομείς. 'Οπως συνεργάζεται ο Βουλευτής μέλος του Συμβουλίου της Ευρώπης με τους συναδέλφους του από τα άλλα κόμματα έτσι θα έπρεπε να συνεργάζονται ο Πρωθυπουργός και οι Αρχηγοί των κομμάτων στη σημερινή Βουλή για θέματα εθνικής τάξεως και σημασίας. Κατά μυστήριο και δυσεξήγητο τρόπο και πάντως όχι ωφέλιμο δεν είδαμε να εκδηλώνεται τέτοια συνεργασία, εκτός από τη φειδωλή, διστακτική και ίσως ρουτινιάρικη ενημέρωση την οποία παρέχει ο Πρωθυπουργός από καιρού εις καιρόν.
Σημειώνω, εν παρενθέσει, ότι κατά την κρίση μου, κατά την εκτίμησή μου όφειλε σήμερα ο 'Ελλην Πρωθυπουργός να βρίσκεται στο Στρασβούργο την ημέρα αναλήψεως της προεδρείας του Συμβουλίου της Ευρώπης από τη χώρα μας. Το λέω αυτό εκτιμώντας τα δεδομένα της προηγούμενης πρακτικής και εκτιμώντας ακόμη αυτό που είπα στην εισαγωγική μου παράγραφο, ότι εμείς πρέπει να πρωτοστατούμε στην επίδειξη εμμονής σε αυτά τα ιδεώδη της δημοκρατίας των ανθρωπίνων δικαιωμάτων, των κοινωνικών και ατομικών ελευθεριών και της διεθνούς συνεργασίας.
Υπάρχει και ένα τρίτο χαρακτηριστικό, το οποίο χρειάζεται από πλευράς Ελλάδος και τηρούμε εμείς από πλευράς ελληνικής παρουσίας. Εδώ θα ήταν αδικία αν δεν σημείωνα ότι επικεφαλής της αντιπροσωπείας μας στην κοινοβουλευτική συνέλευση του Συμβουλίου της Ευρώπης είναι ο Ντίνος Βρεττός. Επίσης το Προεδρείο της Βουλής έχει κατανοήσει τη σοβαρότητα του θέματος. Από αυτήν την επίσημη θέση εκφράζω την ικανοποίησή μου για τη συμπαράσταση και την ειδική φροντίδα που δείχνει ο Πρόεδρος του Σώματος και οι υπηρεσίες της Βουλής για τη γραμματειακή, επιστημονική και λοιπή υποστήριξη του έργου μας.
Είπα προηγουμένως εν παρενθέσει ότι πολλές φορές ζούμε το δράμα της υποκρισίας των εταίρων μας. 'Εχουμε δει πολλές φορές στην κοινοβουλευτική συνέλευση του Συμβουλίου της Ευρώπης ρεσιτάλ καθημερινής υποκρισίας. Εκεί το δίκαιο των ισχυρών είναι περιβεβλημένο πολύ καλά ένα μανδύα του χάρτη με τις σπουδαίες διατυπώσεις, του Συμβουλίου της Ευρώπης, για τα ιδεώδη που είπα. Το "καταπίνουν την κάμηλο και διυλίζουν τον κώνωπα" όπως είπε ο Χριστός, το βλέπουμε πολλές φορές. Εκεί γίνεται η μάχη και για τα εθνικά ενδιαφέροντα και γενικώς για το πνεύμα δικαίου, όχι του δικαίου του ισχυροτέρου, αλλά του σωστού, του δικαίου, του καλού με τον κανονικότερο και τον ηθικότερο ορισμό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, δώστε μου δύο λεπτά ακόμη.
ΠΡΟΕΔΡΟΣ (Απόστολος Κακλαμάνης): Ορίστε, έχετε δύο λεπτά ακόμη. Συνεχίστε.
ΒΥΡΩΝ ΠΟΛΥΔΩΡΑΣ: Η παράγραφος, όμως, αυτή περί υποκρισίας δεν πρέπει να μας οδηγεί σε φόβο. Αντιθέτως πρέπει να μας οδηγεί σε μια ετοιμότητα και σε μια οργάνωση της αντιστάσεώς μας και σε μία επιχειρηματολογία. Χρειάζεται να εκπαιδεύσουμε νέους πολιτικούς και νέους ακαδημαϊκούς, για να είναι και τεχνικά άρτιοι μέσα στο σύστημα των διεθνών οργανισμών της Διεθνούς Κοινότητας. Αυτό το επέτυχαν στο θεσμικό πλαίσιο της Ευρωπαϊκής 'Ενωσης οι Ισπανοί και οι Πορτογάλοι. Εμείς ακόμα είμαστε σε πειραματικό στάδιο.
Η λογική των γεγονότων με υποχρεώνει να διαπιστώσω ότι περισσότερο έργο ελληνοευρωπαϊκής συνεργασίας γίνεται από ιδιωτικές οντότητες, οι οποίες έχουν μια δεξιότητα στο να αναγνωρίζουν τα προγράμματα, να τα προσελκύουν, να υποβάλλουν καλά ντοσιέ στην Κοινότητα και όχι από το δημόσιο.
Χρειαζόμαστε ένα δημόσιο secreteriat, αν μου επιτρέπετε τη λέξη, δηλαδή αξιωματούχων expertises, ειδικών, οι οποίοι θα μπορούν να προβάλλουν κατά τον αυθεντικότερο τρόπο τις θέσεις της χώρας στα επίσημα fora και κυρίως στη θεσμική γραφειοκρατία, όπου επιβάλλεται σοβαρή και υπεύθυνη παρουσία.
Ως επίλογο σ' αυτήν τη χαιρετιστήρια εισήγησή μου για το Συμβούλιο της Ευρώπης θέλω να σημειώσω ότι εμείς έχουμε επιτύχει και μερικές χαρακτηριστικές νίκες στο Συμβούλιο της Ευρώπης. Στον τομέα των ανθρωπίνων δικαιωμάτων υπήρχαν οι εγκλίσεις, ότι εδώ έχουμε προσβολή των ανθρωπίνων δικαιωμάτων σε διάφορους τομείς, που δεν είναι της παρούσης να επεκταθούμε. Αντισταθήκαμε και η θέση ότι δεν έχουμε να φοβηθούμε τίποτα, είμαστε μια ανοικτή κοινωνία, έχει γίνει συνείδηση στο Συμβούλιο της Ευρώπης. Κάποιοι θέλουν να 
 

Επιστροφή στην κορυφή



Σελίδα 7828 
διϋλίζουν τον κώνωπα και δημιουργούν προβλήματα. Η εθνική Βουλή, η αντιπροσωπεία στο Συμβούλιο της Ευρώπης ανθίσταται.
Μάλιστα, εδώ, πρέπει να σημειώσω ότι έχουμε δύο γραμμές συμπεριφοράς στο Συμβούλιο της Ευρώπης: Η μία είναι του ελεύθερου Βουλευτή και η άλλη είναι της συντεταγμένης πολιτείας.
Ο ελεύθερος Βουλευτής δικαιούται να μην είναι και μέσα στις γραμμές του Υπουργείου των Εξωτερικών. 'Εχουμε υποστεί τη βαναυσότητα, παραδείγματος χάρη, από μία Βουλευτή η οποία είπε: "Εγώ θα το λέω Μακεδονία". Και ήταν η στιγμή και η ευθύνη του 'Ελληνα αντιπροσώπου ημών να πει κλασικά ότι: "Δεν μπορείς, δεν είναι δικαίωμά σου να παραβιάζεις το χάρτη των Ηνωμένων Εθνών, διότι όταν λές αυτό το θέλω, είσαι αμέσως εκτός διεθνούς νομιμότητας και έξω από τον κανόνα του καταστατικού χάρτη των Ηνωμένων Εθνών και του Συμβουλίου της Ευρώπης".
Μία άλλη νίκη και τελευταία είναι ότι επιτρέψαμε ως Ελλάς την ατομική προσφυγή στο Δικαστήριο Ανθρωπίνων Δικαιωμάτων. 'Ετσι, λοιπόν, με αυτοπεποίθηση κοιτάζουμε μπροστά προς την ευρωπαϊκή συνεργασία. Η Ελλάς είναι ανοικτή κοινωνία, σοβαρή δημοκρατία, ασπίδα των ανθρωπίνων και κοινωνικών δικαιωμάτων και συνυπάρχει με μία ευθύνη πρωταγωνιστική στο Συμβούλιο της Ευρώπης. Και θέλουμε να είναι και πρωταγωνιστική με την Προεδρία της στο Συμβούλιο της Ευρώπης.
Σας ευχαριστώ.
(Χειροκροτήματα στην Αίθουσα)
ΠΡΟΕΔΡΟΣ (Απόστολος Κακλαμάνης): Ο κ. Κωνσταντίνος Βρεττός εκ μέρους του ΠΑ.ΣΟ.Κ. έχει το λόγο, ο οποίος είναι και ο επικεφαλής της αντιπροσωπείας μας στην Κοινοβουλευτική Συνέλευση του Συμβουλίου της Ευρώπης.
ΚΩΝΣΤΑΝΤΙΝΟΣ ΒΡΕΤΤΟΣ: Ευχαριστώ, κύριε Πρόεδρε.
Κυρίες και κύριοι συνάδελφοι, το Συμβούλιο της Ευρώπης είναι ο μεγαλύτερος αμιγής Ευρωπαϊκός Οργανισμός. Ιδρύθηκε το 1949. Eπιτρέψτε μου να πω δύο κουβέντες για τη δομή του, γιατί δεν είμαστε υποχρεωμένοι να γνωρίζουμε όλοι τι είναι ο Οργανισμός αυτός.
Το Συμβούλιο της Ευρώπης χωρίζεται σε Κυβέρνηση, σε Βουλή, σε Τοπική Αυτοδιοίκηση και σε Δικαστήριο. Αυτές είναι οι τέσσερις λειτουργίες του. Κύριο αντικείμενο του Συμβουλίου της Ευρώπης, είναι τα ανθρώπινα δικαιώματα, που από πλευράς δραστηριότητας τα διακρίνει σε δύο σκέλη: στο πολιτικό και στο δικαστικό. 
Δύο κουβέντες να πω για το δικαστικό σκέλος, γιατί θα ασχοληθώ περισσότερο με το πολιτικό σκέλος, που μας αφορά περισσότερο.
'Ηδη το Ευρωπαϊκό Δικαστήριο, όπως ενοποιείται σήμερα μαζί με την Επιτροπή Ανθρωπίνων Δικαιωμάτων, γίνεται ένα εργαλείο πολύ σοβαρό, αφ' ενός για την ευρωπαϊκή ολοκλήρωση και αφ' ετέρου για την τύχη των πολιτών της Ευρώπης. Σήμερα, ο οποιοσδήποτε ευρωπαίος πολίτης, εφόσον εξαντλήσει όλη την κλίμακα των ελληνικών δικαστηρίων, μπορεί να καταφύγει εκεί όπου ενδεχομένως θα δικαιωθεί, δηλαδή θα ανατρέψει αποφάσεις των εθνικών δικαστηρίων.
Στο Ευρωπαϊκό Δικαστήριο αναπτύσσεται μία νομολογία, η οποία πρέπει να λαμβάνεται υπόψη όταν γίνονται οι ελληνικοί νόμοι. Και ενώ συζητούμε πάρα πολύ για τον έλεγχο αντισυνταγματικότητας, θεωρώ ότι σε παραπλήσιο βαθμό πρέπει να αντιμετωπίσουμε και τον έλεγχο συμφωνίας των ελληνικών νόμων με το ευρωπαϊκό και το διεθνές δίκαιο.
Τώρα για το πολιτικό σκέλος: Στο πολιτικό σκέλος, όπως είπαμε, έχουμε την Κυβέρνηση ή το Συμβούλιο Υπουργών, έχουμε τη Βουλή ή την Κοινοβουλευτική Συνέλευση και την Τοπική Αυτοδιοίκηση ή Σύνολο Τοπικών και Περιφερειακών Αρχών. Θα ασχοληθούμε λίγο με το έργο της Συνέλευσης, γιατί αυτό μας αφορά περισσότερο εδώ, κυρίες και κύριοι συνάδελφοι.
Τι κάνει η Κοινοβουλευτική Συνέλευση; Η Κοινοβουλευτική Συνέλευση κάνει τα εξής δύο πράγματα: Πρώτον, νομοθετεί και δεύτερον, βγάζει πολιτικές αποφάσεις. Τι νομοθετεί; Νομοθετεί, προετοιμάζοντας και ψηφίζοντας διάφορες συμφωνίες, οι οποίες προωθούνται, υιοθετούνται και επικυρώνονται ως νόμοι από τα κράτη μέλη. Και η Ελλάδα έχει υιοθετήσει πολλές συμφωνίες οι οποίες ψηφίστηκαν στο Συμβούλιο της Ευρώπης. Πρόσφατα πριν από δύο μήνες, νομίζω, πάλι ψηφίσαμε εδώ στο ελληνικό Κοινοβούλιο μία συμφωνία η οποία προήλθε από εκεί.
Συνεπώς έχει πρακτικό χαρακτήρα το έργο της Κοινοβουλευτικής Συνέλευσης. Για αρκετούς νόμους που ψηφίζουμε εδώ ίσως δεν συνειδητοποιούμε ότι αποτελούν προτάσεις του Συμβουλίου της Ευρώπης.
Να αναφέρω μερικές διεθνείς συνθήκες οι οποίες είναι γνωστές. Η Χάρτα της Τοπικής Αυτοδιοίκησης. Η Χάρτα των Ανθρωπίνων Δικαιωμάτων, η Χάρτα για τις μειονότητες τις εθνικές και τις γλωσσικές, η απόφαση που πάρθηκε πρόσφατα για τον κλωνισμό, η οποία θα έλθει και εδώ να επικυρωθεί, αφού και εμείς την υιοθετήσαμε, είναι όλα αποφάσεις της Κοινοβουλευτικής Συνέλευσης του Συμβουλίου της Ευρώπης. Είναι σοβαρό λοιπόν το έργο το οποίο επιτελείται εκεί.
'Ενα δεύτερο σκέλος αφορά πολιτικές αποφάσεις για τα πολιτικά δρώμενα της Ευρώπης κυρίως, αλλά και του πλανήτη γενικότερα. 
Πώς λαμβάνονται αυτές οι πολιτικές αποφάσεις; Υπάρχουν στην Κοινοβουλευτική Συνέλευση επιτροπές που ασχολούνται με πολιτικά θέματα, με οικονομικά θέματα, με θέματα περιβάλλοντος, με νομικά θέματα, με θέματα νεολαίας. Είναι αρκετές οι επιτροπές αυτές που συνεδριάζουν κατά καιρούς και προτείνουν στη Συνέλευση σχέδια αποφάσεων. Η Συνέλευση τα συζητάει και παίρνει τις αποφάσεις τις οποίες προωθεί, άλλοτε απευθείας σε ενδιαφερόμενους χώρους, ή έμμεσα μέσω του Συμβουλίου των Υπουργών. Πολλές απ'αυτές τις αποφάσεις φθάνουν στα εθνικά κοινοβούλια, υιοθετούνται ή δεν υιοθετούνται κλπ. Είναι και αυτό μία παραγωγή έργου πολύ σοβαρή και σημαντική. Βεβαίως δεν υπάρχει πάντα ανταπόκριση από το Συμβούλιο Υπουργών, γιατί εκεί είναι πιο δυσκίνητα τα πράγματα.
Εμείς στην Κοινοβουλευτική Συνέλευση παίρνουμε αποφάσεις, οι οποίες κατά την άποψή μου πολλές φορές είναι σοβαρές. Δεν υιοθετούνται όμως από το Συμβούλιο των Υπουργών και υπάρχει μία μόνιμη τριβή και αντίθεση ανάμεσα στα δύο αυτά όργανα. Δεν έχουν βρει, δηλαδή, το δρόμο τους τα δύο αυτά όργανα, όπως συνήθως γίνεται και στα εθνικά κοινοβούλια. Η Βουλή έπεται της κυβερνήσεως και πολλές φορές παραγκωνίζεται από αυτήν.
'Ηθελα να σας πω στο σημείο αυτό ότι το Συμβούλιο της Ευρώπης κατά την άποψη τη δική μου είναι από ιστορική άποψη σημαντικότατος παράγοντας της ευρωπαϊκής ολοκλήρωσης. Εάν κανείς δει την ιστορία του Συμβουλίου της Ευρώπης αλλά και την προοπτική του, μπορεί να διαβλέψει ότι τα σύνορα της μελλοντικής Ευρώπης, όπως κανείς μπορεί να την οραματιστεί, είναι τα σύνορα όπου περίπου σήμερα ή μετά από λίγα χρόνια θα έχει ο χώρος που καλύπτει το Συμβούλιο της Ευρώπης. Σήμερα είναι σαράντα χώρες, θα γίνουν σαράντα πέντε και περίπου εκεί θα τελειώσει. Αλλά η Ενωμένη Ευρώπη σε μία προοπτική είκοσι ή τριάντα ετών προς τα εκεί βαδίζει.
Μάλιστα, αρχίζουν αυτοί οι δύο οργανισμοί, το Συμβούλιο της Ευρώπης και η Ευρωπαϊκή 'Ενωση, να επικαλύπτουν ο ένας τον άλλον. Η Ευρωπαϊκή 'Ενωση, παραδείγματος χάρη, έχει εκχωρήσει την αρμοδιότητα του δικαστηρίου στο Συμβούλιο της Ευρώπης και γίνονται και άλλα πράγματα, τα οποία δείχνουν ότι αυτοί οι ευρωπαϊκοί οργανισμοί προχωρούν σε μία μελλοντική συνένωση.
Ειπώθηκαν κάποια πράγματα από τον συνάδελφο κ. Πολύδωρα, με τα οποία συμφωνώ, ότι δηλαδή σε πολύ μεγάλη έκταση εκεί διαπιστώνονται τα συμφέροντα των διαφόρων κρατών, αλλά και τα διαπλεκόμενα συμφέροντα, τα οποία ξεπερνούν τα ίδια τα κράτη.
Πολλές φορές διαπιστώσαμε ως 'Ελληνες Βουλευτές να γίνονται υπέρμαχοι και υποστηρικτές των ανθρωπίνων δικαιωμάτων, χώρες που είναι κατηγορούμενες σε πρώτο βαθμό για 
 

Επιστροφή στην κορυφή



Σελίδα 7829 
την κατάργηση ανθρωπίνων δικαιωμάτων, όπως είναι η Τουρκία. Πράγματι, έχουμε πολλές φορές υποστεί την πίεση αντιμετωπίζοντας από διάφορες κυβερνήσεις, ή από διάφορους χώρους, μια κατάσταση όχι θετική για τα ελληνικά συμφέροντα.
Αναφέρθηκε ο αξιότιμος κύριος Πρόεδρος προηγουμένως στο Κυπριακό. Δεν είναι ο χώρος όπου το Κυπριακό από ελληνικής πλευράς ή από κυπριακής πλευράς έχει ευδοκιμήσει. Μπορώ να πω ότι δεν βρήκε την καλύτερη τύχη το Κυπριακό στο Συμβούλιο της Ευρώπης, παρά τους μεγάλους αγώνες που έκαναν προηγούμενοι και τωρινοί συνάδελφοι ώστε να το διατηρήσουν στο επίπεδο που αρμόζει στο διεθνές θέμα.
Μερικά θέματα τα οποία είναι κρίσιμα και τα οποία συζητούνται αυτήν την περίοδο είναι τα θέματα της Γιουγκοσλαβίας, των Βαλκανίων γενικότερα, το θέμα των Κούρδων, το οποίο ελπίζουμε να γίνει μείζον ζήτημα στο Συμβούλιο της Ευρώπης, αφού αφορά ανθρώπινα δικαιώματα.
Τελειώνοντας, κύριε Πρόεδρε, ήθελα να κάνω δύο αναφορές. Η πρώτη αναφορά έγινε ήδη από τον κ. Πολύδωρα. Διαπιστώνουμε όλοι μας με πολύ μεγάλη ευχαρίστηση ότι έχουμε μία σημαντική συμπαράσταση από τον Πρόεδρο της Βουλής και από τις Υπηρεσίες της Βουλής, οι οποίες βέβαια καθοδηγούνται από τον Πρόεδρο. 'Ηθελα δημόσια να σας ευχαριστήσω για τη συμπαράσταση και τη στήριξη που μας παρέχετε, κύριε Πρόεδρε, που δεν είναι τυπική αλλά ουσιαστική.
Το δεύτερο θέμα είναι ότι ως 'Ελληνες Βουλευτές κάνουμε ένα έργο, το οποίο κατά την άποψή μου ήταν και είναι σημαντικό. Δεν μπορώ να μην αναφερθώ σε μεγάλες προσωπικότητες οι οποίες δούλεψαν στο Συμβούλιο της Ευρώπης και για να μην παρεξηγηθώ, θα αναφερθώ σε δύο διακεκριμένες γυναίκες που σήμερα λείπουν και των οποίων η παρουσία ήταν μεγάλη, στην Αμαλία Φλέμινγκ και στη Μελίνα Μερκούρη. Υπάρχουν όμως και σε αυτήν την Αίθουσα διακεκριμένοι συνάδελφοι, οι οποίοι δούλεψαν στο Συμβούλιο της Ευρώπης και με πολύ μεγάλη αποτελεσματικότητα υποστήριξαν τα ελληνικά συμφέροντα, αλλά και τα ευρωπαϊκά στο σύνολό τους.
Το έργο αυτό των Ελλήνων Βουλευτών, δεν αναγνωρίζεται, κύριε Πρόεδρε. Αυτό είναι ένα πρόβλημα. Αφιερώνουμε πολύ χρόνο, ίσως πολύ περισσότερο από ό,τι αφιερώνουμε εδώ, και όταν είμαστε εκεί, αλλά και όταν προετοιμαζόμαστε να πάμε εκεί. Αυτό δεν φαίνεται. Αν δεν φαίνεται μία φορά το έργο που κάνουμε στη Βουλή, δεν φαίνεται δέκα φορές το έργο που κάνουμε στο Συμβούλιο της Ευρώπης. Αυτό είναι ένα πρόβλημα για όλους μας, γιατί, όπως καταλαβαίνετε, πρέπει να είμαστε συνεπείς και με τις υποχρεώσεις στη χώρα μας. 
Νομίζω ότι ξεπέρασα τα όρια που μου δώσατε, κύριε Πρόεδρε. Ευχαριστώ πολύ που μου δώσατε την ευκαιρία να πω μερικά πράγματα για το Συμβούλιο της Ευρώπης και για τη δουλειά μας. Ελπίζω η ελληνική προεδρία να πάει καλά στο προσεχές διάστημα των έξι μηνών.
Ελπίζω επίσης να μας συμπαρασταθούν -να αποτελέσει ξεκίνημα αυτή η συνεδρίαση- και άλλοι συνάδελφοι, γιατί αξίζει τον κόπο να συμμετέχουν όσο μπορούν περισσότεροι σ'αυτές τις διαδικασίες, οι οποίες κατά την άποψή μου είναι κρίσιμες και αφορούν το μέλλον της Ευρώπης, και συνεπώς και το μέλλον της χώρας μας. Ευχαριστώ πολύ.
(Χειροκροτήματα στην Αίθουσα)
ΠΡΟΕΔΡΟΣ (Απόστολος Κακλαμάνης): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Στρατής Κόρακας έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, σημειώνουμε σήμερα την τεσσαρακοστή έννατη επέτειο του Συμβουλίου της Ευρώπης, ενός οργανισμού, που στην ιδρυτική του πράξη θέτει ως στόχο την υπεράσπιση των δικαιωμάτων του ανθρώπου, της κοινοβουλευτικής δημοκρατίας, του κράτους δικαίου, της ελευθερίας κλπ.
Είναι αλήθεια ότι αυτές οι διακηρύξεις προς στιγμή δημιούργησαν εύλογες ελπίδες στους λαούς της Ευρώπης που πριν λίγα χρόνια είχαν βγει από τα δεινά του Β' Παγκοσμίου Πολέμου. Πολύ γρήγορα, όμως, έμελλε δυστυχώς να αντιληφθούν ότι οι πραγματικές προθέσεις αυτού του οργανισμού ήταν διαφορετικές από τις διακηρύξεις του. Αυτό φάνηκε καθαρά εξάλλου από την ίδια την αρχική σύνθεσή του.
'Ετσι, ενώ απέκλεισε τη Σοβιετική 'Ενωση και τις νεαρές λαϊκές δημοκρατίες της Ευρώπης, έκανε μέλος του στις 9 Αυγούστου 1949 την Ελλάδα της εποχής εκείνης, την Ελλάδα της πιο βάναυσης καταπάτησης των δικαιωμάτων του ανθρώπου, των διωγμών και των εκτελέσεων των αγωνιστών, για να αποδειχθεί ότι αυτό που ενδιέφερε ήταν η σωτηρία ενός συστήματος, που καμία σχέση δεν είχε με το σεβασμό των δικαιωμάτων του ανθρωπου.
ΙΩΑΝΝΗΣ ΚΕΦΑΛΟΓΙΑΝΝΗΣ: Σου δίνει το δικαίωμα να μιλάς, όμως, τώρα!
ΣΤΡΑΤΗΣ ΚΟΡΑΚΑΣ: Μιλάμε για την Ελλάδα της εποχής εκείνης, κύριε Κεφαλογιάννη.
ΙΩΑΝΝΗΣ ΚΕΦΑΛΟΓΙΑΝΝΗΣ: Αν ήσασταν εσείς, τι θα κάνατε;
ΣΤΡΑΤΗΣ ΚΟΡΑΚΑΣ: Δεν θέλω να αναφερθώ περισσότερο, γιατί συμβάλατε και σεις στο να ψηφιστεί ένας νόμος, που θέλησε να βάλει ταφόπλακα σ'αυτήν την κατάσταση.
Στην πορεία του και μέχρι πρόσφατα το Συμβούλιο της Ευρώπης εξάντλησε κατά κύριο λόγο τον αγώνα του για τα δικαιώματα του ανθρώπου με την καταγγελία των σοσιαλιστικών χωρών και την αμέριστη, άκριτη στήριξη όλων των αντικαθεστωτικών από τις χώρες αυτές. Δεν βρήκε να πει, όμως, λέξη για πραγματικά άγριες σφαγές λαών, όπως της Αλγερίας, της Μαδαγασκάρης, του Κογκό, της Ζιμπάμπουε, της Αιγύπτου, της Ινδονησίας από κράτη-μέλη του, για άλλες κατάφορες παραβιάσεις στις ίδιες χώρες-μέλη του, όπως στη Γερμανία, με τον αποκλεισμό από το δημόσιο τομέα των κομμουνιστών κλπ.
Σήμερα, μετά την ανατροπή των σοσιαλιστικών καθεστώτων και τη διάλυση της Σοβιετικής 'Ενωσης, το Συμβούλιο της Ευρώπης δεν βρίσκει τίποτε να πει για το κυνήγι μαγισσών που γίνεται στις χώρες της Κεντρικής και Ανατολικής Ευρώπης, τις πρώην σοσιαλιστικές χώρες και σε πολλές χώρες της πρώην Σοβιετικής 'Ενωσης. Αντίθετα, συζητά εισηγήσεις για την κάθαρση, όπως λένε οι εισηγήσεις αυτές, από τα "κατάλοιπα" του κομμουνισμού. Ιστορικοί έμειναν εξάλλου οι ύμνοι που ακούστηκαν στην κοινοβουλευτική συνέλευση του Συμβουλίου της Ευρώπης από τα πιο υπεύθυνα χείλη προς το δικτάτορα Μπερίσα.
Συνοπτικά θα μπορούσε να πει κανείς ότι η πάγια τακτική του Συμβουλίου της Ευρώπης σε όλη του τη διαδρομή ήταν και είναι αυτή των δύο μέτρων και δύο σταθμών. 
Χαρακτηριστικό, κραυγαλέο παράδειγμα είναι αυτό της αντιμετώπισης της Τουρκίας, επιλέκτου μέλους του Συμβουλίου της Ευρώπης, όπου επανειλημμένες δικτατορίες ξέσπασαν, κατά τα χρόνια που ήταν μέλος του Συμβουλίου της Ευρώπης η Τουρκία, πάνω στους λαούς αυτής της χώρας με αμέτρητα βάσανα. Ακολουθήθηκε πολιτική διωγμού της ελληνικής και άλλων μειονοτήτων. Πραγματοποιήθηκε η βάρβαρη εισβολή στην Κύπρο και η συνεχιζόμενη κατοχή της. Συνεχίζεται η γενοκτονία κατά του κουρδικού λαού και η διατήρηση και εφαρμογή διατάξεων του Συντάγματος και του ποινικού κώδικα, που ποδοπατούν κυριολεκτικά τα δικαιώματα του ανθρώπου. Οι δολοφονίες δημοκρατών και οι φυλακίσεις είναι καθημερινή πρακτική στη χώρα αυτή. Και όμως, αν εξαιρέσει κανείς ορισμένες χλιαρές συστάσεις και εκκλήσεις προς την Τουρκία, κανένα ουσιαστικό μέτρο δεν έχει ληφθεί και απορρίπτονται συνεχώς οι προτάσεις για προσωρινή έστω αναστολή της συμμετοχής της χώρας αυτής στο Συμβούλιο της Ευρώπης.
Βεβαίως, θα αντιτείνει κανείς ότι υπάρχει η περίπτωση της αποβολής της Ελλάδας στα χρόνια της χούντας. Αυτό είναι αλήθεια. Και είναι από τα θετικά του Συμβουλίου της Ευρώπης, άσχετα αν το μέτρο αυτό λήφθηκε κάτω από την πίεση και τη γενική παγκόσμια κατακραυγή, που δεν αλλάζουν τη συνολική εκτίμησή μας. Ορισμένα από αυτά που ανέφερε ο 
 

Επιστροφή στην κορυφή



Σελίδα 7830 
επικεφαλής της αντιπροσωπείας μας συνάδελφος κ. Βρεττός είναι πράγματι έτσι. Το ερώτημα που τίθεται, είναι: Αυτές οι συμβάσεις, που βγαίνουν από το Συμβούλιο της Ευρώπης και ψηφίζονται και επικυρώνονται από τις κυβερνήσεις και τα κοινοβούλια, τι γίνονται και πώς εφαρμόζονται; Κι εδώ θα μπορούσε κανείς να πει πάρα πολλά.
Στις μέρες μας το Συμβούλιο της Ευρώπης σπεύδει δυστυχώς να νομιμοποιήσει τις επεμβάσεις -και στρατιωτικές- των ιμπεριαλιστών στην πρώην Γιουγκοσλαβία, την κατοχή στη Βοσνία-Ερζεγοβίνη, στην Αλβανία και αλλού, παρά το ότι διακηρυγμένος στόχος του είναι η επίλυση των διαφορών με ειρηνικά, πολιτικά μέτρα, χωρίς προσφυγή στη βία ή την απειλή χρήσης βίας.
Το Συμβούλιο της Ευρώπης εκτός από τα δικαιώματα του ανθρώπου, ασχολείται και με άλλα αξιόλογα ζητήματα, όπως τα κοινωνικά, τα πολιτιστικά, τα περιβαλλοντικά ζητήματα μεταναστών και προσφύγων, δημογραφίας, υγείας, οικογένειας, επιστημών και τεχνολογίας. Και στους τομείς αυτούς πρέπει να πούμε ότι μπορούν να γίνουν πολύ περισσότερα απ' όσα μέχρι σήμερα.
Τα τελευταία χρόνια με τη ραγδαία αύξηση του αριθμού των μελών του -σήμερα το Συμβούλιο της Ευρώπης έχει σαράντα τακτικά μέλη και δέκα χώρες με το καθεστώς του ειδικού προσκεκλημένου- αποτελεί το μεγαλύτερο καθαρά ευρωπαϊκό οργανισμό. Θα μπορούσε, κατά τη γνώμη μας, αν απαλλαγεί από τους ιδεολογικούς προσανατολισμούς του, τις εξωευρωπαϊκές πιέσεις, κύρια τις αμερικάνικες, και εξαρτήσεις από άλλους οργανισμούς, όπως από την Ευρωπαϊκή 'Ενωση και το ΝΑΤΟ, να διαδραματίσει ένα σημαντικό ρόλο για την οικοδόμηση μιας άλλης Ευρώπης, για την πραγματική υπεράσπιση των δικαιωμάτων του ανθρώπου, που παραβιάζονται στο έδαφος όλων των μελών του, όπως είναι το δικαίωμα στην εργασία, στη μόρφωση, στην κοινωνική ασφάλιση, η διασφάλιση των κοινωνικών και δημοκρατικών ελευθεριών, η απαγόρευση ηλεκτρονικού φακελώματος, όπως αυτό δυστυχώς προωθείται με τη Συνθήκη Σένγκεν και συγκεκριμένους νόμους κλπ.
Θα μπορούσε το Συμβούλιο της Ευρώπης, με έναν άλλο συσχετισμό δυνάμεων, να ανταποκριθεί στο ρόλο αυτόν, αν οι αρχές και οι αποφάσεις του δεν είχαν απλά συμβουλευτικό χαρακτήρα ή η εφαρμογή τους δεν υπάκουε σε σκοπιμότητες.
Σήμερα, με την ένταξη πολλών νέων χωρών και μεγάλων χωρών, οι δυνατότητες αυτές έχουν ενισχυθεί.
Η Ελλάδα μπορεί από την άποψη αυτή να παίξει ένα σημαντικό ρόλο, αξιοποιώντας και το διάστημα της προεδρίας της. Γι' αυτό όμως χρειάζεται ένας άλλος προσανατολισμός της πολιτικής της χώρας μας για ζητήματα, που ενδιαφέρουν το Συμβούλιο της Ευρώπης. Αυτό δεν σημαίνει ότι και με τα σημερινά δεδομένα δεν πρέπει να αξιοποιήσουμε το βήμα του Συμβουλίου της Ευρώπης και να συνεχίσουμε τον αγώνα και τη μάχη μας.
Ιδού λοιπόν, κύριε Πρόεδρε, πεδίο δόξης λαμπρόν και για το ελληνικό Κοινοβούλιο και την αντιπροσωπεία του στο Συμβούλιο της Ευρώπης.
Από την πλευρά μας ως ΚΚΕ θα κάνουμε ό,τι περνά από το χέρι μας προς την κατεύθυνση αυτή.
Τελειώνοντας, θα ήθελα κι εγώ, κύριε Πρόεδρε, να σημειώσω την αμέριστη βοήθεια, που ως αντιπροσωπεία της Ελληνικής Βουλής στο Συμβούλιο της Ευρώπης έχουμε, από το Προεδρείο της Βουλής, αλλά και από τις αρμόδιες υπηρεσίες της Βουλής. Ευχαριστώ.
(Χειροκροτήματα στην Αίθουσα)
ΠΡΟΕΔΡΟΣ (Απόστολος Κακλαμάνης): Ο Πρόεδρος του Συνασπισμού της Αριστεράς και της Προόδου κ. Νικόλαος Κωνσταντόπουλος έχει το λόγο.
ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ (Πρόεδρος του Συνασπισμού της Αριστεράς και της Προόδου): Κυρίες και κύριοι συνάδελφοι, είναι θετική η απόφαση του Προέδρου της Βουλής να τιμήσει με ειδική συνεδρίαση αυτήν τη διπλή επέτειο των πενήντα χρόνων από τη Σύνοδο της Χάγης και την ανάληψη της Προεδρίας του Συμβουλίου της Ευρώπης εκ μέρους της Ελλάδας.
Το Συμβούλιο της Ευρώπης είναι μεταξύ των διεθνών οργανισμών εκείνος, που ίσως έχει κατακτήσει τη μεγαλύτερη κοινωνική εμπιστοσύνη, τη μεγαλύτερη εκτίμηση των πολιτών. Είναι μεταξύ των διεθνών οργανισμών εκείνος, ο οποίος δίνει ίσως τις περισσότερες δυνατότητες στον πολίτη, αλλά και στα κράτη-μέλη να διεκδικήσουν τα δίκαιά τους και να αναδείξουν τα προβλήματα δημοκρατίας, κοινωνικών και ανθρωπίνων δικαιωμάτων, ειρήνης και αλληλεγγύης.
Το Συμβούλιο της Ευρώπης είναι εκείνος ο διεθνής οργανισμός, προς τον οποίο και η Ελλάδα έχει τους ισχυρότερους δεσμούς εμπιστοσύνης, διότι στη διάρκεια της δικτατορίας συμπαραστάθηκε αποφασιστικά στο αίτημα για την κατάλυση της τυραννίας και την αποκατάσταση της δημοκρατίας.
Αυτές οι σκέψεις μου επιβάλλουν την παρατήρηση, που και ο συνάδελφος κ. Πολύδωρας έκανε, ότι αποτελεί λάθος η απουσία του 'Ελληνα Πρωθυπουργού από τη συνεδρίαση ανάληψης της Προεδρίας στο Στρασβούργο. Θα ευχόμουν αυτή η παράλειψη να αποκατασταθεί, γιατί έχει τεράστιες δυνατότητες, αλλά και μεγάλα προβλήματα η Ελλάδα να αντιμετωπίσει στο διεθνές αυτό forum, σε μία περίοδο κατά την οποία δεν είναι η καλύτερη δυνατή η θέση μας στους διεθνείς οργανισμούς.
Επιβάλλεται, με αφορμή το σημερινό γεγονός, να διατυπώσω ορισμένες σκέψεις, που έχουν σχέση με το περιεχόμενο της δραστηριότητας του Συμβουλίου της Ευρώπης. Η προώθηση της δημοκρατικής σταθερότητας, η διεύρυνση των ανθρωπίνων δικαιωμάτων, των ατομικών και κοινωνικών δικαιωμάτων και η διασφάλιση της κοινωνικής προστασίας, της κοινωνικής αλληλεγγύης και της διεθνούς ειρήνης δεν παύουν ούτε και σήμερα να αποτελούν πρώτη έγνοια των πολιτών, πρώτη προτεραιότητα των κοινωνιών, πρώτη επιδίωξη των κρατών και των κυβερνήσεων, που θέλουν πράγματι ο 21ος αιώνας να μην τραυματιστεί από τις αντιφάσεις, τις βαρβαρότητες και τις ασυνέπειες, που τραυμάτισαν τον 20ό αιώνα.
Στα τέλη του 20ού αιώνα η ανθρώπινη κοινωνία συνοδεύεται από εξελίξεις και γεγονότα, από προβλήματα και προκλήσεις, που δεν επιτρέπουν πανηγυρικούς απολογισμούς, που δεν επιτρέπουν εφησυχασμούς, απενατίας επιβάλλουν διαρκή αναζήτηση, ετοιμότητα και εγρήγορση, προκειμένου να υπάρξουν οι νέοι θεσμοί της διευρυμένης δημοκρατίας, οι νέες εγγυήσεις της κοινωνικής προστασίας, οι νέοι όροι, που θα διασφαλίζουν τη διεθνή ειρήνη, τη σταθερότητα, την ανθρώπινη ευημερία.
Είναι ανάγκη, λοιπόν, σ' αυτό το ιστορικό περιβάλλον, το Συμβούλιο της Ευρώπης να ανταποκριθεί στον καινούριο και αυξημένο ρόλο του, για να αντιμετωπίζει τις νέες ανισότητες, τις νέες ανισορροπίες της εποχής μας, που συντρίβουν, που πολτοποιούν τις κλασικές ακαδημαϊκές διακηρύξεις προστασίας των δικαιωμάτων, που συντρίβουν και πολτοποιούν τις κοινωνίες στην πλειοψηφία τους, καθώς διεκδικούν να περάσουν μέσα από τις σύγχρονες συμπληγάδες των παγκοσμίων και περιφερειακών προβλημάτων.
Κυρίες και κύριοι συνάδελφοι, για τα ανθρώπινα δικαιώματα, για τα ατομικά και κοινωνικά δικαιώματα, για τη διεκδίκηση της κοινωνικής αλληλεγγύης, για την προάσπιση της ειρήνης σε καμία περίπτωση, σε καμία ιστορική εποχή κανένα καθεστώς, καμία κοινωνία δεν μπορεί να είναι εφησυχασμένα.
Επιβάλλεται η μεγαλύτερη δυνατή εγρήγορση, η διαρκής ετοιμότητα και η δημιουργική ένταξη των αξιών της δημοκρατίας, της κοινωνικής προστασίας, της αλληλεγγύης και της ειρήνης στην καθημερινότητα της ζωής μας.
Τα ανθρώπινα δικαιώματα, η δημοκρατία, η αλληλεγγύη και η ειρήνη, κυρίες και κύριοι συνάδελφοι, έχουν απέναντί τους κάθε μέρα και διαρκώς τους αυταρχισμούς των κυβερνήσεων, έχουν απέναντί τους τις κοινωνικές προκαταλήψεις, τους εθνικούς και θρησκευτικούς φανατισμούς, έχουν απέναντί τους την ανθρώπινη και κοινωνική βαρβαρότητα, έχουν απέναντί τους τους κοινωνικούς αποκλεισμούς και τις πολιτιστικές διαφορές, τους απρόσωπους μηχανισμούς της τεχνολογικής εξέλιξης, που διαμορφώνουν ασύλληπτες δυνατότητες ελέγχου 
 

Επιστροφή στην κορυφή



Σελίδα 7831 
της προσωπικής ζωής, αλλά και επιβολής στις κοινωνίες και στις κοινωνικές και πολιτικές πραγματικότητες προκαθορισμένων στόχων και συμπεριφορών.
Σήμερα, λοιπόν, είναι μεγαλύτερη η ανάγκη για την προστασία τους και τη διεύρυνσή τους. 'Αλλωστε και σήμερα, όπως και στο παρελθόν, ο αγώνας για τη δημοκρατία, για τα ανθρώπινα και κοινωνικά δικαιώματα, για την κοινωνική αλληλεγγύη και την ειρήνη απετέλεσε πάντοτε αγώνα πρωτοποριακής και ιστορικής σημασίας.
Αυτός ο αγώνας είναι που σηματοδότησε την ιστορία των ιδεών, των κοινωνιών αλλά και των θεσμών, αυτός ο αγώνας είναι που πάντοτε συγκέντρωσε τις πιό δημιουργικές, κοινωνικές και πολιτικές δυνάμεις, τις δυνάμεις των αντιστάσεων, τις δυνάμεις των ρήξεων, τις δυνάμεις των οραμάτων, τις δυνάμεις των επαναστατικών αξιώσεων που ανέτρεπαν τους φορμαλισμούς της συνήθειας, ανέτρεπαν τις υποκρισίες και τις διπροσωπίες, που κυριαρχούν στη διεθνή και εσωτερική πολιτική ζωή κάθε χώρας και προέβαλαν πάντοτε το περιεχόμενο της ανανέωσης και της αναζωογόνησης του δημόσιου βίου αλλά και της καθημερινής ζωής των πολιτών.
Κυρίες και κύριοι συνάδελφοι, η δημοκρατία, τα κοινωνικά και ατομικά δικαιώματα, η κοινωνική αλληλεγγύη και προστασία, η διεθνής ειρήνη και ασφάλεια δεν είναι αξίες διακηρυκτικού περιεχομένου. Είναι αιτήματα καθημερινής πολιτικής δράσης. Δεν είναι αξίες δημαγωγικών περιγραφών, είναι στόχοι και αξιώσεις καθημερινής κοινωνικής και ατομικής προσπάθειας.
Γι' αυτό και το πρόβλημα δεν είναι απλώς να αναγνωρίζονται, απλώς να γίνονται σεβαστά ως δικαιώματα και αξίες. Το πρόβλημα είναι να εξασφαλίζεται πάντοτε η προϋπόθεση, ώστε να ασκούνται αυτά τα δικαιώματα, να εξασφαλίζονται πάντοτε οι προϋποθέσεις, ώστε και όταν ασκούνται, να μην αντιμετωπίζονται με τις συγκεκριμένες νοοτροπίες, που αντιμετωπίζονται από τους μηχανισμούς της διεθνούς υποκρισίας ή της πολιτικής διπροσωπίας.
Πριν από πενήντα χρόνια στη Σύνοδο της Χάγης μπήκαν οι προϋποθέσεις για μια Ευρώπη της ειρήνης, της ευημερίας και της αλληλεγγύης. Από τότε μέχρι σήμερα έχουν περάσει πολλά πράγματα, έχουν συντελεστεί τεράστιες μεταβολές. Σήμερα ζούμε σε μία εποχή με νέα χαρακτηριστικά. 
Δεν είναι ενθουσιώδης ο απολογισμός αυτής της πεντηκονταετίας στον τομέα της πραγματικής υπεράσπισης των ατομικών δικαιωμάτων, των κοινωνικών δικαιωμάτων, της δημοκρατίας, της κοινωνικής αλληλεγγύης και της ειρήνης. Πλεονάζει και σήμερα η διπροσωπία και η υποκρισία. Πλεονάζει και σήμερα η νοοτροπία, που θέτει αυτές τις πανανθρώπινες και οικουμενικές αξίες κάτω από την επικυριαρχία των συμφερόντων. 
Γι' αυτό και είναι αναγκαίο να επισημάνουμε πως στο ιστορικό όριο του 2000 έχουν καινούριες αξιώσεις οι κοινωνικές αυτές απαιτήσεις και πρέπει να αποκτήσουν και καινούριο περιεχόμενο οι λειτουργίες των διεθνών οργανισμών.
Κυρίες και κύριοι συνάδελφοι, από τότε μέχρι σήμερα, οι αλλαγές που έχουν συντελεστεί, δείχνουν ότι σήμερα ήδη έχουν αναδειχθεί νέες ανισότητες, που προκαλούν τα πολιτικά γεγονότα. Είναι ανισότητες οικονομικές και κοινωνικές, ανισότητες στη γνώση και στην προκοπή, ανισότητες στις δεξιότητες και στην κοινωνική προστασία, ανισότητες στην εργασία και στο περιβάλλον ζωής. Μέσα σ' αυτές τις ανισότητες, το αίτημα για διεύρυνση των κοινωνικών και ατομικών δικαιωμάτων αποκτά πρωταρχική σημασία. 
Σήμερα έχουν προκύψει επίσης οι νέες αντιφάσεις ανάμεσα στα εθνικά κοινοβούλια και τους υπερεθνικούς οργανισμούς, ανάμεσα στις κλασικές δημοκρατικές εγγυήσεις και στους νέους μηχανισμούς των υπερεθνικών συμφερόντων, τα Μέσα Μαζικής Ενημέρωσης των χρηματιστηριακών οικονομιών.
Αυτές οι αντιφάσεις επιβάλλουν διεύρυνση των εγγυήσεων δημοκρατίας, αλληλεγγύης και ειρήνης, διεύρυνση των ελέγχων και της διαφάνειας.
Με αυτές τις σκέψεις, στη νέα περίοδο που μπαίνουμε, η προεδρία της Ελλάδας έχει να συμβάλει αποφασιστικά, αν δεν είναι η συνηθισμένη διεκπεραίωση ενός εξαμήνου, αλλά εάν συνοδευθεί από πρωτοβουλίες που θα καταδείξουν σε όλο τον κόσμο τη μεγάλη προτεραιότητα των ατομικών και κοινωνικών δικαιωμάτων των δημοκρατικών ελευθεριών των αξιών της κοινωνικής αλληλεγγύης και της ειρήνης.
Εύχομαι η ελληνική προεδρία να πετύχει κάτι τέτοιο και προς αυτήν την κατεύθυνση πράγματι η Βουλή των Ελλήνων προσφέρει δυνατότητες που μπορούν να αξιοποιηθούν με τον καλύτερο τρόπο.
Ευχαριστώ.
( Χειροκροτήματα στην Αίθουσα )
ΠΡΟΕΔΡΟΣ (Απόστολος Κακλαμάνης): Ο Πρόεδρος του Δημοκρατικού Κοινωνικού Κινήματος κ. Δημήτριος Τσοβόλας έχει το λόγο.
ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κυρίες και κύριοι συνάδελφοι, όπως τονίστηκε και από τους προηγούμενους ομιλητές το Συμβούλιο της Ευρώπης, ιδρύθηκε για να προστατεύσει τα ανθρώπινα δικαιώματα, αλλά και την κοινοβουλευτική δημοκρατία στα κράτη που συμμετέχουν σ'αυτό. 
Επίσης, είναι γεγονός ότι κατά την περίοδο της δικτατορίας των συνταγματαρχών υπήρξε καταφύγιο των καταδιωκομένων από το καθεστώς Ελλήνων αντιστασιακών, αλλά και βήμα καταγγελίας των διώξεων, των βασανιστηρίων, των φυλακίσεων και των εκτοπίσεων των Ελλήνων αντιστασιακών.
Κανείς λοιπόν, δεν μπορεί να αμφισβητήσει την καθοριστική συμβολή του Συμβουλίου της Ευρώπης στη διεθνή απομόνωση του δικτατορικού καθεστώτος, καθώς κατ'επέκταση και στην πτώση αυτού του καθεστώτος.
Στην πορεία του όμως, αυτός ο ευρωπαϊκός θεσμός προάσπισης των ανθρωπίνων δικαιωμάτων, παρουσίασε φαινόμενα κόπωσης και παρεκκλίσεων από τους αρχικούς του διακηρυγμένους ιδρυτικούς στόχους. 'Ετσι μόνο μπορεί να εξηγηθεί η ανοχή του Συμβουλίου της Ευρώπης σε καθεστώτα αντιδημοκρατικά, ανελεύθερα, όπως αυτό της Τουρκίας που παραβιάζει κατάφωρα τα ανθρώπινα δικαιώματα και ευθύνεται για την γενοκτονία του Κουρδικού λαού. 'Ετσι όμως, εξηγείται και ο περιορισμός του Συμβουλίου σε απλά ευχολόγια και διακηρύξεις.
'Ετσι επίσης, μπορεί να εξηγήσει κανείς και την ανοχή της επί είκοσι τέσσερα χρόνια παραβίασης των ανθρωπίνων δικαιωμάτων του Κυπριακού Ελληνισμού. 
Δυστυχώς φαίνεται πως στην πορεία του τα μεγάλα συμφέροντα και οι πολιτικές σκοπιμότητες έχουν παρεισφρύσει στον οργανισμό αυτό και υπαγορεύουν την πορεία του άλλα πολιτικά, σε μεγάλο βαθμό και οικονομικά, συμφέροντα.
Τελικά η παγκοσμιοποίηση και η νέα τάξη πραγμάτων που έχουν επιβάλει άλλες λογικές παγκοσμίως και στην Ευρώπη και επηρρεάζονται από το διεθνές οικονομικό κατεστημένο, αλλά και από μεγάλες δυνάμεις της δύσης, έχουν αλλοιώσει τα χαρακτηριστικά του Συμβουλίου της Ευρώπης και έχουν αποδυναμώσει το διεθνές του ηθικό και πολιτικό κύρος. 
Οι όροι άσκησης της πολιτικής είναι πλέον κατά κύριο λόγο οικονομικοί και γι'αυτό το Συμβούλιο έχει απεκδυθεί σε μεγάλο βαθμό από τον καθαρά ανθρωπιστικό του χαρακτήρα.
Η ανάληψη, λοιπόν -κατά την άποψη του ΔΗ.Κ.ΚΙ.- από τη χώρα μας της προεδρίας, μπορεί και πρέπει να αποτελέσει την αφετηρία προώθησης θεμάτων που σχετίζονται με τις ουσιαστικές αρμοδιότητες προστασίας των ανθρωπίνων δικαιωμάτων, με την αναγνώριση και το σεβασμό της εθνικής, ιστορικής και πολιτισμικής ιδιαιτερότητας και ταυτότητας του κάθε λαού της Ευρώπης, προκειμένου αυτός ο Οργανισμός να επανακτήσει την τρωθείσα αξιοπιστία του και έτσι να επιτελέσει την αποστολή του την οποία επιβάλλει η ιδρυτική του διακήρυξη.
'Αλλωστε αυτή η κατάληξη του Συμβουλίου της Ευρώπης συμβαδίζει με την κατάληξη, δυστυχώς όλων των διεθνών οργανισμών, όπως μεταξύ αυτών και του Οργανισμού Ηνωμένων Εθνών, ο οποίος και αυτός ιδρύθηκε για να προστατεύει, κατά την ιδρυτική του διακήρυξη, τη διεθνή έννομη τάξη και τα ανθρώπινα δικαιώματα. Δυστυχώς, όμως, στην πράξη λειτουργεί με οικονομικά όλων των χωρών-μελών του για να 
 

Επιστροφή στην κορυφή



Σελίδα 7832 
υπηρετούνται τα συμφέροντα των μεγάλων δυναμεων της Δύσης και κατ' επέκταση να υπηρετούνται τα οικονομικά συμφέροντα του διεθνούς κεφαλαίου.
Κλείνοντας θα ήθελα και εγώ να επισημάνω εκ μέρους του Δημοκρατικού Κοινωνικού Κινήματος ότι είναι λάθος, ότι ο Πρωθυπουργός προτίμησε τους πανηγυρισμούς για πράγματα που δεν θα έπρεπε να πανηγυρίζει. Και δεν πήγε σήμερα προκειμένου να αναλάβει την Προεδρία επίσημα, υποβαθμίζοντας έτσι τη σημασία αυτού του θεσμού, του Ευρωπαϊκού Συμβουλίου και ταυτόχρονα χάνοντας μία ευκαιρία για προβολή της Ελλάδας. Και μάλιστα απ' ό,τι πληροφορούμαι είχαν ετοιμαστεί οι μηχανισμοί του Συμβουλίου της Ευρώπης για να γίνει πανηγυρικά και επίσημα η παράδοση της Προεδρίας στον 'Ελληνα Πρωθυπουργό.
(Χειροκροτήματα στην Αίθουσα)
ΠΡΟΕΔΡΟΣ (Απόστολος Κακλαμάνης): Ο Υφυπουργός Εξωτερικών κ. Γιάννος Κρανιδιώτης έχει το λόγο.
ΓΙΑΝΝΟΣ ΚΡΑΝΙΔΙΩΤΗΣ (Υφυπουργός Εξωτερικών): Κύριε Πρόεδρε, κυρίες και κύριοι Βουλευτές, χαιρετίζουμε τη σημερινή συζήτηση στη Βουλή για το θέμα της ανάληψης από την Ελλάδα της Προεδρίας του Συμβουλίου της Ευρώπης. Νομίζω ότι ήταν μία θαυμάσια πρωτοβουλία και η συζήτηση που έχει μέχρι στιγμής προχωρήσει, ήταν ιδιαίτερα ενδιαφέρουσα και χρήσιμη.
Θα ήθελα αμέσως να σχολιάσω ένα ζήτημα το οποίο, έχει τεθεί από πολλούς ομιλητές, το θέμα της παρουσίας του Πρωθυπουργού στο Στρασβούργο.
Δεν νομίζω ότι πρόκειται για παράλειψη. Δεν είχε από την αρχή σχεδιαστεί η παρουσία του Πρωθυπουργού σ' αυτήν
τη συγκεκριμένη ημερομηνία, διότι δεν συνηθίζεται η παρουσία Πρωθυπουργών σε αυτήν την πρώτη συνεδρίαση ανάληψη της Προεδρίας του Συμβουλίου της Ευρώπης από μία χώρα. Αυτό, το οποίο γίνεται συνήθως και αυτό που θα κάνει και η χώρα μας και θα ακολουθήσει και ο Πρωθυπουργός είναι να συμμετέχει σε μία από τις μεγάλες εκδηλώσεις που θα πραγματοποιηθούν μέσα σ' αυτό το εξάμηνο κατά τη διάρκεια μάλιστα της Κοινοβουλευτικής Συνέλευσης με την παρουσία των κοινοβουλευτικών εκπροσώπων, διότι, αυτήν τη στιγμή δεν υπάρχουν κοινοβουλευτικοί εκπρόσωποι. Είναι μία συνεδρίαση μεταξύ των Υπουργών Εξωτερικών των χωρών-μελών του Συμβουλίου της Ευρώπης, ενώ εκείνο το οποίο προγραμματίζουμε είναι ακριβώς η παρουσία του Πρωθυπουργού να συμπέσει με τη συνεδρίαση της Κοινοβουλευτικής Συνέλευσης, ώστε να δοθεί πράγματι πανηγυρικός χαρακτήρας στην παρουσία του εκεί.
'Αρα, νομίζω ότι είναι λάθος η κριτική, η οποία ασκήθηκε από διάφορες πλευρές του Κοινοβουλίου για τον Πρωθυπουργό και την πολιτική που ακολουθούμε στο ζήτημα αυτό. 
Η Ελλάδα για το επόμενο εξάμηνο αναλαμβάνει την Προεδρία του Συμβουλίου της Ευρώπης, ενός οργανισμού που ιδρύθηκε το 1949 και του οποίου ιδρυτικό μέλος ήταν η ίδια η χώρα μας. Συμμετέχει δε ενεργά και δραστήρια μέσα σ' αυτόν τον οργανισμό σε όλην τη διάρκεια ζωής του.
Η στάση του οργανισμού και η σημασία του για μας υπογραμμίσθηκε ιδιαίτερα τα χρόνια της στρατιωτικής δικτατορίας, τα χρόνια της χούντας όπου όπως αναφέρθηκε και από πολλούς ομιλητές, η στάση του οργανισμού έπαιξε καθοριστικό ρόλο στην εικόνα της στρατιωτικής δικτατορίας, της χούντας, στη διεθνή κοινή γνώμη και επισημάνθηκαν ακριβώς μέσα από τις διαδικασίες που ακολουθήθηκαν στην Επιτροπή Ανθρωπίνων Δικαιωμάτων, στην Κοινοβουλευτική Συνέλευση, αλλά και στο Συμβούλιο Υπουργών της εποχής εκείνης, οι παρανομίες, οι παραλείψεις, οι παραβιάσεις της δημοκρατίας και των ανθρωπίνων δικαιωμάτων του ελληνικού λαού από τη στρατιωτική δικτατορία.
Νομίζω δε, ότι η στάση του οργανισμού αυτού συνέβαλε καθοριστικά στο να απομονωθεί διεθνώς η χούντα, αλλά και στο να αρχίσει να καταρρέει. Η ισχυρή πίεση που δημιουργήθηκε εναντίον του καθεστώτος, νομίζω ότι έπαιξε σημαντικό ρόλο στη μετέπειτα κατάρρευσή του.
'Ομως το Συμβούλιο της Ευρώπης, υπήρξε για την Ελλάδα σημαντικό και για ένα άλλο μεγάλο εθνικό μας ζήτημα, το Κυπριακό. Να θυμίσω, ότι κατά τη διάρκεια της δεκαετίας του '50 η Ελλάδα είχε κάνει διακρατική προσφυγή εναντίον της Βρετανίας για καταπίεση και παραβίαση ανθρωπίνων δικαιωμάτων στην Κύπρο, την εποχή του εθνικοαπελευθερωτικού αγώνα. Μάλιστα ήταν οι πρώτες δυο διακρατικές προσφυγές που έγιναν ποτέ στον οργανισμό και η πορεία των υποθέσεων αυτών ήταν πολύ καθοριστική για τη στάση που ακολούθησε στη συνέχεια η Μεγαλη Βρετανία στο ζήτημα, διότι μέσα από τις εκθέσεις που συνέταξε η Επιτροπή Ανθρωπίνων Δικαιωμάτων ήταν φανερό, ότι η Βρετανία είχε παραβιάσει τη σύμβαση ανθρωπίνων δικαιωμάτων στην Κύπρο. Η έκθεση αυτή δεν μπόρεσε βεβαίως ποτέ να έρθει προς συζήτηση στην Επιτροπή Υπουργών, διότι εν τω μεταξύ είχε συμφωνηθεί στη Ζυρίχη και στο Λονδίνο η γνωστή συμφωνία για την ανεξαρτησία της Κύπρου και η υπόθεση αυτή, μπήκε στο αρχείο. Αλλά την εποχή που συνεζητείτο ήταν ένα πολύ σημαντικό πολιτικό γεγονός, το οποίο επηρέασε ευεργετικά τη χώρα μας στην προσπάθεια προώθησης του Κυπριακού. Θα έλεγα όμως ότι είναι πολύ πιο σημαντικός ο ρόλος του Συμβουλίου της Ευρώπης και της Επιτροπής Ανθρωπίνων Δικαιωμάτων για το Κυπριακό τα τελευταία χρόνια. Από το 1974 μέχρι σήμερα, έχουμε τρεις διακρατικές προσφυγές που έκανε η Κύπρος εναντίον της Τουρκίας. Και στις τρεις αυτές διακρατικές προσφυγές η Τουρκία έχει καταδικασθεί, ότι παραβιάζει τη σύμβαση ανθρωπίνων δικαιωμάτων και αυτήν τη στιγμή συζητείται η τέταρτη διακρατική προσφυγή της Κύπρου εναντίον της Τουρκίας, η οποία αφορά στη συνεχιζόμενη παραβίαση των ανθρωπίνων δικαιωμάτων.
Η σημασία των εκθέσεων αυτών είναι πάρα πολύ μεγάλη, παρ' όλο που όπως ανέφεραν και αρκετοί από τους ομιλητές, θα περιμέναμε πολύ πιο ισχυρή και πολύ πιο σκληρή και αποφασιστική στάση από το Συμβούλιο της Ευρώπης απέναντι στην Τουρκία. Εν τούτοις το κείμενο έχει την αξία του, διότι ξεκαθαρίζει ορισμένες βασικές αρχές πάνω στις οποίες στηρίζουμε και εμείς την πολιτική μας για προώθηση του Κυπριακού, όπως παραδείγματος χάρη ότι η Κυπριακή κυβέρνηση εκπροσωπεί ολόκληρη τη Δημοκρατία της Κύπρου, ότι δεν υπάρχει ψευδοκράτος ή οποιαδήποτε οντότητα με νομική υπόσταση στα κατεχόμενα, ότι την ευθύνη στα κατεχόμενα την έχει η κατοχική δύναμη που είναι η Τουρκία, η οποία έχει και τη διεθνή ευθύνη σεβασμού των υποχρεώσεων που προκύπτουν από τη Σύμβαση Ανθρωπίνων Δικαιωμάτων στα υπό κατοχή εδάφη. Αυτά είναι έννοιες πάρα πολύ βασικές και σημαντικές για την προώθηση περαιτέρω της υπόθεσης του Κυπριακού.
Και να θυμήσω τελευταία, επίσης, τη γνωστή υπόθεση της Τιτίνας Λοϊζίδου, με βάση την οποία αναγνωρίζεται ότι οι πρόσφυγες έχουν δικαίωμα αποζημίωσης από την κατοχική δύναμη, δηλαδή, από την Τουρκία. Τα αναφέρω αυτά συνοπτικά, για να δώσω τη σημασία που έχει το Συμβούλιο της Ευρώπης, για την προώθηση των εθνικών μας θεμάτων και την προώθηση της εξωτερικής μας πολιτικής.
Το Συμβούλιο της Ευρώπης ξεκίνησε βεβαίως σαν ένας οργανισμός με μεγάλη φιλοδοξία να ενοποιήσει πολιτικά όλες τις ευρωπαϊκές χώρες. Στο δρόμο όμως διαπιστώθηκε ότι αυτό το έργο δεν μπορούσε να το επιτελέσει με αποτελεσματικότητα ο οργανισμός αυτός, διότι εστερείτο βασικών μηχανισμών. Και αντίθετα, προωθήθηκε ο στόχος της ευρωπαϊκής ενοποίησης, όπως ξέρετε, μέσα από την Ευρωπαϊκή 'Ενωση, μέσα από την Ευρωπαϊκή Οικονομική Κοινότητα της εποχής εκείνης.
Ο χώρος, λοιπόν, αρμοδιότητας που έμεινε για το Συμβούλιο της Ευρώπης και τον οποίο προσπάθησε να αναπτύξει και να εμβαθύνει, ήταν ο χώρος της προστασίας της δημοκρατίας, των θεσμών, δηλαδή, των ανθρωπίνων δικαιωμάτων, πολιτικών, αλλά και κοινωνικών δικαιωμάτων και ο χώρος του πολιτισμού. Και πράγματι το έργο που έχει επιτελέσει ο οργανισμός αυτός σε αυτούς τους τομείς είναι εντυπωσιακό.
Η Ελλάδα έχει παρακολουθήσει την πορεία του οργανισμού, συμμετέχει ενεργά στη διαμόρφωση της πολιτικής του, έχει 
 

Επιστροφή στην κορυφή



Σελίδα 7833 
υιοθετήσει τις περισσότερες από τις διεθνείς συμφωνίες και συμβάσεις που έχουν συζητηθεί στον οργανισμό. 'Eχουμε επικυρώσει όπως ξέρετε το δικαίωμα ατομικής προσφυγής στη σύμβαση ανθρωπίνων δικαιωμάτων, υπογράψαμε πρόσφατα τη συμφωνία για την προστασία των μειονοτήτων, τον ευρωπαϊκό κοινωνικό χάρτη, τη συνθήκη εναντίον της κλωνοποίησης κλπ. Υπάρχει ένα τεράστιο έργο, το οποίο συντελείται και το οποίο εμείς παρακολουθούμε και πράγματι η χώρα μας είναι μία από τις πρωτοπόρες χώρες στον τομέα των ανθρωπίνων δικαιωμάτων. Και αυτό διότι θέλουμε πράγματι η προστασία των ανθρωπίνων δικαιωμάτων να αποτελέσει και βασικό άξονα της εξωτερικής μας πολιτικής.
Για το λόγο αυτό έχουμε ξεκινήσει ένα σημαντικό έργο στο εσωτερικό της χώρας για να προσαρμοστούμε στις διεθνείς απαιτήσεις, στις διεθνείς υποχρεώσεις που έχουμε αναλάβει σε τομείς που είτε καλόπιστα είτε κακόπιστα μας ασκείται κάποια κριτική. Και η προσπάθεια είναι πράγματι να προσαρμοστούμε, έτσι ώστε να υπάρχει απόλυτη συνάφεια αυτών τα οποία υποστηρίζουμε στο εξωτερικό και θέλουμε πράγματι να είμαστε πρωτοπόροι στην προστασία των δημοκρατικών αρχών και των ανθρωπίνων δικαιωμάτων, με αυτά τα οποία κάνουμε στο εσωτερικό της χώρας μας.
Κυρίες και κύριοι Βουλευτές, το πρόγραμμα της προεδρίας της Ελλάδας το προσεχές εξάμηνο είναι αρκετά φιλόδοξο και ελπίζω ότι πράγματι θα ανταποκριθούμε σε αυτούς τους στόχους που έχουμε θέσει. Οι στόχοι αυτοί επικεντρώνονται σε τέσσερα βασικά θέματα.
Πρώτον, είναι ζητήματα που αφορούν τη δημοκρατία και τα ανθρώπινα δικαιώματα. 
Δεύτερον, είναι σε θέματα που έχουν να κάνουν με την κοινωνική συνοχή.
Τρίτον, σε θέματα που έχουν να κάνουν με την ασφάλεια των πολιτών.
Και τέταρτον, σε θέματα προώθησης δημοκρατικών αξιών και πολιτισμού.
Στόχος μας είναι η αναβάθμιση της κοινοβουλευτικής συνέλευσης του Συμβουλίου της Ευρώπης και με την ευκαιρία αυτή θέλω να συγχαρώ την εκπροσώπηση της χώρας μας από τους 'Ελληνες Βουλευτές, από τους Κοινοβουλευτικούς Εκπροσώπους, οι οποίοι συμμετέχουν ενεργά και καθοριστικά μέσα στις εργασίες της κοινοβουλευτικής συνέλευσης.
Η χώρα μας θέλει πράγματι να αναβαθμίσει το ρόλο της κοινοβουλευτικής συνέλευσης. Είναι χαρακτηριστικό ότι έχουμε προτείνει να αυξηθούν οι εργασίες της.
Επίσης, θα γίνει και τυπικά η μετονομασία της Κοινοβουλευτικής Συνέλευσης σε Κοινοβουλευτική Συνέλευση στη Συνθήκη, γιατί μέχρι τώρα εξακολουθεί και ονομάζεται Συμβουλευτική η Συνέλευση. 
Θέλουμε να προωθήσουμε τα ανθρώπινα δικαιώματα. Είναι ένας από τους βασικούς στόχους του Συμβουλίου της Ευρώπης. Κατά τη δική μας προεδρία είναι που θα αρχίσει να λειτουργεί το νέο δικαστήριο ανθρωπίνων δικαιωμάτων.
Ακόμα, θέλουμε να δώσουμε έμφαση στα θέματα της λαθρομετανάστευσης και των προσφύγων, που είναι ένα από τα μεγάλα βασικά προβλήματα, που αντιμετωπίζει σήμερα η Ευρωπαϊκή 'Ηπειρος, όπως επίσης τα θέματα που συνδέονται με τον ρατσισμό, την ξενοφοβία, τον κοινωνικό αποκλεισμό. Διότι, τα θέματα αυτά δεν είναι απομονωμένα. Συνδέονται με το πολιτικό περιβάλλον, το κοινωνικό περιβάλλον, και αν δεν υπάρχει το κατάλληλο θεσμικό υπόβαθρο για την προστασία των ανθρωπίνων δικαιωμάτων, των κοινωνικών δικαιωμάτων, οι σημερινές κοινωνικές ανισότητες που υπάρχουν θα συνεχιστούν και θα πλήξουν βεβαίως και τη σταθερότητα και την ειρήνη, αλλά και την ανάπτυξη και πρόοδο στην ήπειρό μας.
Στόχος λοιπόν είναι, η προώθηση μέσα από τις αξίες της δημοκρατίας, των ανθρωπίνων δικαιωμάτων, του στόχου της συνεργασίας των ευρωπαϊκών κρατών, αλλά και των λαών σήμερα, που μετά την κατάργηση του ψυχρού πολέμου -και βρισκόμαστε σε μια νέα περίοδο- το Συμβούλιο της Ευρώπης πράγματι μπορεί με την προώθηση των αξιών της δημοκρατίας, των ανθρωπίνων δικαιωμάτων, των κοινωνικών δικαιωμάτων, να βοηθήσει την ειρήνη, τη σταθερότητα και την ανάπτυξη.
Η χώρα μας θα δώσει προτεραιότητα στην προεδρία αυτή, θα παίξει το ρόλο της με ευσυνειδησία και πιστεύω ότι πραγματικά θα πετύχουμε, ώστε η ελληνική προεδρία να αφήσει έργο στον οργανισμό αυτό. Ευχαριστώ πολύ.
(Χειροκροτήματα στην Αίθουσα)
ΠΡΟΕΔΡΟΣ (Απόστολος Κακλαμάνης): Ευχόμαστε όλοι, η ελληνική προεδρία να αποδώσει πράγματι τους στόχους που μας εξέθεσε ο κύριος Υπουργός.
Κυρίες και κύριοι συνάδελφοι, την συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα εννέα μαθητές και δύο συνοδοί - καθηγητές του 4ου Λυκείου Αγίας Παρασκευής Αττικής. 
(Χειροκροτήματα απ'όλες τις πτέρυγες)
 

Επιστροφή στην κορυφή



Σελίδα 7834 
ΠΡΟΕΔΡΟΣ (Απόστολος Κακλαμάνης): Εισερχόμεθα στην Ημερήσια Διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει η προεκφώνηση των σχεδίων νόμων που είναι εγγεγραμμένα στην ημερήσια διάταξη.
Υπουργείου Γεωργίας
Μόνη συζήτηση επί της αρχής, των άρθρων και του συνόλου του σχεδίου νόμου: "Ανάθεση της δασοπυρόσβεσης στο Πυροσβεστικό Σώμα".
Θα συζητηθεί κατά τη σημερινή συνεδρίαση.
Υπουργείου Δικαιοσύνης
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του 6ου Πρωτοκόλλου στη Σύμβαση για την Προάσπιση των Δικαιωμάτων του Ανθρώπου και των Θεμελιωδών Ελευθεριών σχετικά με την κατάργηση της ποινής του θανάτου".
'Εγινε ομοφώνως δεκτό από τη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κρατείται.
ΠΡΟΕΔΡΟΣ (Απόστολος Κακλαμάνης): Αμέσως μετά θα επανέλθουμε για να μας πείτε τις τυχόν αντιρρήσεις που υπάρχουν.
Υπουργείου Εξωτερικών
Μόνη συζήτηση επί της αρχής, των άρθρων και του συνόλου του σχεδίου νόμου: " Κύρωση της Συμφωνίας μεταξύ της Ελληνικής Δημοκρατίας και της Δημοκρατίας του Αζερμπαϊτζάν για την άσκηση προξενικών καθηκόντων εκ μέρους των Προξενικών Γραφείων των Πρεσβειών των δύο Χωρών".
'Εγινε ομοφώνως δεκτό από τη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτόν, δεκτόν.
ΠΡΟΕΔΡΟΣ (Απόστολος Κακλαμάνης): Επομένως, το νομοσχέδιο του Υπουργείου Εξωτερικών: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας του Αζερμπαϊτζάν για την άσκηση προξενικών καθηκόντων εκ μέρους των Προξενικών Γραφείων των Πρεσβειών των δύο Χωρών", έγινε ομοφώνως δεκτό σε μόνη συζήτηση, επί της αρχής, των άρθρων και του συνόλου και έχει ως εξής:
"Κύρωση της Συμφωνίας μεταξύ της Ελληνικής Δημοκρατίας και της Δημοκρατίας του Αζερμπαϊτζάν για την άσκηση προξενικών καθηκόντων εκ μέρους των Προξενικών Γραφείων των Πρεσβειών των δύο Χωρών
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συμφωνία μεταξύ της Ελληνικής Δημοκρατίας και της Δημοκρατίας του Αζερμπαϊτζάν για την άσκηση προξενικών καθηκόντων εκ μέρους των Προξενικών Γραφείων των Πρεσβειών των δύο χωρών, που υπογράφηκε στο Μπακού στις 11 Απριλίου 1997, της οποίας το κείμενο σε πρωτότυπο στην ελληνική και αγγλική γλώσσα έχει ως εξής:
ΣΥΜΦΩΝΙΑ
ΜΕΤΑΞΥ ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
ΚΑΙ ΤΗΣ ΔΗΜΟΚΡΑΤΙΑΣ ΤΟΥ ΑΖΕΡΜΠΑΪΤΖΑΝ
ΓΙΑ ΤΗΝ ΑΣΚΗΣΗ ΠΡΟΞΕΝΙΚΩΝ ΚΑΘΗΚΟΝΤΩΝ
ΕΚ ΜΕΡΟΥΣ ΤΩΝ ΠΡΟΞΕΝΙΚΩΝ ΓΡΑΦΕΙΩΝ
ΤΩΝ ΠΡΕΣΒΕΙΩΝ ΤΩΝ ΔΥΟ ΧΩΡΩΝ
Η Κυβέρνηση της Ελληνικής Δημοκρατίας και η Κυβέρνηση της Δημοκρατίας του Αζερμπαϊτζάν,
ΕΠΙΘΥΜΩΝΤΑΣ να αναπτύξουν τις φιλικές τους σχέσεις και τη συνεργασία μεταξύ των δύο κρατών,
ΕΠΙΘΥΜΩΝΤΑΣ να ρυθμίσουν τα προξενικά καθήκοντα που ασκούνται εκ μέρους των Προξενικών Γραφείων των Πρεσβειών των δύο χωρών, σύμφωνα με τη Συνθήκη της Βιέννης περί Προξενικών Σχέσεων του 1963,
ΑΠΟΦΑΣΙΣΑΝ ΤΑ ΑΚΟΛΟΥΘΑ:
'Αρθρο 1
Οι προξενικοί λειτουργοί δικαιούνται:
1. να προστατεύουν τα δικαιώματα και συμφέροντα του κράτους αποστολής και των υπηκόων τους, συμπεριλαμβανομένων των νομικών προσώπων,
2. να συμβάλλουν στην ανάπτυξη των εμπορικών, οικονομικών, ναυτιλιακών, μορφωτικών και επιστημονικών σχέσεων μεταξύ του κράτους αποστολής και του κράτους διαμονής, κατά τρόπο που να προάγει τη συνεργασία και τις φιλικές σχέσεις μεταξύ των δύο κρατών.
'Αρθρο 2
Οι προξενικοί λειτουργοί δικαιούνται να ασκούν τα καθήκοντα που αναφέρονται στην παρούσα Συμφωνία, όπως και οποιαδήποτε άλλα προξενικά καθήκοντα δεν αντιβαίνουν προς τη νομοθεσία του κράτους διαμονής.
'Αρθρο 3
1. Οι προξενικοί λειτουργοί δικαιούνται:
α) να καταχωρίζουν σε μητρώο τους υπηκόους του κράτους αποστολής,
β) να δέχονται κάθε δήλωση σχετική προς τα ζητήματα ιθαγένειας,
γ) να χορηγούν, ανανεώνουν, ακυρώνουν τα διαβατήρια, τις θεωρήσεις εισόδου, εξόδου και διελεύσεως και τα λοιπά σχετικά έγγραφα, όπως και να επιφέρουν σε αυτά τροποποιήσεις,
δ) να καταχωρίζουν τις γεννήσεις, τους θανάτους και τους γάμους των υπηκόων του κράτους αποστολής και να λαμβάνουν από αυτούς τις σχετικές γνωστοποιήσεις και πράξεις,
ε) να καταχωρίζουν τη λύση γάμων, σύμφωνα προς τη νομοθεσία του κράτους αποστολής υπό την προϋπόθεση ότι και τα δύο πρόσωπα είναι υπήκοοι του κράτους αποστολής,
στ) να τελούν γάμους σύμφωνα με τη νομοθεσία του κράτους αποστολής, εφόσον και τα δύο πρόσωπα είναι υπήκοοι του κράτους αποστολής ή το ένα εξ αυτών είναι υπήκοος του κράτους αυτού και το άλλο υπήκοος τρίτου κράτους,
ζ) να δέχονται κάθε δήλωση που αφορά τις σχέσεις συγγένειας των υπηκόων του κράτους αποστολής,
η) να προβαίνουν στην τέλεση υιοθεσίας, όποτε ο υιοθετών και ο υιοθετούμενος είναι υπήκοοι του κράτους αποστολής.
2. Οι διατάξεις των εδαφίων ε', στ' και η' της παραγράφου 1 του παρόντος άρθρου δεν απαλλάσσουν τα ενδιαφερόμενα πρόσωπα από την υποχρέωση να εκπληρώνουν τις υπό της νομοθεσίας του κράτους διαμονής απαιτούμενες διατυπώσεις.
'Αρθρο 4
1. Οι προξενικοί λειτουργοί δικαιούνται να εκτελούν τις ακόλουθες πράξεις:
α) να δέχονται, συντάσσουν και θεωρούν το γνήσιο των δηλώσεων των υπηκόων του κράτους αποστολής και να χορηγούν σε αυτούς τα κατάλληλα έγγραφα,
β) να συντάσσουν, θεωρούν το γνήσιο και δέχονται προς φύλαξη τις διαθήκες των υπηκόων του κράτους αποστολής,
γ) να συντάσσουν και να θεωρούν το γνήσιο των πράξεων και δικαιοπραξιών που συνάπτονται μεταξύ των υπηκόων του κράτους αποστολής στο μέτρο που οι πράξεις και οι δικαιοπραξίες αυτές δεν αντιβαίνουν στη νομοθεσία του κράτους διαμονής και δεν αφορούν την κτήση ή τη μεταβίβαση δικαιωμάτων επί των ακινήτων, να συντάσσουν και να βεβαιώνουν το γνήσιο των πράξεων και δικαιοπραξιών μεταξύ υπηκόων του κράτους αποστολής αφ' ενός και υπηκόων άλλων 
 

Επιστροφή στην κορυφή



Σελίδα 7835 
κρατών αφ' ετέρου, στο μέτρο που οι πράξεις και δικαιοπραξίες αυτές αναφέρονται αποκλειστικά σε πράγματα ή δικαιώματα υφιστάμενα εντός του κράτους αποστολής ή αφορούν υποθέσεις που διεξάγονται εντός του κράτους αυτού υπό την προϋπόθεση ότι οι δικαιοπραξίες αυτές δεν αντιβαίνουν στη νομοθεσία του κράτους διαμονής,
δ) να επικυρώνουν τα έγγραφα που προέρχονται από τις αρχές ή τους δημόσιους λειτουργούς του κράτους αποστολής ή του κράτους διαμονής και να βεβαιώνουν το γνήσιο των αντιγράφων, μεταφράσεων και αποσπασμάτων των εγγράφων τούτων,
ε) να μεταφράζουν τα έγγραφα και να βεβαιώνουν την ακριβή μετάφραση αυτών,
στ) να βεβαιώνουν το γνήσιο των υπογραφών των υπηκόων του κράτους αποστολής επί εγγράφων παντός είδους,
ζ) να δέχονται προς φύλαξη πράγματα και έγγραφα των υπηκόων του κράτους αποστολής ή για λογαριασμό των υπηκόων αυτών στο μέτρο που αυτό δεν αντιβαίνει στη νομοθεσία του κράτους διαμονής,
η) να χορηγούν πιστοποιητικά προελεύσεως για τα εμπορεύματα.
2. Τα εκδιδόμενα ή θεωρούμενα ή μεταφραζόμενα από τον προξενικό λειτουργό έγγραφα σύμφωνα με την παράγραφο 1 του παρόντος άρθρου λογίζονται εντός του κράτους διαμονής ως έγγραφα που έχουν την αυτή νομική και αποδεικτική ισχύ όπως εάν είχαν εκδοθεί, θεωρηθεί ή μεταφρασθεί από τις αρμόδιες αρχές και όργανα του κράτους διαμονής.
Σε περίπτωση κατά την οποία η νομοθεσία του κράτους διαμονής το απαιτεί, τα έγγραφα οφείλουν να επικυρωθούν.
'Αρθρο 5
1. Οι αρμόδιες αρχές του κράτους διαμονής πληροφορούν το ταχύτερο δυνατό τον προξενικό λειτουργό σχετικά με το θάνατο υπηκόου του κράτους αποστολής και του ανακοινώνουν τις πληροφορίες περί των κληρονομιαίων αγαθών, των κληρονόμων και των κληροδόχων, όπως και περί της υπάρξεως διαθήκης.
2. Οι αρμόδιες αρχές του κράτους διαμονής πληροφορούν το ταχύτερο δυνατό τον προξενικό λειτουργό σχετικά με την ύπαρξη κληρονομίας εντός του κράτους διαμονής κατόπιν του θανάτου υπηκόου παντός άλλου κράτους, όταν ο κληρονόμος ή ο κληροδόχος είναι υπήκοος του κράτους αποστολής. Η διάταξη αυτή εφαρμόζεται επίσης σε περιπτώσεις κατά τις οποίες οι αρμόδιες αρχές του κράτους διαμονής λάβουν γνώση περί της υπάρξεως κληρονομίας υπέρ υπηκόου του κράτους αποστολής επί του εδάφους τρίτου κράτους.
3. Εάν ο προξενικός λειτουργός λάβει πρώτος γνώση του θανάτου υπηκόου του κράτους αποστολής ή της υπάρξεως κληρονομίας κατόπιν του θανάτου του τελευταίου τούτου, πληροφορεί περί τούτου με τη σειρά του τις αρμόδιες αρχές του κράτους διαμονής.
4. Ο προξενικός λειτουργός δύναται να ζητήσει από τις αρμόδιες αρχές του κράτους διαμονής να λάβουν μέτρα για τη διαφύλαξη και διαχείριση των κληρονομιαίων αγαθών που κατελείφθησαν εντός του κράτους αυτού από υπήκοο ή σε υπήκοο του κράτους αποστολής και να τον ειδοποιούν για τα μέτρα σε περίπτωση κατά την οποία τα έχουν ήδη λάβει. Ο προξενικός λειτουργός δύναται να παρέχει τη συνδρομή του αμέσως ή μέσω αντιπροσώπου στην εκτέλεση των μέτρων αυτών.
'Αρθρο 6
Ο προξενικός λειτουργός δικαιούται, χωρίς ειδική πληρεξουσιότητα, να αντιπροσωπεύει ενώπιον των οργάνων του κράτους διαμονής τους υπηκόους του κράτους αποστολής σε περίπτωση απουσίας τους ή εάν δεν είναι διαφορετικά ικανοί να προασπίσουν τα συμφέροντά τους. Η αντιπροσώπευση αυτή θα παύει να ισχύει αφ' ης στιγμής οι υπήκοοι αυτοί θα υποδεικνύουν τους εντολοδόχους τους ή θα έρχονται να προασπίσουν οι ίδιοι τα δικαιώματα και συμφέροντά τους.
'Αρθρο 7
'Οποτε υπήκοος του κράτους αποστολής που δεν έχει τη μόνιμη κατοικία του εντός του κράτους διαμονής αποβιώσει εντός του κράτους αυτού κατά τη διάρκεια της παραμονής του, ο προξενικός λειτουργός δικαιούται να διαθέτει, σύμφωνα με τη νομοθεσία του κράτους αποστολής, τα χρήματα, τα έγγραφα, τα πράγματα και τα αντικείμενα του αποθανόντος.
'Αρθρο 8
Ο προξενικός λειτουργός μπορεί, εν ονόματι υπηκόου του κράτους αποστολής, όποτε ο εν λόγω υπήκοος δεν βρίσκεται εντός του κράτους διαμονής, να λαμβάνει από τα δικαστήρια, τις αρχές ή τα φυσικά πρόσωπα τα χρήματα ή τα λοιπά αγαθά τα οφειλόμενα στον υπήκοο αυτόν κατόπιν θανάτου ενός οποιουδήποτε προσώπου, συμπεριλαμβανομένου του μεριδίου του σε κληρονομία, την πληρωμή αποζημίωσης σύμφωνα προς τη νομοθεσία περί ατυχημάτων και το ποσό το οποίο του οφείλεται ως ασφάλεια ζωής. Η εξαγωγή των αντικειμένων, χρημάτων και τιμαλφών αυτών υπόκειται στη νομοθεσία του κράτους διαμονής.
'Αρθρο 9
1. Ο προξενικός λειτουργός δικαιούται να προτείνει στα δικαστήρια ή σε άλλες αρμόδιες αρχές του κράτους διαμονής τις κατάλληλες υποψηφιότητες για επιτρόπους και κηδεμόνες για τους υπηκόους του κράτους αποστολής ή τα πράγματα των υπηκόων αυτών, όποτε αυτά κατελείφθησαν άνευ εποπτείας.
2. Εάν ένα δικαστήριο ή οι αρμόδιες αρχές θεωρούν ότι η προταθείσα υποψηφιότητα δεν είναι αποδεκτή για οποιαδήποτε αιτία, ο προξενικός λειτουργός μπορεί να προτείνει νέα υποψηφιότητα.
'Αρθρο 10
Οι αρμόδιες αρχές του κράτους διαμονής πληροφορούν αμελλητί τον προξενικό λειτουργό περί απάντων των ατυχημάτων της κυκλοφορίας, που συμβαίνουν σε υπηκόους του κράτους αποστολής και περί των οποίων έλαβαν γνώση οι εν λόγω αρχές.
'Αρθρο 11
1. Ο προξενικός λειτουργός δικαιούται να συναντά και να επικοινωνεί με κάθε υπήκοο του κράτους αποστολής, να του παρέχει κάθε βοήθεια και συμβουλή, συμπεριλαμβανομένης και της λήψης μέτρων για να εξασφαλίζει σε αυτόν νομική συνδρομή. Το κράτος διαμονής κατ' ουδένα τρόπο περιορίζει τις σχέσεις του υπηκόου του κράτους αποστολής μετά της προξενικής αρχής και την πρόσβασή του στην προξενική αρχή.
2. Οι αρμόδιες αρχές του κράτους διαμονής πληροφορούν πάραυτα τον προξενικό λειτουργό του κράτους αποστολής περί της συλλήψεως, της κρατήσεως ή της υπό οποιαδήποτε μορφή στερήσεως της ελευθερίας του υπηκόου του κράτους αποστολής.
3. Ο προξενικός λειτουργός δικαιούται να επισκέπτεται και να επικοινωνεί πάραυτα με τον υπήκοο του κράτους αποστολής ο οποίος συνελήφθη, κρατείται, έχει στερηθεί της ελευθερίας του υπό οποιαδήποτε μορφή ή εφυλακίσθη σε εκτέλεση ποινής. Τα εν λόγω δικαιώματα πρέπει να ασκούνται σύμφωνα προς τους νόμους και κανονισμούς του κράτους διαμονής, υπό την προϋπόθεση πάντως ότι οι εν λόγω νόμοι και κανονισμοί δεν ακυρώνουν τα δικαιώματα αυτά.
'Αρθρο 12
Η άσκηση των καθηκόντων που προβλέπει η παρούσα 
 

Επιστροφή στην κορυφή



Σελίδα 7836 
Συμφωνία από υπαλλήλους των Πρεσβειών των δύο χωρών δεν θίγει τα προνόμια και τις ασυλίες, οι οποίες τους παρέχονται λόγω της ιδιότητάς τους ως μελών του προσωπικού των αντίστοιχων διπλωματικών αποστολών.
'Αρθρο 13
1. Η παρούσα Συμφωνία θα τεθεί σε ισχύ από της ανταλλαγής γραπτών γνωστοποιήσεων μεταξύ των κρατών που θα ανακοινώνουν την ολοκλήρωση των εσωτερικών διαδικασιών για τη θέση της σε ισχύ.
2. Η παρούσα Συμφωνία θα παραμείνει σε ισχύ μέχρι την εκπνοή εξάμηνης προθεσμίας από την ημερομηνία κατά την οποία το ένα από τα Μέρη θα πληροφορήσει γραπτώς το άλλο μέρος περί της προθέσεώς του να θέσει τέρμα στην ισχύ της.
'Εγινε στο Μπακού, στις 11 Απριλίου 1997, σε δύο αντίτυπα στην ελληνική, αζερική και αγγλική γλώσσα και των τριών κειμένων εχόντων την αυτή ισχύ. Σε περίπτωση διαφωνίας ως προς την ερμηνεία υπερισχύει το αγγλικό κείμενο.
Για την Ελληνική Για τη ΔημοκρατίαΔημοκρατία του Αζερμπαϊτζάν(υπογραφή) (υπογραφή) 
 

Επιστροφή στην κορυφή



Σελίδα 7837 
Η σελίδα σε PDF 

Επιστροφή στην κορυφή



Σελίδα 7838 
Η σελίδα σε PDF 

Επιστροφή στην κορυφή



Σελίδα 7839 
Η σελίδα σε PDF 

Επιστροφή στην κορυφή



Σελίδα 7840 
Η σελίδα σε PDF 

Επιστροφή στην κορυφή



Σελίδα 7841 
Η σελίδα σε PDF 

Επιστροφή στην κορυφή



Σελίδα 7842 
'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται από την πλήρωση των προϋποθέσεων του άρθρου 13 παρ. 1 αυτής."
ΠΡΟΕΔΡΟΣ (Απόστολος Κακλαμάνης): Του ιδίου Υπουργείου:
Μόνη συζήτηση επί της αρχής, των άρθρων και του συνόλου του σχεδίου νόμου: " Κύρωση της Συνθήκης Φιλίας και Συνεργασίας μεταξύ της Ελληνικής Δημοκρατίας και της Ουκρανίας".
'Εγινε ομοφώνως δεκτό από τη Διαρκή Επιτροπή.
Ερωτάται το Σώμα: Γίνεται δεκτό το νομοσχέδιο;
ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.
ΠΡΟΕΔΡΟΣ (Απόστολος Κακλαμάνης): Επομένως το νομοσχέδιο του Υπουργείου Εξωτερικών: " Κύρωση της Συνθήκης Φιλίας και Συνεργασίας μεταξύ της Ελληνικής Δημοκρατίας και της Ουκρανίας", έγινε ομοφώνως δεκτό σε μόνη συζήτηση, επί της αρχής, των άρθρων και του συνόλου και έχει ως εξής:
"Κύρωση της Συνθήκης Φιλίας και Συνεργασίας μεταξύ της Ελληνικής Δημοκρατίας και της Ουκρανίας
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, η Συνθήκη Φιλίας και Συνερ- γασίας μεταξύ της Ελληνικής Δημοκρατίας και της Ουκρανίας, που υπογράφηκε στην Αθήνα στις 11 Νοεμβρίου 1996, της οποίας το κείμενο σε πρωτότυπο στην ελληνική γλώσσα έχει ως εξής:
ΣΥΝΘΗΚΗ ΦΙΛΙΑΣ ΚΑΙ ΣΥΝΕΡΓΑΣΙΑΣ
ΜΕΤΑΞΥ
ΕΛΛΗΝΙΚΗΣ ΔΗΜΟΚΡΑΤΙΑΣ ΚΑΙ ΟΥΚΡΑΝΙΑΣ
Η Ελληνική Δημοκρατία και η Ουκρανία, αναφερόμενες εφεξής ως τα "Μέρη",
ΚΑΘΟΔΗΓΟΥΜΕΝΕΣ από τους παγκοσμίως αναγνωρισμένους κανόνες του Διεθνούς Δικαίου και επιβεβαιώνοντας τις υποχρεώσεις τους που απορρέουν από το Χάρτη των Ηνωμένων Εθνών και τις δεσμεύσεις τους στο πλαίσιο του Ο.Α.Σ.Ε. και ειδικότερα την Τελική Πράξη του Ελσίνκι, το Χάρτη των Παρισίων για μια Νέα Ευρώπη και το Κείμενο του Ελσίνκι του 1992,
ΣΤΗΡΙΖΟΜΕΝΕΣ στις μακραίωνες παραδόσεις φιλίας και συνεργασίας που έχουν θεμελιωθεί μεταξύ των δύο χωρών,
ΕΚΦΡΑΖΟΝΤΑΣ εμπιστοσύνη στην ανάγκη μιας συνολικής προσέγγισης των δύο Κρατών με βάση τις κοινές ανθρώπινες αξίες, την ελευθερία, τη δημοκρατία, το κράτος δικαίου και την αλληλεγγύη, διευκολύνοντας ούτως την κατοχύρωση της παγκόσμιας ειρήνης και ασφάλειας, της προόδου και ευημερίας για την παγκόσμια κοινότητα,
ΧΑΙΡΕΤΙΖΟΝΤΑΣ την ιστορική ευκαιρία να οικοδομηθεί μια νέα Ευρώπη,
ΑΠΟΦΑΣΙΣΜΕΝΕΣ να αναπτύξουν και να ενισχύσουν τη φιλία και συνεργασία σε διάφορους τομείς, με βάση την ισότητα και το αμοιβαίο συμφέρον,
ΣΥΜΦΩΝΗΣΑΝ ως ακολούθως:
'Αρθρο 1
Τα Μέρη θεωρούνται μεταξύ τους φιλικά Κράτη και αναπτύσσουν τις σχέσεις τους με βάση το Διεθνές Δίκαιο, την αμοιβαία εμπιστοσύνη, την κατανόηση, τη συνεργασία και την καλή γειτονία.
'Αρθρο 2
Τα Μέρη καθοδηγούνται στις σχέσεις τους από τις αρχές της ισότητας ως προς την κυριαρχία, της συνειδητής εφαρμογής των δεσμεύσεών τους, του απαραβίαστου των συνόρων και της εδαφικής ακεραιότητας, της μη ανάμειξης στις εσωτερικές υποθέσεις του καθενός εκ των δύο και της επίλυσης των διαφορών αποκλειστικά δια ειρηνικών μέσων.
'Αρθρο 3
Τα Μέρη επιβεβαιώνουν το απαράδεκτον της απειλής χρήσεως ή της χρήσεως βίας στις διεθνείς σχέσεις και την ανάγκη να επιλύονται όλα τα διεθνή προβλήματα μόνο με ειρηνικά μέσα.
Σε περίπτωση που ανακύψει κατάσταση, η οποία θα μπορούσε να δημιουργήσει απειλή ή να θέσει σε κίνδυνο την παγκόσμια ειρήνη και τάξη, τα Μέρη προβαίνουν σε άμεσες διαβουλεύσεις για να εκτιμήσουν την κατάσταση και να λάβουν επαρκή μέτρα όπου ενδείκνυνται.
'Αρθρο 4
Τα Μέρη προβαίνουν σε διαβουλεύσεις στο υψηλότερο, καθώς και σε άλλα επίπεδα επί τακτικής βάσεως για να προωθήσουν τις διμερείς σχέσεις και να επεκτείνουν τους τομείς συνεργασίας, καθώς και για να ανταλλάσσουν απόψεις επί διεθνών θεμάτων αμοιβαίου ενδιαφέροντος.
'Αρθρο 5
Τα Μέρη προωθούν την καθιέρωση απευθείας διμερών επαφών σε όλα τα επίπεδα, δίδοντας ιδιαίτερη σημασία στην ανάπτυξη διακοινοβουλευτικών δεσμών, και καταβάλλουν προσπάθειες για την ενίσχυση των σχέσεων μεταξύ δημοσίων φορέων.
'Αρθρο 6
Τα Μέρη διευκολύνουν έκαστο στο έδαφός του, με βάση την αμοιβαιότητα, τις δραστηριότητες που αναλαμβάνουν επίσημοι εκπρόσωποι της κάθε πλευράς, στο πλαίσιο των αρμοδιοτήτων τους.
Τα Μέρη προτίθενται να απλοποιήσουν τις διαδικασίες θεωρήσεων για τους πολίτες τους και να συνεργαστούν για τη ρύθμιση των θεμάτων μετανάστευσης στο πλαίσιο των διεθνών υποχρεώσεών τους.
Τα Μέρη συνεργάζονται, επίσης, επί νομικών θεμάτων και θα προσπαθήσουν να συνάψουν συμφωνία για αμοιβαία δικαστική αρωγή και συμφωνία συνεργασίας στον τομέα της κοινωνικής ασφάλισης.
'Αρθρο 7
Τα Μέρη αναπτύσσουν αμοιβαίως ωφέλιμη και εμπεριστατωμένη συνεργασία στους τομείς της οικονομίας, του εμπορίου και των μεταφορών.
Για το σκοπό αυτόν, δημιουργούν ευνοϊκές συνθήκες για τις δραστηριότητες των φυσικών και νομικών προσώπων τους, για τις εκατέρωθεν επενδύσεις, θα προωθήσουν τις απευθείας επαφές μεταξύ των αντίστοιχων θεσμικών οργάνων και τη δημιουργία μικτών επιχειρήσεων.
Για την εφαρμογή της αμοιβαίως επωφελούς εμπορικής και οικονομικής συνεργασίας, τα Μέρη θα συνάψουν συμφωνία αποφυγής διπλής φορολογίας.
Τα Μέρη συνεργάζονται, επίσης, στον τομέα ανάπτυξης της εμπορικής ναυτιλίας των δύο χωρών.
'Αρθρο 8
Τα Μέρη προσδίδουν ιδιαίτερη σημασία στην αποτελεσματική εφαρμογή των αρχών και ιδεών της Διακήρυξης Κορυφής του 1992 της Οικονομικής Συνεργασίας Ευξείνου Πόντου (Ο.Σ.Ε.Π.).
Συμφώνησαν να διατηρήσουν στενές επαφές σε όλα τα 
 

Επιστροφή στην κορυφή



Σελίδα 7843 
όργανα του Ο.Σ.Ε.Π. και να βοηθούν το ένα το άλλο σε όλα τα θέματα που συνδέονται με τη λειτουργία του Ο.Σ.Ε.Π., του οποίου ο σκοπός είναι να διαμορφώσει την περιοχή του Ευξείνου Πόντου σε μια ζώνη ειρήνης, σταθερότητας και ευημερίας για όλους τους λαούς της περιοχής.
'Αρθρο 9
Τα Μέρη επεκτείνουν τη διμερή συνεργασία στον τομέα της περιβαλλοντικής προστασίας, προσδίδουν ιδιαίτερη προσοχή στην αντιμετώπιση των επιπτώσεων του ατυχήματος του Τσορνόμπιλ με σκοπό την ελαχιστοποίησή τους και προωθούν το συντονισμό των ενεργειών σε αυτόν τον τομέα σε ευρωπαϊκό και παγκόσμιο επίπεδο.
Τα Μέρη συνεργάζονται ενεργά στη διατήρηση του περιβάλλοντος στον Εύξεινο Πόντο και στη Μεσόγειο Θάλασσα.
Τα Μέρη υποστηρίζουν τη συνεργασία μεταξύ εθνικών και διεθνών, κυβερνητικών και μη-κυβερνητικών οργανισμών που ασχολούνται με την προστασία του περιβάλλοντος.
'Αρθρο 10
Τα Μέρη αναπτύσσουν συνεργασία στον τομέα επιστημονικής και τεχνολογικής έρευνας και ενθαρρύνουν τη δημιουργία απευθείας επαφών μεταξύ επιστημόνων και ερευνητικών ιδρυμάτων και των δύο χωρών, λαμβάνοντας υπόψη τις δυνατότητες πρακτικής εφαρμογής των αποτελεσμάτων αυτής της συνεργασίας.
'Αρθρο 11
Τα Μέρη διευκολύνουν τη συνεργασία στο μορφωτικό, καλλιτεχνικό, εκπαιδευτικό τομέα και στους τομείς της πληροφόρησης και των επικοινωνιών.
Προς το σκοπό αυτόν τα Μέρη ενθαρρύνουν και υποστηρίζουν τη δημιουργία και ανάπτυξη απευθείας επαφών μεταξύ μορφωτικών, καλλιτεχνικών και εκπαιδευτικών οργανισμών και ιδρυμάτων και διευκολύνουν τη συνεργασία μεταξύ των μέσων μαζικής ενημέρωσης των δύο χωρών.
'Αρθρο 12
Επιθυμώντας να ενδυναμώσουν την αμοιβαία κατανόηση και να αναπτύξουν περαιτέρω φιλικές σχέσεις μεταξύ των λαών των δύο χωρών, τα Μέρη προωθούν επαφές μεταξύ των πολιτών τους. Ενθαρρύνουν την ανάπτυξη του τουρισμού, της υποδομής στον τομέα της ψυχαγωγίας και διευκολύνουν τη συνεργασία μεταξύ οργανισμών νεολαίας και αθλητισμού των δύο χωρών.
'Αρθρο 13
Τα Μέρη προωθούν συνεργασία στον αγώνα κατά της διεθνούς τρομοκρατίας, καθώς και του οργανωμένου εγκλήματος, του διεθνούς τυχοδιωκτισμού, των παράνομων οικονομικών δραστηριοτήτων, συμπεριλαμβανομένων του "πλυσίματος χρημάτων", της πλαστογραφίας, της κυκλοφορίας παράνομων φαρμάκων και ψυχοτρόπων ουσιών και του λαθρεμπορίου, συμπεριλαμβανομένου του λαθρεμπορίου πολιτιστικών αντικειμένων που ανήκουν στην εθνική κληρονομιά εκάστης χώρας.
Τα Μέρη βοηθούν τις αντίστοιχες αρμόδιες αρχές τους στη διμερή ανταλλαγή πληροφοριών σχετικά με το ποσοστό εγκληματικότητας στις δύο χώρες, τις μεθόδους πρόληψης αδικημάτων κατά του νόμου και άλλες πληροφορίες αμοιβαίου ενδιαφέροντος.
'Αρθρο 14
Τα Μέρη αναπτύσσουν επαφές σε διαφορετικά επίπεδα μεταξύ των Υπουργείων Αμύνης με σκοπό να συνεισφέρουν στην ενίσχυση της ασφάλειας σε όλη την Ευρώπη και της εμπιστοσύνης στις διακρατικές σχέσεις.
'Αρθρο 15
Τα Μέρη συνεργάζονται εντός του πλαισίου του Ο.Α.Σ.Ε. για την ενίσχυση της σταθερότητας και ασφάλειας της Ευρωπαϊκής Ηπείρου στο σύνολό της, καθώς επίσης και σε περιφερειακό επίπεδο.
'Αρθρο 16
Τα Μέρη αναλαμβάνουν κοινές προσπάθειες για να ενισχύσουν το ρόλο και την αποτελεσματικότητα των Ηνωμένων Εθνών. Για αυτόν το σκοπό, οποτεδήποτε κρίνεται αναγκαίο, έχουν διαβουλεύσεις για θέματα που σχετίζονται με τις δραστηριότητες των Ηνωμένων Εθνών. Τα Μέρη συνεργάζονται, επίσης, μέσα στο πλαίσιο άλλων διεθνών οργανισμών, διασκέψεων και συναντήσεων στα οποία συμμετέχουν.
'Αρθρο 17
Τα Μέρη επιβεβαιώνουν την υποστήριξή τους στους σκοπούς του διεθνούς αφοπλισμού, όπως καθορίζεται στα πλαίσια των Ηνωμένων Εθνών και προβαίνουν σε περαιτέρω προσπάθειες για την επίτευξή τους.
Τα Μέρη προωθούν ενεργά τη διαδικασία της ισόρροπης μείωσης των συμβατικών όπλων και την ενίσχυση της εμπιστοσύνης στην Ευρωπαϊκή 'Ηπειρο.
Για το σκοπό αυτόν, τα Μέρη διαβουλεύονται και συνεργάζονται για την εξασφάλιση των απαραίτητων συνθηκών για την ευρωπαϊκή ασφάλεια σε όλες τις διαστάσεις της.
'Αρθρο 18
Οι διατάξεις της παρούσας Συνθήκης δεν παραβιάζουν τις υποχρεώσεις κάθε Μέρους ως προς τρίτα κράτη και δεν στρέφονται εναντίον κανενός από αυτά.
'Αρθρο 19
Τα Μέρη, εάν παραστεί ανάγκη, συνάπτουν συνθήκες και συμφωνίες συνεργασίας σε όλους τους τομείς αμοιβαίου ενδιαφέροντος.
'Αρθρο 20
Τα Μέρη επιλύουν πιθανές διαφορές που αναφύονται σε σχέση με την ερμηνεία ή την εφαρμογή των διατάξεων της παρούσας Συνθήκης, μέσω διαδικασιών ειρηνικής επίλυσης διαφορών, σύμφωνα με το άρθρο 33 του Χάρτη των Ηνωμένων Εθνών.
'Αρθρο 21
Η παρούσα Συνθήκη υπόκειται σε επικύρωση σύμφωνα με τις εσωτερικές διαδικασίες κάθε Μέρους και τίθεται σε ισχύ την ημερομηνία που τα Μέρη γνωστοποιήσουν το ένα στο άλλο, μέσω της διπλωματικής οδού, ότι όλες οι τυπικές διαδικασίες που απαιτούνται από τις αντίστοιχες νομοθεσίες τους για τη θέση της σε ισχύ, έχουν ολοκληρωθεί.
'Αρθρο 22
Η παρούσα Συνθήκη συνάπτεται για περίοδο δέκα ετών. Η ισχύς της παρατείνεται αυτόματα για δεκαετείς περιόδους, εκτός εάν ένα από τα Μέρη γνωστοποιήσει εγγράφως την πρόθεσή του να καταγγείλει τη Συνθήκη ένα χρόνο νωρίτερα από την ημερομηνία λήξεως της αντίστοιχης περιόδου.
'Αρθρο 23
Η παρούσα Συνθήκη θα πρωτοκολληθεί στη Γραμματεία των Ηνωμένων Εθνών σύμφωνα με το άρθρο 102 του Χάρτη των Ηνωμένων Εθνών.
 

Επιστροφή στην κορυφή



Σελίδα 7844 
'Εγινε στην Αθήνα, στις 11 Νοεμβρίου 1996, σε δύο πρωτότυπα αντίγραφα, στην ελληνική και ουκρανική γλώσσα, των δύο κειμένων όντων εξίσου αυθεντικών.
ΓΙΑ ΤΗΝ ΕΛΛΗΝΙΚΗ ΓΙΑ ΤΗΝ ΟΥΚΡΑΝΙΑΔΗΜΟΚΡΑΤΙΑ 
(υπογραφή) (υπογραφή)'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συνθήκης που κυρώνεται από την πλήρωση των προϋποθέσεων του άρθρου 21 αυτής."
ΠΡΟΕΔΡΟΣ (Απόστολος Κακλαμάνης): Υπουργείου Εθνικής 'Αμυνας
Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωσης των Πρωτοκόλλων στη Συνθήκη του Βορείου Ατλαντικού για την προσχώρηση της Δημοκρατίας της Ουγγαρίας, της Δημοκρατίας της Πολωνίας και της Δημοκρατίας της Τσεχίας".
Ερωτάται το Σώμα: Γίνεται δεκτό το νομοσχέδιο;
ΜΕΡΙΚΟΙ ΒΟΥΛΕΥΤΕΣ: Κρατείται.
ΔΗΜΗΤΡΙΟΣ ΤΣΟΒΟΛΑΣ (Πρόεδρος ΔΗ.Κ.ΚΙ.): Κρατείται.
ΠΡΟΕΔΡΟΣ (Απόστολος Κακλαμάνης): Συνεπώς το νομοσχέδιο κρατήθηκε και θα συζητηθεί κατά τον Κανονισμό.
Επανερχόμεθα στην αρχή της ημερησίας διατάξεως σε ό,τι αφορά το νομοσχέδιο του Υπουργείου Δικαιοσύνης, το οποίο όπως είπα έχει ψηφιστεί ομόφωνα από τη Διαρκή Επιτροπή. Εάν έχει κάποιος συνάδελφος αντίρρηση να την εκθέσει.
Ο κ. Ανδρεουλάκος έχει το λόγο.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, οι αντιρρήσεις μου συνίστανται στο γεγονός ότι σε μια εποχή που ο ελληνικός λαός δέχεται μια πολυμέτωπη επίθεση βαριάς εγκληματικότητος, είναι επικίνδυνος πολυτέλεια να εγκρίνουμε μία σύμβαση, η οποία βάσει της διατάξεως του άρθρου 28, παράγραφος 1 του Συντάγματος αποκτά τυπική δύναμη ανωτέρα του Συντάγματος και καταργεί τη θανατική ποινή.
Καταργήσαμε τη θανατική ποινή εσχάτως με την κοινή νομοθετική λειτουργία. Δεν υπάρχει κανένας λόγος να έλθουμε να την καταργήσουμε και με διάταξη συνταγματικής ισχύος, διότι συνιστά αυτό ένα μονομερή αφοπλισμό της κοινωνίας μας, της πολιτείας μας, έναντι μιας βαριάς εγκληματικότητας, η οποία οσημέραι αυξάνει κατά γεωμετρική πρόοδο και συνέχει το σύνολο του ελληνικού λαού.
Αυτές είναι οι απλές αντιρρήσεις μου αναφορικά με αυτήν την κύρωση, η οποία νομίζω ότι δεινά θα επιφέρει και όχι όφελος για την ελληνική κοινωνία. Και επειδή κυρίως με ενδιαφέρει η ελληνική κοινωνία και όχι το περιθώριο, γι'αυτό και διατυπώνω αυτές τις απλές και σαφείς αντιρρήσεις μου.
ΠΡΟΕΔΡΟΣ (Απόστολος Κακλαμάνης): Φρονώ ότι θεωρείτε ως πλεονασμό μάλλον την κύρωση της εν λόγω σύμβασης, διότι έχει ήδη νομοθετηθεί η κατάργηση της ποινής του θανάτου, ποινή η οποία επί πολλές δεκαετίες, όπως ξέρετε, δεν εφαρμόζεται. Σεβαστή η άποψη.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, θα αποκτήσει τυπική ισχύ ανωτέρα του Συντάγματος.
ΠΡΟΕΔΡΟΣ (Απόστολος Κακλαμάνης): Ερωτάται το Σώμα. Γίνεται δεκτό το νομοσχέδιο: "Κύρωση του 6ου Πρωτοκόλλου στη Σύμβαση για την Προάσπιση των Δικαιωμάτων του Ανθρώπου και των Θεμελιωδών Ελευθεριών σχετικά με την κατάργηση της ποινής του θανάτου";
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΑΠΟΣΤΟΛΟΣ ΑΝΔΡΕΟΥΛΑΚΟΣ: Κατά πλειοψηφία.
ΠΡΟΕΔΡΟΣ (Απόστολος Κακλαμάνης): Συνεπώς, το νομοσχέδιο του Υπουργείου Δικαιοσύνης: "Κύρωση του 6ου Πρωτοκόλλου στη Σύμβαση για την Προάσπιση των Δικαιωμάτων του Ανθρώπου και των Θεμελιωδών Ελευθεριών σχετικά με την κατάργηση της ποινής του θανάτου" έγινε δεκτό σε μόνη συζήτηση κατ' αρχήν, κατ' άρθρον και στο σύνολο κατά πλειοψηφία και έχει ως εξής:
"Κύρωση του 6ου Πρωτοκόλλου στη Σύμβαση για την Προάσπιση των Δικαιωμάτων του Ανθρώπου και των Θεμελιωδών Ελευθεριών σχετικά με την κατάργηση της ποινής του θανάτου
'Αρθρο πρώτο
Κυρώνεται και έχει την ισχύ, που ορίζει το άρθρο 28 παρ. 1 του Συντάγματος, το 6ο Πρωτόκολλο στη Σύμβαση για την Προάσπιση των Δικαιωμάτων του Ανθρώπου και των Θεμελιωδών Ελευθεριών, σχετικά με την κατάργηση της ποινής του θανάτου, που υπογράφηκε στο Στρα- σβούργο στις 28 Απριλίου 1983, του οποίου το κείμενο σε πρωτότυπο στη γαλλική γλώσσα και σε μετάφραση στην ελληνική έχει ως εξής:
 

Επιστροφή στην κορυφή



Σελίδα 7845 
Η σελίδα σε PDF 

Επιστροφή στην κορυφή



Σελίδα 7846 
Η σελίδα σε PDF 

Επιστροφή στην κορυφή



Σελίδα 7847 
Η σελίδα σε PDF 

Επιστροφή στην κορυφή



Σελίδα 7848 
Η σελίδα σε PDF 

Επιστροφή στην κορυφή



Σελίδα 7849 
Η σελίδα σε PDF 

Επιστροφή στην κορυφή



Σελίδα 7850 
Η σελίδα σε PDF 

Επιστροφή στην κορυφή


Σελίδα 7851 
6ο ΠΡΩΤΟΚΟΛΛΟ
ΣΤΗ ΣΥΜΒΑΣΗ ΓΙΑ THΝ ΠΡΟΑΣΠΙΣΗ ΤΩΝ
ΔΙΚΑΙΩΜΑΤΩΝ ΤΟΥ ΑΝΘΡΩΠΟΥ ΚΑΙ ΤΩΝ
ΘΕΜΕΛΙΩΔΩΝ ΕΛΕΥΘΕΡΙΩΝ
ΣΧΕΤΙΚΑ ΜΕ ΤΗΝ ΚΑΤΑΡΓΗΣΗ ΤΗΣ
ΠΟΙΝΗΣ ΤΟΥ ΘΑΝΑΤΟΥ
Τα Κράτη - μέλη του Συμβουλίου της Ευρώπης, που υπογράφουν το παρόν Πρωτόκολλο στη Σύμβαση για την Προάσπιση των Δικαιωμάτων του Ανθρώπου και των Θεμελιωδών Ελευθεριών, η οποία υπογράφηκε στη Ρώμη στις 4 Νοεμβρίου 1950 (στο εξής "η Σύμβαση"),
ΛΑΜΒΑΝΟΝΤΑΣ υπόψη ότι οι εξελίξεις που μεσολάβησαν σε πολλά Κράτη - μέλη του Συμβουλίου της Ευρώπης εκφράζουν μία γενική τάση υπέρ της κατάργησης της θανατικής ποινής,
ΣΥΜΦΩΝΗΣΑΝ ΤΑ ΑΚΟΛΟΥΘΑ:
'Αρθρο 1
Η ποινή του θανάτου καταργείται. Κανείς δεν μπορεί να καταδικασθεί σε τέτοια ποινή, ούτε να εκτελεσθεί.
'Αρθρο 2
'Ενα Κράτος μπορεί να προβλέψει στη νομοθεσία του την ποινή του θανάτου για πράξεις που διαπράττονται σε καιρό πολέμου ή επικείμενου κινδύνου πολέμου. Η ποινή αυτή δεν θα επιβάλλεται παρά μόνο στις περιπτώσεις που προβλέπει η νομοθεσία και σύμφωνα με τις διατάξεις της. Το Κράτος αυτό θα γνωστοποιεί στο Γενικό Γραμματέα του Συμβουλίου της Ευρώπης τις σχετικές διατάξεις της νομοθεσίας του.
'Αρθρο 3
Καμία παρέκκλιση από τις διατάξεις του παρόντος Πρωτοκόλλου, με βάση το άρθρο 15 της Σύμβασης, δεν είναι επιτρεπτή.
'Αρθρο 4
Καμία επιφύλαξη στις διατάξεις του παρόντος Πρωτοκόλλου, με βάση το άρθρο 64 της Σύμβασης, δεν είναι αποδεκτή.
'Αρθρο 5
1. Κάθε Κράτος μπορεί, κατά το χρόνο υπογραφής ή κατάθεσης του εγγράφου επικύρωσης, αποδοχής ή έγκρισης, να καθορίσει το έδαφος ή τα εδάφη στα οποία θα εφαρμόζεται αυτό το Πρωτόκολλο.
2. Κάθε Κράτος μπορεί, οποτεδήποτε στη συνέχεια, με δήλωση που θα απευθύνει στο Γενικό Γραμματέα του Συμβουλίου της Ευρώπης, να επεκτείνει την εφαρμογή αυτού του Πρωτοκόλλου σε κάθε άλλο έδαφος που θα καθορίζεται στη δήλωση. Στο έδαφος αυτό, το Πρωτόκολλο θα αρχίσει να ισχύει την πρώτη ημέρα του μήνα που ακολουθεί την ημερομηνία παραλαβής της δήλωσης από το Γενικό Γραμματέα.
3. Κάθε δήλωση που γίνεται σύμφωνα με τις δύο προηγούμενες παραγράφους μπορεί να ανακληθεί για οποιοδήποτε έδαφος που καθορίζεται στη δήλωση αυτή με ανακοίνωση προς το Γενικό Γραμματέα. Η ανάκληση θα αρχίσει να ισχύει την πρώτη ημέρα του μήνα που ακολουθεί την ημερομηνία παραλαβής της ανακοίνωσης από το Γενικό Γραμματέα.
'Αρθρο 6
Τα Συμβαλλόμενα Κράτη θεωρούν τα άρθρα 1-5 αυτού του Πρωτοκόλλου ως πρόσθετα άρθρα στη Σύμβαση και κατά συνέπεια θα εφαρμόζονται, σε σχέση με το Πρωτόκολλο, όλες οι διατάξεις της Σύμβασης.
'Αρθρο 7
Το παρόν Πρωτόκολλο είναι ανοικτό προς υπογραφή από τα Κράτη - μέλη του Συμβουλίου της Ευρώπης που έχουν υπογράψει τη Σύμβαση. Υπόκειται σε επικύρωση, αποδοχή ή έγκριση. 'Ενα Κράτος - μέλος του Συμβουλίου της Ευρώπης δεν μπορεί να επικυρώσει, να αποδεχθεί ή να εγκρίνει αυτό το Πρωτόκολλο χωρίς να έχει επικυρώσει, κατά την ίδια στιγμή ή προηγουμένως, τη Σύμβαση. Τα έγγραφα επικύρωσης, αποδοχής ή έγκρισης κατατίθενται στο Γενικό Γραμματέα του Συμβουλίου της Ευρώπης.
'Αρθρο 8
1. Το παρόν Πρωτόκολλο θα τεθεί σε ισχύ την πρώτη ημέρα του μήνα που ακολουθεί την ημερομηνία κατά την οποία πέντε Κράτη - μέλη του Συμβουλίου της Ευρώπης θα έχουν δηλώσει ότι συναινούν να δεσμευθούν από το Πρωτόκολλο, σύμφωνα με τις διατάξεις του άρθρου 7.
2. Για κάθε Κράτος - μέλος που θα εκφράσει μεταγενέστερα τη συγκατάθεσή του, το Πρωτόκολλο θα ισχύσει την πρώτη ημέρα του μήνα που ακολουθεί την ημερομηνία κατάθεσης των εγγράφων επικύρωσης, αποδοχής ή έγκρισης.
'Αρθρο 9
Ο Γενικός Γραμματέας του Συμβουλίου της Ευρώπης γνωστοποιεί στα Κράτη - μέλη του Συμβουλίου:
α) κάθε υπογραφή,
β) την κατάθεση κάθε εγγράφου επικύρωσης, αποδοχής ή έγκρισης,
γ) κάθε ημερομηνία θέσης σε ισχύ του παρόντος Πρωτοκόλλου, σύμφωνα με τα άρθρα 5 και 8,
δ) κάθε άλλη πράξη, κοινοποίηση ή ανακοίνωση που έχει σχέση με το παρόν Πρωτόκολλο.
Σε πίστωση των ανωτέρω οι παρακάτω υπογράφοντες, που είναι νόμιμα εξουσιοδοτημένοι γι' αυτό, υπέγραψαν το Πρωτόκολλο αυτό.
'Εγινε στο Στρασβούργο, στις 28 Απριλίου 1983, στη γαλλική και αγγλική γλώσσα, με τα δύο κείμενα να έχουν την ίδια ισχύ, σε ένα μόνο αντίτυπο, που θα κατατεθεί στο αρχείο του Συμβουλίου της Ευρώπης. O Γενικός Γραμματέας του Συμβουλίου της Ευρώπης θα κοινοποιήσει κυρωμένο αντίγραφο σε κάθε Κράτος - μέλος του Συμβουλίου της Ευρώπης.
Για την Κυβέρνηση
της Δημοκρατίας της Αυστρίας
W. PAHR
Για την Κυβέρνηση
του Βασιλείου του Βελγίου
L. TINDEMANS
Για την Κυβέρνηση της
Δημοκρατίας της Κύπρου
Για την Κυβέρνηση
του Βασιλείου της Δανίας
U. ELLEMANN-JENSEN
Για την Κυβέρνηση
της Γαλλικής Δημοκρατίας
A. CHANDERNAGOR
Για την Κυβέρνηση
της Ομοσπονδιακής Γερμανίας
JURGEN N. MOLLEMANN
Για την Κυβέρνηση
της Ελληνικής Δημοκρατίας
N. DIAMANTOPOULOS
 

Επιστροφή στην κορυφή



Σελίδα 7852 
Για την Κυβέρνηση
της Δημοκρατίας της Ισλανδίας
Για την Κυβέρνηση
της Ιρλανδίας
Για την Κυβέρνηση
της Ιταλικής Δημοκρατίας
Για την Κυβέρνηση
του Πριγκιπάτου του Λιχνενστάϊν
Για την Κυβέρνηση
του Μεγάλου Δουκάτου του Λουξεμβούργου
JEAN HOSTERT
Για την Κυβέρνηση
της Μάλτα
Για την Κυβέρνηση
του Βασιλείου των Κάτω Χωρών
H. VAN DEN BROEK
Για την Κυβέρνηση
του Βασιλείου της Νορβηγίας
SVENN STRAY
Για την Κυβέρνηση
της Δημοκρατίας της Πορτογαλίας
P. L. MARQUES
Για την Κυβέρνηση
του Βασιλείου της Ισπανίας
D. FERNANDO LEDESMA
Για την Κυβέρνηση
του Βασιλείου της Σουηδίας
LENNART BODSTOM
Για την Κυβέρνηση
της Ελβετικής Συνομοσπονδίας
PIERRE AUBERT
Για την Κυβέρνηση
της Τουρκικής Δημοκρατίας
Για την Κυβέρνηση
του Ηνωμένου Βασιλείου της Μεγάλης Βρεττανίας
και της Βόρειας Ιρλανδίας
'Αρθρο δεύτερο
Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και του Πρωτοκόλλου που κυρώνεται από την πλήρωση των προϋποθέσεων του άρθρου 8 αυτού."
ΠΡΟΕΔΡΟΣ (Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Παρεσχέθη η ζητηθείσα εξουσιοδότηση.
Κύριοι συνάδελφοι, προχωρούμε στο νομοσχεδίο του Υπουργείου Γεωργίας.
Μόνη συζήτηση επί της αρχής, των άρθρων και του συνόλου του σχεδίου νόμου: "Ανάθεση της δασοπυρόσβεσης στο Πυροσβεστικό Σώμα".
Για το νομοσχέδιο αυτό θα διατεθούν δύο συνεδριάσεις: Η σημερινή για τη συζήτηση επί της αρχής και η αυριανή επί των άρθρων. Και εφόσον παραστεί ανάγκη θα συνεχίσουμε και την Πέμπτη, στην τρίτη συνεδρίαση αυτής της εβδομάδος νομοθετικού έργου κατά την οποία, όπως έχει γνωστοποιηθεί με συμπληρωματική ημερήσια διάταξη, θα συζητηθεί και το νομοσχέδιο για την τροποποίηση του καταστατικού της Τραπέζης της Ελλάδος.
Η αποψινή συνεδρίαση θα κρατήσει μέχρις ότου ολοκληρωθεί η επί της αρχής συζήτηση. Αύριο θα επανέλθουμε επί των άρθρων, ενδεχομένως και την Πέμπτη αν παραστεί ανάγκη.
Ο Πρόεδρος του Συνασπισμού της Αριστεράς και της Προόδου ορίζει ως ειδικό αγορητή τον κ. Ευάγγελο Αποστόλου και το Δημοκρατικό Κοινωνικό Κίνημα ειδικο αγορητή τον κ. Γεώργιο Ρόκο και Κοινοβουλευτικό του Εκπρόσωπο τον κ. Αναστάσιο Ιντζέ.
Ο εισηγητής της Πλειοψηφίας κ. Δημήτριος Γεωργόπουλος έχει το λόγο.
ΔΗΜΗΤΡΙΟΣ ΓΕΩΡΓΟΠΟΥΛΟΣ: Κυρίες και κύριοι συνάδελφοι, με κάθε δυνατή συντομία και σαφήνεια και με στόχο την ουσιαστική προσέγγιση του συζητουμένου νομοσχεδίου θεωρώ κατά πρώτο λόγο αναγκαίο να τονίσω ότι είναι γνωστό ότι σύμφωνα με το Σύνταγμα άρθρο 24, παράγραφος 1, η προστασία του φυσικού και πολιτιστικού περιβάλλοντος αποτελεί υποχρέωση του κράτους. Απλά το υπενθυμίζω.
(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)
Το κράτος υποχρεούται να λαμβάνει ιδιαίτερα προληπτικά ή κατασταλτικά μέτρα προς διαφύλαξη αυτού και νόμος καθορίζει τα αφορώντα στην προστασία των δασών και των δασικών εν γένει εκτάσεων. Δηλαδή, το συζητούμενο σχέδιο νόμου καλύπτει τον κρίσιμο τομέα της δασοπροστασίας, ο οποίος είναι ένας από τους δύο βασικούς και κρίσιμους τομείς της δασικής πολιτικής μαζί με τον τομέα της δασοπονίας. Και ασφαλώς το ζήτημα είναι ιδιαίτερα σοβαρό και πολυεπίπεδο και απαιτείται ολοκληρωμένη και ουσιαστική προσέγγιση και σε καμιά περίπτωση αποσπασματική.
Ομοίως είναι γνωστό, απλά το υπενθυμίζω, ότι το έτος 1979 με το νόμο 998 η προστασία των δασών και των εν γένει δασικών εκτάσεων της χώρας από κάθε κίνδυνο και ιδιαίτερα από πυρκαγιές ανατέθηκε στις δασικές υπηρεσίες του Υπουργείου Γεωργίας.
Η αντιμετώπιση των δασικών πυρκαγιών με το προαναφερόμενο νομικό πλαίσιο, με ελάχιστες θα έλεγα βελτιώσεις σε θεσμικό επίπεδο, κατέδειξε ότι δεν επέφερε τα ανάλογα αποτελέσματα, αφού κάθε χρόνο γινόμαστε μάρτυρες μεγάλων καταστροφών του δασικού μας πλούτου και μάλιστα με τρόπο διαρκώς μεγεθυνόμενο με όλες τις αρνητικές συνέπειες, που αυτό συνεπάγεται στην εθνική μας οικονομία, στο περιβάλλον, στον πολιτισμό, στον τουρισμό και στην εν γένει κοινωνική ζωή του τόπου.
Ενδεικτικά μπορεί κανένας να αναφερθεί στη μεγάλη και καταστροφική πυρκαγιά του Σέϊχ Σου, της Πεντέλης αλλά και σε πάρα πολλες άλλες και μεγάλες. Ακόμη, σε πολλές περιοχές της χώρας, το έργο της φροντίδας και της ανάπτυξης του δάσους, της ποιοτικής βελτίωσης της εντατικοποίησης της εκμετάλλευσης, της δημιουργίας νέων δασών κλπ., οδηγείται σε συρρίκνωση και παραμελείται ουσιαστικά, αφού το σύνολο του προσωπικού των υπηρεσιών της χώρας, όπως είναι δασολόγοι, δασοπόνοι, δασεργάτες κλπ., αναλώνεται αποκλειστικά για τη δασοπυρόσβεση, ενώ κύριο έργο έχει την ανάπτυξη των δασικών πόρων, τη διαχείριση των δασών και του φυσικού περιβάλλοντος, τις αναδασώσεις, τη σύνταξη κτηματολογίου, δασολογίου κλπ. 'Αλλωστε για τη χώρα μας, όπου δεν υπάρχουν σαφή όρια στη χρήση γης, μεγάλος αριθμός κατοικημένων και τουριστικών νησιών, απαιτείται η σύγχρονη οργάνωση ενός ενιαίου μηχανισμού, ο οποίος θα επεμβαίνει άμεσα και αποτελεσματικά όχι μόνο στις δασικές πυρκαγιές, αλλά και σε κάθε είδους ατύχημα ή καταστροφή, σεισμούς, πλημμύρες, διασώσεις, αγροτικές και αστικές πυρκαγιές κλπ., καθ' όλην τη διάρκεια του έτους και 
 

Επιστροφή στην κορυφή



Σελίδα 7853 
σε κάθε σημείο της επικράτειας.
Πλέον τούτου, είναι αναγκαίο να επισημανθεί και να τονισθεί ιδιαίτερα, συγκλονιστικό δημοσίευμα εφημερίδας που εκδίδεται στην Αθήνα μεγάλης εμβέλειας. Αναφέρομαι στην "ΚΥΡΙΑΚΑΤΙΚΗ ΕΛΕΥΘΕΡΟΤΥΠΙΑ" με ημερομηνία 5.4.1998 ότι εκτός των πυρκαγιών δασών με τη συνήθη κλασική μορφή που γνωρίζουμε και η οποία επιδεινώνεται όπως τόνισα, έχουμε και το φαινόμενο των εμπρησμών δασών στην Ελλάδα και εκρήξεων σε τουριστικές περιοχές -παράδειγμα η Ρόδος και η Κρήτη- που αποδίδεται βάσιμα σε μυστικές τουρκικές υπηρεσίες.
Εν όψει όλων των ανωτέρω, ανακύπτει ότι το ζήτημα είναι η διαφύλαξη του μεγάλου εννόμου αγαθού που είναι αναγκαίο να προστατευθεί και το οποίο είναι ο δασικός πλούτος της χώρας μας και ότι η αντιμετώπιση της καταστολής των δασικών πυρκαγιών, απαιτεί Σώμα ενιαία οργανωμένο με κατάλληλη και σύγχρονη υποδομή, στελεχωμένο από έμπειρο, πειθαρχημένο και κατάλληλα εκπαιδευμένο για πυρκαγιές προσωπικό, με ενότητα δράσης και αποτελεσματική επέμβαση. 
'Αλλωστε η Γενική Γραμματεία Δασών και Φυσικού Περιβάλλοντος, του Υπουργείου Γεωργίας, πρέπει πραγματικά να αφεθεί απερίσπαστη στο κύριο ετήσιο έργο της, όπως είναι η φροντίδα των δασών, οι αναδασώσεις, οι φυτεύσεις, η διευθέτηση χειμάρρων, αντιπλημμυρικών έργων κλπ.
Συνεπεία όλων των ανωτέρω, η Κυβέρνηση με το παρόν σχέδιο νόμου αποφάσισε την ανάθεση της ευθύνης του επιχειρησιακού σχεδιασμού και της δασοπυρόσβεσης στο Πυροσβεστικό Σώμα, το οποίο διαθέτει όλα τα αναγκαία χαρακτηριστικά γνωρίσματα, βάσει του ιδρυτικού του νόμου, ο οποίος απλά το υπενθυμίζω, είναι ο 4661/30 και είναι ο κύριος φορέας δασοπροστασίας της χώρας.
Πλέον τούτου, η ανάθεση της δασοπυρόσβεσης απο το Πυροσβεστικό Σώμα έχει επιτυχώς δοκιμασθεί και σε άλλες ανεπτυγμένες χώρες, περαν του γεγονότος ότι η ύπαρξη δύο φορέων προς καταστολή των πυρκαγιών, δεν αποτελεί ορθολογική λύση. 
Με την ανάθεση ακόμα της δασοπυρόσβεσης στο Πυροσβεστικό Σώμα, δημιουργούνται: Πρώτον, πληρέστερο και περισσότερο αποτελεσματικό σύστημα πυροπροστασίας της χώρας. Δεύτερον, ουσιαστική και πληρέστερη και
αποτελεσματικότερη αντιμετώπιση των δασικών πυρκαγιών και μείωση του μεγέθους των καταστροφών του δασικού μας πλούτου.
Τρίτον, με το συζητούμενο σχέδιο νόμου δημιουργούνται ισχυρά κίνητρα για ανάπτυξη εθελοντική πυροσβέστη.
Τέταρτον, μείωση επιβάρυνσης για λειτουργία φορέων του κρατικού προϋπολογισμού.
Ειδικότερα θα μπορούσε κανείς να επισημάνει κατά τρόπο ενδεικτικό, ότι το παρόν σχέδιο νόμου περιλαμβάνει στο περιεχόμενό του σε ό,τι αφορά το άρθρο 1, την ανάθεση της ευθύνης και σχεδιασμού καταστολής στο Πυροσβεστικό Σώμα.
Το άρθρο 2 αφορά την παραχώρηση όλων των επίγειων, εναέριων μέσων στο Πυροσβεστικό Σώμα.
Το άρθρο 3 αναφέρεται στην αύξηση της οργανικής δύναμης κατά δύο χιλιάδες τουλάχιστον θέσεις.
Το άρθρο 4 αναφέρεται στην αναδιάρθρωση, σε επίπεδο νομού, των παρεχομένων πυροσβεστικών υπηρεσιών.
Το άρθρο 5 αναφέρεται στην ανάθεση καθηκόντων ειδικών ανακριτικών υπαλλήλων σε βαθμοφόρους του Πυροσβεστικού Σώματος.
Το άρθρο 6 αναφέρεται στις αρμοδιότητες, στις υποχρεώσεις και τα δικαιολογητικά των δασικών υπηρεσιών, τα οποία μεταβιβάζονται στο Πυροσβεστικό Σώμα.
Το άρθρο 7 αναφέρεται σε θέματα συνεργασίας υπηρεσιών.
Το άρθρο 8 αναφέρεται στο χρόνο πρόσληψης του πυροσβεστικού προσωπικού στο Πυροσβεστικό Σώμα.
Το άρθρο 9 αναφέρεται στο θέμα των πιστώσεων από τον προϋπολογισμό.
Εν όψει όλων αυτών των παρατηρήσεων και των διαπιστώσεων, εισηγούμαι την ψήφιση του συζητουμένου νομοσχεδίου.
Πριν όμως, περατώσω το λόγο μου, θα ήθελα να διατυπώσω δυό - τρεις παρατηρήσεις.
Στη διάρκεια της συζητήσεως στη Διαρκή Επιτροπή Παραγωγής και Εμπορίου έγινε ειδική αναφορά στην ύπαρξη διακομματικού πορίσματος του 1993 της Βουλής των Ελλήνων. Και βεβαίως, αυτό είναι ένα γεγονός το οποίο δεν αμφισβητείται. 
Η άποψη που διατυπώθηκε από ορισμένους συναδέλφους -αναφαίρετο δικαίωμα η διατύπωση άποψης και εγώ δεν θα είμαι εκείνος που θα κρίνω την οποιανδήποτε άποψη, απλά τη δική μου παρατήρηση θέλω να διατυπώσω σ' αυτό το σημείο- είναι ότι από το 1993 μέχρι σήμερα, που είμαστε στο 1998, έχει παρεμβληθεί μία κρίσιμη πενταετία. Και ασφαλώς τα πορίσματα της Διακομματικής Επιτροπής αποτελούν ένα πολύ σοβαρό στοιχείο στο οποίο έχουμε χρέος να εγκύψουμε για να αντλήσουμε τα χρήσιμα συμπεράσματα στα οποία έχει καταλήξει.
Κατά την ταπεινή μου όμως, άποψη σε καμία απολύτως περίπτωση δεν είναι δυνατόν να γίνει ολοκληρωτική υιοθέτηση εάν δεν ληφθούν υπόψη και τα γεγονότα που έχουν συντελεσθεί στην τελευταία πενταετία. Αναφέρομαι σε γεγονότα τεχνολογικής διάστασης, αναφέρομαι σε άλλα γεγονότα πάσης φύσεως, διότι βεβαίως γνωρίζουμε ότι εάν υπάρχει ένα χαρακτηριστικό γνώρισμα της εποχής που ζούμε σήμερα, είναι οι γρήγοροι ρυθμοί της ζωής, οι γρήγορες μεταβολές, οι γρήγορες εξελίξεις.
Αν θέλουμε κατά τρόπο ουσιαστικό, ολοκληρωμένο και τεκμηριωμένο να προσεγγίσουμε το σοβαρό θέμα, το οποίο συζητείται απόψε στην Εθνική μας Αντιπροσωπεία, ασφαλώς πρέπει να λάβουμε υπόψη μας και το πόρισμα της Διακομματικής Επιτροπής. Αυτό όμως, κατά την άποψή μου δεν αρκεί. Πρέπει να συνεκτιμηθούν, πρέπει να συνδυασθούν και όλα τα άλλα γεγονότα που έχουν παρεμβληθεί εν τω μεταξύ, εις τρόπον ώστε κατά τρόπο ολοκληρωμένο και τεκμηριωμένο να σχηματίσουμε την άποψη που έχουμε χρέος να σχηματίσουμε.
Δεύτερο ζήτημα, δεύτερη παρατήρηση την οποία θεωρώ αναγκαίο να διατυπώσω:
Προβλήθηκε έντονα -και βεβαίως εγώ δεν έχω πρόθεση να μεταβληθώ ούτε σε κριτή ούτε σε υπερασπιστή κανενός, την άποψή μου διατυπώνω- κατά τη διάρκεια της συζητήσεως στη Διαρκή Επιτροπή της Βουλής, ότι το συζητούμενο σχέδιο νόμου είναι αντισυνταγματικό. 
Σε αυτό το σημείο θεωρώ αναγκαίο να τονίσω -το θεωρώ χρέος- ότι η οποιαδήποτε αναφορά έγινε σε αυτήν τη διάσταση της δήθεν αντισυνταγματικότητας, πρώτον δεν εξειδικεύτηκε σε κανένα συγκεκριμένο σημείο και δεύτερον, ήταν γενική, αόριστη και μετέωρη. Ασφαλώς εκείνος ο οποίος έχει την άποψή του, έχει το δικαίωμα να τη διατυπώσει με οποιονδήποτε τρόπο νομίζει. Για να πείσει όμως, τον ακροατή, για να πείσει τον οποιονδήποτε κριτή, νομίζω -αυτή είναι η ταπεινή μου γνώμη-ότι πρέπει να εξειδικεύσει το συγκεκριμένο ζήτημα, να το τεκμηριώσει εις τρόπον ώστε να προβληματίσει αντικειμενικά για να γίνει ουσιαστική συζήτηση και προσέγγιση στο συγκεκριμένο θέμα.
Αναφορά σε αντισυνταγματικότητα έγινε. Συγκεκριμένη όμως, τεκμηριωμένη άποψη, δεν διατυπώθηκε.
Το πρώτο ερώτημα το οποίο θα μπορούσε να διατυπώσει κανείς, καλόπιστα και καλοπροαίρετα ασφαλώς και χωρίς καμία αντιδικία ή καμία αντιπαράθεση πολιτική ή προσωπική ή κομματική ή νομική ή οτιδήποτε άλλο, είναι το εξής:
Ποια είναι τα συγκεκριμένα σημεία της αντισυνταγματικότητας, ποια μορφή έχουν, ποιο είναι το περιεχόμενό τους, ποια είναι η διάστασή τους. Και βέβαια, τέτοιο ζήτημα δεν αναπτύχθηκε καθόλου, πέρα από τη γενικόλογη και μετέωρη αναφορά, κατά την άποψή μου ότι δήθεν υπάρχει αντισυνταγματικότητα στο συζητούμενο νομοσχέδιο.
Και πριν κλείσω αυτήν την παρατήρηση, θέλω να τονίσω δύο σημεία. Είμαι πρόθυμος να συνεχίσω να διερευνώ τον ισχυρισμό ο οποίος διατυπώθηκε. Ο ισχυρισμός αυτός προβάλλεται όταν συζητείται ένα σχέδιο νόμου. Ποιος όμως είναι αρμόδιος να κρίνει την αντισυνταγματικότητα; Αρμόδιος είναι, σύμφωνα με το Σύνταγμα και με την κείμενη νομοθεσία, μόνον 
 

Επιστροφή στην κορυφή



Σελίδα 7854 
το αρμόδιο δικαιοδοτικό όργανο του κράτους. Και αυτό είναι το αρμόδιο δικαστήριο.
Και βέβαια, αυτήν τη στιγμή που συζητούμε ένα τέτοιο ενδεχόμενο, απόφαση δικαστική του αρμόδιου δικαιοδοτικού οργάνου δεν υπάρχει.
Δεύτερον, από πλευράς χρόνου διαφέρει.
Τρίτον, η αοριστία είναι το χαρακτηριστικό γνώρισμα της άποψης η οποία διατυπώθηκε.
Και θα μου επιτραπεί σε αυτό το σημείο, με όλο το σεβασμό και την εκτίμηση προς όλους ανεξαίρετα τους συναδέλφους, οι οποίοι ενδεχόμενα διατύπωσαν αυτήν την άποψη να έχω αντίρρηση στο συγκεκριμένο σημείο, την οποία κατά τρόπο ευθύ, ειλικρινή και έντιμο διατυπώνω.
Το δεύτερο ζήτημα, το οποίο αναπτύχθηκε, είναι το θέμα των μετατάξεων. Και βέβαια, σε ό,τι αφορά το θέμα των μετατάξεων, όπως αναφέρεται στο άρθρο 3, δεν είμαι εγώ εκείνος ο οποίος θα υπερασπιστώ ή θα κατηγορήσω -το ξανατονίζω- την οποιανδήποτε άποψη στο συγκεκριμένο μεγάλο θέμα που συζητείται.
Είμαι μόνον υποχρεωμένος να τονίσω και να υπογραμμίσω αυτό το οποίο αναφέρεται στην πρόταση της αρμόδιας Διεύθυνσης Επιστημονικών Μελετών της Βουλής, η οποία ειδικά για το άρθρο 3, μεταξύ των άλλων αναφέρει:
"Με τη μετάταξη, η οποία αποτελεί εξαιρετικό τρόπο πληρώσεως υφισταμένων κενών οργανικών θέσεων, επέρχεται μεταβολή του κλάδου στον οποίο ανήκε ο υπάλληλος. 
'Οπως γίνεται δεκτό στη θεωρία και τη νομολογία, η μετάταξη συνίσταται: Πρώτον, στην απόλυση του υπαλλήλου από την οργανική του θέση την οποία κατέχει και δεύτερον, στο διορισμό του σε άλλη νομοθετημένη οργανική θέση, πράγμα που συμβαίνει στην προκειμένη περίπτωση.
Σύμφωνα με τη νομολογία του Συμβουλίου της Επικρατείας, μετατάξεις είναι δυνατές και χωρίς αίτηση των υπαλλήλων, ύστερα από σύμφωνη γνώμη των αρμοδίων υπηρεσιακών συμβουλίων, με σκοπό τη χρησιμοποίηση σε άλλες υπηρεσίες όσων υπαλλήλων δεν είναι απόλυτα αναγκαίοι στις υπηρεσίες.
Συνεπώς" -και αυτό είναι το κρίσιμο- "στην προκειμένη περίπτωση δεν φαίνεται ότι υφίσταται θέμα αντισυνταγματικότητας, αλλά αντίθετα, είναι ανάγκη να συμπληρωθεί το άρθρο 3 στην παράγραφο 2, εις τρόπον ώστε η προτεινόμενη διάταξη του άρθρου 3 παράγραφος 2 του συζητουμένου σχεδίου νόμου να προβλέπει, σύμφωνα με τα προαναφερόμενα και τη γνώμη του αρμοδίου υπηρεσιακού συμβουλίου."
Αυτή είναι, αξιότιμοι κυρίες και κύριοι συνάδελφοι, η διάσταση του συζητουμένου θέματος. Αυτό είναι το συζητούμενο νομοσχέδιο, το οποίο κατά την άποψή μου είναι ένα νομοσχέδιο το οποίο διακρίνει πληρότητα και ρεαλιστικότητα. Γιατί πέρα και έξω από ο,τιδήποτε, είμαστε υποχρεωμένοι να μην ταυτίζουμε ανόμοια μεγέθη, αλλά να τοποθετούμε τα πράγματα στην πραγματική τους διάσταση και στο πραγματικό τους μέγεθος.
Και κατά την άποψή μου, το συγκεκριμένο νομοσχέδιο το οποίο συζητείται στην Εθνική μας Αντιπροσωπεία, διακρίνεται -όπως είπα και προηγούμενα- από πληρότητα και ρεαλιστικότητα και εισηγούμαι στο Σώμα την επιψήφισή του.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Νικόλαος Κατσαρός): Ο εισηγητής της Νέας Δημοκρατίας κ.Ευάγγελος Μπασιάκος έχει το λόγο.
ΕΥΑΓΓΕΛΟΣ ΜΠΑΣΙΑΚΟΣ: Κυρίες και κύριοι συνάδελφοι, πιο ακατάλληλος χρόνος, για να εισαχθεί προς συζήτηση στη Βουλή ένα νομοσχέδιο το οποίο προβλέπει τη μεταφορά της αρμοδιότητας της δασοπυρόσβεσης από τη Δασική Υπηρεσία στο Πυροσβεστικό Σώμα, δεν θα μπορούσε να υπάρξει. Γιατί είναι γνωστό ότι λίγες ημέρες πριν ξεκίνησε η αντιπυρική περίοδος. 'Εχουμε μπει στην αντιπυρική περίοδο. 'Οφειλε η Κυβέρνηση να είχε λάβει τα απαραίτητα μέτρα προετοιμασίας της αρμόδιας υπηρεσίας, προκειμένου να ανταποκριθεί στις μεγάλες ανάγκες δασοπυροπροστασίας στη διάρκεια της θερινής περιόδου.
Αλλά και η απλή ανάγνωση της εισηγητικής έκθεσης του νομοσχεδίου αποδεικνύει την ομολογία της αποτυχίας της Κυβέρνησης στο ευαίσθητο θέμα της δασοπροστασίας και της δασοπυροπροστασίας ειδικότερα. 
Και μόνο οι δύο αυτοί λόγοι, αγαπητοί συνάδελφοι, θα μας έδιναν το ηθικό δικαίωμα να ζητήσουμε από την Κυβέρνηση να αποσύρει το νομοσχέδιο και να μελετήσει πολύ καλύτερα το πολύ σοβαρό ζήτημα, το οποίο απειλεί τα δάση μας και το δασικό πλούτο γενικότερα.
'Οπως είναι γνωστό, η πρόταση νόμου της Νέας Δημοκρατίας, η οποία συζητήθηκε λίγες μέρες πριν στην αρμόδια Kοινοβουλευτική Eπιτροπή προέβλεπε μία διαδικασία βελτίωσης του υφισταμένου καθεστώτος με την ίδρυση και λειτουργία του ενιαίου φορέα δασοπροστασίας, σύμφωνα με το ομόφωνο πόρισμα της Διακομματικής Επιτροπής της Βουλής. 'Ολες οι πτέρυγες είχαμε συμφωνήσει με το πόρισμα αυτό που ισχύει από το Μάιο του 1993 και που συζητήθηκε στην Ολομέλεια της Βουλής με πίεση της Νέας Δημοκρατίας το Μάιο του 1995.
Ενώ η Κυβέρνηση μέχρι τον Ιούνιο του 1997 με αλλεπάλληλες δηλώσεις της συμφωνούσε με το περιεχόμενο και με τις ειδικότερες διατάξεις της ομόφωνης πρότασης της Διακομματικής Επιτροπής, τον Αύγουστο του 1997 σε μία κρίση αυτογνωσίας η Κυβέρνηση παραδέχθηκε ότι ευθύνεται για τις καταστροφικές πυρκαγιές που κατέστρεψαν το Σέιχ Σου στη Θεσσαλονίκη την εποχή εκείνη.
Χωρίς όμως μελέτη, τελείως αποσπασματικά, πρόχειρα και αιφνιδιαστικά, η Κυβέρνηση εξήγγειλε τότε, τον Αύγουστο του 1997, τη μεταφορά της αρμοδιότητος της δασοπυρόσβεσης από το Δασικό Σώμα στο Πυροσβεστικό Σώμα.
Είναι λυπηρό, κύριοι συνάδελφοι, ότι το Υπουργείο δεν προχώρησε στην κατάρτιση μιας, έστω, στοιχειώδους μελέτης, για να προχωρήσει στη διαδικασία της μεταφοράς αρμοδιότητος. Πολύ πρόχειρα επαναλαμβάνω τροχωρεί σε αυτήν τη διαδικασία. Δεν έχει γίνει καμία προετοιμασία εν όψει αυτής της αλλαγής της αρμοδιότητος. Καμία απολύτως προετοιμασία.
Σήμερα, αλλά και για ένα ακόμη χρονικό διάστημα, αρμόδια για τις φωτιές και την κατάσβεσή τους θα είναι η Δασική Υπηρεσία. Αυτή διαχειρίζεται σήμερα αυτό τον ευαίσθητο τομέα. Δεν έχει γίνει καμία προετοιμασία στον ευαίσθητο αυτό τομέα, είτε στο προσωπικό είτε στα μέσα είτε στην οργάνωση, είτε στην εκπαίδευση και αφήνεται πλέον ο δασικός πλούτος στην τύχη των πυρκαγιών, των εμπρηστών και στα άνομα συμφέροντα. Και βέβαια, θα φέρει ακέραια την ευθύνη η Κυβέρνηση για ό,τι προκύψει το καλοκαίρι. Και είναι γνωστό ότι έχουν αρχίσει οι πυρκαγιές ήδη. 'Εχουν εκδηλωθεί αρκετές πυρκαγιές σε ευαίσθητες εθνικά περιοχές της χώρας, οι οποίες μάλιστα και κατά το παρελθόν είχαν υποστεί τις συνέπειες από την πύρινη λαίλαπα.
Το ομόφωνο πόρισμα της Βουλής, κυρίες και κύριοι συνάδελφοι, προέβλεπε συγκεκριμένα μέτρα, τα οποία έπρεπε να ληφθούν. Η Κυβέρνηση της Νέας Δημοκρατίας είχε ξεκινήσει την εφαρμογή αυτού του ομόφωνου πορίσματος. Είχαμε αυξήσει το προσωπικό κατά 40% με την ενσωμάτωση στη Δασική Υπηρεσία χιλίων περίπου δασικών. Η Κυβέρνησή μας είχε προχωρήσει στην αύξηση των οχημάτων της Δασικής Υπηρεσίας κατά 100%, από τριακόσια πέντε συγκεκριμένα σε εξακόσια δεκαπέντε.
Είχαμε βελτιώσει την εκπαίδευση. Είχε εγκριθεί ένα ειδικό πρόγραμμα από την Ευρωπαϊκή 'Ενωση, ύψους τριακοσίων πενήντα εκατομμύριων (350.000.000) δραχμών, το οποίο δυστυχώς, δεν αξιοποιήθηκε εν συνεχεία. Μόνο πρόσφατα έχει εξαγγείλει η Κυβέρνηση τη λειτουργία ενός ειδικού εκπαιδευτικού ιδρύματος και κέντρου για τους δασικούς.
Είχαμε προχωρήσει στη βελτίωση της επικοινωνίας. Είχαμε καταρτίσει σχέδια αντιπυρικής προστασίας και γενικότερα, βάζαμε τις βάσεις για την καλύτερη οργάνωση και αποτελεσματικότερη λειτουργία του Δασικού Σώματος.
Δυστυχώς, η Κυβέρνηση ανέστειλε αυτή την πολύ σημαντική προσπάθεια, η οποία είχε καταβληθεί, για τη βελτίωση της αποτελεσματικότητας της Δασικής Υπηρεσίας και προχώρησε σε αυτήν την αποσπασματική ρύθμιση.
 

Επιστροφή στην κορυφή



Σελίδα 7855 
'Ομως είναι γνωστό ότι παλαιότερα όταν εφαρμόστηκε αυτή η μεταφορά της αρμοδιότητος, αποσπασματικά και πάλι από τη δική σας Κυβέρνηση, κύριε Υπουργέ της Γεωργίας τα αποτελέσματα ήταν τραγικά. Και τότε Υπουργός της Γεωργίας ήταν ο κ. Σημίτης, ο σημερινός Πρωθυπουργός. Και είναι γνωστό ότι τα αποτελέσματα ήταν τραγικά μια και οι φωτιές μεταξύ του 1984 και του 1985 τριπλασιάστηκαν. Οι επιπτώσεις από τις καταστροφικές πυρκαγιές τριπλασιάστηκαν. Ενώ δηλαδή το 1984 είχαμε περίπου τριακόσιες ογδόντα χιλιάδες στρέμματα καμένες δασικές εκτάσεις, αυτές οι εκτάσεις ανέβηκαν στο ένα εκατομμύριο πενήντα χιλιάδες στρέμματα από τη μία στιγμή στην άλλη, παρά το γεγονός ότι ο αριθμός των πυρκαγιών παρέμεινε ο ίδιος απο το 1984 και το 1985.
Αναγκαστήκατε εσείς οι ίδιοι, η κυβέρνησή σας, τότε να επαναφέρει την αρμοδιότητα στη Δασική Υπηρεσία και να προχωρήσει με το θεσμό αυτό μέχρι τώρα. Αλλά, βέβαια, δεν είσαστε άμοιροι ευθυνών για την απαράδεκτη εικόνα που παρουσιάζει σήμερα η Δασική Υπηρεσία, η οποία δεν έχει ενισχυθεί σε μέσα, ούτε σε προσωπικό ούτε έχει βελτιωθεί η οργάνωσή της. Είναι γνωστό ότι κυβερνάτε τέσσερα χρόνια, από το 1993 και δεν έχετε κάνει απολύτως τίποτα για τη βελτίωση της ευαίσθητης αυτής υπηρεσίας. Αρκείσθε σε καταγγελίες των δασικών, ότι κρύβονται πίσω από τους εμπρησμούς και από κάθε απόπειρα καταστροφής του δασικού πλούτου. Δεν κάνετε τίποτε γι'αυτούς τους ανθρώπους και βρίσκετε την εύκολη λύση να αποσείσετε τις δικές σας ευθύνες, να τις επιρρίψετε στους δασικούς, μεταφέροντας την αρμοδιότητα στο Πυροσβεστικό Σώμα και είναι βέβαιο ότι όταν θα μεταφερθεί αυτή η αρμοδιότητα σε ένα μήνα ή δεν ξέρω πόσο θα χρειαστείτε με βάση το χρονοδιάγραμμα που προβλέπεται από τη δημοσίευση των Υπουργικών αποφάσεων θα επιρρίψετε και τότε με την ίδια ευκολία τις ευθύνες στην Πυροσβεστική Υπηρεσία.
Επωμίζεται η Πυροσβεστική Υπηρεσία, κύριε Υπουργέ, τεράστια ευθύνη για το έργο που της αναθέτετε και το οποίο αναλαμβάνει, πιστεύω, παρά τη θέλησή της. Ο κύριος Αρχηγός του Πυροσβεστικού Σώματος, όταν μιλούσε στην αρμόδια Κοινοβουλευτική Επιτροπή, ετόνισε ότι χρειάζονται τέσσερις ολόκληροι μήνες από την εφαρμογή του νόμου με τη δημοσίευση των Υπουργικών αποφάσεων, με την πρόσληψη προσωπικού και με την εκπαίδευσή του για να οργανωθεί αυτό το Σώμα, αυτή η υπηρεσία. 'Ηδη το πρώτο μήνυμα καθυστέρησης σε σχέση με το χρονοδιάγραμμα, που είχατε υποσχεθεί στην αρμόδια Κοινοβουλευτική Επιτροπή, ήρθε από την αρμόδια Επιστημονική Υπηρεσία της Βουλής, η οποία τονίζει ότι οι μετατάξεις πρέπει να γίνουν μέσω του υπηρεσιακού συμβουλίου. Είχατε παράσχει εξουσιόδοτηση στον Αρχηγό του Πυροσβεστικού Σώματος να προχωρήσει στις μετακινήσεις των αρμοδίων στελεχών και των υπαλλήλων της Πυροσβεστικής Υπηρεσίας κατά τομείς, αλλά και κατά περιοχές. Αποδεικνύεται από την Επιστημονική Υπηρεσία της Βουλής ότι αυτή η εξουσιοδότηση έπασχε και ότι χρειάζεται να συνέλθει το υπηρεσιακό συμβούλιο, το οποίο σε ορισμένες περιοχές δεν έχει συγκροτηθεί ακόμα.
Δεσμεύεστε ότι έχετε έτοιμες τις υπουργικές αποφάσεις και δεσμεύεστε ότι έχετε το χρονοδιάγραμμα και την οργανωτική δομή της νέας υπηρεσίας και αποδεικνύεται ότι όλα αυτά είναι στον αέρα. Και το θύμα θα είναι τα δάση και ο δασικός πλούτος της χώρας, κύριε Υπουργέ της Γεωργίας
'Εχουμε, λοιπόν, αυτήν την αλλαγή του καθεστώτος. Λέτε ότι θα μεταφέρετε όλα τα μέσα στο Πυροσβεστικό Σώμα. Το ερώτημα είναι, τα μέσα αυτά θα υπολειτουργούν το χειμώνα; Λέτε ότι θα μετατάσσεται το προσωπικό της Δασικής Υπηρεσίας στο Πυροσβεστικό Σώμα. 'Ολοι αυτοί οι άνθρωποι που το χειμώνα ασκούσαν καθήκοντα σε δασοπονικές εργασίες για την ανάπτυξη, για την προστασία, για την αποτροπή λαθρουλοτομιών, για την αποτροπή της λαθροθηρίας, τι θα κάνουν; Αυτοί θα βρίσκονται στην Πυροσβεστική Υπηρεσία και δεν θα έχουν καν αρμοδιότητα προστασίας του δασικού πλούτου το χειμώνα.
Συγκροτείται μία νέα υπηρεσία, αυξάνονται τα έξοδα λειτουργίας και το κόστος συγκρότησης αυτής της υπηρεσίας, χωρίς κανέναν απολύτως λόγο. Το Γενικό Λογιστήριο του Κράτους μιλάει για έξοδα σε ετήσια βάση ύψους δέκα δισεκατομμυρίων πεντακοσίων εκατομμυρίων (10.500.000.000) δραχμών. Είναι γνωστό όμως ότι αρμόδιοι παράγοντες και τελευταία το αρμόδιο τμήμα δασοπονίας του Πανεπιστημίου Θεσσαλονίκης έχουν προσδιορίσει το συνολικό κόστος συγκρότησης και λειτουργίας του Πυροσβεστικού Σώματος τα επόμενα χρόνια σε διακόσια δισεκατομμύρια (200.000.000.000) δραχμές.
Εμείς ζητήσαμε να επαναφέρετε το θέμα στην αρμόδια υπηρεσία, στο Γενικό Λογιστήριο να αποτιμήσει το ακριβές ύψος του κόστους συγκρότησης και λειτουργίας του Πυροσβεστικού Σώματος. Προχωρείτε -και καλά κάνετε-στην πρόσληψη δύο χιλιάδων πυροσβεστών και κάποιων άλλων στα επόμενα χρόνια. Αν είχατε επανδρώσει, αν είχατε στελεχώσει τη δασική υπηρεσία με πολυάριθμο προσωπικό, όπως αυτό που προβλέπεται από την πρόσφατη προκήρυξη είναι βέβαιο ότι θα είχατε επιτύχει βελτίωση, αριστοποίηση του αποτελέσματος στην προστασία, αλλά και στην ανάπτυξη του δασικού πλούτου της χώρας. Δεν έχετε κάνει όμως απολύτως τίποτα στον τομέα αυτό.
Υπάρχει, βέβαια, και το μείζον θέμα της έλλειψης εκπαίδευσης και προετοιμασίας των ανδρών του Πυροσβεστικού Σώματος. Και προσδιορίζουμε το χρόνο ενάρξεως της εφαρμογής αυτού του νόμου, αυτού του πλαισίου, αυτού του θεσμού, τον οποίο ιδρύετε και συγκροτείτε, μετά από δύο-τρεις μήνες. Αντιλαμβάνεσθε ότι θα έχει περάσει ήδη η αντιπυρική περίοδος. Τι θα γίνει τότε;
Είχαμε ήδη την τεράστια σύγχυση και έχετε ακέραια την ευθύνη το καλοκαίρι με την εμπλοκή αρμοδίων φορέων -δημοσίων υπηρεσιών, αλλά και άλλων φορέων, όχι του δημόσιου τομέα- λόγω της πολυπλοκότητας και της πολυδιάσπασης του αντικειμένου και των αρμοδιοτήτων της δασοπυρόσβεσης.
Εγώ θα σας αναφέρω ενδεικτικά ότι ήταν η Δασική Υπηρεσία, ήταν το Πυροσβεστικό Σώμα, γιατί και αυτοί ήταν συναρμόδιοι και εμπλεκόμενοι φορείς-δημόσιες υπηρεσίες, ήταν η Γενική Γραμματεία Εκτάκτων Αναγκών και Πολιτικής Προστασίας, η οποία δημιούργησε μεγαλύτερη σύγχυση και η οποία παραμένει σε λειτουργία, έχει και αυτή αρμοδιότητα. 'Ηταν η Nομαρχιακή Aυτοδιοίηση στην οποία έχετε μεταφέρει μέρος των αρμοδιοτήτων. Και εκτός όλων αυτών των φορέων υπάρχει η Ελληνική Αστυνομία, υπάρχει η ΔΕΗ, υπάρχει η Πολεμική Αεροπορία η οποία συντηρεί τα αεροσκάφη. 'Ολα αυτά παραμένουν, κύριε Υπουργέ. Δεν βελτιώνεται ο συντονισμός. Δεν γίνεται καμία προσπάθεια επαναπροσδιορισμού της οργανωτικής δομής της υπηρεσίας αυτής να πούμε ότι θα επιτύχουμε την οικονομία και την καλύτερη οργάνωση για την αποφυγή των παρατηρούμενων κάθε τόσο με δική σας ευθύνη φαινομένων σύγχυσης. Δεν κάνετε, λοιπόν, τίποτα απολύτως.
Στέλνετε, λοιπόν, τους πυροσβέστες, την Πυροσβεστική Υπηρεσία, τους αρμόδιους πυροσβεστικούς υπαλλήλους, οι οποίοι αγνοούν τις ιδιαιτερότητες του δάσους -δεν ξέρουν το ανάγλυφο του εδάφους- δεν έχουν τη δυνατότητα πρόσβασης στη δασική φωτιά μέσω των πυροσβεστικών δρόμων και γενικότερα δεν γνωρίζουν τις λεπτομέρειες κατάσβεσης και πρόληψης και προκαταστολής της δασικής πυρκαγιάς και θα τους αποδώσετε ακέραια την ευθύνη. Τι θα μας πει τώρα ο Αρχηγός του Πυροσβεστικού Σώματος, όταν, επαναλαμβάνω -σας το είπα και προηγουμένως- χρειάζονται τέσσερις ολόκληροι μήνες -το λέει ευθέως στην επιτροπή μας- για τη στοιχειώδη προετοιμασία, όπως είπε, των αρμόδιων στελεχών, των εργαζομένων και υπαλλήλων του Πυροσβεστικού Σώματος από την ώρα που θα ισχύσει το νομοσχέδιο; 'Εχετε ακέραια την ευθύνη, κύριε Υπουργέ. Δεν είναι επαρκές να λέτε ότι ευθύνεται η Δασική Υπηρεσία για ό,τι συνέβη στο παρελθόν. Πράγματι ευθύνεται, γιατί εσείς όμως οδηγήσατε τη Δασική Υπηρεσία στη διάλυση με τους διωγμούς, με τις κομματικές επιλογές στα στελέχη, με την 
 

Επιστροφή στην κορυφή



Σελίδα 7856 
μη νδρωση των δασαρχείων, με τη πλήρωση κενών θέσεων διευθυντών, δασαρχών κ.ο.κ. Εσείς ευθύνεσθε. Και τώρα θα έχετε την εύκολη λύση ότι ευθύνονται οι υπάλληλοι του Πυροσβεστικού Σώματος για ό,τι συνέβη. Και συκοφαντήσατε τη Δασική Υπηρεσία και τους δασικούς υπαλλήλους. Εγώ δεν είδα να καταγγέλετε ένα συγκεκριμένο περιστατικό. Θα έχετε, φαντάζομαι, κάποιες καταγγελίες, θα έχετε κάποια στοιχεία. Ερχόσαστε κατά τον εύκολο τρόπο και τη λογική, η οποία σας διακατέχει και βρίσκετε παντού υπόπτους. Καταγγέλλετε χωρίς καμία διάκριση, χωρίς στοιχεία όλη τη Δασική Υπηρεσία, όλους τους δασικούς υπαλλήλους. Είναι απαράδεκτα αυτά, τα οποία συμβαίνουν. 'Ενας Υπουργός να αντιδικεί με μία κοινωνική τάξη, η οποία αγωνίζεται το καλοκαίρι φιλότιμα. Θα απέδιδε δε πολύ περισσότερο, εάν της παρείχατε τα μέσα και αν της είχατε βελτιώσει την οργάνωση και το θεσμό λειτουργίας.
Τι κάνατε, για να αξιοποιήσετε κονδύλια της Ευρωπαϊκής 'Ενωσης για τη βελτίωση της λειτουργίας; Γιατί να έχουμε εμείς την ελπίδα ότι σήμερα με τη νέα δομή, που μας προτείνετε με το νομοσχέδιο, θα βελτιωθεί; Είχαμε επιτύχει ως κυβέρνηση, η Νέα Δημοκρατία, να θεωρηθεί η χώρα μας ως ζώνη πρώτης επικινδυνότητας και να μπορούμε να θεωρούμε επιλέξιμα όλα τα προγράμματα, που αφορούν την προστασία του δασικού μας πλούτου.
Στη δασική εκπαίδευση δεν κάνατε απολύτως τίποτα. Δεν αντλείτε πόρους από την Ευρωπαϊκή 'Ενωση. Οι αναδασώσεις καθυστερούν. Δεν υπάρχει μία επιτυχία στον τομέα της δασικής πολιτικής και κυρίως στην αντιμετώπιση των κινδύνων, που υφίστανται και απειλούν το δασικό πλούτο της χώρας. Τη μόνη ενέργεια την οποία κάνατε, το μόνο μέτρο που πήρατε ήταν να προμηθευτείτε με τρόπο ύποπτο τα περιβόητα πυροσβεστικά αεροσκάφη της Γιουγκοσλαβίας, για να ασκηθεί επ' αυτού ποινική δίωξη, και αυτό, επαναλαμβάνω, χωρίς διαφανείς διαδικασίες. Αυτό κάνατε μόνο, ενώ είχατε τις προϋποθέσεις, είχατε τους πόρους και έχετε το θεσμικό πλαίσιο για την επάνδρωση και την επίτευξη της καλύτερης λειτουργίας του δασικού σώματος.
Αλλά εδώ, κύριοι συνάδελφοι, υπάρχουν και δύο μείζονα ζητήματα. Το ένα είναι θεσμικό ζήτημα. Η Βουλή και η αρμόδια Διακομματική της Επιτροπή εκδίδει ένα ομόφωνο πόρισμα, στο οποίο επί δύο χρόνια έχουμε πει τις απόψεις μας τα πολιτικά κόμματα. Ολοκληρώθηκε η συζήτηση, όπως σας είπα, το Μάιο του 1993. 'Εγινε ακρόαση των αρμοδίων παραγόντων -καθηγητών πανεπιστημίων, φορέων- και καταλήξαμε ομοφώνως. Το ψηφίσαμε το πόρισμα αυτό. Το φέραμε δύο χρόνια, μετά με δική μας πρωτοβουλία και δική μας πίεση στην Ολομέλεια της Βουλής, η οποία κι αυτή συνεφώνησε με το περιεχόμενο του ομοφώνου πορίσματος. Οφείλατε, όπως σας εξηγήσαμε και στην επιτροπή, αν είχατε επιφυλάξεις επί του περιεχομένου και επί της αρχής του ομοφώνου πορίσματος και αν κάτι άλλαξε, αν έχουν δημιουργηθεί νέα στοιχεία, να φέρετε την πρότασή σας στην αρμόδια Διακομματική Επιτροπή και να τροποποιηθεί το ομόφωνο πόρισμα. Διότι από εδώ και πέρα, φοβούμαι, κύριε Υπουργέ και κύριοι συνάδελφοι της Πλειοψηφίας, ότι κανείς πλέον δεν θα υπολογίζει τα πορίσματα.
Και τι λόγο έχουμε να συζητάμε στη Βουλή επί μήνες, επί χρόνια, να καταρτίζουμε ένα πόρισμα, να το ψηφίζουμε ομόφωνα -και είναι μεγάλη επιτυχία του Σώματος να καταλήγουμε σε ομόφωνο πόρισμα- και μετά να το ποδοπατούμε, όπως κάνετε εσείς σήμερα με την κατάθεση αυτού του νομοσχεδίου;
Και μάλιστα, κύριοι συνάδελφοι -και εδώ γεννάται ένα μείζον πρόβλημα, το πολιτικό θέμα- την πρόταση του ομοφώνου πορίσματος για τη σύσταση Ενιαίου Φορέα Δασοπροστασίας, την έχουν αποδεχθεί όχι μόνο οι Βουλευτές της Νέας Δημοκρατίας, όχι μόνο Βουλευτές των άλλων κομμάτων της Αντιπολιτεύσεως, αλλά και τριάντα οκτώ Βουλευτές του Κυβερνώντος κόμματος.
'Εχουν υπογράψει, υπό τη μορφή τροπολογίας, κείμενο με το οποίο προτείνουν στην Κυβέρνηση τη σύσταση Ενιαίου Φορέα Δασοπροστασίας, σύμφωνα με το ομόφωνο πόρισμα της Βουλής ενώ γνώριζαν την κυβερνητική απόφαση του Αυγούστου του 1997 για τη μεταφορά της αρμοδιότητας από τη Δασική Υπηρεσία στο Πυροσβεστικό Σώμα.
Και ερωτώ: Τι θα κάνουν αυτοί οι τριάντα οκτώ συνάδελφοι; Δεν θα τιμήσουν την υπογραφή τους; Δεν θα τιμήσουν τη δέσμευσή τους, ότι συμφωνούν με την ίδρυση και λειτουργία του Ενιαίου Φορέα Δασοπροστασίας, όπως άλλωστε προέβλεπε το ομόφωνο πόρισμα της Διακομματικής Επιτροπής, που σε ανύποπτο χρόνο μετά από δύο ετών κοπιώδη προσπάθεια, έχει καταλήξει; Τί θα πείτε για όλα αυτά; Πέστε μας ποιο μοντέλο εισάγετε προς συζήτηση εδώ. Ποιο μοντέλο εισηγείστε, που να έχει επικρατήσει σε οποιαδήποτε χώρα της Ευρώπης ή διεθνώς με τις ελληνικές ιδιαιτερότητες, όπου, η Πυροσβεστική Υπηρεσία να αναλαμβάνει το σύνολο της αρμοδιότητος για την δασοπυροπροστασία;
'Ολες οι πολιτισμένες χώρες του κόσμου, που έχουν ανάλογα προβλήματα με τα δικά μας και με τις συγκεκριμένες ιδιαιτερότητες, έχουν σύστημα δασικού Σώματος, το οποίο έχει την αρμοδιότητα του συνόλου της προστασίας του δάσους, των δασικών εκτάσεων, του δασικού πλούτου γενικότερα. Οι Ηνωμένες Πολιτείες. Ο Καναδάς. Η Ισπανία. Η Ιταλία. Η Τουρκία. 'Ολες οι χώρες με αντίστοιχα προβλήματα έχουν το σύστημα το οποίο εισηγείται το ομόφωνο πόρισμα της Διακομματικής Επιτροπής. Ποιο σύστημα βρήκατε; Μόνο στη Βουλγαρία έχουν το σύστημα που εισηγείστε. Και εκεί το έχουν, διότι δεν έχουν πυρκαγιές. Εκεί περιττεύει η ενεργοποίηση ενός φορέα Δασικής Υπηρεσίας για την κατάσβεση των πυρκαγιών.
Και κάτι άλλο, κύριε Υπουργέ. Πέστε μου ποιος αρμόδιος φορέας, ποιος επιστήμονας, ποιος πανεπιστημιακός δάσκαλος, ποιος υπηρεσιακός παράγων συμφωνεί με την πρότασή σας. Πέστε μου, ποιος σας δασκάλεψε για να το πω έτσι απλά, ποιος σας το εισηγήθηκε. Εξετάσαμε στην αρμόδια Επιτροπή Παραγωγής και Εμπορίου εκπροσώπους φορέων, πανεπιστημιακούς, υπηρεσιακούς παράγοντες. Κανείς δεν συνεφώνησε.'Ολοι είχαν τις επιφυλάξεις τους.'Ολοι! Μηδενός εξαιρουμένου. Στην τελευταία συνεδρίαση μόνο, ο κύριος Υπαρχηγός του Πυροσβεστικού Σώματος ήταν πιο θετικός. Αλλά αυτός περιμένει να γίνει κάποια στιγμή Αρχηγός και έχει δεσμεύσεις απέναντί σας.'Ολοι οι άλλοι ήταν αντίθετοι, εξηγώντας και επισημαίνοντας τα τεράστια προβλήματα που γεννώνται από την πρόχειρη και αναποτελεσματική απόφαση της Κυβέρνησης να μεταφέρει την αρμοδιότητα της δασοπυρόσβεσης από τη Δασική Υπηρεσία στο Πυροσβεστικό Σώμα.
'Εχετε μεγάλη ευθύνη, κύριε Υπουργέ, χωρίς να έχετε κάνει απολύτως τίποτε τα τελευταία χρόνια. Ποδοπατείτε το ομόφωνο πόρισμα. Ουσιαστικά επιβάλλετε στους κυβερνητικούς Βουλευτές να πάρουν πίσω την υπογραφή τους, και νομίζω ότι έτσι τους εξευτελίζετε -θα μου επιτρέψετε την έκφραση-όταν έχουν υπογράψει ένα συγκεκριμένο κείμενο, ενώ γνώριζαν την απόφαση της Κυβέρνησης για τη μεταφορά της αρμοδιότητος. Και τους επιβάλλετε τώρα για λόγους ενιαίας εμφάνισης και κομματικής πειθαρχίας -αν θέσετε- να ψηφίσουν την πρότασή σας και να πάρουν και αυτοί ευθύνη για ό,τι μέλλει γενέσθαι, να πάρουν ευθύνη για την τεράστια λαίλαπα, που έρχεται ακόμα και σε ευαίσθητες περιοχές. Και ξέρετε ότι φέτος λόγω των καιρικών συνθηκών η χρονιά θα είναι πάρα πολύ δύσκολη. Και δεν γίνεται απολύτως τίποτε. Τι να πουν οι Βουλευτές των νησιών και των ακριτικών περιοχών, που μας είπατε προηγουμένως, ότι απειλούμαστε από Τούρκους, από πράκτορες κλπ. Δηλαδή, πώς θα βελτιωθεί η αντιπυρική προστασία στα νησιά αυτά; Εκδηλώθηκε μια φωτιά στην Ικαρία.'Ησασταν τελείως απροετοίμαστοι. Δεν έχετε ακέραια την ευθύνη για όλα αυτά που συμβαίνουν;
Η Νέα Δημοκρατία προτείνει να αποσύρει η Κυβέρνηση το νομοσχέδιο, να υπάρξει μία μελέτη, να υπάρξει εισαγωγή του θέματος προς συζήτηση στην αρμόδια Διακομματική Επιτροπή. Εκεί να μας πείσετε με τα νέα τυχόν στοιχεία που θα έχετε, αφού ερωτηθούν οι υπηρεσιακοί παράγοντες και αφού υπάρχει και η συγκεκριμένη αποτίμηση του κόστους λειτουργίας του νέου σώματος. Εν πάση περιπτώσει, προτείνω το σεβασμό 
 

Επιστροφή στην κορυφή



Σελίδα 7857 
του ομόφωνου πορίσματος της Διακομματικής Επιτροπής της Βουλής και τελικώς, την έγκριση της πρότασης νόμου που δεν είναι μόνον της Νέας Δημοκρατίας, με τις ειδικότερες προβλέψεις και διατάξεις που περιέχονται στην πρότασή μας, αλλά είναι μία πρόταση η οποία έχει στηριχθεί και έχει ψηφισθεί από μέλη όλων των πτερύγων της Βουλής, από κόμματα της Αντιπολίτευσης, αλλά και από τριάντα οκτώ Βουλευτές της Κυβέρνησης.
Δυστυχώς, κύριε Υπουργέ, οι εξελίξεις είναι πολύ αρνητικές. Φοβάμαι, ότι το φετινό καλοκαίρι θα είναι άσχημο για τη χώρα μας. Σας προειδοποιούμε από τώρα ότι φέρετε ακεραία την ευθύνη. Δεν είναι δυνατόν η Νέα Δημοκρατία να επιτρέψει στη Κυβέρνηση να επιρριφθούν οι ευθύνες για την φετινή αποτυχία της δασοπυρόσβεσης στις πλάτες των αθώων και χωρίς καμια ευθύνη πυροσβεστικών υπαλλήλων, στους οποίους προσπαθείτε να επιρρίψετε την ευθύνη με το πρόχειρο αποσπασματικό και αναποτελεσματικό σας νομοσχέδιο.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ο Κοινοβουλευτικός Εκπρόσωπος του ΚΚΕ κ. Κολοζώφ ορίζει για τη συζήτηση του αποψινού νομοσχεδίου ως ειδικό αγορητή του κόμματός του το Βουλευτή κ. Αχιλλέα Κανταρτζή, ο οποίος και έχει το λόγο.
ΑΧΙΛΛΕΥΣ ΚΑΝΤΑΡΤΖΗΣ: Κύριοι Βουλευτές, ασφαλώς το νομοσχέδιο για την ανάθεση της δασοπυρόσβεσης στο πυροσβεστικό σώμα έχει τη δική του σημασία, αφού αφορά ένα από τα σημαντικά και καυτά προβλήματα για τη χώρα μας. Αφορά έναν από τους σημαντικούς φορείς του εθνικού μας πλούτου. Θα έχει επιπτώσεις στη ποιότητα ζωής, αλλά και στην προστασία του περιβάλλοντος. Για να δικαιολογήσει τις επιλογές που προωθεί η Κυβέρνηση μέσα από το νομοσχέδιο που συζητάμε κάνει μια απλουστευτική αναφορά στα χρόνια που ακολούθησαν από το 1979, για να μας πει ότι δήθεν εκείνη η επιλογή όχι μόνο δεν έφερε τα επιθυμητά αποτελέσματα, αλλά και ότι εκεί θα πρέπει να αναζητηθούν οι κύριες ευθύνες για τις αρνητικές εξελίξεις των τελευταίων χρόνων στο θέμα της προστασίας των δασών και της αντιμετώπισης των πυρκαγιών. Με άλλα λόγια η Κυβέρνηση επιρρίπτει τις ευθύνες στις δασικές υπηρεσίες για την κατάσταση η οποία υπάρχει σήμερα.
'Ομως, η κατασυκοφάντηση του κλάδου των δασικών υπαλλήλων που επανειλημμένα επιχειρήθηκε και κατά τη συζήτηση τα πλαίσια της αρμόδιας επιτροπής από τον αρμόδιο Υπουργό, όταν επεξεργαζόμασταν το νομοσχέδιο, δεν έχει σχέση με μια ευνοϊκή μεταχείριση ενός άλλου κλάδου, του Πυροσβεστικού Σώματος, αλλά ουσιαστικά θυμίζει την παροιμία που λέει φωνάζει ο κλέφτης για να φοβηθεί ο νοικοκύρης.
'Ομως, το πρόβλημα δεν είναι μόνο εκεί. Είναι μια επικίνδυνη λογική. Μέσα απ' αυτήν τη τακτική της, η Κυβέρνηση θέλει να αποσιωπήσει και για την ακρίβεια να αποκρύψει τις τεράστιες ευθύνες που έχει και η σημερινή και οι προηγούμενες κυβερνήσεις, για τις πολιτικές επιλογές που ακολούθησαν όλα αυτά τα χρόνια στη χώρα μας, επιλογές οι οποίες οδήγησαν σε μια διαρκή υποβάθμιση της προστασίας των δασών, διότι λειτούργησαν σε μεγάλο βαθμό σαν θερμοκήπιο μέσα στο οποίο φουντώνουν φαινόμενα σαν τις πυρκαγιές.
Χρόνια τώρα παραμένουν άλυτα και οξύνονται τα δασικά προβλήματα. Το ιδιοκτησιακό καθεστώς και το δασικό κτηματολόγιο, ο σχεδιασμός χρήσης γης αφήνουν ανοικτό το δρόμο για την κερδοσκοπία με την αξιοποίηση των δασικών πυρκαγιών. Δεν είναι ασφαλώς τυχαίο ότι οι περισσότεροι εμπρησμοί παρουσιάζονται σε περιοχές με έντονο οικονομικό ενδιαφέρον για οικοδομική, βιομηχανική και για τουριστική δραστηριότητα. Αρκεί μονο να κάνει μια βόλτα κανείς στις τεράστιες δασικές εκτάσεις και στα δάση που έχουν καεί για να διαπιστώσει εκείνο που από πολλούς επανειλημμένα έχει επισημανθεί. Δηλαδή, ότι εκείνο το είδος που αυξάνεται με τους πιο γοργούς ρυθμούς μετά από κάθε πυρκαγιά είναι οι βίλες.
Γι' αυτούς τους λόγους ακριβώς λέμε ότι το πρόβλημα των πυρκαγιών δεν είναι στενά ένα οργανωτικό πρόβλημα, αλλά πριν απ' όλα είναι πρόβλημα πολιτικής, είναι πρόβλημα πολιτικό. Οι ανύπαρκτες ουσιαστικά δαπάνες για την προστασία των δασών, συνεχίζουν να περικόπτονται στα πλαίσια της πολιτικής λιτότητας, στα πλαίσια της περικοπής των δημοσίων δαπανών, στα πλαίσια της πολιτικής που θέλει να εντάξει το δάσος στην οικονομία της αγοράς σύμφωνα με τις επιταγές της Ευρωπαϊκής 'Ενωσης και του μεγάλου κεφαλαίου.
Είναι μία πολιτική, που έχει σαν αποτέλεσμα, πέρα από όλα τα άλλα και τις τεράστιες ελλείψεις στον αναγκαίο εξοπλισμό για την αντιμετώπιση των πυρκαγιών. Αρκεί μόνο να θυμηθεί κανείς, ότι τα μέσα τα οποία διατίθενται σήμερα είναι μόλις το 1/3 από τα μέσα εκείνα που είναι απαραίτητα, από τα μέσα που είναι αναγκαία για να υπάρχει ένας στοιχειώδης εξοπλισμός των δασικών υπηρεσιών για την αντιμετώπιση των πυρκαγιών. Αυτές ακριβώς τις ελλείψεις έρχεται να μας υπενθυμίσει για μία ακόμα φορά η πυρκαγιά που ξέσπασε προχθές στην Ικαρία. Είναι ελλείψεις, οι οποίες έχουν να κάνουν με τη στοιχειώδη έλλειψη υποδομής, παρατηρητήρια, υδατοδεξαμενές, δρόμοι κλπ.
Οι τραγικές αυτές ελλείψεις σε έργα υποδομής, σε προσωπικό και μέσα είναι αποτέλεσμα της πολιτικής που ακολουθείται και έχουν τη δική τους συμβολή στην αναποτελεσματικότητα της δασοπυρόσβεσης. Η ευθύνη, όμως, για αυτές τις ελλείψεις βαρύνει την Κυβέρνηση και τις προηγούμενες κυβερνήσεις και όχι βέβαια τις δασικές υπηρεσίες, που θέλει η Κυβέρνηση να τις φορτώσει.
Η Κυβέρνηση αντί να προχωρήσει στις αναγκαίες αλλαγές με τη δημιουργία του ενιαίου φορέα δασοπροστασίας, όπως ομόφωνα πρότεινε και το πόρισμα της Διακομματικής Επιτροπής το 1993, προχωρεί σε μία απλή μετάθεση της ευθύνης από τις δασικές υπηρεσίες στην Πυροσβεστική Υπηρεσία.
Κατ'αρχάς, θέλουμε να υπογραμμίσουμε, ότι η Κυβέρνηση αναλαμβάνει τεράστιες ευθύνες ακόμα και για το γεγονός της χρονικής στιγμής που επέλεξε για να προωθήσει αυτό το νομοσχέδιο, ενώ έχει ήδη ξεκινήσει η αντιπυρική περίοδος, έχει χαθεί πολύτιμος χρόνος. Η αβεβαιότηταγια την έκβαση των κυβερνητικών προθέσεων και η έλλειψη αυτή της προετοιμασίας είναι πιθανόν να έχουν τραγικές συνέπειες σε βάρος των δασών, όσες φιλότιμες προσπάθειες και αν καταβάλει το Πυροσβεστικό Σώμα, αν τελικά το νομοσχέδιο γίνει και νόμος του κράτους.
Η εγκατάλειψη του Ενιαίου Φορέα Δασοπροστασίας εντάσσεται στη λογική που ακολουθεί και η Κυβέρνηση αλλά και οι προηγούμενες κυβερνήσεις για την ένταξη του δάσους και της πολιτικής που ακολουθείται στη λογική της οικονομίας της αγοράς όπως προωθεί η Ευρωπαϊκή 'Ενωση υλοποιώντας τις απαιτήσεις του μεγάλου κεφαλαίου.
Λέτε ότι οι Δασικές Υπηρεσίες πρέπει να αφεθούν απερίσπαστες στο έργο τους, στην ανάπτυξη των δασικών πόρων, τις αναδασώσεις κλπ. Μα για ποιες αναδασώσεις μιλάτε, κύριε Υπουργέ και ποιον κοροϊδεύετε; Γι' αυτές τις αναδασώσεις που τις έχετε εγκαταλείψει, περιορίζοντάς της σε τεράστιο βαθμό και γι' αυτές τις λιγοστές που γίνονται όταν τις αναθέτετε σε ιδιώτες; Για ποιο έργο των δασικών υπηρεσιών μιλάτε, όταν ακόμη και τον σχεδιασμό και την εκτέλεση των αναγκαίων δασικών έργων τα έχετε αναθέσει σε ιδιώτες και τώρα προετοιμάζετε να αναθέσετε τη διαχείριση στα Νομικά Πρόσωπα Ιδιωτικού Δικαίου και των εθνικών δρυμών;
Λέτε ότι οι δασικές υπηρεσίες πρέπει να αφεθούν απερίσπαστες στο έργο τους. Τα κενά όμως σε προσωπικό, ξεπερνούν το 50% των οργανικών θέσεων, σύμφωνα με τους πιο μέτριους υπολογισμούς.
Να μη μιλήσουμε για τις πραγματικές ανάγκες, έτσι ώστε να υπάρχει μια αποτελεσματική πολιτική ανάπτυξης και προστασίας των δασών. Μόνο και μόνο τα κενά στους δασολόγους ξεπερνούν το 30%. Από πότε, αλήθεια, έχει να προσληφθεί δασολόγος; Από το 1992, από το 1993. Τι έγινε από τότε; Δεν βγήκε κανείς απ' αυτούς στη σύνταξη;
Ψηφίσατε εκείνο τον γνωστό νόμο που λέει, πέντε φεύγουν ένας προσλαμβάνεται, γιατί έτσι θέλει η Ευρωπαϊκή 'Ενωση, θέλει να συρρικνώσει το δημόσιο τομέα και να προετοιμάσει το έδαφος για τις ιδιωτικοποιήσεις. Αλλά ούτε αυτό το κάνετε! 
 

Επιστροφή στην κορυφή



Σελίδα 7858 
Και το αποτέλεσμα ποιο είναι; Να έχουν ξαρματωθεί οι Δασικές Υπηρεσίες και εσείς να τις φορτώνετε από πάνω τις ευθύνες για τα κενά που υπάρχουν, τα κενά τα οποία βαρύνουν αποκλειστικά εσάς και όχι τις Δασικές Υπηρεσίες.
Δεν είναι, αλήθεια, κοροϊδία από τη μια μεριά να ερημώνονται οι Δασικές Υπηρεσίες από προσωπικό και από την άλλη να τις καλείτε να συνεχίσουν απερίσπαστες το έργο τους; Αλλά, επαναλαμβάνω ότι η δική σας λογική είναι η οικονομία της αγοράς, η ανάθεση του ενός, η ανάθεση του άλλου τομέα στο μεγάλο κεφάλαιο, μία πολιτική που εγγυάται βέβαια κέρδη, για το Κεφάλαιο αλλά μία πολιτική που θυσιάζει στο βωμό του κέρδους του μεγάλου κεφαλαίου τον εθνικό μας πλούτο και τα δάση της χώρας μας.
Με το νομοσχέδιο αντί να προωθήσετε τον Ενιαίο Φορέα Δασοπροστασίας κάνετε μία απλή μετάθεση ευθυνών από τις Δασικές Υπηρεσίες στο Πυροσβεστικό Σώμα, όπως ήδη έχουμε επισημάνει. Με την απόφασή της αυτή η Κυβέρνηση δεν θέλει βέβαια να τιμήσει το Πυροσβεστικό Σώμα για την προσφορά του αναθέτοντάς του τη δασοπυρόσβεση και μάλιστα χωρίς τις απαραίτητες προϋποθέσεις σε προσωπικό και μέσα. Αν ήθελε πραγματικά να τιμήσει το Πυροσβεστικό Σώμα και την πραγματικά τεράστια κοινωνική του προσφορά, δεν θα ακολουθούσε μία πολιτική που στερεί από το προσωπικό στοιχειώδη δικαιώματα.
Αντίθετα, θεωρεί ότι η ανάθεση της δασοπυρόσβεσης στην Πυροσβεστική Υπηρεσία αποτελεί την πιο φθηνή λύση από πλευράς κόστους και επιχειρεί χωρίς όρους και προϋποθέσεις, που επανειλημμένα έχουν θέσει οι συνδικαλιστικές οργανώσεις του Πυροσβεστικού Σώματος, η Πανελλήνια 'Ενωση Υπαλλήλων του Πυροσβεστικού Σώματος να τους φορτώσει στην πλάτη τους και αυτό το έργο.
Με τις ελλείψεις που υπάρχουν στο προσωπικό στις πυροσβεστικές υπηρεσίες, το πενθήμερο στην πράξη έχει καταργηθεί. Οι πυροσβέστες, ιδιαίτερα κατά τη θερινή περίοδο, εργάζονται έξι μέρες την εβδομάδα. Με τις καινούριες ευθύνες που τους φορτώνονται στην πλάτη, δεν θα εργάζονται μόνο έξι μέρες, αλλά και επτά, για να μπορέσουν να καλύψουν, όσο αυτό βέβαια θα είναι δυνατόν, αυτές τις ανάγκες. Ο στόχος σας βέβαια αυτός ομολογείται ευθέως και από την ίδια την Κυβέρνηση, όταν στην εισηγητική έκθεση αναφέρει ότι δημοσιονομικοί και μόνο λόγοι επέβαλαν αυτές τις αλλαγές, καταπατώντας όλες τις προειδοποιήσεις και όλες τις επισημάνσεις των αρμόδιων επιστημονικών φορέων της χώρας μας, που λένε ότι για να αντιμετωπιστεί αποτελεσματικά το πρόβλημα των πυρκαγιών χρειάζεται Ενιαίος Φορέας Δασοπροστασίας.
'Οχι μόνο δεν προχωράτε στην πρόσληψη πέντε χιλιάδων πυροσβεστών που χρειάζονται για να είναι στοιχειωδώς έστω επανδρωμένη η Πυροσβεστική Υπηρεσία, αλλά και αυτές τις τρεις χιλιάδες που είχατε εξαγγείλει τις περιορίσατε στις δύο χιλιάδες, για να τις αυξήσετε βέβαια κατά τη συζήτηση του νομοσχεδίου στην αρμόδια επιτροπή, μετά από επανειλημμένες διαμαρτυρίες στις δυόμισι χιλιάδες. Και δεν είναι μόνο αυτό. Αποσπάτε το σύνολο σχεδόν από τους δασοφύλακες και τους μετατάσσετε στην Πυροσβεστική Υπηρεσία. 'Ετσι όμως αφήνετε ακάλυπτο ένα σημαντικό έργο της προστασίας από κάθε παράνομη δραστηριότητα, από παράνομες εκχερσώσεις, από παράνομες υλοτομίες και γενικά καταφέρετε ένα κτύπημα στον τομέα της προστασίας των δασών. 
Επιμένετε στην πολιτική της πρόσληψης εποχιακού προσωπικού για την αντιμετώπιση των πυρκαγιών, παρόλο που σας έχει επισημανθεί και πάλι από όλους τους αρμόδιους επιστημονικούς φορείς ότι με εποχιακό προσωπικό δεν μπορεί να γίνεται λόγος για αποτελεσματική αντιμετώπιση των πυρκαγιών, ότι χρειάζεται μόνιμο προσωπικό, αφού το εποχιακό ούτε προλαβαίνει να εκπαιδευθεί αποτελεσματικά και κατάλληλα, αλλά και επιπλέον ότι χρειάζεται η συνεχής απασχόληση μέσα στο δάσος για να είναι σε θέση οι άνθρωποι αυτοί να παρέχουν και αποτελεσματικό έργο.
Ταυτόχρονα όμως με τις συμβάσεις των εποχιακών υπαλλήλων όχι μόνο καθιερώνετε υπαλλήλους δύο ταχυτήτων στα πλαίσια της πολιτικής της λευκής βίβλου για την ανατροπή των εργασιακών σχέσεων, αλλά και υπονομεύετε την καλύτερη αξιοποίησή τους. 
Πέρα από όλα αυτά, παίρνετε από τις δασικές υπηρεσίες όλο τον εξοπλισμό που ήταν απαραίτητος και αξιοποιούνταν όχι μόνο για την αντιμετώπιση των πυρκαγιών, αλλά και για μια σειρά άλλες εργασίες με αποτέλεσμα οι δασικές υπηρεσίες να είναι ξαρματωμένες. Και, βεβαίως, τότε θα σας ακούσουμε και πάλι να λέτε ότι οι δασικές υπηρεσίες δεν προσφέρουν έργο και άρα αυτά τα οποία απέμειναν να κάνουν θα πρέπει να τα δώσετε σε ιδιώτες. 
Αυτή είναι η πολιτική που ακολουθείτε και αυτήν τη λογική υπηρετείτε και μέσα από το συγκεκριμένο νομοσχέδιο.
Το Κ.Κ.Ε. επιμένει στη θέση του για τη δημιουργία Ενιαίου Φορέα Δασοπροστασίας στα πλαίσια του Υπουργείου Γεωργίας, που θα έχει την ευθύνη για όλη τη δασοπροστασία, την προστασία από κάθε παράνομη δραστηριότητα, από ασθένειες, την προστασία από τους χειμάρρους και για τις πυρκαγιές. Θα έχει την ευθύνη σε όλα τα στάδια, από την πρόληψη, την προκαταστολή και την καταστολή. Δηλαδή, την οργάνωση, το σχεδιασμό, την εκτέλεση των αναγκαίων έργων, αλλά και την καταστολή των πυρκαγιών.
Απ'όλα όσα ανέφερα, είναι βέβαιο ότι τα προβλήματα της προστασίας των δασών, όχι μόνο δεν πρόκειται να αντιμετωπιστούν με το συγκεκριμένο νομοσχέδιο -γιατί ακριβώς λείπει η πολιτική σας βούληση για να αντιμετωπίσετε το πρόβλημα στη ρίζα του- αλλά τα προβλήματα αυτά θα επιδεινωθούν.
Το Κομμουνστικό Κόμμα Ελλάδος καταψηφίζει το νομοσχέδιο.
ΠΡΟΕΔΡΕΥΩΝ (Νικόλαος Κατσαρός): Ο ειδικός αγορητής του Συνασπισμού κ. Αποστόλου έχει το λόγο.
ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, δυστυχώς βρισκόμαστε στην έναρξη της αντιπυρικής περιόδου. Και ενώ έχουν ήδη εκδηλωθεί οι πρώτες πυρκαγιές, η χώρα μας βρίσκεται ανέτοιμη και απροετοίμαστη για να αντιμετωπίσει ένα πρόβλημα που κατακαίει και αφανίζει κάθε χρόνο χιλιάδες εκτάρια δασών και δασικών εκτάσεων, τις δασικές πυρκαγιές.
Αντί σήμερα να συζητούμε τον τρόπο με τον οποίο θα οργανωθεί αποτελεσματικότερα η δασοπροστασία, αντί να συζητούμε αν τα μέτρα που έχει πάρει η Κυβέρνηση για το συγκεκριμένο θέμα θα είναι αποτελεσματικά το φετινό καλοκαίρι, νομοθετούμε ουσιαστικά τη διάλυση της δασοπροστασίας.
Κανένας δεν γνωρίζει σήμερα σε πόσο χρονικό διάστημα θα είναι έτοιμη η Πυροσβεστική Υπηρεσία, θα είναι έτοιμη η δασοπροστασία της χώρας μας, μετά την ψήφιση του σχετικού νομοσχεδίου.
Να αναφέρω την άποψη που εξέφρασε ο Αρχηγός του Πυροσβεστικού Σώματος στη Διαρκή Επιτροπή Παραγωγής και Εμπορίου κατά τη συζήτηση της πρότασης νόμου της Νέας Δημοκρατίας, όπου -και θα καταθέσω, για να μην υπάρχει καμιά αμφιβολία, τη σχετική σελίδα από τα πρακτικά- ανέφερε ένα διάστημα τεσσάρων μηνών από την ψήφιση του σχετικού νομοσχεδίου. Δηλαδή, αγαπητοί συνάδελφοι, θα φθάσουμε αρχές Οκτωβρίου και τότε η Κυβέρνηση δεν θα απολογείται για τις ευθύνες της σχετικά με τη δασοπροστασία το φετινό καλοκαίρι. Γιατί; Διότι, αγαπητοί συνάδελφοι, ο μεν Υπουργός Γεωργίας θα λέει ότι "εγώ δεν έχω ευθύνες γιατί παρέδωσα", ο δε Υπουργός Δημοσίας Τάξεως θα λέει ότι "εγώ δεν έχω ευθύνες, γιατί δεν πρόφθασα να οργανώσω την υπηρεσία μου".
'Οντως, αγαπητοί συνάδελφοι, όλοι όσοι εμπλέκονται με το δασικό οικοσύστημα της χώρας μας συμφωνούν ότι μέχρι σήμερα δεν υπήρχε αποτελεσματική αντιμετώπιση στις δασικές πυρκαγιές. Αυτό βέβαια δεν οφείλεται στην άσκηση της δασοπυρόσβεσης από τη Δασική Υπηρεσία. Οφείλεται στην έλλειψη οργάνωσης και στην έλλειψη μέσων και προσωπικού για την αντιμετώπιση των δασικών πυρκαγιών.
Αρκεί να σας αναφέρω, ότι σήμερα η Δασική Υπηρεσία είναι ελλειμματική κατά 65% σε προσωπικό και δεν χρηματοδοτείται για την εφαρμογή συγκεκριμένων προγραμμάτων δασοπροστασίας.
 

Επιστροφή στην κορυφή



Σελίδα 7859 
Σήμερα, χίλια εκατό δασοφυλάκια είναι κλειστά, τριακόσια δασονομεία είναι κλειστά και περί τα ογδόντα δασαρχεία και διευθύνσεις δασών, έχουν ελλείψεις σε προσωπικό.
Ποια οργάνωση έχει γίνει τα τελευταία χρόνια στη Δασική Υπηρεσία;
Υπάρχει ο νόμος, αγαπητοί συνάδελφοι, 1845/1989 για τον Ενιαίο Φορέα Δασοπροστασίας και με το προεδρικό διάταγμα 242/1993, αποφασίστηκε η σύσταση Δασικού Σώματος. Τίποτα απ'όλα αυτά δεν έχει γίνει.
'Οταν οι υπηρεσίες, κύριε Υπουργέ, δεν λειτουργούν σωστά και αποτελεσματικά, τις ενισχύουμε. Δεν τις διαλύουμε. Και αυτό γνωρίζετε ότι συμβαίνει και σε άλλες υπηρεσίες του Υπουργείου Γεωργίας.
Πριν μπω όμως στην ουσία, αγαπητοί συνάδελφοι, του νομοσχεδίου, θέλω να θέσω δύο πολιτικά ζητήματα:
Το πρώτο είναι η συμπεριφορά της Kυβέρνησης απέναντι στα πορίσματα των Διακομματικών Επιτροπών της Βουλής και ειδικά απέναντι στα ομόφωνα πορίσματα και το δεύτερο είναι η πολιτική συνέπεια είκοσι εννέα συναδέλφων της Συμπολίτευσης, που στις 25 Σεπτεμβρίου 1997 κατέθεσαν τροπολογία για την ίδρυση και λειτουργία Ενιαίου Φορέα Δασοπροστασίας και σήμερα οι συνάδελφοι αυτοί καλούνται να αυτοκαταργηθούν.
Η άρνηση, αγαπητοί συνάδελφοι, της Κυβέρνησης να υιοθετήσει το ομόφωνο πόρισμα της σχετικής Διακομματικής Επιτροπής στην οποία συμμετείχαν και μέλη της σημερινής Κυβέρνησης, δείχνει τις προθέσεις της απέναντι στα πορίσματα, επιβεβαιώνοντας την άποψη ότι όλες αυτές οι επιτροπές συστήνονται μόνο και μόνο για την εκτόνωση των κρίσεων.
Σχετικά όμως με το άλλο θέμα, κύριοι συνάδελφοι της Πλειοψηφίας -και απευθύνομαι στους είκοσι εννέα συναδέλφους- στις 7 Αυγούστου 1997 ο κ. Τζουμάκας, ο Υπουργός Γεωργίας, ανακοινώνει την απόφασή του για τη σύσταση επιτροπής που θα ασχοληθεί με τη μεταφορά της ευθύνης της δασοπυρόσβεσης από τη Δασική Υπηρεσία στη Πυροσβεστική Υπηρεσία.
Στις 29 Σεπτεμβρίου 1997, δηλαδή, δύο μήνες μετά τη σχετική ανακοίνωση, οι είκοσι εννέα συνάδελφοι της Πλειοψηφίας -θα καταθέσω τις σχετικές τροπολογίες- υπογράφουν σε αντίθετη κατεύθυνση με την απόφαση του Υπουργού Γεωργίας, γνωρίζοντας πριν από δύο μήνες ότι αυτή η απόφαση του Υπουργού Γεωργίας δεν συμφωνεί με τις προθέσεις τους.
'Αρα λοιπόν, σήμερα που θα κληθούν να αποφασίσουν, τι θα πουν; Να μη μας πουν ότι άλλαξαν τα δεδομένα και γι' αυτό σήμερα θα συμφωνήσουν, γιατί, αγαπητοί συνάδελφοι, σας λέω ότι τα τελευταία χρόνια υπάρχει μείωση των δασικών εκτάσεων που καίγονται κάθε χρόνο και γι' αυτό θα καταθέσω και σχετικό πίνακα. 'Αρα λοιπόν, τα δεδομένα ήταν προς ευνοϊκότερη κατεύθυνση από αυτήν που υποτίθεται ότι θέλουν να ισχυριστούν.
Αγαπητοί συνάδελφοι, η συγκεκριμένη πρόταση για μας είναι όχι μόνο πρόχειρη, εσφαλμένη, αλλά και ύποπτη. Είναι πρόχειρη, διότι όλη την περασμένη χρονιά ο Υπουργός Γεωργίας βεβαίωνε όλους μας και όλους τους υπαλλήλους της Δασικής Υπηρεσίας ότι θα υιοθετήσει το ομόφωνο πόρισμα της Διακομματικής Επιτροπής.
Εγώ σας λέω ότι ο ίδιος πήρα στις 26.8.1997 απάντηση σε ερώτησή μου -θα την καταθέσω- από τον Υπουργό Γεωργίας, ο οποίος μιλούσε για τη σύσταση του φορέα δασοπροστασίας με βάση το ομόφωνο πόρισμα της Βουλής, ενώ ο ίδιος είχε αποφασίσει από τις 7.8.1997 τη μεταφορά της δασοπυρόσβεσης.
'Αρα δικαιολογημένα υπάρχει ο ισχυρισμός εκ μέρους μας ότι αντιμετωπίζεται πρόχειρα η συγκεκριμένη κατάσταση. Θα καταθέσω και τη σχετική απάντηση.
Η απόφαση, αγαπητοί συνάδελφοι, για μεταφορά της δασοπυρόσβεσης στη Δασική Υπηρεσία είναι εσφαλμένη γιατί έγινε με βάση μια συγκεκριμένη μελέτη που συνέταξε η Πυροσβεστική Υπηρεσία. Κύριο χαρακτηριστικό αυτής της μελέτης είναι ο λανθασμένος προβληματισμός και η έλλειψη επιστημονικής τεκμηρίωσης. Χωρίς επεξεργασία και ανάλυση των στοιχείων των μέχρι σήμερα δασικών πυρκαγιών, χωρίς την επιστημονική προσέγγιση της δασικής βλάστισης, αλλά και των μετεωρολογικών και γεωγραφικών συνθηκών της χώρας μας και χωρίς συγκεκριμένο διάγραμμα υιοθετείται μία μελέτη που διαχωρίζει τη δασοπυρόσβεση από τη δασοπροστασία και διαχείριση του δάσους.
Για μας η μελέτη δεν αποτελεί σε καμία περίπτωση την αιτιολογική βάση για τη μεταφορά των αρμοδιοτήτων.
Eίναι ένα σύγγραμμα που συντάχθηκε κατά παραγγελία και είχε ως σκοπό να καταδείξει την ανάγκη -και μόνο την ανάγκη- μεταφοράς της δασοπυρόσβεσης στο Πυροσβεστικό Σώμα.
Αναφέρεται στη μελέτη το νομοθετικό πλαίσιο. Δεν εμπλέκονται με το ν. 998/79, που ισχυρίζεται η μελέτη, οι υπηρεσίες. Υποχρεώνονται οι υπηρεσίες για κοινή ενασχόληση με τη δασοπροστασία και μάλιστα κατ' επιταγή του συνταγματικού νομοθέτη. 'Οσον αφορά το αν υπάρχουν νόμοι, από συστάσεως του ελληνικού κράτους, αγαπητοί συνάδελφοι -και δεν υπάρχει ο χρόνος να αναφερθώ ονομαστικά- οριζόταν ότι υπεύθυνη για τη δασοπυρόσβεση είναι η Δασική Υπηρεσία.
Η μελέτη, αγαπητοί συνάδελφοι, αγνοεί και το βασικότερο τρίπτυχο αντιμετώπισης των δασικών πυρκαγιών, που είναι πρόληψη, έγκυρη επέμβαση, καταστολή. Η πρόληψη -και νομίζω ότι όλοι το δεχόμαστε- είναι συνδεδεμένη με τη διαχείριση των δασών και το σχεδιασμό της δασοπροστασίας.
Το δασικό οικοσύστημα είναι ένας ζωντανός οργανισμός, που έχει ανάγκη συνεχούς φροντίδας και προστασίας καθ' όλη τη διάρκεια του έτους. Η προστασία αυτή, εκτός του σχεδιασμού, απαιτεί και συνεχή περιφρούρηση, γιατί οι κίνδυνοι που απειλούν το δάσος είναι πολλοί. 
Δεν είναι δυνατόν η πρόληψη να αποτελεί αντικείμενο μιας υπηρεσίας και η καταστολή αντικείμενο μιας άλλης υπηρεσίας. Οι δασολόγοι σαν επιστήμονες, οι τεχνολόγοι και όλοι όσοι ασχολούνται μέχρι σήμερα με τα θέματα της δασικής υπηρεσίας, έχουν τις απαραίτητες γνώσεις για να αντιμετωπίσουν τα παραπάνω θέματα.
Η έγκαιρη επέμβαση, αγαπητοί συνάδελφοι, σε οποιαδήποτε πυρκαγιά, ακόμη και στις πιο δύσκολες συνθήκες είναι αυτή που περιορίζει σημαντικά τις καταστροφές. 
Ενδεικτικά θα σας αναφέρω ότι από το 1983 έως το 1995, στο 64% των δασικών πυρκαγιών, που υπήρξε έγκαιρη επέμβαση, αντιστοιχεί μόλις στο 2% των καμμένων εκτάσεων, ενώ αντίθετα στο υπόλοιπο 34%, που δεν υπήρξε έγκαιρη επέμβαση, αντιστοιχεί το υπόλοιπο 98% των καμμένων δασών και δασικών εκτάσεων, παρά την κινητοποίηση όλου του κρατικού μηχανισμού και της Τοπικής Αυτοδιοίκησης, που γίνεται στις συγκεκριμένες πυρκαγιές.
Θα καταθέσω σχετικό πίνακα, που επιβεβαιώνει αυτές τις απόψεις.
'Ομως,αγαπητοί συνάδελφοι, ξεχνάμε ότι την έγκαιρη επέμβαση που σας προανέφερα και που αντιμετωπίζει ουσιαστικά τις πυρκαγιές, την κάνουν μόνο οι άνθρωποι, που ζουν από και μέσα στο δάσος. 'Ολοι γνωρίζουμε ότι αυτοί οι άνθρωποι είναι οι δασεργάτες, είναι οι ρητινοκαλλιεργητές, είναι οι κτηνοτρόφοι, είναι οι κάτοικοι των ορεινών και μειονεκτικών περιοχών, είναι αυτοί που έχουν γνώση του δασικού χώρου και των ιδιαιτεροτήτων του, είναι αυτοί που σήμερα το πρωί επισκέφθηκαν το Υπουργείο Γεωργίας και δυστυχώς ο κύριος Υπουργός ουσιαστικά αρνήθηκε να τους δει.
Η άποψη που υπάρχει, ότι και σε άλλες χώρες η Πυροσβεστική Υπηρεσία έχει την ευθύνη της δασοπυρόσβεσης, δεν ευσταθεί αγαπητοί συνάδελφοι, γιατί αυτό συμβαίνει στις χώρες που δεν έχουν το παραμικρό πρόβλημα με τις δασικές πυρκαγιές. Θα τις αναφέρω, είναι η Σουηδία, είναι η Νορβηγία, η Φινλανδία, η Γερμανία. 
'Εχουν καμία σχέση οι καιρικές συνθήκες της χώρας μας μ' αυτές τις χώρες; 'Εχει καμία σχέση η δασική βλάστηση της χώρας μας με τη δασική βλάστηση αυτών των χωρών; Σας αναφέρω χαρακτηριστικά ότι το σύνολο των καμμένων δασικών 
 

Επιστροφή στην κορυφή



Σελίδα 7860 
εκτάσεων και στις τέσσερις προαναφερθείσες χώρες κατά την τελευταία εικοσαετία ισούται με το 1/10 της κατά μέσο όρο καιγόμενης έκτασης στη χώρα μας. Καταλαβαίνετε, λοιπόν, ότι η σύγκριση δεν στηρίζεται σε επιστημονικά δεδομένα. Η αλήθεια είναι τελείως διαφορετική.
'Ολες οι χώρες που αντιμετωπίζουν σοβαρό πρόβλημα στις δασικές πυρκαγιές, όπως είναι και η χώρα μας, την ευθύνη της δασοπυρόσβεσης την έχουν εμπιστευθεί στη Δασική Υπηρεσία.
Συγκεκριμένα: Στην Ευρωπαϊκή 'Ενωση (Ισπανία, Γαλλία, Ιταλία, Πορτογαλία), στις Ηνωμένες Πολιτείες Αμερικής, στον Καναδά, στην Αυστραλία, στην Ρωσία, σε όλες αυτές τις χώρες οι δασικές πυρκαγιές αποτελούν αρμοδιότητα της Δασικής Υπηρεσίας, που με οργάνωση και μέσα κατάλληλα -που, δυστυχώς, δεν υπήρχαν στη χώρα μας- αντιμετωπίζουν και διευθύνουν τον αντιπυρικό αγώνα στα δάση. Μόνο στη Νότιο Γαλλία, επειδή έγινε επίκληση αυτής της άποψης, υπάρχει συνεργασία μεταξύ Δασικής και Πυροσβεστικής Υπηρεσίας στην καταπολέμηση των πυρκαγιών. 'Ηταν ένα πείραμα, το οποίο πέτυχε, αλλά και πάλι εκεί την κύρια ευθύνη την έχει η Δασική Υπηρεσία.
Εμείς τι κάνουμε, αγαπητοί συνάδελφοι; Υπήρξε ένα ομόφωνο πόρισμα της Βουλής, ένα πόρισμα που πραγματικά έγινε μετά από διεξοδική και σοβαρή συζήτηση με τους κατ' εξοχήν αρμοδίους και σήμερα αντί να εγκαλούμε την Κυβέρνηση, γιατί δεν έχει αρχίσει την εφαρμογή του συγκεκριμένου πορίσματος, βρισκόμαστε στην κατάσταση να κουβεντιάζουμε προς αντίθετη κατεύθυνση.
Αγαπητοί συνάδελφοι, σας πληροφορώ ότι παρόμοια προσπάθεια για ανάληψη της ευθύνης της δασοπυρόσβεσης από την Πυροσβεστική Υπηρεσία της χώρας μας έχει γίνει ξανά το 1984, αλλά ναυάγησε, γιατί η Πυροσβεστική Υπηρεσία δεν είχε τις γνώσεις να αντιμετωπίσει την κατάσταση και σας πληροφορώ ότι έντρομη στα μέσα της αντιπυρικής περιόδου εγκατέλειψε το αντικείμενο και κλήθηκε ξανά η Δασική Υπηρεσία -και να είστε σίγουροι, αγαπητοί συνάδελφοι, ότι το ίδιο θα συμβεί και τη φετινή χρονιά- να αναλάβει το έργο.
Για μας η μεταφορά της δασοπυρόσβεσης στην Πυροσβεστική Υπηρεσία θα δημιουργήσει μία γιγαντιαία στρατοκρατική υπηρεσία με γραφειοκρατικό χαρακτήρα, που δεν θα μπορεί να σβήσει μεγάλες πυρκαγιές. Να έχετε υπόψη σας ότι και σήμερα, όπως προανέφερα, στις μεγάλες πυρκαγιές όλος ο κρατικός μηχανισμός κινητοποείται. 'Αρα, δεν θα υπάρξει διαφορετική αντιμετώπιση, αν δεν αλλάξει η οργάνωση και ο σχεδιασμός, κάτι το οποίο δεν είχε συμβεί προηγουμένως. 
Ο κίνδυνος, αγαπητοί συνάδελφοι, που υπάρχει είναι μεγάλος αριθμός πυρκαγιών από μικρές να γίνουν μεγάλες, γιατί σας προανέφερα ότι αυτό που προέχει είναι η έγκαιρη επέμβαση και με αυτόν τον τρόπο οργάνωσης είναι σίγουρο ότι δεν θα υπάρξει έγκαιρη επέμβαση. 
Δεν θα υπάρξει και για έναν άλλο λόγο, γιατί, όπως σας προανέφερα, οι άνθρωποι που έχουν σχέση με το δάσος στην καθημερινή τους δραστηριότητα δεν λαμβάνονται καθόλου υπόψη στο συγκεκριμένο σχεδιασμό. Γιατί έχει ξεχάσει ο Υπουργός Γεωργίας ότι στην Ελλάδα οι πυρκαγιές, αγαπητοί συνάδελφοι, σβήνονται από προσωπικό που είναι συναισθηματικά δεμένο με το δάσος.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Επίσης, είναι εσφαλμένη η πρόταση, γιατί διαχωρίζει τη δασοπυρόσβεση από τη δασοπροστασία και τη διαχείριση του δάσους. Η δασική πυρκαγιά από την εκδήλωσή της, τη συμπεριφορά της και την αντιμετώπισή της αποτελεί αντικείμενο ανάλυσης της δασολογικής επιστήμης και, όπως προανέφερα, σε όλο τον κόσμο αντιμετωπίζεται από τη Δασική Υπηρεσία. Είναι ένας ενιαίος οργανισμός το δασικό οικοσύστημα, αγαπητοί συνάδελφοι, και η φροντίδα πρέπει να είναι συνεχής και όλο το χρόνο. 
Δεν είναι η δασική πυρκαγιά ένα στατικό φαινόμενο και ούτε αντιμετωπίζεται χωρίς να έχουμε γνώση ειδικά τόσο του ανάγλυφου, όσο της βλάστησης, αλλά και των καιρικών συνθηκών που επικρατούν σε κάθε περιοχή.
'Ομως, αγαπητοί συνάδελφοι, για μας είναι και ύποπτη η συγκεκριμένη πρόταση, γιατί στην εισηγητική έκθεση του νομοσχεδίου θεωρείται ως κύριος υπεύθυνος για τις καταστροφικές πυρκαγιές του δασικού πλούτου της χώρας μας ο νόμος 998/79 περί προστασίας των δασών και των δασικών εκτάσεων της χώρας μας.
'Ενας νόμος, ο οποίος ψηφίστηκε ουσιαστικά κατ' επιταγήν του Συντάγματος, των άρθρων 24 παράγραφος 1 και 117 παράγραφοι 3 και 4 που υποχρέωναν την πολιτεία στη θεσμοθέτηση αυστηρών μέτρων, αυστηρού καθεστώτος για την προστασία των δασών και των δασικών εκτάσεων. 'Ομως, ο συγκεκριμένος νόμος, παρά τις προθέσεις του, δεν προστάτευσε το δασικό οικοσύστημα της χώρας μας και όχι βέβαια εξαιτίας της ανικανότητας της Δασικής Υπηρεσίας, αλλά αγαπητοί συνάδελφοι, εξαιτίας των εγκυκλίων που ακολούθησαν, εξαιτίας των εγκυκλίων που θέλησαν να ερμηνεύσουν το συγκεκριμένο νόμο.
Θα αναφερθώ στην τελευταία ερμηνευτική οδηγία- όλοι το γνωρίζετε - σχετικά με το Σέιχ -Σου που, όπως είχαμε πέρυσι συζητήσει, ήταν μια τουλάχιστον άστοχη ενέργεια και δημιούργησε τις προϋποθέσεις εμπρηστικών καταστροφών. 'Εχετε αναλογισθεί, κύριε Υπουργέ, πόσο εύκολη θα γίνει η κλοπή και η καταπάτηση της δασικής γης μετά την απομάκρυνση αυτή, από τη δασική υπηρεσία; Η προστασία είναι ένα από τα κύρια καθήκοντά της και με τη μεταφορά σημαντικού μέρους των υπαλλήλων της σήμερα, δεν θα έχει τη δυνατότητα να κάνει αυτόν τον έλεγχο, γιατί κοντά στις ελλείψεις που προανέφερα του δασικού προσωπικού, θα έχουμε πολύ χειρότερη κατάσταση.
Αγαπητοί συνάδελφοι, ξέρετε ποια είναι η μοναδική άποψη η οποία τεκμηριώνει τη μεταφορά της ευθύνης της δασοπυρόσβεσης; Είναι του γενικού διευθυντή, του κ. Γιωτάκη. Θα καταθέσω το υπηρεσιακό σημείωμα, όπου αναφέρεται ότι στα αρνητικά της Πυροσβεστικής Υπηρεσίας είναι η έλλειψη γνώσης του δασικού αντικειμένου και στα αρνητικά της Δασικής Υπηρεσίας η απουσία πόρων και μέσων. Τι λέει αυτό, αγαπητοί συνάδελφοι; 'Οτι, αν είχαν διατεθεί οι πόροι και τα μέσα για τα οποία την ευθύνη έχει η πολιτεία, θα υπήρχε ποσοστό σχεδιασμών.
Η απάντηση στο πρόβλημα οργάνωσης δασοπροστασίας, αγαπητοί συνάδελφοι, όπως σας προανέφερα, υπάρχει στο πόρισμα της Διακομματικής Επιτροπής.
Εμείς πιστεύουμε ότι η μεταφορά αυτή εκτός των άλλων θα κοστίσει και οικονομικές θυσίες για τον ελληνικό λαό, διότι η ανάπτυξή του συνολικά θα ξεπεράσει σε κόστος τα διακόσια δισεκατομμύρια (200.000.000.000) δραχμές και μιλάμε για μία εποχή που είναι γνωστές οι οικονομικές συγκυρίες.
Τεράστιες ευθύνες, αγαπητοί συνάδελφοι, θα βαρύνουν τους Υπουργούς Γεωργίας και Δημοσίας Τάξεως, γιατί με ερασιτεχνισμό αντιμετωπίζουν ένα σοβαρό θέμα. 
Το καλοκαίρι, αγαπητοί συνάδελφοι, που τα δάση μας θα καίγονται και ο ένας θα ρίχνει τις ευθύνες στον άλλον, για μας την κύρια, την πρωταρχική ευθύνη, τη φέρει η σημερινή Κυβέρνηση.
(Στο σημείο αυτό ο Βουλευτής κ. Αποστόλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Λουκάς Αποστολίδης): Ο κ. Ρόκος έχει το λόγο.
ΓΕΩΡΓΙΟΣ ΡΟΚΟΣ: Κύριε Πρόεδρε, κυρίες και κύριοι συνάδελφοι, σήμερα από τις έξι το πρωί, έζησα μία συγκινησιακή φόρτιση, βλέποντας αυτούς τους ανθρώπους του μόχθου, τους δασεργάτες απ' όλη την Ελλάδα να παρακαλούν για δουλειά. Να παρακαλούν να ζήσουν τα δάση, γιατί τρέφονται από τα δάση. Να παρακαλούν για απλές αλλαγές διατάξεων, οι οποίες δημιούργησαν μέγιστο πρόβλημα, αλλά και για την απροθυμία του κυρίου Υπουργού να τους συναντήσει. Αυτό δείχνει τη μη βούληση της Κυβέρνησης να ενσκύψει με σοβαρότητα στα πρακτικά ζητήματα που έχουν 
 

Επιστροφή στην κορυφή



Σελίδα 7861 
σχέση με τα δάση.
Στο συγκεκριμένο νομοσχέδιο αυτό που πρέπει κανείς να επισημάνει, πέρα από την ψηλάφιση του ιδίου του νομοσχεδίου αυτού καθ' εαυτού και την υποβάθμιση του ρόλου των κομμάτων, των Βουλευτών, του κύρους του Κοινοβουλίου, με την παράβλεψη του έργου της Διακομματικής Επιτροπής, η οποία συστήθηκε με πρόταση του Προέδρου της Βουλής και η οποία έγινε ομόφωνα αποδεκτή από την Ολομέλεια της Βουλής, όσον αφορά τα συμπεράσματα.
Εμείς δεν ήμασταν τότε στη Βουλή και κάθησα και διάβασα για δεύτερη φορά σήμερα το έργο αυτής της Διακομματικής Επιτροπής, το οποίο είναι πραγματικά άριστο και στα συμπεράσματα, αλλά και σε πραγματική επιχειρηματολογία.
Αρκεί κανείς να σκεφθεί ότι αυτό το έργο ήταν αυτό για το οποίο δεσμεύθηκε στις προγραμματικές της δηλώσεις η Κυβέρνηση το 1996, αλλά και αργότερα σε πολλές συνεντεύξεις Τύπου και ο ίδιος ο Υπουργός Γεωργίας το 1996 και στη συνέχεια το 1997. Η Κυβέρνηση δείχνει έτσι μια επικίνδυνη νοοτροπία που κόντρα στους φορείς της κοινωνίας, τους εργαζόμενους, τους επιστήμονες στη ντόπια και ξένη εμπειρία, οδηγεί τα πράγματα σε επικίνδυνα μονοπάτια αυταρχισμού και επαρχιώτικου λεβεντισμού. Αντιστρατεύεται τον εαυτό της, τον πραγματικό της λόγο ξεχνώντας όσα μέχρι χθες έλεγε. Αλλά δεν σκέπτεται ότι είναι υποχρέωση σε μια δημοκρατία, είναι θέμα δηλαδή δημοκρατικού δικαίου και κοινοβουλευτικής τάξης η τήρηση των προγραμματικών δηλώσεων και δεν πρέπει κανείς να επικαλείται τη λαϊκή ετυμηγορία, αλλά πρέπει να προσφύγει στις κάλπες κάθε φορά που για μέγιστης εθνικής σημασίας ζητήματα, αλλάζει θέσεις. Αυτά είναι θέματα ευαισθησίας που όπως φαίνεται αυτήν την Κυβέρνηση δεν την ακουμπούν. Δεν την ακουμπά επίσης η αγωνία των εργαζομένων, η επιστημονική γνώση των φορέων, αυτό που ακούσαμε όλοι στην επιτροπή, απ' όλους σχεδόν τους φορείς για να μην πω απόλυτα απ' όλους, που είναι σε αντίθετη θέση και άποψη από το προτεινόμενο νομοσχέδιο, αλλά και η ίδια η διαδικασία όσον αφορά το χρόνο κατάθεσης του νομοσχεδίου. 'Ηδη έχουμε μπει σε μία περίοδο όπου οι πυρκαγιές άρχισαν, ήδη θα έπρεπε να έχει στηθεί ένας μηχανισμός, που να λειτουργεί και να μην αφήνει περιθώρια δυσλειτουργίας, σαν αυτά που πολύ φοβάμαι -για να μην πω ότι είμαι πια βέβαιος- ότι θα προκύψουν. Δηλαδή την ανευθυνότητα τούτη τη φορά, όχι μόνο ενός Υπουργείου αλλά δύο Υπουργείων, ενός που εγκαταλείπει και ενός που θα προσλαμβάνει. Με ποιους θα συνεργαστεί για να λειτουργήσει; Εάν απομονωθεί μόνο σε ένα κομμάτι της κοινωνίας, σε ένα μέρος των εργαζομένων, στους πυροσβέστες, θα αποτύχει. Είναι υποχρέωση της Κυβέρνησης κάθε φορά να συνενώνει τις αντιλήψεις. 'Ετσι πρέπει να κάνει ένας πολιτικός. Να αφουγκράζεται, να παρατηρεί και να αποφασίζετε διακομματικά όταν αυτό είναι δυνατόν αλλά κυρίως με μία συναίνεση ευρύτερη.
Μίλησα πρωτύτερα για επαρχιώτικο λεβεντισμό και το είπα γιατί αυτό είναι χαρακτηριστικό βέβαια και της Κυβέρνησης, αλλά όχι μόνον. Αυτό το μεταφέρει και στις διάφορες κοινωνικές ομάδες.
'Εχω μία επιστολή από την Πανελλήνια Ενωση Αποστράτων του Πυροσβεστικού Σώματος, που αφού μέσα στην ίδια επιστολή της σελίδας αυτής καταγγέλλει σε αποστάτες συναδέλφους του δασοπυροσβέστες, για ανθρώπους που εγκατέλειψαν έργο, για άσκηση αθέμιτου απεργιακού αγώνα, καταλήγει με χαρακτηρισμούς λεβεντισμού προς την Κυβέρνηση.
Πρέπει όμως να σκεφθούν οι φίλοι αυτοί πως είναι και αυτοί πράγματι λεβέντες με την καλή όμως έννοια του λόγου , διότι προχθές στο εργατικό κέντρο της Θεσσαλονίκης τους βράβευσε την ημέρα της Πρωτομαγιάς, σαν τους συντελεστές, οι οποίοι δίνουν ζωή με τις παρεμβάσεις τους στις πόλεις, αλλά και οπουδήποτε κληθούν.
Δεν μπορούν όμως και δεν έχουν το δικαίωμα με τη σειρά τη δικά τους να βάζουν στο περιθώριο μια άλλη κοινωνική ομάδα, τους δασοπυροσβέστες και όλους τους συντελεστές της δασοπυρόσβεσης.
Αυτή η αντίληψη που έχει περάσει σε κάθε φάση από την Κυβέρνηση, δηλαδή, την εμπλοκή και σύγκρουση των διάφορων κοινωνικών ομάδων, την έκαναν τέχνη - έτσι τουλάχιστον νομίζει -για να μπορεί να περνά κάθε φορά διατάξεις και νομοσχέδια. 'Ομως έτσι σιγά- σιγά απομονώνεται από μεγάλο στρώμα του ελληνικού λαού, από εργαζόμενους στους διάφορους τομείς.
Σήμερα, οι δασοεργάτες, επί παραδείγματι αυτοί του Σταυρού Θεσσαλονίκης, που είναι διακόσιοι πενήντα δύο συνεταιριζόμενοι, ενώ δεν έχουν εκτάσεις λατομικές, ζήτησαν κάποιες ρυθμίσεις. Πάνω από όλα ζήτησε ο εκπρόσωπός τους, όταν προσλαμβάνονται έκτακτοι δασοπυροσβέστες, να προσλαμβάνονται από τους δασοεργάτες, διότι έχουν τη γνώση, γνωρίζουν το χώρο, γνωρίζουν τα μονοπάτια, γιατί πονάνε το δάσος και γιατί ζουν από αυτό. Και εκεί τους ειπώθηκε αυτό το στερεότυπο ότι και εκεί λειτουργεί ο νόμος του ΑΣΕΠ και δεν μπορούν να παρέμβουν. Λες και εκεί δεν μπορούσαν να κάνουν ρυθμίσεις και επιβραβεύσεις. Είναι απλώς δικαιολογίες για να μπορούν να περπατάνε έτσι κάθε φορά και να δικαιολογούν.
'Εχω μαζί μου όλες τις υποσημειώσεις από το Δασικό Συνδικαλιστικό Κίνημα, από μεμονωμένους επιστήμονες, από το ίδιο το Πανεπιστήμιο, του οποίου οι φορείς ομόφωνα αποφάσισαν πως αυτές οι επιλογές και αυτό το νομοσχέδιο κινείται σε λάθος κατεύθυνση. Τεκμηριώνεται πράγματι, πως πρέπει να αλλάξει κάτι. Πως κυρίως αυτό που πρέπει να αλλάξει είναι ο ίδιος ο συντονισμός της δουλειάς. Είναι η ίδια η εμπιστοσύνη που μπορεί να δείξει η Κυβέρνηση προς τους φορείς της, για να μπορέσει πραγματικά να δημιουργήσει ένα άλλο κλίμα, για να μπορέσει πραγματικά να βοηθήσει την υπέρβαση που χρειάζεται σήμερα στην κοινωνία, για να βρει διεξόδους στα καθημερινά της προβλήματα.
Αλλά εάν εμείς, οι οποίοι λέμε πως δεν κατέχουμε πολλά και έχουμε ανάγκη από εμπειρία των άλλων κρατών, των υποδειγματικών χωρών, γιατί ξεχνάμε πως στην ανάλογη περίπτωση, η Αμερική, ο Καναδάς, η Αυστραλία, η Ρωσία και όλες οι χώρες οι ευρωπαϊκές της Μεσογείου, έχουν και διέπονται από νομοσχέδιο που δίνει τη δασοπυρόσβεση στη Δασική Υπηρεσία. Και εμείς ζούμε τις ίδιες κλιματολογικές συνθήκες και τον ίδιο όγκο πυρκαγιών. Γιατί κανείς το παραγνωρίζει αυτό;
Μίλησα πολλές φορές για τον ανεμοστρόβιλο του εκσυγχρονισμού που έχει μπερδέψει τον εαυτό του, που σε όλα θέλει να δείξει ένα εκσυγχρονιστικό πρόσωπο, χωρίς όμως μελέτη σε βάθος, χωρίς ανάγνωση των παραμέτρων. Είναι κάτι που πρέπει να κάνει, είναι κάτι που κάνουν όλες οι πτέρυγες της Βουλής σήμερα καταγγέλωντας αυτήν την πρωτοβουλία, ότι το νομοθετικό περιεχόμενο είναι σε λάθος βάση. Είναι κάτι που θα κάνουμε εμείς σήμερα και αύριο στην κατ' άρθρον συζήτηση καταγγέλοντας σε όλες τις λεπτομέρειες και σε όλο το βάθος αυτό το έκτρωμα που βιαστικά, σε έναν ανεπίκαιρο χρόνο φέρνει η Κυβέρνηση δημιουργώντας σύγχηση και πολλαπλασιάζοντας τους κινδύνους.
ΠΡΟΕΔΡΕΥΩΝ (Λουκάς Αποστολίδης): Ο κ. Γικόνογλου έχει το λόγο.
ΜΟΣΧΟΣ ΓΙΚΟΝΟΓΛΟΥ: Κυρίες και κύριοι συνάδελφοι, η χώρα μας είναι απο τις χώρες που διαθέτουν εξαίρετα δάση και εξαίρετο φυσικό περιβάλλον. Είναι, επίσης, μεσογειακή χώρα με κλιματολογικές συνθήκες, χλωρίδα και δάση τέτοια που δημιουργούν όλες τις προϋποθέσεις για αυξανόμενη τάση πυρκαγιών. Βέβαια δεν είναι μόνο οι παραπάνω λόγοι για τη δημιουργία των πυρκαγιών στα δάση. Οι σημαντικότεροι λόγοι για τις πυρκαγιές είναι η ΔΕΗ και η είσοδος στο χρηματιστήριο γης των δασών και δασικών εκτάσεων των αστικών και νησιώτικων περιοχών για τα οποία δεν προτείνεται κανένα μέτρο με το νομοσχέδιο που έφερε ο κύριος Υπουργός για συζήτηση. Αυτά φαίνεται δεν τον απασχολούν καθόλου, ούτε κάθησε να τα μελετήσει για να δει τι μέτρα πρέπει να πάρει.
Τα πολιτικά κόμματα της Βουλής προβληματιζόμενα και ανησυχούντα για την εξέλιξη των δασικών πυρκαγιών αποφάσισαν τη δημιουργία Διακομματικής Επιτροπής για τη μελέτη 
 

Επιστροφή στην κορυφή



Σελίδα 7862 
αντιμετώπισης του θέματος. Η Διακομματική Επιτροπή με το πόρισμά της, που συντάχθηκε ομόφωνα, ύστερα απο επίμονη δουλειά δύο ετών πρότεινε λύσεις για την αντιμετώπιση του φαινομένου της δασοπροστασίας και καταστολής των δασικών πυρκαγιών, που πιστεύουμε ότι θα είχαμε τρομερά επιτεύγματα εάν ελαμβάνετο υπόψη. Αντί όμως ο κύριος Υπουργός να μελετήσει το πόρισμα και να δημιουργήσει μια υπηρεσία η οποία να αναλάβει την προστασία των δασών και του δασικού περιβάλλοντος, όπως επίσης και την καταστολή των δασικών πυρκαγιών, δημιούργησε το υπό συζήτηση σχέδιο νόμου με το οποίο λέει στην πραγματικότητα "φύγε κακό από τα μάτια μου". 'Υστερα από την πυρκαγιά του Σέιχ-Σου, πάση θυσία έπρεπε ο κ.Τζουμάκας να απαλλαγεί από τις πυρκαγιές των δασών.
Η άποψη ότι με τη δημιουργία του Β' βαθμού Τοπικής Αυτοδιοίκησης δεν ήταν δυνατόν να υλοποιήσει το πόρισμα της Διακομματικής Επιτροπής είναι αναληθής και ύποπτη.
Εάν ο κύριος Υπουργός της Γεωργίας θέλει να υλοποιήσει το πόρισμα της Διακομματικής Επιτροπής, τα μέλη της είναι σε θέση να υποδείξουν τον τρόπο εφαρμογής του με το υπάρχον νομικό πλαίσιο και με το β' βαθμό Τοπικής Αυτοδιοίκησης. Δυστυχώς, όπως είπα παραπάνω, ο κύριος Υπουργός Γεωργίας με την υπογραφή την οποία έβαλε στο σχέδιο νόμου θα καταδικάσει σε θάνατο το δάσος και το φυσικό περιβάλλον με τη μεταφορά της δασοπροστασίας και της δασοπυρόσβεσης στην πυροσβεστική υπηρεσία, η οποία δεν έχει καμία γνώση και εξειδίκευση στην αντιμετώπιση των φαινομένων των δασικών πυρκαγιών. Δεν έχει γνώση και εξειδίκευση διότι δεν έχουν διδαχθεί στα σχολεία που πέρασαν οι δασοπυροσβέστες την οικολογία της φωτιάς, τη συμπεριφορά της φωτιάς σε ανοικτούς χώρους και όχι σε κλειστούς χώρους, τη μετεωρολογία, την κλιματολογία, τη δασική οικολογία, τη διαχείριση και προστασία των δασών και του φυσικού περιβάλλοντος, τη δασική οδοποιία, τη δασική πολιτική, τη δασική νομοθεσία. 'Αρα στην ουσία δεν γνωρίζουν τίποτε οι δασοπυροσβέστες. Πώς είναι δυνατόν να αντιμετωπίσουν πυρκαγιές όταν δεν γνωρίζουν, όταν δεν έχουν την επιστημοσύνη, την εξειδίκευση και τη γνώση για την αντιμετώπιση αυτών των φαινομένων; Οι μόνοι, οι οποίοι έχουν τη γνώση αυτού του φαινομένου είναι η δασική υπηρεσία η οποία διαθέτει κατάλληλη τεχνογνωσία και υλικοτεχνική υποδομή λόγω των σπουδών που έκαναν στα πανεπιστήμια.
Η πυροπροστασία είναι μέρος της διαχείρισης. Επομένως, δεν μπορεί να ξεχωρίζουν αυτά τα δύο θέματα. Η δασική υπηρεσία είναι η καθ'ύλην αρμόδια υπηρεσία για τη διαχείριση των δασών και του φυσικού περιβάλλοντος από τη στιγμή που διαθέτει εξειδικευμένο επιστημονικό προσωπικό.
Κύριοι συνάδελφοι, αυτά τα οποία σας αναφέρω, στην επιτροπή τα έθεσα ως ερώτημα στον καθ' ύλην αρμόδιο, που έστειλε η Πυροσβεστική Υπηρεσία, στον Υπαρχηγό της Πυροσβεστικής Υπηρεσίας. Και του είπα: Αφού δεν έχετε τη γνώση, την εξειδίκευση, πώς θα αντιμετωπίσετε τις πυρκαγιές; Πολλοί από σας ήσασταν στην επιτροπή και θυμάστε την απάντηση, που πήρα στο ερώτημά μου από τον κύριο Υπαρχηγό, ότι "διαθέτουμε ικανούς πυροσβέστες, οι οποίοι έχουν δύναμη και μπορούν με τη δύναμή τους να σβήσουν τις πυρκαγιές". 
Δηλαδή, κύριοι συνάδελφοι, θα πάνε οι πυροσβέστες της Πυροσβεστικής Υπηρεσίας, θα υψώσουν τα μπράτσα τους, θα εμφανίσουν τα ποντίκια τους και θα πουν στη φωτιά "έχουμε δύναμη, σήκω φύγε φωτιά από εδώ". Μα, δεν αντιμετωπίζεται η δασοπυρόσβεση μ' αυτόν τον τρόπο, κύριε Υπουργέ. Με τα μπράτσα δεν αντιμετωπίζονται οι φωτιές. Δυστυχώς αυτή ήταν η απάντηση, που πήραμε και ένοιωσα τρομερή θλίψη.
Αλλά μπαίνει κι ένα άλλο ερώτημα: Πώς είναι δυνατόν ο συντονιστής, να σβήσει την πυρκαγιά, όταν αγνοεί το χώρο; Διότι αν κάποιος είναι συντονιστής, στην προκειμένη περίπτωση ο δασάρχης που είναι συντονιστής, ο οποίος έχει κάνει μελέτες μέσα στο δάσος, γνωρίζει τη δασική οδοποιϊα, γνωρίζει τα πάντα, έχει την επιστημοσύνη, μπορεί να δίνει εντολές ότι θα κινηθείτε προς την τάδε κατεύθυνση, γνωρίζοντας όλο το σύστημα. Ο πυραγός, ο οποίος θα πάει και θα συντονίσει την κατάσβεση των πυρκαγιών πώς είναι δυνατόν να διευθύνει και να κατευθύνει αυτούς, που βρίσκονται μέσα στη φωτιά, για να σβήσουν το δάσος;
Και δεν είναι μόνο αυτό. Η συμπεριφορά της φωτιάς σε ένα δάσος παρουσιάζει πλείστες ιδιαιτερότητες εξαιτίας της σύνθεσης, της δομικής συγκρότησης, του πολύπλοκου δασικού οικολογικού συστήματος.
Και θέτω εγώ το ερώτημα: Αν η εσωτερική ταχύτητα των ανέμων μέσα στο δάσος και έξω από το δάσος δημιουργεί τις προϋποθέσεις εκείνες και ο αγνοών όλα αυτά τα θέματα πυραγός δεν είναι σε θέση να τα αντιμετωπίσει, καούν οι πυροσβέστες, ποιος θα φέρει την ευθύνη τότε; 
Αλλά θα ήθελα να προχωρήσω λίγο παραπάνω, κύριοι συνάδελφοι. Συντάχθηκε αυτό το νομοσχέδιο, χωρίς να ερωτηθούν οι καθ' ύλην αρμόδιοι, που έχουν άμεση σχέση με το αντικείμενο. Επί παραδείγματι, επιμελώς αγνοήθηκε το πανεπιστήμιο, όπου οι καθηγητές τους είναι οι άνθρωποι, που διδάσκουν τη συγκεκριμένη γνώση, την οποία παίρνουν οι επιστήμονες, για να αντιμετωπίσουν αυτά τα θέματα. Και δεν καταδέχτηκαν να τους ρωτήσουν, να τους πουν, "ποια άποψη έχετε εσείς γι' αυτό το νομοσχέδιο". Εάν είχαν ερωτηθεί, η απάντηση είναι αρνητική. Δεν συμφωνούν σε καμιά περίπτωση να μεταφερθεί αυτή η αρμοδιότητα σε άτομα άσχετα με το θέμα. Αλλά οι άλλες χώρες, οι οποίες αντιμετωπίζουν τα ίδια προβλήματα, γιατί δεν επέλεξαν την Πυροσβεστική Υπηρεσία, για να αντιμετωπίσουν τις πυρκαγιές και επιμένουν στη δασική υπηρεσία;
Εάν πράγματι, κύριε Υπουργέ, ενδιαφέρεσθε για το δάσος, αν πράγματι ενδιαφέρεσθε για το φυσικό περιβάλλον, σας συμβουλεύω να επαναφέρετε το πόρισμα της Διακομματικής Επιτροπής και να δημιουργήσετε την κατάλληλη υπηρεσία, που θα αναλάβει αυτήν την εργασία.
Από τη στιγμή που δεν πράττετε κάτι τέτοιο, πιστεύω ότι δεν θέλετε την προστασία του δάσους και του φυσικού περιβάλλοντος.
Αλλά μια τελευταία, έστω, έκκληση που μπορώ να σας κάνω: Πώς φέρνετε για συζήτηση και υλοποίηση αυτό το νομοσχέδιο, όταν θέλει ένα μήνα να γραφτεί στην Εφημερίδα της Κυβέρνησης, όταν ήδη άρχισαν οι πυρκαγιές;
Βάλτε τουλάχιστον μια διάταξη ότι η ισχύς του νομοσχεδίου άρχεται από 1ης Δεκεμβρίου 1998. Είναι δυνατόν, τώρα που άρχισαν οι φωτιές, να έχετε εσείς μεταφορά αρμοδιοτήτων από το Υπουργείο Γεωργίας στην Πυροσβεστική Υπηρεσία; Είναι δυνατόν αυτό το πράγμα; Εκτός και αν, για φέτος, θέλετε να μην υπάρχει υπεύθυνος και να λέτε εσείς ότι "εμείς μεταφέραμε την αρμοδιότητα στην Πυροσβεστική Υπηρεσία" και η Πυροσβεστική Υπηρεσία να λέει ότι "εμείς, όταν πήραμε την αρμοδιότητα, ήδη είχαμε φωτιές στην Ικαρία". Καίγεται η Ικαρία τώρα που συζητείται το νομοσχέδιο, όχι όταν θα πάρουν την αρμοδιότητα. Γιατί την αρμοδιότητα θα την πάρουν μετά από ένα ενάμιση μήνα. Και δεν ξέρουμε, μέχρι τότε, πόσες πυρκαγιές θα έχουμε.
ΠΡΟΕΔΡΕΥΩΝ (Λουκάς Αποστολίδης): Ολοκληρώστε, κύριε συνάδελφε.
ΜΟΣΧΟΣ ΓΙΚΟΝΟΓΛΟΥ: 'Αρα, αν πράγματι ενδιαφερόσασταν, θα βάζατε αυτό το τελευταίο, να ισχύσει ο νόμος αυτός από 1ης Δεκεμβρίου 1998.
Μην κάνετε τώρα τη μεταφορά, γιατί αυτό είναι έγκλημα. Αν θέλετε εσείς, εγκληματήστε. Εγώ πάντως συνένοχος σε τέτοιου είδους εγκλήματα δεν θα γίνω. Και γι'αυτό, σας δηλώνω ότι καταψηφίζω αυτό το τερατούργημα, το οποίο φέρατε προς συζήτηση.
ΠΡΟΕΔΡΕΥΩΝ (Λουκάς Αποστολίδης): Ο Υπουργός Γεωργίας κ. Στέφανος Τζουμάκας έχει το λόγο.
Φθάνουν δεκαπέντε λεπτά, κύριε Υπουργέ;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Και λιγότερο.
ΠΡΟΕΔΡΕΥΩΝ (Λουκάς Αποστολίδης): Ευχαριστώ.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κυρίες και κύριοι συνάδελφοι, τα πράγματα που προανέφερε ο συνάδελφος 
 

Επιστροφή στην κορυφή



Σελίδα 7863 
κ. Γικόνογλου ήταν τόσο εξαιρετικά τόσα χρόνια και γι'αυτό αντιμετωπίζονταν οι φωτιές τόσο πολύ αποτελεσματικά και σωστά! Δεν χρειάζεται καμία άλλη εξήγηση, αφού όλοι αυτοί οι γνώστες, που ήξεραν όλα αυτά τα πράγματα και είχαν αυτήν την επιστημοσύνη και είχαν αυτήν την τέχνη να γνωρίζουν από πού ξεκινάει η φωτιά και πού φθάνει, είδαμε πώς αντιμετώπιζαν τις πυρκαγιές!
ΜΟΣΧΟΣ ΓΙΚΟΝΟΓΛΟΥ: Δείτε ποια ήταν η κατάσταση το 1981, και το 1982, για να δείτε ποια ήταν τα αποτελέσματα. 'Ηταν αυτοί οι άνθρωποι ...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν θα κάνω κανένα διάλογο μαζί σας.
ΠΡΟΕΔΡΕΥΩΝ (Λουκάς Αποστολίδης): Κύριε Γικόνογλου, ο κύριος Υπουργός δεν σας διέκοψε.
ΜΟΣΧΟΣ ΓΙΚΟΝΟΓΛΟΥ: Μην απευθύνετε σε εμένα τέτοια πράγματα. 
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εσάς μπορώ να σας πω και άλλα, αλλά δεν είναι η ώρα.
ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, σας παρακαλώ, είναι και περασμένη η ώρα.
ΜΟΣΧΟΣ ΓΙΚΟΝΟΓΛΟΥ: 'Εχουμε δείξει ικανότητες!
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αρκετές!
Kυρίες και κύριοι συνάδελφοι, τα προβλήματα της δασικής πολιτικής είναι πάρα πολλά. Και πρέπει να ομολογήσω ότι δεν αντιμετωπίστηκαν με τόλμη και αποφασιστικότητα. Δεν είναι τυχαίο ότι, ειδικότερα με το θέμα που συζητούμε, σχετίζονται μια σειρά από προβλήματα. Και χαίρομαι ιδιαίτερα που τα έθεσε ο Κοινοβουλευτικός Εκπρόσωπος του Κομμουνιστικού Κόμματος Ελλάδος.
Το πρώτο είναι το ιδιοκτησιακό καθεστώς. Δεν είναι τυχαίο ότι όλες οι πυρκαγιές, στη μεγαλύτερή τους έκταση, έχουν σχέση με το ιδιοκτησιακό καθεστώς. Και πολύ σύντομα θα κατατεθεί το νομοσχέδιο -είναι στην Κεντρική Νομοπαρασκευαστική Επιτροπή- για το ιδιοκτησιακό καθεστώς. Και θα ψηφιστεί πολύ σύντομα, πριν κλείσει η Ολομέλεια της Βουλής.
Το δεύτερο είναι το δασικό κτηματολόγιο, το οποίο συμπεριλαμβάνεται στο νομοσχέδιο αυτό που λύνει το πρόβλημα του ιδιοκτησιακού καθεστώτος. Γιατί και το Συμβούλιο της Επικρατείας με απόφασή του είπε ότι δεν μπορεί να προχωρήσει το Εθνικό Κτηματολόγιο, που θα είναι έργο εθνικό, εάν δεν προηγηθεί το δασικό κτηματολόγιο, που είναι η βάση. Και πρέπει να πω ότι οι δασικές υπηρεσίες έχουν προχωρήσει πάρα πολύ και έχουν έτοιμα σημαντικά τμήματα από το δασικό κτηματολόγιο του οποίου παραχωρούν και δίνουν όλες τις πληροφορίες και όλα τα στοιχεία στο Υπουργείο Περιβάλλοντος, Χωροταξίας και Δημοσίων 'Εργων για να προχωρούν οι εργασίες. 
Δεν υπάρχουν σχεδιασμοί στις χρήσεις γης.
Αυτά είναι τρία καθοριστικά στοιχεία, αν θέλουμε να μιλάμε για πολιτική και αν θέλουμε να μιλάμε για τα πραγματικά αίτια.
Και βέβαια, με βάση το ότι δεν αντιμετωπίστηκαν αυτές οι δραστηριότητες, είναι επόμενο ότι και η οργάνωση και όλες οι επιλογές ήταν αντίστοιχες, με αποτέλεσμα, τώρα που θέλουμε να μετακινήσουμε το προσωπικό που θα αναλάβει τη δασοπυρόσβεση στο Πυροσβεστικό Σώμα, να αισθάνονται αυτοί οι υπάλληλοι ότι τους ξεριζώνουμε από τη θέση τους, διότι ουδείς ησχολείτο με τη δασοπυρόσβεση. Το τμήμα κρούσης της δασοπυρόσβεσης ήταν οι δασοκομάντος οι εποχιακοί. Και αυτό το έζησα δύο χρόνια.
Το σύνολο σχεδόν των άλλων υπαλλήλων που ήταν για τη δασοπυρόσβεση είναι φύλακες, χειρίζονται δασικές υποθέσεις, δικάζουν στα δικαστήρια, χειρίζονται άλλα θέματα, ασχολούνται με τη φροντίδα του δάσους..
ΕΥΑΓΓΕΛΟΣ ΑΠΟΣΤΟΛΟΥ: 'Οταν γίνονται δασικές ...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εγώ δεν έκανα διάλογο μαζί σας. Κοιτάξτε, εσείς είσαστε εκπρόσωποι συγκεκριμένων ομάδων εδώ γι'αυτό σηκώνετε και τους τόνους και πολιτεύεσθε. Εγώ δεν πολιτεύομαι, ασχολούμαι με την πολιτική. Οι πολιτευτές εδώ μέσα φαίνονται απ' αυτούς που ασχολούνται με την πολιτική.
Δεν είναι τυχαίο αυτό, το λέω ειλικρινά. Από την πίεση που δεχθήκαμε αυτό το μήνα για να μη μετακινηθούν προς το Δασοπυροσβεστικό Σώμα ήταν σαφές το μήνυμα και το κριτήριο. Από την πάλη που έγινε τα δύο χρόνια, είδα ότι η κύρια μορφή της πάλης και η έκφρασή της ήταν οι δασοκομάντος, αυτά τα παιδιά που ήταν στην πρώτη γραμμή, συν τα εναέρια μέσα που είναι το πρώτο και το βασικό στοιχείο. Αν επέμβουν στο πρώτο δεκάλεπτο έχουμε τα άμεσα και τα καθοριστικά αποτελέσματα.
Εξαιτίας, λοιπόν, του ότι οι κυβερνήσεις δεν ήταν έτοιμες να απαντήσουν σ' αυτά τα βασικά και διαρθρωτικά προβλήματα, όλα τα άλλα οικοδομήθηκαν σε μια ορισμένη λογική.
'Ετσι, λοιπόν, ήρθαν οι ενδιαφερόμενοι για να φτιάξουν ένα δεύτερο Υπουργείο. Πέρασαν και στο πόρισμα της Διακομματικής Επιτροπής αυτήν τη λογική -γιατί είναι ένα δίκτυο, τμήμα του πανεπιστημίου, οι δασικοί που είναι σε μια οριμένη λογική, οι πολιτικοί, άνθρωποι που θέλουν να διοικήσουν- να φτιάξουν ένα δεύτερο Υπουργείο. Γιατί αυτός ο φορέας δασοπυρόσβεσης, ήταν ένα δεύτερο Υπουργείο με πανελλαδική διάρθρωση -αυτή ήταν η επιδίωξη- με δεκάδες δισεκατομμύρια, με ξεχωριστό προσωπικό που έξι μήνες θα ησχολείτο με τη δασοπυρόσβεση, το επόμενο διάστημα όμως δεν θα ασχολείτο και με το δάσος, γιατί όλες οι κυβερνήσεις φρόντισαν να μην έχουν πολιτική για το δάσος. 'Ολα αυτά ήταν συνδυασμένα. Υπάρχει δηλαδή, ένα σχέδιο απουσίας πολιτικής, απουσίας επέμβασης σ' αυτό το μεγάλο διαρθρωτικό πρόβλημα.
ΒΑΣΙΛΗΣ ΚΕΔΙΚΟΓΛΟΥ: Βαριά κατηγορία, κύριε Υπουργέ.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ναι, κύριε συνάδελφε, αλλά έτσι νιώθω, αυτό είδα και αυτό θέλω να πω.
ΜΟΣΧΟΣ ΓΙΚΟΝΟΓΛΟΥ: Δηλαδή, ο Πρωθυπουργός, όταν ήταν Υπουργός Γεωργίας δεν είχε πολιτική για το δάσος; 
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, θα σας παρακαλέσω να μη διακόπτετε τον κύριο Υπουργό.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εγώ μιλάω συνολικά, γιατί για να γίνει πολιτική για το δάσος χρειάζονται αυτήν τη στιγμή, πέρα από τη δασοπυρόσβεση, εκατόν πενήντα δισεκατομμύρια για πέντε χρόνια το λιγότερο. Και δεν ήταν καμιά κυβέρνηση διατεθειμένη να το κάνει αυτό.
Στο νομοσχέδιο που έχουμε τον ειδικό λογαριασμό του δάσους, τώρα στελέχη της σημερινής Κυβερνήσεως αντιστάθηκαν με κάθε προσπάθεια στο να γίνει το Ταμείο Δασών, γιατί ήταν αυτής της λογικής, ότι τι χρειάζεται μια πολιτική για το δάσος, τι χρειάζονται τόσα δισεκατομμύρια.
Πρέπει να πω εδώ ότι με την επιμονή του κ. Γιωτάκη, του Γενικού Διεθυντή Δασών που παρευρίσκεται εδώ και είναι προς τιμήν του και τη συνεργασία μας, προχωρήσαμε και ιδρύουμε με το νομοσχέδιο ειδικό λογαριασμό στο Ταμείο Γεωργίας, Κτηνοτροφίας, Δασών και Αλιείας, με αρκετά δισεκατομμύρια, ούτως ώστε να ξεκινήσει μια δασική πολιτική που θα φτιάξει προϋποθέσεις για να μη γίνεται αυτό που γίνεται στην Ικαρία σήμερα που θα βγουν όλοι και θα υπερασπιστούν τη νήσο για την καταστροφή που έπαθε. Δεν υπάρχουν υποδομές εκεί ούτε προσβάσεις. Αυτή είναι η πραγματικότητα, κύριοι συνάδελφοι. 'Εχουμε ευθύνες εδώ μέσα.
ΒΑΣΙΛΗΣ ΚΕΔΙΚΟΓΛΟΥ: Με έσοδα από πού, κύριε Υπουργέ;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Από τον κρατικό προϋπολογισμό και από άλλες δραστηριότητες, τις οποίες τις αναφέρουμε συγκεκριμένα, μια προς μια, γιατί αλλιώς δεν γίνεται πολιτική. 
Σ' αυτήν τη λογική θα υπάρξουν αναδασώσεις, φυτείες, δρόμοι, χείμαρροι, προσβάσεις, αντιπλημμυρικά έργα, που θα αποτελέσουν τη μια βάση για να κινηθεί η άλλη βάση της καταστολής. Αυτό είναι ένα πρόγραμμα μιας πενταετίας που πιστεύουμε ότι θα προχωρήσει.
Μέχρι τώρα υπήρχε δασική πολιτική; Σαφώς και υπήρχε και ήταν από τις πιο καλύτερες, σχετικά με το δεύτερο Κοινοτικό Πλαίσιο Στήριξης. 'Εχουν γίνει όλες οι απορροφήσεις και δεν θα έχει χρήματα η Δασική Υπηρεσία το 1999 και το 2000. Τον τελευταίο χρόνο δηλαδή, δεν θα υπάρχουν χρήματα και θα πρέπει να δοθούν από εθνικές δαπάνες. Αυτό αποτελεί μια πραγματικότητα, διότι ήταν πολύ μικρός ο λογαριασμός. 
 

Επιστροφή στην κορυφή



Σελίδα 7864 
Η τότε κυβέρνηση είχε επιμείνει στο Υπουργείο Εθνικής Οικονομίας που διαχειριζόταν τους κοινοτικούς πόρους, για ένα μεγαλύτερο κονδύλι γιατί έβλεπε ότι υπάρχουν πραγματικές ανάγκες. Διότι ξέρουμε πολύ καλά εδώ μέσα τη σημασία των δημόσιων έργων. Εγώ θυμάμαι από την εποχή που ο κ. Κεδίκογλου ήταν Υπουργός Δημοσίων 'Εργων που μου έλεγε ότι στα δημόσια έργα η κατεύθυνση πρέπει να είναι αυτή και αυτή και άρα, αν η ύπαιθρος δεν αντιμετωπιστεί σ' αυτήν τη λογική, ότι πρέπει να ενισχυθεί, δηλαδή, η δασική της πολιτική, δεν θα έχει όλες τις άλλες ανάγκες που χρειάζεται.
Γιατί έγιναν οι μεγάλες εθνικές επιλογές, έχουν πάει εκεί, έχει πάει εκεί το σύνολο των κονδυλίων και δεν μπορούν να γίνουν άλλες επιμέρους πολιτικές στην υπόλοιπη χώρα και στην ύπαιθρο. Αυτό δεν είναι μόνο προνόμιο της Ελλάδας, είναι και σε άλλες χώρες της Ευρωπαϊκής 'Ενωσης, γι'αυτό τώρα προχωράμε με την "Ατζέντα 2000" σε μια νέα δράση στη γεωργία που λέγεται ανάπτυξη της υπαίθρου. Γι' αυτό συγκροτούμε μια νέα γενική διεύθυνση για την ανάπτυξη της υπαίθρου όπου εκεί θα δίνονται οι νέες χρηματοδοτήσεις σε μεγάλη έκταση. Θα είναι η τρίτη φάση των χρηματοδοτήσεων στον τομέα της γεωργίας μαζί με το περιβάλλον.
Θα ήθελα να πω ότι χρειαζόμαστε αντιμετώπιση των διαρθρωτικών μέτρων. 'Ερχεται σύντομα το νομοσχέδιο, το οποίο βρίσκεται στην κεντρική νομοπαρασκευαστική επιτροπή.
Δεύτερον, χρειαζόμαστε μια δασική πολιτική και ενίσχυση από το φορέα αυτό, που θα χρηματοδοτεί αυτές τις δράσεις και ανάλογη οργάνωση. 
Τρίτον, χρειαζόμαστε ένα Σώμα που να αντιμετωπίζει και να καταστέλλει όλα αυτά τα φαινόμενα, γιατί στη χώρα μας επικρατούν ειδικές κλιματολογικές συνθήκες και έχει ιδιαιτερότητες. Χρειαζόμαστε ένα Σώμα πειθαρχημένο, με ετοιμότητα δράσης, με οργάνωση κι όχι ένα Σώμα που το μισό χρόνο θα διαχειρίζεται υποθέσεις στα δικαστήρια και τον άλλο μισό χρόνο θα τρέχει να πάρει τη μάνικα και η δύναμη κρούσης θα είναι οι εποχιακοί δασοπυροσβέστες. Το είδα σε πάρα πολλές πυρκαγιές.
ΒΑΣΙΛΗΣ ΚΕΔΙΚΟΓΛΟΥ: Χρειάζεται ο κόσμος στην ύπαιθρο, αλλά αυτό απαιτεί εισόδημα.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Σαφώς. Αυτό είναι ένα μεγάλο θέμα και πρέπει να γίνει μια εθνική συζήτηση στο Κοινοβούλιο σχετικά με το τι θα γίνει με τη συρρίκνωση της υπαίθρου, σε σχέση και με τα προγράμματα της Ευρωπαϊκής 'Ενωσης.
Αυτό, λοιπόν, δεν έγινε ξαφνικά, αλλά όντως επηρέασαν ορισμένα γεγονότα. Γι' αυτό νομίζω ότι είναι μια υπόθεση που θα κριθεί ιστορικά. 'Ολοι θα κριθούμε. Θα πρέπει επιτέλους να ακολουθηθεί ένας σωστός δρόμος.
Υπάρχουν οι αντίθετοι ισχυρισμοί. Εγώ άρχισα από αυτό. Εάν όλα αυτά που κάνουν όλοι αυτοί που ξέρουν, τα κάνουν σωστά, γιατί δεν έχουμε τα αποτελέσματα που θέλουμε; Δεν αμφισβητεί κανείς ότι όλες οι πτέρυγες της Βουλής ενδιαφέρονται για την προστασία του δάσους, να έχουμε περιβάλλον, να έχουμε ποιότητα ζωής στην ύπαιθρο και περιαστικά. 'Αρα, υπάρχουν λόγοι, όπως ο λόγος που επικαλείται ο κ. Ρόκος σχετικά με τα διαρθρωτικά και λόγοι σχετικά με την οργάνωση.
Εάν ήταν πολύ σωστά τα πράγματα, δεν θα φθάναμε εδώ. Γι' αυτό οι ύμνοι στην προϋπάρχουσα κατάσταση και στους φορείς της είναι υποκριτικοί και έχουν σχέση μόνο με την εκλογική και την πολιτική πελατεία, με τίποτε περισσότερο.
Δεύτερον, ειπώθηκε ότι αντιδικούμε. Δεν αντιδικούμε, ασκούμε κριτική. Η λογική ότι τα μέλη του Υπουργικού Συμβουλίου είναι υπεράνω των αντιθέσεων, είναι ουδέτεροι, ακούν όλες τις κοινωνικές ομάδες, δεν παίρνουν θέση, δεν έχουν διαφορετική γνώμη, δεν μπορεί να ισχύει ως λογική. Αυτή είναι η λογική μιας Κυβέρνησης, η οποία απλώς παίρνει μέτρα. Υπάρχει αντιπαράθεση, γιατί έχουμε στρατηγική διαφωνία και ορισμένοι έχουν και διαφορετικά συμφέροντα. Γιατί θέλουν ένα διαφορετικό τρόπο υπηρεσίας, ένα διαφορετικό τρόπο λογικής οργάνωσης του δημοσίου.
ΒΑΣΙΛΗΣ ΚΕΔΙΚΟΓΛΟΥ: Είναι τραγικές ομολογίες αυτές, κύριε Υπουργέ.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αυτή είναι μια πραγματικότητα. Εγώ έζησα μια πραγματικότητα, αισθάνομαι ακόμη ότι μπορώ να μιλάω με μια σχετική ειλικρίνεια και πρέπει να το ομολογήσω. Αυτή είναι η πραγματικότητα. 
ΒΑΣΙΛΗΣ ΚΕΔΙΚΟΓΛΟΥ: Σας τιμάει, αλλά είναι τραγικές ομολογίες.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριοι συνάδελφοι, έτσι λοιπόν, δεν δεχόμαστε αυτές τις κατηγορίες. Την κριτική βέβαια τη δεχόμαστε. Πρέπει να κάνουμε αυτήν την πολιτική και πρέπει όλες οι πλευρές να συνδράμουμε σε μια λογική οργάνωσης, πειθαρχίας και αποτελεσματικότητας.
Η λογική της χαλάρωσης, η λογική ότι ορισμένα τμήματα και μέλη και ομάδες της κοινωνίας μας έχουν δίκιο, δεν είναι πάντα σωστή, γιατί αυτοί τελικά είναι οι "φίλοι" του λαού, όπως είναι οι "φίλοι" του δάσους κ.ο.κ.
ΒΑΣΙΛΗΣ ΚΕΔΙΚΟΓΛΟΥ: Με εισαγωγικά ή χωρίς.
ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Κεδίκογλου.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Με εισαγωγικά, κύριε Κεδίκογλου. 
Πολιτική φιλίας σε σχέση με τα πραγματικά προβλήματα, που έχουμε. Αυτό είναι από τα μεγαλύτερα εθνικά προβλήματα και θα πρέπει όλες οι δυνάμεις να συγκλίνουν για να το αντιμετωπίσουμε καλύτερα.
Σας λέω τα πραγματικά προβλήματα που είναι αυτά και το κυριότερο ότι οι κυβερνήσεις δεν έκαναν μια πολιτική ισχυρής χρηματοδότησης στον τομέα. Να μη σας πω ότι και πρώην Πρωθυπουργός με τον οποίο συνομίλησα για ένα θέμα, όταν του είπα ότι προτείνω τον ειδικό λογαριασμό τριάντα δισεκατομμύρια (30.000.000.000) μου είπε "είναι πολλά, κύριε συνάδελφε, αυτά". Αυτό σημαίνει πεντακόσια εκατομμύρια (500.000.000) σχεδόν για κάθε νομό. Ασκείται δηλαδή στοιχειώδης δράση κάθε έτος σε κάθε νομό. Υπάρχει μια ολόκληρη κουλτούρα, μια ολόκληρη νοοτροπία, η οποία είναι των τριών τουλάχιστον δεκαετιών, για να λέμε τα πράγματα με το όνομά τους.
'Οσον αφορά τα άλλα, γιατί άκουσα πραγματικά ένα ποίημα από όλες τις πλευρές "γιατί είχαμε πει τότε έτσι, μετά κάναμε αλλιώς", όντως, είχαμε μπει και εμείς σ'αυτό το δρόμο της πολιτικής πίεσης, διότι είχαν πάρει απόφαση. Ξέρεις τι δύσκολο είναι να πας κόντρα στο ρεύμα; Πήραν απόφαση τριάντα συνάδελφοι. Βεβαίως. Στο κλίμα ότι ο άλλος ήθελε ένα έτοιμο Υπουργείο και ήταν έτοιμοι οι συγκεκριμένοι υπάλληλοι και στο συγκεκριμένο κλάδο, είναι δύσκολο στη χώρα μας να μπουν στη λογική αυτή; Λίγες φορές έχουμε δει αυτό το σάλτο; Λίγες φορές έχουμε δει διαμελισμό Υπουργείων;
ΓΙΑΝΝΗΣ ΖΑΦΕΙΡΟΠΟΥΛΟΣ: Δηλαδή έγινε κατ'εντολή;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Οχι.
ΓΙΑΝΝΗΣ ΖΑΦΕΙΡΟΠΟΥΛΟΣ: Δεν συμμετείχα εγώ στην επιτροπή, αλλά ερωτώ:...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Παίρνει ένας την πρωτοβουλία...
ΓΙΑΝΝΗΣ ΖΑΦΕΙΡΟΠΟΥΛΟΣ: Πώς ενοχοποιείτε τους συναδέλφους;
ΠΡΟΕΔΡΕΥΩΝ (Λουκάς Αποστολίδης): Κύριε Ζαφειρόπουλε, δεν έχετε το λόγο και δεν ακούγεσθε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν ενοχοποιώ. Κρίνω.
ΓΙΑΝΝΗΣ ΖΑΦΕΙΡΟΠΟΥΛΟΣ: Μα, αυτό κάνετε.
ΠΡΟΕΔΡΕΥΩΝ (Λουκάς Αποστολίδης): Κύριε Ζαφειρόπουλε, σας παρακαλώ.
ΓΙΑΝΝΗΣ ΖΑΦΕΙΡΟΠΟΥΛΟΣ: Εγώ δεν συμμετείχα στην επιτροπή, αλλά μην λέτε ότι λειτούργησαν κατόπιν εντολής οι συνάδελφοι. Είναι απαράδεκτο να το λέτε.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Λάθος καταλάβατε.
ΠΡΟΕΔΡΕΥΩΝ (Λουκάς Αποστολίδης): Κύριε Ζαφειρόπουλε, δε νομίζω ότι συμβάλλετε στην ομαλή διαδικασία.
ΓΙΑΝΝΗΣ ΖΑΦΕΙΡΟΠΟΥΛΟΣ: Κύριε Πρόεδρε, είναι δικό σας χρέος να προστατεύσετε τους Βουλευτές.
 

Επιστροφή στην κορυφή



Σελίδα 7865 
ΠΡΟΕΔΡΕΥΩΝ (Λουκάς Αποστολίδης): Κύριε Ζαφειρόπουλε, σας παρακαλώ να καθήσετε στο έδρανο.
ΓΙΑΝΝΗΣ ΖΑΦΕΙΡΟΠΟΥΛΟΣ: Εγώ δεν συμμετείχα στη Διακομματική Επιτροπή, αλλά δεν επιτρέπω στην Αίθουσα αυτή σε κανέναν να ενοχοποιεί συναδέλφους.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, νομίζω ότι δεν βοηθάτε τις διαδικασίες και δεν βοηθάτε ούτε τον κύριο Υπουργό να εξηγήσει και να διατυπώσει τις απόψεις του. Θα παρακαλέσω και η όποια παρέμβαση να γίνει, να μη γραφεί ούτε λέξη. Ούτε λέξη!
Ορίστε, κύριε Υπουργέ, έχετε το λόγο.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Το 1997 μαζί με όλους τους Βουλευτές μιας περιοχής για να γίνει ένα έργο- γιατί αυτό άκουσα και από τις συζητήσεις που έγιναν και έχω δει πάρα πολλές φορές πως υπογράφονται τροπολογίες- παίρνουν πέντε συναδελφοι μία πρωτοβουλία και καταθέτουν μία τροπολογία. Αυτό είναι μία κριτική σε μία λογική. Δεν είναι ενοχοποίηση. Και όλοι λένε "να συνδράμουμε στο αίτημα, συμπαθές το αίτημα, δίκαιο το αίτημα". Δεν ξέρουμε αυτήν τη λογική;
ΒΑΣΙΛΗΣ ΚΕΔΙΚΟΓΛΟΥ:.....
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν είναι αυτό το πρόβλημα. Λέω για μία λογική που υπάρχει.
ΜΟΣΧΟΣ ΓΙΚΟΝΟΓΛΟΥ:....
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αυτό όμως όχι, γιατί το επικαλούνται συνεχώς. Μέχρι του σημείου που θα μπορούσαν να πιέζουν και φαινόταν καθαρά ότι ήθελαν ένα καινούριο Υπουργείο, πήγαιναν σε αυτήν τη λογική- και κάνω αυτοκριτική γι'αυτό- μέχρι τον Αύγουστο του 1997, που ήταν σαφή πια τα πράγματα ότι δεν μπορεί να συνεχίζεται αυτή η πίεση, για να συσταθεί ένα άλλο Υπουργείο που θα δουλεύει για έξι μήνες και θα χρειασθεί δεκάδες δισεκατομμύρια για όλη τη χώρα.
Και τότε πια δεν είχε κύρος αυτή η γνώμη για να υποστηρίζεται συνεχώς ούτε στη Βουλή ούτε στη κοινωνία. Και μιλάω για τα επιχειρήματα. Γιατί σήμερα τα μόνα επιχειρήματα που ακούστηκαν ήταν ότι δεν είναι ο χρόνος, ότι είχατε πει άλλα, αφήστε το για αργότερα, και δεν μιλήσατε επί της ουσίας. Αυτό ακριβώς θέλουν. Εγώ πρέπει να σας πω ότι άκουσα τους ενδιαφερόμενους να λένε για το πώς θα αναβληθεί η συζήτηση στο Κοινοβούλιο διότι θα συμβεί το τάδε γεγονός και η Βουλή θα είναι κλειστή, μετά θα γίνει το άλλο και θα μεταβληθεί. Αυτά δηλαδή που κάναμε και παλαιότερα στο αμφιθέατρο με το συνδικαλισμό. Αυτά όμως θα κάνουμε σε ένα θέμα που αφορά το έθνος και την κοινωνία; Αυτή είναι η λογική του πάρτε το πίσω και φέρτε το αργότερα για να μπορέσει να κερδίσει χρόνο.
Θα πρέπει να σας πω και άλλα ντεσού, αφού θέλετε να εξελιχθεί έτσι η συζήτηση, ότι στις διαπραγματεύσεις που έκαναν οι δύο πλευρές , το Υπουργείο Δημόσιας Τάξης και το Υπουργείο Γεωργίας, αυτοί οι συνάδελφοι που τα ξέρουν όλα και ήταν ικανοί για όλα και δεν το απέδειξαν τόσα χρόνια, είπαν "αν μας δώσετε δύο χιλιάδες θέσεις αλλά του κλάδου μας, λύσαμε το θέμα. Πρέπει να έχουμε αντικείμενο. Υπάρχουν δεκαεπτά χιλιάδες γεωτεχνικοί στη χώρα και εξ αυτών οι πέντε χιλιάδες είναι άνεργοι". Υπάρχει πραγματικό πρόβλημα, τεράστιο. 'Εχουν να γίνουν προσλήψεις στο δημόσιο τομέα, στο Υπουργείο Γεωργίας, εδώ και δεκαπέντε χρόνια. 'Εχω θέσει αυτό το θέμα στο Υπουργικό Συμβούλιο από τον Απρίλιο του 1996, ότι πρέπει να προσληφθούν τουλάχιστον πεντακόσιοι γεωτεχνικοί, γεωπόνοι, γεωλόγοι, ιχθυολόγοι και βέβαια δασολόγοι του Πανεπιστημίου Θεσσαλονίκης. Και δεν το έχει πράξει ακόμα αυτό η Κυβέρνηση. Υπάρχει μεγάλη πίεση γι' αυτό. Πρέπει να μη σας πω ειδικότερα θέματα των διαπραγματεύσεων για το πόσες θέσεις θα πάρει η κάθε πλευρά, και να δείτε τις θέσεις των αξιωματικών, πόσους ζητούσε η κάθε πλευρά. Δεν πρέπει τουλάχιστον ορισμένοι από εμάς να μπούμε σε αυτήν τη λογική. Είναι μία λογική που έχει σχέση και με τις συντεχνίες. Για να σας δώσω να καταλάβετε τη λογική των συντεχνιών, ένας κλάδος που έχει εννιακόσια μέλη, συγκάλεσε έκτακτα συνέλευση, παρευρίσκοντο τριάντα, εψήφισαν δεκαπέντε και καθαίρεσαν το διοικητικό συμβούλιο του κλάδου. 'Εφεραν έναν εκπρόσωπο της επιτροπής για να καταγγείλει το νομοσχέδιο, κατά τη διάρκεια της συζήτησης στη Διαρκή Επιτροπή.
(Θόρυβος στην Αίθουσα)
ΒΑΣΙΛΗΣ ΚΕΔΙΚΟΓΛΟΥ: ......
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Παρακαλώ. Ο καθένας λέει τη γνώμη του. Εγώ δεν διέκοψα κανέναν. Κρίνεται ο καθένας.
'Ετσι, λοιπόν, πιστεύω ότι πρέπει να έρθουμε στο ύψος των περιστάσεων και να εγκαλέσουμε την πολιτική και τους φορείς που ασκούν την πολιτική σήμερα, όπως είναι η Κυβέρνηση, να λύσουν τα προβλήματα -και εμείς θα το κάνουμε- και να οργανώσουν το χώρο σε δύο επίπεδα: Στο επίπεδο της δασικής πολιτικής και της χρηματοδότησης από ειδικό λογαριασμό, γιατί κανένας Υπουργός Οικονομικών δεν δίνει σήμερα από τους κωδικούς του Υπουργείου Οικονομικών δυστυχώς για τη δασική πολιτική. Είναι μία πραγματικότητα και την αποδέχομαι, κύριε συνάδελφε, όπως την είπατε. Επίσης, να οργανωθεί ο μηχανισμός της καταστολής από δυνάμεις αποφασισμένες και όχι από δυνάμεις που θα διαχειρίζονται και τα μεν και τα δε. 
Ευχαριστώ.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Λουκάς Αποστολίδης): Ευχαριστώ και εγώ, κύριε Υπουργέ.
Θα παρακαλέσω τον κ. Τσιτουρίδη και τον κ. Ιντζέ να δώσω το λόγο πρώτα τουλάχιστον σε δύο Βουλευτές.
ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, πρέπει να απαντήσουμε στον κύριο Υπουργό.
ΠΡΟΕΔΡΕΥΩΝ (Λουκάς Αποστολίδης): Και προηγουμένως παρεκάλεσα τον κύριο Υπουργό να μιλήσουν ένα, δύο Βουλευτές πριν από αυτόν. Ζητάω και την έγκριση του Σώματος γι' αυτό. 
ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, θα μιλήσω αργότερα. 
ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Τσιτουρίδη.
Το λόγο έχει ο κ. Βεζδρεβάνης.
ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, όλοι έχουμε συνειδητοποιήσει ότι το εθνικό κόστος από τις πυρκαγιές είναι τεράστιο. 'Ολοι θλιβόμεθα και ανησυχούμε για τις πυρκαγιές που κάθε χρόνο αποτεφρώνουν τα δάση μας. 'Ολοι θέλουμε να προστατευθεί ο δασικός πλούτος της πατρίδας μας. 'Ολοι αναγνωρίζουμε την ανάγκη λήψεως προσθέτων μέτρων για τη δασοπροστασία. Ως εκ τούτου δεν προτίθεμαι, κύριοι συνάδελφοι, να προβώ σε αναλύσεις για τα αυτονόητα. Το θέμα είναι ένα: Τι κάνουμε ως εκπρόσωποι του ελληνικού λαού για να προστατεύσουμε τη γη μας από τις πυρκαγιές και τον ελληνικό λαό από τις τεράστιες ζημίες που υφίσταται από αυτές;
Κύριε Υπουργέ, θα ήθελα στην αρχή της ομιλίας μου να σας πω ότι ήταν ατόπημα αυτό το οποίο διαπράξατε πριν λίγο, ότι οι Βουλευτές υπογράφουν κάποιες τροπολογίες, γιατί κάποιος τις περιφέρει. 'Οχι, κύριε Υπουργέ. Μέσα σε αυτήν την Αίθουσα υπάρχουν υπεύθυνοι άνθρωποι που εξελέγησαν από τον ελληνικό λαό, έχουν συνείδηση του τι πράττουν και όταν βάζουν την υπογραφή τους ξέρουν τι κάνουν. 'Ηταν ατόπημα. Δεν το συνεχίζω.
Κύριοι συνάδελφοι, το μήνυμα που στέλνει καθημερινά προς τον πολιτικό κόσμο η ελληνική κοινωνία είναι να υπάρξει όσο το δυνατόν μεγαλύτερη συναίνεση στην επίλυση των προβλημάτων του ελληνικού λαού. Αυτό λέει η ελληνική κοινωνία.
Με τις προσπάθειες του κυρίου Προέδρου της Βουλής, με τις προσπάθειες των κυρίων Αρχηγών των πολιτικών κομμάτων συνεκροτήθησαν πολλές Διακομματικές Επιτροπές για να υπηρετήσουν αυτόν το σκοπό, να ανταποκριθεί ο πολιτικός κόσμος στο μήνυμα το οποίο στέλνει η ελληνική κοινωνία. Γιατί πράγματι είναι πανεθνικό αίτημα να υπάρξει η μεγαλύτερη δυνατή συναίνεση τουλάχιστον στα μεγάλα θέματα, στα καυτά θέματα της ελληνικής κοινωνίας. Αυτήν την τακτική πρώτη 
 

Επιστροφή στην κορυφή



Σελίδα 7866 
καθιέρωσε η Νέα Δημοκρατία κατά την τελευταία κυβερνητική της θητεία, το 1990-1993. Αυτή όμως την πρωτοβουλία, κύριε Υπουργέ, την τορπιλίζετε σήμερα με αυτό το νομοσχέδιο και έτσι καθιστά προβληματική την περαιτέρω συμμετοχή μας στις Διακομματικές Επιτροπές.
Δεν είμαι εγώ αυτός που θα πάρει τη σχετική απόφαση για τις Διακομματικές Επιτροπές. 'Εχουμε την τιμή απόψε να μας παρακολουθεί και ο Αρχηγός της Αξιωματικής Αντιπολίτευσης ο κ. Καραμανλής. Εκείνος ίσως πάρει τις δικές του αποφάσεις. Αλλά έχουμε και εμείς, κύριε Υπουργέ, τον προβληματισμό εάν αυτές οι Διακομματικές Επιτροπές έχουν πια νόημα και σημασία υπάρξεως, όταν ποδοπατούνται κατ' αυτόν τον τρόπο που ποδοπατείται η ομόφωνη απόφαση του πορίσματος της Διακομματικής Επιτροπής για τη δασοπροστασία.
Το ομόφωνο πόρισμα της Διακομματικής Επιτροπής που ανέφερα, προβλέπει κυρίως ότι η δασική υπηρεσία πρέπει να αναδιοργανωθεί σε ενιαίο φορέα δασοπροστασίας και αφού αναβαθμιστεί και εκσυγχρονιστεί να ανταποκριθεί στο μεγάλο εθνικό πρόβλημα της δασοπροστασίας. Αυτό ψηφίσαμε όλοι.
Στις συνεχείς οχλήσεις μας με ερωτήσεις, αναφορές και επερωτήσεις, η Κυβέρνηση δεχόταν το ομόφωνο πόρισμα της Βουλής και απλώς παρέπεμπε στις καλένδες την υλοποίησή του. Η Νέα Δημοκρατία βλέπουσα ότι το θέμα πηγαίνει στις καλένδες, κατέθεσε πρόταση νόμου. Συνεζητήθη στη Βουλή, αλλά -λείπει ο κ. Ιωαννίδης για να με διακόψει, όπως χθες το βράδυ- με τη συντεταγμένη πλειοψηφία, η Κυβέρνηση το απέρριψε. Και αυτό τη στιγμή κατά την οποία τριάντα οκτώ τουλάχιστον Βουλευτές της Συμπολιτεύσεως της παρούσης Βουλής -όχι - Βουλευτές που εψήφισαν την προηγούμενη το ομόφωνο πόρισμα της Βουλής για τη δασοπροστασία- με τροπολογία τους συνετάχθησαν με τη δική μας πρόταση νόμου. Παραταύτα, με δύο Βουλευτές -το θυμάμαι, γιατί ήμουν παρών μέχρι την τελευταία στιγμή- απορρίψατε την πρότασή μας.
Μιλάμε από το Βήμα της Εθνικής Αντιπροσωπείας και γι'αυτό πρέπει να λέμε όλη την αλήθεια προς τον ελληνικό λαό. Η αλήθεια είναι γυμνή, είναι αυτή την οποία ανέφερα. Και το έκανα αυτό, κύριε Υπουργέ, γιατί πρέπει να ξέρει ο ελληνικός λαός όλη την πορεία από τότε που συνεστήθη η Διακομματική Επιτροπή της Βουλής και κατέληξε στο ομόφωνο πόρισμα μέχρι σήμερα που έρχεσθε και τορπιλίζετε αυτήν την ενέργεια. Και ενώ έτσι είχαν τα πράγματα, τον Αύγουστο του 1997, η Κυβέρνηση αιφνιδιαστικά και παρά πάσαν δεοντολογίαν, κοινοβουλευτική τάξη και ευαισθησία, έγραψε στα παλαιότερα των υποδημάτων της το ομόφωνο πόρισμα της Διακομματικής Επιτροπής της Βουλής και ανήγγειλε κατά τρόπον αυθαίρετον ότι θα υπαχθεί η δασοπροστασία στο Πυροσβεστικό Σώμα. Και αρνηθήκατε, κύριε Υπουργέ, ακόμα και την εισήγηση του Αρχηγού του Πυροσβεστικού Σώματος που σας είπε "δώστε μου τουλάχιστον τέσσερις μήνες προθεσμία για να προλάβω να ανταποκριθώ όσο μπορώ στα καθήκοντά μου". 
Αλλά εσείς είπατε, "απελθέτω από εμού το ποτήριον τούτο", ρίξτε το στο Υπουργείο Δημοσίας Τάξεως και βλέπουμε. Πέραν αυτού, κατά το "γαία πυρί μιχθήτω", δάση πυρί μιχθήτωσαν! Οι συνετές αντιδράσεις όλων των υπευθύνων φορέων για τη δασοπροστασία, από τον Αύγουστο μέχρι το Μάρτιο, δεν κατάφεραν να κάμψουν την αυθαίρετη στάση σας. 'Ετσι φθάσαμε στο σημερινό νομοσχέδιο. Δεν έσπευσε τουλάχιστον η Κυβέρνηση να ψηφίσει αυτό το νομοσχέδιο το χειμώνα, για να υπάρχει κάποιος χρόνος προετοιμασίας για τις υπηρεσίες που συνενώνονται; Εμείς δεν πιστεύουμε ότι είναι δυνατόν τόσο εύκολα το Πυροσβεστικό Σώμα που είναι ένστολο Σώμα να συνεργαστεί με μια υπηρεσία που έχει υπαλλήλους. Και αυτό, πέραν του γεγονότος ότι δεν γνωρίζουμε - δεν είμαι ιδιαίτερα ενημερωμένος σ'αυτό το θέμα- αν είναι δυνατόν, να υπάρξει υπηρεσία ενστόλων και μη ταυτοχρόνως.
Κάποιοι θα το δουν όταν θα τους χτυπήσει το νομοσχέδιο σας και θα δείτε τις προσφυγές στο Συμβούλιο της Επικρατείας και αλλαχού. Η προχειρότητα, η σπασμωδικότητα του τρόπου με τον οποίο αντιμετωπίζετε τα προβλήματα έγινε πια συνήθεια σε αυτήν την Αίθουσα. Παριστάμεθα μάρτυρες μιας συμπεριφοράς τέτοιας, όσον αφορά τη νομοθετική πρωτοβουλία της Κυβερνήσεως, που πράγματι εκπληττόμεθα πώς δεν συνετίζεσθε! Διότι, ένα νομοσχέδιο το οποίο ψηφίζετε σήμερα, μέσα σε δύο-τρεις μήνες έρχεται ή με άλλο νομοσχέδιο ή με τροπολογίες να τροποποιηθεί, να αναμορφωθεί, για να καλύψει την προχειρότητά σας. Το ίδιο κάνετε και τώρα.
Η Κυβέρνηση χωρίς καμία μελέτη του τεραστίου αυτού θέματος και με καθυβρισμένους όλους τους δασικούς υπαλλήλους ως εμπρηστές, τους καλεί σήμερα να υπαχθούν στο Πυροσβεστικό Σώμα και να σώσουν τα δάση μας. Η Κυβέρνηση άφησε να χαθούν τέσσερα ολόκληρα χρόνια από τότε που ψηφίστηκε το ομόφωνο πόρισμα της Διακομματικής Επιτροπής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα σας παρακαλέσω να μου δώσετε ένα, ενάμισι λεπτό, αν χρειαστεί.
'Ετσι, οι καταστροφές συνεχίστηκαν, συνεχίζονται και δεν αξιοποιήθηκε η Δασική Υπηρεσία, δεν της δόθηκαν τα μέσα, δεν της προσφέρθηκαν εκείνες οι υπηρεσίες που χρειάζεται για να μπορέσει να ανταποκριθεί στο έργο της. Διότι δεν σας δήλωσε ποτέ η Δασική Υπηρεσία ότι είναι ανίκανη να ανταποκριθεί στο έργο της, αλλά σας ζήτησε μέσα, τα οποία δεν της τα προσφέρατε.
Εμείς, σαν Νέα Δημοκρατία, ασφαλώς δεν ψηφίζουμε αυτό το νομοσχέδιο, που είναι γνωστό, ότι από τώρα τουλάχιστο -έτσι το αντιλαμβανόμεθα εμείς- όχι μόνο φωτιές δεν θα σβήσει, αλλά περισσότερες ακόμη θα ανάψει. Επιμένουμε στην υλοποίηση του ομοφώνου πορίσματος της Διακομματικής Επιτροπής. 
Εμείς, κύριοι συνάδελφοι, θα τιμήσουμε την υπογραφή μας. Απευθυνόμενος προς τους συναδέλφους του ΠΑΣΟΚ τους παρακαλώ θερμά και για το κύρος του Κοινοβουλίου και για τους θεσμούς μας να τιμήσουν τη δική τους υπογραφή. Η υπογραφή τους είναι καταχωρημένη σε αυτήν την τροπολογία. 'Οποιος δεν τη θυμάται, ας ανατρέξει να την πάρει, διότι δεν κατατίθενται οι τροπολογίες στη Βουλή. Ειλικρινά, πιστεύω, ότι προσφέρετε υπηρεσία στον κοινοβουλευτισμό αν τιμήσετε την υπογραφή σας και αν συνταχθείτε μαζί μας. Εμείς θα τιμήσουμε τη δική μας υπογραφή.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο κ. Λαμπρόπουλος έχει το λόγο.
ΙΩΑΝΝΗΣ ΛΑΜΠΡΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, η Κυβέρνηση έφερε σήμερα για συζήτηση και ψήφιση ένα νομοσχέδιο που προβλέπει την ανάθεση της δασοπυρόσβεσης στο Πυροσβεστικό Σώμα. Αυτό το νομοσχέδιο ακούσαμε πριν από λίγο από Βουλευτή του ΠΑ.ΣΟ.Κ. να το χαρακτηρίζει τερατούργημα εγκληματικό. Δεν ξέρω εγώ και οι συνάδελφοί μου της Αξιωματικής Αντιπολίτευσης αν μπορούμε να βρούμε λέξεις πιο σκληρές, πιο αιχμηρές από αυτές που χρησιμοποίησε, κύριε Υπουργέ, ο δικός σας Βουλευτής. 
Αφού ξεκίνησαν οι φωτιές στα δάση, κάηκαν ήδη μεγάλες εκτάσεις, τώρα, κύριε Υπουργέ, βρήκατε το χρόνο, να αλλάξετε, να αναστατώσετε και να πειραματισθείτε; Και δεν μας δώσατε προηγουμένως καμία, μα καμία απάντηση, γιατί αυτό το νομοσχέδιο δεν το φέρνατε από το Φεβρουάριο, γιατί δεν το φέρατε από τον περασμένο Νοέμβριο, το φθινόπωρο και το φέρνετε τελευταία στιγμή, που ήδη οι φωτιές έκαψαν την Ελλάδα, στην Ικαρία, στον Ταϋγετο και δύο-τρεις άλλες ακόμα.
'Ο,τι είχατε να πράξετε, έπρεπε να το έχετε πράξει πολύ νωρίς. Δεν θα σας κατηγορούσε κανείς γι'αυτό. Για να υπάρξει και ο απαιτούμενος χρόνος προσαρμογής και προετοιμασίας.
Ο Αρχηγός του Πυροσβεστικού Σώματος σας είπε ότι χρειάζονται τέσσερις μήνες για να υπάρξει η κατάλληλη προετοιμασία και ο συντονισμός. Δηλαδή, κύριε Υπουργέ, θα είμαστε έτοιμοι το φθινόπωρο; Το καλοκαίρι τι θα γίνει; Θα βρίσκεται στο έλεος των εμπρηστών όλη η χώρα; Η πράξη σας αυτή, κύριε Υπουργέ, μόνο στην Ελλάδα και από Υπουργό του ΠΑΣΟΚ θα μπορούσε να συμβεί. Είναι γεγονός πρωτάκουστο 
 

Επιστροφή στην κορυφή



Σελίδα 7867 
να ψηφίζουμε τώρα νόμο, που εκ των πραγμάτων θα προξενήσει αρρυθμία, ανεπάρκεια, έλλειψη συντονισμού και προγραμματισμού. Θα καίγονται φέτος τα δάση μας και οι υπηρεσίες θα ψάχνονται. Ο ένας θα ρίχνει τις ευθύνες στον άλλο και αποτέλεσμα δεν θα έχουμε. Αυτή η τακτική του Υπουργείου Γεωργίας δεν μας ξαφνιάζει πλέον. 'Ολα κατόπιν εορτής τα προσπαθεί. Σαπίζουν τα πορτοκάλια και μετά κάνει συσκέψεις για την απορρόφησή τους. Μένει απούλητο το λάδι και μετά συζητεί για να βρεθούν λύσεις. Δυστυχώς για τον τόπο μας, για το λαό μας, αυτή η Κυβέρνηση δεν κυβερνά πλέον, δεν προγραμματίζει, δεν προβλέπει, μόνο δημιουργεί και διογκώνει προβλήματα στην ελληνική κοινωνία.
Για το μεγάλο πρόβλημα της πρόληψης και καταστολής των πυρκαγιών στα δάση μας υπάρχει πόρισμα της Διακομματικής Επιτροπής της Βουλής από το 1993, που ψηφίστηκε ομόφωνα το 1995 απ' όλα τα κόμματα. Σ' αυτό το πόρισμα είχαν ληφθεί υπόψη οι θέσεις όλων των ειδικών γι' αυτά τα θέματα. Υπήρχε σύμπτωση απόψεων, υπήρχε και δέσμευση για υλοποίηση. Αυτό το πόρισμα προβλέπει τη σύσταση ενιαίου φορέα δασοπυρόσβεσης.
Αντί αυτού όμως, σήμερα συζητάμε τελείως διαφορετικό νομοσχέδιο, αποκύημα φαντασίας κάποιων συμβούλων και του ίδιου του Υπουργού. Στο νομοσχέδιο αυτό είναι αντίθετοι όλοι, ολόκληρο το δασικό συνδικαλιστικό κίνημα, πανεπιστήμια, ειδικοί επιστήμονες. 'Ολοι έχουν λάθος; 'Ολοι δεν γνωρίζουν; Μόνο ο Υπουργός ξέρει; Το εγχείρημα αυτό πραγματοποιήθηκε και το έτος 1984, όπου ανατέθηκε η καταστολή στην Πυροσβεστική Υπηρεσία. Το 1985 κακήν κακώς επέστρεψε και πάει στη Δασική Υπηρεσία. Τη χρονιά εκείνη κάηκαν οκτακόσιες χιλιάδες και πλέον στρέμματα δασών, όταν τα τελευταία χρόνια οι καμμένες εκτάσεις δεν ξεπερνούν τις εκατόν πενήντα έως διακόσιες χιλιάδες στρέμματα. Αυτό άραγε μας περιμένει και φέτος; 
Στη διεθνή πρακτική εκτός της Πορτογαλίας και της Κορσικής, η καταστολή των δασικών πυρκαγιών αντιμετωπίζεται από τη Δασική Υπηρεσία. Η παρούσα ρύθμιση είναι βέβαιο ότι θα επιφέρει αποσυντονισμό, χάος, αλλά και δαπάνη. Η Δασική Υπηρεσία θα στερηθεί με τη μεταφορά της καταστολής στην Πυροσβεστική ενός αριθμού δασικών υπαλλήλων οι οποίοι ασχολούνται με τη γενικότερη δασοπροστασία, όπως καταπατήσεις, εκχερσώσεις δασών, λαθροθηρία, επίβλεψη δασοτεχνικών έργων, αναδασώσεις, φυτώρια κλπ.
Αυτά τα κενά των δασικών υπηρεσιών θα πρέπει να καλυφθούν από άλλο προσωπικό, αφού και τα δάση και τα φυσικά οικοσυστήματα βρίσκονται και ορθώς στο επίκεντρο του ενδιαφέροντος της κοινωνίας μας.
Με δύο λόγια, λοιπόν, το υπό ψήφιση νομοσχέδιο κάνει άνω κάτω και την πρόληψη και την καταστολή των δασικών πυρκαγιών. Οι ελπίδες μας σήμερα εναποτίθενται μόνο στη διάθεση, την καλή θέληση και την υπεράνθρωπη προσπάθεια του ανθρώπινου δυναμικού, που κατ' επανάληψη έχει επιδείξει.
Εμείς, η Νέα Δημοκρατία, προτείνουμε συγκεκριμένα πράγματα. Προτείνουμε τη σύσταση του ενιαίου φορέα, όπως προβλέπει το ομόφωνο πόρισμα της Βουλής. Προτείνουμε οργάνωση και συντονισμό, καλό σχεδιασμό και όχι προχειρότητες. Προτείνουμε καλύτερη εκπαίδευση του προσωπικού και προμήθεια περισσότερων και καλύτερων μέσων πυρόσβεσης, οχημάτων και αεροσκαφών.
Ποιος θα ξεχάσει, κύριε Υπουργέ και κύριοι του ΠΑΣΟΚ, την περιβόητη προμήθεια από την Κυβέρνησή σας των άχρηστων πολωνικών αεροπλάνων ΠΕΖΑΝΤΕΛ για κατάσβεση των πυρκαγιών. Αστείες αποφάσεις και πολιτικές που πλήρωσε και πληρώνει ο ελληνικός λαός.
Εμείς προτείνουμε ακόμη καλύτερη φύλαξη των δασών, διάνοιξη δασικών δρόμων, που είναι αναγκαίοι για εύκολη πρόσβαση των οχημάτων και δημιουργία αντιπυρικών ζωνών σε δρόμους μεγάλης κυκλοφορίας.
Προτείνουμε και κυρίως την εφαρμογή του κτηματολογίου και θέσπιση ξεκάθαρης νομοθεσίας για το χαρακτηρισμό δασικού ή ιδιωτικού με κριτήρια που δεν θα αδικούν τους ιδιώτες ιδιοκτήτες, όπου δεν θα χάνουν τις περιουσίες τους με το σημερινό εύκολο τρόπο, απλώς και μόνο με τη δημιουργία και ύπαρξη κάποιων θάμνων, σε κάποιο αγρόκτημα.
Γιατί, κύριε Υπουργέ, καθυστερείτε το νομοσχέδιο για τα δασικά που έχετε δηλώσει ότι θα φέρετε στη Βουλή για ψήφιση; Πότε θα το φέρετε; Σας έχουμε προκαλέσει πολλές φορές, πολλές φορές έχετε δηλώσει τον ένα Μάη, τον άλλον... Πέρασαν Μάηδες πολλοί, να δούμε και τούτο το καλοκαίρι.
Κύριε Πρόεδρε και κύριοι συνάδελφοι, η προστασία του δάσους και της αγροτικής περιουσίας, ας μην το ξεχνάμε αυτό -μια πυρκαγιά καταστρέφει και καλλιέργειες με ό,τι συνεπάγεται τούτο για τους αγρότες μας- πρέπει να είναι δουλειά υπεύθυνη, σοβαρή και καλά σχεδιασμένη απ' όλους. Είναι κάτι που πρέπει όλοι να είμαστε σύμφωνοι. Πρέπει, λοιπόν, να ψηφίσουμε ένα νόμο ομόφωνα.
Το συζητούμενο νομοσχέδιο, δεν διαθέτει τα παραπάνω στοιχεία, γι' αυτό έχουμε χρέος όλοι να το καταψηφίσουμε. Η θετική ψήφος σήμερα, σ' αυτό το νομοσχέδιο, που θα δώσει ο κάθε Βουλευτής, θα τον καθιστά υπεύθυνο για ό,τι άσχημο προκύψει στην πρόληψη και καταστολή των δασικών πυρκαγιών. Επιτέλους, κύριε Υπουργέ, μην πειραματίζεσθε με το φυσικό πλούτο, τη ζωή και την περιουσία του λαού μας. Η προχειρότητά σας και η ανικανότητά σας, ξεπέρασε πλέον κάθε όριο ανοχής. Σας ευχαριστώ.
(Χειροκροτήματα απο την πτέρυγα της Νέας Δημοκρατίας)
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, το λόγο παρακαλώ.
ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Γεωργακόπουλε, έχετε το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, κατάλαβα ότι το Προεδρείο άγχεται να μιλήσουν όσο το δυνατόν περισσότεροι Βουλευτές. Θα ήθελα να σας διευκολύνουμε και εμείς οι Κοινοβουλευτικοί Εκπρόσωποι σ' αυτό το έργο, γιατί πρέπει πράγματι να μιλήσουν Βουλευτές και θα πρότεινα και στους άλλους συναδέλφους της Αντιπολίτευσης να μειώσουμε το χρόνο το δικό μας. Αλλά να πάρουν κάποια στιγμή το λόγο και οι Κοινοβουλευτικοί Εκπρόσωποι. Ας μειωθεί ο χρόνος στα δώδεκα λεπτά, το πολύ δεκαπέντε λεπτά.
ΠΡΟΕΔΡΕΥΩΝ (Λουκάς Αποστολίδης): Εγώ σας ευχαριστώ, κύριε Γεωργακόπουλε. Παρεκάλεσα και τον κύριο Υπουργό να του δώσω το μισό χρόνο, θα παρακαλέσω και τον κ. Τσιτουρίδη.
ΣΑΒΒΑΣ ΤΣΙΤΟΥΡΙΔΗΣ: Εντάξει, κύριε Πρόεδρε, θα μιλήσω για δεκαπέντε λεπτά.
ΠΡΟΕΔΡΕΥΩΝ (Λουκάς Αποστολίδης): Σας ευχαριστώ, κύριε Τσιτουρίδη.
Ορίστε, κύριε Τσιτουρίδη, έχετε το λόγο για δεκαπέντε λεπτά.
ΣΑΒΒΑΣ ΤΣΙΤΟΥΡΙΔΗΣ: Το σχέδιο νόμου, το οποίο κατέθεσε η Κυβέρνηση, κυρίες και κύριοι συνάδελφοι, είναι πρόχειρο, είναι επιπόλαιο, είναι αναποτελεσματικό, είναι αντιεπιστημονικό, είναι άκαιρο, δημιουργεί πάρα πολλά προβλήματα και πολιτικής και θεσμικής τάξεως και επιπλέον οδηγεί τον τόπο στον ευαίσθητο αυτό τομέα της προστασίας του φυσικού πλούτου σε περιπέτειες.
Θα ξεκινήσω από το θεσμικό θέμα, το οποίο υπάρχει κατά τη γνώμη μας και το οποίο είναι και πολιτικό. 'Οταν επί πολλούς μήνες, όλα τα κόμματα συζητούν και καταλήγουν σε ένα ομόφωνο πόρισμα και πέντε χρόνια μετά έρχεται μία κυβέρνηση, η οποία δεν υλοποιεί τίποτα από το πόρισμα αυτό και προτείνει μάλιστα κάτι το οποίο πηγαίνει εντελώς στην αντίθετη κατεύθυνση, το ερώτημα το οποίο δικαίως τίθεται, είναι γιατί πρέπει να υπάρχουν Διακομματικές Επιτροπές, γιατί πρέπει να συζητούμε και γιατί σε ορισμένα θέματα, όταν καταλήγουμε επιτέλους σε ομοφωνία, τότε η Κυβέρνηση αυτή, δεν έχει το φιλότιμο να υιοθετεί τις ομόφωνες αυτές θέσεις; Αυτό είναι το πρώτο θέμα.
Το δεύτερο θεμα, το οποίο υπάρχει, είναι επιστημονικής τάξεως. Δεν είναι δυνατόν μία κυβέρνηση να έρχεται να προτείνει κάτι, το οποίο βρίσκει τον επιστημονικό κόσμο της χώρας ομόφωνα αντίθετό της. Και το λέγω αυτό, διότι κατά 
 

Επιστροφή στην κορυφή



Σελίδα 7868 
την παγία θέση όλων -και εδώ δεν διαφωνούν μερικοί όπως είπε ο κ. Τζουμάκας, αλλά διαφωνούν οι πάντες- ο δασικός χώρος είναι ενιαίος, είναι αδιάσπαστος και έτσι πρέπει να αντιμετωπίζεται η διαχείρισή του.
Τι είναι ο δασικός χώρος γι' αυτούς οι οποίοι ενδεχομένως -και φοβούμαι ότι υπάρχουν στην Κυβέρνηση πολλοί τέτοιοι- δεν κατανοούν τα προβλήματά του. Υπάρχουν τέσσερις βασικές κατηγορίες θεμάτων στο δασικό χώρο:
Η πρώτη κατηγορία είναι η προστασία του δασικού χώρου.
Η δεύτερη κατηγορία θεμάτων αφορά την καλλιέργεια και την ανάπτυξη των δασών.
Η τρίτη κατηγορία αφορά την ορεινή υδρονομία και τους χειμάρρους, οι οποίοι υπάρχουν στα δάση μας και την αξιοποίηση και διαχείριση αυτών των χειμάρρων.
Και η τέταρτη κατηγορία ζητημάτων είναι τα θέματα των εθνικών δρυμών, των περιαστικών δασών, των δασών αναψυχής.
Υπάρχουν, λοιπόν, τέσσερις κατηγορίες θεμάτων, τα οποία διαχειρίζεται η Δασική Υπηρεσία σήμερα. Στο πρώτο και σημαντικό θέμα της προστασίας των δασών υπάρχουν κατηγορίες επιμέρους θεμάτων. Είναι οι δασικές πυρκαγιές από τη μία πλευρά και είναι και τα θέματα της βοσκής, της παράνομης ξύλευσης, των καταπατήσεων και των ασθενειών από την άλλη. Με όλα αυτά ασχολείται σήμερα το δασικό Σώμα.
Σε ό,τι αφορά τις πυρκαγιές υπάρχει η πρόληψη και η δασοπυρόσβεση. Τι κάνει η Κυβέρνηση με το νομοσχέδιο αυτό; 'Ερχεται, παίρνει ένα τμήμα μόνο και το μεταφέρει σε μία άλλη υπηρεσία, αφήνοντας όλες τις άλλες σημαντικές αρμοδιότητες για τον τομέα των δασών στη Δασική Υπηρεσία, όπως ισχύει σήμερα. Και έρχεται το σύνολο του επιστημονικού κόσμου, αλλά και το σύνολο των εργαζομένων στο χώρο αυτό, οι οποίοι λένε ότι αυτό δεν μπορεί να υλοποιηθεί. Είναι αντιεπιστημονικό και δημιουργεί πάρα πολλά προβλήματα.
Το μόνο το οποίο υπάρχει εδώ ως απάντηση -και πραγματικά μας προκαλεί αυτό και οφείλω να το πω- είναι ένας Υπουργός ο οποίος λέει: "'Οσοι διαφωνούν με αυτήν την πρόταση εκπροσωπούν συγκεκριμένες ομάδες". Δηλαδή τα κόμματα της Βουλής τα οποία συμφώνησαν ομόφωνα το 1993, όλα τα κόμματα της Αντιπολίτευσης που συμφώνησαν πριν από λίγους μήνες, τριάντα οχτώ συνάδελφοι του ΠΑΣΟΚ οι οποίοι συμφώνησαν πριν από λίγους μήνες ή δεν γνωρίζουν -κατά τον κύριο Υπουργό- ή αδυνατούν να κατανοήσουν ή εκπροσωπούν ομάδες. Διαλέγουμε όποια εκδοχή θέλουμε.
Θα έλεγα, λοιπόν, ότι είναι καιρός, κύριε Υπουργέ, να αφήσετε και σε αυτόν τον ευαίσθητο τομέα τις αλλεπάλληλες αναπόδειχτες καταγγελίες. Περί μαφίας -ομιλείτε μία φορά- περί κλεπτών, περί εμπρηστών. Ομιλήσατε εδώ και περί εκπροσώπων ομάδων. Αυτά όλα έχουν προκαλέσει την αδρανοποίηση όλων των στελεχών σας στο Υπουργείο Γεωργίας και πραγματικά στο Υπουργείο, στο οποίο προϊστασθε υπάρχει το χάος, υπάρχει διάλυση, και έχετε σημαντική ευθύνη γι' αυτήν τη διάλυση.
Από εκεί και πέρα πρέπει να επισημάνουμε ότι οι δασολόγοι σήμερα, όταν πάνε να σβήσουν μία φωτιά, έχουν μάθει στα Πανεπιστήμιά τους επί πέντε χρόνια ορισμένα πράγματα, κύριοι συνάδελφοι. Υπάρχουν τα μέτρα πρόληψης, υπάρχει η ανάλυση των μετεωρολογικών στοιχείων -δεν μπορείς να σβήσεις αλλιώς τη φωτιά- υπάρχουν διάφοροι τρόποι καταστολής, σε σχέση με το ανάγλυφο της περιοχής, με τις συνθήκες του ανέμου, με το είδος της βλάστησης, με τη σχετική υγρασία, με τους τρόπους μετάδοσης μιας πυρκαγιάς. Αυτά δεν τα διδάσκονται οι πυροσβέστες και για να μπορέσουμε να σβήσουμε μία φωτιά πρέπει να γνωρίζουμε την οικολογική συμπεριφορά της φωτιάς. Αυτό λέει όλος ο επιστημονικός κόσμος. Δεν φτάνει, λοιπόν, η πειθαρχία.
Βεβαίως, το Πυροσβεστικό Σώμα είναι ένα αξιόλογο Σώμα, υπάρχει πειθαρχία, κάνει μία πάρα πολύ καλή δουλειά, αλλά κάνει άλλη δουλειά. Επαναλαμβάνω ότι η κατάσβεση της φωτιάς είναι θέμα ειδικών.
Από εκεί και πέρα, υπάρχει και το θέμα της οργάνωσης. Βρήκατε μία δασική υπηρεσία το 1993, η οποία είχε προχωρήσει σε σημαντικό βαθμό οργάνωσης. Θα επισημάνω ότι το μόνιμο προσωπικό της κατά τα έτη 1990 έως 1993 αυξήθηκε κατά 40%, η εκπαίδευση του προσωπικού αυτού βελτιώθηκε, τα επίγεια πυροσβεστικά μέσα διπλασιάστηκαν, από τριακόσια οχήματα φτάσαμε στα εξακόσια δεκαπέντε μέσα σε τρία χρόνια, έγινε μία ολοκληρωμένη πρώτη εθνική απογραφή των δασών, συντάχθηκαν αντιπυρικά σχέδια σε όλα τα δασαρχεία της χώρας, υπήρξαν ολοκληρωμένα διαχειριστικά σχέδια ανά δασαρχείο για όλη την Ελλάδα, υπήρξε ένας εκσυγχρονισμός των ραδιοεπικοινωνιών και από εκεί και πέρα βρήκατε ένα διπλασιασμό των κονδυλίων για τη χειμαρρική προστασία.
Κατά την περίοδο 1992-1993 δημιουργήθηκαν έντεκα περιφερειακές βάσεις αεροσκαφών και δεκαέξι στη συνέχεια, το 1993, για να διασπαρούν τα εναέρια μέσα και βρήκατε ένα προεδρικό διάταγμα, το οποίο θεσμοθετούσε τις ειδικές δυνάμεις της 'Αμεσης Δράσης, τους δασοκομάντος.
Βρήκατε και ένα ομόφωνο πόρισμα. Αν προχωρούσατε το ομόφωνο πόρισμα, το σύστημα αυτό το οποίο βρήκατε και το οποίο είχε φέρει αποτελέσματα καταγεγραμμένα και σε αριθμό πυρκαγιών, αλλά και σε καμμένα στρέμματα ανά πυρκαγιά, θα μπορούσατε να έχετε θετικά αποτελέσματα. Εσείς δεν κάνατε απολύτως τίποτε. Το προσωπικό επί πέντε χρόνια μειώνεται διαρκώς, ο εξοπλισμός σε επίγεια και εναέρια μέσα διαρκώς ξεπερνιέται, είναι παρωχημένος σήμερα.
Δημιουργήσατε ένα απαράδεκτο κλίμα στις σχέσεις σας, στις σχέσεις της πολιτικής ηγεσίας με το δασικό κόσμο της χώρας και αρχίσατε να έχετε φόβους, μετά τις τραγικές εμπειρίες, που βιώσαμε το καλοκαίρι που πέρασε, για το τι θα γίνει τη χρονιά που έρχεται, το καλοκαίρι που έρχεται.
Δεν λαμβάνετε υπόψη σας και την πρόταση νόμου, την οποία σας κάναμε έγκαιρα και παρουσιάζετε στη Βουλή ένα σχέδιο νόμου, εκθέτοντας μεταξύ των άλλων και όσους συναδέλφους σας στο κυβερνητικό κόμμα ήρθαν να στηρίξουν αυτήν την πρόταση, την οποία γνώριζαν, γιατί την κάναμε μετά την ανακοίνωση του γεγονότος ότι θέλετε να περάσετε τη δασοπυρόσβεση στο Πυροσβεστικό Σώμα. 'Αρα όλοι γνώριζαν -και στο ΠΑΣΟΚ- το τι θέλατε να κάνετε και ήρθαν και έκαναν μία αντίθετη πρόταση νόμου. Οφείλετε επιτέλους, σεβόμενοι τους θεσμούς και όλους εμάς εδώ, να τα λάβετε υπόψη σας αυτά, κύριε Υπουργέ.
Δεν θέλουμε να είμαστε μάντεις κακών. Θα σας πούμε όμως τι προβλέπουμε ότι θα επακολουθήσει. Κατ'αρχήν, θα είναι αδύνατος ο συντονισμός, έτσι όπως προχωράτε, των δασικών με τους πυροσβέστες. Θα χρειαστεί μια νέα υπηρεσία, η οποία θα συντονίζει τα δύο αυτά Σώματα στον τόπο της φωτιάς. Θα ενταθεί το χάος, το οποίο δημιουργήσατε όλα αυτά τα χρόνια. 
Ξέρετε πάρα πολύ καλά ότι σήμερα και οι άνδρες και οι γυναίκες της Δασικής Υπηρεσίας, αλλά και τα πυροσβεστικά μέσα, χρησιμοποιούνται από τη δασική υπηρεσία και για άλλες δουλειές, όπως είναι ο έλεγχος των καταπατήσεων, οι λαθροθηρίες, οι λαθροϋλοτομίες. Στερώντας το Δασικό Σώμα από χρήσιμο προσωπικό, στερώντας το Δασικό Σώμα από μέσα τα οποία έχει, δεν θα μπορεί το Δασικό Σώμα, το οποίο θα παραμείνει, όσο θα παραμείνει, στο Υπουργείο Γεωργίας, να ανταπεξέλθει σ' αυτές τις αρμοδιότητες, οι οποίες θα του μείνουν.
'Ετσι λοιπόν, ή η Ελλάδα θα γίνει ξέφραγο αμπέλι και στον τομέα αυτό, ή πολύ σύντομα θα έρθετε να μαζεύετε τα ασυμμάζευτα, να ξαναπροσπαθήσετε, όπως επιχειρήσατε και το 1985, να ξαναμαζέψετε την αρμοδιότητα στη Δασική Υπηρεσία, αλλά ήδη το κακό θα έχει γίνει. Μιλάω για το 1985, διότι επιχειρήθηκε επί Υπουργίας του κ. Σημίτη στο Υπουργείο Γεωργίας να γίνει κάτι ανάλογο και το μαζέψατε σε λίγους μήνες, διότι απέτυχε αυτό το οποίο επιχειρήσατε. 
Με όλα αυτά, είναι εύλογο να ερωτούμε γιατί καταθέσατε αυτό το σχέδιο νόμου, όταν όλος ο επιστημονικός κόσμος της χώρας είναι αντίθετος, όταν όλοι όσοι εργάζονται στον τομέα αυτό, είναι αντίθετοι.
Πραγματικά, δεν πρέπει να λέγεται, κύριε Υπουργέ, ότι από 
 

Επιστροφή στην κορυφή



Σελίδα 7869 
εννιακόσιους δασολόγους μαζεύτηκαν τριάντα και από τους τριάντα οι δεκαπέντε καθήρεσαν αυτούς που διαφωνούσαν. Διαβάστε τις ομόφωνες θέσεις όλων των επιστημονικών και επαγγελματικών φορέων, οι οποίες υποθέτουμε και ελπίζουμε ότι έφθασαν και στο δικό σας γραφείο. Δεν υπάρχει κανείς, ούτε οι εργαζόμενοι στην Πυροσβεστική Υπηρεσία, που να αποδέχονται αυτό το οποίο πάτε να κάνετε.
Εν πάση περιπτώσει, προσπαθώντας να καταλάβουμε γιατί το προτείνετε αυτό, οδηγούμεθα αναπόφευκτα στις εξής υποθέσεις: Εσείς βεβαίως νοιάζεστε να απαλλαγείτε από κάτι, το οποίο είσθε ανίκανος να εκτελέσετε. Αυτό είναι προφανές. Εσείς θέλετε να απαλλαγείτε. 
Εκείνο το οποίο δεν καταλαβαίνουμε, είναι γιατί ο κ. Ρωμαίος δεν αντιδρά. Γιατί ο κ. Ρωμαίος ως Υπουργός Δημοσίας Τάξεως θέλει να αναλάβει μία αρμοδιότητα, όταν το Πυροσβεστικό Σώμα και ο Αρχηγός του δηλώνουν ότι από τη στιγμή που όλα θα γίνουν, δηλαδή θα ψηφιστεί ο νόμος, θα βγουν τα προεδρικά διατάγματα, θα βγουν οι υπουργικές αποφάσεις, θα χρειάζονται και τέσσερις μήνες για να μπορέσουν να υλοποιήσουν αυτόν το νόμο;
Μα, η καυτή περίοδος έχει αρχίσει από την 1η Μαϊου. Πότε θα τα υλοποιήσετε, κύριε Υπουργέ της Δημόσιας Τάξης, όλα αυτά; Εν πάση περιπτώσει, αν είχαμε και ένα Υπουργείο το οποίο είχε λαμπρές επιδόσεις στην υλοποίηση αυτών που ψηφίζουμε εδώ, θα ήμασταν και λιγότερο απαισιόδοξοι.
Από την αρχή του χρόνου όμως, κύριε Υπουργέ της Γεωργίας, ψηφίσαμε δύο νόμους εδώ της αρμοδιότητάς σας και δεν εφαρμόζεται κανένας, ούτε ο νόμος περί νέων αγροτών, τον οποίο ψηφίσαμε πριν από εννέα μήνες, ούτε ο νόμος περί ρυθμίσεως των χρεών των συνεταιριστικών οργανώσεων, τον οποίο ψηφίσαμε πριν από πέντε μήνες.
Διότι δεν έχετε την ικανότητα και τη δυνατότητα να εκδώσετε προεδρικά διατάγματα. 'Εχετε μπλέξει με την Ευρωπαϊκή 'Ενωση και έρχεσθε τώρα και μας λέτε ότι θα ψηφίσουμε αύριο ή μεθαύριο αυτόν το νόμο, θα εκδώσετε τα προεδρικά διατάγματα, θα δώσετε την αρμοδιότητα στο Υπουργείο Δημοσίας Τάξεως και ότι στην περίοδο, η οποία άρχισε, θα αντιμετωπίσετε τις φωτιές.
Εν πάση περιπτώσει, εσείς νοιάζεστε να απαλλαγείτε. Ο κ. Ρωμαίος, δεν κατανοούμε γιατί, αποδέχεται την ευθύνη αυτή. Σε κάθε περίπτωση όμως, η ευθύνη ξεπερνάει εσάς. Η ευθύνη είναι του κ. Σημίτη. 
Εάν ο κ. Σημίτης σας επιτρέπει να κάνετε αυτό, τότε υπάρχουν δύο εξηγήσεις: 'Η εκτιμά ότι είσθε αναποτελεσματικός και θέλει να σας πάρει τις αρμοδιότητες ή δεν καταλαβαίνει τι του γίνεται. Σε κάθε περίπτωση όμως, αυτό το νομοσχέδιο δεν μπορεί να περάσει, δεν μπορεί να περπατήσει και οδηγείτε τον ευαίσθητο αυτόν τομέα σε περιπέτειες.
Ποια είναι τώρα η θέση της Νέας Δημοκρατίας με βάση τα παραπάνω. 
Η θέση μας είναι ξεκάθαρη, κύριοι Υπουργοί και κύριοι συνάδελφοι. Η Νέα Δημοκρατία καλεί την Κυβέρνηση και τον ίδιο τον Πρωθυπουργό προσωπικώς, να αποσύρει αυτό το πρόχειρο, το άκαιρο, το αποσπασματικό και αντιεπιστημονικό νομοσχέδιο, να μελετήσετε, επιτέλους, μετά από πέντε χρόνια το ομόφωνο πόρισμα της Διακομματικής Επιτροπής και να καταθέσετε μία σχετική πρόταση, που θα προβλέπει τη σύσταση και λειτουργία ενός αναβαθμισμένου και σύγχρονου ενιαίου φορέα δασοπροστασίας, ικανού να αναλάβει τις σημαντικές ευθύνες και όλα αυτά από το προσεχές έτος.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Εγώ σας ευχαριστώ, κύριε συνάδελφε.
Ο κ. Γεωργακόπουλος έχει το λόγο.
ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, άκουσα πράγματι με προσοχή όλους τους συναδέλφους στις ώρες που προηγήθηκαν να συζητούν για το νομοσχέδιο.
Εγώ μία απορία έχω: Πέτυχε το σύστημα της δασοπυρόσβεσης, όταν την ευθύνη την είχαν οι δασοπυροσβέστες και η Δασική Υπηρεσία; 
Δεν νομίζω ότι πέτυχε, γιατί μέχρι τώρα βλέπαμε κάθε χρόνο όχι μόνο να μειώνονται οι πυρκαγιές και οι κατεστραμμένες δασικές εκτάσεις, αλλά χρόνο με το χρόνο να αυξάνονται και σε τέτοιο σημείο μάλιστα που έφθασαν μέχρι έξω από την πόρτα της Θεσσαλονίκης, στην Καβάλα πριν από λίγα χρόνια, στην Πεντέλη, κάηκαν σπίτια, κάηκαν περιουσίες, κάηκαν εν πάση περιπτώσει όχι μόνο αγροτικές περιουσίες, αλλά και αστικές περιουσίες.
Επομένως, δεν ήταν τόσο αποτελεσματικό το σύστημα αυτό, το οποίο υπήρχε, έτσι ώστε να μη δέχεται σήμερα η Βουλή να το καταργήσουμε ή να το βελτιώσουμε ή να το αλλάξουμε ή κάπου αλλού να το πάμε.
Εάν πράγματι ήταν τόσο αποτελεσματικό, θα έλεγα κι εγώ ότι έχετε δίκιο να φωνάζετε ότι δεν πρέπει τίποτα να αλλάξει. Αλλά απεδείχθη ότι δεν ήταν τόσο αποτελεσματικό, άρα η Κυβέρνηση έπρεπε να πάρει κάποια μέτρα.
Η δεύτερη βασική ένσταση, την οποία βάλατε στο νομοσχέδιο, είναι η εξής. Λέτε: "Μα, δεν θα ξέρουν να σβήσουν τις πυρκαγιές οι πυροσβέστες, γιατί δεν θα είναι δασοπυροσβέστες, δεν θα είναι δασικοί, δεν θα ξέρουν τη μετεωρολογία, δεν θα ξέρουν την υγρασία, δεν ξέρουν τα δάση, δεν ξέρουν τους δασικούς δρόμους", λες και είναι πάρα πολύ δύσκολο κανένας να μάθει τους δασικούς δρόμους.
Αλλά, κύριοι συνάδελφοι, διαβάσατε τι λέει το άρθρο 3, γιατί άκουγα τόση ώρα αυτά και πράγματι απορούσα.
Δεν λέει το άρθρο 3 ότι ακριβώς για το λόγο αυτό, επειδή πρέπει να υπάρχουν οι εξειδικευμένες γνώσεις, λόγω του ότι η πυρκαγιά στο δάσος είναι κάτι το εξαιρετικό -δεν είναι όπως είναι η πυρκαγιά στις αστικές περιοχές- προσλαμβάνονται εκατόν είκοσι άτομα πτυχιούχοι της Δασολογίας των Ανωτάτων Εκπαιδευτικών Ιδρυμάτων ακριβώς γι' αυτόν το λόγο; Επίσης, για την κάλυψη άλλων αναγκών προσλαμβάνονται εκατόν πενήντα απόφοιτοι δασολόγοι των ΤΕΙ και το 12,5% όλων των υπαλλήλων, οι οποίοι θα προσληφθούν θα είναι υπάλληλοι, οι οποίοι θα έχουν τελειώσει το Τμήμα Δασοπροστασίας των ΙΕΚ. Αυτοί τι θα κάνουν εκεί; Με τι θα ασχολούνται; Θα ασχολούνται με το πώς θα σβήσουν το κατάστημα των υφασμάτων; Μα, ακριβώς γι' αυτόν το λόγο προσλαμβάνονται.
Γιατί, λοιπόν, από του Βήματος της Βουλής παραπλανείτε και τη Βουλή και τον ελληνικό λαό; Γιατί αν σας άκουγε κανένας, θα έλεγε: "Μα, δίκιο έχουν. Πού να ξέρουν τώρα οι πυροσβέστες, οι οποίοι τρέχουν μέσα στα εργοστάσια και στα καταστήματα και στους δρόμους της Αθήνας, της Πάτρας και της Θεσσαλονίκης, να πάνε στο δάσος να σβήσουν την πυρκαγιά;".
Το χειρότερο, όμως, από όλα, είναι το εξής: Δεν ξέρετε ότι η Δασική Πυροσβεστική Υπηρεσία σε όλες τις δύσκολες στιγμές καλούσε την Πυροσβεστική Υπηρεσία, ως σύμμαχο και βοηθό για να σβήσουν το δάσος; Δεν ήταν αυτή η συμμετοχή της Πυροσβεστικής Υπηρεσίας στην κατάσβεση των πυρκαγιών των δασών; Καθόντουσαν από μακριά οι πυροσβέστες και έβλεπαν να καίγονται τα δάση και άφηναν μονάχα τους δασοπυροσβέστες να σβήσουν τη φωτιά; Δεν το ξέρετε αυτό, δεν το γνωρίζετε; Πώς, λοιπόν, είναι τελείως άπειροι, τελείως άσχετοι και θα καούν τα δάση όλα, γιατί ανέλαβε τώρα η Πυροσβεστική Υπηρεσία, το Πυροσβεστικό Σώμα αυτήν τη δασοπροστασία;
Μας είπε και κάτι άλλο ένας συνάδελφος. Είπε ότι φέρατε πρόταση νόμου και με τη συντεταγμένη πλειοψηφία που είχαμε, δεν το ψήφισε η Βουλή. Τι θέλατε να έχουμε, ασύντακτη μειοψηφία; Συνταγμένη πλειοψηφία έχουμε και μπορούμε και ψηφίζουμε αυτούς τους νόμους, τους οποίους η πλειοψηφία αποφασίζει.
Κατηγορήσατε επίσης, το νομοσχέδιο πρόχειρο, επιπόλαιο, αναποτελεσματικό, άκυρο και άλλα. Είναι η συνήθης τακτική της Αντιπολίτευσης να μη στέκεται μόνο στο θετικό μέρος ενός νομοσχεδίου, να μη στέκεται στο τι μπορεί να γίνει από εδώ και πέρα, έτσι ώστε να γλιτώσουμε όσα δάση απέμειναν, αλλά απλώς να κατηγορούμε συλλήβδην αθώους και κάθε 
 

Επιστροφή στην κορυφή



Σελίδα 7870 
διάταξη να την απορρίπτουμε.
'Ακουσα ένα συνάδελφο -και πραγματικά λυπήθηκα, γιατί με έφερε σε παλαιές μνήμες- που μίλησε πάλι για το σκάνδαλο της αγοράς των Πεζετέλ. Μήπως θυμάστε, κύριε συνάδελφε, γιατί παραιτήθηκε ο κ. Χατζηγάκης, ο Υπουργός Γεωργίας της Νέας Δημοκρατίας;'Οχι για τα Πεζετέλ, δεν παραιτήθηκε για τα Πεζετέλ. Παραιτήθηκε για τα άλλα αεροσκάφη. Επομένως, μη θίγετε πράγματα για τα οποία δεν κάνατε και εσείς εκείνο το οποίο έπρεπε να κάνετε.
Κύριε Υπουργέ, υποσχέθηκα να είμαι σύντομος και θα είμαι πραγματικά σύντομος.'Εχω να κάνω δύο ερωτήματα προς εσάς. Στο θέμα των μετατάξεων διάβασα την έκθεση της Επιστημονικής Επιτροπής, η οποία λέει ότι πρέπει να γίνει μέσα από τα υπηρεσιακά συμβούλια. Αν μπλέξετε στα υπηρεσιακά συμβούλια, δεν πρόκειται ποτέ να γίνουν αυτές οι μετατάξεις από τη Δασική Υπηρεσία προς το Πυροσβεστικό Σώμα. Δεν ξέρω πώς πρέπει να αναπροσαρμόσετε τη διάταξη αυτή, έτσι ώστε να μπορεί να γίνουν αυτές οι μετατάξεις ή μήπως πρέπει να γίνουν όσοι θέλουν -που θα είναι πιο εύκολα να πάνε- γιατί αν τους κάνουμε υποχρεωτικά και κάνουν όλοι προσφυγή στα υπηρεσιακά συμβούλια και στο Συμβούλιο Επικρατείας, τότε καταλαβαίνετε ότι δεν θα μπορέσει να γίνει αυτή η μετάταξη. Με ανησυχεί, λοιπόν, αυτό και θα πρέπει ίσως να αναπροσαρμόσετε τη σχετική διάταξη, εάν δεν έχει γίνει ήδη.
Για τους δασοκομάντους που κάναμε μια συζήτηση στην επιτροπή, είδα ότι πράγματι έχει συμπεριληφθεί μέσα, ένα ποσοστό αυτών, σε αυτούς οι οποίοι θα προσλαμβάνονται και οι δασοκομάντος οι οποίοι ειδικώς έχουν εκπαιδευτεί θα προσλαμβάνονται με πρόσθετα μόρια, έτσι ώστε όπως πραγματικά ήταν χρήσιμοι να συνεχίσουν να είναι στην Υπηρεσία της Δασοπυρόσβεσης.
'Ενα άλλο σημείο, το οποίο με προβληματίζει, κύριε Υπουργέ, είναι εάν έχετε πραγματικά προετοιμαστεί και εσείς και το Πυροσβεστικό Σώμα -και γι'αυτό θα θέλαμε μια απάντηση, γιατί τέθηκε πάρα πολύ έντονα από όλους τους συναδέλφους- εάν πράγματι θα μπορέσει να ανταποκριθεί φέτος το Πυροσβεστικό Σώμα στην προστασία των δασών.
Το πρόβλημα θα είναι η μεν μία υπηρεσία να έχει καταργηθεί, η δε άλλη υπηρεσία να μην έχει αναλάβει και να βρεθούμε μέσα σε ένα διάστημα που δεν θα ξέρουν οι μεν τι να κάνουν, ενώ οι δε, θα λένε "εμείς δεν είμαστε αρμόδιοι". Σκεφτείτε μήπως θα ήταν σκόπιμο να ψηφιστεί ο νόμος, να γίνουν τα διατάγματα και ας αρχίσει η εφαρμογή του από την επόμενη περίοδο. Σκεφθείτε το αυτό, γιατί εάν πράγματι τα προεδρικά διατάγματα και οι αποφάσεις είναι έτοιμες και μπορέσουν όλες να δημοσιευτούν μέσα στο μήνα Μάιο, τότε καλά κάνετε και το φέρνετε να περάσει και να προχωρήσει τώρα η εφαρμογή του νόμου. Διότι δεν άκουσα κανένα ισχυρό επιχείρημα τέτοιο που να λέει ότι δεν πρέπει να προχωρήσουμε.
Και στο κάτω κάτω αν δει κανένας όλο το νομοσχέδιο, θα καταλάβει ότι εκεί που επικεντρώνεται όλο το ψαχνό, είναι στο άρθρο 3, που αναφέρεται στο προσωπικό. 'Ολο το άλλο είναι διατάξεις με τις οποίες κανένας δεν ασχολήθηκε, κανένας δεν είπε τίποτα ούτε για τις περιφερειακές υπηρεσίες ούτε για τίποτε άλλο. 
Σήμερα, λέμε όλοι για την Πυροσβεστική Υπηρεσία ότι θα διασπαρεί σε όλη την Eλλάδα. Για το ότι θα υπάρχουν πυροσβεστικοί σταθμοί, που θα προλαμβάνουν τις πυρκαγιές, για το αστικό κεφάλαιο, το οποίο πολλές φορές καταστρέφεται από τις πυρκαγιές, αυτό δεν το ανέφερε κανένας. Αυτό δεν είναι υπέρ του λαού; Το ότι κάποιοι δεν θα μπορέσουν να ευνοηθούν απ' αυτή την αλλαγή η οποία γίνεται, είναι το πρόβλημα. 'Εχει και άλλα θετικά στοιχεία, λοιπόν, το νομοσχέδιο.
Επομένως, θα πρέπει να βλέπουμε και τα υπόλοιπα θετικά στοιχεία, που έχει το νομοσχέδιο και όλες τις διατάξεις στις οποίες πραγματικά κάνετε μια αλλαγή και ελπίζω προς το καλύτερο. Πιστεύω ότι αν οργανωθούμε γρήγορα και αποτελεσματικά, η προστασία των δασών θα είναι πιο αποτελεσματική. Και όπως ανέφερα, αυτά τα επιχειρήματα που ειπώθηκαν ότι δεν θα υπάρχουν δασικοί και δεν θα γνωρίζουν τα υπόλοιπα, αποδεικνύεται από το νομοσχέδιο ότι έχουν προβλεφθεί και θα υπάρχουν οι κατάλληλα εκπαιδευμένοι και τα επιστημονικά καταρτισμένα στελέχη τα οποία θα βοηθούν στη δασοπυρόσβεση.
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο για δυο λεπτά.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, θα ήθελα να πω για το θέμα που έθεσε ο κ. Γεωργακόπουλος, ότι πράγματι έχουμε έτοιμο το προεδρικό διάταγμα και όλες τις υπουργικές αποφάσεις. Μάλιστα, εγώ, ο κ. Παπαδόπουλος και ο κ. Ρωμαίος έχουμε συνυπογράψει κοινή υπουργική απόφαση που έχει δημοσιευθεί στην Εφημερίδα της Κυβερνήσεως για όλη τη μετακίνηση όλων των μέσων και θα αρχίσουν οι παραδόσεις.
ΑΝΑΣΤΑΣΙΟΣ ΚΑΡΑΜΑΡΙΟΣ: Πρέπει να γίνει νόμος; 
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Με κοινή υπουργική απόφαση των τριών Υπουργών. Είναι νόμιμο αυτό. Δεν έχει σχέση με το προσωπικό, αλλά έχει σχέση με τα μέσα, διότι ανήκουν στο δημόσιο. 
ΕΥΑΓΓΕΛΟΣ ΜΠΑΣΙΑΚΟΣ: Πού ανήκουν αυτήν τη στιγμή;
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Στο Υπουργείο Γεωργίας. 
Το θέμα αυτό που έθεσε ως ερώτημα το Επιστημονικό Συμβούλιο της Βουλής, εμείς θα το εξετάσουμε. Αλλά θα πρέπει να σας πω επί της ουσίας -γιατί υπάρχουν ομάδες οι οποίες έχουν αντίθετες απόψεις και δεν είναι κακό πράγμα οι ομάδες στην κοινωνία- ότι υπάρχει ομάδα υπαλλήλων που λέει ότι εμείς θα κάνουμε τα πάντα και θα πάμε στο Συμβούλιο της Επικρατείας, γιατί δεν θέλουμε να αφήσουμε το χώρο μας. Δεν τους ενδιαφέρει η δασοπυρόσβεση αισθάνονται καλλίτερα εκεί. Δεν θέλουν να πάνε στο Σώμα αυτό. Επειδή ειπώθηκε από συναδέλφους ότι θα έχουμε δυο Σώματα ένα ένστολο και ένα άλλο, θέλω να σας πω ότι όλοι θα είναι ένστολοι πλέον. Δεν θέλουν να μπουν σε ένα Σώμα κοινής απόφασης, κοινής δράσης και κοινού συντονισμού που θα είναι το Πυροσβεστικό Σώμα. Είναι σαφές αυτό. Είναι βαθύτερα τα αίτια της πρακτικής αυτής και δεν έπρεπε να φέρεται από συναδέλφους στη Βουλή κατ' αυτήν την έννοια, πέρα από τις διαφωνίες που έχουμε.
ΠΡΟΕΔΡΕΥΩΝ (Λουκάς Αποστολίδης): Ο κ. Ιντζές έχει το λόγο.
Κύριε Ιντζέ, κάνω παράκληση και σε σας για να μιλήσουν και οι Βουλευτές στη συνέχεια να είσθε σύντομος. Ο κ. Τσιτουρίδης μίλησε για δώδεκα λεπτά και ο κ. Γεωργακόπουλος δέκα λεπτά.
ΑΝΑΣΤΑΣΙΟΣ ΙΝΤΖΕΣ: Κύριοι συναδελφοι, για άλλη μια φορά είμαστε μάρτυρες μιας πρόχειρης προσπάθειας νομοθέτησης με το αιτιολογικό ότι πάμε να προλάβουμε ένα γεγονός που επίκειται. Πριν από ένα μήνα περίπου νομοθετήσαμε για την Ολυμπιακή για να προλάβουμε να εξυπηρετηθούν οι 'Ελληνες πολίτες εν όψει των εορτών του Πασχα και όλοι είμαστε μάρτυρες και γνωρίζουμε τι έγινε.
Σήμερα ο κύριος Υπουργός είπε ότι για να προλάβουμε τις πυρκαγιές του θέρους που άρχισε από σήμερα, φέρνει αυτό το νομοσχέδιο.
ΧΡΗΣΤΟΣ ΡΟΚΟΦΥΛΛΟΣ: Στις 26 Ιουνίου αρχίζει το θέρος.
ΑΝΑΣΤΑΣΙΟΣ ΙΝΤΖΕΣ: Η περίοδος κινδύνου εκδήλωσης πυρκαγιών αρχίζει από το Μάιο, κύριε Ροκόφυλλε. Στην Ικαρία προχθές είχαμε πυρκαγιά.
Αυτό που είπε ο κύριος Υπουργός δηλώνει προχειρότητα, μεγάλη προχειρότητα και ανευθυνότητα. Πέρσι κάηκε το περιαστικό δάσος της Θεσσαλονίκης, αυτό που ονομάζουμε εμείς εκεί πάνω Σέϊχ- Σου. Ξέρετε γιατί κάηκε και ξέρετε τι είχε πει ο κύριος Υπουργός Γεωργίας; "Τι να κάνουμε; Τα αεροπλάνα πήγαν για επισκευή αρχές Μαϊου και θα παρεδίδοντο 15 Ιουνίου". 'Ολη η νεκρά περίοδος για κινδύνους εκδήλωσης πυρκαγιών πέρασε και όταν άρχισε η περίοδος πυρκαγιών τα αεροπλάνα εστάλησαν για επισκευή. Ανέφερα τρία χαρακτηριστικά γεγονότα για να αποδείξω το πρόχειρο του παρόντος νομοσχεδίου. 
 

Επιστροφή στην κορυφή



Σελίδα 7871 
Το δεύτερο είναι το εξής: Μπροστά από έξι μήνες συζητήσαμε το νόμο περί οικιστικού σχεδιασμού. Είχα πει τότε ότι είναι λάθος. Είναι σαν να αρχίζουμε από τα κεραμίδια ενώ πρέπει να αρχίσουμε από τα θεμέλια. Χωρίς να υπάρχει χωροταξικός νόμος, χωροταξικού σχεδιασμού, εμείς νομοθετούσαμε για οικιστικό σχέδιο. Αυτοί που γνωρίζουν ολίγα τινά περί οικιστικής καταλαβαίνουν τι εννοώ. Αυτές είναι οι πρώτες γενικές παρατηρήσεις για να αποδείξω το πρόχειρο της νομοθέτησης και του παρόντος σχεδίου νόμου.
'Ενα άλλο σημείο που έχω να παρατηρήσω είναι το εξής: Ο κύριος Υπουργός Γεωργίας μίλησε επί δεκαπέντε λεπτά. Τα δεκατρία λεπτά αναφέροντο στον τομέα εκείνο του Υπουργείου Γεωργίας που προβλέπει τον τρόπο πρόληψης, ενώ το νομοσχέδιο αναφέρεται στον τρόπο καταστολής των πυρκαγιών, στον τρόπο προστασίας των δασών από τις πυρκαγιές, λες και το Υπουργείο Γεωργίας ιδρύθηκε πριν από έξι μήνες και το εριζόμενο θέμα ήταν αν θα πρέπει να ρίξουμε το βάρος στην πρόληψη ή την καταστολή.
Κύριε Υπουργέ, το Υπουργείο Γεωργίας υφίσταται, αν θυμάμαι καλά, από το 1925 ή 1927 όταν αποσπάσθηκε από το Υπουργείο Εθνικής Οικονομίας. Δεν μπορείτε να μιλάτε. Απλώς ομολογείτε βαρύτατες πολιτικές ευθύνες και αβελτηρία ως προς τον τρόπο πράγματι αντιμετώπισης του θέματος πρόληψης των πυρκαγιών και όχι της καταστολής.
Θα κάνω χρήση ενός πίνακος που περιλαμβάνεται στο κοινό ομόφωνο πόρισμα της Διακομματικής Επιτροπής της Βουλής. Ακούστε, κύριοι συνάδελφοι: Πίνακας φυτοκομικών έργων, διευθέτησης χειμάρρων περιόδου 1930-1992. 'Εχουμε από το 1930 μέχρι το 1970 μια αύξηση και της δενδροφύτευσης και της διευθέτησης χειμάρρων. Τη δεκαετία 1970-1980 πάλι έχουμε μια αύξηση. Στη δεκαετία 1980-1990 που έχουμε αύξηση των πυρκαγιών, δηλαδή εξαφάνιση των δασών με μεγαλύτερο ρυθμό, έχουμε μικρότερο ρυθμό αναδασώσεων και διευθέτησης χειμάρρων. Δεν είναι αυτές ευθύνες της Κυβερνήσεως; Γι' αυτά μιλάγατε τόσο καιρό, κύριε Υπουργέ; Για τον τρόπο πρόληψης και προστασίας των δασών ή για την καταστολή; 'Η θέλατε να παραπλανήσετε το Σώμα;
Το δεύτερο, μπαίνω και εγώ στο κυρίως θέμα:'Εχω έναν πίνακα παραστατικότατο, το δανείστηκα από το συνάδελφο του Συνασπισμού κ. Αποστόλου, που αποδεικνύει ότι ο τρόπος προστασίας των δασών από τις πυρκαγιές, από τότε που συστήθηκε η Δασοπυροσβεστική Υπηρεσία, του Υπουργείου Γεωργίας ότι πράγματι μετά το 1985 η προστασία είναι αποτελεσματικότερη και έχει μία φθίνουσα τάση. Θα το καταθέσω στη Βουλή.
Εάν δε δεν ελάμβαναν χώρα οι πυρκαγιές, η τετραήμερη στη Θεσσαλονίκη, στο περιαστικό δάσος της, το 1996 θα ήταν περίπου χαμηλότερο από το 1995. Πρώτο συμπέρασμα ότι η υπάρχουσα κατάσταση δασοπυρόσβεσης έβαινε βελτιουμένη. Εκπλήσσομαι από τα επιχειρήματα του κυρίου Υπουργού Γεωργίας που είπε ότι οι ασχολούμενοι με τη δασοπυρόσβεση εργάζονται τρεις ή τέσσερις μήνες και τους υπόλοιπους εννέα ή οκτώ κάθονται. 'Ενα επιχείρημα κατ' αρχήν φαινομενικά και επιπόλαια εξεταζόμενο, πειστικό. Ερωτώ: Αυτό το Σώμα, εντασσόμενο στο Πυροσβεστικό Σώμα, καθ' όλην τη διάρκεια του χειμώνος, με τι θα απασχολείται; Μήπως μπορεί να μου πει ο κύριος Υπουργός, το Πυροσβεστικό Σώμα πόσες ώρες ετησίως επεμβαίνει σε προκαλούμενες πυρκαγιές; Η παρουσία του και μόνο αποτελεί εγγύηση. Αλλά ο χρόνος απασχόλησης με κατάσβεση πυρκαγιών αστικών είναι ελαχιστότατος από εκείνον που ασχολούνται οι δασοπυροσβέστες το τρίμηνο ή τετράμηνο του Μαϊου - Σεπτεμβρίου. Μιλάω για την Ελλάδα ειδικότερα.
'Ενα ερώτημα για τον κύριο Υπουργό Δημοσίας Τάξεως, τον οποίο συμπαθώ και πιστεύω είναι το θύμα αυτής της υπόθεσης. Του αναθέτουν μία δουλειά, δεν μπορεί να την αποποιηθεί. Γνωρίζει ή θα όφειλε να γνωρίζει ότι όταν έγινε η συγχώνευση της Αστυνομίας Πόλεων και της τότε Χωροφυλακής, πέραν του ότι πέρασε ένα εξάμηνο, ακόμα και σήμερα, μετά από δεκαπέντε χρόνια ή δεκαέξι, δεν επήλθε η συμφιλίωση και όσοι υπηρετούν και στα δύο αυτά Σώματα γνωρίζουν. Και όσοι πολιτικοί προϊστάμενοί τους τουλάχιστον και ολίγον εμείς οι πολιτικοί, ακόμα γνωρίζουμε τους διαγκωνισμούς διοίκησης του Σώματος και κατάληψης θέσεων μεταξύ των δύο Σωμάτων. Αυτό θα συμβεί και μεταξύ εκείνων που θα προέρχονται από τη Δασοπυροσβεστική Υπηρεσία και την Πυροσβεστική Υπηρεσία.
Ακούστε τώρα και ένα επιχείρημα που επικαλέστηκε ο εκπρόσωπος του ΠΑ.ΣΟ.Κ. κ. Γιαννακόπουλος που μπορώ να το αντιστρέψω. Ακριβώς επειδή είναι άσχετο και ανίκανο λόγω της εκπαίδευσής του το Πυροσβεστικό Σώμα, να ανταποκριθεί στις ανάγκες προστασίας του δάσους από την πυρκαγιά, τι λέει; Μα, θα προσλάβουμε και εκατό δασολόγους και άλλους εκατό δασοπόνους.
Και τι θα κάνουν αυτοί, κύριοι συνάδελφοι; Δηλαδή ο νεοπροσλαμβανόμενος δασολόγος θα κατευθύνει τον φέροντα βαθμό ταξιάρχου, πυράρχου ή αρχιπυράρχου; Στην κατάσβεση, δηλαδή στην επιχείρηση, θα διευθύνει οι δεκανέας δασολόγος τον ταξίαρχο του Πυροσβεστικού Σώματος; 
'Ετσι θα γίνει, κύριε Υπουργέ; 
Αν δεν γίνει έτσι και διευθύνει ο δασολόγος, οι εκατό θα επαρκούν; 
Το τρίτο επιχείρημα: Το ένα έχει κάποια στρατιωτική δομή, αλλά πειθαρχία. Σωστός ο ισχυρισμός. Και δεν μπορούσε η Δασική Υπηρεσία να έχει και αυτή μια τέτοια δομή παρόμοια που να ανταποκρίνεται; Αυτός είναι ο λόγος;
Και το τελευταίο επιχείρημα: Δεν φοβάσθε, κύριε Υπουργέ της Δημόσιας Τάξης, αυτό που λέμε στην οικονομία, αλλά ισχύει παντού, το γιγαντισμό; Δεν θα γιγαντωθεί το Πυροσβεστικό Σώμα και δεν θα είναι δυσκίνητο;
Και κάτι άλλο: Ρώτησε ο Κοινοβουλευτικός Εκπρόσωπος του ΠΑ.ΣΟ.Κ.: 'Οποτε γίνονται πυρκαγιές, δεν καλείται το Πυροσβεστικό Σώμα εις αρωγήν, εις συνδρομήν για την κατάσβεση της πυρκαγιάς; Ναι. Και ο στρατός καλείται, αλλά και οι πολίτες καλούνται. Είναι λόγος αυτός να συγχωνευθεί η υπηρεσία για την πυρόσβεση των δασών με το Πυροσβεστικό Σώμα; Δηλαδή με αυτόν το συλλογισμό να πούμε ότι θα συγχωνευθεί και ο στρατός;
Είναι επιχειρήματα αυτά λογικά; Δεν υπάρχει άλλωστε η διϋπουργική επιτροπή, η οποία επιλαμβάνεται σε μεγάλες πυρκαγιές;
Πιστεύουμε ότι εάν γίνει μια ορθολογική οργάνωση της Δασοπυροσβεστικής Υπηρεσίας, θα μπορέσει να ανταποκριθεί πράγματι αποτελεσματικά, γιατί ακριβώς θα γίνει χρήση της επιστημοσύνης των δασολόγων, δασοπόνων κλπ. στην κατάσταση της πυρκαγιάς του δάσους, που πράγματι έχει μια ιδιαιτερότητα. Γιατί άλλο να δρας σε αστικές περιοχές και άλλο σε δασικές.
Κυρίες και κύριοι συνάδελφοι, πράγματι το νομοσχέδιο αυτό δείχνει την ανικανότητα του Υπουργού Γεωργίας, ανικανότητα τέτοια που απεδείχθη και πέρσι, όταν είχαν φουντώσει οι πυρκαγιές και προσέφυγε σ' ένα άλλοθι και γι' αυτό αποποιείται ευθύνες. Και εκείνο που έχω να παρατηρήσω είναι ότι με την αποποίηση ευθυνών κάνουμε στρουθοκαμηλισμό. Αλλά με τους στρουθοκαμηλισμούς δεν λύνονται προβλήματα, δημιουργούνται περισσότερα.
'Ομως να πάω στο τελευταίο επιχείρημα: Και αν ήταν ανάγκη, που δεν είναι ανάγκη και δεν στέκεται ούτε επιστημονικά ούτε εμπειρικά και δεν προέκυψε αυτή η ανάγκη ούτε από διάλογο δημοκρατικό -και προηγείται ο διάλογος με τους φορείς, βεβαίως τον τελευταίο λόγο τον έχει η πολιτική ηγεσία, αλλά δεν προηγήθηκε- αν ήταν απαραίτητο να ψηφισθεί το νομοσχέδιο αυτό, είναι ο πιο ακατάλληλος χρόνος. Σαν να είναι βαλτοί να καταστρέψουν τα ελληνικά δάση. Γιατί όταν επέρχεται ο κίνδυνος δεν κάνεις αλλαγές.
Και απευθύνομαι στον στρατηγό κ. Σπυριούνη. 'Οταν γίνεται μάχη, κύριε Σπυριούνη, δεν καταστρώνονται σχέδια επιτελικά. Καλά, κακά εφαρμόζονται, γιατί περνάει ο χρόνος.
Και αυτό γίνεται σήμερα: Εν όψει κινδύνου, εν όψει μάχης, αλλάζουν σχέδια επιτελικά , ανεξάρτητα αν είναι καλά ή κακά. Και αυτό είναι το έγκλημα! 'Εγκλημα εθνικό ! Γιατί η καταστροφή του δάσους αποτελεί έγκλημα εθνικό. Με αυτές 
 

Επιστροφή στην κορυφή



Σελίδα 7872 
τις σκέψεις, κύριε Πρόεδρε και άλλες που θα αναπτύξουμε στην κατ' άρθρο συζήτηση, διατυπώνουμε την αντίθεσή μας και θα καταψηφίσουμε το νομοσχέδιο αυτό.
(Στο σημείο αυτό ο Βουλευτής κ. Αναστάσιος Ιντζές καταθέτει για τα Πρακτικά τους προαναφερθέντες πίνακες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΥΩΝ (Λουκάς Αποστολίδης): Ευχαριστώ, κύριε Ιντζέ.
Κύριοι συνάδελφοι, θα ήθελα να κάνω μία πρόταση. Είναι εγγεγραμμένοι δεκαεννιά συνάδελφοι για να μιλήσουν. Η παράκληση από το Προεδρείο είναι, όπως μίλησα στους Κοινοβουλευτικούς Εκπροσώπους και έκαναν χρήση του μισού περίπου χρόνου, να μειωθεί ο χρόνος στα πέντε λεπτά με μια ανοχή, από τη στιγμή που είπαμε ότι θα ολοκληρωθεί σήμερα η διαδικασία.
Ο κ. Κανταρτζής έχει το λόγο.
ΑΧΙΛΛΕΥΣ ΚΑΝΤΑΡΤΖΗΣ: Είναι φανερό, ότι η πρότασή σας έχει χαρακτήρα παράκλησης, αλλά όχι όμως και λήψη απόφασης, δεδομένου ότι δεν μπορούμε να συναινέσουμε στη μείωση του χρόνου των ομιλητών.
ΠΡΟΕΔΡΕΥΩΝ (Λουκάς Αποστολίδης): Αυτό κάνω, κύριε Κανταρτζή. Παρεκάλεσα τον κύριο Υπουργό και αντί για τριάντα λεπτά μίλησε δεκαεπτά λεπτά. Από τους Κοινοβουλευτικούς Εκπροσώπους μίλησαν ο ένας δεκατρία λεπτά ο άλλος δεκαπέντε λεπτά και ο άλλος εννιά λεπτά. Αυτό λέω.
Ο κ.Γιαννόπουλος, έχει το λόγο.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, φαίνεται ότι ο χρόνος μέσα στη Βουλή λειτουργεί σαν τη φωτιά που καταστρέφει. Θα μείνουμε πάρα πολύ λίγοι. Γι'αυτό, λοιπόν, δεν θα πρέπει να βάζουμε πάντοτε το χρόνο σαν δαμόκλειο σπάθη στην ομιλία μας σ' ένα τέτοιο σημαντικό θέμα.
'Ακουσα με προσοχή τον κύριο Υπουργό να μας λέει για τις φωτιές των δασών. Είπε ότι δεν υπάρχει ιδιοκτησιακό, είπε ότι δεν υπάρχει δασικό κτηματολόγιο κλπ. Συμφωνούμε σε όλα αυτά. Εγώ, όμως, θα εξέφραζα απλά μια απορία: Ποιος ευθύνεται, τέλος πάντων, για όλες αυτές τις ανεπάρκειες; Ευθύνονται οι δασοπυροσβέστες; Ευθύνεται το Πυροσβεστικό Σώμα; Ευθυνόμεθα όλοι εμείς της μείζονος και της ελάσσονος Αντιπολιτεύσεως ή ευθύνεται η Κυβέρνηση; Για πείτε μας, κύριε Υπουργέ.
Ακούστηκε και κάτι άλλο. 'Οτι εμείς εδώ, οι περισσότεροι, εάν έχουμε κάποιες αγωνίες, εάν βγάζουμε κάποιες φωνές ή κραυγές, κατ'ορισμένους αυτό οφείλεται σε πελατεία. Πελατειακά δεδομένα είναι αυτά τα οποία συντρέχουν στο να έχουμε αντίθετη άποψη. Διαμορφώνετε και εσείς πολιτική, διαμορφώνουμε και εμείς πολιτικές. Αλλά δεν μπορείτε όμως, κύριε Υπουργέ, να μας λέτε ότι ένα ολόκληρο πόνημα, πόρισμα μιας διακομματικής επιτροπής τυγχάνει της προσωπικής σας αξιολόγησης και δεν ευδοκιμεί για υλοποίηση, αλλά εσείς έχετε κάποιους άλλους συμβούλους, ή έχετε προσωπικές θέσεις και καταφεύγετε σε κάποιες άλλες λύσεις.
Είναι απορίας άξιο, κύριε Υπουργέ -δεν βρίσκεσθε εδώ, δεν πειράζει. Με στωϊκότητα παρακολουθεί το δράμα των δασών ο Υπουργός Δημοσίας Τάξεως γιατί εσείς θα πάρετε όλο αυτό το βάρος πάνω σας ...
ΠΡΟΕΔΡΕΥΩΝ (Λουκάς Αποστολίδης): Θα σηκώσει το Γολγοθά.
ΑΘΑΝΑΣΙΟΣ ΓΙΑΝΝΟΠΟΥΛΟΣ: Μεσούντος του Μαϊου που έχει αρχίσει ήδη η πυρική εποχή συζητάμε αυτό το νομοσχέδιο. Θα έπρεπε εάν η Κυβέρνηση είχε στοιχειώδη σοβαρότητα να φέρει πολύ νωρίτερα αυτό το νομοσχέδιο ώστε να τύχει διαλόγου, να τύχει ζυμώσεως, μέσα στο Κοινοβούλιο. Να μας απασχολήσει, να ενημερώσει η Κυβέρνηση το τι θα γίνει αύριο σ'αυτούς που απευθύνεται.
Προσωπικά θα ήθελα να δηλώσω ότι ήμουν ο πρώτος, εάν μπορούσε να με πείσει ο Υπουργός με αντικειμενικά κριτήρια και με επιστημονικά δεδομένα, που θα ψήφιζα το νομοσχέδιο. Και γιατί να μην ψηφίσουμε ένα τέτοιο νομοσχέδιο που πραγματικά έχει εθνικούς στόχους; Δυστυχώς όμως το νομοσχέδιο αυτό έχει ξεπεράσει κάθε επιθετολογική ικανότητα του ελληνικού λεξιλογίου και νομίζω ότι θα είναι ανεπαρκείς οι δικοί μου επιθετικοί προσδιορισμοί.
Ιστορικά θα πρέπει να ξέρετε, κύριε Υπουργέ, τόσα χρόνια που πέρασαν ότι, ναι δεν είμαστε υπερήφανοι όλοι για την ποιότητα της πυρόσβεσης. Αλλά μήπως μπορείτε να μας πείτε τόσα χρόνια αυτό το Σώμα ποιος το έχει συγκρατήσει σ'αυτήν την επαγγελματική ομηρία; Γιατί, λοιπόν σ'αυτό το σώμα δεν μπορέσατε επί τόσα χρόνια να δώσετε μια άλλη μορφή, μια άλλη υπόσταση, να τύχει μιας συνεχούς, μιας διαρκούς μετεκπαίδευσης πάνω σε νέα δεδομένα, ώστε να είναι αξιόμαχο; Και γιατί τώρα επιχειρείτε, παίρνοντας τις αρμοδιότητες αυτές από τους δασοπυροσβέστες να τις μεταθέσετε στο Πυροσβεστικό Σώμα; Και εδώ μπορεί να γίνει πολύ μεγάλη συζήτηση.
Ακούσατε πάρα πολλά ότι ο Αρχηγός του Πυροσβεστικού σώματος είχε ενστάσεις όσον αφορά το αξιόμαχο του Πυροσβεστικού Σώματος πάνω ακριβώς στη δασοπυρόσβεση και δεν σας απασχολεί ούτε αυτό. Προφανώς, φαίνεται οι Αρχηγοί του σώματος θέλοντας να σας κολακεύσουν, δεν έχουν μεγάλες δυνατότητες αντίστασης και σύγκρουσης και μοιραίως υιοθετούν αυτές τις καταστάσεις τις οποίες εσείς σερβίρετε τώρα.
Μήπως σας έχει απασχολήσει το θέμα, κύριε Υπουργέ Δημοσίας Τάξεως, εν όψει του νόμου του "ΚΑΠΟΔΙΣΤΡΙΑ" και έχετε κάνει κάποιο προσχέδιο να δημιουργηθούν πυροσβεστικά Σώματα στους δήμους; Τι θα γίνει ακριβώς με τις περιοχές, που έχουν δασικές εκτάσεις σε αυτούς τους δήμους; Θα αναλάβουν αυτοί οι δήμοι, η Τοπική Αυτοδιοίκηση και τη δασοπυρόσβεση; Αυτό το μοντέλο σας έχει απασχολήσει; Απ' ό,τι έχουμε μάθει, έχετε ήδη μπει σε μία τέτοια λογική.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα μας δώσετε δύο λεπτά, για να μπορέσουμε να ολοκληρώσουμε κάποιες σκέψεις μας.
Σπιλώνετε τις υπολήψεις ατόμων λέγοντάς τους ακόμα ότι πάσχουν και από το σύνδρομο του Νέρωνα, δηλαδή να παρακολουθούν τη φωτιά και αν φυσήξει αντίθετα ο άνεμος τότε σβήνει η φωτιά. 'Εχετε φέρει κοινωνικές ομάδες και πολίτες, δασοπυροσβέστες, δασοπόνους, σε σύγκρουση με το Πυροσβεστικό Σώμα, ενώ θα μπορούσατε κάλλιστα να τους έχετε ενημερώσει, να έχουν γίνει σεμινάρια, να έχουν αναπτυχθεί τα υπέρ και τα κατά, να έχουν αναπτυχθεί οι επιστημονικές θέσεις τεκμηριωμένα. Νομίζω ότι βρισκόμαστε σε μία πολιτισμένη πια χρονική περίοδο και όλοι θα καταλάβαιναν το καλό του εθνικού πλούτου και -γιατί όχι- οι δασοπυροσβέστες θα έλεγαν "αξίζει τη δασοπυρόσβεση να την πάρουν οι δασοπυροσβέστες".
Εδώ όμως, έχετε μπει σε μια άλλη λογική. Τους έχετε φέρει σε σύγκρουση, η οποία είναι ακόμα και σε οικονομικά δεδομένα -τα οποία δεν τα ομολογείτε- χωρίς όμως, να δίνετε λύσεις.
'Οταν εμείς κάναμε ένα πρόγραμμα και ονομάσαμε δασοκομάντος κάποιους δασοπυροσβέστες, μη νομίζετε ότι το δεύτερο συνθετικό της λέξης το λάβαμε για να έχει το βαρύγδουπο χαρακτήρα του κομάντος. Πραγματικά, στελεχώθηκε η υπηρεσία αυτή με άτομα που είχαν προϋπηρεσία στις 'Ενοπλες Δυνάμεις και θρήνησαν άτομα οι δασοκομάντος σε πυρκαγιές, όπως γνωρίζετε πολύ καλά.
Θα ήθελα να ρωτήσω τον κύριο Υπουργό -γιατί μας πιέζει και ο χρόνος- και θέλω να μας απαντήσει σήμερα, από τα αεροπλάνα τα καναντέρ που διαθέτουμε σήμερα πόσα είναι αξιόμαχα; 'Εχουμε πληροφορίες ότι δεν υπάρχουν ανταλλακτικά και κανιβαλίζονται τα καναντέρ. Μπορείτε να μας πείτε πόσα είναι αξιόμαχα σήμερα, τη στιγμή που έχει αρχίσει η εποχή των πυρκαγιών; Σας έχει απασχολήσει το ότι υπάρχουν ολόκληρες εταιρείες με αεροπλάνα στο νότιο ημισφαίριο, που δεν βρίσκονται τώρα σε πυρική εποχή και θα μπορούσαν κάλλιστα να προσφέρουν υπηρεσίες, τη στιγμή που δεν μπαίνουμε στη λογική της αγοράς νέων αεροσκαφών για την ανανέωση του στόλου;
Θα ήθελα να πω κάτι που το έχω ζήσει, αφού κατάγομαι από ορεινή δασική περιοχή. Θυμάμαι προ τριακονταπενταετίας 
 

Επιστροφή στην κορυφή



Σελίδα 7873 
φωτιές στον ορεινό όγκο της δυτικής Φθιώτιδας, τότε που υπήρχαν πληθυσμοί στα χωριά, τότε που κτύπαγε η καμπάνα και μαζεύονταν από τα γύρω χωριά, χωρίς να υπάρχουν οδικές προσπελάσεις. Οι φωτιές έσβηναν πολύ πιο γρήγορα και με λιγότερες καταστροφές σε εκτάσεις.
Τώρα τι συμβαίνει; Παρά τα μέτρα που διαθέτουμε, δεν μένουμε τόσο στις επίγειες δυνάμεις, οι οποίες πραγματικά θα λειτουργήσουν, αλλά μένουμε στην από αέρος βοήθεια.
Θα σας πω και ένα άλλο χαρακτηριστικό. 'Εζησα συγκεκριμένη φωτιά. Αυτό δεν αποτελεί αιχμή κατά του Πυροσβεστικού Σώματος, το οποίο τιμώ ιδιαίτερα και θα μπορούσα να πω πολλά εγκώμια.
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
'Ενα λεπτό, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Καλύψατε όλο το χρόνο σας. Φθάσατε στο δεκάλεπτο. 
ΑΘΑΝΑΣΙΟΣ ΓΙΑΝΝΟΠΟΥΛΟΣ: 'Ηλθε βυτιοφόρο της Πυροσβεστικής το INTERNA TIONAL σε δύσβατη περιοχή που δεν τη γνώριζε, διότι είχε διαταγή από το Πυροσβεστικό Σώμα να έλθει. Τους είπα: "Χριστιανοί μου, από εδώ που πάτε δεν πηγαίνει το όχημα αυτό, πρέπει να γυρίσετε πίσω και να πάτε από άλλο οδικό άξονα". Αναγκάστηκαν μετά από τρεις ώρες να φθάσουν στην εστία της φωτιάς, όταν πια η φωτιά ήταν ανεξέλεγκτη.
Οι προλαλήσαντες συνάδελφοι, λοιπόν, έχουν δίκιο, που σας είπαν ότι χρειάζεται εμπειρία, τεχνογνωσία και όχι αποσπασματικές λύσεις, οι οποίες σερβίρονται με αυτό το νομοσχέδιο.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Καραμάριος έχει το λόγο.
ΑΝΑΣΤΑΣΙΟΣ ΚΑΡΑΜΑΡΙΟΣ: Κυρίες και κύριοι συνάδελφοι, πρώτα απ' όλα θέλω να συγχαρώ τον Υπουργό Δημοσίας Τάξεως για τη διπλή ιδιότητα που παίρνει από σήμερα. Είσθε και Υπουργός Γεωργίας και Δασών.
ΠΡΟΕΔΡΕΥΩΝ (Λουκάς Αποστολίδης): Είναι Υπουργός της φωτιάς.
ΑΝΑΣΤΑΣΙΟΣ ΚΑΡΑΜΑΡΙΟΣ: Θα προσπαθήσω μέσα στα πέντε λεπτά που έχω, να πω συμπερασματικά λίγες κουβέντες.
Κύριοι συνάδελφοι και κύριε Υπουργέ, ο δασικός κώδικας, ο οποίος έγινε με το ν. 998/79, είναι ένας σπουδαίος κώδικας, γι' αυτό και μέχρι σήμερα δεν τροποποιήθηκε καθόλου, ούτε προσετέθη καμία άλλη διάταξη. Αυτός ο δασικός κώδικας συμπεριλαμβάνει πράγματι σπουδαία άρθρα για την προστασία του δάσους και μάλιστα σε εκτέλεση και επιταγή του Συντάγματος του 1975. Μέσα σ' αυτό το κώδικα, υπάρχουν όλες εκείνες οι διατάξεις, οι οποίες συμπερασματικά και εφόσον εφαρμόζονται, προστατεύουν τα δάση. Η πολιτεία είναι υπεύθυνη να τηρεί πάντοτε αυτές τις διατάξεις και να εκτελεί εκείνα τα οποία λέει ο κώδικας αυτός.
'Ερχεσθε σήμερα με έναν άλλο νόμο, ο οποίος δεν τροποποιεί τον κώδικα αυτό. Προσέξτε, όμως, ποιο είναι το παράδοξο: Φορτώνει στην Πυροσβεστική Υπηρεσία κάποιες διατάξεις του δασικού κώδικα. Αυτό, κατ' αρχήν, είναι απαράδεκτο. Διότι λέτε εδώ σε ορισμένα άρθρα "τα άρθρα τάδε του δασικού κώδικα δεν εφαρμόζονται" και όπου λέγεται δασάρχης, θα εννοείται ο Διοικητής της Πυροσβεστικής Υπηρεσίας. 'Ολα αυτά έρχονται σε αντίφαση με το άρθρο 1 και 2 του νομοσχεδίου σας, γιατί ενώ η εισηγητική έκθεση του σημερινού νομοσχεδίου, επικαλείται ότι τάχα οι Δασικές Υπηρεσίες, και οι υπάλληλοι στις Δασικές Υπηρεσίες που υπηρετούν σήμερα δεν μπορούν να ανταπεξέλθουν στα έργα της δασοπροστασίας και της Πυροσβεστικής Υπηρεσίας, στην άλλη διάταξη της παραγράφου 2, του αυτού άρθρου 1, λέτε ότι όπου δεν μπορεί πλέον η Πυροσβεστική Υπηρεσία να εκτελέσει μόνη της τις υπηρεσίες της δασοπροστασίας, θα ζητάει τη βοήθεια των Δασικών Υπηρεσιών. Θα υπάρξει δηλαδή μία σύγχυση και δεν θα βρείτε ποτέ άκρη.
Δύο είναι οι προϋποθέσεις που επιβάλλει ο δασικός κώδικας για την κατάσβεση των πυρκαγιών: Η μία είναι η πρόληψη και η άλλη η καταστολή. Φέρνει, λοιπόν, σήμερα η Κυβέρνηση να συζητήσουμε ένα νομοσχέδιο για την καταστολή, αφήνοντας την πρόληψη απ'έξω. Να σας συγχαρώ γι' αυτό το πράγμα; Δηλαδη όλοι σήμερα θα συζητάμε πώς θα σβήσουμε τις πυρκαγιές; 'Οταν έχουμε μία πυρκαγιά όλη η Δασική Υπηρεσία προστρέχει υποχρεωτικά για να τη σβήσει. Διότι ο Νομάρχης καθ' ό έχει δικαίωμα, καλεί τη Δασική Υπηρεσία, η οποία είναι υποχρεωμένη να πάει στην πυρκαγιά. Εκεί είναι το πρόβλημα;
Το πρόβλημα είναι το εξής: Υπάρχουν τα μέσα; Να επικαλεσθώ το πόρισμα που το ανέφεραν όλοι οι συνάδελφοι; Σας έλεγε το πόρισμα της Διακομματικής Επιτροπής τι πρέπει να αγοράσουμε. 'Εχετε αυτά τα μηχανήματα αύριο το πρωί; 'Η με τα προεδρικά διατάγματα, που μας είπατε εδώ με την καινοφανή θεωρία, τα έχετε ήδη έτοιμα σε εκτέλεση κάποιου νόμου; Ποιου νόμου; Αυτού που ψηφίζουμε απόψε; Δεν βγήκε ακόμη.
Θέλω, λοιπόν, να πω, κύριε Υπουργέ, ότι δεν είνα πρόβλημα τα μέσα κατάσβεσης. Το πρόβλημα είναι προληπτικό. Ποιος αυτήν τη στιγμή θα διαχωρίσει επιτέλους τη χώρα μας σε δασική και γεωργική έκταση; Είμαστε η μοναδική περιοχή της Ελλάδος, η Ρόδος, που έχει κτηματολόγιο χρόνια. Ευτυχώς, μας το άφησαν οι Ιταλοί και προ των Ιταλών, το είχαν οι Τούρκοι. Εσείς δεν είσθε άξιοι τόσα χρόνια να κάνετε δασολόγιο ή κτηματολόγιο. Εάν χωρισθεί η περιφέρεια της Ελλάδας σε δάση και γαίες, αυτόματα προστατεύεται. Αυτό σας το λένε οι δασολόγοι και οι δασοπόνοι. Ξέρετε, χρόνια μαλώνουν οι δασικές υπηρεσίες με τις γεωργικές υπηρεσίες, διότι κάθε μία στην προσπάθειά της να φανεί καλύτερη, σταματάει σε πολλές περιπτώσεις την περαιτέρω αξιοποίηση της γης.
Και αυτό γίνεται συνταγματικά όπως λέει το άρθρο 24. Αν είναι προτιμητέο, να πάει στη γεωργία, να πάει στη γεωργία. Αν είναι στο δάσος, θα πρέπει να πάει στο δάσος. Υπάρχει μία υπηρεσία στο Δασικό Κώδικα, η Επιτροπή Αμφισβητήσεων Δασικών Επιλύσεων Διαφορών, η οποία δεν λειτουργεί πουθενά ποτέ, γιατί δεν μπορούν να συμπέσουν οι υπηρεσίες. Και ερχόμαστε σήμερα στο μπάχαλο αυτό της προστασίας του δάσους -και είσθε ανάξιοι να κάνετε αυτό το κτηματολόγιο- να λέμε πώς θα σβήσουμε τις πυρκαγιές. Χαίρω πολύ κύριοι. Κάηκε προχθές η Ικαρία. Δηλαδή με το νόμο σας θα σώζατε την πυρκαγιά της Ικαρίας; Λάθος κάνετε. Εκείνο που χρειάζεται είναι να υπάρχουν τα μέσα. Πρέπει αυτήν τη στιγμή να γίνει αυτό που έπρεπε από καιρού να είχατε κάνει.
Κύριε Υπουργέ, ο φορέας δημιουργείται πρώτος. Κάντε τον φορέα μέσα από την Πυροσβεστική Υπηρεσία και τότε θα σας πούμε μπράβο, συγχαρητήρια. Ποιος είναι ο φορέας που θα σβήνει τις πυρκαγιές; Αυτό ζητούσε η Διακομματική Επιτροπή. 'Ελεγε το Υπουργείο Γεωργίας χρόνια και όλοι οι επιστήμονες ότι αυτός ο φορέας πρέπει να είναι μέσα στο Υπουργείο Δασών και Γεωργίας, γιατί εκεί υπάρχουν οι φυσικές αρχές, οι άνθρωποι που ξέρουν τι θα πει δάσος και πώς πρέπει να προστατεύεται. Γιατί δεν είναι μόνο προστασία να καταστείλεις την πυρκαγιά, είναι να προλάβεις να μη γίνει.
Και έρχεσθε τώρα εσείς με αυτήν την υποχρέωση που είχαμε όλοι να συστήσουμε τον φορέα, να συνιστάτε τι; Απλώς μεταφέρετε το ήδη υπάρχον υπηρεσιακό προσωπικό. Αφήστε που κάνετε το "παράθυρο" με το "κατά παρέκκλιση". Αρχίζουμε πάλι τους διορισμούς -αυτό είναι το πονηρό που λέτε στο άρθρο περί προσλήψεως προσωπικού με το "κατά παρέκκλιση των διατάξεων του ν. 2190"- και θα προσλαμβάνετε όσους θέλετε. Αυτό είναι το πρόβλημα; 'Η η έκθεση της Επιστημονικής Επιτροπής, η οποία βρήκε να σχολιάσει μόνο το άρθρο 3; Λυπούμαι για την Επιτροπή. Μόνο το άρθρο 3 μας καίει αυτήν τη στιγμή;
Καταλήγω, κύριε Υπουργέ. Δεν πρόκειται να κάνετε τίποτε με το νομοσχέδιο αυτό. Σε σύντομο διάστημα θα έλθετε να το καταργήσετε πάλι. Εκείνο, όμως, που έχει σημασία είναι συνολικά να δούμε ποιο είναι το δασικό πρόβλημα. Πρέπει να εφαρμόσουμε τις διατάξεις που πρότεινε η Διακομματική Επιτροπή και να συστήσουμε το φορέα που μέσω αυτού 
 

Επιστροφή στην κορυφή



Σελίδα 7874 
υλοποιώντας αυτά που πρέπει, θα καταλήξουμε κάποτε στο να μπορούμε να καταστέλλουμε τις πυρκαγιές -απεύχομαι να τις έχουμε- με τις μικρότερες ζημιές σε βάρος του φυσικού μας πλούτου. Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο.
ΠΡΟΕΔΡΕΥΩΝ (Λουκάς Αποστολίδης): Η κ. Αράπη έχει το λόγο.
Κύριε Κόρακα, θα σας έδινα αμέσως το λόγο, αλλά η κ. Αράπη έχει ειδικό λόγο και πρέπει να φύγει.
ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Θα μιλήσω και από τη θέση μου για να κερδίσω χρόνο και θα τα διαβάσω κιόλας.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Κύριε Πρόεδρε, κύριε Υπουργέ, κυρίες και κύριοι συνάδελφοι, ακούσαμε τον Υπουργό προ ολίγου να μιλάει συνέχεια για το νομοσχέδιο που θα φέρει για τα δάση, την πρόληψη, την αναδάσωση και όλα αυτά και δεν ακούσαμε τίποτε -τα είπε και ο Κοινοβουλευτικός μας Εκπρόσωπος ο κ.Ιντζές- για το παρόν νομοσχέδιο.
Με το νομοσχέδιο αυτό έχουμε πάλι μία από τα ίδια, γκρινιάζουμε αλλά δεν μας αφήνετε να αγιάσουμε. Το 1993 γίνεται μία Διακομματική Επιτροπή, για το θέμα δασοπροστασίας, δασοπυρόσβεσης, που το 1995 καταλήγει σε πόρισμα που εγκρίνεται ομόφωνα από τη Βουλή με την τελική πρόταση για ίδρυση και λειτουργία Ενιαίου Φορέα Δασοπροστασίας στα πλαίσια της Δασικής Υπηρεσίας.
Παρά τις ρεαλιστικές θέσεις και προτάσεις επιστημονικών, οικολογικών και συνδικαλιστικών φορέων που περιλαμβάνονται στο ομόφωνο πόρισμα, η Κυβέρνηση τους αγνοεί και προχωρεί και καταθέτει στη Βουλή σχέδιο νόμου για ανάθεση της δασοπυρόσβεσης στο Πυροσβεστικό Σώμα.
Το κράτος, σύμφωνα με το Σύνταγμα της χώρας -άρθρα 24 και 17- είναι υποχρεωμένο να μεριμνά για το φυσικό περιβάλλον. Το νομοθετικό πλαίσιο, ο ν. 998/79 και ο ν.1845/89, αναθέτει το σχεδιασμό της δασοπροστασίας της στις κατά τόπους δασικές υπηρεσίες, γιατί έχουν την απαραίτητη επιστημονική δομή, τεχνογνωσία και υλικοτεχνική δομή. Και το ίδιο συμβαίνει σε όλες τις χώρες, που πλήττονται από δασικές πυρκαγιές πχ. Ιταλία, Ισπανία, Πορτογαλία, Γαλλία, ΗΠΑ και Καναδά.
Ο δασικός χώρος είναι ενιαίος και αδιάσπαστος και αποτελεί αναπόσπαστο μέρος της διαχειρισης των δασικών οικοσυστημάτων. Τα έργα που εκτελούνται στο δασικό χώρο -αναδασώσεις, διευθετήσεις χειμάρρων, καλλιέργεια και ανάπτυξη δασών, λιβαδοπονίας, θηραμοτοπονίας, αναψυχής τουρισμού κλπ.- σχεδιάζονται και προγραμματίζονται από τις δασικές υπηρεσίες. Οι δασολόγοι και οι δασοπόνοι που είναι και οι μόνοι ειδικοί επιστήμονες στη διοίκηση, έχουν διδαχθεί μετεωρολογία, κλιματολογία, δασική οικολογία, δασική οδοποιία, συμπεριφορά της φωτιάς σε ανοιχτούς χώρους, χρήση αντίπυρος κλπ. 
Ως εκ τούτου είναι ειδικοί στην εκπόνηση των σχεδίων για ολοκληρωμένα συστήματα δράσης για την πρόληψη στην αντιμετώπιση των πυρκαγιών. Εφαρμόζουν ολοκληρωμένα συστήματα δασοπυρόσβεσης που απαιτούν ειδικό σχεδιασμό. Τέτοιος σχεδιασμός έχει πλήρη γνώση της τοπογραφίας, της φυτοκάλυψης, της υποδομής, της θερμοκρασίας αέρος, της υγρασίας, της έντασης και της διεύθυνσης του αέρος, της συμπεριφοράς της πυρκαγιάς ανάλογα με το τοπογραφικό ανάγλυφο της περιοχής, τα μετεωρολογικά δεδομένα κλπ. Γι' αυτό οι δασικές υπηρεσίες έχουν την αποκλειστική δυνατότητα να σχεδιάζουν για να υλοποιήσουν την πρόληψη στην αντιμετώπιση των δασικών πυρκαγιών. 'Ετσι γίνεται σε όλα τα κράτη που έλαβαν υπόψη τους όλα αυτά τα πλεονεκτήματα, ώστε να αναθέσουν την πυρόσβεση στις δασικές υπηρεσίες.
Αυτά τα προληπτικά και κατασταλτικά μέτρα ο νομοθέτης δεν θέλει να είναι αποσπασματικά σε μεσοπρόθεσμη βάση αλλά διαρκή και μακροπρόθεσμα. Το έργο της δασοπυρόσβεσης παρά τις αντίξοες συνθήκες, πάγωμα νομικού πλαισίου, έλλειψη σημαντικού επιστημονικού, τεχνολογικού και άλλου προσωπικού δασοπροστασίας, έλλειψη απαραίτητων πιστώσεων, μέσων δασοπυρόσβεσης κλπ. είναι σημαντικό. Η επιχειρούμενη διά του νομοσχεδίου μεταφορά της ευθύνης στο Πυροσβεστικό Σώμα είναι ανεπιτυχής και επικίνδυνη. Αυτό το Σώμα δεν διαθέτει την επιστημονική γνώση της συμπεριφοράς των δασικών πυρκαγιών και δεν μπορεί να εκτιμήσει την επικινδυνότητά τους. Δεν διαθέτει εμπειρία πυρκαγιών σε ανοικτούς χώρους αλλά μόνον σε κλειστούς. Δεν διαθέτει την κατάλληλη τεχνογνωσία. Είναι συγκεντρωτική υπηρεσία με υποδομή και εκπαίδευση για αντιμετώπιση αστικών πυρκαγιών.
Η προσαρμογή σε τέτοιες συνθήκες απαιτεί πάνω από δέκα χρόνια και αρκετά χρήματα. Επιχειρείται η ίδρυση ογδόντα πέντε νέων περιφερειών και τριακοσίων πυροσβεστικών σταθμών παράλληλα με τις υπάρχουσες διευθύνσεις δασών και σταθμών δασοπροστασίας. Δηλαδή, επιχειρείται ο διαχωρισμός πρόληψης δασικής υπηρεσίας και καταστολής στο Πυροσβεστικό Σώμα. Θα επιφέρετε διοικητικό χάος, συντονιστική αρρυθμία και άσκοπες δαπάνες που θα μπορούσαν να κατευθυνθούν σε υποδομή και εξοπλισμό.
Σας ερωτώ, πού πάει η αποκέντρωση που διατυμπανίζετε, κύριε Υπουργέ; Η περιφερειακή οργάνωση έχει θεσπίσει διαφορετικό διοικητικό όχημα, σχήμα και αποκέντρωση οργάνωσης δασοπροστασίας και δασοπυρόσβεσης στη χώρα. Είναι ο ν. 2503/1997. 'Ο,τι επιχειρείται είναι εσφαλμένο επιστημονικά. Είναι ατεκμηρίωτο και βλάπτει τα δημόσια οικονομικά για τα οποία κόπτεστε. Επιπλέον είναι αντίθετο με την πολιτική της συναίνεσης. Ταυτόχρονα προκαλεί διοικητική αρρυθμία και αλόγιστη σπατάλη. Πρέπει λοιπόν να το αποσύρετε. Γι' αυτό το Δημοκρατικό Κοινωνικό Κίνημα το καταψηφίζει.
ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, παρακαλώ το λόγο επί του Κανονισμού.
ΠΡΟΕΔΡΕΥΩΝ (Παναγιώτης Σγουρίδης): Ορίστε, έχετε το λόγο για να μας πείτε σε τι συνίσταται η παραβίαση του Κανονισμού.
ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, όσοι δεν απουσίαζαν από αυτήν την Αίθουσα γνωρίζουν ότι η πρωϊνή συνεδρίαση άρχισε στις 10.00 και τελείωσε στις 17.15'. Είχα την τύχη και την τιμή να παρευρίσκομαι στην πρωϊνή συνεδρίαση από τις 10.00 μέχρι το τέλος της, όπως και άλλοι συνάδελφοι, περί το τέλος βέβαια ελάχιστοι. Η απογευματινή συνεδρίαση άρχισε στις 18.15'. 'Ηδη βρισκόμαστε στα μεσάνυχτα.
Απευθύνομαι στην ευθυκρισία του Προεδρείου. Η κόπωση των συναδέλφων που παρακολούθησαν τη συνεδρίαση αλλά και του προσωπικού της Βουλής δεν επιτρέπει τη συνέχιση της συνεδριάσεως. 'Ηδη περιορίσατε το χρόνο των ομιλητών στα πέντε λεπτά. Νομίζω ότι θα ήταν λογική λύση να διακόψουμε τώρα. 'Οσοι είμαστε εγγεγραμμένοι και μόνον εμείς να μιλήσουμε αύριο το απόγευμα επί πεντάλεπτο, ώστε να υπάρχει ικανοποιητική παρουσία συναδέλφων στην Βουλή.
Δεν είναι δυνατόν να αρχίζει η συνεδρίαση της Βουλής στις 10.00 το πρωί και να συνεχίζεται επί δεκατέσσερις ώρες και να νομίζετε ότι μπορούμε όλοι εμείς να εκφράσουμε τις απόψεις μας. Και το προσωπικό καταβάλλει ιδιαίτερη προσπάθεια για να μπορέσουμε να συνεχίσουμε. Τα άρθρα είναι πολύ λίγα. Κατά συνέπεια πιστεύω ότι μπορούμε αύριο ή και την Πέμπτη, όπως δήλωσε στην έναρξη της συνεδρίασης ο κ. Κακλαμάνης να ολοκληρώσουμε τη συζήτηση του νομοσχεδίου.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Βαρβιτσιώτη. Μην τρώμε παραπάνω χρόνο. Αυτά τα οποία λέτε πράγματι είναι αλήθεια. Η συνεδρίαση ξεκίνησε το πρωί στις 10.00' και τελείωσε στις 17.00'. Μην ξεχνάτε ότι και το Προεδρείο μαζί με τους υπόλοιπους συναδέλφους αλλά και το προσωπικό της Βουλής...
ΙΩΑΝΝΗΣ ΒΑΡΒΙΤΣΙΩΤΗΣ: Μα, δεν αναφέρομαι μόνο σε μας! Αναφέρομαι και σε σας!
ΠΡΟΕΔΡΕΥΩΝ (Παναγιώτης Σγουρίδης): Αυτό, όμως, δεν συμβαίνει πάντοτε. 'Ετυχε σήμερα κάποιος φόρτος. Ας προχωρήσει, λοιπόν, η συνεδρίαση και θα δούμε κάποια στιγμή τι θα κάνουμε.
ΙΩΑΝΝΗΣ ΒΑΡΒΙΤΣΙΩΤΗΣ: Τι να δούμε, κύριε Πρόεδρε;
 

Επιστροφή στην κορυφή



Σελίδα 7875 
ΠΡΟΕΔΡΕΥΩΝ (Παναγιώτης Σγουρίδης): Καλώς. Μην τρώμε περισσότερο χρόνο, κύριε Βαρβιτσιώτη!
ΙΩΑΝΝΗΣ ΒΑΡΒΙΤΣΙΩΤΗΣ: Κύριε Πρόεδρε, εγώ είμαι εγγεγραμμένος δέκατος όγδοος και βρισκόμαστε στον έκτο ομιλητή. Τουλάχιστο, δεν προσδιορίζετε μέχρι πού θα φθάσετε απόψε; Τουλάχιστο!
ΠΡΟΕΔΡΕΥΩΝ (Παναγιώτης Σγουρίδης): Αυτό που αποφασίστηκε στη Διάσκεψη των Προέδρων είναι να ψηφίσουμε σήμερα την αρχή του νομοσχεδίου. 
ΙΩΑΝΝΗΣ ΒΑΡΒΙΤΣΙΩΤΗΣ: Με συγχωρείτε, κύριε Πρόεδρε, θέλετε να ψηφισθεί η αρχή και να γίνει μεταφορά των εγγεγραμμένων στο άρθρο 1;
ΠΡΟΕΔΡΕΥΩΝ (Παναγιώτης Σγουρίδης): Ας αφήσουμε, κύριε Βαρβιτσιώτη, να προχωρήσει λίγο η συζήτηση και θα δούμε από εκεί και πέρα τι θα κάνουμε.
Ορίστε, κύριε Κόρακα, έχετε το λόγο.
ΣΤΡΑΤΗΣ ΚΟΡΑΚΑΣ: Πάντως, κύριε Πρόεδρε, πριν μιλήσω, θα ήθελα και εγώ να σημειώσω ότι έχει απόλυτο δίκιο ο κ. Βαρβιτσιώτης.
ΙΩΑΝΝΗΣ ΒΑΡΒΙΤΣΙΩΤΗΣ: Για πρώτη φορά συμφωνείτε μαζί μου!
ΣΤΡΑΤΗΣ ΚΟΡΑΚΑΣ: Για διαδικαστικά ζητήματα μόνο, κ. Βαρβιτσιώτη και ευτυχώς!
Πράγματι, είμαστε εξουθενωμένοι. Και επειδή επικαλεσθήκατε τη Διάσκεψη των Προέδρων, άλλη μία φορά πρέπει να προβληματιστούμε ότι δεν είναι δυνατόν να καθορίζουμε συγκεκριμένα ασφυκτικά χρονικά όρια, να διαπιστώνουμε ότι δεν προλαβαίνουμε και την ίδια στιγμή να καταγγέλλουμε άδεια έδρανα κλπ, ή αδιαφορία Βουλευτών. Αυτά τα πράγματα είναι αντιφατικά. Γι'αυτό και εγώ λέω, κύριε Πρόεδρε -αν θέλετε να συνεννοηθείτε- μήπως θέλετε να το καταψηφίσουμε επί της αρχής και να συνεχίσουμε τη συζήτηση αύριο, αν είναι το θέμα τυπικό και να δούμε όπου μας πάει.
Να σας θυμίσω μόνο ότι στη Διάσκεψη των Προέδρων έθεσα το εξής θέμα: Είπα ότι επειδή το νομοσχέδιο είναι σοβαρό, ενδέχεται να εγγραφούν πολλοί συνάδελφοι να μιλήσουν και να μη μας πάρει ο χρόνος. Γι'αυτό πρότεινα και μία τρίτη ημέρα.
ΠΡΟΕΔΡΕΥΩΝ (Παναγιώτης Σγουρίδης): Σας βάζω το χρόνο, κ. Κόρακα, να μιλήσετε.
ΣΤΡΑΤΗΣ ΚΟΡΑΚΑΣ: Είπε ο κύριος Πρόεδρος ότι αν δούμε κάτι τέτοιο θα το ξαναμελετήσουμε, μήπως βάλουμε και ένα μέρος της συνεδρίασης της Πέμπτης για το νομοσχέδιο αυτό.
ΙΩΑΝΝΗΣ ΒΑΡΒΙΤΣΙΩΤΗΣ: Το είπε και σήμερα στην αρχή της συνεδρίασης!
ΣΤΡΑΤΗΣ ΚΟΡΑΚΑΣ: Αφού, λοιπόν, το είπε, γιατί να επιμείνουμε;
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Κόρακα. Σας είπα, ας αφήσουμε να προχωρήσει λίγο η συζήτηση και θα το δούμε.
Ορίστε, κ. Κόρακα, έχετε το λόγο.
ΣΤΡΑΤΗΣ ΚΟΡΑΚΑΣ: Το θέμα, λοιπόν, είναι, εάν θα προχωρήσουμε έτσι, να μιλήσω και εγώ αύριο. Γιατί θα πρέπει να μιλήσω σήμερα. Καταλάβατε;
ΙΩΑΝΝΗΣ ΒΑΡΒΙΤΣΙΩΤΗΣ: Την έπαθε στο Σύνταγμα! Μην την πάθει και τώρα ο κ. Κόρακας!
ΣΤΡΑΤΗΣ ΚΟΡΑΚΑΣ: 'Ετσι είναι. Στο Σύνταγμα μιλήσαμε μεσάνυχτα!
Νομίζω, κύριε Πρόεδρε, ότι θα πρέπει να σταματήσουμε.
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κόρακα, έχετε το λόγο.
ΣΤΡΑΤΗΣ ΚΟΡΑΚΑΣ: Τι θα πει, έχω το λόγο; Εγώ, κύριε Πρόεδρε, ζήτησα κατ' αρχήν το λόγο ως Κοινοβουλευτικός Εκπρόσωπος για να μιλήσω επί της διαδικασίας. Εσείς μου δίνετε το λόγο...
ΠΡΟΕΔΡΕΥΩΝ (Παναγιώτης Σγουρίδης): Ας πούμε τα επί της ουσίας και επί της διαδικασίας θα ξανανοίξουμε έναν κύκλο.
Ορίστε, κ. Κόρακα.
ΣΤΡΑΤΗΣ ΚΟΡΑΚΑΣ: Σας είπα, ότι ζήτησα το λόγο επί της διαδικασίας.
ΠΡΟΕΔΡΕΥΩΝ (Παναγιώτης Σγουρίδης): Δεν θέλετε να μιλήσετε;
ΣΤΡΑΤΗΣ ΚΟΡΑΚΑΣ: Θέλω να μιλήσω, αλλά ζητούν και άλλοι συνάδελφοι να μιλήσουν για τη διαδικασία. Ο κ. Τσιτουρίδης ως Κοινοβουλευτικός Εκπρόσωπος, κλπ.
ΠΡΟΕΔΡΕΥΩΝ (Παναγιώτης Σγουρίδης): Κύριε Τσιτουρίδη, έχετε να προσθέσετε τίποτα καινούριο;
ΣΑΒΒΑΣ ΤΣΙΤΟΥΡΙΔΗΣ: Θα ήθελα το λόγο, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Τσιτουρίδη.
ΣΑΒΒΑΣ ΤΣΙΤΟΥΡΙΔΗΣ: Στην ίδια γραμμή με το Κομμουνιστικό Κόμμα θα ήθελα να προσθέσω ότι ο κ. Βαρβιτσιώτης έχει απολύτως δίκιο. Υπάρχουν συνάδελφοι οι οποίοι έχουν συμπληρώσει δεκαοκτώ ώρες που είναι εδώ. Θα πρότεινα, λοιπόν, κύριε Πρόεδρε, να ορίσουμε από τώρα τι ώρα θα σταματήσουμε. Να πούμε στη 01.00', να το αποφασίσουμε τώρα. Να μιλήσουν ορισμένοι συνάδελφοι, να ψηφίσουμε επί της αρχής και αύριο, μαζί με αυτούς που θα εγγραφούν επί των άρθρων, να μπορέσουν να μιλήσουν και οι συνάδελφοι οι οποίοι είναι εγγεγραμμένοι επί της αρχής. Είναι πάγια πρακτική αυτό.
Αυτή είναι η πρότασή μου.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, μου επιτρέπετε;
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, συμφωνώ με την πρόταση του κ. Τσιτουρίδη.
ΣΤΡΑΤΗΣ ΚΟΡΑΚΑΣ: Η πρόταση η οποία διαμορφώνεται είναι η εξής: Λέτε, να βάλουμε μία συγκεκριμένη ώρα.
ΑΝΤΩΝΙΟΣ ΦΟΥΣΑΣ: Δεν είναι αυτή άποψη!
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κόρακα, έχετε το λόγο επί της αρχής.
ΣΤΡΑΤΗΣ ΚΟΡΑΚΑΣ: Πάντως, επαναλαμβάνω, κύριε Πρόεδρε, ότι η πρόταση που κάναμε δεν ήταν αυτή. Ο κ. Τσιτουρίδης λέει τη γνώμη του, αλλά ο κύριος Υπουργός δεν έχει το δικαίωμα...
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, να τελειώσουμε στη 01.00' η ώρα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Φούσας διαφωνεί.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ο κ. Φούσας είναι ένας συνάδελφος, κύριε Πρόεδρε.
ΑΝΤΩΝΙΟΣ ΦΟΥΣΑΣ: Κύριε Πρόεδρε, δεν είναι δυνατόν...
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Φούσα!
ΑΝΤΩΝΙΟΣ ΦΟΥΣΑΣ: Κύριε Πρόεδρε, είμαι εδώ από τις 10.00' η ώρα το πρωϊ για τη συζήτηση της αναθεώρησης του Συντάγματος. Στις 18.00' η ώρα άρχισε η συζήτηση του νομοσχεδίου. Πόσο άλλο να αντέξουμε; Να διακόψουμε επιτέλους, σας παρακαλώ.
ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Να διακόψουμε στη 01.00'.
ΠΡΟΕΔΡΕΥΩΝ (Παναγιώτης Σγουρίδης): Αυτό είπα και εγώ, κύριε Υπουργέ. Στη 01.00' αφού ψηφίσουμε επί της αρχής να διακόψουμε και επί της πρώτης ενότητας των άρθρων οι συνάδελφοι που είναι εγγεγραμμένοι να μιλήσουν.
Ορίστε, κύριε Κόρακα έχετε το λόγο.
ΑΝΤΩΝΙΟΣ ΦΟΥΣΑΣ: Κύριε Πρόεδρε, να κάνω μία πρόταση.
ΠΡΟΕΔΡΕΥΩΝ (Παναγιώτης Σγουρίδης): 'Οχι, κύριε Φούσα, έχετε Κοινοβουλευτικό Εκπρόσωπο.
ΑΝΤΩΝΙΟΣ ΦΟΥΣΑΣ: Σας παρακαλώ κάντε μου τη χάρη.
ΠΡΟΕΔΡΕΥΩΝ (Παναγιώτης Σγουρίδης): Κύριε Φούσα, σας παρακαλώ. Είναι εδώ ο Αρχηγός της παράταξής σας ο κ. Κωνσταντίνος Καραμανλής, είναι εδώ ο Κοινοβουλευτικός Εκπρόσωπος, σας παρακαλώ, λοιπόν, δεν μπορείτε να έχετε το λόγο.
Ορίστε, κύριε Κόρακα, έχετε το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, συζητάμε σήμερα ένα νομοσχέδιο για τη δασοπυρόσβεση και φυσικά δεν μπορεί να 
 

Επιστροφή στην κορυφή



Σελίδα 7876 
ξεκινήσει την κουβέντα κανείς για το νομοσχέδιο αυτό χωρίς να αναφερθεί σ' ένα γεγονός που είναι από τα σπανιότερα που συμβαίνει στη χώρα μας, για μια τέτοια περίοδο.
Μέσα σε μία περιόδο ακόμα υγρή, ένα νησί όπως είναι η Ικαρία ξανακαίγεται μέσα σε λίγα χρόνια αφ'οτου θρηνήσαμε δώδεκα θύματα, δεκάδες χιλιάδες στρέμματα κατεστραμμένα και άλλες πολλές καταστροφές. Κάπου στις 2 Μαϊου ξεκίνησε μια πυρκαγιά που έκαψε πάνω από τρεις χιλιάδες στρέμματα, εκατοντάδες μελίσσια και έκανε και άλλες ζημιές και ίσως από σύμπτωση -δεν ξέρω- δεν θρηνούμε πάλι θύματα.
Εδώ οι ευθύνες της Κυβέρνησης δεν μπορούν να περάσουν έτσι. Πρόκειται για μία στάση καθαρά εγκληματική. Θέλω να καταγγείλω, κύριε Πρόεδρε, ότι υπήρχε μελέτη ολοκληρωμένη, επεξεργασμένη πλήρως, εγκεκριμένη από τις υπηρεσίες, την οποία κατέθεσε η ΤΕΔΚ Σάμου-Ικαρίας εδώ και τέσσερα ή πέντε χρόνια και η οποία δεν υλοποιήθηκε. Το μόνο για το οποίο μπορεί να πει κάτι η Κυβέρνηση είναι ότι αυξήθηκε ο αριθμός των οχημάτων.
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Είχε πάρα πολλά μποφώρ.
ΣΤΡΑΤΗΣ ΚΟΡΑΚΑΣ: Τώρα κοιτάξτε, αυτά τα "εκ Θεού καιρός" πρέπει να τα παρατήσουμε, δηλαδή αυτά για τα εννέα μποφώρ. Στη Μυτιλήνη για παράδειγμα, μας είπαν ότι ήταν "πρωτοφανής η βροχή στα διακόσια τελευταία χρόνια". Ζητήσαμε να μας δώσουν τα στοιχεία, δεν μας τα έδωσαν. "Πέφτουμε", λοιπόν, στα εννέα μποφώρ. Βεβαίως εννέα μποφώρ. Το θέμα είναι τι μέτρα πήρες εσύ για να αντιμετωπίσεις και τέτοιες καταστάσεις. Δεν μπορούμε κάθε φορά να λέμε "είχαμε οχτώ μποφώρ, εννέα μποφώρ, ας καούν και αυτοί". Και ακριβώς επειδή ξέρουμε ότι η Ικαρία πλήττεται συνεχώς από ανέμους έπρεπε να υπήρχε άλλη υποδομή.
Πόσες δεξαμενές έγιναν από την προηγούμενη πυρκαγιά μέχρι σήμερα; Πόσοι δρόμοι διανοίχθηκαν; Τι προσωπικό προσλήφθηκε; Στείλατε οχήματα. Πέντε οχήματα είναι καθηλωμένα γιατί δεν έχουν οδηγούς. Αυτό είναι το χάλι σας!
Λοιπόν, εκτός αυτού, τουλάχιστον δεν βγαίνετε να ζητήσετε συγγνώμη από τους ανθρώπους και να αναλάβετε τις ευθύνες σας. Είσθε οι ηθικοί αυτουργοί, για να μην πω και φυσικοί, αυτού του εγκλήματος, όπως και του προηγούμενου. Βεβαίως θα πάτε στην Ικαριά, όπως πήγατε και παλιότερα με την προηγούμενη πυρκαγιά, θα υποσχεθείτε πάλι, θα κάνετε, θα δείξετε, αλλά η κατάσταση συνεχίζει να είναι η ίδια.
Ας έλθουμε, όμως, στο νομοσχέδιο: Γιατί έρχεται; Λέγεται καθαρά στην εισηγητική έκθεση. Tο νομοσχέδιο αυτό έρχεται, κύριε Πρόεδρε, για συζήτηση διότι, λέει η Κυβέρνηση, τα δημοσιονομικά προβλήματα είναι τέτοια που υποχρεώνουν να προχωρήσουμε σε αυτήν τη λύση. Δηλαδή, γίνεται φανερό ότι φορτώνουμε το χρέος της δασοπυρόσβεσης, δασοπυροπροστασίας στην Πυροσβεστική Υπηρεσία, η οποία παρά τις φιλότιμες προσπάθειες που κάθε φορά που κλήθηκε να καταβάλει, και κατέβαλε, παρά τις φιλότιμες και ηρωϊκές προσπάθειες που καταβάλλει για την πυρόσβεση στις αστικές περιοχές, αυτήν τη στιγμή δεν είναι, κατά τη γνώμη μας, έτοιμη από καμία άποψη για να αναλάβει ένα τέτοιο τεράστιο καθήκον και μάλιστα στις παραμονές της αντιπυρικής περιόδου.
Τι παραμονές; 'Εχει ήδη ξεκινήσει η αντιπυρική περίοδος και εμείς ερχόμαστε να φορτώσουμε σε μια τέτοια υπηρεσία αυτήν την υπόθεση. Εγκυμονεί τεράστιους κινδύνους αυτό το εγχείρημά σας και πρέπει να το δείτε. Δεν είναι γιατί αναγνωρίζετε, όπως σωστά τονίστηκε, τις πραγματικά ηρωικές υπηρεσίες της Πυροσβεστικής Υπηρεσίας, αλλά ακριβώς για να αντιμετωπίσετε τα οικονομικά ζητήματα. Γιατί δεν θελήσατε ποτέ -δεν λέω ότι είναι τυχαίο- να ακούσετε την έκκληση της Επιτροπής της Βουλής, το πόρισμα της Βουλής, την έκκληση του ΚΚΕ και των αρμόδιων φορέων του Υπουργείου σας, του Υπουργείου Γεωργίας, για να αφιερωθούν τα επιβαλλόμενα κονδύλια -2% θα είναι επί του προϋπολογισμού; δεν ξέρω πόσο θα είναι- για την προστασία των δασών μας, τα οποία -και να σημειωθεί- έχουν πληγεί περισσότερο από οποιαδήποτε άλλα δάση στην Ευρώπη.
Φαίνεται ότι τα τελευταία δέκα χρόνια καταστράφηκαν πάνω από πέντε εκατομμύρια στρέμματα δασών, ενώ οι αναδασώσεις πάνε με βήμα χελώνας. Είναι ζήτημα αν έχουν αναδασωθεί διακόσιες χιλιάδες στρέμματα, ίσως και λιγότερα. Και πολλά απ'αυτά κάηκαν ξανά άλλη μια φορά και κανείς δεν μπορεί να μας βγάλει από το νου ότι πάρα πολλές απ'αυτές οι πυρκαγιές ήταν σκόπιμοι εμπρησμοί. Και τα πράγματα έδειξαν στην πορεία από τη στάση που κράτησε η Κυβέρνηση απέναντι σ'αυτές τις καμμένες περιοχές ότι δεν αποκλείεται να ήταν και με την ανοχή των αρμοδίων. Γιατί, πώς να εξηγήσει κανείς ότι έρχεστε κάθε τόσο και αποχαρακτηρίζετε περιοχές καμμένων δασών, τις κάνετε βοσκοτόπια, οικοπεδοποιούνται και μοσχοπουλούνται.
'Ετσι λοιπόν, αντί να προχωρήσετε σ'ένα ενιαίο φορέα δασοπροστασίας όπως ζητάει το ΚΚΕ, όπως ζήτησε η αρμόδια επιτροπή της Βουλής, όπως ζητούν οι υπηρεσίες, μεταθέτετε τις ευθύνες από τη δασική υπηρεσία στην Πυροσβεστική. Και είναι πραγματικά τεράστιες οι ευθύνες σας.
Είναι γεγονός επίσης ότι έχουμε τεράστιες ελλείψεις σε προσωπικό στην Πυροσβεστική Υπηρεσία. 'Εχουμε τεράστιες ελλείψεις σε προσωπικό στη δασική υπηρεσία όλων των κατηγοριών. 'Ερχεσθε επιπλέον τώρα και αποφασίζετε τη μετάταξη των δασοφυλάκων, των προστατών των δασών ουσιαστικά καθ'όλη τη διάρκεια του χρόνου, και τους κάνετε πυροσβέστες. Στερείτε έτσι τα δάση από τους προστάτες τους.
Ο κ. Τζουμάκας κατά την πάγια τακτική του ήλθε και σήμερα εδώ -γνωριζόμαστε πάρα πολλά χρόνια κύριε Τζουμάκα- να πει ότι "έχετε δίκιο, έτσι είναι ακριβώς τα πράγματα. 'Εχει απόλυτα δίκιο το ΚΚΕ". Το θέμα είναι "πού θα πάμε να το βρούμε". Και σε σας χρόνια προσπαθούμε να το βρούμε και δεν το βρίσκουμε. Γιατί, ενώ μας λέτε ότι έχουμε δίκιο, ενώ διαπιστώνετε σωστά το πρόβλημα, εκεί που δεν προχωράτε, είναι στις αιτίες, γιατί η βασική αιτία είστε εσείς, είναι η πολιτική σας -όχι εσείς προσωπικά- η πολιτική της Κυβέρνησης. Αυτή που αποφασίζει ότι "δεν θα πάρω τα επιβαλλόμενα μέτρα για τα δάση, γιατί έχω άλλες σκοπιμότητες να υπηρετήσω". Τα είπαμε πιο μπροστά και δεν θέλω να τα επαναλάβω.
Πραγματικά χρειάζεται δασικό κτηματολόγιο και το ζητάμε χρόνια. Το θέμα είναι ότι δεν έγινε. Κυβερνάτε δεκαπέντε χρόνια αυτόν τον τόπο, γιατί δεν το κάνατε; Ενώ η ανάγκη είχε σημειωθεί ανέκαθεν. Και βεβαίως έρχεστε εδώ τώρα και αναθέτετε τη σύνταξη αυτού του κτηματολογίου σε ιδιώτες οι οποίοι θα επεξεργάζονται χάρτες κλπ. Και βεβαίως ξέρετε ότι ο ιδιώτης έχει ένα κύριο μέλημα: Πώς θα οικονομήσει περισσότερα. Και ο νοών νοείτο. Και εσείς το ξέρετε. Ξέρετε αυτήν την αδυναμία των ιδιωτών, αλλά παρ'όλα αυτά, τους το αναθέτετε.
Μιλήσατε για δασοπροστασία. Δεχθήκατε, όπως καταγγείλαμε ότι πράγματι η υπάρχουσα κατάσταση είναι απαράδεκτη. 'Ομως, τι κάνατε; Γιατί τόσα χρόνια δεν πήρατε συγκεκριμένα μέτρα, ούτε γενικά για τη δασοπροστασία, από εκχερσώσεις, από καταπατήσεις, ασθένειες κλπ., ούτε από τις πυρκαγιές, αφού στον τομέα των υποδομών του εξοπλισμού και του προσωπικού, όχι απλώς δεν έχει γίνει τίποτα ουσιαστικό, αλλά πάμε χειρότερα, πάμε πίσω.
Με το πρόσχημα ότι οι δαπάνες για τις αναδασώσεις πηγαίνουν σε λειτουργικές δαπάνες, η Ευρωπαϊκή 'Ενωση σταμάτησε να χρηματοδοτεί τις αναδασώσεις και εσείς βεβαίως αρκεσθήκατε σ' αυτήν την απαγόρευση, με αποτέλεσμα οι αναδασώσεις να έχουν σταματήσει σχεδόν παντελώς. Τι σημαίνει αυτό; Κουνάτε πάλι το κεφάλι και συμφωνείτε αλλά δεν κάνατε τίποτε.
Κατά συνέπεια, έχουμε ανάγκη από τέτοια μέτρα. Το προσωπικό είναι αναγκαίο καθ' όλη τη διάρκεια του χρόνου, υπάρχουν τεράστιες εργασίες, ευθύνες που πρέπει να εκπληρωθούν και το καλοκαίρι με την δασοπυρόσβεση, αλλά και τον χειμώνα με την δημιουργία των έργων πρόληψης κλπ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 

Επιστροφή στην κορυφή



Σελίδα 7877 
'Ενα λεπτό, κύριε Πρόεδρε.
Επίσης αναγνωρίσατε ότι πράγματι το ιδιοκτησιακό είναι ένα σοβαρό πρόβλημα και είπατε ότι φέρνετε άμεσα νόμο. 'Εχουμε υπόψη μας το σχέδιο όπως αυτό δόθηκε στη δημοσιότητα και πρόκειται για ένα απαράδεκτο, για ένα εκγληματικό νομοσχέδιο.
Προειδοποιούμε από τώρα: Μην τολμήσετε να το φέρετε στη Βουλή. Γιατί; Διότι νομιμοποιεί όλες τις καταπατήσεις που έγιναν από το 1945 μέχρι το 1975, όταν συντάχθηκε το Σύνταγμα, το οποίο προστατεύει τα δάση, βάζει κάποιο συμβολικό τίμημα, δηλαδή ξεπουλάει τις δημόσιες δασικές εκτάσεις και αφήνει περιθώρια για νομιμοποίηση και καταπατημένων εκτάσεων μετά το 1975.
Επίσης, υπάρχει το θέμα με τα δάση της Xαλεπίου Πεύκης. Διάφορες κυβερνήσεις τα είχαν παραχωρήσει σε ρυτινοσυλλέκτες, όμως οι ρυτινοσυλλογή καθημερινά πέφτει κάθετα. Με το νομοσχέδιο που φέρνετε δεν τους δίνετε μόνο τη χρήση, αλλά και την κυριότητα. Ενώ είχαν τη χρήση για όλα αυτά τα χρόνια, ενώ τώρα δεν χρησιμοποιούνται στο μεγαλύτερο μέρος τους καν για παραγωγή ρυτίνης, εσείς τους παραχωρείτε και εκχωρείτε και την κυριότητα.
Mιλάμε για περιοχές όπως είναι η Αττική, η Πελοπόννησος, η Εύβοια, τα νησιά, όπου κατά σύμπτωση, κύριοι συνάδελφοι, αυτές οι εκτάσεις των οποίων παραχωρείται η κυριότητα, είναι παραλιακές. Και έχω υπόψη μου και ορισμένους τέτοιους ενδιαφερόμενους, οι οποίοι πιέζουν για να προχωρήσει γρήγορα, γιατί έχουν ξένες εταιρείες που τους έχουν κάνει δελεαστικές προσφορές για να αγοράσουν αυτές τις εκτάσεις.
'Ετσι αποχαρακτηρίζονται καμένα δάση, όπως είπαμε, κλπ. Αυτά τα πράγματα λοιπόν, δεν θα περάσουν.
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Ετοιμάζεσθε να εφαρμόσετε το νόμο 1734/87, με τον οποίο οι δασικές εκτάσεις μετονομάστηκαν βοσκοτόπια και κατά συνέπεια βγαίνουν από την προστασία των δασικών εκτάσεων παρά την απαγόρευση ...
ΙΩΑΝΝΗΣ ΖΙΑΓΚΑΣ: 'Εχουμε γίνει όλοι οι Βουλευτές, θύματα των κοινοβουλευτικών εκπροσώπων ...
ΣΤΡΑΤΗΣ ΚΟΡΑΚΑΣ: Κύριε συνάδελφε, καταλαβαίνω ότι σας ενοχλεί η παρέμβασή μας, αλλά είναι ....
ΙΩΑΝΝΗΣ ΖΙΑΓΚΑΣ: Δεν με ενοχλεί, αλλά περάσατε το όριο.
ΣΤΡΑΤΗΣ ΚΟΡΑΚΑΣ: Ο χρόνος μου, κύριε Ζιάγκα, είναι είκοσι λεπτά και μου δόθηκαν κακώς μόνο δέκα. Σας παρακαλώ.
ΠΡΟΕΔΡΕΥΩΝ (Παναγιώτης Σγουρίδης): Κύριε Κόρακα, σας παρακαλώ τελειώνετε. 
ΣΤΡΑΤΗΣ ΚΟΡΑΚΑΣ: Κύριε Πρόεδρε, τελειώνω. Λέω την τελευταία μου φράση.
Λέμε, λοιπόν, ότι προσπαθείτε να εφαρμόσετε ακόμα και αυτόν το νόμο, παρά το ότι τον σταμάτησε το Συμβούλιο της Επικρατείας. 
Κατά την άποψή μας αυτό το νομοσχέδιο δεν θα έπρεπε να έρθει και αν ερχόταν θα έπρεπε να είναι πολύ πιο μελετημένο και να ανταποκρινόταν στην απαίτηση για ενιαίο φορέα δασοπροστασίας.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κονταξής έχει το λόγο.
ΑΘΑΝΑΣΙΟΣ ΚΟΝΤΑΞΗΣ: Κύριε Πρόεδρε, η Βουλή μετά από έρευνα όλων των παραμέτρων από το 1990 έως το 1993 ομοφώνως κατέληξε σ' ένα πόρισμα της ειδικής Διακομματικής Κοινοβουλευτικής Επιτροπής και το πόρισμα αυτό ενεκρίθη ομοφώνως από τη Βουλή το 1995 με την τελική πρόταση ιδρύσεως και λειτουργίας ενιαίου φορέα δασοπροστασίας.
Μάλιστα και το ΠΑ.ΣΟ.Κ. συμμετείχε σε αυτές τις συζητήσεις και συμφώνησε και ενώ μέχρι τον Ιούνιο του 1997 υπεραμυνόταν της διατηρήσεως της ευθύνης και της αρμοδιότητας στη δασική υπηρεσία, τελικά αιφνιδιαστικά φέρει αυτό το σχέδιο νόμου. Και εδώ ανακύπτει ένα γενικότερο θέμα αξιοπιστίας των πολιτικών και της πολιτικής.
Βέβαια, τα Μέσα Μαζικής Ενημέρωσης εκμεταλλεύονται αυτήν την αδυναμία μας και φυσικά έχουμε φθάσει σ' ένα επίπεδο, όπου δυστυχώς κανείς δεν εμπιστεύεται τους πολιτικούς. Είμαστε και εμείς υπεύθυνοι γι' αυτό. Και όσο θα έχουμε αυτήν την τακτική, αυτοί που θέλουν να πλήξουν τη δημοκρατία, συνεχώς θα αυξάνουν τις προκλήσεις τους.
'Αλλο ένα θέμα ελλείψεως αξιοπιστίας είναι όταν -και το θυμάμαι πολύ έντονα- επί κυβερνήσεως Γεωργίου Ράλλη είχαμε κάτι μεγάλες πυρκαγιές, το ΠΑ.ΣΟ.Κ. κατηγόρησε τότε και τον κ. Ράλλη και τον μακαρίτη τον Αβέρωφ ότι είναι υπεύθυνοι για τις πυρκαγιές.
Παρά ταύτα, έχει δεκαπέντε, είκοσι χρόνια το ΠΑ.ΣΟ.Κ. στην Κυβέρνηση και δεν έλαβε κανένα μέτρο ούτε για την προστασία των δασών ούτε και για την αναδάσωση. Και όχι μόνο δεν έλαβε κανένα μέτρο, αλλά ο τέως Γενικός Γραμματέας του Υπουργείου Γεωργίας, ο κ. Σμπώκος -αν λέω καλά το όνομά του και δεν έχω καμία αιχμή προσωπικά κατά του κ. Σμπώκου- προήχθη και έγινε ειδικός σύμβουλος του Υπουργείου Εθνικής Αμύνης επί θεμάτων προμηθειών. Τον θυμάμαι ως άλλο Νέρωνα. 'Οπου υπήρχε πυρκαγιά, πήγαινε και παρακολουθούσε πως καίγονταν τα δάση. Δεν είχε λάβει καμία μέριμνα. Τον ακούγαμε τον κ. Σμπώκο να πηγαίνει εκεί που καίγονταν τα δάση, για να παρακολουθεί. Φυσικά δεν έσβησε καμία πυρκαγιά απ' αυτές που είχαν γίνει.
Τα βασικά χαρακτηριστικά, που διέπουν αυτό το σχέδιο νόμου, το οποίο ήρθε για ψήφιση στη Βουλή και στο οποίο, όπως βλέπω, η Κυβέρνηση δίνει μεγάλη προτεραιότητα, για να διακόψει τη συζήτηση ή για να παρεμβάλει και αυτό το σχέδιο νόμου στη συζήτηση για την αναθεώρηση του Συντάγματος, είναι η αυθαιρεσία και η προχειρότητα. Αυθαιρεσία υπάρχει ως προς το ότι δεν έγινε κανένας διάλογος με τους ενδιαφερόμενους, ένα από τα βασικά συνθήματα του ΠΑ.ΣΟ.Κ., ότι δεν θα λαμβάνει κανένα μέτρο, αν δεν προηγηθεί διάλογος.
Στην Επιτροπή της Βουλής όπου είχε πρωτοέρθει το σχέδιο νόμου, ο Αρχηγός του Πυροσβεστικού Σώματος, όπως μας είπε εκεί, πληροφορήθηκε την ύπαρξη αυτού του σχεδίου νόμου από την τηλεόραση. Ποιος; Ο Αρχηγός του Πυροσβεστικού Σώματος, αυτό είπε, κύριε Υπουργέ Δημοσίας Τάξεως, στον οποίο θα υπαχθεί η αρμοδιότητα αυτή.
Είναι αποσπασματικό αυτό το σχέδιο νόμου. Το κόστος είναι υψηλότατο. Εμείς, ως Νέα Δημοκρατία, πιστεύουμε ότι πρέπει να αναδιαρθρωθεί σε ενιαίο φορέα δασοπροστασίας η Δασική Υπηρεσία, να αναβαθμιστεί και να εκσυγχρονισθεί τόσο ως προς τα μέσα και ως προς το ανθρώπινο δυναμικό, όσο και ως προς τα μηχανήματα, οχήματα κλπ. Αυτό είναι κάτι το οποίο η κυβέρνηση Μητσοτάκη είχε πράξει, αλλά η επελθούσα κυβέρνηση του ΠΑ.ΣΟ.Κ. σταμάτησε.
'Αλλο ένα θέμα το οποίο είναι σοβαρό, κύριε Υπουργέ, είναι το τι θα γίνει με το προσωπικό, που ήδη υπηρετεί. Ελέχθησαν ορισμένα περί αντισυνταγματικότητας. Πιστεύω ότι δεν υπάρχει αντισυνταγματικότητα, αλλά οπωσδήποτε ένα πρόβλημα, το οποίο πρέπει να έχετε υπόψη σας, είναι το θέμα των υπηρεσιακών συμβουλίων. Πρέπει να υπάρχει απόφαση των υπηρεσιακών συμβουλίων, πράγμα το οποίο σημαίνει ότι για το θέρος αυτό, δεν υπάρχει καμία περίπτωση να προφθάσει να εφαρμοστεί. 
Και θα είμαστε μέσα στο καλοκαίρι, σε μία περίοδο που οι πυρκαγιές είναι πολλές -ήδη έχουν αρχίσει- όπου δεν θα είναι κανείς αρμόδιος, ούτε το Υπουργείο Γεωργίας ούτε το Υπουργείο Δημοσίας Τάξεως.
Νομίζω ότι για τους ήδη υπηρετούντας υπαλλήλους η μετάταξη πρέπει να είναι προαιρετική. Εμείς φυσικά αυτό το σχέδιο νόμου το καταψηφίζουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και τελειώνω με δύο ψηφίσματα-καταγγελίες, που είδα σήμερα στη θυρίδα μου στη Βουλή.
Το πρώτο είναι ένα ψήφισμα του δασικού συνδικαλιστικού κινήματος, το οποίο βεβαίως είναι κατά αυτού του σχεδίου νόμου.
Μου προξενεί εντύπωση ότι είναι και μία καταγγελία της Πανελλήνιας Ενώσεως Υπαλλήλων του Πυροσβεστικού Σώματος, 
 

Επιστροφή στην κορυφή



Σελίδα 7878 
η οποία λέει: "Μετά από ομόφωνη απόφαση του διοικητικού συμβουλίου "καταγγέλλει" τη μη αποδοχή και υιοθέτηση των προτάσεών μας σε ό,τι αφορά την ανάληψη των δασικών πυρκαγιών από το Πυροσβεστικό Σώμα. Η τακτική που ακολουθείται από τη φυσική και πολιτική μας ηγεσία είναι επικίνδυνη για την ανατροπή των εργασιακών μας σχέσεων. Με αυτές τις προϋποθέσεις λέμε όχι στην ανάθεση της καταστολής των δασικών πυρκαγιών από το Πυροσβεστικό Σώμα, ενώ η πιθανή αποτυχία θα βαρύνει αποκλειστικά τους εμπνευστές του σχεδίου νόμου, καθώς και αυτούς που το χαιρετίζουν".
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Κονταξή. Καταθέστε το στα Πρακτικά. 
ΑΘΑΝΑΣΙΟΣ ΚΟΝΤΑΞΗΣ: Αφού η Πανελλήνια 'Ενωση Υπαλλήλων του Πυροσβεστικού Σώματος είναι αντίθετη, τότε ποιος θα κατασβέσει τις πυρκαγιές που θα έρθουν σ' ένα μήνα περίπου;
ΠΡΟΕΔΡΕΥΩΝ (Παναγιώτης Σγουρίδης): Ο κ. Σταύρου έχει το λόγο.
ΑΠΟΣΤΟΛΟΣ ΣΤΑΥΡΟΥ: Κύριε Πρόεδρε, κύριοι συνάδελφοι, αναμφισβήτητα ανήκω σε εκείνους που πιστεύουν στη χάραξη μιας εθνικής στρατηγικής στον ευαίσθητο τομέα των δασών. 
'Ακουσα με πολύ προσοχή τον κύριο Υπουργό Γεωργίας. Οφείλω να πω ότι δεν μας έπεισε, τουναντίον ενίσχυσε τους φόβους μας ότι δεινά επέρχονται σε βάρος του δασικού πλούτου της χώρας. Υπήρξε απογοητευτικός, απολογητικός και σε καμία περίπτωση δεν θεμελίωσε τη σκοπιμότητα της ανάγκης ψήφισης του νομοσχεδίου αυτού.
'Ακουσα με έκπληξη, κύριε Πρόεδρε, ότι τώρα πρόκειται να χαραχθεί μία δασική πολιτική. Η δήλωση αυτή είναι πρωτοφανής, γιατί ένα πολιτικό κόμμα, που βρίσκεται στην εξουσία επί δεκαπέντε περίπου χρόνια, ομολογεί δημόσια ενώπιον της Εθνικής Αντιπροσωπείας και ολόκληρου του ελληνικού λαού ότι όλα αυτά τα δεκαπέντε χρόνια πήγαν χαμένα και ότι τώρα πρόκειται να χαραχθεί μία νέα δασική πολιτική.
'Ακουσα, επίσης, με έκπληξη τον Κοινοβουλευτικό Εκπρόσωπο της Πλειοψηφίας, αλλά και τον εισηγητή να υποστηρίζει ότι, επειδή το σύστημα αυτό απέτυχε, έρχεται το παρόν νομοσχέδιο να λύσει ως διά μαγείας τα προβλήματα μεταφέροντας τη δασοπυρόσβεση στο Πυροσβεστικό Σώμα.
Η απάντηση σε αυτές τις αφελείς τουλάχιστον ερωτήσεις είναι ότι, αν το σύστημα απέτυχε επί των ημερών του ΠΑ.ΣΟ.Κ., είναι γιατί η Κυβέρνηση άφησε απροστάτευτο αυτόν τον τομέα των δασών χωρίς πόρους, χωρίς ενίσχυση προσωπικού, χωρίς ενίσχυση επίγειων και εναέριων δυνάμεων.
Κύριε Πρόεδρε, σε μία ευνομούμενη δημοκρατική πολιτεία ο σεβασμός των υπεύθυνων Υπουργών στις διακηρύξεις και τις διαβεβαιώσεις τους θα αποτελούσε τον κανόνα και την κορωνίδα της πολιτικής αξιοπιστίας. Δυστυχώς όμως, και σε ασήμαντα, αλλά κυρίως σε σημαντικά προβλήματα, όπως είναι ο τομέας της προστασίας των δασών και της δασοπυρόσβεσης η πολιτική αναξιοπιστία είναι ο κανόνας. Και δυστυχώς -θλίβομαι που το λέω, χωρίς να έχω τίποτα με τον Υπουργό Γεωργίας- ο κύριος Υπουργός Γεωργίας βρίσκεται στην κορυφή της πολιτικής αναξιοπιστίας, διότι σύμφωνα με το ομόφωνο πόρισμα της Διακομματικής Επιτροπής της Βουλής αποφασίστηκε η σύσταση ενιαίου φορέα.
Είναι απαράδεκτο, ο όποιος Υπουργός Γεωργίας της συγκεκριμένης Κυβέρνησης να γράφει στα παλαιά του τα παπούτσια το πόρισμα της Διακομματικής Επιτροπής, που βγήκε από υπερκομματική συναίνεση και χάραξε μια εθνική στρατηγική στον τομέα των δασών. Αυτή η πολιτική αναξιοπιστία θεμελιώνεται από τις συνεχείς δηλώσεις του κυρίου Υπουργού Γεωργίας, αλλά κυρίως από το μνημόνιό του που είχε υποβάλει τον Ιούνιο του 1996 προς τον Πρωθυπουργό στον οποίο ανέφερε ότι ο τομέας της δασοπυρόσβεσης θα πρέπει να ενισχυθεί.
Τι άλλαξε, όταν σε ερωτήσεις Βουλευτών της Νέας Δημοκρατίας, αλλά και των άλλων κομμάτων υποστήριζε ότι θα οργανωθεί ο φορέας της δασοπυρόσβεσης, για να έχουμε επιτέλους αποτελεσματική δασοπροστασία; Η απορία μας και το αμείλικτο ερώτημα είναι τι άλλαξε μέσα σε ένα μήνα, ώστε μετά τη φωτιά στο Σέϊχ Σου να ανακοινώσει ο κύριος Υπουργός ότι αποδιοργανώνεται, διαλύεται στη κυριολεξία η Γενική Γραμματεία Δασών και Φυσικού Περιβάλλοντος και ότι η δασοπυρόσβεση μετατίθεται στο Υπουργείο Δημόσιας Τάξης;
Και ενώ όλοι περιμέναμε, με βάση αυτές τις εξαγγελίες της Κυβερνήσεως, την ενίσχυση σε προσωπικό της Γενικής Γραμματείας Δασών, την ενίσχυση των επιγειων και εναέριων δυνάμεων, αιφνιδίως ανακοινώθηκε, εν θερμώ, ότι η δασοπυρόσβεση πηγαίνει στο Υπουργείο Δημόσιας Τάξης.
Με αυτήν την ανακοίνωση ο κύριος Υπουργός έβαλε την ταφόπετρα στη Γενική Γραμματεία Δασών και Φυσικού Περιβάλλοντος και φοβούμαι ότι εμπλέκει σε μια πρωτοφανή περιπέτεια και το ένδοξο Σώμα της Πυροσβεστικής Υπηρεσίας.
Ο κύριος Υπουργός Γεωργίας προφανώς εφησυχάζει, αφού διώχνει από την αρμοδιότητά του την δασοπυρόσβεση. Φοβούμαι, όμως, ότι προβλήματα από εδώ και πέρα θα έχει ο Υπουργός Δημόσιας Τάξης. Και διαπιστώνω -γιατί σήμερα το διαπίστωσα- ότι η πρώτη σύγκλιση, η προσέγγιση θα έλεγα των δύο Υπουργών, του απερχομένου στην αρμοδιότητα Γεωργίας, και του εισερχομένου στην αρμοδιότητα της δασοπυρόσβεσης του κ. Ρωμαίου ήταν η κοινή τους εμφάνιση σήμερα στη Βουλή.
Χωρίς στοιχειώδη μελέτη, κύριε Πρόεδρε, αποφασίστηκε εν θερμώ η διάλυση της Δασικής Υπηρεσίας και με το δασοκτόνο -το πιστεύω και το λέγω αυτό- νομοσχέδιο απειλείται άμεσα ο δασικός πλούτος της χώρας. Φοβούμαι ότι η πολιτική της Κυβερνήσεως στον τομέα των δασών είναι τυχαία, επιπόλαιη και επικίνδυνη και δεν παρέχονται τα εχέγγυα ορθής κρίσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Γνωρίζετε, κύριε Πρόεδρε, την ευαισθησία μου στον τομέα των δασών.
ΠΡΟΕΔΡΕΥΩΝ (Παναγιώτης Σγουρίδης): Τη γνωρίζω, κύριε Σταύρου. Γνωρίζω ότι διατελέσατε Υφυπουργός και αγωνιστήκατε για τα δάση.
ΑΠΟΣΤΟΛΟΣ ΣΤΑΥΡΟΥ: Θα παρακαλούσα να είχα την ανοχή σας, όσον αφορά το χρόνο, διότι δεν είναι δυνατόν στοιχειώδεις σκέψεις να αναπτυχθούν σ' ένα πεντάλεπτο. Θα παρακαλούσα, λοιπόν, επειδή είναι πάρα πολύ λίγοι εγγεγραμμένοι Βουλευτές, να τους αφήσουμε να ολοκληρώσουν, τουλάχιστον μέχρι το δεκάλεπτο, τις σκέψεις και τις απόψεις τους.
ΠΡΟΕΔΡΕΥΩΝ (Παναγιώτης Σγουρίδης):'Οχι, κύριε Σταύρου, νομίζω ότι πάρθηκε μία απόφαση. 
ΑΠΟΣΤΟΛΟΣ ΣΤΑΥΡΟΥ: Ποια απόφαση, κύριε Πρόεδρε; Ερήμην των Βουλευτών παίρνονται αποφάσεις;
ΠΡΟΕΔΡΕΥΩΝ (Παναγιώτης Σγουρίδης): Δίνουμε δικαίωμα για δύο τρία λεπτά παραπάνω, αλλά ας μην υποτιμούμε τους υπόλοιπους συναδέλφους.
ΑΠΟΣΤΟΛΟΣ ΣΤΑΥΡΟΥ: Είναι δυνατόν σε πέντε λεπτά να συμφωνήσουμε για ένα τόσο πελώριο θέμα; Η Κυβέρνηση προφανώς δεν δίνει καμία σημασία στον τομέα των δασών. Εμείς, όμως, η Νέα Δημοκρατία έχουμε υπευθυνότητα. Γι' αυτό θα σας παρακαλούσα πάρα πολύ να έχω την ανοχή σας.
ΠΡΟΕΔΡΕΥΩΝ (Παναγιώτης Σγουρίδης): Ο κ. Φούσας έχει το λόγο.
ΑΠΟΣΤΟΛΟΣ ΣΤΑΥΡΟΥ: Ευχαριστώ πάρα πολύ, αλλά αυτή η φίμωση που γίνεται σε ελεύθερες φωνές βουλευτών νομίζω, κύριε Πρόεδρε, ότι είναι τουλάχιστον απαράδεκτη. Και ειδικά από εσάς που προεδρεύετε απόψε -είναι μία το πρωί περίπου η ώρα- δεν περίμενα να συμβεί.
ΠΡΟΕΔΡΕΥΩΝ (Παναγιώτης Σγουρίδης): Ευχαριστώ πολύ.
Ορίστε, κύριε Φούσα.
ΑΝΤΩΝΙΟΣ ΦΟΥΣΑΣ: Κυρίες και κύριοι συνάδελφοι, αρχίζει μία περίοδος όπου οι φωτιές δυστυχώς είναι επί θύραις και μάλιστα θα έλεγα ότι οι φωτιές άρχισαν και εσείς μέχρι τώρα δεν κάνατε απολύτως τίποτα. Φέρατε ένα νομοσχέδιο, το οποίο είναι προφανώς πρόχειρο και το χειρότερο είναι ότι επιχειρείτε να μεταθέσετε αυτές τις ευθύνες.
 

Επιστροφή στην κορυφή



Σελίδα 7879 
Η διαπίστωση μέχρι τώρα είναι ότι δεν πετύχατε στο θέμα της Δασοπροστασίας και της Δασοπυρόσβεσης. Αυτό το είπε και ο Κοινοβουλευτικός σας Εκπρόσωπος. Αυτό είναι καταφανές. 'Ολοι το έχουν διαπιστώσει ότι δυστυχώς, χωρίς να έχει προσωπική αιχμή η παρατήρησή μου, αλλά πάντως η Κυβέρνησή σας δεν πέτυχε στο θέμα της προστασίας των δασών. Και ποια λύση βρίσκετε στο θέμα αυτό; Η λύση σας είναι να μεταθέτετε την αρμοδιότητα αυτού του πολύ κρίσιμου και πολύ ενδιαφέροντος θεμάτος της προστασίας των δασών. Δηλαδή, το μόνο το οποίο θέλετε να κάνετε και να πετύχετε, είναι να μεταφέρετε τις αρμοδιότητες από το Υπουργείο Γεωργίας στο Υπουργείο Δημοσίας Τάξεως.
Ασφαλώς είναι γνωστό ότι το πρόβλημα των δασών στην Ελλάδα είναι τεράστιο και οι καταστροφές είναι πολύ μεγάλες, αλλά το πρόβλημα αυτό φαίνεται ότι δεν είναι άσχετο και με τα εθνικά μας θέματα. Κανένας δεν μπορεί να μην αποδεχθεί ότι κάτι άλλο συμβαίνει εδώ και αυτές οι φωτιές, οι οποίες συνεχώς γίνονται δεν είναι άσχετες με τα εθνικά μας προβλήματα και με εκείνους, οι οποίοι επιβουλεύονται την πατρίδα μας. 'Αρα, χρειάζεται μια ιδιαίτερη προσοχή και εκ του λόγου αυτού.
'Ομως, κυρίες και κύριοι συνάδελφοι, υπάρχει ένα Πόρισμα στο οποίο πολλοί συνάδελφοι αναφέρθηκαν και το οποίο πόρισμα ήταν αποτέλεσμα μιας συντονισμένης εργασίας, μιας Διακομματικής Κοινοβουλευτικής Επιτροπής. Το πόρισμα αυτό ολοκληρώθηκε το 1993, συμμετείχαν και οι Βουλευτές του ΠΑ.ΣΟ.Κ. Αντιπρόεδρος μάλιστα αυτής της επιτροπής ήταν Βουλευτής του ΠΑ.ΣΟ.Κ., ολοκληρώθηκαν οι εργασίες το 1993 και υπεβλήθη το Πόρισμα, το οποίο ομιλεί για έναν Φορέα, ο οποίος θα χειρίζεται το θέμα αυτό στα πλαίσια βεβαίως του Υπουργείου Γεωργίας. 'Εκτοτε όλοι οι Υπουργοί σας από τότε μέχρι σήμερα δυστυχώς, καμία πρωτοβουλία δεν είχαν και αυτό το πόρισμα, δεν το αξιοποίησαν.
Και τώρα, όταν φθάνουμε στην κρίσιμη καμπή, όταν πλέον διαπιστώνουμε πως θετικό αποτέλεσμα δεν είχαμε μέχρι σήμερα, αποφασίζει την μετάθεση των αρμοδιοτήτων από το Υπουργείο Γεωργίας στο Υπουργείο Δημοσίας Τάξεως. Στα αλήθεια, αγαπητέ κύριε Υπουργέ, πιστεύετε ότι είναι δυνατόν να λυθεί το τεράστιο αυτό εθνικό πρόβλημα; Επιτρέψτε μου να πω ότι εγώ τουλάχιστον, όχι μόνο δεν είμαι αισιόδοξος, αλλά είμαι ιδιαίτερα ανήσυχος πως τα αποτελέσματα θα είναι πολύ χειρότερα. Και βεβαίως, δεν λαμβάνετε υπόψη σας τη διεθνή εμπειρία πάνω στο θέμα αυτό, και την ελληνική εμπειρία. Και ιδίως δεν λαμβάνετε υπόψη σας τις θέσεις και τις εκτιμήσεις ούτε των ειδικών επιστημόνων. Τέλος, δεν λαμβάνετε υπόψη σας καθόλου, μα καθόλου, και τους συνδικαλιστικούς φορείς, αλλά και όλους εκείνους που ασχολούνται και εργάζονται στο αντικείμενο αυτό. Ειλικρινά ακόμη θέλω να παρατηρήσω, και όλα τα κόμματα είναι αντίθετα. Οι συνδικαλιστικοί φορείς είναι αντίθετοι. Η ελληνική πραγματικότητα είναι αντίθετη. Οι ειδικοί επιστήμονες, αντίθετοι. Τι είναι αυτό, επιτέλους, που σας κάνει να επιμένετε ότι είναι δυνατόν να ευδοκιμήσει αυτή σας η πρωτοβουλία και ρύθμιση δια την υπαγωγή της Δασοπυρόσβεσης στο Υπουργείο Δημόσιας Τάξεως.
Θέλω να αναφερθώ και σε ένα ειδικότερο θέμα: Κατέθεσα και νομίζω ότι κατέθεσαν και άλλοι συνάδελφοι, μια τροπολογία. Συγκεκριμένα υπηρετούν σήμερα, κύριε Υπουργέ, πολλοί υπάλληλοι στην Υπηρεσία Δασοπυρόσβεσης, οι οποίοι δεν διορίστηκαν αυθαίρετα. Η Ελληνική Πολιτεία τους προσέλαβε με την υφιστάμενη νομοθεσία και τις ειδικές διαδικασίες, υπηρετούν επί πέντε χρόνια περίπου και διερωτώμαι: Αυτούς τους ανθρώπους, οι οποίοι εναπόθεσαν τις ελπίδες τους ότι είναι δυνατόν εκεί να αποκατασταθούν επαγγελματικά, με αυτήν τη ρύθμιση, την οποία κάνετε σήμερα, δεν πρέπει να λάβετε ουσιαστικά και αποτελεσματικά υπόψη αυτό το πρόβλημα;
Θέλω, λοιπόν, να σας παρακαλέσω -και αυτή είναι και η πρότασή μου- όσοι πράγματι έχουν προσληφθεί δύο φορές και έχουν εργαστεί ένα αρεκτό χρονικό διάστημα, αυτοί να έχουν ένα προνόμιο στην πρόσληψή τους που να καλύπτουν το 15% του συνόλου των εργαζομένων, υπό την προϋπόθεση βέβαια ότι δεν έχουν υπερβεί το τριακοστό πέμπτο έτος της ηλικίας τους.
Αυτήν την πρότασή μου την καταθέτω με ειδική τροπολογία και θα ήθελα να σας παρακαλέσω να τη λάβετε σοβαρά υπόψη στα πλαίσια των δυνατοτήτων και νομίζω ότι είναι δυνατόν και δίκαιο.
Και, βεβαίως, η τροπολογία αυτή δεν αναιρεί τη βασική μου θέση. Βεβαίως, θα ήθελα να ευχηθώ να πετύχει αυτό το νομοσχέδιο, που σε λίγο θα γίνει νόμος, να πετύχει αυτή η προσπάθεια την οποία κάνετε. Αλλά θα ήθελα να παρατηρήσω ως ένας Βουλευτής από μια περιοχή που είναι πρώτη που πλήττεται, δυστυχώς, από τις φωτιές, δηλαδή την περιοχή των Ιωαννίνων, ότι είμαι ιδιαίτερα απογοητευμένος ότι αυτή η προσπάθειά σας θα έχει πολύ χειρότερα αποτελέσματα.
ΠΡΟΕΔΡΕΥΩΝ (Παναγιώτης Σγουρίδης): Ο κ. Τσαφούλιας έχει το λόγο.
ΓΕΩΡΓΙΟΣ ΤΣΑΦΟΥΛΙΑΣ: Το γονατογράφημα αυτό, το ποδογράφημα αυτό δεν έχει καμιά σχέση με την πραγματικότητα και με την αναγκαιότητα που προσφέρετε αυτήν τη στιγμή δήθεν για προστασία των δασικών εκτάσεων.
Δεν αναφέρεται στην εισηγητική σας έκθεση κανένα στοιχείο εκ του οποίου να προκύπτει ότι αυτήν τη στιγμή λάβατε υπόψη, έστω στοιχειωδώς, το πόρισμα της Διακομματικής Επιτροπής. Δεν μιλάτε τίποτα για εκείνους τους αγώνες που έγιναν από το 1993 μέχρι το 1997, ενώ γνωρίζετε ότι το Πυροσβεστικό Σώμα δεν διαθέτει την ανάλογη επιστημονική γνώση συμπεριφοράς των δασικών πυρκαγιών. Παράλληλα δεν είναι σε θέση να εκτιμήσει την επικινδυνότητα που αποτελεί το βασικό παράδειγμα εξάρσεως των δασικών πυρκαγιών.
Το Πυροσβεστικό Σώμα δεν διαθέτει ανάλογη εμπειρία. Το Πυροσβεστικό Σώμα δεν διαθέτει την κατάλληλη τεχνογνωσία. Δεν λέτε τίποτα από αυτά. Παρά λέτε ότι εκείνο ήταν αόριστο, ενώ τούτο είναι ορισμένο.
Φέρατε καμιά μελέτη στην Κοινοβουλευτική Επιτροπή, που να αποδείξετε ότι πρέπει να ανατραπεί το περιεχόμενο του πορίσματος της Διακομματικής Επιτροπής;
Αυτά όμως, κύριε Υπουργέ, έχουν τεράστια σχέση με το ότι γνωρίζετε ότι και στις Ηνωμένες Πολιτείες και στον Καναδά και στην Αυστραλία και στη Γαλλία και στην Ισπανία και στην Πορτογαλία υπάρχουν ανεξάρτητες δασικές υπηρεσίες με προσωπικό το οποίο αντιλαμβάνεται τον κίνδυνο της πυρκαγιάς και αντιμετωπίζει πολύ καλά τη δουλειά του.
Εσείς χωρίς να αναφέρετε τέτοιες περιπτώσεις, φέρατε αυτό το νομοσχέδιο τελείως αναιτιολόγητο. Αλλά το κάνατε μόνο και μόνο, διότι αυτήν τη στιγμή έχετε πολλούς σκοπούς. Γιατί στις προγραμματικές σας δηλώσεις, το 1996, η Κυβέρνηση δεσμεύτηκε ότι θα ιδρύσει ενιαίο φορέα δασοπροστασίας, ότι θα εφαρμόσει το πόρισμα της Διακομματικής Επιτροπής; Εσείς το 1996 και το 1997 στο Υπουργικό Συμβούλιο, στη Βουλή το 1997, στα Μέσα Μαζικής Ενημέρωσης, στο ΙΝΤΕΡΝΕΤ, σελίδα "δασική πολιτική", δεσμευτήκατε να προχωρήσετε στην υλοποίηση αυτών των εξαγγελιών. Και σήμερα ήλθατε εδώ να πείτε "ότι κάνω αυτοκριτική", ενώ είχατε πει άλλα. Είπατε προηγουμένως ότι ξέρετε την κατάσταση από το 1996 και νωρίτερα, ότι δεν ασκείται πραγματική πολιτική στο δασικό τομέα: "'Οτι Υπουργοί συνάδελφοί σας ήταν αντίθετοι, ότι ομάδες συμφερόντων με εκπροσώπους κοινοβουλευτικούς αντίθετοι: Είπατε τους συναδέλφους σας πολιτευομένους και τον εαυτό σας τον είπατε πολιτικό.
Γιατί το κάνετε αυτό; Γιατί ζητάτε συγχώρεση; Γιατί ζητάτε με την αυτοκριτική να ρίξετε λάσπη στους συναδέλφους, να ρίξετε λάσπη στο πόρισμα της Διακομματικής Επιτροπής; Πέστε τώρα ποιοι Υπουργοί μέσα στο Υπουργικό Συμβούλιο ήταν αντίθετοι; Ποια ομάδα Βουλευτών του ΠΑ.ΣΟ.Κ. ήταν αντίθετη και τι εξυπηρετούσε;
Πέστε το τώρα, εδώ και τώρα με παραδείγματα για να μπορέσουμε να πιστέψουμε αυτά που είπατε προηγουμένως;
Επίσης είπατε προηγουμένως ότι αυτοί από τριάντα έγιναν δεκαπέντε. Το κάνατε μόνο και μόνο γιατί σας ξέφυγε ο κομματικός έλεγχος από το συνδικαλιστικό κίνημα των 
 

Επιστροφή στην κορυφή



Σελίδα 7880 
δασοπυροσβεστών. Και εκείνοι οι τριάντα και οι δεκαπέντε είναι αντίθετοί σας. Και θέλατε να διαλύσετε άλλους ανθρώπους, οι οποίοι κινούνται αντίθετα προς εσάς και προβήκατε στην ενέργεια αυτή. Αλλά εκτός τούτου, επειδή αστικοποιείτε την κοινωνία της Ελλάδας και επειδή γνωρίζετε ότι θα ερημώσουν τα χωριά και θα απομείνουν μόνο οι δήμοι, θα πρέπει να υπάρξει αστική πυροσβεστική υπηρεσία για τους πέριξ των δήμων χώρους.
Δεν αποκαλύπτετε, κύριε Υπουργέ, την πραγματικότητα. Κάνατε σκουπίδια τα πορίσματα της Διακομματικής Επιτροπής.
Πρέπει όλα τα κόμματα της Αντιπολίτευσης να συσπειρωθούν και να πουν "καμιά παρουσία στη Διακομματική Επιτροπή". Οι Διακομματικές Επιτροπές αποτελούν μύθο και εμπαιγμό και έρχεστε εσείς με ένα γονατογράφημα, με ένα σκέτο γονατογράφημα να καταργήσετε την αξία της έννοιας του αγώνα Βουλευτών, να καταργήσετε την αξία της έννοιας του μόχθου των συναδέλφων σας, οι οποίοι εργάστηκαν τόσα χρόνια και να λέτε ότι εσείς είστε η αρσακειάδα, είσαστε εκείνος ο οποίος αυτήν τη στιγμή ζητά έλεος και κάνει αυτοκριτική. Ξεχάσατε τον εαυτό σας όταν φωνάζατε τα συνθήματα κάτω στο πεζοδρόμιο με τον Ανδρέα Παπανδρέου και τώρα γίνατε το καλό παιδί της αστικής τάξης και της Ευρωπαϊκής 'Ενωσης;
Ξεχάσατε, κύριε, ότι από το 1996 θα έπρεπε να πάρετε αυτήν τη θέση και να μην είσθε τώρα εκείνος ο οποίος λέτε ότι εγώ κάνω αυτοκριτική; Αυτοκριτική πολλές φορές έκαναν οι ιερόδουλες, όταν επρόκειτο να αποχαρακτηρισθούν. Δεν ανήκει το φαινόμενο αυτό σε πολιτικούς άνδρες. 'Ανδρας πολιτικός του ιδικού σας αναστήματος, ήταν εκείνος ο οποίος...
ΠΡΟΕΔΡΕΥΩΝ (Παναγιώτης Σγουρίδης): Από αρσακειάδα έγινε ιερόδουλος!
ΓΕΩΡΓΙΟΣ ΤΣΑΦΟΥΛΙΑΣ: Συκοφάντησες τον πολιτικό κόσμο, συκοφάντησες ανθρώπους που αγωνίστηκαν για τη δασοπροστασία. Και εν ονόματι αυτής της αληθείας, μόνο μια παραίτηση θα ήταν ικανή να σε σώσει και να θυμηθείς το παρελθόν σου από το πεζοδρόμιο μέχρι πού έφθασες, διότι ο Μωραίτης είχε μεγαλύτερο ανάστημα απο σένα. Αποδέχθηκε την αποτυχία του και παραιτήθηκε.
(Χειροκροτήματα από την πτέρυγα του ΔΗ.Κ.ΚΙ.)
ΠΡΟΕΔΡΕΥΩΝ (Παναγιώτης Σγουρίδης): Ο κ. Ιωάννης Αράπης έχει το λόγο.
ΙΩΑΝΝΗΣ ΑΡΑΠΗΣ: Αγαπητοί συνάδελφοι, διαβάζοντας τις προάλλες ένα άρθρο για το φαινόμενο "ελ νίνιο", ένα φυσικό φαινόμενο που η καταστροφική του ένταση αποδίδεται στην απερίσκεπτη ανθρώπινη δραστηριότητα, αναρωτήθηκα. Αναρωτήθηκα πώς ήταν το περιβάλλον, όταν δρούσαν μονάχα οι νόμοι της φύσεως και πώς το επηρέαζε η ανθρώπινη παραγωγική δραστηριότητα. Και ήλθε στα μάτια μου η εξής εικόνα. "Εκεί που φύτρωνε φλησκούνι και άγρια μέντα και έβγαζε η γη το πρώτο της κυκλάμινο, τώρα καμιόνια κουβαλάνε τα τσιμέντα και τα πουλιά πέφτουν νεκρά στην υψηκάμινο". Αλλά, βίαια από τότε που οι νόμοι της φύσεως δρούσαν ανεξέλεγκτα μέχρι σήμερα, μεσολάβησε η ιστορία, μεσολάβησε ο αγώνας του ανθρώπου να επιβιώσει, ένας αγώνας που ξεκίνησε από την πλήρη υποταγή του στη μάνα του τη φύση, ένας αγώνας με δύο όψεις. Από τη μια, η πλήρης εξάρτηση του ανθρώπου απο τη γενναιοδωρία της φύσης και από την άλλη, ο απέραντος φόβος για τα καπρίτσια της. Ακριβώς όπως το παιδί τη μάνα του λάτρεψε ο άνθρωπος τη φύση, τη λάτρεψε και τη φοβήθηκε. Η λατρεία γέννησε τις θρησκείες και τον πολιτισμό και ο φόβος γέννησε τα αγαθά. Και βέβαια το παραμύθι εξελίχθηκε και έφθασε μέχρι τον αιώνα μας. Στο μεταξύ ο άνθρωπος επιβλήθηκε στη μάνα του τη φύση και την υπέταξε. Συνάμα, όμως, έπαψε να είναι άνθρωπος γένος και έγινε άνθρωπος τάξη. 'Ετσι σήμερα χάριν του αυτοκινήτου μας, καταστρέφουμε τον αέρα που αναπνέουμε και τα παιδιά μας ίσως να κυκλοφορούν με μάσκες οξυγόνου. Χάριν του air condition καταστρέφουμε το όζον και μεταβάλλουμε τη γη σε θερμοκήπιο. Χάριν της βιομηχανίας και του τουρισμού καταστρέφουμε και τα δάση και τις θάλασσες και τις ακτές. Τι φταίει άραγε; Πολλά φταίνε. Και τόνοι μελανιού έχουν χυθεί.
Εγώ δεν θα σας ταλαιπωρήσω με αναλύσεις. Μόνο μια σκέψη θέλω να διατυπώσω, που δυστυχώς έρχεται σε πλήρη αντίθεση με το πνεύμα και το γράμμα του παρόντος νομοσχεδίου. Πιστεύω πως κυρίως φταίει η τεράστια απόσταση που έχει δημιουργηθεί μεταξύ της καθημερινής μας ζωής και της φύσης. Αυτή η καθημερινή έλλειψη επαφής με τη φύση και τις διεργασίες της έχει οδηγήσει στην υποτίμησή της, στην αδιαφορία και για το αν οι απλές μικρές καθημερινές μας πράξεις και συνήθειες, την πληγώνουν και την καταστρέφουν.
Νομίζουμε πως αυτό που δεν κάνουμε εμείς, θα το κάνει το κράτος, οι υπηρεσίες τέλος πάντων, οι ειδικοί. Πάντα άλλοι είναι υπεύθυνοι και όχι εμείς, άλλοι είναι αρμόδιοι για την προστασία της φύσης. Εμείς με το αεράκι γλυκά να φυσάει το πρόσωπο, θα πετάξουμε τη γόπα έξω από το παράθυρο και αν πιάσει φωτιά το δάσος, θα φταίει το κράτος που δεν την έσβησε γρήγορα. Την άμεση ατομική υποχρέωση να σεβαστούμε τη φύση, την έχουμε μεταθέσει σε απρόσωπους μηχανισμούς. Κάτι έχουμε χάσει απ' αυτό που λέγεται άνθρωπος.
Και ακόμη χειρότερο, έρχεται η ίδια η πολιτεία και αντί με την πολιτική της βούληση να μειώσει αυτήν την απόσταση, την αυξάνει, διαιωνίζοντας την υπάρχουσα ιδεολογία. Παραδείγματος χάριν, αντί να προστατεύει τα δάση μας ενισχύοντας την περιβαλλοντική εκπαίδευση και την πρόληψη για το δάσος, αντί να ενισχύει τον εθελοντισμό και την εντοπιότητα στη δασοπυρόσβεση, αντί να εκπαιδεύει συνεχώς και να ανακυκλώνει το εποχιακό προσωπικό, αντί να προσελκύει τους νέους στο χωριό, να τους μάθει να αγαπάνε το δάσος, να το προστατεύουν, να τους δίνει κάποιο εποχικό οικονομικό αντάλλαγμα και να τους κάνει φύλακές του, αντί για όλα αυτά και πολλά άλλα που περιέχονται στο ομόφωνο πόρισμα της Διακομματικής Επιτροπής, τι κάνει ο κύριος Υπουργός Γεωργίας;
Επειδή, λέει, oι εποχικοί δεν θέλουν να φοράνε στολή και είναι λέει απειθάρχητοι, αναθέτει το έργο της δασοπυρόσβεσης στους ειδικούς δηλαδή στο Πυροσβεστικό Σώμα, γράφοντας στα παλιά τους τα παπούτσια τις συζητήσεις και προβληματισμούς που όλοι είχαμε.
Το ότι ακόμη και την εποχική δασοπυρόσβεση χρησιμοποίησαν να βολεύουν τους κομματικούς τους φίλους και μετά τους πειθάρχησαν, αυτό ούτε καν περνάει από το μυαλό του κυρίου Υπουργού μας.
Κύριοι συνάδελφοι, δώστε λίγο προσοχή στα λεγόμενα του κυρίου Υπουργού, λεγόμενα που συνοψίζονται την πολιτική του διαγωγή. Λέει επί λέξει στο πρακτικό της επιτροπής: "Το νομοσχέδιο αποτελεί πρωτοβουλία για τη λύση του προβλήματος της δασοπυρόσβεσης την ευθύνη του οποίου φέρω αποκλειστικά και αυτό θα κριθεί ιστορικά".
Καλά, μαζί με τον Ναπολέοντα η ιστορία ας αποφανθεί και για τον κ. Τζουμάκα που τόσο πολύ επιθυμεί την κρίση της. 'Ομως, αν ως τότε έχουν καεί τα δάση μας, εμάς τους υπολοίπους πολύ λίγο θα μας ενδιαφέρει τι είπε η ιστορία για τον κύριο Υπουργό μας. 'Αλλωστε ας μην ξεχνάμε πως η ιστορία έχει εκφέρει την κρίση της και για τον Ναπολέοντα. Και ανεξαρτήτως ιστορίας, μάλλον καλύτερα θα ήταν να μην είχε κάψει τη Ρώμη ο άθλιος αυτοκράτορας. Ευχαριστώ. 
(Χειροκροτήματα)
ΙΩΑΝΝΗΣ ΒΑΡΒΙΤΣΙΩΤΗΣ: Εγώ πάντως αν ήμουν Τζουμάκας θα ήμουν ευτυχής, αφού τον συγκρίνατε με τον Ναπολέοντα!
ΠΡΟΕΔΡΕΥΩΝ (Παναγιώτης Σγουρίδης): Κατόπιν η σύγκριση έγινε με το Νέρωνα!
ΙΩΑΝΝΗΣ ΒΑΡΒΙΤΣΙΩΤΗΣ: Εγώ περιορίζομαι στο πρώτο σκέλος της συγκρίσεως! 
ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, υπάρχουν δύο συνάδελφοι ο κ. Χρυσανθακόπουλος και ο κ. Ζιάγκας, οι οποίοι θέλουν να μιλήσουν σήμερα. 
Επίσης ο κ. Ελευθέριος Παπανικολάου, ο οποίος είχε μία σοβαρή δουλειά στο νοσοκομείο και ήλθε τώρα.
Ο κ. Χρυσανθακόπουλος έχει το λόγο.
 

Επιστροφή στην κορυφή



Σελίδα 7881 
ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Αγαπητοί συνάδελφοι, το νομοσχέδιο που συζητούμε, αφορά τη μεταφορά της υποχρέωσης της δασοπυρόσβεσης αποκλειστικά στο Πυροσβεστικό Σώμα. Αφορά, δηλαδή το ζήτημα της καταστολής μιας πυρκαγιάς που είχε εκδηλωθεί, που σημαίνει ότι πρέπει να δούμε μέχρι σήμερα πώς πήγαν αυτά τα εγχειρήματα.
Απ' όλες τις πλευρές ομολογείται ένα μεγάλο κενό στα θέματα συντονισμού, ένα μεγάλο χάσμα διοικητικό. Μία έλλειψη επαφής, επικοινωνίας ακόμα και στις ραδιοσυχνότητες, τα επικοινωνιακά μέσα.
Μια λαθεμένη διάταξη του δυναμικού, ακριβώς γιατί είναι διαφορετικοί οι φορείς οι οποίοι συνυπάρχουν για να παρέμβουν. Και αναφέρομαι μόνο στο ζήτημα της καταστολής.
Πιστεύω, λοιπόν ότι το Υπουργείο Δημόσιας Τάξης -και γι' αυτό λέγεται και "Τάξης", γιατί βάζει τα πράγματα σε μία σειρά, γιατί έχει το εξειδικευμένο προσωπικό- μπορεί πράγματι να είναι ένας φορέας, ο οποίος προχωράει σε αυτήν την κατεύθυνση και άρα μπορεί να δώσει λύση: Να εντάξει ένα μεγάλο δυναμικό στην επιτυχία του στόχου, για να υπάρχει ενιαίο σχέδιο, να υπάρχει δράση και πειθαρχία. Και αυτός ο επιχειρησιακός σχεδιασμός πρέπει να γίνεται από ένα επιτελικό όργανο στο οποίο πρέπει να ενταχθούν, σαφώς ισότιμα, όλοι αυτοί οι οποίοι συμβάλλουν. Και μέχρι σήμερα συνέβαλαν, αλλά δεν συναπάρτιζαν μια ενιαία διοικητική οντότητα που λειτουργούσε σε εκείνη τη φάση, ξεδιπλώνοντας ένα σχέδιο παρέμβασης. Αυτά τα ζήσαμε και τα καταγγέλλαμε όλες οι παρατάξεις ταυτόχρονα τα προηγούμενα χρόνια. 
Υπάρχει ένα άλλο σκέλος, εξίσου σημαντικό, το οποίο αφορά την πρόληψη, την προστασία, τη δασοφύλαξη, την αναδάσωση. Δεν εγκαταλείπεται αυτός ο στόχος και ο άλλος σχεδιασμός που υπάρχει. Εξακολουθεί να υφίσταται και εφαρμόζεται από τη Γενική Γραμματεία Δασών και Περιβάλλοντος. Δεν αλλάζει τίποτε. 
Και δεν υπάρχει ένα θέμα να δημιουργήσουμε τριβές. Οι τριβές προκύπτουν στο εξής, αν η μετάταξη είναι εθελοντική ή αναγκαστική και αν η προσδοκία των εργαζομένων από τον ένα φορέα στον άλλον στα βαθμολόγιά τους και στα μισθολόγιά τους είναι ικανοποιητική. 'Οπως διατυπώνονται τα θέματα στο νομοσχέδιο, δεν υπάρχει μείωση του επιπέδου του βαθμολογικού ή του μισθολογικού. Αντίθετα, το Γενικό Λογιστήριο του Κράτους προβλέπει εκ του κρατικού προϋπολογισμού πρόσθετη δαπάνη οχτώ δισεκατομμυρίων (8.000.000.000) δραχμών, που θα προκύψει από τη μισθολογική διαφορά προς τα επάνω.
Εξακολουθεί, όμως, να υφίσταται ένα ερωτηματικό μεγάλο: Γι' αυτούς που είναι μακροχρόνια εργαζόμενοι σ' έναν κλάδο, σ' ένα Υπουργείο, πώς ξαφνικά θα υπαχθούν στη νοοτροπία ή στους κανονισμούς λειτουργίας ή στην τάξη ή στη σειρά ή στο σχεδιασμό και στον προγραμματισμό ενός άλλου Υπουργείου; Και εκεί ακριβώς είναι ένα θέμα περί του αναγκαστικού ή του εθελοντικού, πώς γίνεται η προσαρμογή. Πράγματι, είναι ένα θέμα στο οποίο πρέπει και εμείς να δείξουμε τη μέγιστη ευαισθησία. Είναι θέμα διατύπωσης και τρόπου που θα προχωρήσουν τα πράγματα, πιστεύω με καλή πίστη.
Γιατί το Πυροσβεστικό Σώμα θα πρέπει να αρχίσει να εξειδικεύεται σαν ένα μόνιμο Σώμα αντιμετώπισης φυσικών καταστροφών καθ' όλη τη διάρκεια του έτους. Μπορεί να ονομάζεται Πυροσβεστικό Σώμα, αλλά το ξέρουμε όλοι μας πολύ καλά ότι οι πλημμύρες το χειμώνα, οι διασώσεις ή ακόμη τα ζητήματα αντιμετώπισης σεισμών επαφίενται κύρια στο Πυροσβεστικό Σώμα, το οποίο πρέπει να δράσει. Και νομίζω ότι είναι πάρα πολύ σημαντικό να μπούμε και σε αυτήν τη λογική.
Επειδή τα δάση είναι εθνική γη -ελάχιστο ποσοστό είναι τα ιδιωτικά δάση- είναι τεράστια υπόθεση, δεν αντιμετωπίζει το νομοσχέδιο την τύχη των δασών, δεν αποτελεί ένα προγραμματικό σχέδιο για την περαιτέρω πορεία, αλλά σαφώς και απαντάει σ' ένα ερώτημα. Εάν προκύψει μία πυρκαγιά, θα πρέπει να υπάρχει μία ιεραρχία και μία δραστική αποτελεσματική παρέμβαση. Σε αυτήν τη βάση μπορούμε να συζητούμε και να είμαστε καλόπιστοι.
Και όπως τόνισα προηγούμενα, αυτή η πλευρά που έχει να κάνει με την τύχη του προσωπικού, με το πώς ακριβώς θα γίνει αυτή η ενοποίηση και αν κάποιες κατηγορίες αισθάνονται ότι θίγονται, σε αυτό πρέπει να υπάρξει πλήρης καλοπιστία και από τη μεριά σας, κύριε Υπουργέ. Γιατί δε νομίζω ότι στοχεύει το νομοσχέδιο αυτό στο να δημιουργήσει τέτοιου είδους ζητήματα. Αντίθετα, έχει άλλους στόχους.
Σας ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Ζιάγκας έχει το λόγο.
ΙΩΑΝΝΗΣ ΖΙΑΓΚΑΣ: Κύριε Πρόεδρε, κύριοι συνάδελφοι, θα μιλήσω σύντομα, τηλεγραφικά, γιατί είναι περασμένη η ώρα και είμαι νομίζω ο τελευταίος.
Ασφαλώς μιλάμε για ένα μείζον πρόβλημα, για τη σωτηρία του δάσους. Είναι ένα ιδιαίτερα μείζον πρόβλημα. Δεν αμφισβητεί κανένας και δεν θα μπορούσε να αμφισβητήσει κανένας την ωφελιμότητα του δάσους και τις επιπτώσεις, που έχει στο περιβάλλον.
Είμαι από μία περιοχή ιδιαίτερα δασική. Κύριε Πρόεδρε, κάθε χρόνο καίγονται απίθανες εκτάσεις. Κανείς δεν θα αμφισβητήσει την ανεπάρκεια του μέχρι τώρα νομικού πλαισίου. Το ζήσαμε όλα αυτά τα χρόνια. Κανένας δεν θα το αμφισβητήσει. Γι' αυτό το λόγο θα έπρεπε, κύριε Υπουργέ, να δούμε ίσως περισσότερο ολοκληρωμένα, με τη δεδομένη ευκαιρία, την ελληνική δασική πολιτική. Νομίζω ότι το σημερινό νομοσχέδιο είναι αναπόσπαστα δεμένο με την ολοκληρωμένη δασική πολιτική. Αναφέρατε κάτι, αλλά νομίζω ότι πρέπει να γίνει πραγματικότητα.
Θα συμφωνήσω απόλυτα ότι η κατάσταση απαιτεί ένα Σώμα ενιαία οργανωμένο, με κατάλληλη υποδομή και με κατάλληλη μηχανική υποστήριξη. Το ερώτημά μου, και που πλανιέται στην Αίθουσα σήμερα, είναι το εξής: Δεν θα μπορούσε να αναλάβει αυτός ο Ενιαίος Φορέας της Δασοπροστασίας, όπως είχε προταθεί από τη διακομματική επιτροπή αυτό το έργο!! Υπήρξε μία απάντησή σας ότι ζητούσαν ένα καινούριου είδους Υπουργείο. Δεν ξέρω αν είναι πράγματι έτσι. Θέλω να πιστεύω ότι υπήρξαν πολλές και διάφορες δικαιολογημένες αιτιάσεις, από τη δική σας πλευρά για να μη γίνει αποδεκτή αυτή η πρόταση της Διακομματικής Επιτροπής.
Προτείνετε, λοιπόν, αντ' αυτού το Πυροσβεστικό Σώμα, ώστε να αφεθεί ελεύθερα και απερίσπαστα στο άλλο της καθήκον η Γραμματεία των Δασών και Φυσικού Περιβάλλοντος. Θα δεχθώ αυτήν την επιλογή, δεν υπάρχει καμία αμφιβολία. Αλλά θα έπρεπε, κατά την άποψή μου, κύριε Υπουργέ, να συνοδεύεται η πρόταση από ένα ιδιαίτερα ολοκληρωμένο στρατηγικό σχεδιασμό και όχι μόνο. Αυτό είναι, που κατά την άποψή μου, λείπει ιδιαίτερα, ο ολοκληρωμένος στρατηγικός σχεδιασμός.
'Ολοι έχουμε δει όλα αυτά τα χρόνια παρεμβάσεις, ατέρμονες προσπάθειες. Ολοκληρωμένο στρατηγικό σχεδιασμό δεν έχουμε δει.
Θα ήθελα να παρατηρήσω επί τροχάδην ότι το νομοσχέδιο, που έρχεται, μας βρίσκει σε μία περίοδο πάρα πολύ κρίσιμη. Θα έπρεπε, όπως και ελέχθη, να έρθει πιο έγκαιρα το νομοσχέδιο. 
Μία άλλη παρατήρηση είναι ότι παραμένουν πράγματι πολλές υπηρεσίες, που πιθανόν να δημιουργήσουν σύγχυση.
Μία άλλη παρατήρηση είναι ότι υπάρχει η αντίδραση των πυροσβεστών. Κάτι μας λέει αυτό. Και ασφαλώς λέει ότι οι άνθρωποι δεν είναι έμπρακτα επιφορτισμένοι από τη σχολή τους, από τη μέχρι τώρα εμπειρία τους. Τους λείπει κάποια εξειδίκευση. Δεν είναι τυχαίο ότι σε όλη την Ευρώπη και από τον Καναδά μέχρι τις άλλες ακτές του ωκεανού, που προσπαθούν σε ειδικές σχολές να μάθουν όλα τα είδη της πυρόσβεσης. Τώρα, εμείς έτσι ξαφνικά, πετάμε στο Πυροσβεστικό Σώμα την ευθύνη. Αυτό είναι αλήθεια και αυτήν την παρατήρηση την κάνω καλόπιστα.
Επίσης, δεν πήρατε υπόψη το λαϊκό παράγοντα. Νομίζω ότι θα έπρεπε να ληφθεί υπόψη ένα άλλο είδος παλλαϊκής άμυνας, θα έλεγα, μιας παλλαϊκής παρέμβασης, γιατί πράγματι στο 
 

Επιστροφή στην κορυφή



Σελίδα 7882 
χωριό την πυρόσβεση την αναλαμβάνει ο χωριάτης, ο οποίος "καίγεται" για το σπίτι του και για την περιοχή του. Δεν ξέρω αν αυτή η εθελοντική πυρόσβεση του εθελοντή πυροσβέστη θα λύσει το πρόβλημα.
Αυτές ήταν κάποιες παρατηρήσεις, κύριε Υπουργέ. Ελπίζω και πιστεύω ότι το Σώμα των δύο χιλιάδων νέων πυροσβεστών ή αυτών που είναι από μετάταξη ή των εθελοντών πυροσβεστών, να δώσει λύση στο κρίσιμο πρόβλημα, γιατί ακριβώς οι φωτιές ήδη άναψαν για την περίοδο, που έρχεται. Ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Ζιάγκα.
Τελευταίος πια, αφού ζητάει να μιλήσει, είναι ο κ. Παπανικολάου.
Ορίστε, κύριε Παπανικολάου, έχετε το λόγο.
ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, νομοθετούμε άλλη μια φορά αντιεπιστημονικά και αντισυνταγματικά και γνωρίζουμε πολύ καλά όλοι τι σημαίνει αυτό για ένα τόσο σοβαρό νομοσχέδιο, όπως το συζητούμενο που αφορά τη μεταφορά αρμοδιοτήτων της δασοπυροσβέσεως από το Υπουργείο Γεωργίας και συγκεκριμένα τη Δασική Υπηρεσία στη Πυροσβεστική.
Ορθώς η Κυβέρνηση καταγγέλλεται από το δασικό συνδικαλιστικό σώμα για υποκρισία, ψεύτικες υποσχέσεις και ασυνέπεια. 'Οφειλε να υλοποιήσει η Κυβέρνηση το ομόφωνο πόρισμα της Διακομματικής Επιτροπής της Βουλής που επί δυο χρόνια κατά γενική ομολογία εργάστηκε σκληρά και προσκαλώντας ειδικούς επιστήμονες παρουσίασε μία πρόταση που δίνει λύσεις στο μεγάλο πρόβλημα της δασοπροστασίας.
Το πόρισμα αυτό της Διακομματικής Επιτροπής της Βουλής εγκρίθηκε ομόφωνα από την Ολομέλεια το 1995 και κάνει ουσιαστικές παρεμβάσεις, όπως ορθολογική οργάνωση του προσωπικού και των μέσων για άμεση και ουσιαστική λύση του εθνικού προβλήματος των πυρκαγιών του δασικού μας πλούτου που χρόνο με το χρόνο καταδικάζεται σε θάνατο.
Η Κυβέρνηση όμως, δείχνει ότι δεν σέβεται όχι μόνο αυτό το πόρισμα, αλλά ούτε τις υπογραφές δικών της Βουλευτών. Ακόμα χειρότερα δεν τήρησε τις προεκλογικές και προγραμματικές της δηλώσεις του 1996. 
Για τον κύριο Υπουργό Γεωργίας δεν χρειάζεται να πω τίποτε. Είναι πρόσφατες οι δηλώσεις του στη Βουλή και στα ΜΜΕ και σήμερα ακόμα στο INTERNET για την υλοποίηση του ομοφώνου πορίσματος της Διακομματικής Επιτροπής της Βουλής. 
Το ερώτημα παραμένει καίριο και αναπάντητο: Τι άλλαξε και μέσα σε τόσο σύντομο χρονικό διάστημα εμπειρία και γνώσεις ετών μεταφέρονται σε άλλο φορέα, έτσι τελείως πρόχειρα και αβασάνιστα, χωρίς να προηγηθεί κάποια μελέτη για να πείσετε ειδικούς και μη περί της ορθότητας του συζητουμένου νομοσχεδίου; Εκτός αν εξυπηρετούνται έτσι άλλες σκοπιμότητες.
Δεν αντιλαμβάνεσθε ότι οι πυρκαγιές άρχισαν και εσείς μελετάτε και νομοθετείτε κατά μήνα Μάιο τις αλλαγές στη δασοπυρόσβεση; 'Εχετε πεισθεί οι ίδιοι ότι το εγχείρημά σας βοηθά στην προάσπιση του δασικού μας πλούτου; Νομοθετείτε χωρίς σωστή οικονομοτεχνική μελέτη και χρονοδιάγραμμα, αφού οι ειδικοί λένε ότι η δαπάνη θα είναι σε δισεκατομμύρια και μάλιστα σε τριψήφιο αριθμό;
Είναι δυνατό να λειτουργήσουν οι ογδόντα πέντε νέες περιφερειακές πυροσβεστικές διοικήσεις και οι τριακόσιοι πυροσβεστικοί σταθμοί και επιχειρείτε τόσο επιπόλαια και άκομψα το διαχωρισμό της προλήψεως που θα είναι υπεύθυνη η Δασική Υπηρεσία και καταστολής που θα είναι υπεύθυνο το Πυροσβεστικό Σώμα, όπως αναφέρεται στο νομοσχέδιο;
Κατά γενική ομολογία η μεταφορά της δασοπυρόσβεσης στο Πυροσβεστικό Σώμα δεν τεκμηριώνεται επιστημονικά και σίγουρα θα βλάψει το δημόσιο συμφέρον. 'Επρεπε να μελετήσετε το πόρισμα της Διακομματικής Επιτροπής και είμαι σίγουρος ότι θα συμφωνούσατε ότι ο δασικός χώρος είναι ενιαίος και κάθε προσπάθεια διασπάσεως ή μεταφοράς αρμοδιοτήτων σε άλλο φορέα θα προκαλέσει διοικητική αρρυθμία και αδικαιολόγητη οικονομική επιβάρυνση.
Η Δασική Υπηρεσία και οι λειτουργοί της δασολόγοι και δασοπόνοι έχουν διδαχθεί στα πανεπιστήμια και τα ΤΕΙ μετεωρολογία, κλιματολογία, δασική οικολογία, δασική οδοποιία, τη συμπεριφορά της φωτιάς σε ανοικτούς χώρους και όχι σε κλειστούς, όπως έχουν διδαχθεί οι πυροσβέστες. 'Ετσι λογικό είναι οι λειτουργοί της Δασικής Υπηρεσίας να έχουν τη μοναδικότητα, όσον φορά την εκπόνηση σχεδίων δράσεως για την αντιμετώπιση των πυρκαγιών, σε προληπτικό και κατασταλτικό επίπεδο με την εφαρμογή ολοκληρωμένων συστημάτων δασοπυροσβέσεως.
Μόνο το επιστημονικό προσωπικό των δασικών υπηρεσιών μπορεί να κάνει αποτελεσματικούς σχεδιασμούς και παρεμβάσεις για την αντιμετώπιση των πυρκαγιών στα δάση μας, δεδομένου ότι εμφανίζονται με διαφορετικές μορφές όπως έρπουσες, επικόρυφες και μικτές πυρκαγιές.
Συνεπώς, δίκαια οι Δασικές Υπηρεσίες έχουν την αποκλειστική δυνατότητα να προχωρήσουν σε ανάλογους σχεδισμούς και λύσεις στο καυτό θέμα της δασοπυροσβέσεως γιατί γνωρίζουν επαρκώς, λόγω διαχειρήσεώς του, το δασικό χώρο.
Δεν είναι τυχαία η θέση του συνταγματικού νομοθέτη που αναθέτει την ευθύνη της προστασίας των δασών στις κατά τόπους δασικές υπηρεσίες. Ειδικότερα, τα προληπτικά και κατασταλτικά μέτρα για τη θωράκιση της πυροπροστασίας των οικοσυστημάτων δεν θέλει να είναι αποσπασματικά, αλλά διαρκή για ενιαία προληπτική και κατασταλτική δράση. Ο επιχειρούμενος διαχωρισμός με το συζητούμενο νομοσχέδιο σίγουρα θα αποδιοργανώσει και θα απορυθμίσει κάθε προσπάθεια προλήψεως και καταστολής των δασικών πυρκαγιών.
Είναι μεγάλη η ευθύνη της Κυβερνήσεως γιατί νομοθετεί αβασάνιστα, επιπόλαια, πρόχειρα, χωρίς οι αρμόδιοι και αναρμόδιοι φορείς να ανατρέξουν και να συμβουλευτούν από τη διεθνή εμπειρία και βιβλιογραφία. Αγνοείτε ότι ένας μεγάλος αριθμός κρατών όπως Αμερική, Ρωσία, Αυστραλία, Πορτογαλία, Ισπανία, έχουν αναθέσει τη δασοπυρόσβεση στη Δασική Υπηρεσία. Δεν θα πρέπει να μας προβληματίσει η συμπεριφορά της Γαλλίας, που ενώ είχε αναθέσει τη δασοπυρόσβεση στην Πυροσβεστική Υπηρεσία την επανέφερε στη Δασική Υπηρεσία;
Δεν έπρεπε να μελετήσετε αυτά τα δεδομένα πριν εκπονήσετε το παρόν νομοσχέδιο;
Ξεχάσατε τι έγινε το 1985 στην περιοχή της Καβάλας που αναθέσατε στην Πυροσβεστική Υπηρεσία την πυρκαγιά είκοσι πέντε χιλιόμετρα έξω από την Καβάλα και λόγω μη παρεμβάσεως της Δασικής Υπηρεσίας που γνώριζε σωστά το αντικείμενο, κινδύνεψε να καεί η Καβάλα; Δεν θα σταματήσετε να νομοθετείτε στο πόδι και να αντιμετωπίσετε με τη δέουσα σοβαρότητα το θέμα αυτό της δασοπυροσβέσεως που καίει την Ελλάδα; Είναι ανάγκη, κύριε Υπουργέ, να αποσύρετε το παρόν νομοσχέδιο.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Παπανικολάου.
Κηρύσσεται περαιωμένη η συζήτηση επί της αρχής του νομοσχεδίου: "Ανάθεση της Δασοπυρόσβεσης στο Πυροσβεστικό Σώμα".
ΙΩΑΝΝΗΣ ΒΑΡΒΙΤΣΙΩΤΗΣ: Τι θα γίνει με τους υπολειπόμενους ομιλητές;
ΠΡΟΕΔΡΕΥΩΝ (Παναγιώτης Σγουρίδης): Οι υπολειπόμενοι να μιλήσουν επί της αρχής του νομοσχεδίου, θα μιλήσουν επί της πρώτης ενότητας των άρθρων.
'Εχει κατατεθεί αίτηση ονομαστικής ψηφοφορίας επί της αρχής του νομοσχεδίου, της οποίας το κείμενο έχει ως εξής:
"Προς τον κ. Πρόεδρο της Βουλής
Αίτηση ονομαστικής ψηφοφορίας
Οι υπογράφοντες βουλευτές ζητούμε, σύμφωνα με τον Κανονισμό της Βουλής, τη διεξαγωγή ονομαστικής ψηφοφορίας επί της αρχής του Σ.Ν. "Ανάθεση της δασοπυρόσβεσης στο Πυροσβεστικό Σώμα".
Οι Βουλευτές
1. Τσιτουρίδης Σάββας
 

Επιστροφή στην κορυφή



Σελίδα 7883 
2. Μπασιάκος Ευάγγελος
3. Σταύρου Απόστολος
4. Σκρέκας Θεόδωρος
5. Ιντζές Τάσος
6. Αποστόλου Ευάγγελος
7. Ρόκος Γεώργιος
8. Τσαφούλιας Γιώργος
9. Αράπης Γιάννης
10. Κόρακας Στρατής
11. Κανταρτζής Αχιλλέας
12. Τσιαρτσιώνης Νικόλαος
13. Παπαδόπουλος Σταύρος
14. Καρασμάνης Γεώργιος
15. Βεζδρεβάνης Ηλίας
16. Κωνσταντοπούλου Μαρία
17. Κονταξής Δ. Αθανάσιος
18. Λυμπερακίδης Λεωνίδας
19. Φούσας Αντώνιος
20. Καραμάριος Αναστάσιος
21. Ορφανός Γεώργιος
22. Λεονταρίδης Θεόφιλος
23. Παπανικολάου Ελευθέριος"
Θα αναγνώσω τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Σάββας Τσιτουρίδης. Παρών.
Ο κ. Ευάγγελος Μπασιάκος. Παρών.
Ο κ. Απόστολος Σταύρου. Παρών.
Ο κ. Θεόδωρος Σκρέκας. Παρών.
Ο κ. Αναστάσιος Ιντζές. Παρών.
Ο κ. Ευάγγελος Αποστόλου. Παρών.
Ο κ. Γεώργιος Ρόκος. Παρών. 
Ο κ. Γεώργιος Τσαφούλιας. Απών.
Ο κ. Ιωάννης Αράπης. Παρών.
Ο κ. Στρατής Κόρακας. Παρών.
Ο κ. Αχιλλέας Κανταρτζής. Παρών.
Ο κ. Νικόλαος Τσιαρτσιώνης. Παρών.
Ο κ. Σταύρος Παπαδόπουλος. Παρών.
Ο κ. Γεώργιος Καρασμάνης. Παρών.
Ο κ. Ηλίας Βεζδρεβάνης. Παρών.
Η κ. Μαρία Κωνσταντοπούλου. Παρούσα.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.
Συνεπώς, διακόπτουμε τη συνεδρίαση σύμφωνα με τον Κανονισμό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
ΠΡΟΕΔΡΕΥΩΝ (Παναγιώτης Σγουρίδης): Επαναλαμβάνεται η διακοπείσα συνεδρίαση.
Κύριοι συνάδελφοι, το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό (άρθρο 72 παράγραφος 3), θα λύσει τη συνεδρίαση για σήμερα Τετάρτη 6 Μα|ου 1998 και ώρα 18.00', με αντικείμενο εργασιών του Σώματος: α)κοινοβουλευτικό έλεγχο, συζήτηση επικαίρων ερωτήσεων και β)νομοθετική εργασία, ψηφοφορία επί της αρχής και συνέχιση της συζήτησης επί των άρθρων και του συνόλου του νομοσχεδίου "Ανάθεση της δασοπυρόσβεσης στο Πυροσβεστικό Σώμα".
Λύεται η συνεδρίαση.
'Ωρα λήξεως: 01.17'.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ

Επιστροφή στην κορυφή




Σελίδα 7884 
Η σελίδα σε PDF 

