Σελίδα 13

Π Ρ Α Κ Τ Ι Κ Α    Β Ο Υ Λ Η Σ

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Β'

ΣΥΝΕΔΡΙΑΣΗ Γ'

Τετάρτη 8 Οκτωβρίου 1997

 

Αθήνα, σήμερα στις 8 Οκτωβρίου 1997, ημέρα Τετάρτη και ώρα 18.19' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 7/10/97 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της Β' συνεδριάσεώς του, της Τρίτης 7 Οκτωβρίου 1997.)

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Ιωάννη Καρακώστα, Βουλευτή Αιτωλοακαρνανίας τα ακόλουθα:

Α' ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η 'Ενωση Αστυνομικών Υπαλλήλων Μαγνησίας ζητεί τη λήψη μέτρων για την εύρυθμη λειτουργία της Αστυνομικής Διεύθυνσης Μαγνησίας.

2) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Συντονιστική Επιτροπή των Συλλόγων Γονέων και Κηδεμόνων Μαθητών των Δημοτικών, Γυμνασίων και Λυκείων Ναυπάκτου ζητεί την κατασκευή νέων σχολικών κτιρίων.

3) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η Κοινότητα Χωρέμη Αρκαδίας ζητεί να μη δημιουργηθεί στην περιοχή της χώρος εναπόθεσης στερεών απορριμμάτων.

4) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Δήμος Βόλου Μαγνησίας ζητεί τη ρύθμιση των χρεών προς την ΑΤΕ από την εκτέλεση του έργου των Δημοτικών Σφαγείων Βόλου.

5) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία το Τμήμα Δυτικής Κρήτης του Τεχνικού Επιμελητηρίου Ελλάδας ζητεί να μην περικοπούν τα κλαδικά επιδόματα των Μηχανικών του Δημοσίου.

6) Οι Βουλευτές κύριοι ΙΩΑΝΝΗΣ ΚΑΡΑΚΩΣΤΑΣ, ΠΑΝΑΓΙΩΤΗΣ ΚΡΗΤΙΚΟΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία ο Ιατρικός Σύλλογος Αγρινίου καταγγέλλει την προβληματική λειτουργία του ακτινολογικού τμήματος του Κέντρου Υγείας Αμφιλοχίας.

7) Ο Βουλευτής Φθιώτιδας κ. ΑΘΑΝΑΣΙΟΣ ΧΕΙΜΑΡΑΣ κατέθεσε αναφορά με την οποία η Θεσσαλική Ραδιοφωνία Τηλεόραση Α.Ε. "TRT" διαμαρτύρεται για τον αποκλεισμό του Πηλίου για εκπομπή περιφερειακού καναλιού, κατ' εξαίρεση σ' όλη την ελληνική επαρχία.

8) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Θεσσαλική Ραδιοφωνία Τηλεόραση Α.Ε. "TRT" διαμαρτύρεται για τον αποκλεισμό του Πηλίου για εκπομπή περιφερειακού καναλιού, κατ' εξαίρεση σ' όλη την ελληνική επαρχία.

9) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία ο κ. Ι.Κουνένος, τ.βουλευτής Ν.Δ., ζητεί να δημιουργηθεί Δήμος Ελούντας στην Κρήτη.

10) Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία η 'Ενωση Πλοιοκτητών Ελληνικών Σκαφών Τουρισμού καταγγέλλει ως αντισυνταγματικά τα μέτρα του ΥΕΝ για τα επαγγελματικά πλοία του Ν. 438/76.

11) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η 'Ενωση Πολυτέκνων Νομού Μαγνησίας διαμαρτύρεται για την ανακολουθία της ημερομηνίας σύνταξης του εγγράφου περί περικοπής επιδομάτων των πολύτεκνων συνταξιούχων μητέρων.

12) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το Τεχνικό Επιμελητήριο Ελλάδας - Τμήμα Μαγνησίας αντιτίθεται στην ανατροπή της νομοθεσίας αναφορικά με την εκπόνηση μελετών δημοσίου από την "Κτηματολόγιο " Α.Ε.

13) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Θεσσαλική Ραδιοφωνία Τηλεόραση Α.Ε. "TRT" διαμαρτύρεται για τον αποκλεισμό του Πηλίου για εκπομπή περιφερειακού καναλιού, κατ' εξαίρεση σ' όλη την ελληνική επαρχία.

14) Οι Βουλευτές κύριοι ΔΗΜΗΤΡΙΟΣ ΑΛΑΜΠΑΝΟΣ, ΠΑΝΑΓΙΩΤΗΣ ΚΡΗΤΙΚΟΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία ο Ναυτικός Αθλητικός 'Ομιλος Λαμίας ζητεί την κατασκευή νέου κολυμβητηρίου στην πόλη της Λαμίας.

15) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η κυρία Ε.Τσακιροπούλου, πρατηριούχος υγρών καυσίμων, ζητεί να μη μετατραπεί η κεντρική οδική αρτηρία του Δήμου Βελεστίνου σε πεζόδρομο 


Σελίδα 14

γιατί θα πληγεί η επιχείρησή της.

16) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η 'Ενωση Νευροψυχιατρικών Κλινικών Αθηνών - Περιχώρων διαμαρτύρεται για τα χαμηλά νοσήλεια των ασθενών του ΙΚΑ.

17) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε δημοσίευμα εφημερίδας με το οποίο εκφράζονται διαμαρτυρίες για εγκαταλελειμένα παιδιά αθίγγανων σε διασταυρώσεις δρόμων στο Βόλο Μαγνησίας.

18) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Ομοσπονδία Αρτοποιών Ελλάδος ζητεί τη θέσπιση προστατευτικής νομοθεσίας για τον κλάδο της αρτοποιίας.

19) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία οι Αγροτικοί Συνεταιρισμοί Ελευθέρων και Παραγωγών Ορφανίου Καβάλας ζητούν τη ρύθμιση ληξιπρόθεσμων οφειλών τους προς την ΑΤΕ.

20) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε δημοσίευμα εφημερίδας στο οποίο διαπιστώνονται οι υπερβολικές δαπάνες για την ανάληψη της Ολυμπιάδος του 2004 από την πόλη της ΑΘήνας.

21) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Εμπορικός Σύλλογος Βόλου Ν.Ιωνίας ζητεί να εφαρμοσθεί ο νόμος περί αντικατάστασης των ξενόγλωσσων επιγραφών διακριτικών τίτλων ή σημάτων με τις αντίστοιχες ελληνικές.

22) Ο Βουλευτής Φθιώτιδας κ. ΔΗΜΗΤΡΙΟΣ ΑΛΑΜΠΑΝΟΣ κατέθεσε αναφορά με την οποία ο Σύλλογος Εργατικών Στελεχών Νομού Αχαίας "Η 'Ενωση" ζητεί τη βελτίωση παροχής διαφόρων υπηρεσιών στους λουόμενους στη Λουτρόπολη Υπάτης του Νομού Αχαίας.

23) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία οι Σύλλογοι Γονέων και Κηδεμόνων 17 Δημοτικών Σχολείων Βόλου και Νέας Ιωνίας Μαγνησίας διαμαρτύρονται για τις συμπτύξεις των σχολικών τμημάτων στο Νομό Μαγνησίας.

24) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία το Σώμα Ελλήνων Προσκόπων ζητεί οικονομική ενίσχυση της Τοπικής Εφορείας Νέας Ιωνίας Μαγνησίας του Σώματος Ελλήνων Προσκόπων.

25) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η 'Ενωση Αγροτικών Συνεταιρισμών Αλμυρού Μαγνησίας ζητεί τη ρύθμιση χρέους της προς την ΑΤΕ.

26) Ο Βουλευτής Ιωαννίνων κ. ΕΥΑΓΓΕΛΟΣ ΑΡΓΥΡΗΣ κατέθεσε αναφορά με την οποία η 'Ενωση Συνεταιριστικών Τραπεζών Ελλάδος ζητεί να μειωθεί το ποσόν του ελαχίστου κεφαλαίου που απαντείται για να λάβει άδεια Πιστωτικός Συνεταιρισμός.

27) Η Βουλευτής Μαγνησία κυρία ΡΟΔΟΥΛΑ ΖΗΣΗ κατέθεσε αναφορά με την οποία η 'Ενωση Προσωπικού Ημερησίων Εφημερίδων Θεσσαλίας - Στερεάς Ελλάδας και Εύβοιας ζητεί την ασφάλιση των μελών της στο Τ.Σ.Π.Ε.Λ.Θ.

28) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία το 5ο Δημοτικό Σχολείο Βόλου Μαγνησίας ζητεί να του χορηγηθεί φωτοτυπικό μηχάνημα.

29) Οι Βουλευτές κύριοι ΓΕΩΡΓΙΟΣ ΚΑΛΑΝΤΖΗΣ, ΠΑΝΑΓΙΩΤΗΣ ΚΡΗΤΙΚΟΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία ο Σύνδεσμος Ξενοδόχων νήσου Θάσου ζητεί να ενταχθεί η Θάσος στην 4η ζώνη αναπτυξιακών κινήτρων.

30) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βόλου Μαγνησίας ζητεί τη ρύθμιση των χρεών του προς την ΑΤΕ από την κατασκευή των Σφαγείων Βόλου.

31) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Συκής του Νομού Μαγνησίας ζητεί οικονομική ενίσχυση για την κατασκευή υγειονομικού σταθμού στην περιοχή της.

32) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία οι Φίλοι του Κέντρου Ψυχικής Υγείας Βόλου προτείνουν την εφαρμογή προγράμματος κατάρτισης και ένταξης στην αγορά εργασίας για χρόνια ψυχικά πάσχοντες στο Βόλο Νομού Μαγνησίας.

33) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία το Συνοικιακό Συμβούλιο Αγίας Παρασκευής Νομού Μαγνησίας ζητεί να αποχαρακτηρισθεί από παραδοσιακός οικισμός για την επίλυση του προβλήματος της ηλεκτροδότησης της συνοικίας της Αγίας Παρασκευής.

34) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία οι κάτοικοι του οικισμού Κορωπής (Μπούφας) του Νομού Μαγνησίας ζητούν να επιτρέπεται η επικάλυψη της στέγης στις οικοδομές με κεραμίδια βυζαντινά ή ρωμαϊκά.

35) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία οι Σύνδεσμοι Κληρικών Εκκλησίας Κρήτης ζητούν να συμπεριληφθούν και οι κληρικοί στην καταβολή του επιδόματος κινήτρου αποδόσεως.

36) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία το Σωματείο Εργαζομένων στο ΞΕΝΙΑ Λαγονησίου ζητεί τη συνέχιση της λειτουργίας του ξενοδοχείου.

37) Οι Βουλευτές κύριοι ΝΙΚΟΛΑΟΣ ΚΩΝΣΤΑΝΤΟΠΟΥΛΟΣ, ΠΑΝΑΓΙΩΤΗΣ ΚΡΗΤΙΚΟΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία το Σωματείο Ιδιοκτητών Φορτηγών Αυτοκινήτων Δημόσιας Χρήσεως "ΤΟ ΚΙΛΚΙΣ" ζητεί την ένταξή του στις επιχειρήσεις που πρόκειται να αποζημιωθούν σύμφωνα με την από 19/5/97 απόφαση του Υφυπουργού Εθνικής Οικονομίας.

38) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Σταθμός "Εμπρός" Βόλου ζητεί να επιτραπεί η λειτουργία δύο επιπλέον τηλεοπτικών σταθμών στο Νομό Μαγνησίας.

39) Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η 'Ενωση Προσωπικού Ημερησίων Εφημερίδων Θεσσαλίας - Στερεάς Ελλάδας και Εύβοιας ζητεί την ασφάλιση των μελών της στο Τ.Σ.Π.Ε.Α.Θ.

40) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Τοπική Επιτροπή ΙΓΜΕ Κρήτης ζητεί το ΙΓΜΕ να παραμείνει με το ίδιο νομικό καθεστώς, διατηρώντας το Δημόσιο χαρακτήρα του.

41) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η 'Ενωση Αγροτικών Συνεταιρισμών Αποκορώνου - Σφακίων Κρήτης ζητεί την αύξηση του ποσού επιχορήγησης για την εφαρμογή προγραμμάτων γενετικής βελτίωσης ζώων στην Κρήτη.




Σελίδα 15

42) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η "ΑΝΕ ΜΙΝΩΙΚΕΣ ΓΡΑΜΜΕΣ" καταγγέλλει την προσπάθεια εφοπλιστών να εισέλθουν στις ακτοπλοϊκές γραμμές της Κρήτης παράνομα.

43) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται να προαχθεί το Δημοτικό Σχολείο Βώλακα Δράμας σε εξατάξιο.

44) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο περιέχεται διαμαρτυρία πολυτέκνων για κατάργηση προνομίων τους.

45) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται η άμεση στελέχωση του ΚΕΤΕΚ Δράμας.

46) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη λήψης μέτρων για την άμεση διάθεση της φετεινής παραγωγής των αμπελουργών.

47) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία Κάτοικοι Δράμας ζητούν να μην αυξηθούν τα ταχυδρομικά τέλη για τα περιοδικά "Ο ΣΩΤΗΡ", "ΠΡΟΣ ΤΗΝ ΝΙΚΗΝ" και "Η ΔΡΑΣΙΣ ΜΑΣ".

48) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία η Κοινότητα Γαρδικίου Φθιώτιδας ζητεί την επανασύσταση του τέως Δήμου Ομιλαίων.

49) Οι Βουλευτές κύριοι ΙΩΣΗΦ ΜΙΧΕΛΟΓΙΑΝΝΗΣ, ΠΑΝΑΓΙΩΤΗΣ ΚΡΗΤΙΚΟΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία το Πανεπιστήμιο Κρήτης ζητεί να μην καταργηθούν τα κίνητρα υπέρ των Περιφερειακών Πανεπιστημίων.

50) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Ομοσπονδία Αγροτικών Συλλόγων Νομού Χανίων "Η ΕΝΟΤΗΤΑ" ζητεί να μην επιβληθεί φορολογία στην παραγωγή τσίπουρου.

51) Η Επιτροπή Αγώνα Εργαζομένων του Γενικού Περιφερειακού Νοσοκομείου Αθηνών "Ο ΕΥΑΓΓΕΛΙΣΜΟΣ" με αναφορά της, την οποία κατέθεσε στον κύριο Πρόεδρο της Βουλής των Ελλήνων ζητεί την καταβολή υπερωριών σ' όλο το προσωπικό του Νοσοκομείου και την ουσιαστική αύξηση των αποδοχών των εργαζομένων σ' αυτό.

Προσυπέγραψε ο Βουλευτής κύριος ΓΕΩΡΓΙΟΣ ΚΑΡΑΤΑΣΟΣ.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 8/97 ερώτηση δόθηκε με το υπ' αριθμ. 95/15-7-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 8/97 Ερώτηση του Βουλευτή κ. Ευγένιου Χαϊτίδη, σας πληροφορούμε:

Η Κυβέρνηση έλαβε τα αναγκαία μέτρα για την απρόσκοπτη μετάβαση και επιστροφή όσων Αλβανών υπηκόων επιθυμούσαν να μεταβούν στην Αλβανία για να ψηφίσουν. Η 'Ενωση Ανθρωπίνων Δικαιωμάτων είχε το καλύτερο εκλογικό αποτέλεσμα των τελευταίων ετών, εκλέγονται 4 βουλευτές έναντι τριών στην προηγούμενη Βουλή. Παράλληλα εξελέγησαν άλλοι 4 βουλευτές ελληνικής καταγωγής με το Σοσιαλιστικό και Σοσιαλδημοκρατικό κόμμα.

Οι απαχθέντες κ. Μπεζιάνης και Κρομμύδας έχουν ήδη απολευθερωθεί. Η ΕΛΔΑΛ εξετέλεσε την αποστολή της με επιτυχία, στο πλαίσιο των επιχειρησιακών σχεδίων της Πολυεθνικής Δύναμης Προστασίας, στο καταρτισμό των οποίων είχε ενεργώς συμμετάσχει η χώρα μας.

Ο κ. Κανέλλος είχε αναλάβει το συντονισμό των προσπαθειών για την ομαλή διακίνηση των Αλβανών ψηφοφόρων ψηφοφόρων από την Ελλάδα στην Αλβανία και την επιστροφή τους στην Ελλάδα. Μετατέθηκε στο πλαίσιο των υπηρεσιακών μετακινήσεων των στελεχών του Υπουργείου Εξωτερικών, που εκτελούνται κάθε χρόνο αυτήν την εποχή. Νέος Γενικός Πρόξενος ανέλαβε ο κ. Κακιούσης.

Τα αρμόδια Υπουργεία Εθνικής 'Αμυνας και Δημόσιας Τάξης λαμβάνουν μέτρα για την ενίσχυση της ασφάλειας των παραμεθορίων περιοχών.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

2. Στην με αριθμό 10/2-7-97 ερώτηση δόθηκε με το υπ' αριθμ. 799/21-7-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην Ερώτηση με αριθμό 10/2.7.97 που κατέθεσε ο Βουλευτής κ. Χ. Θεοδώρου, σχετικά με τη δυνατότητα απόκτησης των αυξημένων προσόντων που καθιερώνει ο ν. 2413/96 και στους εκτάκτους εκπαιδευτικούς των ΤΕΙ, σας γνωρίζουμε τα ακόλουθα:

1. Σύμφωνα με το άρθρο 19 του ν. 1404/1983, όπως αντικαταστάθηκε με το ν. 2413/1996, το έκτακτο εκπαιδευτικό προσωπικό των ΤΕΙ, δεν είναι δυνατόν να έχει μόνιμη σχέση εργασίας, διότι προσλαμβάνεται με ωριαία αντιμισθία για την κάλυψη πρόσκαιρων εκπαιδευτικών αναγκών για ένα ή δύο εξάμηνα και ο μεγάλος αριθμός ωρομισθίου προσωπικού που προσλαμβάνεται οφείλεται στην ανάγκη κάλυψης των εργαστηριακών μαθημάτων και κυρίως στην κατάτμηση των σπουδαστών σε υποομάδες και σύμφωνα με τις ισχύουσες διατάξεις δεν μπορεί να τους ανατεθεί πλήρες ωράριο εργασίας.

2. Με τον ν. 2413/1996 επιτεύχθηκε πέρων των άλλων η ουσιαστική και τυπική προσαρμογή των απαιτήσεων σε προσόντα για πρόσληψη τακτικών μελών εκπαιδευτικού προσωπικού των ΤΕΙ στις σημερινές επιταγές για την ανάπτυξη της τεχνολογίας, της έρευνας και τη σύνδεσή τους με την εκπαιδευτική διαδικασία.

Τα έκτακτα μέλη εκπαιδευτικού προσωπικού των ΤΕΙ έχουν τη δυνατότητα να διεκδικήσουν θέσεις τακτικών μελών και να αξιοποιηθούν μέσα από διαδικασίες κρίσεων και αξιολόγησης που θα πραγματοποιηθούν από τα οικεία Εκλεκτορικά Σώματα για την κάλυψη 322 θέσεων που έχουν προκηρυχθεί και βρίσκονται στο στάδιο της επιλογής των υποψηφίων.

3. Η πρόταση για αλλαγή της σχέσης εργασίας έρχεται σε πλήρη αντίθεση με τη φιλοσοφία του ν. 1404/1983 στον οποίο προβλέπονται ανοικτές διαδικασίες πρόσληψης τακτικού εκπαιδευτικού προσωπικού με τη δημοσίευση των προκηρύξεων, ώστε να εξασφαλίζονται για όλους τους υποψηφίους ίσες προοπτικές πρόσβασης στις υπό πλήρωση θέσεις και η κάλυψη των θέσεων από τους καλλίτερους σε προσόντα υποψήφιους μέσα από διαδικασίες κρίσεων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

3. Στην με αριθμό 18/2-7-97 ερώτηση δόθηκε με το υπ' αριθμ. 38/18-7-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ανωτέρω ερώτησης 18/2-7-1997 που κατέθεσαν οι Βουλευτές κ.κ. Μ. Αγγουράκης και Ο. Κολοζώφ, σας γνωρίζουμε τα εξής:

Η Κυβέρνηση αντιμετωπίζει με ιδιαίτερη ευαισθησία τα εν λόγω άτομα, στα οποία έχει δώσει απόλυτη ελευθερία κίνησης στη χώρα και τα βοηθά να βρουν εργασία. Η φιλοξενία, διατροφή και περίθαλψή τους εκφεύγει της αρμοδιότητας του Υπουργείου Δημόσιας Τάξης. Ομοίως η ίδρυσή, διοικητική υπαγωγή και δαπάνες λειτουργίας νεών κέντρων φιλοξενίας αιτούντων άσυλο αλλοδαπών, υπό τους όρους και προϋποθέσεις του ν. 1975/91, όπως τροποποιήθηκε με τα άρθρα 1 και 2 του ν. 2452/96, υπάγεται στην αρμοδιότητα του συνερωτώμενου Υπουργείου Υγείας και Πρόνοιας.

Ωστόσο θα πρέπει να τονισθεί ότι τα κέντρα φιλοξενίας 



Σελίδα 16

αποσκοπούν στην υποδοχή και περίθαλψη των φυγάδων μέχρι ότου δυνηθούν να καλύψουν εξ ιδίων τα έξοδά τους. Προς αυτήν την κατεύθυνση κινήθηκε η επιφυλαχθείσα όλως προνομιακή μεταχείριση στους φιλοξενηθέντες αρχικώς στις κατασκηνώσεις Αγ. Ανδρέα και στη συνέχεια μεταφερθέντες στις κατασκηνώσεις της Α.Τ.Ε. στην Π. Πεντέλη, προς τους οποίους χορηγήθηκε προσωρινά άδεια παραμονής και εργασίας 6μηνης διάρκειας, ώστε να καλύψουν εξ ιδίων τις ανάγκες τους.

'Ομως, παρά τον προσωρινό χαρακτήρα αυτού του μέτρου, είναι προφανές ότι στους ενδιαφερόμενους, στους οποίους διαρκώς προστίθενται και νεοαφικνούμενοι ομοεθνείς τους, δημιουργήθηκαν υπερβολικές προσδοκίες με συνέπεια να προβάλλουν πιεστικά απαιτήσεις για εξασφάλιση σ' αυτούς μονίμων κεντρων διαμονής.

Ο Υπουργός

ΓΕΩΡΓΙΟΣ ΡΩΜΑΙΟΣ"

4. Στην με αριθμό 18/2-7-97 ερώτηση δόθηκε με το υπ' αριθμ. 803/16-7-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην Ερώτηση με αριθμό 18/2-7-97 σχετικά με τη φιλοξενία των Κούρδων προσφύφων που κατέθεσαν οι Βουλευτές κ.κ. Μπάμπης Αγγουράκης και Ορέστης Κολοζώφ, και στο θέμα της αρμοδιότητάς μας, σας γνωρίζουμε τα ακόλουθα:

Το Υπουργείο Παιδείας μετά από συνεννόηση με το Δήμο Αθηναίων, το Παν/μιο Αθηνών και τη Νομαρχία Αθηνών το Σεπτέμβριο του 1996 είχε δεχθεί τη φιλοξενία 200 Κούρδων προσφύγων για είκοσι (20) ημέρες στις μαθητικές Κατασκηνώσεις Αγ. Ανδρέα Αν. Αττικής, ενώ ο Δήμος Αθηναίων με άλλους φορείς ανέλαβαν όλα τα έξοδα μεταφοράς, εγκατάστασης και παραμονής αυτών στον παραπάνω κατασκηνωτικό χώρο.

Το Υπουργείο Παιδείας εκτός από την παραχώρηση του χώρου και για το συγκεκριμένο χρονικό διάστημα (20 ημέρες) δεν είχε δεσμευτεί για οτιδήποτε είχε σχέση με τη διατροφή, τη διανομή και γενικά των λειτουργικών εξόδων.

Η μετεγκατάσταση των Κούρδων από το χώρο των Μαθητικών Κατασκηνώσεων Αγ. Ανδρέα στο χώρο των Μαθητικών Κατασκηνώσεων Παλαιάς Πεντέλης, έγινε προκειμένου να φιλοξενηθούν άπορα παιδιά του Λεκανοπεδίου Αττικής, όπως γίνεται κάθε χρόνο.

Σημειώνεται ότι αντί για τα 200 άτομα για τα οποία είχαμε δεχτεί τη φιλοξενία, τελικά φιλοξενήθηκαν πάνω από 8.500 χιλιάδες Κούρδοι πρόσφυγες με αποτέλεσμα να δημιουργηθούν τεράστια προβλήματα στον Κατασκηνοτικό χώρο του Αγ. Ανδρέα.

Τέλος αναφέρουμε ότι η παραπάνω μετεγκατάσταση των Κούρδων προσφύγων πρέπει να είναι προσωρινή και να εξευρεθεί καταλληλότερος χώρος από τους άλλους φορείς που εμπλέκονται στο θέμα της φιλοξενίας τους.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

5. Στην με αριθμό 19/2-7-97 ερώτηση δόθηκε με το υπ' αριθμ. 29850/17-7-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην Ερώτηση 19/2-7-1997 που κατατέθηκε από τους Βουλευτές κ.κ. Στ. Παναγιώτου και Απ. Τασούλα και αφορά στο συνταξιοδοτικό και ασφαλιστικό καθεστώς των υπαλλήλων των Νομαρχιακών Αυτοδιοικήσεων, σας γνωρίζουμε ότι, τα συνταξιοδοτικά ασφαλιστικά θέματα του προσωπικού των Νομαρχιακών Αυτοδιοικήσεων ρυθμίζονται με τις διάταξεις του άρθρου 2 του ν. 2512/97 (ΦΕΚ Α' 138/27-6-97) "Ρύθμιση συνταξιοδοτικών θεμάτων, Στρατιωτικών και άλλες διατάξεις".

Ο Υφυπουργός

Λ. ΠΑΠΑΔΗΜΑΣ"

6. Στην με αριθμό 23/2-7-97 ερώτηση δόθηκε με το υπ' αριθμ. 804/21-7-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην Ερώτηση με αριθμό 23/2-7-1997 που κατέθεσαν οι Βουλευτές κ. Μπάμπης Αγγουράκης και Ορέστης Κολοζώφ, σας γνωρίζουμε τα ακόλουθα:

1. Στο Λεκανοπέδιο Αττικής λειτουργούν ήδη ένα 10/θέσιο ειδικό δημοτικό σχολείο για σωματικά ανάπηρα παιδιά στην ΕΛΕΠΑΠ και ένα 1/θέσιο ειδικό δημοτικό σχολείο επίσης για σωματικά ανάπηρα παιδιά στο Ε.Ι.Α.Α.

2. Πέραν των μαθητών που φοιτούν στα ανωτέρω ειδικά δημοτικά σχολεία υπάρχουν και μαθητές με κινητικές δυσκολίες στα κοινά δημοτικά σχολεία του Λεκανοπεδίου.

3. Οι μαθητές των ειδικών δημοτικών σχολείων μετά την αποφοίτησή τους έχουν την ευχέρεια, αν δεν επιλέξουν τη συνέχιση των σπουδών τους στα κοινά Γυμνάσια να φοιτήσουν ή στο ειδικό Γυμνάσιο- Λύκειο Ηλιούπολης, ή στο ειδικό Γυμνάσιο-Λύκειο του Ε.Ι.Α.Α.

4. Η περίπτωση δημιουργίας και τρίτου Γυμνασίου για παιδιά με κινητικές δυσκολίες στην Ε.Λ.Ε.Π.Α.Π., παρόλο ότι παρουσιάζει ορισμένα προβλήματα που θα επηρεάσουν τη λειτουργία των ήδη υπαρχόντων Γυμνασίων-Λυκείων, μελετάται σοβαρά από το ΥΠ.Ε.Π.Θ.

Μεταξύ των θεμάτων της ίδρυσης του ανωτέρω Γυμνασίου είναι και το θέμα του εξοπλισμού του με τεχνικά, εποπτικά και μεταφορικά μέσα. Τα θέματα αυτά θα εξετασθούν από κοινού με την Ε.Λ.Ε.Π.Α.Π.

Στον τομέα αυτόν εντάσσεται και η στελέχωση του Γυμνασίου με εκπαιδευτικούς και με το λοιπό επιστημονικό και βοηθητικό προσωπικό.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

7. Στην με αριθμό 24/2.7.97 ερώτηση δόθηκε με το υπ' αριθμ. 805/15.7.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 24/2.7.97 που κατέθεσαν οι Βουλευτές κ. Μπάμπης Αγγουράκης και Μήτσος Κωστόπουλος, σας γνωρίζουμε ότι στον Ο.Σ.Κ. δεν έχει αναφερθεί η διακοπή εκτελούμενου έργου στο Δήμο Αχαρνών.

Επισημαίνουμε ότι στον παραπάνω Δήμο βρίσκεται σε εξέλιξη η κατασκευή των:

Ι) 2ο Γυμνάσειο-Λύκειο (30 κύριες και 6 ειδικές αίθουσες) επί των οδών Χελμού, Χίου, Γιαννακού και Σουρλαντζή.

ΙΙ 10ο Δημοτικό Σχολείο (αποπεράτωση).

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

8. Στην με αριθμό 26/2.7.97 ερώτηση δόθηκε με το υπ' αριθμ. 806/16.7.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 26/2.7.97 που κατέθεσαν οι Βουλευτές κ. Στ. Παναγιώτου και Αχιλ. Κανταρτζής, σας γνωρίζουμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Θεσ/νίκης, το πρόβλημα της στέγης για τα τέσσερα (4) ΤΕΛ και την ΤΕΣ Σταυρούπολης είναι υπαρκτό και η μεταστέγασή τους σε άλλο κτίριο που να πληροί τις προϋποθέσεις για τη λειτουργία σύγχρονων σχολείων προβάλλει από καιρού επιτακτική.

Οι προσπάθειες όμως για τη μεταστέγαση αυτών των σχολικών μονάδων προσέκρουε στην έλλειψη κατάλληλων κτιρίων για αγορά ή χώρων για την κατασκευή νέων κτιρίων στη συγκεκριμένη περιοχή (Δήμου Σταυρούπολης), ώστε να εξυπηρετούνται και οι ανάγκες για την παροχή Τεχνικής και Επαγγελματικής Εκπαίδευσης και στους απόφοιτους Γυμνασίου των όμορων Δήμων.

Το συγκεκριμένο κτίριο, ιδιοκτησίας Φέσα, προσφέρθηκε από τον ιδιοκτήτη για αγορά μόλις προ ολίγων μηνών.


Σελίδα 17

Για την υλοποίηση του στόχου της αγοράς του κτιρίου έχει συγκροτηθεί από τη Νομαρχιακή Αυτοδιοίκηση Θεσ/νίκης Επιτροπή για τον ορισμό τιμής μονάδας του ακινήτου Φέσα επί της οδού Δ.Σολωμού 8 στην Σαυρούπολη, εμβαδού οικοπέδου 10.000 τ.μ. και κτίσματος 30.000 τ.μ.

Υπολογίζεται ότι ως το τέλος του τρέχοντος μηνός θα έχουν ολοκληρωθεί όλες οι απαιτούμενες διαδικασίες για την αγορά του ακινήτου.

Για την εξασφάλιση της αγοράς του ακινήτου και τον έλεγχο της καταλληλότητας του κτιρίου προηγήθηκαν συντονισμένες προσπάθειες του Νομάρχη Θεσ/νίκης, του Προέδρου της Νομαρχιακής Επιτροπής Παιδείας του Δημάρχου Σταυρούπολης, του Προϊσταμένου της Β' Δ/νσης Δ.Ε. Θεσ/νίκης.

θα καταβληθεί προσπάθεια να διαμορφωθεί σε σύντομο χρονικό διάστημα ένα τμήμα του κτιρίου για την αποσυμφόρηση των ΤΕΛ Σταυρούπολης και μετά την ολοκλήρωση των αναγκαίων εργασιών για τη διαμόρφωση των εσωτερικών χώρων του κτιρίου θα πραγματοποιηθεί η μετεγκατάσταση όλων των αναφερόμενων σχολικών μονάδων. Η τελική διαμόρφωση των εσωτερικών χώρων θα παρέχει τη δυνατότητα αυτόνομης λειτουργίας σε καθεμιά σχολική μονάδα.

Για την αποσυμφόρηση των τεσσάρων ΤΕΛ και των δύο Γεν. Λυκείων του Δήμου Σταυρούπολης καθώς και των όμορων Δήμων έχει προγραμματιστεί η ίδρυση Πολυκλαδικού Λυκείου (ΕΠΛ) στην περιοχή της Μονής Λαζαριστών του Δήμου Σταυρούπολης και ήδη βρίσκεται στη φάση ολοκλήρωσης η μελέτη για την ίδρυσή του.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

9. Στην με αριθμό 27/2.7.97 ερώτηση δόθηκε με το υπ' αριθμ. 1312/8.7.97 έγγραφο από τον Υπουργό Εργασίας η ακόλουθη απάντηση:

"Απαντώντας στις αριθμ.4238/9.6.97 και 27/2.7.97 ερωτήσεις που κατατέθηκαν στη Βουλή από τους Βουλευτές κ.κ. Μ.Μπόσκου και ΣΤ. Παναγιώτου, για τα θιγόμενα σ'αυτές θέματα, σας πληροφορούμε τα εξής:

1. Η διαδικασία κλήρωσης των κατοικιών των οικισμών του Οργανισμού Εργατικής Κατοικίας (ΟΕΚ) είναι απολύτως διαφανής και σύμφωνη, πάντοτε, με τα όσα ορίζει ο Κανονισμός του ΟΕΚ και η σχετική νομοθεσία. Οι δικαιούχοι κατατάσσονται σε κατηγορίες, ανάλογα με το εισόδημα, τον αριθμό ημερών εργασίας που έχουν πραγματοποιήσει και την οικογενειακή κατάσταση, σύμφωνα με τα επίσημα στοιχεία που απαιτείται να προσκομίσουν στις Υπηρεσίες του ΟΕΚ μαζί με την αίτηση συμμετοχής στην κλήρωση. Τα στοιχεία αυτά προέρχονται από Υπηρεσίες, όπως το Υποθηκοφυλάκειο, η Εφορία, ο ασφαλιστικός φορέας του κάθε δικαιούχου, οι Δήμοι ή οι Κοινότητες όπου κατοικεί, έτσι ώστε να στοιχειοθετείται αφ' ενός το δικαίωμα του να συμμετάσχει σε στεγαστικό πρόγραμμα του ΟΕΚ, ως μη διαθέτων περιουσιακά στοιχεία ικανά να καλύψουν τις στεγαστικές του ανάγκες και αφ' ετέρου να αποδεικνύεται η ύπαρξη των βασικών προϋποθέσεων που ορίζει ο Νόμος ανά περίπτωση.

Ακολουθεί η κλήρωση, με ανοικτή διαδικασία και πλήρη διαφάνεια ενώπιον κοινού και από επιτροπή που συμμετέχει και δικαστικός εκπρόσωπος. Αλλά, ακριβώς για να υπάρχει ασφαλιστική δικλείδα για την περίπτωση που κάποια από τα προσκομιζόμενα στοιχεία δεν ανταποκρίνονται στην πραγματικότητα, ο Νόμος προβλέπει τη διαδικασία των ενστάσεων κατά την οποία οι Επιτροπές ενστάσεων, το Διοικητικό Συμβούλιο του Οργανισμού αλλά και η Δικαιοσύνη κρίνουν κάθε αμφισβητούμενη περίπτωση χωριστά ώστε τελικά οι κατοικίες να αποδοθούν στα άτομα που πραγματικά τις έχουν ανάγκη και τις δικαιούνται.

2. 'Ομως μας εγνώρισε ο ΟΕΚ, στο Ν. Θεσ/νίκης δεν υπάρχει οικισμός του ΟΕΚ με την επωνυμία "Ν. Σμύρνη" ούτε καν συνοικία της Θεσ/νίκης με τέτοια επωνυμία αλλά και δεν αναφέρεται καμία συγκεκριμένη περίπτωση παράνομης παραχώρησης κατοικιών σε άτομα με περιουσία, έτσι ώστε ο Οργανισμός να μπορέσει να απαντήσει με στοιχεία που διαθέτει.

Σε ότι αφορά τις δήθεν παράνομες μισθώσεις κατοικιών που έχουν παραχωρηθεί από τον ΟΕΚ σε δικαιούχους του, μετά από κλήρωση, σας πληροροφούμε ότι προβλέπεται από τον Κανονισμό του ΟΕΚ διαδικασία σύμφωνα με την οποία, αν συντρέχουν σοβαροί λόγοι και μετά από έγκριση του Διοικητικού Συμβουλίου, επιτρέπεται στους κληρούχους να εκμισθώνουν την κατοικία τους. Αυτό γίνεται σε πολύ περιορισμένη έκταση και σε κάθε περίπτωση υπάρχει σχετική άδεια του Δ.Σ. του ΟΕΚ, μετά από αίτηση, όπου αναφέρονται οι λόγοι για τους οποίους οι κληρούχοι δενε'ιναι, προς το παρόν, σε θέση να κατοικήσουν στην κατοικία που τους κληρώθηκε.

Ο Υπουργός

ΜΙΤΛΙΑΔΗΣ ΠΑΠΑΙΩΑΝΝΟΥ"

10. Στην με αριθμό 31/2.7.97 ερώτηση δόθηκε με το υπ' αριθμ. 2166/15.7.97 έγγραφο από τον Υπουργό Υγείας η ακόλουθη απάντηση:

"Απαντώντας στην αρ.31/2.7.97 ερώτηση των Βουλευτών κ.κ. Αχ. Κανταρτζή, Ν. Γκατζή και Β. Μπούτα σας γνωρίζουμε τα παρακάτω:

Το Περιφ. Γεν. Νοσ/μείο Λάρισας έχει 80% περίπου πληρότητα σε Νοσηλευτικό Προσωπικό.

Η κατανομή των 2700 θέσεων που εγκρίθηκαν με την αρ.3/23.7.96 ΠΥΣ έγινε ιεραρχώντας τις ανάγκες κατά περιφέρεια και φορέα σε όλη τη χώρα.

Ο Υπουργός

Κ. ΓΕΙΤΟΝΑΣ"

11. Στην με αριθμό 33/2.7.97 ερώτηση δόθηκε με το υπ' αριθμ. 310/15.7.97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ.33/2.7.1997 ερώτηση των Βουλευτών κ.κ. Μπάμπη Αγγουράκη και Στρατή Κόρακα, σας γνωρίζουμε τα εξής:

Οι εργασίες οικοδόμησης του οικοπέδου Ευσταθίου διεξάγονται με την παρακολούθηση της αρμόδιας Υπηρεσίας του ΥΠ.ΠΟ. και σύμφωνα με την άδεια ΥΠΠ/ΑΡΧ/ΛΙ/Φ02/43585/2112/15.11.90, (έμεινε ακάλυπτος ο χώρος τον οποίο καταλαμβάνει ο αρχαίος αναλημματικός τοίχος -και ελήφθη μέριμνα μετά την ολοκλήρωση της οικοδομής να ολοκληρωθεί η ανασκαφή στον ακάλυπτο χώρο προς τον πεζόδρομο καθώς και να διαμορφωθεί ο χώρος).

Μετά λοιπόν τη διαμόρφωση του Κονωνείου τείχους, που πραγματοποιήθηκε από το 1985 έως το 1987 η αρμόδια Υπηρεσία προχώρησε στη διαμόρφωση του χώρου των Αστικών Πυλών. Επισυνάπτονται σχετικά έγγραφα.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

12. Στην με αριθμό 36/2.7.97 ερώτηση δόθηκε με το υπ' αριθμ. 1460/21.7.97 έγγραφο από τον Υφυπουργό 'Αμυνας η ακόλουθη απάντηση:

"Σε απάντησης της 36/2.7.1997 ερώτησης που κατέθεσε ο Βουλευτής κ. Ν. Γκατζής με θέμα την ικανοποίηση αιτημάτων του Συλλόγου Υπαλλήλων του 304 Προκεχωρημένου Εργοστασίου Βάσεως (ΠΕΒ), σας πληροφορούμε τα εξής:

Διακλαδική Επιτροπή του Γενικού Επιτελείου Εθνικής 'Αμυνας έχει ήδη προχωρήσει στην έκδοση σχεδίου Προεδρικού Διατάγματος νέου Οργανισμού Πολιτικού Προσωπικού ΥΠ.ΕΘ.Α., το οποίο βρίσκεται στο τελευταίο στάδιο επεξεργασίας του.

Σε ότι αφορά το επίδομα ειδικών συνθηκών, σημειώνεται ότι βάσει του ν. 2470/97, δεν προβλέπεται χορήγηση του εν λόγω επιδόματος σε καμία κατηγορία υπαλλήλων του Δημόσιου Τομέα και των ΝΠΔΔ, η δε χορήγησή αυτού δύναται να γίνει μόνο κατόπιν νομοθετικής πρωτοβουλίας του καθ' ύλην αρμόδιου Υπουργείου Οικονομικών.



Σελίδα 18

Σχετικά με το επίδομα ανθυγιεινής εργασίας, υπενθυμίζεται ότι βάσει του παραπάνω νόμου, προβλέπεται η διατήρηση του επιδόματος του Π.Δ. 904/78, στο προσωπικό που ασχολείται σε ειδικές συνθήκες εργασίας. Η καταβολή δε αυτού, θα γίνει αναδρομικά από 1.1.97, κατόπιν προτάσεων που θα υποβάλλουν οι επιμέρους Μονάδες, για τον καθορισμό των θέσεων που δικαιολογούν τη χορήγηση του υπόψη επιδόματος.

'Οσον αφορά τέλος τη χορήγηση ιματισμού και υπόδησης για χρήση στο χώρο εργασίας, σας γνωρίζεται ότι η αρμόδια υπηρεσία του Γενικού Επιτελείου Στρατού έχει επιληφθεί του θέματος και ήδη βρίσκεται σε εξέλιξη προμήθεια των παραπάνω υλικών, συνολικού ύψους 50 εκατ. Δρχ. 

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ

13. Στην με αριθμό 39/2-7-97 ερώτηση δόθηκε με το υπ' αριθμ. 943/9-7-97 έγγραφο από τον Υφυπουργό Υγείας η ακόλουθη απάντηση:

Απαντώντας στην ερώτηση 39/2-7-97 που κατέθεσαν στη Βουλή των Ελλήνων οι Βουλευτές κ.κ. Νικ. Γκατζής και Αχιλλέας Κανταρτζής, σχετικά με τη λειτουργία των υπηρεσιών του Ξενώνα και του Κέντρου Προεπαγγελματικής Κατάρτισης ψυχικά ασθενών του Γ.Ν.Ν. Βόλου, σας επισυνάπτουμε απάντηση στην ίδια ερώτηση με αρ. Πρωτ. 3924/26.5.97.

Ο Υφυπουργός

ΕΜΜ. ΣΚΟΥΛΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

14. Στην με αριθμό 44/9-7-97 ερώτηση δόθηκε με το υπ' αριθμ. 929/18-7-97 έγγραφο από τον Υπουργό Εθνικής Οικονομίιας η ακόλουθη απάντηση:

"Σε απάντηση της ερώτησης 44/9-7-97 που κατέθεσαν στη Βουλή οι Βουλευτές κ.κ. Μπόσκου και Σ. Παναγιώτου, σχετικά με τη μείωση των επιτοκίων των στεγαστικών δανείων που χορηγεί το Ταμείο Παρακαταθηκών και Δανείων στους δημοσίους υπαλλήλους σας γνωρίζουμε τα εξής:

Το ύψος των επιτοκίων των δανείων μέχρι το έτος 1992 καθοριζόταν με αποφάσεις της Νομισματικής Επιτροπής της Τραπέζης της Ελλάδος και πράγματι ήσαν αυτά που αναφέρονται στον σχετικό πίνακα της ανωτέρω ερώτησης.

Μετά το έτος 1992 με απόφαση του Διοικητή της Τράπεζας της Ελλάδος περιήλθε η αρμοδιότητα του καθορισμού των επιτοκίων στις Διοικήσεις των Οργανισμών και ύστερα από αυτό η Διοίκηση του Ταμείου προχώρησε σε μείωση των επιτοκίων των συνομολουμένων δανείων ως εξής:

1. Από 11.5.94 με διάρκεια εξόφλησης 30 χρόνια

Ζώνη 
 13%
 
Ζώνη Β
 12%
 
Ζώνη Γ και Δ
 11%
 
Ειδικές κατηγορίες
 9%
 

2. Από 3.8.95 έως 21.8.96 διάρκεια εξόφλησης 30 χρόνια

Ζώνη Α
 12%
 
Ζώνη Β
 11%
 
Ζώνη Γ και Δ
 10%
 
Ειδικές κατηγορίες
 8%
 

3. Από 22.8.96 έως 30.6.97

Ζώνη Α
 11%
 
Ζώνη Β
 10%
 
Ζώνη Γ και Δ
 9%
 
ειδικές κατηγορίες
 7%
 
ειδικό επιτόκιο τυφλών
 7%
 

4. Από 1.7.97 έως σήμερα

Περιοχή Α
 10%
 
Περιοχή Β
 9%
 
Περιοχή Γ
 8,5%
 
Περιοχή Δ
 8%
 
ειδικές κατηγορίες
 7%.
 

Επίσης με την υπ' αριθμ. 2567/13.5.97 απόφαση η Διοίκηση του Ταμείου προχώρησε στη μείωση των επιτοκίων των ληφθέντων στο παρελθόν δανείων δηλαδή πριν το Σεπτέμβριο 1996 κατά 1-3 μονάδες με σκοπό να ανακουφίσει τους δανειολήπτες Δημοσίους Υπαλλήλους.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

15. Στην με αριθμό 51/2-7-97 ερώτηση δόθηκε με το υπ' αριθμ. 4928/17-7-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της 51/2.7.97 ερώτησης που κατατέθηκε από τους Βουλευτές κ.κ. Μήτσο Κωστόπουλο και Μπάμπη Αγγουράκη, αναφορικά με την οικοπεδοποίηση του πρώην στατοπέδου Ντούνη στο Διόνυσο, σας γνωρίζουμε ότι η υπηρεσία μας για το ίδιο θέμα έχει ενημέρωσει τη Βουλή των Ελλήνων με το (β) σχετικό, φωτ/φο του οποίου επισυνάπτουμε και το οποίο αποτελεί απάντηση στη (γ) σχετική.

Ο Υφυπουργός

Γ. ΔΡΥΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

16. Στην με αριθμό 53/2-7-97 ερώτηση δόθηκε με το υπ' αριθμ. 311/15-7-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 53/2-7-97 ερώτηση των Βουλευτών κ.κ. Μπάμπη Αγγουράκη και Αποστόλη Τασιούλα, σας γνωρίζουμε τα εξής:

Για τη στέγαση των έργων τέχνης στα οποία αναφέρεται η ερώτηση των κ.κ. Βουλευτών, το Υπουργείο Πολιτισμού πρόκειται να συνάψει με το Δήμο Ιωαννίνων προγραμματική σύμβαση σύμφωνα με την οποία ο Δήμος θα επιλέξει και θα διαμορφώσει το κτίριο και το Υπουργείο Πολιτισμού θα εισφέρει την τεχνογνωσία του, έτσι ώστε τα έργα να εκτεθούν με τον τρόπο που αρμόζει. Τις αμέσως προσεχείς ημέρες θα μεταβεί στα Ιωάννινα συντηρητής του Υπουργείου Πολιτισμού προκειμένου να ξεκινήσει η συντήρηση των έργων.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

17. Στην με αριθμό 55/2-7-97 ερώτηση δόθηκε με το υπ' αριθμ. 3397/17-7-97 έγγραφο από τον Υφυπουργό Εθνικής Οικονομίας η ακόλουθη απάντηση:

"Σε απάντηση της ερώτησης 55/2-7-97 που κατατέθηκε στη Βουλή των Ελλήνων από τους Βουλευτές κ.κ. Ν. Γκατζή και Αχ. Κανταρτζή και αφορούν τις περιοχές που επλήγησαν από τις πλημμύρες όπως η Μαγνησία και τα ποσά που εδόθησαν σ'αυτές, σας ενημερώνουμε ότι για την αντιμετώπιση των προσφάτων ζημιών για τη Θεσσαλία διατέθηκε από το ΥΠΕΘΟ το ποσό των 650 εκ. Δρχ. Οπως παρακάτω σας αναλύουμε:

Για Ν.Α. Λάρισας 100 εκατ. Δρχ. Με το αρ. Πρ. 14633/ΔΕ-2090/5-5-97

Για Ν.Α. Μαγνησίας 100 εκατ.δρχ.με το αρ.πρ. 13847/ΔΕ-2070/23-4-97

Για Ν.Α. Τρικάλων 250 εκατ.δρχ. με τα αρ.πρ. 9676/ΔΕ-411-422/21-3-97 14634/ΔΕ-2194/5-5-97

Για Ν.Α. Καρδίτσας 200 εκατ.δρχ. με το αρ. Πρ. 15022/ΔΕ-2309/8-5-97

Για τα υπόλοιπα ερωτήματα όπως π.χ. την κατανομή τωου 1% του συνόλου των πιστώσεων της ΣΑΤΑ, για τα δημόσια έργα κ.λπ. αρμόδια να σας απαντήσουν είναι τα Υπουργεία Εσωτερικών και ΠΕΧΩΔΕ αντίστοιχα προς τα οποία επίσης απευθύνονται οι παραπάνω ερωτήσεις.

Ο Υφυπουργός

ΧΡΗΣΤΟΣ ΠΑΧΤΑΣ"


Σελίδα 19

18. Στην με αριθμό 55/2-7-97 ερώτηση δόθηκε με το υπ' αριθμ. 29614/17-7-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 55/2-7-97 που κατατέθηκαν στη Βουλή των Ελλήνων από τους Βουλευτές κ.κ. Ν. Γκατζή - Α. Κανταρτζή και αναφέρονται στο πιο πάνω θέμα, σας πληροφορούμε ότι στην κατανομή του ποσοστού 1% της ΣΑΤΑ 9729 για έκτακτες ανάγκες σύμφωνα με την αρ. πρωτ. ΔΕ 2485/15-5-97 κοινή απόφαση των Υπουργών Εθνικής Οικονομίας, Εσωτερικών Δ.Δ. και Α. και Οικονομικών, δεν έχει προβλεφθεί σχετική πίστωση για το Ν. Μαγνησίας καθ' όσον δεν υπήρξε τέτοια δέσμευση από το Κυβερνητικό Κλιμάκιο, που ασχολήθηκε με θέματα αποκατάστασης των ζημιών από τις θεομηνίες.

Επίσης σας γνωρίζουμε ότι για την αποκατάσταση ζημιών χρηματοδοτήθηκαν από το πρόγραμμα Δημοσίων Επενδύσεων από το ΥΠΕΘΟ με τα εξής ποσά:

1. Νομαρχιακή Αυτ/ση Τρικάλων
 250 εκατ. δρχ.
 
2.""Καρδίτσας
 200 εκατ. δρχ.
 
3.""Μαγνησίας
 100 εκατ. δρχ.
 
4.""Λάρισας
 100 εκατ. δρχ.
 

Ο Υφυπουργός

Λ. ΠΑΠΑΔΗΜΑΣ"

19. Στην με αριθμό 56/2-7-97 ερώτηση δόθηκε με το υπ' αριθμ. 808/18-7-97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 56/2.7.1997, που κατέθεσε ο Βουλευτής κ. Μ. Καρχιμάκης, σχετικά με την ίδρυση Ι.Ε.Κ. σε πόλεις του Ν. Λασιθίου, σας γνωρίζουμε τα ακόλουθα:

'Ηδη ο Ο.Ε.Ε.Κ. ανταποκρινόμενος στο πάγιο αίτημα των τοπικών παραγόντων, προγραμματίζει την ίδρυση και λειτουργία αυτόνομου Ι.Ε.Κ. στον 'Αγιο Νικόλαο, από το Σεπτέμβριο 1997.

Το αίτημα ίδρυσης Ι.Ε.Κ. στη Σητεία και τη Νεάπολη, εξετάζεται από τις αρμόδιες υπηρεσίες του Ο.Ε.Ε.Κ., προκειμένου εάν κριθεί απαραίτητο με βάση τις ανάγκες της περιοχής, να υλοποιηθεί στο μέλλον.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

20. Στην με αριθμό 61/97 ερώτηση δόθηκε με το υπ' αριθμ. 88/9-7-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 61/97 ερώτηση του Βουλευτή κ. Μιχάλη Καρχιμάκη, σας πληροφορούμε:

Είναι γνωστός ο φόρτος εργασίας που έχουν να αντιμετωπίσουν καθημερινά τα Προξενεία μας στο χώρο της τέως ΕΣΣΔ, και ιδίως το Προξενικό Γραφείο Μόσχας. Παρά τις πιέσεις και τα προβλήματα, οι υπηρετούντες υπάλληλοι καταβάλλουν κάθε προσπάθεια για την εξυπηρέτηση των ενδιαφερομένων και ήδη το 1995 χορηγήθηκαν 145.000 τουριστικές θεωρήσεις σε Ρώσους πολίτες, ενώ το 1996 ξεπέρασαν τις 175.000.

Στα πλαίσια μάλιστα της προσπάθειας προώθησης του τουριστικού ρεύματος προς τη χώρα μας, το Προξενικό Γραφείο Μόσχας έχει υιοθετήσει εβδομαδιαίο πρόγραμμα για τη διευκόλυνση προσέλευσης και εξυπηρέτησης των εκεί τουριστικών γραφείων. 'Οπως είναι όμως ευνόητο, η χορήγηση θεωρήσεων εισόδου υπόκειται σε κανόνες, οι οποίοι είναι ασφαλώς αυστηρότεροι, όταν πρόκειται για πολίτες χωρών της τέως ΕΣΣΔ, λόγω των γνωστών κινδύνων λαθρομετανάστευσης και λαθρεργασίας. Η τιμή δε των θεωρήσεων έχει καθορισθεί στα 40 δολάρια, επ' αμοιβαιότητι, βάσει διμερούς Συμφωνίας με τη Ρωσική Ομοσπονδία.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

21. Στην με αριθμό 66/2-7-97 ερώτηση δόθηκε με το υπ' αριθμ. 108/21-7-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 66/2-7-1997, που κατέθεσε ο Βουλευτής κ. Ν. ΚΑΤΣΑΡΟΣ, σας γνωρίζουμε τα εξής;

Το Αρχηγείο του Πυροσβεστικού Σώματος, στα πλαίσια του ευρύτερου σχεδιασμού για ίδρυση νέων Υπηρεσιώ, κατάρτισε πρόγραμμα πυροπροστασίας όλης της χώρας το οποίο υλοποιείται σταδιακά και κατά σειρά προτεραιότητας που υπαγορεύει η ουσιαστική αξιολόγηση των συγκεκριμένων προβλημάτων κάθε περιοχής, σε σχέση με τη συχνότητα, το μέγεθος και την ένταση που παρουσιάζονται αυτά.

Σύμφωνα με το πρόγραμμα αυτό για την αναβάθμιση της πυροπροστασίας του νομού Λαρίσης έχει αξιολογηθεί η αναγκαιότητα και έχει αποφασισθεί η ίδρυση 2ου Πυροσβεστικού Σταθμού Γ' τάξης (35 ατόμων) στο ανατολικό μέρος της Λαρίσης, ο οποίος θα καλύπτει επιχειρησιακά τις ανατολικές συνοικίες, τη βιομηχανική περιοχή και την εθνική οδό.

Επίσης έχει προγραμματισθεί η ίδρυση Πυροσβεστικού Σταθμού Δ' τάξης στα Φάρσαλα και Εθελοντικού Σταθμού στην κοινότητα Αγιάς και έχει ιδρυθεί Πυροσβεστικός Σταθμός Δ' τάξης στο Δήμο Ελασσόνας, ο οποίος όμως δεν άρχισε να λειτουργεί γιατί δεν έχουν εξασφαλισθεί οι απαραίτητες για τη στέγασή του εγκαταστάσεις και το προσωπικό που απαιτείται για τη στελέχωσή του. 'Ηδη από την αρμόδια Υπηρεσία του Αρχηγείου Πυροσβεστικού Σώματος εγκρίθηκε η προμελέτη που υποβλήθηκε από το Δήμο Ελασσόνας για την ανέγερση του κτιρίου που θα στεγάσει τον αναφερόμενο Πυροσβεστικό Σταθμό.

Σημειώνεται ότι η ίδρυση και λειτουργία των Πυροσβεστικών Σταθμών κατά ανάγκη κινείται στα πλαίσια των δυνατοτήτων που παρέχουν κάθε χρόνο οι διατιθέμενες πιστώσεις του κρατικού προϋπολογισμού, για την εξασφάλιση των οποίων καταβάλλονται συνεχείς προσπάθειες.

Για τις ανάγκες του Πυροσβεστικού Σταθμού Λάρισας έχει διατεθεί σε αυτόν ειδικός διασωστικός εξοπλισμός. Η διάθεση και ειδικού διασωστικού οχήματος θα εξετασθεί με την εξέλιξη των προγραμμάτων προμηθειών.

'Οσον αφορά τις επισκευές και συντηρήσεις των πυροσβεστικών οχημάτων, αυτές καλύπτονται από τα δύο συνεργεία που λειτουργούν στην Αθήνα και Θεσσαλονίκη. 'Ιδρυση νέων δεν προβλέπεται να γίνει στο άμεσο μέλλον.

Ο Υπουργός

ΓΕΩΡΓΙΟΣ ΡΩΜΑΙΟΣ"

22. Στην με αριθμό 67/97 ερώτηση δόθηκε με το υπ' αριθμ. 91/14-7-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 67/97 ερώτηση του Βουλευτή κ. Νικ. Κατσαρού, σας πληροφορούμε:

Το Μάρτιο του 1993 ιδρύθηκε το 'Αμισθο Προξενείο της Ελλάδας στη Φλωρεντία. Η θέση του Επιτίμου Προξένου καλύφθηκε από την κα Π. Πετρακάκου, για το διορισμό της οποίας έχει ακολουθηθεί η νόμιμη και βασιζόμενη, σε υπηρεσιακά κριτήρια, διαδικασία που προβλέπει το άρθρο 39 παρ. 1 και 3 του ν. 419/76 "Περί Οργανισμού του Υπουργείου Εξωτερικών", που, μεταξύ άλλων, απαιτεί εισήγηση της οικείας Πρεσβείας (στη συγκεκριμένη περίπτωση της Πρεσβείας Ρώμης) και αντίστοιχη έγκριση της αρμόδιας Πολιτικής Διεύθυνσης, καθώς και γνωμοδότηση του Υπηρεσιακού Συμβουλίου του Υπουργείου Εξωτερικών.

Το Υπηρεσιακό Συμβούλιο που εξέτασε την περίπτωση της κας Πετρακάκου συνήλθε στις 22.09.1994 και η σχετική διαδικασία ολοκληρώθηκε με τη δημοσίευση στο οικείο ΦΕΚ 88/τ. Γ'/12.04.95 του από 29.12.1994 Προεδρικού Διατάγματος και με τη συνεπακόλουθη υπογραφή του Προξενικού Διπλώματος από τον κ. Πρόεδρο της Δημοκρατίας.

Η κα Πετρακάκου εκπροσωπεί την Ελλάδα με ευπρέπεια και αξιοπρέπεια, η δε Αρχή μας αυτή δεν παρουσιάζει 


Σελίδα 20

προβλήματα λειτουργίας.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

23. Στην με αριθμό 68/2-7-97 ερώτηση δόθηκε με το υπ' αριθμ. 926/18-7-97 έγγραφο από τον Υπουργό Εθνικής Οικονομίας η ακόλουθη απάντηση:

"Απαντώντας στην ερώτηση 68/2.7.1997, που κατατέθηκε στη Βουλή από τον Βουλευτή κ. Ν. Κατσαρό και αφορά αίτημα για βελτίωση των όρων της υπ' αριθμ. 36397/Β.808/3.5.95 Κοινής απόφασης των Υπουργών Εθνικής Οικονομίας και Οικονομικών, σας γνωρίζουμε τα εξής:

1. Με την 520226/8.4.94 απόφαση του ΕΟΤ, προβλέπεται επιδότηση των επιχειρήσεων Κάμπινγκς Περιφέρειας Θεσσαλίας με βάση συγκεκριμένα κριτήρια που καθορίστηκαν από τον ΕΟΤ προκειμένου να αποζημιωθούν από το γιουγκοσλαβικό εμπάργκο.

2. Παρ' όλα αυτά με την υπ' αριθμ. 36397/Β.808/3.5.95 Κοινή Απόφαση των Υπουργών ΕΘνικής Οικονομίας και Οικονομικών ρυθμίζονται οι ληξιπρόθεσμες και μη οφειλές με παράλληλη διαγραφή των τόκων υπερημερίας των Επιχειρήσεων Κάμπινγκς του Νομού Λάρισας.

Πέραν των ανωτέρω και υπό τις παρούσες δημοσιονομικές συνθήκες δεν είναι δυνατή η ικανοποίηση του εν λόγω αιτήματος.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

24. Στην με αριθμό 81/2-7-97 ερώτηση δόθηκε με το υπ' αριθμ. 29959/21-7-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 81/2-7-97 του Βουλευτή κ. Μ. Κεφαλογιάννη η οποία αναφέρεται στη δημιουργία του δήμου Ανωγείων - Αξού με έδρα την Αξό, σας γνωρίζουμε τα εξής:

Στο Υπουργείο έχει συγκροτηθεί η Κεντρική Επιτροπή Παρακολούθησης του Προγράμματος "Ι. Καποδίστριας" η οποία αποτελείται από εμπειρογνώμονες τεχνοκράτες και υπηρεσιακούς παράγοντες και καταβάλλει κάθε δυνατή προσπάθεια να διαμορφώσει πρόταση για τη χωροθέτηση των διοικητικών ορίων των νέων Ο.Τ.Α. και ιδιαίτερα στις περιπτώσεις που οι προτάσεις των δήμων και κοινοτήτων έρχονται σε αντίθεση με τις προτάσεις των επιτροπών που έχουν συγκροτηθεί σε κάθε Νομό.

Προς τούτο όλες οι απόψεις τίθενται προς συζήτηση και αξιολογούνται από την Κεντρική Επιτροπή.

Σε κάθε περίπτωση ο επιδιωκώμενος στόχος είναι να υπάρχει η μέγιστη δυνατή κοινωνική και πολιτική συναίνεση σε ένα τόσο σοβαρό και καθοριστικής σημασίας για τη χώρα μας εγχείρημα.

Ο Υφυπουργός

Λ. ΠΑΠΑΔΗΜΑΣ"

25. Στην με αριθμό 82/2-7-97 ερώτηση δόθηκε με το υπ' αριθμ. 7770/21-7-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 82/2.7.97 ερώτησης, που κατατέθηκε στη Βουλή από τον Βουλευτή κ. Αντώνιο Φούσα, πληροφορούμε την Εθνική Αντιπροσωπεία τα εξής:

1.- Σύμφωνα με το άρθρο 133 του ν. 419/76 οι μετακινούμενοι υπάλληλοι του Υπουργείου Εξωτερικών εδικαιούντο κόμιστρα, ασφάλιστρα, και τα έξοδα συσκευασίας και αποσκευασίας της μεταφερόμενης οικοσυσκευής των.

Το ύψος των σχετικών δαπανών καθοριζόταν κατά την κρίσιν του Υπουργού, κατόπιν, προϋπολογισμού αυτών από τη Δ/νση Οικονομικών Υπηρεσιών του Υπουργείου Εξωτερικών. Δια την έγκριση της εν λόγω δαπάνης η αρμόδια Υπηρεσία ελάμβανε υπ' όψη της τον συντομότερο και συμφερότερο τρόπο μεταφοράς, βάσει δύο τουλάχιστον προσφορών αναγνωρισμένων γραφείων ή εταρειών - μεταφορών.

Το μέγιστο όριο κυβισμού που εδικαιούντο οι υπάλληλοι ανάλογα του βαθμού και της οικογενειακής των κατάστασης είχε καθοριστεί με την αριθμ. 085/0735/ΓΕΝ/9/1981 απόφαση του Υπουργού Εξωτερικών που είχε εκδοθεί κατ' εξουσιοδότηση της ανωτέρω διάταξης.

2.- Με το άρθρο 11 του ν. 2346/95 οι μετακινούμενοι υπάλληλοι λόγω μετάθεσης, τοποθέτησης ή απόσπασης από το εσωτερικό στο εξωτερικό και αντίστροφα, καθώς και από μια πόλη του εξωτερικού σε άλλη, της ίδιας ή άλλης χώρας δικαιούνται τις πραγματικές δαπάνες μεταφοράς της οικοσυσκευής των.

Το ύψος της σχετικής δαπάνης εγκρίνεται από Ειδική Επιτροπή, κατόπιν αξιολόγησης τριών τουλάχιστον προσφορών αναγνωρισμένων γραφείων ή εταιρειών μεταφορών, που υποβάλλονται από τον ίδιο το μετακινούμενο.

Στην επιτροπή αυτή μετέχουν δύο υπάλληλοι του Υπουργείου Οικονομικών και ένας υπάλληλος του Υπουργείου Εξωτερικών.

Τα μέλη της Επιτροπής, ο τρόπος αξιολόγησης των προσφορών, καθώς και κάθε άλλη αναγκαία λεπτομέρεια ορίζονται με αποφάσεις των Υπουργών Εξωτερικών και Οικονομικών.

3.- Κατ' εξουσιοδότηση της ανωτέρω διάταξης εκδόθηκε η αριθμ. 2072618/10726/0022/30.10.96 κ.υ.α. με την οποία συγκροτήθηκε η ειδική επιτροπή, η οποία εγκρίνει τη δαπάνη μεταφοράς της οικοσυσκευής και καθορίστηκαν οι όροι και προϋποθέσεις που πρέπει να πληρούν οι μεταφορικές εταιρείες.

Επίσης, η Ειδική Επιτροπή στην αρχή κάθε έτους καταρτίζει μετά από δημόσια προκήρυξη ενδιαφέροντος πίνακα αναγνωρισμένων γραφείων ή εταιριών που πληρούν τις προϋποθέσεις όπως αναφέρονται στην ανωτέρω απόφαση, στις οποίες θα απευθύνεται ο μετακινούμενος υπάλληλος για τη μεταφορά της οικοσυσκευής του.

4.- Επισημαίνεται, ότι εκτός των άλλων προϋποθέσεις (όπως κτιριακές εγκαταστάσεις και αποθηκευτικούς χώρους, απασχόληση μόνιμου και εξειδικευμένου προσωπικού, χρησιμοποίηση ειδικών και αρίστης ποιότητας υλικών συσκευασίας, διάθεση ανυψωτικών μηχανημάτων και φορτηγών, συνεργασία με ανταποκριτές του εξωτερικού του ίδιου επιπέδου που ανήκουν σε Διεθνείς Οργανισμούς), οι εταιρείες ή τα γραφεία πρέπει να καταθέτουν εγγύηση συμμετοχής ύψους 10.000.000 δρχ. η οποία παραμένει και ως εγγύηση καλής εκτέλεσης της σύμβασης για τη μεταφορά της οικοσυσκευής.

Από τα ανωτέρω προκύπτει ότι σύμφωνα με το ν. 2346/95 οι μετακινούμενοι υπάλληλοι όλου του Δημοσίου αντιμετωπίζονται με το ίδιο καθεστώς, ότι γίνεται προσπάθεια μείωσης των δαπανών για τις μεταφορές των οικοσυσκευών και επίσης παρέχεται η δυνατότητα στον μετακινούμενο υπάλληλο να επιλέξει τη μεταφορική εταιρία της αρεσκείας του μέσα από τις εγκεκριμένες εταιρίες του πίνακα που έχει καταρτίσει η ειδική επιτροπή και έχουν όλες τις προϋποθέσεις να εξασφαλίσουν την έγκαιρη και ασφαλή μεταφορά της οικοσυσκευής του.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

26. Στην με αριθμό 82/97 ερώτηση δόθηκε με το υπ' αριθμ. 94/14-7-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 82/97 ερώτηση του Βουλευτή κ. Αντ. Φούσα, σας πληροφορούμε:

Η αλλαγή του νομικού καθεστώτος που διέπει τη μεταφορά οικοσυσκευών με την ψήφιση του Ν. 2346/95 και την υπογραφή της υπ' αριθμ. 2072618/10726/0022/30.10.96 κοινής αποφάσεως των Υπουργών Εξωτερικών και Οικονομικών σκοπό έχει τη μεγαλύτερη κατοχύρωση των συμφερόντων του Δημοσίου και τη δημιουργία προϋποθέσεων για υπεύθυνη και ασφαλή μεταφορά των οικοσυσκευών από εταιρίες που θα έχουν τη δυνατότητα να ανταποκριθούν - τόσο από οικονομικής

Σελίδα 21

πλευράς, όσο και από πλευράς υποδομής - στις αυξημένες απαιτήσεις των διεθνών μεταφορών.

Μέσα στο πλαίσιο αυτό και για καλύτερη διασφάλιση τόσο των συμφερόντων του Δημοσίου όσο και των υπαλλήλων προβλέπεται, εκτός των άλλων προϋποθέσεων, και η κατάθεση εγγύησης 10.000.000 δραχμών από τις μεταφορικές εταιρείες.

Η Επιτροπή του άρθρου 11 του Ν. 2346/95 έχει καταρτίσει πίνακα μεταφορικών εταιρειών, από τις οποίες ο μετακινούμενος υπάλληλος έχει τη δυνατότητα να επιλέξει τρεις, που θα υποβάλουν προσφορές για τη μεταφορά της οικοσυσκευής του. Η επιλογή των εταιρειών εναπόκειται στον κάθε μετακινούμενο, ο οποίος, εξάλλου, μπορεί να αναθέσει τη μεταφορά της οικοσυσκευής του σε οποιαδήποτε από τις μνημονευόμενες στον πίνακα εταιρείες, μέσα στα όρια του ποσού, που εγκρίνει η Επιτροπή οικοσυσκυεών, γεγονός που τονίζεται τόσο στο κείμενο του πρακτικού της Επιτροπής, όσο και στο έγγραφο της Υπηρεσίας μας με το οποίο γνωστοποιείται στον ενδιαφερόμενο η έγκριση για τη μεταφορά της οικοσυσκευής του.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

27. Στην με αριθμό 84/2-7-97 ερώτηση δόθηκε με το υπ' αριθμ. 292/18-7-97 έγγραφο από τον Υπουργό Ναυτιλίας η ακόλουθη απάντηση:

"Σε απάντηση της ερώτησης 84/02-7-1997 του Βουλευτού κ. Ι. ΧΩΜΑΤΑ, που αφορά την ακτοπλοϊκή εξυπηρέτηση της ΑΜΟΡΓΟΥ σας γνωρίζουμε τ' ακόλουθα:

α) Την τρέχουσα περίοδο η νήσος ΑΜΟΡΓΟΣ εξυπηρετείται με οκτώ (8) δρομολόγια την εβδομάδα από ΠΕΙΡΑΙΑ και ΡΑΦΗΝΑ. Από τα παραπάνω πλοία έξι (6) προσεγγίζουν και στα δύο λιμάνια (ΚΑΤΑΠΟΛΑ-ΑΙΓΙΑΛΗ), ένα από αυτά και συγκεκριμένα το Ε/Γ-Ο/Γ "ΑΡΙΑΔΝΗ" προσεγγίζει κατά την μετάβαση στα ΚΑΤΑΠΟΛΑ και κατά την επιστροφή στην ΑΙΓΙΑΛΗ και το Ε/Γ-Ο/Γ "ΣΟΥΠΕΡΚΑΤ ΧΑΡΟΥΛΑ" μόνο στα ΚΑΤΑΠΟΛΑ.

β) Το δρομολόγιο του Ε/Γ-Ο/Γ "ΑΡΙΑΔΝΗ" με την συγκεκριμένη του μορφή, εγκρίθηκε από το ΥΕΝ τον ΑΠΡΙΛΙΟ του τρέχοντος έτους, επειδή δεν επαρκούσε ο χρόνος για την εκτέλεση του επομένου δρομολογίου και εκτελείται από 1/6/97. Η ρύθμιση αυτή έγινε προκειμένου να εξασφαλισθεί και να ικανοποιηθεί πάγιο αίτημα των τοπικών φορέων.

γ) 'Οσον αφορά την μη προσέγγιση του Ε/Γ-Ο/Γ "ΣΟΥΠΕΡΚΑΤ ΧΑΡΟΥΛΑ" στην ΑΙΓΙΑΛΗ, θα πρέπει να διευκρινίσουμε ότι όταν δρομολογήθηκε το πλοίο κατά την περισινή περίοδο, εγκρίθηκαν δρομολόγια με προσεγγίσεις σε ΚΑΤΑΠΟΛΑ και ΑΙΓΙΑΛΗ πλην όμως λόγω βυθίσματος του πλοίου και διαμόρφωσης καταπέλτη δεν κατέστη δυνατή η ασφαλής προσέγγιση του πλοίου στο συγκεκριμένο λιμάνι της ΑΜΟΡΓΟΥ.

δ) 'Αλλωστε η αποκατάσταση του οδικού δικτύου της ΑΜΟΡΓΟΥ ώστε να υπάρχει οδική σύνδεση των δύο λιμένων του νησιού επιτρέπει την προσέγγιση των πλοίων σε ένα μόνο λιμάνι σε ορισμένα δρομολόγια και σε καμμία περίπτωση το γεγονός αυτό δύναται να θεωρηθεί ότι έχει "αρνητικό αντίκτυπο στην οικονομία του νησιού".

Ο Υπουργός

ΣΤΑΥΡΟΣ ΣΟΥΜΑΚΗΣ"

28. Στην με αριθμό 87/2-7-97 ερώτηση δόθηκε με το υπ' αριθμ. 1/21-7-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 87/2-7-1997 που κατέθεσε ο Βουλευτής κ. Θ. ΔΗΜΟΣΧΑΚΗΣ, σας γνωρίζουμε ότι οι Υπηρεσίες της Ελληνικής Αστυνομίας στα πλαίσια της αποστολής τους για την πρόληψη και καταστολή κάθε μορφής εγκληματικότητας, έχουν δραστηριοποιηθεί και καταβάλλουν κάθε δυνατή προσπάθεια.

Για το σκοπό αυτό, συνεργάζονται στενά με τις συναρμόδιες αρχές (τελωνειακές, λιμενικές κ.λπ.) και η αστυνόμευση στα σύνορα και το εσωτερικό της χώρας για την αντιμετώπιση του φαινομένου αυτού (ανακάλυψη, σύλληψη και παραπομπή των δραστών, εξάρθρωση των κυκλωμάτων, ανεύρεση και απόδοση των κλεμμένων στους δικαιούχους), είναι έντονη, σχετικοί δε διεξοδικοί έλεγχοι και αστυνομικές έρευνες διενεργούνται συνεχώς.

Επίσης, μέσω του γραφείου INTERPOL, διαβιβάζονται αμέσως για ευρείες αναζητήσεις στο αντίστοιχο γραφείο της Βουλγαρίας, στοιχεία και άλλες πληροφορίες για τα κλεμμένα οχήματα και τους δράστες.

Επισημαίνεται ότι στα πλαίσια των διακρατικών συμβάσεων και των σχέσεων των δύο χωρών στον τομέα της αστυνομικής συνεργασίας, ασκήθηκε, πρόσφατα, σχετική παρέμβασή μας στο αρμόδιο Υπουργείο της Βουλγαρίας, αντίγραφο της οποίας και σας διαβιβάζουμε.

Ο Υπουργός

ΓΕΩΡΓΙΟΣ ΡΩΜΑΙΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Πέμπτης 9 Οκτωβρίου 1997:

Α. ΕΠΙΚΑΙΡΕΣ ΕΡΩΤΗΣΕΙΣ πρώτου κύκλου:

1. Η με αριθμό 8/6-10-97 επίκαιρη ερώτηση του Βουλευτή της Νέας Δημοκρατίας κ.Εμμανουήλ Κεφαλογιάννη προς τον Υπουργό Μεταφορών και Επικοινωνιών, σχετικά με την πορεία εξυγίανσης της Ολυμπιακής Αεροπορίας, την πρόσληψη των επιλαχόντων δοκίμων χειριστών κλπ.

2. Η με αριθμό 20/6-10-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Εθνικής 'Αμυνας, σχετικά με την οικονομική εξυγίανση της ΠΥΡ-ΚΑΛ, τον εκσυγχρονισμό της κλπ.

3. Η με αριθμό 12/6-10-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ.Ευάγγελου Αποστόλου προς τους Υπουργούς Περιβάλλοντος-Χωροταξίας και Δημοσίων 'Εργων, Εθνικής Παιδείας και Θρησκευμάτων, σχετικά με την πλημμελή εκτέλεση των εργασιών ανέγερσης του Γυμνασίου-Λυκείου Λίμνης Ευβοίας, την απόδοση των ευθυνών κλπ.

4. Η με αριθμό 3/6-10-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Ανάπτυξης, Γεωργίας, σχετικά με τα μέτρα στήριξης των Τοπικών Οργανισμών Εγγείων Βελτιώσεων Νομού Λάρισας κλπ.

Β. ΕΠΙΚΑΙΡΕΣ ΕΡΩΤΗΣΕΙΣ δευτέρου κύκλου:

1. Η με αριθμό 14/6-10-97 επίκαιρη ερώτηση του Βουλευτή της Νέας Δημοκρατίας κ. Αθανασίου Γιαννόπουλου προς τον Υπουργό Υγείας και Πρόνοιας, σχετικά με την καθυστέρηση καταβολής της επιχορήγησης στα Νοσηλευτικά Ιδρύματα για τη μισθοδοσία των εργαζομένων κλπ.

2. Η με αριθμό 19/6-10-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς την Υπουργό Ανάπτυξης, σχετικά με την τροποποίηση του προεδρικού διατάγματος 193/97 που ρυθμίζει τις εκλογές στα Εμπορικά Βιομηχανικά Επιμελητήρια (ΕΒΕ).

3. Η με αριθμό 13/6-10-97 επίκαιρη ερώτηση του Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Εθνικής Παιδείας και Θρησκευμάτων, σχετικά, με την αντιμετώπιση των ελλείψεων στα Δημοτικά και Γυμνάσια του Πειραιά κλπ.


Σελίδα 22

ΠΡΟΕΔΡΟΣ (Απόστολος Κακλαμάνης): Κύριοι Βουλευτές, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου:

Η πρώτη είναι με αριθμό 15/6-10-97 επίκαιρη ερώτηση, του Βουλευτή της Νέας Δημοκρατίας κ. Αλέξανδρου Παπαδόγγονα προς τον Υπουργό Εθνικής 'Αμυνας, σχετικά με τα πρόσφατα ατυχήματα στην Πολεμική Αεροπορία, την ασφάλεια των πτήσεων κλπ. και η δεύτερη επίκαιρη ερώτηση δεύτερου κύκλου, με αριθμό 18/6-10-97, του Βουλευτή του Κομμουνιστικού Κόμματος Ελλάδος κ. Ευστρατίου Κόρακα προς τον Υπουργό Εθνικής 'Αμυνας, σχετικά με τα πρόσφατα ατυχήματα στην Πολεμική Αεροπορία, την ασφάλεια των πτήσεων κλπ., αφορούν το ίδιο αντικείμενο και θα συζητηθούν από κοινού.

Η επίκαιρη ερώτηση του κ. Αλέξανδρου Παπαδόγγονα σε περίληψη έχει ως εξής:

"Το τελευταίο δίμηνο με οδύνη παρακολουθούμε τα ατυχήματα της Πολεμικής Αεροπορίας, το "κόστος" των οποίων δυστυχώς μέχρι στιγμής ανέρχεται σε απώλεια τριών ιπτάμενων αξιωματικών και πέντε αεροσκαφών, εκ των οποίων τα τρία τρίτης γενιάς.

Η συχνότητα αυτή των ατυχημάτων και μάλιστα μειζόνων, σε καμία περίπτωση δεν μπορεί να θεωρηθεί ή τουλάχιστον να προσεγγίζει τα εντός των ανοιχτών ορίων. Επιδίωξη ανέκαθεν της Πολεμικής Αεροπορίας ήταν ο δείκτης ατυχημάτων να είναι ο μικρότερος δυνατός και ει δυνατόν μηδενικός. Προσφάτως παρατηρούμε ο δείκτης ατυχημάτων να εκτοξεύεται στα ύψη και απευχόμεθα τη χειροτέρευσή του.

Η αναζήτηση των αιτίων των αεροπορικών αυτών μειζόνων ατυχημάτων δεν θα πρέπει να περιοριστεί στα πορίσματα που θα εξαχθούν, αλλά σε όλο το δίκτυο των δραστηριοτήτων της Πολεμικής Αεροπορίας και του προσωπικού της, που επηρεάζουν ή προσδιορίζουν την ασφάλεια των πτήσεων.

Κατόπιν των ανωτέρων, ερωτάται ο Υπουργός Εθνικής Αμύνης:

α. Ποια μέτρα ελήφθησαν μετά τα πρώτα μείζονα ατυχήματα του έτους, προκειμένου να αποσοβηθεί η οδυνηρή συνέχισή τους, που στοίχισε τη ζωή τριών ιπτάμενων αξιωματικών;

β. Τι προτίθεται να πράξει, προκειμένου να σταματήσει η επικίνδυνη αυτή κατάσταση από πλευράς ασφαλείας πτήσεων, που έχει κοστίσει, εκτός των ανθρωπίνων ζωών, και πενήντα δισεκατομμύρια (50.000.000.000) δραχμές;

γ. Με ποιους τρόπους σχεδιάζει να προαχθεί η εκπαίδευση των χειριστών και η συντήρηση των αεροσκαφών;

δ. Ποια μέτρα προτίθεται να λάβει, ώστε να απολακτιστεί άπαξ δια παντός ο κομματικός εναγκαλισμός, που προωθεί μόνο τους "ημέτερους" και διώκει καταξιωμένους και εργατικούς αξιωματικούς;

ε. Ποια μέτρα θα πάρει, για να αυξηθούν οι τοποθετημένοι σε κάθε μοίρα χειριστές, ώστε να αυξηθούν οι ανά ώρα χειριστή ώρες πτήσεων αντί των επικινδύνως λίγων της σήμερον;

στ. Ποια μέτρα πρόκειται να λάβει, ώστε να βελτιωθούν ουσιαστικά οι συνθήκες ζωής και εργασίας των στελεχών και των οικογενειών τους;".

Η επίκαιρη ερώτηση του κ. Στρατή Κόρακα έχει ως εξής:

"Πολλά ερωτηματικά και έντονη ανησυχία, τόσο στους στρατιωτικούς, όσο και στην κοινή γνώμη της χώρας μας έχει προκαλέσει η πτώση ενός ακόμα αεροσκάφους της Πολεμικής Αεροπορίας την προηγούμενη εβδομάδα. 'Ετσι, με την πτώση του "Μιράζ 2000" έγιναν πέντε τα μαχητικά αεροσκάφη, που έχουν πέσει μέσα στο 1997. Αν ληφθεί μάλιστα υπόψη ότι από το 1991 οι πτώσεις αεροσκαφών της Πολεμικής Αεροπορίας φθάνουν τις είκοσι εννέα, φαίνεται η χώρα μας να κατέχει υψηλότατο δείκτη τέτοιων ατυχημάτων.

Η επίρριψη των ευθυνών σε λάθη του ανθρώπινου παράγοντα -όπως συνηθίζεται να γίνεται κάθε φορά- δεν μπορεί, κατά τη γνώμη μας, να θεωρηθεί επαρκής.

Ερωτάται, λοιπόν, ο κύριος Υπουργός, αν έχει ερευνηθεί κατά πόσο οι συχνές πτώσεις αεροσκαφών της Πολεμικής Αεροπορίας οφείλονται σε κατασκευαστικές ατέλειες, σε παλαιότητα ή ελλιπή συντήρησή τους, στον μη ολοκληρωμένο εξοπλισμό και εκσυγχρονισμό των κέντρων επιχειρήσεων, στην ακαταλληλότητά τους για τον ελλαδικό χώρο ή για τις συγκεκριμένες ασκήσεις στην ελλιπή εκπαίδευση ή μήπως σε ενδεχόμενες νέες ρυθμίσεις στα πλαίσια του ΝΑΤΟ;

Ποιο το αποτέλεσμα των σχετικών ερευνών και αν πάρθηκαν συγκεκριμένα μέτρα αποφυγής στο μέλλον τέτοιων άσκοπων απωλειών;".

Ο Υπουργός Εθνικής 'Αμυνας κ. Τσοχατζόπουλος έχει το λόγο.

ΑΠΟΣΤΟΛΟΣ ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Ευχαριστώ, κύριε Πρόεδρε.

Κυρίες και κύριοι συνάδελφοι, θα ήθελα να ευχαριστήσω τους δύο συναδέλφους για την επίκαιρη ερώτηση, που κατέθεσαν. Είναι ανάγκη να υπάρξει μια υπεύθυνη απάντηση-πληροφόρηση τόσο για τους συναδέλφους, όσο και για τον ελληνικό λαό, σχετικά με το ατύχημα, το οποίο τις τελευταίες μέρες κυριάρχησε στις στήλες των εφημερίδων και το οποίο είχε ως τραγική συνέπεια τον πνιγμό του νεαρού πιλότου. Θα αναφερθώ επίσης και στο γεγονός ότι τον τελευταίο μήνα είχαμε τεσσάρα μείζονα αεροπορικά ατυχήματα και λογικό είναι να υπάρχει ανησυχία και να διατυπώνονται διάφορες κρίσεις. 'Αλλωστε παρά την ύπαρξη υπερβολών, και αυθαίρετων συμπερασμάτων, έχουμε υποχρέωση να δώσουμε μια σαφή απάντηση.

Κυρίες και κύριοι συνάδελφοι, όλοι μας γνωρίζουμε ότι το έργο της Πολεμικής Αεροπορίας, που έχει να επιτελέσει μια υπεύθυνη και αποτελεσματική για τη συνολική άμυνα της χώρας αποστολή, απαιτεί να παραχθεί μια πολύπλοκη, ευαίσθητη, δαπανηρή λειτουργία και στη βάση της ανθρώπινης προσφοράς. 

Ο ατομικός ρόλος του κάθε πιλότου στη λειτουργία του αεροπλάνου είναι καθοριστικός, με αποτέλεσμα κάθε στέλεχος να αποτελεί εκ των πραγμάτων έναν κρίκο όλης αυτής της λειτουργίας. Συνεπώς όποτε έχουμε απώλεια αυτού του ενός κρίκου, αυτό θα σημαίνει οδυνηρές συνέπειες, ανθρώπινες ζημίες, που ειναι το τραγικότερο απ' όλα, αλλά και μεγάλο οικονομικό κόστος.

Σας είπα προηγουμένως ότι είχαμε τα τέσσερα ατυχήματα. Συγκεκριμένα είχαμε εναέρια σύγκρουση δύο αεροσκαφών Α7Η, πρόσκρουση ενός μιράζ 2000 και ενός F16 στη θάλασσα κατά την εκτέλεση εκπαιδευτικής αποστολής εναέριας μάχης, καθώς και πρόσκρουση ενός μιράζ 2000 στη θάλασσα, κατά την εκτέλεση νυκτερινής προσέγγισης στο αεροδρόμιο της Σκύρου από το οποίο και ξεκίνησε.

'Οπως γνωρίζετε -τα έχετε ήδη διαβάσει- για τα εν λόγω ατυχήματα διενεργείται έρευνα από αντίστοιχες επιτροπές διερεύνησης της Πολεμικής Αεροπορίας με πρόεδρο εκάστοτε ανώτατο αξιωματικό και σύμφωνα με τα προβλεπόμενα από τον Κανονισμό Διερεύνησης Αεροπορικών Ατυχημάτων της Πολεμικής Αεροπορίας.

Θα ήθελα να πω ότι οι δείκτες των ατυχημάτων διατυπώνονται σε σταθερή ετήσια βάση πάντοτε από την Πολεμική Αεροπορία εδώ και χρόνια, είναι αξιόπιστοι, και δείχνουν, νομίζω, με τον καλύτερο τρόπο τι πραγματικά σημαίνει ένα ατύχημα. Διότι -και νομίζω ότι θα συμφωνήσετε μαζί μου- δεν μπορεί κανείς να επηρεασθεί από την πραγματοποίηση ενός, δύο, τριών ατυχημάτων σε μία συγκεκριμένη στιγμή, αν δεν δει τη συνολική εξέλιξη σε ολόκληρη τη χρονιά, αν δεν συγκρίνει με τα προηγούμενα χρόνια, αν δεν διαφοροποιήσει τα είδη των ατυχημάτων.

Μετά το τελευταίο ατύχημα του μιράζ 2000, ο δείκτης ατυχημάτων της Πολεμικής Αεροπορίας ανήλθε για το 1997 στο 5,5%. Ο δείκτης αυτός, κυρίες και κύριοι συνάδελφοι, συμπίπτει με το μέσο όρο της τελευταίας δεκαετίας των ατυχημάτων που είναι 5,3%. Υπάρχουν σχετικοί πίνακες και όποιος θέλει μπορεί να τους δει. Συγκρινόμενος αυτός ο δείκτης ατυχημάτων με τα άλλα ευρωπαϊκά κράτη, βρίσκεται στο μέσο όρο των χωρών-μελών του ΝΑΤΟ, όπως φαίνεται 




Σελίδα 23

από το συγκεκριμένο πίνακα. Μακράν εμού της προθέσεως να ερμηνεύσω τα συγκεκριμένα ατυχήματα αποκλειστικά και μόνο με δείκτες πυκνότητος ατυχημάτων, που είναι αξιόπιστοι.

Κυρίες και κύριοι συναδελφοι, το βασικό στοιχείο το οποίο δεν πρέπει να παραγνωρισθεί, όταν συγκρίνουμε στοιχεία με άλλες χώρες, είναι ότι η Ελλάδα είναι η μόνη χώρα στην Ευρώπη, η οποία αντιμετωπίζει καθημερινή απειλή. Η Ελλάδα είναι η μόνη χώρα στην Ευρώπη όπου τα στελέχη της Πολεμικής Αεροπορίας είναι υποχρεωμένα να είναι καθημερινά σε πλήρη ετοιμότητα και να πετούν για να αποτρέψουν τις παραβάσεις και τις παραβιάσεις που καθημερινά εδώ και πολλά χρόνια πραγματοποιούνται στην περιοχή μας. Αναμφισβήτητα, λοιπόν, οι απαιτήσεις ετοιμότητας για την αποτροπή, αποτελουν επιβαρυντικό παράγοντα στην ασφάλεια των πτήσεων. Βέβαια δεν σας κρύβω ότι έχει γίνει βίωμα στους 'Ελληνες πιλότους των μαχητικών αεροσκαφών το γεγονός ότι θέλουμε ειρήνη, γι' αυτό προετοιμαζόμαστε για πόλεμο. Και ιδιαίτερα προσοχή πρέπει να δώσουμε στο γεγονός ότι όλοι αυτοί οι πιλότοι σε 24ωρη βάση αντιμετωπίζουν αυτά τα προβλήματα.

Σχετικά με τα επί μέρους θέματα, τα οποία θέσατε, κύριοι συνάδελφοι, έχω να πω τα εξής:

'Οσον αφορά την αποφυγή παρομοίων ατυχημάτων που συνέβησαν στην Πολεμική Αεροπορία, υπάρχει ειδικός φορέας διερεύνησης ασφάλειας πτήσεων οποιουδήποτε περιστατικού. Αυτός εξετάζει όλες τις παραμέτρους για τις συνθήκες του ατυχήματος, εντοπίζει τα πραγματικά αίτια και λαμβάνει τα αναγκαία κατά περίπτωση προληπτικά μέτρα. 

(Στο σημείο αυτό κτυπάει του κουδούνι λήξεως του χρόνου ομιλίας του κυρίου Υπουργού)

Αν θέλετε, κύριε Πρόεδρε, σ' ένα λεπτό τελειώνω.

ΠΡΟΕΔΡΟΣ (Απόστολος Κακλαμάνης): Μπορείτε να ολοκληρώσετε στη δευτερολογία σας.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): 'Ενα λεπτό να τελειώσω και αμέσως μετά θα πω δύο στοιχεία.

Για όλα τα ατυχήματα που συνέβησαν στο παρελθόν, ελήφθησαν συγκεκριμένα μέτρα και εκδόθηκαν συγκεκριμένες διαταγές. Το ίδιο θα γίνει και για τα συγκεκριμένα ατυχήματα του 1997, τα οποία, όπως σας είπα, εξετάζει επιτροπή.

Πρέπει να σημειωθεί ότι για την πρόληψη κάθε ατυχήματος η Πολεμική Αεροπορία εφαρμόζει ειδικό πρόγραμμα εναρμονισμένο με τα διεθνή πρότυπα των συμμαχικών χωρών. Γι' αυτό, λοιπόν, θα ήθελα να πω ότι ανησυχία, για την ύπαρξη αυτών των ατυχημάτων δεν πρέπει να υπάρχει.

Εμείς, όμως, είμαστε υποχρεωμένοι να δώσουμε τις διαβεβαιώσεις ότι από την πλευρά της Αεροπορίας γίνεται ό,τι είναι αναγκαίο στο επίπεδο της εκπαίδευσης, της πρόληψης, στο επίπεδο της αξιοποίησης, με εμπειρίες διεθνούς επιπέδου, ώστε αυτά να αποτελούν αντικείμενο μιας συνεχούς αξιόπιστης και αποτελεσματικής λειτουργίας της Ελληνικής Αεροπορίας, κ.λπ..

(Στο σημείο αυτό ξανακτυπάει το κουδούνι λήξεως του χρόνου ομιλίας του κυρίου Υπουργού).

Εκτιμώ, κύριε Πρόεδρε ότι με αυτές τις πληροφορίες, που έδωσα στους συναδέλφους ξεκαθαρίζεται ότι εδώ έχουμε τον παράγοντα του ανθρώπινου λάθους που συνετέλεσε στα ατυχήματα. Αυτό είναι και το πάγιο φαινόμενο σε όλες τις περιπτώσεις ατυχημάτων, που έχουμε σε ένα ποσοστό ...

ΠΡΟΕΔΡΟΣ (Απόστολος Κακλαμάνης): Θα δευτερολογήσετε, κύριε Υπουργέ.

ΑΠΟΣΤΟΛΟΣ ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):...80%, ενώ ένα 20% αφορά μόνο την περίπτωση αστοχίας του υλικού, και στο ίδιο πλαίσιο βρίσκονται και αυτά τα ατυχήματα.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Παπαδόγγονας έχει το λόγο.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Κύριε Πρόεδρε, άκουσα από τον κύριο Υπουργό, περίπου αυτά τα οποία ανέμενα. Περιέγραψε τα ατυχήματα, μας είπε ότι γίνεται διερεύνηση, μας είπε για τους δείκτες και τελικώς μας έκανε μια λογιστική τοποθέτηση του όλου προβληματος. Δυστυχώς τα πράγματα δεν είναι έτσι και το ξέρουν πολύ καλά οι παροικούντες την Ιερουσαλήμ, οι υπηρετούντες, δηλαδή, την Πολεμική Αεροπορία.

Η Κυβέρνηση του ΠΑ.ΣΟ.Κ. έχει κατεφέρει πλήγματα κατά των Ενόπλων Δυνάμεων, κύριε Υπουργέ. Ενθυμείσθε τον Στρατιωτικό Ποινικό Κώδικα, όπου ο πρώτος κατώτερος βοηθός του στρατιωτικού εισαγγελέως μπορεί να ασκήσει ποινική δίωξη στον Αρχηγό του ΓΕΕΘΑ. Επί των ημερών σας οι μισθοί των αξιωματικών -σας το υπενθυμίζω- των στελεχών, είναι στα κατώτερα επίπεδα. Οι συντάξεις, είναι συντάξεις πείνας. Στην έρευνα της Παντείου, η οποία γίνεται, ερωτώνται οι στρατεύσιμοι εάν είναι ηλίθιοι και δειλοί οι αξιωματικοί οι οποίοι τους διοικούν. Οι μισθοί των καθηγητών των Ανωτάτων Στρατιωτικών Σχολών, είναι κατώτεροι από τα λοιπά Ανώτατα Ιδρύματα.

Δυστυχώς, η έρευνα η οποία θα γίνει δεν θα σας δώσει κανένα αποτέλεσμα. Είναι γνωστό ότι τα ατυχήματα δεν έχουν μια αιτία, αλλά πάρα πολλές. 'Εχουν υποβαθμιστεί σοβαρότατες λειτουργίες στην Αεροπορία -και πρέπει να το διερευνίσετε- όπως η εκπαίδευση, η συντήρηση, ο ποιοτικός έλεγχος, οι κανονισμοί πτήσεων, η επίβλεψη σε όλα τα κλιμάκια της διοικήσεως και διαβίωσης του προσωπικού.

Αρκεί στο σημείο αυτό να σας πω για τον κομματισμό, ο οποίος προστίθεται στη μαύρη εικόνα, την οποία προσπάθησα να σας περιγράψω με τα προηγούμενα. Υπάρχει κομματισμός, κύριε Υπουργέ, και θα πρέπει να τον πατάξετε, αν δεν το γνωρίζετε ή αν δεν τον υποθάλπτετε.

Παράδειγμα ο διοικητής της Τανάγρας, ο μόλις μετατεθείς, κ. Καράμπελας, στου οποίου τη μονάδα συνέβησαν τα δύο ατυχήματα των Μιράζ 2000. Πρέπει να γνωρίζετε ότι, παραμελώντας τα κύρια καθήκοντά του, μέσα στα οποία κυρίαρχη θέση έχει η ασφάλεια των πτήσεων, κατήργησε σιωπηρώς -και αυτό να το διερευνίσετε- την εκπαίδευση των πιλότων στην αντιμετώπιση των παραισθήσεων, η οποία γινόταν σε διθέσια αεροσκάφη και την περιόρισε σε θεωρητική. Πολλοί αποδίδουν σε παραισθήσεις τα σοβαρότατα ατυχήματα τα οποία συνέβησαν.

Επίσης, θέλω να σας καταγγείλω, στον χώρο του κομματισμού, ότι η τοπική εφημερίδα της Λάρισας "ΕΛΕΥΘΕΡΙΑ", της 3ης Οκτωβρίου, καλύπτει με πρωτοσέλιδο δημοσίευμα με θέμα "Ευκαιρία, εκλογές για την Κεντροαριστερά". Εκεί, στη συγκέντρωση, η οποία εγένετο, ο ταξίαρχος της Πολεμικής Αεροπορίας κ. Κακάνης, ο οποίος υπηρετεί στο Αρχηγείο Τακτικής Αεροπορίας, εφέρετο στις πρώτες γραμμές και η φωτογραφία του παρουσιάζεται στις τοπικές εφημερίδες.

Μεταξύ των άλλων ερωτάσθε, κύριε Υπουργέ: Το γνωρίζει αυτό η στρατιωτική ηγεσία και από πότε ακολουθείται η πρακτική οι εν ενεργεία αξιωματικοί να παρακολουθούν κομματικές εκδηλώσεις; 'Η, αν δεν το ξέρει, τότε τι μέτρα προτίθεται να λάβει η στρατιωτική ηγεσία;

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Κόρακας έχει το λόγο. 

ΣΤΡΑΤΗΣ ΚΟΡΑΚΑΣ: Κύριε Πρόεδρε, όπως έχει αναγραφεί και στον Τύπο, περιμέναμε κάπως την απάντηση του κυρίου Υπουργού. Ωστόσο, πριν ξεκινήσω, θα ήθελα να εκφράσω τη θλίψη του Κομμουνιστικού Κόμματος για το νεκρό που είχαμε πρόσφατα ακόμη, για το στέλεχος αυτό των Ενόπλων Δυνάμεων μας, στο οποίο η πατρίδα είχε επενδύσει, αλλά και για την τεράστια απώλεια αεροσκαφών.

Τα τελευταία δέκα χρόνια, αν δεν απατώμαι, κύριε Υπουργέ, έχουμε χάσει γύρω στα είκοσι εννέα σκάφη και θρηνήσαμε πάνω από ογδόντα νεκρούς. Βεβαίως, πρέπει να πούμε ότι συμφωνούμε με αυτό που είπε ο κύριος Υπουργός, για την ένταση που υπάρχει, για τα τεταμένα νεύρα λόγω των πολύ συχνών πτήσεων.

Θα πρέπει, κύριε Πρόεδρε, να σημειώσουμε ότι όλη αυτή η κατάσταση δημιουργείται λόγω των σχέσεων που υπάρχουν ανάμεσα στις δυο χώρες, λόγω της ελληνοτουρκικής έντασης και εμείς δεν παραλείπουμε να καταγγείλουμε ότι είναι 



Σελίδα 24

δημιούργημα κατά κύριο λόγο των αμερικανονατοϊκών ιμπεριαλιστών, χωρίς να υποτιμούμε φυσικά την επιθετικότητα των μιλιταριστικών κύκλων της Τουρκίας.

Το ερώτημα που μπαίνει, λοιπόν, είναι ποιος φταίει. Η εύκολη απάντηση είναι ο πιλότος. Εμείς δεν λέμε ότι δεν υπάρχουν και τέτοιες ευθύνες ενδεχόμενα. 'Ομως, και εδώ υπάρχει το θέμα της κόπωσης ή προβλημάτων στην εκπαίδευση, άρα δεν μπορεί να ικανοποιήσει αυτή η απάντηση. 

Σίγουρα υπάρχουν και τεχνικά προβλήματα, παραδείγματος χάριν, πόσες ώρες πτήσης έχουμε, αν υπάρχουν ανταλλακτικά, αν οι προδιαγραφές των αεροσκαφών είναι αυτές που ταιριάζουν στα ελληνικά δεδομένα, φυσικό περιβάλλον και ανάγκες, αν τα συνεργεία συντήρησης που βρίσκονται στον τόπο στάθμευσης των μαχητικών είναι επαρκή. Κατά τη γνώμη μας, δεν φαίνεται να είναι. Εξετάζεται αλήθεια η δυνατότητα παρεμβολών, έστω και πειραματικά από τους Αμερικανούς ή τους Τούρκους; Μας προκαλεί πραγματικά εντύπωση αυτή η συχνότητα πτώσεων.

Τελικά, θέλουμε να επαναλάβουμε ότι δεν μας πείθει ο ισχυρισμός ότι κατά κύριο λόγο έχουμε να κάνουμε με ανθρώπινα λάθη. Για μας υπάρχει πριν απ' όλα σοβαρότατο θέμα προδιαγραφών και προβλημάτων κατασκευής και φυσικά, τα όποια προβλήματα υπάρχουν σχετικά με τον ανθρώπινο παράγοντα, σχετίζονται με την κόπωση, λόγω υπερβολικά μεγάλου αριθμού ωρών πτήσης ή με προβλήματα εκπαίδευσης. Δηλαδή ζητήματα που χρεώνουν την Κυβέρνηση με μεγάλες ευθύνες. Εμείς δεν υποτιμούμε τα ερωτήματα που τίθενται για παρεμβάσεις και άλλες σκοπιμότητες.

Ακόμη, σημαντικό ρόλο, όπως και ο ανθρώπινος παράγοντας, παίζει ο συνεχιζόμενος, δυστυχώς, κομματισμός στις 'Ενοπλες Δυνάμεις μας, με αποτέλεσμα να μην υπηρετούν πάντα οι καταλληλότεροι στις διάφορες θέσεις. Επίσης, υπάρχει το θέμα της διαφάνειας των αγορών, υπάρχει το θέμα της συρρίκνωσης και αποδυνάμωσης των εργοστασίων της αεροπορικής βιομηχανίας και άλλων τεχνικών υπηρεσιών και καλό θα ήταν να βλέπαμε που βρισκόμαστε και απ' αυτήν την άποψη.

Εμείς, κύριε Πρόεδρε, κάναμε την ερώτηση για να επιστήσουμε την προσοχή και της Κυβέρνησης και κάθε αρμόδιου ότι δεν είναι δυνατόν να συνεχίζεται αυτή η κατάσταση, αναφέροντας κάθε φορά στατιστικές για το πώς και πού βρισκόμαστε σε σχέση με άλλες χώρες.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΑΠΟΣΤΟΛΟΣ ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριε Πρόεδρε, ευχαριστώ που μου δίνετε το λόγο. Θα ήθελα να απαντήσω στον κ. Κόρακα, ότι σύμφωνα και με την ερώτησή του, όσον αφορά το αν πάρθηκαν συγκεκριμένα μέτρα αποφυγής στο μέλλον τέτοιων απωλειών και αν έχουν ερευνηθεί οι συχνές πτώσεις αεροσκαφών, απάντησα στην πρωτολογία μου και δεν πρόκειται να επανέλθω. Αν αυτός θεωρεί ότι οι απαντήσεις περιορίζονται σε στατιστικά στοιχεία, λυπούμαι, ήμουν πάρα πολύ σαφής και σε καμιά περίπτωση δεν μπορώ να ξεπεράσω αυτά τα οποία η επιστήμη, η γνώση, κατατάσσει ως καταγραφή των δεδομένων.

ΣΤΡΑΤΗΣ ΚΟΡΑΚΑΣ: Δεν είπα μόνο αυτό.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Σας έχω πει που βρίσκονται τα στοιχεία αυτά, ώστε να μην χρειάζεται να επανέλθω, διότι δεν αλλάζει το γεγονός ότι ο δείκτης ατυχημάτων της Πολεμικής Αεροπορίας βρίσκεται στο 5,5 για το 1997. Είναι ουσιαστικά ταυτόσημος με το μέσο όρο της τελευταίας δεκαετίας, γύρω στο 5,3.

Εκείνο, όμως, το οποίο δεν αντιλαμβάνομαι, είναι γιατί υπήρξε τέτοια επιθετικότητα από τον κ. Παπαδόγγονα και τέτοια προσπάθεια -ας μου επιτραπεί η έκφραση- λαϊκισμού. Προσπαθείτε να αντιμετωπίσετε, να παρέμβετε, να ερμηνεύσετε τα αίτια ενός ατυχήματος, μια σειρά ατυχημάτων με όλα αυτά που είπατε; 'Εχουν σχέση με τους μισθούς των αξιωματικών; 'Εχουν σχέση με όλα αυτά τα οποία...

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Το ηθικό των αξιωματικών είναι βασικός παράγοντας.

ΠΡΟΕΔΡΟΣ (Απόστολος Κακλαμάνης): Μη διακόπτετε, κύριε συνάδελφε.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Mε συγχωρείτε, μη με διακόπτετε. Προσέξτε, επιτέλους. Σεβαστείτε, επιτέλους...

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Μα, απευθύνεται σε μένα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Μη διακόπτετε. Κάθε ένας ακούει και κρίνει.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Σεβαστείτε, επιτέλους, τη διαδικασία, να μιλήσουμε σαν άνθρωποι. 

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Υπάρχει κομματισμός. 

ΠΡΟΕΔΡΟΣ (Απόστολος Κακλαμάνης): Μη διακόπτετε. Λέω ότι ο κάθε ένας ακούει και κρίνει. Συμφωνεί ή διαφωνεί, δεν είναι απαραίτητο να συμφωνεί.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριε συνάδελφε, νομίζω ότι δεν επιδέχεται φτηνό λαϊκισμό το θέμα. Μιλάμε για απώλειες ανθρώπινων ζωών και πρέπει να είμαστε υπεύθυνοι στην προσέγγιση των αιτιών και δεν συμβάλλετε. Επιχειρείτε να εκμεταλλευθείτε κομματικά....

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Υπάρχει κομματισμός. 

ΠΡΟΕΔΡΟΣ (Απόστολος Κακλαμάνης): Παρακαλώ.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας):... εφαρμόζοντας τις μεθόδους του παρελθόντος, που σας χαρακτηρίζουν. Σας παρακαλώ, λοιπόν. Στην εποχή σας, το 1992, τολμάτε και μιλάτε εσείς για ατυχήματα;

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Υπάρχει κομματισμός. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Με συγχωρείτε, σας παρακαλώ. Με αναγκάζετε να τα πω, δεν ήθελα. 

Τα ατυχήματα στις μέρες σας ήταν 8,2 έναντι ποσοστού γύρω στο 5 για όλη τη δεκαετία. Και να πω και κάτι, το οποίο δεν θα ήθελα να το πω...

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Μην τα αντιμετωπίζετε με ποσοστά.

ΠΡΟΕΔΡΟΣ (Απόστολος Κακλαμάνης): Μη διακόπτετε, σας παρακαλώ. Παρακαλώ, δεν είναι σωστό αυτό που κάνετε.

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: Εφόσον, απευθύνεται σε μένα.

ΠΡΟΕΔΡΟΣ (Απόστολος Κακλαμάνης): Μα, δεν είναι σωστό να μιλάει ο Υπουργός σε ερώτηση δική σας και σεις να μιλάτε ταυτοχρόνως. Σας παρακαλώ!

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριε Πρόεδρε, λυπούμαι, αλλά είμαι υποχρεωμένος να πω στη Βουλή -διότι υπάρχει πραγματικά απαράδεκτη συμπεριφορά, ότι γίνεται μια σημαντική προσπάθεια για τη βελτίωση των κανόνων συντήρησης των αεροσκαφών, βάσει ποιοτικών προτύπων, τα οποία πραγματικά βελτιώνουν θεαματικά τους όρους λειτουργίας μας. Μην ξεχνάτε ότι το 1993 αναγκαστήκατε ...

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: ...

ΠΡΟΕΔΡΟΣ (Απόστολος Κακλαμάνης): Κύριε Παπαδόγγονα, ενώ δεν είστε της Αεροπορίας, κάνετε μία αναχαίτιση στον αέρα των λόγων του κυρίου Υπουργού. Αφήστε τον να πει ό,τι έχει να πει.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Προσπάθεια να αναχαιτιστεί η πραγματικότητα δεν μπορεί να υπάρξει, κύριε Πρόεδρε. Δυστυχώς...

ΠΡΟΕΔΡΟΣ (Απόστολος Κακλαμάνης): Για τα λόγια λέω, εγώ δεν μπαίνω στην ουσία.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Δυστυχώς, κύριε Πρόεδρε, μιλάνε τα χαρτιά. 

Το 1993 η Νέα Δημοκρατία δια της υπογραφής των αρμοδίων υπουργού και υφυπουργού αναγκάστηκε να παραδεχτεί ότι υπάρχει ένα σοβαρότατο πρόβλημα λειτουργίας, ότι



Σελίδα 25

δεν είναι σε θέση η Πολεμική Αεροπορία να ανταποκριθεί στις ανάγκες λειτουργίας της. Με υπογραφές αυτό, του κ. Σταθιά και του κ. Βαρβιτσιώτη.

Και πραγματικά λυπούμαι, διότι εδώ γίνεται προσπάθεια να δοθεί η εντύπωση ότι τα ατυχήματα, τα οποία συνέβησαν, έχουν να κάνουν με μία γενικότερη κατάσταση συντήρησης, εκπαίδευσης, λειτουργίας των Ενόπλων Δυνάμεων, οι οποίες είναι σε κατάσταση ικανοποιητική. Λειτουργούν με τον καλύτερο δυνατό τρόπο. Σας εξήγησα προηγουμένως, κάτω από ποιες συνθήκες είναι υποχρεωμένοι οι άνθρωποι να λειτουργήσουν και ότι υφίστανται μία επιβάρυνση οι πιλότοι, πολύ διαφορετική από οποιοδήποτε άλλο κράτος και με βάση αυτά...

ΑΛΕΞΑΝΔΡΟΣ ΠΑΠΑΔΟΓΓΟΝΑΣ: 'Εχουν λιγότερες ώρες από το μέσο όρο τουλάχιστον.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): 'Εχετε το λόγο; Θα μάθετε να συμπεριφέρεστε; Μάθετε να συμπεριφέρεσθε. Μα, δεν μπορείτε να διακόπτετε.

Κύριε Πρόεδρε, λυπούμαι.

ΠΡΟΕΔΡΟΣ (Απόστολος Κακλαμάνης): Δεν είναι σωστό να διακόπτετε, κύριε συνάδελφε. 

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Θέλει να μας εμποδίσει ο κ. Παπαδόγγονας να τοποθετηθούμε. Λυπούμαι.

ΠΡΟΕΔΡΟΣ (Απόστολος Κακλαμάνης): Δεν είναι σωστό να διακόπτετε.

Συνεχίστε, κύριε Υπουργέ.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Αλλά δεν θα αποτρέψει...

ΣΤΡΑΤΗΣ ΚΟΡΑΚΑΣ: Τι θα κάνετε γι' αυτό; 

ΠΡΟΕΔΡΟΣ (Απόστολος Κακλαμάνης): Μη διακόπτετε, κύριε Κόρακα. Μου θυμίζετε Κοινοβούλιο από το οποίο μόλις επέστρεψα, όπου δεν ακούει κανείς κανέναν. Εκεί έχουν και περιστρεφόμενες μάλιστα καρέκλες και γυρίζουν και την πλάτη τους. Λοιπόν, εμείς είμεθα κόσμιοι, ως γνωστόν. 

Ορίστε, κύριε Υπουργέ, ολοκληρώστε.

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Κύριε Πρόεδρε, λυπούμαι, διότι αυτό το θέμα δεν έπρεπε να αντιμετωπισθεί από την πλευρά της Νέας Δημοκρατίας με αυτόν τον τρόπο. 

Πρέπει να υπάρχει ένας σεβασμός νομίζω, στην προσπάθεια των ανθρώπων που διακινδυνεύουν τη ζωή τους για να διασφαλίσουν την ασφάλεια της χώρας. Πρέπει να αναγνωριστεί αυτό είτε αρέσει είτε όχι, ότι υφίστανται μία υπέρμετρη επιβάρυνση, διότι καθημερινά έχουμε πτήσεις τουρκικών αεροπλάνων, που άλλοτε είναι πέντε, άλλοτε δέκα, άλλοτε δεκαπέντε, άλλοτε είκοσι πέντε. Φτάσαμε στη διάρκεια της χρονιάς τις ενενήντα έξι και τις σαράντα έξι εξόδους τουρκικών αεροπλάνων, με αντίστοιχες ελληνικές απαντήσεις.

Εδώ υπάρχει πραγματικά ένα θέμα γενικότερης λειτουργίας της Πολεμικής Αεροπορίας και για τον υψηλότατο κίνδυνο, αλλά και για το κόστος επιβάρυνσης και φθοράς των μέσων, διότι αυτά τα μέσα χρειάζονται ανανέωση. 

Γι' αυτό ακριβώς, αγαπητοί συνάδελφοι, επιτρέψτε μου να πω...

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)

Αμέσως, κύριε Πρόεδρε, τελειώνω. 

Πρέπει με κάθε υπευθυνότητα να ενημερώσουμε τον ελληνικό λαό, ότι αυτά τα ατυχήματα είναι συνέπεια αυτής ακριβώς της μεγάλης επιβάρυνσης, αυτών ακριβώς των υψηλών αριθμών πτήσεων.

Για το συγκεκριμένο ατύχημα ή τα ατυχήματα που υπήρξαν, δεν θα μπορέσω να απαντήσω, διότι περιμένω κι εγώ τα πορίσματα των αρμοδίων επιτροπών, ώστε να μας πουν τι ακριβώς συνέβη. Εν τούτοις αυτό που μπορώ από τώρα να πω είναι ότι στο 80% των ατυχημάτων που υπήρξαν την τελευταία δεκαετία έχουμε 80% ποσοστό ευθύνης ανθρώπινου παράγοντα και μόνο 20% αστοχία υλικού.

ΠΡΟΕΔΡΟΣ (Απόστολος Κακλαμάνης):: Καλώς. Ολοκληρώθηκε η συζήτηση.

ΣΤΡΑΤΗΣ ΚΟΡΑΚΑΣ: Τα πορίσματα θα μας τα δώσετε;

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Αυτά είναι τα πραγματικά στοιχεία.

Κατά τα άλλα, επί των συγκεκριμένων στοιχείων και για τι και πώς υπήρξε ανθρώπινος παράγοντας και σε ποιο βαθμό, θα μπορέσω να σας ενημερώσω μόλις έχουμε και τα πορίσματα των αρμόδιων επιτροπών της Πολεμικής Αεροπορίας.

ΣΤΡΑΤΗΣ ΚΟΡΑΚΑΣ: Εμείς θα τα έχουμε τα πορίσματα, κύριε Υπουργέ;

ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Εθνικής 'Αμυνας): Βεβαίως, είναι στη διάθεσή σας. 

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση και των δύο ερωτήσεων.

Θέλω να πω, αφού κάνω και την αυτοκριτική μου, ότι η γνωστή αδυναμία μου προς τον κύριο Υπουργό και η φιλική μου διάθεση, με παρέσυραν να του δώσω περισσότερο χρόνο. Πήρατε και οι ερωτώντες περισσότερο χρόνο...

ΣΤΡΑΤΗΣ ΚΟΡΑΚΑΣ:'Ηταν και το θέμα σοβαρό, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Το θέμα είναι πολύ σοβαρό, αλλά παραβιάσαμε, με ευθύνη πρώτα δική μου, τον Κανονισμό και οι τέσσερις, ως προ το χρόνο, ως προς τις διακοπές και ως προς το αντικείμενο.

Θα ήθελα να σας παρακαλέσω, αγαπητοί συνάδελφοι, μια και είμεθα στην αρχή της Συνόδου, να τηρήσουμε τον Κανονισμό, ο οποίος λέγει ότι οι ερωτήσεις αυτές είναι γραπτές, συνοδεύονται από περίληψη των στοιχείων που είναι απολύτως αναγκαία για το σαφή προσδιορισμό του θέματος στο οποίο αναφέρονται. 

Δεν μπορεί να γίνεται ερώτηση με έξι υποερωτήσεις και να αρχίζουμε από το συγκεκριμένο θέμα και να επεκτεινόμεθα σε όλη την κατάσταση των Ενόπλων Δυνάμεων. Δεν είναι σωστό αυτό.

Είναι δύο λεπτά, προφανώς για να τίθεται ένα θέμα, να υπάρχει μία σαφής και σύντομη απάντηση και να ενημερώνεται το Σώμα και ο ελληνικός λαός.

Επανερχόμεθα στη συζήτηση των επικαίρων ερωτήσεων πρώτου κύκλου.

Δεύτερη είναι η με αριθμό 17/6.10.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Γεωργίας, σχετικά με την υποβολή προστίμου της Ελληνικής Βιομηχανίας Ζάχαρης στους τευτλοπαραγωγούς για υπέρβαση καλλιεργημένων στρεμμάτων, την αύξηση της ποσόστωσης για τη ζάχαρη κλπ.

Η Ερώτηση του κ. Μπούτα έχει ως εξής:

"Σε αναστάτωση βρίσκονται χιλιάδες τευτλοπαραγωγοί της χώρας από ένα βαρύ και άδικο "χαράτσι" που επιβάλλει για πρώτη φορά η Ελληνική Βιομηχανία Ζάχαρης (ΕΒΖ). Το πρόστιμο αυτό εκφράζεται σε είκοσι πέντε χιλιάδες (25.000) δραχμές για κάθε στρέμμα που καλλιεργήθηκε παραπάνω από όσα προέβλεπε η σύμβαση με τα εργοστάσια της Ελληνικής Βιομηχανίας Ζάχαρης και αφορά τριάντα έξι χιλιάδες στρεμμάτων.

Δεδομένης της αντιαγροτικής πολιτικής της Ευρωπαϊκής 'Ενωσης που επιβάλλει ποσόστωση στη χώρα μας, τέτοια που μας υποχρεώνει να κάνουμε εισαγωγές ζάχαρης για να καλύψουμε τις ανάγκες μας, δίκαια δημιουργείται οργή και αγανάκτηση με την επιβολή των άδικων αυτών προστίμων.

Μια τέτοια ενέργεια, αφ'ενός αποτελεί πλήγμα στο εσόδημα των παραγωγών, ενώ θα μπορούσε η Ελληνική Βιομηχανία Ζάχαρης να το πληρώσει και αφ'ετέρου αποθαρρύνει τους παραγωγούς να ασχοληθούν με την τευτλοκαλλιέργεια.

Ερωτάται ο κύριος Υπουργός, ποια μέτρα θα πάρει η Κυβέρνηση και πότε, ώστε:

Να μην πληρωθεί το πρόστιμο από τους αγρότες στην Ελληνική Βιομηχανία Ζάχαρης, αφού τα κέρδη της Βιομηχανίας ανέρχονται σε αρκετά δισεκατομμύρια δραχμών με τη συμβολή των αγροτών.

Να αυξηθεί η ποσόστωση στη ζάχαρη για τη χώρα μας".

Ο Υφυπουργός Γεωργίας κ. Δημήτριος Σωτηρλής έχει το λόγο.



Σελίδα 26

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε και κύριοι συνάδελφοι, το θέμα της επίκαιρης ερώτησης αναφέρεται στη ζάχαρη.

Αν, κύριε συνάδελφε, τη χρησιμοποιούσατε για να γλυκάνετε λίγο το ύφος και το περιεχόμενο της ερώτησής σας, ειλικρινά ανάλογη θα ήταν και η απάντησή μου. Δεν το κάνατε και την ευθύνη την έχετε βεβαίως εσείς για την απάντηση.

ΠΡΟΕΔΡΟΣ (Απόστολος Κακλαμάνης): 'Εχετε "φάει" μισό λεπτό, εν τω μεταξύ.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε συνάδελφε, στα πλαίσια της ΚΟΑ η ποσόστωση για τη ζάχαρη, όπως γνωρίζετε, είναι τριακόσιοι δέκα εννέα χιλιάδες τόνοι. Αυτή βεβαίως η ποσότητα αναλογεί σε μια καλλιέργεια πεντακοσίων περίπου στρεμμάτων.

Γνωρίζετε εσείς πολύ καλά, όπως γνωρίζουν και οι παραγωγοί, πόσα στρέμματα έπρεπε να καλλιεργήσουν και γι' αυτό το θέμα υπέγραψαν συμβόλαια. Στο άρθρο 3 του συμβολαίου αναφέρεται και το περιεχόμενο της ερώτησής σας και οι παραγωγοί ήταν απόλυτα ενήμεροι ότι για τα παραπάνω στρέμματα θα έπαιρναν μειωμένη τιμή κατά 30%.

Δεδομένου ότι η μέση παραγωγή ανά στρέμμα είναι 5,82 τόνοι, η τιμή αγοράς δέκα επτά χιλιάδες ενιακόσιες εξήντα (17.960) δραχμές, σημαίνει ότι έχουμε ένα ακαθάριστο εισόδημα, γύρω στις εκατόν τέσσερις χιλιάδες πεντακόσιες (104.500) δραχμές.

Με βάση το συμβόλαιο υπογραφής, λοιπόν, κάθε παραγωγός εν γνώσει του προχώρησε σε περισσότερη καλλιέργεια, αποδεχόμενος τη μείωση του 30% που αναλογεί σε τριάντα μια χιλιάδες τριακόσιες πενήντα οκτώ (31.358) δραχμές ανά στρέμμα.

Η βιομηχανία ζάχαρης τελικά όρισε σαν μέγιστη παρακράτηση το 20%, δηλαδή, τις είκοσι πέντε χιλιάδες (25.000) δραχμές το στρέμμα. Και δεν είναι πρόστιμο, είναι συμφωνία μέσα από συμβάσεις αγροτών και της Βιομηχανίας Ζάχαρης.

Με βάση, λοιπόν, τις δηλώσεις των παραγωγών εμφανίστηκε υπέρβαση τριάντα ενός χιλιάδων οκτακοσίων ογδόντα οκτώ στρεμμάτων. 'Υστερα από έλεγχο που έγινε από την υπηρεσία μας, μειώθηκαν αυτά στα δεκαπέντε χιλιάδες πεντακόσια εβδομήντα πέντε στρέμματα και όχι σε τριάντα έξι χιλιάδες, όπως αναφέρετε στην ερώτησή σας.

Επιπλέον αυτό κατανέμεται σε τρεις χιλιάδες εκατόν είκοσι πέντε καλλιεργητές, σε σύνολο καλλιεργητών στα τεύτλα τριάντα χιλιάδων διακοσίων ενενήντα επτά παραγωγών. 

Αγαπητοί συνάδελφοι, για λόγους ίσης μεταχείρισης και δικαιοσύνης για τη μεγάλη πλειοψηφία των παραγωγών, οι οποίοι σέβονται τις δεσμεύσεις της χώρας, τα συμβόλαια και την υπογραφή τους, δεν είναι δυνατόν να ζητάτε να ζημιωθούν συνολικά όλοι οι αγρότες στο όνομα κάποιων, οι οποίοι καλλιέργησαν περισσότερες εκτάσεις, ενσυνείδητα και εν γνώσει τους, ότι θα πάρουν κάτι παρακάτω, δηλαδή, ογδόντα χιλιάδες (80.000) δραχμές ανά στρέμμα.

Στο δεύτερο ερώτημά σας που αφορά την αύξηση της ποσόστωσης, εμείς συμφωνούμε, αλλά όπως ξέρετε υπάρχει συμφωνία και δέσμευση της χώρας μας. Η αλλαγή της ΚΟΑ τεύτλων θα συζητηθεί το 2001. Μέχρι τότε πρέπει να κρατηθούν οι όροι και οι συμφωνίες τις οποίες έχουμε με την Ευρωπαϊκή 'Ενωση, προκειμένου να στηρίξουμε το πραγματικό εισόδημα των παραγωγών.

Επιπλέον και τελειώνω, ξέρετε πολύ καλά ότι η διεθνής τιμή της ζάχαρης είναι περίπου εκατό (100) έως εκατόν δέκα (110) δραχμές, ενώ η τιμή των Ευρωπαίων και των Ελλήνων παραγωγών φθάνει τις διακόσιες τριάντα πέντε (235) έως διακόσιες σαράντα (240) δραχμές, δηλαδή, είναι πολλαπλάσια από αυτή.

ΠΡΟΕΔΡΟΣ (Απόστολος Κακλαμάνης): Ο κ. Μπούτας έχει το λόγο.

ΕΥΑΓΓΕΛΟΣ ΜΠΟΥΤΑΣ: Κύριε Πρόεδρε, πράγματι γλυκό είναι το θέμα το οποίο συζητάμε, αλλά δεν είναι γλυκό και για τους παραγωγούς. Για τους παραγωγούς είναι πικρό. Είδατε τι πίκρα βγάζει η ζάχαρη με τα πρόστιμα και γίνεται αυτό, κύριε Υφυπουργέ, τη στιγμή κατά την οποία ως χώρα είμαστε ελλειμματική, τη στιγμή κατά την οποία κάνουμε εισαγωγή ζάχαρης. Γιατί δεν απαιτούμε και γιατί δεν πιέζουμε να αλλάξει η συμφωνία με την Ευρωπαϊκή 'Ενωση, να αλλάξει ο κανονισμός και να υπάρξει παραπάνω παραγωγή; Αφού λέτε ότι ικανοποιεί το εισόδημα και βέβαια είναι καλύτερο το εισόδημα των παραγωγών τεύτλων απ'ό,τι είναι από άλλες καλλιέργειες, γιατί δεν βάζετε ζήτημα στην Ευρωπαϊκή 'Ενωση να αυξηθεί το πλαφόν, από τριακόσιες δεκαεννέα χιλιάδες τόνους να πάμε παραπάνω; Και εν πάση περιπτώσει τα κέρδη της Ελληνικής Βιομηχανίας Ζάχαρης δεν είναι από τους ίδιους τους παραγωγούς; Οι ίδιοι οι παραγωγοί δεν έχουν συμβάλει για να φθάσει τα εννέα δισεκατομμύρια (9.000.000.0000) η βιομηχανία; Γιατί να έρχονται να πληρώνουν για πρώτη φορά αυτά τα πρόστιμα; Και πέρσι και πρόπερσι, κύριε Υφυπουργέ, ίσχυαν τα συμβόλαια που έκαναν οι παραγωγοί με το εργοστάσιο ζάχαρης. Ωστόσο, όμως, για πρώτη φορά εφαρμόζεται αυτό και εν πάση περιπτώσει, όταν σε ένα τεμάχιο περισσεύει ένα ή δύο στρέμματα, πρέπει να μείνει ακαλλιέργητο; Τέτοιες είναι οι περιπτώσεις στις οποίες επιβάλλονται πρόστιμα.

Θα επιμείνουμε, κύριε Υφυπουργέ: Πρέπει αυτό το κόστος να το αναλάβει η Ελληνική Βιομηχανία Ζάχαρης και πρέπει η Κυβέρνηση να πατήσει πόδι, πραγματικά να μην είμαστε ελλειμματικοί στη ζάχαρη, να αυξηθεί η καλλιέργεια για να μπορούν και οι αγρότες να έχουν μια διέξοδο στα τόσα αδιέξοδα που δημιουργεί η κοινή αγροτική πολιτική και η πολιτική της Κυβέρνησης.

ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Πολύ σύντομα, κύριε Πρόεδρε.

Κατ'αρχήν θέλω συμπληρωματικά να γνωρίζουμε όλοι, ότι στην Ευρώπη υπάρχουν αρκετά αποθέματα και είναι πλεονασματική η αγορά της Ευρώπης. Αυτή η συγκρατημένη και οργανωμένη πολιτική έχει σαν σκοπό να στηρίξει πράγματι τους τριάντα χιλιάδες τευτλοπαραγωγούς και όχι να διαλύσει το σύστημα.

Εξάλλου, αν θέλουμε να φύγουμε από αυτό που λέτε στην ερώτησή σας, από την κακή αντιαγροτική πολιτική της Ευρωπαϊκής 'Ενωσης, μπορεί να γίνει ελεύθερη, παραγωγή, αλλά το θέμα είναι ότι δεν μπορούμε να ζητάμε ενισχύσεις.

Βεβαίως θα θέλαμε σαν χώρα -και αυτό είναι ειλικρινές και δεν μπορεί να αμφισβητείται- και στα τεύτλα, αλλά και σε μια σειρά άλλα αγροτικά προϊόντα, να έχουμε περισσότερες ποσοστώσεις. 'Ομως, ξανά λέω, μιλάμε για μια περιοχή, για μια χώρα, για μια Ευρώπη που είναι πλεονασματική. Δεν υπάρχουν, λοιπόν, πολλά περιθώρια. Εξάλλου οι συμφωνίες όταν γίνονται, γίνονται για ένα διάστημα χρόνου. Βεβαίως και είναι επιθυμία μας να τα αυξήσουμε, αλλά μέχρι τότε πρέπει να κρατήσουμε την παραγωγή σε τέτοια επίπεδα, έτσι ώστε πράγματι οι τριάντα χιλιάδες παραγωγοί να ενισχυθούν και να έχουν ένα σοβαρό εισόδημα. Αυτή είναι η απάντησή μου.

ΣΤΡΑΤΗΣ ΚΟΡΑΚΑΣ: Τα πρόστιμα δεν τα πληρώνουν οι βιομηχανίες.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Δεν είναι πρόστιμα, κύριε συνάδελφε, είναι συμφωνητικά. Μη νομίζετε ότι με τις υπερβολές και τις μεγάλες λέξεις αποκτάτε δίκιο.

ΠΡΟΕΔΡΟΣ (Απόστολος Κακλαμάνης): Σας παρακαλώ κύριε Υπουργέ. 

Κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" πενήντα επτά μαθητές και δύο συνοδοί καθηγητές από το 57ο Γυμνάσιο Αθηνών.

(Χειροκροτήματα)

Τρίτη είναι η με αριθμό 10/6.10.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Γεωργίας, σχετικά με τα μέτρα συνέχισης, λειτουργίας των παραγωγικών μονάδων λευκού κρέατος της περιοχής Νέας Αρτάκης Ευβοίας 




Σελίδα 27

κλπ.

Η επίκαιρη ερώτηση έχει ως εξής: 

"Με δελτίο τύπου στις 15.9.97 η Αγροτική Τράπεζα Ελλάδος ανακοίνωσε τα σχέδια διάσωσης και αναδιάρθρωσης της πτηνοτροφικής επιχείρησης "ΑΦΟΙ ΜΙΜΙΚΟΥ Α.Ε." που βρίσκεται στη Ν. Αρτάκη Ευβοίας. Στόχος του σχεδίου όπως ανακοινώθηκε είναι η συνέχιση λειτουργίας της επιχείρησης προς όφελος των εργαζομένων σ' αυτήν και η διασφάλιση των οικονομικών συμφερόντων της τράπεζας παράλληλα με το γενικότερο όφελος της εθνικής οικονομίας.

Την ίδια στιγμή η ΑΤΕ επιφυλάσσει διαφορετική μεταχείριση στους υπόλοιπους παραγωγούς λευκού κρέατος της περιοχής αφού τους βεβαιώνει οφειλές στο Δημόσιο Ταμείο και τους στέλνει κατασχετήριες επιταγές.

Επειδή είναι γνωστό ότι και αυτοί οι παραγωγοί έχουν το ίδιο πρόβλημα ρευστότητας με την επιχείρηση "ΑΦΟΙ ΜΙΜΙΚΟΥ Α.Ε." και συμβάλλουν και αυτοί αναλογικά στην απασχόληση αλλά και στην εθνική οικονομία και επιπλέον τα υποθηκευμένα περιουσιακά τους στοιχεία στην ΑΤΕ παρουσιάζουν καλύτερη διασφαλιστική αξία.

Ερωτάται ο κύριος Υπουργός:

Αν προτίθεται να πάρει μέτρα ποια και πότε για τη συνέχιση λειτουργίας και των υπόλοιπων παραγωγικών μονάδων της περιοχής"

Ο Υφυπουργός Γεωργίας κ. Γερανίδης έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Κύριε Πρόεδρε, ο αγαπητός συνάδελφος κ. Αποστόλου επιχειρεί με έναν ακροβατικό τρόπο να βάλει μία αντίθεση κάποιας συμπεριφοράς της ΑΤΕ απέναντι σε μια διάκριση μεγάλων και μικρών, μόνο που η συμπεριφορά της ΑΤΕ απέναντι στην επιχείρηση "ΑΦΟΙ ΜΙΜΙΚΟΥ Α.Ε." έχει άμεση σχέση με την ύπαρξη ή όχι των μικρών γιατί γι' αυτούς που υπερβατικά και αφαιρετικά αναφέρεσθε, η ύπαρξή τους εξαρτάται από την ύπαρξη του "ΜΙΜΙΚΟΥ", μιας και αυτοί δουλεύουν, όπως ξέρετε, κατ' αποκοπή, όπως το λένε φασόν, στις μεγάλες επιχειρήσεις και συγκεκριμένα κυρίως δουλεύουν στις επιχειρήσεις "ΜΙΜΙΚΟΥ".

Είναι γνωστό στο Σώμα ότι υπήρξε μια γενναία ρύθμιση, η ρύθμιση Μωραϊτη ή ρύθμιση 1996/94. Μπορώ να πω σήμερα ότι στην πορεία υλοποίησής της στους δέκα χιλιάδες περίπου που έχουν υπαχθεί, στην κατηγορία αυτή που δεν πλήρωσαν την πρώτη δόση και στην οποία εσείς αναφέρεσθε, αυτό είναι το περιστατικό, από τα δέκα χιλιάδες περιστατικά, περίπου είναι πεντακόσια και για την περιοχή που αναφέρεσθε περίπου δέκα. 

Αυτή η ρύθμιση είναι από τις πιο γενναίες που έχουν συμβεί ποτέ υπέρ της Κτηνοτροφίας όπου χαρίζεται όλο ή μέρος των τόκων με την εγγύηση του δημοσίου και όπου πράγματι το Υπουργείο Γεωργίας κατανοώντας εν γένει το πρόβλημά τους, ενώ η πρώτη δόση έπρεπε να καταβληθεί 31.12.94 με διαδοχικές αποφάσεις παρέτεινε αυτό το διάστημα μέχρι και σήμερα, αλλά νομίζω ότι περισσότερο κατανόηση από μια παράταση μιας τέτοιας διαδικασίας που προσεγγίζει τα τρία χρόνια, δεν μπορεί να υπάρξει.

Σε κάθε περίπτωση ενημερώνοντας και εσάς και το Σώμα για τη δεύτερη δόση από τους δέκα χιλιάδες μέχρι τώρα έχουν ανταποκριθεί το σύνολο πλην χιλίων πεντακοσίων. Αυτό το επεκτείναμε μέχρι 31 Δεκεμβρίου και είμαστε πάλι σε διάθεση αν χρειαστεί και άλλο να το παρατείνουμε πέραν τις 31.12.97, για να διευκολύνουμε πράγματι τον κλάδο. Αλλά όλα αυτά έχουν ένα όριο, μια ανοχή της Κυβέρνησης τριετή κατά παράβαση μιας συμφωνίας, νομίζω ότι είναι ένα δείγμα γραφής ότι αγκαλιάσαμε αυτόν τον κλάδο.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ).

'Οσον αφορά για τις επιχειρήσεις "ΜΙΜΙΚΟΥ", γιατί γίνεται μια μεγάλη συζήτηση στην Ελλάδα, η παρέμβαση της ΑΤΕ δεν έχει να κάνει με κάποια νέα ρύθμιση. Η ΑΤΕ παρενέβη στο επίπεδο της διοίκησης και του μάνατζμεντ, κατ' αρχήν να διασφαλίσει τις απαιτήσεις δεκαέξι δισεκατομμυρίων (16.000.000.000) και σε μια κατεύθυνση εξυγίανσης της επιχείρησης. Γιατί η μελέτη βιωσιμότητά της έδειξε ότι είναι βιώσιμη κάτω από ορισμένες προϋποθέσεις. Πάντως στόχος της είναι όσο το δυνατόν πιο γρήγορα να βρει τον αντίστοιχο στρατηγικό επενδυτή, ώστε αυτή η δραστηριότητα να συνεχισθεί προς όφελος της ελληνικής κτηνοτροφίας και εν γένει της Εύβοιας, που έχει δεχθεί πλήγματα τον τελευταίο καιρό και είναι φθίνουσα περιοχή από άποψη απασχόλησης.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Ευάγγελος Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, υπάρχουν ορισμένα δεδομένα στην περιοχή και τα δεδομένα είναι ότι ο κλάδος οφείλει στις Τράπεζες και κυρίως στην Αγροτική, σαράντα πέντε δισεκκατομμύρια (45.000.000.000) περίπου εκ των οποίων το 50% είναι ληξιπρόθεσμα.

Το δεύτερο δεδομένο, είναι ότι το πρόβλημα γίνεται ακόμα μεγαλύτερο, γιατί το 90% των δανείων εκτροφής είναι ληξιπρόθεσμα και χωρίς αντίκρυσμα. Αυτό σημαίνει ότι δεν υπάρχει δυνατότητα συνέχισης λειτουργίας των μονάδων. Και μπροστά σ' αυτήν τη κατάσταση, αντί να αναζητηθούν οι αιτίες που πραγματικά προξένησαν το πρόβλημα και να θεραπεύσουν το πρόβλημα αυτό για όλες τις μονάδες, έρχεται η ΑΤΕ και κάνει μια αμφιλεγόμενη παρέμβαση. Και τη λέγω αμφιλεγόμενη, γιατί αντί να λύσει τα προβλήματα σε όλο τον κλάδο λαμβάνει υπόψη της το πρόβλημα μόνο της επιχείρησης "ΜΙΜΙΚΟΥ" και μάλιστα με μη τραπεζικά πλαίσια και χωρίς τη σύμφωνη γνώμη των κεντρικών διευθύνσεων προβαίνει σε μια ρύθμιση τέτοια. Αρκεί να σας αναφέρω ότι το ύψος των οφειλών είναι περίπου δεκαέξι δισεκατομμύρια (16.000.000.000), όταν υπάρχει διασφαλιστική αξία παγίων 6,2 δισεκατομμυρίων. Δηλαδή, μιλάμε για διασφαλιστική σχέση 0,4, προς 1, αντί 1,1 προς 1, που είναι σύμφωνα με τα τραπεζικά κριτήρια.

Εγώ θα ήθελα να σας θέσω τα εξής ερωτήματα, κύριε Υπουργέ: Τι θα γίνει με τους υπόλοιπους; Οι υπόλοιποι παραγωγοί, όπως και εσείς είπατε, έχουν οικονομική σχέση με τη συγκεκριμένη επιχείρηση. Αν αύριο δεν έχουν τη δυνατότητα να ανταποκριθούν στις υποχρεώσεις τους απέναντι στη συγκεκριμένη επιχείρηση, τι θα κάνει η ΑΤΕ; Θα τους κλείσει;

Σήμερα, όπως αναφέρω και στην ερώτησή μου, ήδη τους στέλνει κατασχετήριες επιταγές και βεβαιώσεις οφειλών στο Δημόσιο Ταμείο, όταν οι ίδιοι τουλάχιστον από πλευράς διασφαλιστικής αξίας των υποθηκευμένων περιουσιακών των στοιχείων, είναι σε καλύτερη μοίρα απ' ό,τι είναι η επιχείρηση "ΜΙΜΙΚΟΣ".

Επίσης, κύριε Υπουργέ, όπως διαβάσατε, ήδη δεκατρείς εκπρόσωποι των πτηνοτροφικών επιχειρήσεων θα προσφύγουν στην επιτροπή ανταγωνισμού και στο Ευρωπαϊκό Δικαστήριο. Τι θα κάνετε στη συγκεκριμένη περίπτωση; Είναι δυνατόν να εφαρμόζετε διαφορετικά μέτρα και σταθμά σε ένα κλάδο που δραστηριοποιείται σε μια συγκεκριμένη περιοχή;

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Νομίζω ότι στην πρωτολογία μου έγινα κατανοητός. Η πολιτική της Αγροτικής Τράπεζας και του Υπουργείου Γεωργίας στη συγκεκριμένη περίπτωση δεν είναι καθόλου αντιφατική, ούτε αντιθετική μεταξύ των μεγάλων και των μικρών. Η κτηνοτροφία είναι μια εθνική υπόθεση, δέχθηκε πρόσφατα -θυμάσαι το παράδειγμα της "ΒΟΚΤΑΣ"- ένα ισχυρό πλήγμα και νομίζω ότι δεν πρέπει να δεχθεί δεύτερο.

Η δραστηριότητα των αδελφών "ΜΙΜΙΚΟΥ" ασκείται σε μια ευαίσθητη περιοχή, σε μια φθίνουσα περιοχή, η οποία έχει δεχθεί αλλεπάλληλα χτυπήματα σε σχέση με τα ζητήματα της απασχόλησης. 'Αρα, το ενδιαφέρον όλων μας και για την Εύβοια και για την πτηνοτροφία είναι αυτό που σημαδεύει και τις ενέργειές μας. 

Μην επιμένετε. Δεν υπάρχει νέα ρύθμιση "ΜΙΜΙΚΟΥ". Υπάρχει παρέμβαση σαφώς σε επίπεδο μάνατζμεντ, ώστε να σηκώσει την εταιρεία για να μπορεί να μεταβιβάσει το πακέτο μετοχών στην πραγματική του διάσταση και αξία, διότι αν την αφήσουμε να καταρρεύσει θα έχει δραματικές συνέπειες για 




Σελίδα 28

την πτηνοτροφία, αλλά και για την ίδια την Εύβοια. Υπάρχουν οκτακόσιοι πενήντα εργαζόμενοι και άμεσα ή έμμεσα όπως ξέρετε επηρεάζει περίπου άλλους χίλιους διακόσιους και το ξέρετε πολύ καλύτερα από μένα.

ΕΥΑΓΓΕΛΟΣ ΑΠΟΣΤΟΛΟΥ: Δεν είπαμε να καταρρεύσει η επιχείρηση.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): 'Οσον αφορά για τη ρύθμιση, σε αυτήν υπαχθήκανε δέκα χιλιάδες και με διαδοχικές παρατάσεις με αποφάσεις της πολιτικής ηγεσίας του Υπουργείου Γεωργίας, τους διευκολύναμε γι αυτό το οποίο έρχεστε τώρα εσείς να σημειώσετε, και συγκεκριμένα για τρία χρόνια. Ενώ η συμφωνία είχε περίοδο χάριτος δύο χρόνια, την επεκτείναμε στα πέντε.

Νομίζω ότι όλα έχουν ένα όριο. Εμείς βλέποντας συνολικά την εξέλιξη αυτής της ρύθμισης, παρατηρούμε ότι πήγε άριστα, είχε άμεση ανταπόκριση και έδωσε μία σημαντική ώθηση στην ελληνική πτηνοτροφία και ήταν ένα ισχυρό βοήθημά της. Τώρα με το να προσεγγίζετε αποσπασματικά το όλο θέμα, δηλαδή, για τα δέκα άτομα σε σχέση με τα δέκα χιλιάδες, δεν είναι μία σωστή πολιτική προσέγγιση.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υφυπουργέ ακολουθεί νομοσχέδιο του Υπουργείου σας. Θα πρέπει να τελειώνουμε όλοι κανονικά στο χρόνο μας.

Τέταρτη είναι η με αριθμό 4/6-10-97 επίκαιρη ερώτηση του Βουλευτή του ΔΗ.Κ.ΚΙ. κ. Γεωργίου Καρατάσου προς τον Υπουργό Εθνικής Παιδείας και Θρησκευμάτων, σχετικά με την κατασκευή σχολικών κτιρίων στη δυτική Αττική κ.λπ. Η ερώτηση του κυρίου συναδέλφου σε περίληψη έχει ως εξής:

"Η σχολική υποδομή στην δυτική Αττική είναι ανεπαρκής. Υπάρχουν μεγάλες ανάγκες σε σχολικά κτίρια, κυρίως όχι μόνο για να λειτουργήσουν τα σχολεία σε πρωϊνή βάρδια, αλλά και να καλύψουν τις απαιτήσεις της πρωτοβάθμιας και δευτεροβάθμιας εκπαίδευσης.

Οι χρονοβόρες διαδικασίες για την απόκτηση χώρων, η έλλειψη προγραμματισμού και η ανύπαρκτη συνεργασία με τη νομαρχιακή αυτοδιοίκηση, έχουν οδηγήσει σε αδιέξοδο την ανέγερση σχολικών κτιρίων στη Δυτική Αττική, μια περιοχή όπου η ανεργία και η απειλούμενη αποβιομηχάνιση καθιστούν αναγκαία την αναβάθμιση της παρεχόμενης παιδείας.

Ερωτάται ο κύριος Υπουργός

1. Εάν υπάρχει προγραμματισμός για την κατασκευή σχολικών κτιρίων στη δυτική Αττική και τι προβλέπεται σε αυτόν.

2. Εάν το Υπουργείο προχωρήσει σε προγραμματικές συμβάσεις με τη Νομαρχιακή Αυτοδιοίκηση για την ανέγερση σχολικών κτιρίων."

Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κυρίες και κύριοι συνάδελφοι, ο Οργανισμός Σχολικών Κτιρίων εξακολουθεί να έχει την αρμοδιότητα, γεωγραφικά, για τον προγραμματισμό, την εκπόνηση μελετών και την κατασκευή σχολικών κτιρίων στην Αττική στη Θράκη και στις σεισμόπληκτες περιοχές. Για να εκτελέσει, όμως, το έργο του χρειάζεται πάντοτε τη συνεργασία της Τοπικής Αυτοδιοίκησης. Και η συνεργασία αυτή έχει να κάνει κυρίως με τομείς αποκλειστικής αρμοδιότητας και ευθύνης της Τοπικής Αυτοδιοίκησης που αφορούν στην απόκτηση και απελευθέρωση των οικοπέδων, δηλαδή διαδικασία εντοπισμού, διαδικασία απαλλοτρίωσης οικοπέδων.

Ειδικά για τη δυτική Αττική, πρώτα από όλα υπάρχει προγραμματισμός. 'Ενας προγραμματισμός που προβλέπει την κατασκευή είκοσι πέντε σχολικών συγκροτημάτων. 'Ομως, από τα είκοσι πέντε σχολικά συγκροτήματα μόνο για τα δύο ξεκίνησε μελέτες ο ΟΣΚ, διότι μόνο στα δύο συμπληρώθηκαν οι αναγκαίες προϋποθέσεις που ανέφερα, δηλαδή, η απόκτηση και η απελευθέρωση των οικοπέδων. Στα υπόλοιπα είκοσι τρία υπάρχει συγκεκριμένη έκθεση προβλημάτων από την πλευρά του ΟΣΚ, την έχω στη διάθεση του συναδέλφου και την καταθέτω και στα Πρακτικά.

(Στο σημείο αυτό ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος, καταθέτει για τα Πρακτικά την προαναφερθείσα έκθεση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)

Είναι, όμως, γεγονός ότι τα τελευταία τέσσερα χρόνια μόνο τέσσερα σχολικά συγκροτήματα ολοκληρώθηκαν στη Δυτική Αττική και ο λόγος αυτής της μικρής προόδου σε έργα σχολικής στέγης οφείλεται ακριβώς στο ότι οι αρχές της Τοπικής Αυτοδιοίκησης δεν έδρασαν με την δέουσα ταχύτητα και αποτελεσματικότητα, ώστε να εξασφαλιστούν τα αναγκαία οικόπεδα.

Σχετικά με το δεύτερο σκέλος της ερώτησης είναι γεγονός ότι με το ν.1892/90 ο ΟΣΚ καταρτίζει προγραμματικές συμβάσεις με τους ΟΤΑ και αυτό το κάνει ως μέτρο επικουρικής υποστήριξης του γενικού του έργου. Πλην, όμως, αυτές οι προγραμματικές συμβάσεις δεν απέδωσαν από άποψη ποιοτικού και οικονομικού αποτελέσματος τα αναμενόμενα, οπότε ο ΟΣΚ τώρα επανεξετάζει τις τεχνικες και άλλες προϋποθέσεις που απαιτούνται γι'αυτές τις προγραμματικές συμβάσεις, προϋποθέσεις που έχουν σχέση ακομη και με τη διαφάνεια και μέσα σε ένα μήνα το αργοτερο θα έχει ολοκληρωμένη πρόταση, έτσι ώστε οι νέες προγραμματικές συμβάσεις που θα γίνουν, να εκπληρούν και κάποιες σύγχρονες απαιτήσεις, όπως ο προσεισμικός έλεγχος των κτιρίων και η εξασφάλιση βιοκλιματικής στα νέα σχολεία. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε συνάδελφε, έχετε το λόγο.

ΓΕΩΡΓΙΟΣ ΚΑΡΑΤΑΣΟΣ: Δεν ξέρω πώς τα καταφέρνετε, μετά από κάθε ερώτηση σε ένα μήνα να λύνονται όλα τα προβλήματα. Είναι κοινή διαπίστωση ότι η έλλειψη σχολικής υποδομής στη Δυτική Αττική και όχι μόνο, η ανάγκη για την ανέγερση διδακτηρίων είναι γνωστές στον Οργανισμό Σχολικών Κτιρίων. 'Οπως είπατε και σεις στην περίοδο 1993-1996 στη Δυτική Αττική κατασκευάστηκαν μόνο τέσσερα διδακτήρια πρωτοβάθμιας και δευτεροβάθμιας εκπαίδευσης, ενώ οι ανάγκες υπερέβαιναν τα είκοσι.

Πρώτον, ενώ γνωρίζετε τις ανάγκες της Δυτικής Αττικής για διδακτήρια, προγραμματίζετε την κατασκευή μόνο δύο. Ποιος κάνει αλήθεια τον προγραμματισμό και με ποια κριτήρια;

Δεύτερον, αρνείσθε να συνάψετε προγραμματικές συμβάσεις με την Τοπική Αυτοδιοίκηση για την ανέγερση διδακτηρίων και ταυτόχρονα την αποκλείετε από κάθε διαδικασία προγραμματισμού. Τι συμβαίνει; Γιατί ο Οργανισμός Σχολικών Κτιρίων θέλει να έχει τον πλήρη έλεγχο; Φυσικά δεν εκπλήσσομαι γιατί έτσι εννοεί ο εκσυγχρονισμός και η αποκέντρωση τη χορήγηση αρμοδιοτήτων στην Τοπική Αυτοδιοίκηση.

Τρίτον, είναι γνωστό ότι οι διαδικασιες για την απόκτηση χώρων είναι χρονοβόρες και καθυστερούν από τις ίδιες τις υπηρεσίες. 'Ομως, σε αυτήν την περίπτωση, οι Δήμοι Ελευσίνας, Μεγάρων και Νέας Περάμου έχουν ήδη παραχωρήσει τους χώρους για την κατασκευή πέντε διδακτηρίων. Και σεις που έχετε αποδεχθεί την αναγκαιότητα σχολικών διδακτηρίων στη Δυτική Αττική, αντί να προχωρήσετε στην ανέγερσή τους, προτιμάτε να αποψιλώνετε μεγάλο μέρος του δανείου περίπου εξήντα δισεκατομμύρια (60.000.000.000) που έχει συναφθεί με σκοπό την ανέγερση διδακτηρίων, σε επιτόκια και σε τοκοχρεολύσια. Γιατί δεν προχωράτε την κατασκευή διδακτηρίων; Γιατί δεν διατίθενται οι πιστώσεις από τα δάνεια που τα πληρώνει ο ελληνικός λαός; Κύριε Υφυπουργέ, είναι εμπαιγμός των κατοίκων της Δυτικής Αττικής, η φιλοδοξία σας να κατασκευασθούν μόνο δύο διδακτήρια. Δημιουργεί απογοήτευση και πίκρα, σε τόσα προβλήματα που αντιμετωπίζουν, να μην έχουν τα σχολεία. Ξέρετε πως τους θεωρείτε πολίτες β' κατηγορίας.

Ζητάμε από την Τοπική Αυτοδιοίκηση προτάσεις για ανάγκες διδακτηρίων τα οποία είναι ώριμα προς εκτέλεση. Επίσης, προτάσεις για απόκτηση χώρων που απαιτούνται για την κάλυψη των αναγκών. Αυτές οι προτάσεις σας υποβλήθηκαν.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).

Γιατί, λοιπόν, δεν λήφθηκαν υπόψη στον προγραμματισμό 



Σελίδα 29

που κάνατε; Γιατί δεν συνάψατε την προγραμματική σύμβαση τριετούς διάρκειας για κατασκευή διδακτηρίων, όπως είχατε εσείς προτείνει; Απλά, τα λόγια σας απέχουν πολύ από τα έργα. Ο λαός χόρτασε από λόγια και θα σας το αποδείξει.

Τελειώνοντας, κύριε Υφυπουργέ, αυτά δεν είναι λόγια δικά μου, είναι λογια του Νομάρχη Δυτικής Αττικής, ο οποίος μεταξύ άλλων επισημαίνει και τα εξής:

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, τελειώνετε!

ΓΕΩΡΓΙΟΣ ΚΑΡΑΤΑΣΟΣ: Μισό λεπτό, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Συντομότατα.

ΓΕΩΡΓΙΟΣ ΚΑΡΑΤΑΣΟΣ: Διαβάζω: "Για τους λόγους αυτούς, οφείλω να διαμαρτυρηθώ και να απαιτήσω την αλλαγή της στάσης σας, η οποία κατά την άποψή μου, δεν συμφωνεί με τη συνολική προσπάθεια που γίνεται, έτσι ώστε να επανασυστηθεί η χαμένη αξιοπιστία όλων μας".

Δηλαδή, σας θεωρεί αναξιόπιστους ο κύριος νομάρχης που ανήκει στο χώρο σας, κύριε Υφυπουργέ. Αυτό πρέπει να σας δείξει ότι η Δυτική Αττική, κύριε Υπουργέ, πρέπει να προσεχθεί περισσότερο γιατί έχει πάρα πολλές ανάγκες.

ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε άλλο χρόνο, κύριε συνάδελφε.

Να τηρούμε το χρόνο, κύριοι συνάδελφοι.

Ο κύριος Υπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, αυτό που κατάλαβα τελικά από την απάντηση του κυρίου συναδέλφου είναι ότι μετέφερε τις απόψεις του κυρίου νομάρχη στο Κοινοβούλιο, τις οποίες ούτως ή άλλως γνωρίζαμε και ούτως ή άλλως έχουν απαντηθεί. Εδώ μέσα, όμως, δεν συζητάμε, ούτε μεταφέρουμε τις απόψεις - και μάλιστα αυτολεξεί- άλλων. Διατυπώνουμε δικές μας απόψεις και κάνουμε δική μας κριτική.

Ο κύριος νομάρχης γνωρίζει πολύ καλά ότι ο ΟΣΚ έχει και το πρόγραμμα, έχει και τα χρήματα. Εάν ο κύριος νομάρχης κάνει τον κόπο και βρεί και τα οικόπεδα και τα απελευθερώσει, δεν θα υπάρχει πρόβλημα σχολικής στέγης στη δυτική Αττική. Δυστυχώς, όμως, επειδή ο ίδιος φταίει, ρίχνει τις ευθύνες εκεί όπου δεν υπάρχουν, διότι εγώ σας τόνισα προηγουμένως, κύριε συνάδελφε, ότι προαπαιτούμενο για να εφαρμοστεί το πρόγραμμα του ΟΣΚ, είναι η στενή συνεργασία με την τοπική αυτοδιοίκηση. Και τί εννοούμε όταν λέμε συνεργασία: Σε αποκλειστικούς τομείς δικής της ευθύνης. Εάν ο κύριος Νομάρχης δεν το έχει καταλάβει αυτό, δικό του το πρόβλημα. Δεν είναι του ΟΣΚ, ούτε και του Υπουργείου Παιδείας.

Ο ΟΣΚ, έχει και ένα μεγαλόπνοο, επίσης, προγραμματισμό που αγκαλιάζει και τη δυτική Αττική. Θα δώσει φέτος ενενήντα μελέτες αντί για τριάντα τρείς που ήταν πέρυσι. Θα παράγει ογδόντα έργα μικρής κλίμακας, είκοσι νηπιαγωγεία και θα παρέμβει σε σαράντα λειτουργούσες σε σχολικές μονάδες. Θα ξεκινήσει πρόγραμμα κατασκευής είκοσι και πλέον γυμναστηρίων για τη μαθητιώσα νεολαία στην Αττική. Θα μελετήσει και θα κατασκευάσει πενήντα σχολικές βιβλιοθήκες σύγχρονων προδιαγραφών ηλεκτρονικά εξοπλισμένες σε πέντε Νομαρχίες της χώρας. Θα εκπονήσει μελέτες για την υλοποίηση τριών σημαντικών πιλοτικών εφαρμογών.

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)

Κι εγώ ζητώ μισό λεπτό κύριε Πρόεδρε, στα πλαίσια της ίσης μεταχείρισης.

Αναφέρομαι στον προσεισμικό έλεγχο των σχολικών κτιρίων, στην εφαρμογή της βιοκλιματικής στις σχολικές υποδομές και στην ίδρυση και λειτουργία κέντρων μάθησης ξένων γλωσσών.

'Ετσι, λοιπόν, ο ΟΣΚ, πρέπει να κρίνεται, όχι όμως, μόνον για τον προγραμματισμό του, αλλά σε σχέση με την αποτελεσματικότητά της εφαρμογής του στο επίπεδο συνεργασίας με την Τοπική Αυτοδιοίκηση.

ΠΡΟΕΔΡΕΥΩΝ (Παναγιώτης Ν.Κρητικός): Επίκαιρες ερωτήσεις δεύτερου κύκλου:

Πρώτη είναι η με αριθμό 6/6.10.97 επίκαιρη ερώτηση του Βουλευτή της Νέας Δημοκρατίας κ.Δημητρίου Ν.Κωστόπουλου προς τον Υπουργό Εθνικής Οικονομίας και Οικονομικών, σχετικά με δημοσιεύματα του Τύπου αναφερόμενα στην αύξηση των αντικειμενικών τιμών των ακινήτων, σε περίληψη έχει ως εξής:

"Στον ημερήσιο Τύπο αναγράφεται ότι οι αντικειμενικές αξίες των ακινήτων θα αυξηθούν τόσο στο λεκανοπέδιο της Αττικής, όσο και σε ολόκληρη την χώρα από 1.1.98 με ποσοστά που κυμαίνονται από 25% έως και 55%.

Οι αυξήσεις στις αντικειμενικές αξίες των ακινήτων θα επιφέρουν, όπως είναι γνωστό, τα παρακάτω αποτελέσματα:

α) Αύξηση φόρων για μεταβιβάσεις, γονικές παροχές, δωρεές και κληρονομιές των ακινήτων.

β) Αύξηση φορολογίας των μικρομεσαίων επιχειρήσεων και των ελεύθερων επαγγελματιών.

γ) Αυξήσεις φόρων της μεγάλης ακίνητης περιουσίας.

δ) Μείωση της οικοδομικής δραστηριότητας λόγω αυξημένων εξόδων μεταβιβάσεως με τα γνωστά αποτελέσματα στο ΑΕΠ και την αύξηση της ανεργίας.

Κατόπιν των ανωτέρω, ερωτάται ο κύριος Υπουργός:

1) Εάν είναι αληθείς οι παραπάνω πληροφορίες περί αυξήσεως των αντικειμενικών αξιών των ακινήτων.

2) Γιατί εξαγγέλλονται νέοι φόροι, αφού ο κύριος Πρωθυπουργός εδεσμεύθη στη Διεθνή 'Εκθεση Θεσσαλονίκης ότι δεν θα επιβληθούν νέοι φόροι;

3) Γιατί οι αυξήσεις των αντικειμενικών αξιών θα είναι τέτοιου μεγέθους που σε πολλές περιπτώσεις θα υπερβαίνουν τις πραγματικές τιμές των ακινήτων και

4) Εάν η Κυβέρνηση υπολόγισε τα δυσμενή αποτελέσματα που θα προκύψουν από την αύξηση των αντικειμενικών αξιών των ακινήτων σε βάρος της οικονομίας και των Ελλήνων φορολογουμένων".

'Oπως αντιλαμβάνεσθε το θέμα ήταν αντικείμενο επερώτησης και μέσα σε ελάχιστα λεπτά δεν είναι δυνατόν να απαντήσει ο κύριος Υπουργός, παρά μόνο επιγραμματικά και σύντομα.

Ορίστε, κύριε Υπουργέ, έχετε το λόγο. Σας παρακαλώ, μέσα στο χρόνο που δικαιούσθε.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, κύριοι συνάδελφοι, ο αντικειμενικός τρόπος εκτίμησης της αξίας των ακινήτων καθιερώθηκε, όπως ξέρετε πολύ καλά, με τον ν. 1249/1982. Οι αντικειμενικές αξίες των ακινήτων καθορίζονται με απόφαση του Υπουργού Οικονομικών, μετά από εισήγηση επιτροπών που συγκροτούνται σε κάθε νομό οι οποίες αποτελούνται από εκπροσώπους του Υπουργού Οικονομικών, του ΥΠΕΧΩΔΕ, του Τεχνικού Επιμελητήριου, της Τοπικής Αυτοδιοίκησης και πρόσωπα τα οποία διαθέτουν ειδικές γνώσεις ή ιδιάζουσα εμπειρία.

Η αναπροσαρμογή των αντικειμενικών αξιών των ακινήτων επιβάλλεται να γίνεται σύμφωνα με το νόμο 1892/1990, όπως ρητά αναφέρεται σ' αυτόν, τουλάχιστον ανά διετία. Επομένως, επιβάλλεται αυτή η αναπροσαρμογή και δεν αποτελεί ευκαιριακή απόφαση της Κυβέρνησης.

Τα ποσοστά της αναπροσαρμογής αυτής δεν έχουν ακόμη προσδιοριστεί, αφού καμία μέχρι σήμερα σχετική εισήγηση δεν έχει περιέλθει σε γνώση της πολιτικής ηγεσίας του Υπουργείου Οικονομικών.

Το σύστημα του αντικειμενικού προσδιορισμού της αξίας των ακινήτων καταγράφει αντικειμενικά την υφιστάμενη κατάσταση της αγοράς των ακινήτων, όπως αυτή διαμορφώνεται κάθε φορά, και σε κάθε περίπτωση, οι τιμές που προσδιορίζονται με το σύστημα αυτό, υπολείπονται της αγοραστικής αγοράς των ακινήτων, κατά ποσοστό τουλάχιστον 20%. Επομένως, οι όποιες αυξήσεις στις αντικειμενικές αξίες των ακινήτων δεν έχουν την έννοια της επιβολής νέων φόρων, ούτε δικαιολογούν φόβους ότι η πιθανή αναπροσαρμογή θα υπερβαίνει την αγοραία αξία των ακινήτων.

Πιστεύω ότι η οποιαδήποτε αύξηση των αντικειμενικών αξιών των ακινήτων δεν θα επιφέρει ιδιαίτερη φορολογική επιβάρυνση στους φορολογούμενους με την αύξηση των φόρων κεφαλαίου. Γιατί με τον Ν. 2362/95 οι φόροι αυτοί είχαν μειωθεί σημαντικά και εξακολουθούν ακόμη και σήμερα να είναι οι μικρότεροι των τελευταίων ετών, που ισχύουν στις μεταβιβάσεις 





Σελίδα 30

των ακινήτων.

Αναφορικά τώρα με το φόρο της μεγάλης ακίνητης περιουσίας, θέλω να σας διαβεβαιώσω, κύριοι συνάδελφοι, ότι αυτός ο φόρος δεν αφορά τα μικρά και μεσαία εισοδήματα, καθόσον -όπως ξέρετε- για μία διμελή οικογένεια υπάρχει αφορολόγητο όριο εκατόν είκοσι εκατομμυρίων (120.000.000) δραχμών. Αν η οικογένεια έχει ένα παιδί προστίθενται δέκα πέντε εκατομμύρια (15.000.000) ή αν έχει δύο παιδιά προστίθενται τριάντα εκατομμύρια (30.000.000). Δηλαδή, μία τετραμελής οικογένεια έχει αφορολόγητο εκατόν πενήντα εκατομμύρια δραχμές (150.000.000).

Τέλος, για τον προσδιορισμό της μισθωτικής αξίας, που αναφέρει ο κύριος συνάδελφος, της επαγγελματικής εγκατάστασης, που λαμβάνεται υπόψη για τον υπολογισμό του ελάχιστου εισοδήματος από την άσκηση μιας επιχείρησης, λαμβάνεται υπόψη η τιμή ζώνης που ισχύει την 1η Ιανουαρίου κάθε έτους για την περιοχή στην οποία βρίσκεται η εγκατάσταση της επιχείρησης. Συνεπώς για τα εισοδήματα του 1997 θα ληφθεί υπόψη η τιμή ζώνης που ίσχυε την 1.1.97. Για το λόγο αυτόν, η όποια τροποποίηση των αντικειμενικών αξιών των ακινήτων, δεν θα επηρεάσει τον προσδιορισμό της μισθωτικής αξίας της επαγγελματικής εγκατάστασης των επιχειρήσεων και επομένως, δεν θα φέρει ουδεμία πρόσθετη επιβάρυνση στον υπολογισμό του ελάχιστου ποσού φορολογητέου εισοδήματος των εμπορικών επιχειρήσεων.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος έχει το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, ο κύριος Υπουργός δεν δεσμεύτηκε, με την αιτιολογία ότι μέχρι σήμερα δεν έχει φθάσει καμία εισήγηση των αρμοδίων επιτροπών. Αυτό δεν σημαίνει ότι το Υπουργείο δεν μελετάει τα έσοδά του και στον υπό σύνταξη προϋπολογισμό δεν υπολογίζει και τις αντίστοιχες αυξήσεις τις οποίες και η δική μου επίκαιρη ερώτηση αναφέρει, αλλά και ο κύριος Υπουργός αναλυτικά ανέφερε.

Κύριε Υπουργέ, το ότι πολλοί νέοι φόροι θα επιβληθούν από την 1η του έτους μας αφήνετε κάθε ημέρα να το ζούμε, να το συνηθίζουμε, μέχρι κάποια στιγμή που θα πείτε ότι "οι φόροι που βάζουμε είναι λιγότεροι από αυτούς που αναγγείλαμε εμμέσως". Οι εφημερίδες και τα Μέσα Μαζικής Ενημέρωσης κάθε πρωί μας τα αναγγέλλουν.

Είναι αλήθεια, κύριε Πρόεδρε, ότι η τακτική της Κυβέρνησης είναι πάντοτε ότι δεν μπαίνουν καινούριοι φόροι. Προεκλογικά: "κανένας νέος φόρος". Μετεκλογικά πέρυσι: "στους έχοντες και κατέχοντες". Στην πράξη, επέπεσαν επί όλων των Ελλήνων.

Τώρα κύριε Υπουργέ, έχουμε και μία άλλη δήλωση. Είναι η δήλωση του Πρωθυπουργού πριν από ένα μήνα στη Διεθνή 'Εκθεση της Θεσσαλονίκης. Πάλι κανένας φόρος γενικώς. Και απ' ό,τι βλέπουμε, μόνο με την αύξηση των αντικειμενικών αξιών θα επιβαρυνθούμε σε πολλές περιπτώσεις με φόρους.

Διακατέχεσθε, κύριε Υπουργέ, από το άγχος κλεισίματος-ισοσκελισμού του προϋπολογισμού. Αυτό το άγχος πρέπει να σας φύγει.

Δεν πρέπει οι 'Ελληνες να πληρώσουν άλλους φόρους πλέον. Τελείωσε η φοροδοτική ικανότητα των Ελλήνων. Αλλού πρέπει να βρείτε τρόπους με τους οποίους θα αντλήσετε έσοδα. Και οι τρόποι αυτοί δεν είναι τίποτε άλλο ή μη μόνον η ανάπτυξη. Κοιτάξτε, λοιπόν, να εκσυγχρονίσετε την οικονομία και να υπάρξει ανάπτυξη, γιατί δεν αντέχουν οι 'Ελληνες!

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Οικονομικών κ. Γεώργιος Δρυς έχει το λόγο.

ΓΕΩΡΓΙΟΣ ΔΡΥΣ (Υφυπουργός Οικονομικών): Κύριε Πρόεδρε, ο κύριος συνάδελφος δεν ανέπτυξε τη γραπτή ερώτηση την οποία υπέβαλε. 'Εκανε μία γενική τοποθέτηση επί των δημοσιευμάτων των εφημερίδων, των ραδιοφωνικών εκπομπών και των εκπομπών της τηλεοράσεως σχετικά με την οικονομική πολιτική της Κυβέρνησης.

Δεν ξέρω, κύριε συνάδελφε, πόσο ακριβή είναι αυτά τα οποία αναφέρετε, θέλω, όμως, να σας διαβεβαιώσω ότι σε λίγο, πολύ σύντομα μάλιστα, θα κατατεθεί ο προϋπολογισμός και θα διαπιστώσετε ότι ουδείς νέος γενικός φόρος εμπεριέχεται σ' αυτόν.

Θέλω επίσης να σας πω ότι κάνετε λάθος σχετικά με την πορεία της ελληνικής οικονομίας. Σας διαβεβαιώ ότι με τα στοιχεία, που δώσαμε σήμερα στη δημοσιότητα, τα φορολογικά έσοδα βελτιώνονται συνεχώς. 'Ηδη ο Σεπτέμβριος έκλεισε με ρυθμό αύξησης 16,1%, δηλαδή, πάνω από τον προβλεπόμενο ρυθμό που έχει εγγραφεί στον προϋπολογισμό. Το εννιάμηνο έκλεισε με ρυθμό αύξησης 12,15%, που υπολείπεται ελάχιστα του προβλεπόμενου στόχου.

'Αρα, δεν θα χρειαστεί και εκ της θετικής πορείας της εκτέλεσης του προϋπολογισμού του 1997, να σκεπτόμαστε νέους γενικούς φόρους.

ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 18/6.10.97 επίκαιρη ερώτηση συζητήθηκε.

Η τρίτη με αριθμό 11/6.10.97 επίκαιρη ερώτηση του Συνασπισμού της Αριστεράς και της Προόδου κας Μαρίας Δαμανάκη διαγράφεται με αίτηση της ιδίας.

Τέταρτη είναι η με αριθμό 2/6.10.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Υγείας και Πρόνοιας, σχετικά με την καθυστέρηση λειτουργίας του παιδικού σταθμού της Κοινότητας Θυρίου Αιτωλοακαρνανίας.

Η επίκαιρη ερώτηση έχει ως εξής:

"Εν όψει της έναρξης της σχολικής περιόδου επανέρχεται επιτακτικό το πρόβλημα της μη λειτουργίας μέχρι τώρα του παιδικού σταθμού της Κοινότητας Θυρίου Αιτωλοακαρνανίας λόγω έλλειψης προσωπικού".

Μήπως ηχητικά τρομάζει; 'Εχει παιδιά θηρία;

ΙΩΑΝΝΗΣ ΚΑΡΑΚΩΣΤΑΣ: Θυρίου με "ύψιλον".

ΠΡΟΕΔΡΕΥΩΝ (Παναγιώτης Ν. Κρητικός): Το βλέπω ότι είναι με "ύψιλον" γι' αυτό είπα μήπως τρομάζει ηχητικά. Συνεχίζω.

"Είναι απαράδεκτο το κράτος να έχει εγκαταστήσει πλήρη εξοπλισμό για τη λειτουργία του σταθμού και να πληρώνει διακόσιες χιλιάδες (200.000) δραχμές μίσθωμα σε ιδιώτη και να μη λειτουργεί ο παιδικός σταθμός λόγω έλλειψης προσωπικού.

Η λειτουργία του σταθμού θα ανακουφίσει πολλές οικογένειες της κοινότητας, που ολημερίς βρίσκονται κοντά στα χωράφια τους και την κτηνοτροφία τους και αφήνουν μόνα τους τα παιδιά.

'Υστερα απ' αυτά, ερωτάται ο κύριος Υπουργός: 

α. Γιατί καθυστερεί η λειτουργία του παιδικού σταθμού;

β. Να μας διαβεβαιώσει αν θα αρχίσει φέτος η λειτουργία του".

Ο Υφυπουργός Υγείας και Πρόνοιας κ. Θεόδωρος Κοτσώνης έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Κύριε Πρόεδρε, το τρέχον έτος 1997 είναι ένα έτος σταθμός για την πολιτική της παιδικής προστασίας στην Ελλάδα. Είναι ένα έτος, κατά το οποίο γίνεται η μεταβίβαση των κρατικών παιδικών σταθμών στην Τοπική Αυτοδιοίκηση.

Μέσα απ' αυτήν τη διαδικασία ανεδύθησαν, προβλήματα, τα οποία οφείλονται σε λάθος πολιτικές για την παιδική προστασία δεκαετιών. Και βέβαια, το κυρίαρχο είναι η έλλειψη προσωπικού, οι κενές οργανικές θέσεις στους κρατικούς βρεφονηπιακούς σταθμούς σε όλη τη χώρα.

Το Υπουργείο μας καταβάλλει τεράστιες προσπάθειες, για να μπορέσει να καλύψει αυτές τις ανάγκες, έτσι ώστε οι κρατικοί παιδικοί σταθμοί να δοθούν στην Τοπική Αυτοδιοίκηση στο καλύτερο λειτουργικό επίπεδο.

'Εχω να σας πληροφορήσω επί της συγκεκριμένης ερωτήσεως, τα εξής:

'Ηδη αυτήν τη στιγμή στο ΑΣΕΠ βρίσκεται εν εξελίξει η διαδικασία πρόσληψης εκατόν είκοσι εννέα βρεφονηπιοκόμων για όλη την Ελλάδα. 'Οταν τελειώσει αυτή η διαδικασία, πιστεύω ότι θα γίνει δυνατή η λειτουργία του παιδικού σταθμού Θυρίου με την πρόσληψη δύο βρεφονηπιοκόμων για το Νομό Αιτωλοακαρνανίας.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρακώστας 




Σελίδα 31

έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Υπουργέ, ειλικρινά δεν περίμενα να μου δώσετε αυτήν την απάντηση εσείς, που κάποτε δείξατε κάποιο ενδιαφέρον στο Νομό Αιτωλοακαρνανίας.

'Εχει φτιαχτεί εδώ και δέκα χρόνια ο παιδικός σταθμός σε ένα μεγαλοχώρι με χίλιους πεντακόσιους κατοίκους και άνω, με τριάντα παιδιά σήμερα και πληρώνει το κράτος εδώ και δύο χρόνια μίσθωμα για το κτίριο. Υπάρχει όλος ο εξοπλισμός και δεν μπορείτε να μας στείλετε δύο-τρεις ανθρώπους, για να λειτουργήσει επιτέλους αυτός ο παιδικός σταθμός;

Για όνομα του Θεού, κύριε Υπουργέ! Ταλαιπωρούμαστε εδώ και δέκα χρόνια και επί δύο χρόνια πληρώνει το κράτος. Είναι σωστό να μου λέτε, ότι θα λειτουργήσει η Τοπική Αυτοδιοίκηση; Μα, εσείς έχετε την υποχρέωση από το Σύνταγμα της γενικής εφαρμογής της πολιτικής της χώρας. Και θα ρίξετε τις ευθύνες στην Τοπική Αυτοδιοίκηση, όταν θα πάει το αντικείμενο εκεί; Δεν μου απαντήσατε στην ερώτηση. Σας παρακαλώ να μου απαντήσετε στη δευτερολογία σας.

Αυτός ο κόσμος εκεί κάτω έχει αγανακτήσει. Δώστε μου μία δέσμευση ότι θα στείλετε μία νηπιαγωγό, μία καθαρίστρια και μία μαγείρισσα. Κάντε αυτό το πράγμα όπως σας λέμε. Δεσμευτείτε για το φετινό χρόνο. Είναι απελπιστική η κατάσταση. Ο κόσμος εκεί είναι άνθρωποι της εργασίας. Ασχολούνται με την κτηνοτροφία, με τα χωράφια. Τι να τα κάνουν τα παιδάκια; Να τα αφήσουν μόνα τους και να πάθουν ατυχήματα; Επίσης, πρέπει να τα μορφώσουμε αυτά τα παιδιά, να τους δώσουμε μία προσχολική μόρφωση, η οποία απαιτείται. Υπάρχουν σταθμοί που λειτουργούν με πέντε και δέκα παιδιά. Εδώ έχουμε τριάντα παιδιά.

Σας παρακαλώ πάρα πολύ κάντε μία εξαίρεση μέχρι να βρείτε το νομοθετικό πλαίσιο για να το επιφορτίσετε στη Νομαρχιακή Αυτοδιοίκηση. Βρείτε για τη φετινή περίοδο έναν τρόπο να στείλετε εκεί μία νηπιαγωγό. Σας παρακαλώ ιδιαιτέρως. Διότι έχουμε μεγάλες πιέσεις από τους κατοίκους, οι οποίοι έχουν αγανακτήσει πραγματικά μ' αυτό το θέμα. Θέλω να μου απαντήσετε στη δευτερολογία σας.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΘΕΟΔΩΡΟΣ ΚΟΤΣΩΝΗΣ (Υφυπουργός Υγείας και Πρόνοιας): Φαίνεται ότι δεν υπήρξα σαφής και επομένως κατανοητός στην τοποθέτησή μου. Αλλά νομίζω πως διαβεβαίωσε, ότι αυτήν τη στιγμή βρίσκεται στο ΑΣΕΠ διαδικασία πρόσληψης εκατόν είκοσι εννέα βρεφονηπιοκόμων για όλη την Ελλάδα εκ των οποίων οι δυο πάνε για την Αιτωλοακαρνανία. Μ' αυτές τις δύο, μόλις τελειώσει η διαδικασία του ΑΣΕΠ, θα μπορέσει να λειτουργήσει ο βρεφονηπιακός σταθμός του Θυρίου.

Παραπέρα δέσμευση πέραν απ' αυτής της σαφέστατης δεν μπορώ να δώσω και δυστυχώς δεν έχω περισσευούμενους βρεφονηπιοκόμους σε άλλο σταθμό, αυτό το λέγω με όλη την ευαισθησία μου απέναντι στο Νομό Αιτωλοακαρνανίας, το μεγαλύτερο νομό της χώρας με τεράστια προνοιακά προβλήματα που έχει, τα οποία έχω διαπιστώσει ιδίοις όμμασι.

Επαναλαμβάνω, παρά την ευαισθησία μου, δεν μπορώ να κάνω κάτι άλλο πιο γρήγορα. Ελπίζω, όμως, ότι θα γίνει κατανοητή η ευαισθησία του Υπουργείου μας εάν σας πω ότι ήδη έχουν διατεθεί σαράντα πέντε εκατομμύρια (45.000.000) για την αναπαλαίωση παραδοσιακού κτιρίου στη Κοινότητα Θυρίου και τη δημιουργία ιδιόκτητου βρεφονηπιακού σταθμού έτσι ώστε να τελειώνουμε με τα ενοίκια προς τους ιδιώτες.

ΠΡΟΕΔΡΕΥΩΝ (Παναγιώτης Ν.Κρητικός): Ολοκληρώθηκε η συζήτηση των επικαίρων ερωτήσεων. 

Πριν εισέλθουμε στη νομοθετική εργασία πρέπει να διορθώσω και να πω ότι η τρίτη επίκαιρη ερώτηση δεύτερου κύκλου της κας Δαμανάκη, για την οποία ανακοίνωσα διαγραφή συνεπεία αιτήσεως της ερωτώσας κυρίας συναδέλφου, δεν είναι έτσι ακριβώς, αλλά διεγράφη λόγω κωλύματος του ερωτουμένου κυρίου Υπουργού Περιβάλλοντος Χωροταξίας και Δημοσίων 'Εργων. Είχα εσφαλμένη ενημέρωση και διορθώνω.

Κύριοι συναδελφοι, εγκρίνετε άδεια απουσίας στο εξωτερικό της κ. Ντόρας Μπακογιάννη, του κ. Βασίλη Κοντογιαννόπουλου και του κ. Γκαλήπ Γκαλήπ;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν.Κρητικός): Η Βουλή ενέκρινε.





Σελίδα 32

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα γίνει προεκφώνηση των νομοσχεδίων, που είναι γραμμένα στην ημερήσια διάταξη.

Υπουργείου Οικονομικών.

Ψήφιση στο σύνολο του σχεδίου νόμου: "Υπηρεσιακή κατάσταση και αναμόρφωση μισθολογίου του διδακτικού και ερευνητικού προσωπικού και του Εκπαιδευτικού προσωπικού των Ιδρυμάτων της Τριτοβάθμιας Εκπαίδευσης (Α.Ε.Ι., Τ.Ε.Ι.) - Μισθολογικές ρυθμίσεις ερευνητών των ερευνητικών ιδρυμάτων και άλλων συναφών κατηγοριών και άλλες διατάξεις".

Ο κύριος Υφυπουργός έχει να κάνει νομοτεχνικές παρατηρήσεις πριν από τη ψήφιση;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Μάλιστα, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, έχετε το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Ευχαριστώ, κύριε Πρόεδρε. 

'Εχω δυο-τρεις νομοτεχνικές παρατηρήσεις, οι οποίες εκ παραδρομής δεν συμπεριελήφθησαν στο οριστικό κείμενο. Αυτές έχουν ως εξής:

'Αρθρο 6: Στο εδάφιο δ' η έκφραση "ή της τράπεζας" διαγράφεται.

'Αρθρο 12: α. Στο δεύτερο εδάφιο της περιπτώσεως δ' της παραγράφου 1 οι λέξεις "την πανεπιστημιακή θέση", αντικαθίσταται από τις λέξεις "τη θέση τους στο 'Ιδρυμα".

β. Στο ίδιο εδάφιο οι λέξεις "ή της Τράπεζας" διαγράφονται για τους ίδιους λόγους όπως και προηγουμένως.

Στο άρθρο 20, τα δύο τελευταία εδάφια της περιπτώσεως δ' της παραγράφου 2 "Η αποζημίωση αυτή καταβάλλεται....μισθοδοτική κατάσταση" διαγράφονται.

Καταθέτω στα Πρακτικά τις διορθώσεις. Σας ευχαριστώ.

(Στο σημείο αυτό ο Υφυπουργός Οικονομικών κ. Xριστοδουλάκης καταθέτει τις νομοτεχνικές βελτιώσεις για τα Πρακτικά τα οποία έχουν ως εξής:

"Νομοτεχνικές Βελτιώσεις

στο σχέδιο νόμου του Υπουργείου Οικονομικών "Υπηρεσιακή κατάσταση και αναμόρφωση μισθολογίου του διδακτικού και ερευνητικού προσωπικού και του Εκπαιδευτικού προσωπικού των Ιδρυμάτων της Τριτοβάθμιας Εκπαίδευσης (Α.Ε.Ι., Τ.Ε.Ι.) - Μισθολογικές ρυθμίσεις ερευνητών των ερευνητικών ιδρυμάτων και άλλων συναφών κατηγοριών και άλλες διατάξεις".

'Αρθρο 12

α. Στο δεύτερο εδάφιο της περιπτώσεως δ' της παραγράφου 1 οι λέξεις "την πανεπιστημιακή θέση" αντικαθίστανται με τις λέξεις "τη θέση τους στο 'Ιδρυμα".

β. Στο εδάφιο οι λέξεις "ή της Τράπεζας" διαγράφονται.

'Αρθρο 20

Τα δύο τελευταία εδάφια της περιπτώσεως δ' της παραγράφου 2 "Η αποζημίωση αυτή καταβάλλεται .... μισθολογική κατάσταση" διαγράφονται.

'Αρθρο 6: δ': "... ή της Τράπεζας" διαγράφεται.").

ΠΡΟΕΔΡΕΥΩΝ (Παναγιώτης Ν. Κρητικός): Ερωτάται το Σώμα: Γίνεται δεκτό το νομοσχέδιο και στο σύνολο;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΕΥΑΓΓΕΛΟΣ ΑΠΟΣΤΟΛΟΥ: Κατά πλειοψηφία.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο έγινε δεκτό, κατά πλειοψηφία και στο σύνολο.

Συνεπώς, το νομοσχέδιο του Υπουργείου Οικονομικών "Υπηρεσιακή κατάσταση και αναμόρφωση μισθολογίου του διδακτικού και ερευνητικού προσωπικού και του Εκπαιδευτικού προσωπικού των Ιδρυμάτων της Τριτοβάθμιας Εκπαίδευσης (Α.Ε.Ι., Τ.Ε.Ι.) -Μισθολογικές ρυθμίσεις ερευνητών των ερευνητικών ιδρυμάτων και άλλων συναφών κατηγοριών και άλλες διατάξεις", έγινε δεκτό κατά πλειοψηφία σε μόνη συζήτηση κατ'αρχήν, κατ'άρθρον και στο σύνολο και έχει ως εξής:

Yπηρεσιακή κατάσταση και αναμόρφωση μισθολογίου του διδακτικού και ερευνητικού προσωπικού και του εκπαιδευτικού προσωπικού των Ιδρυμάτων της Τριτοβάθμιας Εκπαίδευσης (Α.Ε.Ι., Τ.Ε.Ι.) - Μισθολογικές ρυθμίσεις ερευνητών των ερευνητικών ιδρυμάτων και άλλων συναφών κατηγοριών και άλλες διατάξεις

ΕΝΟΤΗΤΑ Α'

ΥΠΗΡΕΣΙΑΚΗ ΚΑΤΑΣΤΑΣΗ ΚΑΙ ΑΠΟΔΟΧΕΣ

ΜΕΛΩΝ Δ.Ε.Π. ΤΩΝ Α.Ε.Ι. ΚΑΙ Ε.Π. ΤΩΝ Τ.Ε.Ι.

ΚΕΦΑΛΑΙΟ Α'

ΥΠΗΡΕΣΙΑΚΗ ΚΑΤΑΣΤΑΣΗ ΜΕΛΩΝ Δ.Ε.Π. ΤΩΝ Α.Ε.Ι. ΚΑΙ Ε.Π. ΤΩΝ Τ.Ε.Ι.

'Αρθρο 1

'Εργο των μελών Δ.Ε.Π.

1. Τα μέλη Δ.Ε.Π. των Ανωτάτων Εκπαιδευτικών Ιδρυμάτων είναι δημόσιοι λειτουργοί και απολαμβάνουν λειτουργικής ανεξαρτησίας κατά την άσκηση των διδακτικών και ερευνητικών καθηκόντων τους.

2. Τα μέλη Δ.Ε.Π. έχουν την υποχρέωση να παρέχουν διδακτικό, ερευνητικό - επιστημονικό και διοικητικό έργο.

α. Το διδακτικό έργο περιλαμβάνει κυρίως:

- Διδασκαλία προπτυχιακών και μεταπτυχιακών μαθημάτων.

- Οργάνωση, επίβλεψη και λειτουργία εργαστηρίων και κλινικών, εργαστηριακών ή κλινικών ασκήσεων και εργασιών.

- Συμμετοχή σε φροντιστηριακά μαθήματα και σεμινάρια.

- Συγγραφή διδακτικών βοηθημάτων.

- Συνεργασία με προπτυχιακούς και μεταπτυχιακούς φοιτητές.

- Διεξαγωγή εξετάσεων και αξιολόγηση φοιτητών, καθώς και εποπτικά καθήκοντα στην εξεταστική διαδικασία.

β. Το ερευνητικό - επιστημονικό έργο περιλαμβάνει κυρίως:

- Βασική ή εφαρμοσμένη έρευνα.

- Καθοδήγηση διπλωματικών εργασιών, μεταπτυχιακών διπλωμάτων ειδίκευσης και διδακτορικών διατριβών.

- Συμμετοχή σε συνέδρια και ερευνητικά σεμινάρια.

γ. Το διοικητικό έργο περιλαμβάνει κυρίως:

- Συμμετοχή στα όργανα διοίκησης των Α.Ε.Ι. (Γ.Σ. Τομέα, Γ.Σ. Τμήματος, Δ.Σ. Τμήματος, Σύγκλητος).

- Συμμετοχή σε επιτροπές και συμβούλια του Α.Ε.Ι..

- Κατοχή θέσης Διευθυντή Τομέα, Προέδρου Τμήματος, Κοσμήτορα Σχολής, Αντιπρύτανη, Πρύτανη.

- Συμμετοχή σε εκλεκτορικά σώματα και εισηγητικές επιτροπές.

'Αρθρο 2

Μέλη Δ.Ε.Π. πλήρους και μερικής απασχόλησης

1. Τα μέλη Δ.Ε.Π. εντάσσονται σε μία από τις εξής δύο κατηγορίες:

α. της πλήρους απασχόλησης

β. της μερικής απασχόλησης.

Η ένταξη σε μία από τις δύο κατηγορίες γίνεται μετά από αίτηση του μέλους Δ.Ε.Π. κατά τα οριζόμενα στο άρθρο 3 του παρόντος. Στην περίπτωση που μέλος Δ.Ε.Π. δεν υποβάλλει εμπρόθεσμα αίτηση, τεκμαίρεται ότι συντρέχουν οι προϋποθέσεις του ασυμβιβάστου.

2. Τα μέλη Δ.Ε.Π. πλήρους απασχόλησης υποχρεούνται:

α. να διαμένουν και να εγκαθίστανται στο νομό όπου εδρεύει το Τμήμα του A.E.I. στο οποίο υπηρετούν,

β. να παραδίδουν προπτυχιακά και μεταπτυχιακά μαθήματα, καθώς και να διδάσκουν σε φροντιστήρια ή σεμινάρια, σε εργαστήρια ή κλινικές, ενταγμένα στο Πρόγραμμα Σπουδών του Τμήματος, στο οποίο ανήκουν ή σε άλλο Τμήμα ή σε Προγράμματα Σπουδών του οικείου Α.Ε.Ι., κατ' ελάχιστο όριο έξι (6) ώρες εβδομαδιαίως, μετά από σχετικές αποφάσεις των αρμοδίων οργάνων.




Σελίδα 33

γ. να παρευρίσκονται στους πανεπιστημιακούς χώρους δεκατέσσερις (14) ώρες εβδομαδιαίως, κατ' ελάχιστο όριο, πέραν των έξι (6) ωρών διδασκαλίας και να παρέχουν κάθε μορφής διδακτικό, ερευνητικό-επιστημονικό και διοικητικό έργο.

Δύνανται μόνον:

δ. να αμείβονται από χρηματοδοτούμενα ερευνητικά προγράμματα ή από Ερευνητικά Ινστιτούτα ή Κέντρα υπό την εποπτεία της Γενικής Γραμματείας 'Ερευνας και Τεχνολογίας ή υπό την εποπτεία άλλων Υπουργείων ή από Ερευνητικά Πανεπιστημιακά Ινστιτούτα υπό την εποπτεία ή τη συνεποπτεία του Υπουργείου Εθνικής Παιδείας και Θρησκευμάτων,

ε. να αμείβονται από κάθε είδους έργο,

στ. να ασκούν εξωπανεπιστημιακή υπερωριακή απασχόληση, εφόσον δεν αμείβονται από τη θέση για την οποία παρέχουν την υπερωριακή τους απασχόληση,

ζ. να ασκούν ελευθέριο επάγγελμα,

η. να αμείβονται από συγγραφικά δικαιώματα,

θ. να διδάσκουν στο Ε.Α.Π., σε δημόσιες σχολές, σε δημόσια Ι.Ε.Κ. και Κ.Ε.Κ. ή να παρέχουν διδακτικό ή διευθυντικό έργο στο Παιδαγωγικό Ινστιτούτο και στα Π.Ε.Κ.,

ι. να συμμετέχουν ως έμμισθα μέλη σε δύο κατ' ανώτατο όριο επιτροπές και Δ.Σ. του δημόσιου και ιδιωτικού τομέα, στις οποίες προβλέπεται υποχρεωτικώς εκ του νόμου η συμμετοχή τους, καθώς και σε Διοικούσες Επιτροπές Α.Ε.Ι. και ως μέλη της Ακαδημίας Αθηνών του Επιστημονικού Συμβουλίου και των Επιτροπών της Βουλής, καθώς και ως μέλη των ανεξάρτητων διοικητικών αρχών, εξαιρουμένων των Προέδρων τους.

ια. να ασκούν χωρίς αμοιβή, συμπεριλαμβανομένης και της κατ' αποκοπήν αποζημίωσης, κάθε είδους έργο ή δραστηριότητα.

Οι ώρες διδασκαλίας και παρουσίας στους πανεπιστημιακούς χώρους των μελών Δ.Ε.Π. πλήρους απασχόλησης δεν μπορεί να πραγματοποιούνται σε λιγότερο από τρεις (3) ημέρες εβδομαδιαίως. Ο έλεγχος γίνεται από τον Πρόεδρο του Τμήματος.

Οι ως άνω αμοιβές των μελών Δ.Ε.Π. πλήρους απασχόλησης υπό στοιχεία δ', ε', στ' και ζ' εισπράττονται υποχρεωτικώς μέσω του "Ειδικού Λογαριασμού για την Αξιοποίηση Κονδυλίων του Ιδρύματος".

Η εξωπανεπιστημιακή δραστηριότητα των μελών Δ.Ε.Π. πλήρους απασχόλησης κατά τα εδάφια ε', στ' και ζ' της παρούσας παραγράφου δεν μπορεί να υπερβαίνει συνολικά τις οκτώ (8) ώρες εβδομαδιαίως, κατανεμόμενες σε δύο (2) ημέρες κατά ανώτατο όριο.

3. α. Μέλη Δ.Ε.Π. μερικής απασχόλησης είναι όσοι δεν υπάγονται στην κατηγορία πλήρους απασχόλησης και δεν εμπίπτουν στις προϋποθέσεις περί ασυμβιβάστου και αναστολής της ιδιότητας μέλους Δ.Ε.Π..

β. Μέλη Δ.Ε.Π. που κατέχουν αμειβόμενη θέση, συμπεριλαμβανομένης και της κατ' αποκοπήν αποζημίωσης, Προέδρου, Αντιπροέδρου, Διοικητή, Υποδιοικητή και των αναπληρωτών τους σε Ν.Π.Δ.Δ., Ν.Π.Ι.Δ. υπαγόμενα στο δημόσιο τομέα, τράπεζες, οργανισμούς, δημόσιες επιχειρήσεις, επιχειρήσεις κοινής ωφελείας και κερδοσκοπικά ιδρύματα είναι υποχρεωτικώς μερικής απασχόλησης, εκτός εάν επιθυμούν την αναστολή της ιδιότητας του μέλους Δ.Ε.Π..

γ. Τα μέλη Δ.Ε.Π. μερικής απασχόλησης υποχρεούνται:

i) να παραδίδουν προπτυχιακά και μεταπτυχιακά μαθήματα, καθώς και να διδάσκουν σε φροντιστήρια ή σεμινάρια, σε εργαστήρια ή κλινικές, ενταγμένα στο Πρόγραμμα Σπουδών του Τμήματος, στο οποίο ανήκουν ή σε άλλο Τμήμα ή σε πρόγραμμα σπουδών του οικείου Πανεπιστημίου, κατ' ελάχιστον όριο τρεις (3) ώρες εβδομαδιαίως, μετά από σχετικές αποφάσεις των αρμοδίων οργάνων.

ii) Να παρευρίσκονται στους πανεπιστημιακούς χώρους επτά (7) ώρες εβδομαδιαίως κατ' ελάχιστο όριο, πέραν των τριών (3) ωρών διδασκαλίας και να παρέχουν κάθε μορφής διδακτικό, ερευνητικό - επιστημονικό ή διοικητικό έργο.

4. Οι αντίστοιχες προϋποθέσεις των εδαφίων α', β', γ' της παραγράφου 2 και των εδαφίων α', β' και γ' της παραγράφου 3 του παρόντος άρθρου ισχύουν σωρευτικά για την υπαγωγή στην πλήρη ή μερική απασχόληση αντίστοιχα.

5. α. Με απόφαση του Δ.Σ. του Τμήματος του οικείου Α.Ε.Ι. μετά από εισήγηση του Προέδρου είναι δυνατόν να χορηγείται άδεια μέχρι δύο εβδομάδες ανά εξάμηνο σε μέλη Δ.Ε.Π. για τη συμμετοχή τους σε επιστημονικά συνέδρια, σεμινάρια, βραχύχρονη διδασκαλία σε Πανεπιστήμια του εξωτερικού ή και για τη συμμετοχή τους σε προγράμματα ανταλλαγών μεταξύ Πανεπιστημίων του εξωτερικού. Με αιτιολογημένη απόφαση του Δ.Σ. του Τμήματος αναπληρώνονται οι ώρες διδασκαλίας.

β. Με απόφαση της Γενικής Συνέλευσης του Τμήματος του οικείου Α.Ε.Ι., μετά από εισήγηση του Προέδρου του Τμήματος, που εγκρίνεται ως προς τη νομιμότητά της από τον Υπουργό Εθνικής Παιδείας και Θρησκευμάτων, μπορεί να επιτρέπεται σε μέλη Δ.Ε.Π. μερικής απασχόλησης να διδάσκουν σε αντίστοιχα αναγνωρισμένα ανώτατα εκπαιδευτικά ιδρύματα του εξωτερικού, υπό την προϋπόθεση ότι για όσο χρονικό διάστημα αντιστοιχεί στο χρόνο απουσίας τους στο εξωτερικό εκπληρώνουν στο οικείο Τμήμα ώρες διδασκαλίας και παρουσίας αντίστοιχες των μελών Δ.Ε.Π. πλήρους απασχόλησης, που προβλέπονται από τα εδάφια β' και γ' της παραγράφου 2 του παρόντος άρθρου, χωρίς αντίστοιχη αύξηση των αποδοχών τους. Η ως άνω άδεια δεν μπορεί να υπερβεί συνολικά το ένα εξάμηνο ανά ακαδημαϊκό έτος.

6. Στις περιπτώσεις συνδιδασκαλίας, οι ώρες διδασκαλίας για κάθε μέλος Δ.Ε.Π. υπολογίζονται ισομερώς.

7. Αποκλίσεις από το ελάχιστο όριο διδασκαλίας, όπως προσδιορίζεται από το εδάφιο β' της παραγράφου 2 και από την περίπτωση i του εδαφίου γ' της παραγράφου 3 του παρόντος άρθρου, επιτρέπονται, μετά από αίτηση του μέλους Δ.Ε.Π. και εισήγηση του Προέδρου του Τμήματος με αιτιολογημένες αποφάσεις της Γ.Σ. του Τμήματος για κάθε μέλος Δ.Ε.Π. στην αρχή κάθε διδακτικού εξαμήνου, που εγκρίνονται, ως προς τη νομιμότητα τους, από τον Υπουργό Εθνικής Παιδείας και Θρησκευμάτων. Η ως άνω έγκριση χορηγείται μόνο στις περιπτώσεις: α) ύπαρξης πλεονάζοντος διδακτικού προσωπικού σε σχέση με τα μαθήματα, ασκήσεις, εργαστήρια ή κλινικές, που είναι ενταγμένα στο πρόγραμμα σπουδών του Τμήματος και τις ώρες διδασκαλίας, β) των Γενικών Τμημάτων, των οποίων τα προγράμματα σπουδών έχουν μεγάλο αριθμό κοινών μαθημάτων, σύμφωνα με το εδάφιο α' παράγραφος 3 του άρθρου 6 του ν.1268/1982 και γ) για τα μέλη Δ.Ε.Π. που συμμετέχουν στα όργανα διοίκησης των Α.Ε.Ι. (Πρόεδρος Τμήματος, Διευθυντής Τομέα, Διευθυντής Προγράμματος Μεταπτυχιακών Σπουδών) και σε επιτροπές που έχουν συσταθεί με απόφαση της Γενικής Συνέλευσης του οικείου Τμήματος. Η μείωση αυτή δεν είναι δυνατόν να υπερβαίνει το ήμισυ των καθορισθέντων ορίων με το εδάφιο β' της παραγράφου 2 και την περίπτωση i του εδαφίου γ' της παραγράφου 3 του παρόντος άρθρου. Επιπλέον μείωση των ωρών διδασκαλίας, πέραν του ημίσεως των καθορισθέντων ορίων με το εδάφιο β' της παραγράφου 2 και την περίπτωση i του εδαφίου γ' της παραγράφου 3 του παρόντος άρθρου, επιτρέπεται μόνο με ειδική διάταξη του εσωτερικού κανονισμού που θεσπίζεται μετά από αιτιολογημένη απόφαση της Συγκλήτου, που εγκρίνεται ως προς τη νομιμότητά της από τον Υπουργό Εθνικής Παιδείας και Θρησκευμάτων. Στις περιπτώσεις μείωσης του ελαχίστου ορίου διδασκαλίας, όπως προσδιορίζεται με το εδάφιο β' της παραγράφου 2 και την περίπτωση i του εδαφίου γ' της παραγράφου 3 του παρόντος άρθρου, το μέλος Δ.Ε.Π. οφείλει να καλύπτει το ελάχιστο όριο διδασκαλίας με συναφή επιστημονική απασχόληση που του ανατίθεται από το Διευθυντή του Τομέα, από τον Πρόεδρο του Τμήματος ή από το Πρυτανικό Συμβούλιο.

8. Το ποσοστό που περιέρχεται στο οικείο Α.Ε.Ι. από τις αμοιβές των μελών Δ.Ε.Π. πλήρους απασχόλησης, που εισπράττονται μέσω του Ειδικού Λογαριασμού για την αξιοποίηση κονδυλίων του Ιδρύματος, ορίζεται με απόφαση της οικείας Επιτροπής και δεν μπορεί να υπερβαίνει το δεκαπέντε 



Σελίδα 34

τοις εκατό (15%) ανά αμοιβή από χρηματοδοτούμενα ερευνητικά προγράμματα ή από ερευνητικά Ινστιτούτα ή Κέντρα υπό την εποπτεία της Γενικής Γραμματείας 'Ερευνας και Τεχνολογίας ή υπό την εποπτεία άλλων Υπουργείων ή από Ερευνητικά Πανεπιστημιακά Ινστιτούτα υπό την εποπτεία ή τη συνεποπτεία του Υπουργείου Εθνικής Παιδείας και Θρησκευμάτων. Το ως άνω ποσοστό ορίζεται σε είκοσι τοις εκατό (20%) ανά αμοιβή από την άσκηση κάθε είδους έργου και σε τριάντα τοις εκατό (30%) ανά αμοιβή από την άσκηση ελευθερίου επαγγέλματος. Με κοινή απόφαση των Υπουργών Εθνικής Παιδείας και Θρησκευμάτων και Οικονομικών μπορεί να τροποποιούνται τα ως άνω ποσοστά.

9. Τα μέλη Δ.Ε.Π. μερικής απασχόλησης δεν μπορούν να αμείβονται από χρηματοδοτούμενα ερευνητικά προγράμματα του Ειδικού Λογαριασμού για την αξιοποίηση κονδυλίων στο οικείο ή άλλο Α.Ε.Ι.. Η διάταξη αυτή δεν ισχύει για τις ήδη ανειλημμένες υποχρεώσεις των ερευνητικών προγραμμάτων της ως άνω κατηγορίας. Στην περίπτωση αυτή οι αμοιβές των μελών Δ.Ε.Π. μερικής απασχόλησης εισπράττονται μέσω του Ειδικού Λογαριασμού Κονδυλίων 'Ερευνας, κατά τα οριζόμενα στην πρώτη περίοδο της παραγράφου 8 του παρόντος άρθρου.

10. Κάθε μέλος Δ.Ε.Π. είναι υποχρεωτικώς πλήρους απασχόλησης για τα πρώτα τρία (3) έτη από το διορισμό του σε Ελληνικό Α.Ε.Ι..

11. Τα μέλη Δ.Ε.Π. μερικής απασχόλησης δεν μπορούν να εκλέγονται Πρόεδροι ή Αναπληρωτές Πρόεδροι Τμημάτων, Κοσμήτορες, Πρυτάνεις, Αντιπρυτάνεις, δεν συμμετέχουν στη Σύγκλητο και δεν εκλέγονται Διευθυντές σε εργαστήρια και κλινικές.

'Αρθρο 3

Διαδικασία ένταξης

1. Τον Απρίλιο κάθε έτους όλα τα μέλη Δ.Ε.Π. καταθέτουν υπεύθυνη δήλωση στην Υπηρεσία Διδακτικού Προσωπικού και στην υπηρεσία Διοικητικών Υποθέσεων του οικείου Α.Ε.Ι., στην οποία αναγράφεται η κατηγορία όπου επιθυμούν να ενταχθούν από το επόμενο ακαδημαϊκό έτος, ο αριθμός φορολογικού μητρώου και η τυχόν παράλληλη απασχόλησή τους σύμφωνα με τα οριζόμενα στις παραγράφους 2 και 3 του άρθρου 2 του παρόντος. Ο Πρόεδρος του Τμήματος εκδίδει για κάθε μέλος Δ.Ε.Π. πράξη ένταξης σε κάθε κατηγορία, την οποία εγκρίνει ή όχι η Σύγκλητος και η οποία, μέσω του Πρύτανη, διαβιβάζεται στο Υπουργείο Εθνικής Παιδείας και Θρησκευμάτων και στο Υπουργείο Οικονομικών. Η Σύγκλητος του οικείου Α.Ε.Ι. αποφασίζει, λαμβανομένων ιδίως υπόψη της εύρυθμης λειτουργίας και των αναγκών του Ιδρύματος.

2. Τον Ιούνιο κάθε έτους το μέλος Δ.Ε.Π., ανάλογα με την κατηγορία πλήρους ή μερικής απασχόλησης που επιλέγει να ενταχθεί, βεβαιώνει με υπεύθυνη δήλωσή του, που καταγράφεται στα πρακτικά της Γενικής Συνέλευσης του Τομέα, τον τρόπο με τον οποίο εξειδικεύονται από το επόμενο ακαδημαϊκό έτος οι υποχρεώσεις του σε διδασκαλία και παρουσία στους πανεπιστημιακούς χώρους. Ο Διευθυντής του Τομέα εισηγείται σχετικά στη Γενική Συνέλευση του Τμήματος, η οποία αποφασίζει επί των δηλώσεων των μελών Δ.Ε.Π. και διαβιβάζει την απόφασή της στη Σύγκλητο προς έγκριση.

Στα πρακτικά της Γενικής Συνέλευσης του Τομέα υποβάλλεται απολογισμός των δραστηριοτήτων των μελών Δ.Ε.Π. για το προηγούμενο εξάμηνο ο οποίος επικυρώνεται από το αρμόδιο όργανο.

3. Οι υπεύθυνες δηλώσεις των παραγράφων 1 και 2 του παρόντος άρθρου μπορούν να ανακαλούνται μία μόνο φορά κατά τη διάρκεια του ακαδημαϊκού έτους για την αλλαγή κατηγορίας πλήρους ή μερικής απασχόλησης από τα μέλη Δ.Ε.Π..

Η ως άνω δήλωση ανακλήσεως εγκρίνεται ή όχι από τη Γενική Συνέλευση του Τμήματος του οικείου Α.Ε.Ι..

4. Για τα μέλη Δ.Ε.Π. μερικής απασχόλησης που κατέχουν δεύτερη έμμισθη θέση στο δημόσιο ή ιδιωτικό τομέα απαιτείται σχετική άδεια της Συγκλήτου, μετά από γνώμη της Γενικής Συνέλευσης του Τμήματος στο οποίο ανήκουν. 

'Αρθρο 4

'Ελεγχος

1. Η παράβαση των ανωτέρω υποχρεώσεων συνιστά πειθαρχικό αδίκημα. Κατά τα λοιπά εφαρμόζονται οι διατάξεις του Ποινικού Κώδικα.

2. Η πειθαρχική δίωξη ασκείται είτε αυτεπάγγελτα είτε κατόπιν αναφοράς και χωρίς υπαίτια καθυστέρηση από τον Πρόεδρο του Τμήματος ή από τον Πρύτανη του οικείου Α.Ε.Ι.. Ο Υπουργός Εθνικής Παιδείας και Θρησκευμάτων μπορεί να ασκήσει πειθαρχική δίωξη, μετά από γνώμη της Συγκλήτου του οικείου Α.Ε.Ι.. Η πειθαρχική ποινή επιβάλλεται από το Πειθαρχικό Συμβούλιο του άρθρου 2 του ν. 249/1976, όπως ισχύει, εντός αποκλειστικής προθεσμίας έξι (6) μηνών από την παραπομπή της υπόθεσης στο Πειθαρχικό Συμβούλιο.

3. Η διάπραξη του ανωτέρω αδικήματος επισύρει την ποινή της προσωρινής, εξάμηνης και πέραν, παύσης έως και την οριστική παύση του πειθαρχικώς διωχθέντος.

4. Η παράλειψη έγερσης πειθαρχικής δίωξης από τα αρμόδια όργανα του οικείου Α.Ε.Ι. αποτελεί σοβαρό πειθαρχικό παράπτωμα.

5. Η παράνομη, κατά τα ανωτέρω, καταβολή αποδοχών σε μέλος Δ.Ε.Π. συνεπάγεται την αναζήτησή τους ως αχρεωστήτως καταβληθέντων από τις αρμόδιες υπηρεσίες του οικείου Α.Ε.Ι. και του Υπουργείου Οικονομικών.

'Αρθρο 5

Αναστολή

1. Σε αναστολή άσκησης των καθηκόντων τους ως μέλη Δ.Ε.Π. τελούν:

α. Υπουργοί, Αναπληρωτές Υπουργοί και Υφυπουργοί, που δεν είναι βουλευτές, δήμαρχοι και νομάρχες.

β. Γενικοί και Ειδικοί Γραμματείς Υπουργείων και όσοι κατέχουν θέση σε διεθνείς οργανισμούς.

2. Μέλη Δ.Ε.Π. που κατέχουν θέσεις των εδαφίων α' και β' της ως άνω παραγράφου δύνανται κατόπιν αιτήσεώς τους να ασκούν χωρίς αμοιβή διδακτικά και ερευνητικά καθήκοντα στο οικείο Τμήμα του Α.Ε.Ι. που ανήκουν.

3. Ο χρόνος παραμονής στις ανωτέρω θέσεις υπολογίζεται στο χρόνο που απαιτείται για την εξέλιξη στην επόμενη βαθμίδα, αλλά όχι για τη χορήγηση εκπαιδευτικής άδειας. Κατά τη διάρκεια παραμονής στις ανωτέρω θέσεις και για διάστημα έξι (6) μηνών από την απομάκρυνσή τους, αναστέλλονται όλες οι διαδικασίες προκήρυξης και εξέλιξης που αφορούν το μέλος Δ.Ε.Π..

4. Για το χρόνο αναστολής τα μέλη Δ.Ε.Π. δεν αμείβονται. Κατά τη διάρκεια της αναστολής το μέλος Δ.Ε.Π., υποχρεούται στην καταβολή των εισφορών του, υπέρ των ασφαλιστικών ταμείων, καθώς και κάθε άλλης προβλεπόμενης για τα μέλη Δ.Ε.Π. επιβάρυνσης, απαλλασσόμενο από την υποχρέωση καταβολής εισφορών που προβλέπονται από την κατεχόμενη θέση. 

5. Το καθεστώς βουλευτών και ευρωβουλευτών, που είναι μέλη Δ.Ε.Π. των Α.Ε.Ι., καθορίζεται σύμφωνα με τις διατάξεις της παραγράφου 2 του άρθρου 56 του Συντάγματος. Οι ως άνω δεν αμείβονται από την πανεπιστημιακή τους θέση.

'Aρθρο 6

Ασυμβίβαστα

1. Στα μέλη Δ.Ε.Π. απαγορεύεται:

α. Να απασχολούνται ως σύμβουλοι ή με διοικητικό ή διδακτικό έργο ή να συμμετέχουν με οποιαδήποτε σχέση και χρονική διάρκεια, σε ιδιωτικό φορέα μη υπαγόμενο στο δημόσιο τομέα παροχής εκπαιδευτικών υπηρεσιών.

β. Να ιδρύουν ή να συμμετέχουν με οποιαδήποτε σχέση ή ιδιότητα σε επιχειρήσεις ή εταιρείες ή κοινοπραξίες ή 



Σελίδα 35

κερδοσκοπικά νομικά πρόσωπα, στα οποία ανατίθεται η εκπόνηση μελετών ή προγραμμάτων ή η εκτέλεση συγκεκριμένου έργου ή η προμήθεια υλικού ή η παροχή υπηρεσιών από το οικείο ή άλλο Α.Ε.Ι. ή από τα εποπτευόμενα από το ίδιο ή άλλο Α.Ε.Ι. Ερευνητικά Πανεπιστημιακά Ινστιτούτα.

γ. Να κατέχουν αμειβόμενη θέση ως μέλη σε περισσότερες από δύο επιτροπές ή Δ.Σ. του δημόσιου ή ιδιωτικού τομέα. 

δ. Να κατέχουν άλλη, πλην του Α.Ε.Ι., μόνιμη οργανική θέση στον ευρύτερο δημόσιο τομέα. Οι κατέχοντες τέτοια θέση υποχρεούνται εντός δύο (2) μηνών από τη δημοσίευση του νόμου αυτού να επιλέξουν αν θα διατηρήσουν την πανεπιστημιακή θέση ή τη θέση του Δημοσίου.

2. Σε περίπτωση που συντρέχουν ενδείξεις, η Σύγκλητος του Α.Ε.Ι., είτε αυτεπαγγέλτως είτε κατόπιν σχετικής καταγγελίας, υποχρεούται με αιτιολογημένη απόφασή της εντός αποκλειστικής προθεσμίας δύο (2) μηνών από την υποβολή της σχετικής καταγγελίας, να παραπέμψει την υπόθεση στο Πειθαρχικό Συμβούλιο του άρθρου 2 του ν. 249/1976, όπως ισχύει. Η απόφαση του Πειθαρχικού Συμβουλίου για την ύπαρξη ασυμβιβάστου συνεπάγεται την πειθαρχική ποινή της οριστικής παύσης και λαμβάνεται εντός αποκλειστικής προθεσμίας έξι (6) μηνών από την παραπομπή της υπόθεσης σε αυτό. 

3.α. Η ιδιότητα του Πρύτανη, Αντιπρύτανη, Κοσμήτορα, Προέδρου και Αντιπροέδρου Διοικούσας Επιτροπής για τα μέλη Δ.Ε.Π. είναι ασυμβίβαστη με κάθε εξωπανεπιστημιακή επαγγελματική απασχόληση, καθώς και με την κατοχή έμμισθης θέσης στο δημόσιο ή ιδιωτικό τομέα. Το ασυμβίβαστο συνεπάγεται την αυτοδίκαιη παραπομπή μέσω του Πρύτανη ή του Υπουργού Εθνικής Παιδείας και Θρησκευμάτων στο Πειθαρχικό Συμβούλιο και επισύρει την ποινή της οριστικής παύσης. Η απόφαση του Πειθαρχικού Συμβουλίου για την ύπαρξη ασυμβιβάστου λαμβάνεται εντός αποκλειστικής προθεσμίας έξι (6) μηνών από την παραπομπή της υπόθεσης σε αυτό.

β. Τα ανωτέρω μέλη Δ.Ε.Π. κατά τη διάρκεια της θητείας τους στα ως άνω πανεπιστημιακά αξιώματα δύνανται να απαλλάσσονται μερικώς ή ολικώς από τα διδακτικά τους καθήκοντα με απόφαση της Συγκλήτου του οικείου Α.Ε.Ι..

'Aρθρο 7

'Eργο των μελών Ε.Π.

1. Τα μέλη Ε.Π. των Τεχνολογικών Εκπαιδευτικών Ιδρυμάτων είναι δημόσιοι λειτουργοί και απολαμβάνουν λειτουργικής ανεξαρτησίας κατά την άσκηση των διδακτικών και ερευνητικών καθηκόντων τους.

2. Τα μέλη Ε.Π. έχουν την υποχρέωση να παρέχουν διδακτικό, ερευνητικό-επιστημονικό και διοικητικό έργο.

α. Το διδακτικό έργο περιλαμβάνει κυρίως:

- Διδασκαλία προπτυχιακών και μεταπτυχιακών μαθημάτων.

- Οργάνωση, επίβλεψη και λειτουργία εργαστηρίων και εργαστηριακών ασκήσεων και εργασιών.

- Συμμετοχή σε φροντιστηριακά μαθήματα και σεμινάρια.

- Συγγραφή διδακτικών βοηθημάτων.

- Συνεργασία με προπτυχιακούς και μεταπτυχιακούς φοιτητές.

- Διεξαγωγή εξετάσεων και αξιολόγηση φοιτητών, καθώς και εποπτικά καθήκοντα στην εξεταστική διαδικασία.

β. Το ερευνητικό - επιστημονικό έργο περιλαμβάνει κυρίως:

- Βασική ή εφαρμοσμένη έρευνα.

- Καθοδήγηση διπλωματικών εργασιών, μεταπτυχιακών διπλωμάτων ειδίκευσης.

- Συμμετοχή σε συνέδρια και ερευνητικά σεμινάρια.

γ. Το διοικητικό έργο περιλαμβάνει κυρίως:

- Συμμετοχή στα όργανα διοίκησης των Τ.Ε.Ι. (Ομάδες Μαθημάτων, Προϊστάμενος Συμβουλίου Τμήματος, Συμβούλιο Σχολής, Συμβούλιο Τ.Ε.Ι.).

- Συμμετοχή σε επιτροπές και συμβούλια του Τ.Ε.Ι..

- Κατοχή θέσης Υπεύθυνου Ομάδας Μαθημάτων, Προϊσταμένου Τμήματος, Διευθυντή Σχολής, Προέδρου και Αντιπροέδρου για τα μέλη Ε.Π..

- Συμμετοχή σε εκλεκτορικά σώματα και εισηγητικές επιτροπές.

'Αρθρο 8

Μέλη Ε.Π. πλήρους και μερικής απασχόλησης

1. Τα μέλη Ε.Π. των Τ.Ε.Ι. εντάσσονται σε μία από τις εξής δύο κατηγορίες:

α. της πλήρους απασχόλησης

β. της μερικής απασχόλησης.

Η ένταξη σε μία από τις δύο κατηγορίες γίνεται μετά από αίτηση του μέλους Ε.Π. κατά τα οριζόμενα στο άρθρο 9 του παρόντος. Στην περίπτωση που μέλος Ε.Π. δεν υποβάλει εμπρόθεσμα αίτηση, τεκμαίρεται ότι συντρέχουν οι προϋποθέσεις του ασυμβιβάστου.

2. Μέλη Ε.Π. πλήρους απασχόλησης υποχρεούνται:

α. Να διαμένουν και να εγκαθίστανται στο νομό όπου εδρεύει το Τμήμα του Τ.Ε.Ι. στο οποίο υπηρετούν.

β. Να εκτελούν διδακτική απασχόληση και πρόσθετες υπηρεσίες, σύμφωνα με τις διατάξεις των περιπτώσεων Α', Β', Γ' του άρθρου 20 του ν.1404/1983, όπως ισχύει.

Δύνανται μόνον:

γ. Να αμείβονται από χρηματοδοτούμενα ερευνητικά προγράμματα ή από Ερευνητικά Ινστιτούτα ή Κέντρα υπό την εποπτεία της Γενικής Γραμματείας 'Ερευνας και Τεχνολογίας ή υπό την εποπτεία άλλων Υπουργείων ή από Ερευνητικά Πανεπιστημιακά Ινστιτούτα υπό την εποπτεία ή τη συνεποπτεία του Υπουργείου Εθνικής Παιδείας και Θρησκευμάτων.

δ. Να αμείβονται από κάθε είδους έργο.

ε. Να ασκούν υπερωριακή απασχόληση, εκτός του Ιδρύματος εφόσον δεν αμείβονται από τη θέση για την οποία παρέχουν την υπερωριακή τους απασχόληση.

στ. Να ασκούν ελευθέριο επάγγελμα.

ζ. Να αμείβονται από συγγραφικά δικαιώματα.

η. Να διδάσκουν στο Ε.Α.Π., σε δημόσιες σχολές, σε δημόσια Ι.Ε.Κ. και Κ.Ε.Κ. ή να παρέχουν διδακτικό ή διευθυντικό έργο στο Παιδαγωγικό Ινστιτούτο και στα Π.Ε.Κ..

θ. Να συμμετέχουν ως έμμισθα μέλη σε δύο κατ' ανώτατο όριο, επιτροπές και Δ.Σ. του δημόσιου και ιδιωτικού τομέα, στις οποίες προβλέπεται υποχρεωτικώς εκ του νόμου η συμμετοχή τους, καθώς και σε Διοικούσες Επιτροπές Α.Ε.Ι. και ως μέλη της Ακαδημίας Αθηνών, του Επιστημονικού Συμβουλίου και των Επιτροπών της Βουλής, καθώς και ως μέλη των ανεξάρτητων διοικητικών αρχών, εξαιρουμένων των Προέδρων τους.

ι. Να ασκούν χωρίς αμοιβή, συμπεριλαμβανομένης και της κατ' αποκοπήν αποζημίωσης, κάθε είδους έργο ή δραστηριότητα.

Οι ώρες διδασκαλίας και παρουσίας στους χώρους των Τ.Ε.Ι. των μελών Ε.Π. πλήρους απασχόλησης δεν μπορούν να πραγματοποιούνται σε λιγότερο από τρεις (3) ημέρες εβδομαδιαίως. Ο έλεγχος γίνεται από τον Προϊστάμενο του Τμήματος.

Οι ως άνω αμοιβές των μελών Ε.Π. πλήρους απασχόλησης υπό στοιχεία γ', δ', ε' και στ' εισπράττονται υποχρεωτικώς μέσω του "Ειδικού Λογαριασμού για την Αξιοποίηση Κονδυλίων του Ιδρύματος".

Η δραστηριότητα εκτός Ιδρύματος των μελών Ε.Π. πλήρους απασχόλησης κατά τα εδάφια δ', ε' και στ' της παρούσας παραγράφου δεν μπορεί να υπερβαίνει συνολικά τις οκτώ (8) ώρες εβδομαδιαίως, κατανεμόμενες σε δύο (2) ημέρες κατά ανώτατο όριο.

3. α. Μέλη Ε.Π. μερικής απασχόλησης είναι όσοι δεν υπάγονται στην κατηγορία πλήρους απασχόλησης και δεν εμπίπτουν στις προϋποθέσεις περί ασυμβιβάστου και αναστολής της ιδιότητας μέλους Ε.Π..

β. Τα μέλη Ε.Π. που κατέχουν αντίστοιχες θέσεις με εκείνες του εδαφίου β' της παραγράφου 3 του άρθρου 2 είναι υποχρεωτικώς μερικής απασχόλησης εκτός εάν επιθυμούν την αναστολή της ιδιότητας του μέλους Ε.Π..

γ. Τα μέλη Ε.Π. μερικής απασχόλησης υποχρεούνται να 



Σελίδα 36

διδάσκουν το προβλεπόμενο ωράριο της βαθμίδας που ανήκουν, σύμφωνα με την περίπτωση Β' του άρθρου 20 του ν.1404/1983, όπως ισχύει. 

4. Οι αντίστοιχες προϋποθέσεις των εδαφίων α' και β' της παραγράφου 2 και των εδαφίων α', β' και γ' της παραγράφου 3 του παρόντος άρθρου ισχύουν σωρευτικά για την υπαγωγή στην πλήρη ή μερική απασχόληση αντίστοιχα.

5. Με απόφαση της Γ.Σ. του Τμήματος του οικείου Τ.Ε.Ι., μετά από εισήγηση του Προϊσταμένου, είναι δυνατόν να χορηγείται άδεια μέχρι δύο εβδομάδες ανά εξάμηνο σε μέλη Ε.Π. για τη συμμετοχή τους σε επιστημονικά συνέδρια, σεμινάρια, βραχύχρονη διδασκαλία σε αντίστοιχα Ιδρύματα του εξωτερικού ή και για τη συμμετοχή τους σε προγράμματα ανταλλαγών μεταξύ αντίστοιχων Ιδρυμάτων του εξωτερικού. Με αιτιολογημένη απόφαση της Γ.Σ. του Τμήματος θα αναπληρώνονται οι ώρες διδασκαλίας. 

Με απόφαση της Γενικής Συνέλευσης του Τμήματος του οικείου Τ.Ε.Ι., μετά από εισήγηση του Προϊσταμένου, που εγκρίνεται ως προς τη νομιμότητά της από τον Υπουργό Εθνικής Παιδείας και Θρησκευμάτων, μπορεί να επιτρέπεται σε μέλη Ε.Π. μερικής απασχόλησης να διδάσκουν σε αντίστοιχα αναγνωρισμένα τεχνολογικά εκπαιδευτικά ιδρύματα του εξωτερικού, υπό την προϋπόθεση ότι για όσο χρονικό διάστημα αντιστοιχεί στο χρόνο απουσίας τους στο εξωτερικό εκπληρώνουν στο οικείο Τμήμα διδακτική απασχόληση και πρόσθετες υπηρεσίες αντίστοιχες των μελών Ε.Π. πλήρους απασχόλησης, που προβλέπονται από το εδάφο β' της παρ. 2 του παρόντος άρθρου, χωρίς αντίστοιχη αύξηση των αποδοχών τους. Η ως άνω άδεια δεν μπορεί να υπερβεί συνολικά το ένα εξάμηνο ανά ακαδημαϊκό έτος.

6. Στις περιπτώσεις συνδιδασκαλίας, οι ώρες διδασκαλίας για κάθε μέλος Ε.Π. υπολογίζονται ισομερώς.

7. Αποκλίσεις από το ελάχιστο όριο διδασκαλίας, όπως προσδιορίζεται από το εδάφιο β' της παραγράφου 2 και από το εδάφιο γ' της παραγράφου 3 του παρόντος άρθρου επιτρέπονται, μετά από αίτηση του μέλους Ε.Π. και εισήγηση του Προϊσταμένου του Τμήματος με αιτιολογημένες αποφάσεις της Γενικής Συνέλευσης του Τμήματος, για κάθε μέλος Ε.Π. στην αρχή κάθε διδακτικού εξαμήνου, που εγκρίνονται ως προς τη νομιμότητά τους από τον Υπουργό Εθνικής Παιδείας και Θρησκευμάτων. Η ως άνω έγκριση χορηγείται μόνο στην περίπτωση που τα μέλη Ε.Π. συμμετέχουν στα όργανα διοίκησης των Τ.Ε.Ι. (Υπεύθυνος Ομάδας Μαθημάτων, Προϊστάμενος Τμήματος, Διευθυντής Σχολής) και σε επιτροπές που έχουν συσταθεί με απόφαση της Γ.Σ. του οικείου Τμήματος. Η μείωση αυτή δεν είναι δυνατόν να υπερβαίνει το ήμισυ των καθορισθέντων ορίων με το εδάφιο β' της παραγράφου 2 και με το εδάφιο γ' της παραγράφου 3 του παρόντος άρθρου. Επιπλέον μείωση των ωρών διδασκαλίας, πέραν του ημίσεως των καθορισθέντων ορίων με το εδάφιο β' της παραγράφου 2 και το εδάφιο γ' της παραγράφου 3 του παρόντος άρθρου, επιτρέπεται μόνο με ειδική διάταξη του εσωτερικού κανονισμού που θεσπίζεται μετά από αιτιολογημένη απόφαση του Συμβουλίου του Τ.Ε.Ι., που εγκρίνεται ως προς τη νομιμότητά της από τον Υπουργό Εθνικής Παιδείας και Θρησκευμάτων. Στις περιπτώσεις μείωσης του ελαχίστου ορίου διδασκαλίας, όπως προσδιορίζεται με το εδάφιο β' της παραγράφου 2 και το εδάφιο γ' της παραγράφου 3 του παρόντος άρθρου, το μέλος Ε.Π. οφείλει να καλύπτει το ελάχιστο όριο διδασκαλίας με συναφή επιστημονική απασχόληση που του ανατίθεται από τον Προϊστάμενο Τμήματος ή τον Διευθυντή Σχολής.

8. Το ποσοστό που περιέρχεται στο οικείο Τ.Ε.Ι. από τις αμοιβές των μελών Ε.Π. πλήρους απασχόλησης, που εισπράττονται μέσω του Ειδικού Λογαριασμού για την αξιοποίηση κονδυλίων του Ιδρύματος, ορίζεται με απόφαση της οικείας Επιτροπής και δεν μπορεί να υπερβαίνει το δεκαπέντε τοις εκατό (15%) ανά αμοιβή από χρηματοδοτούμενα ερευνητικά προγράμματα ή από Ερευνητικά Ινστιτούτα ή Κέντρα υπό την εποπτεία της Γενικής Γραμματείας 'Ερευνας και Τεχνολογίας ή υπό την εποπτεία άλλων Υπουργείων ή από Ερευνητικά Πανεπιστημιακά Ινστιτούτα υπό την εποπτεία ή τη συνε- ποπτεία του Υπουργείου Εθνικής Παιδείας και Θρησκευμάτων. Το ως άνω ποσοστό ορίζεται σε είκοσι τοις εκατό (20%) ανά αμοιβή από την άσκηση κάθε είδους έργου και σε τριάντα τοις εκατό (30%) ανά αμοιβή από την άσκηση ελευθερίου επαγγέλματος. Με κοινή απόφαση των Υπουργών Εθνικής Παιδείας και Θρησκευμάτων και Οικονομικών μπορεί να τροποποιούνται τα ως άνω ποσοστά. 

9. Τα μέλη Ε.Π. μερικής απασχόλησης δεν μπορούν να αμείβονται από χρηματοδοτούμενα ερευνητικά προγράμματα του Ειδικού Λογαριασμού για την αξιοποίηση κονδυλίων στο οικείο ή άλλο Τ.Ε.Ι.. Η διάταξη αυτή δεν ισχύει για τις ήδη ανειλημμένες υποχρεώσεις των ερευνητικών προγραμμάτων της ως άνω κατηγορίας. Στην περίπτωση αυτή οι αμοιβές των μελών Ε.Π. μερικής απασχόλησης εισπράττονται μέσω του Ειδικού Λογαριασμού Κονδυλίων 'Ερευνας, κατά τα οριζόμενα στην πρώτη περίοδο της παραγράφου 8 του παρόντος άρθρου.

10. Kάθε μέλος Ε.Π. είναι υποχρεωτικώς πλήρους απασχόλησης για τα πρώτα τρία (3) έτη από το διορισμό του σε Τ.Ε.Ι..

11. Τα μέλη Ε.Π. των Τ.Ε.Ι. μερικής απασχόλησης δεν μπορούν να εκλέγονται Προϊστάμενοι Τμήματος, Διευθυντές Σχολών, Πρόεδροι και Αντιπρόεδροι.

'Αρθρο 9

Διαδικασία ένταξης

1. Τον Απρίλιο κάθε έτους όλα τα μέλη Ε.Π. καταθέτουν υπεύθυνη δήλωση στην Υπηρεσία Διδακτικού Προσωπικού και στην Υπηρεσία Διοικητικών Υποθέσεων του οικείου Τ.Ε.Ι., στην οποία αναγράφεται η κατηγορία όπου επιθυμούν να ενταχθούν από το επόμενο ακαδημαϊκό έτος, ο αριθμός φορολογικού μητρώου και η τυχόν παράλληλη απασχόλησή τους, σύμφωνα με τα οριζόμενα στις παραγράφους 2 και 3 του άρθρου 8 του παρόντος. Ο Προϊστάμενος του Τμήματος εκδίδει για κάθε μέλος Ε.Π. πράξη ένταξης σε κάθε κατηγορία, την οποία εγκρίνει ή όχι το Συμβούλιο Τ.Ε.Ι. και η οποία, μέσω του Προέδρου του Τ.Ε.Ι., διαβιβάζεται στο Υπουργείο Εθνικής Παιδείας και Θρησκευμάτων και στο Υπουργείο Οικονομικών. Το Συμβούλιο του οικείου Τ.Ε.Ι. αποφασίζει, λαμβανομένων ιδίως υπόψη της εύρυθμης λειτουργίας και των αναγκών του Ιδρύματος.

2. Τον Ιούνιο κάθε έτους το μέλος Ε.Π., ανάλογα με την κατηγορία πλήρους ή μερικής απασχόλησης που επιλέγει να ενταχθεί, βεβαιώνει με υπεύθυνη δήλωσή του, που καταγράφεται στα πρακτικά της Γενικής Συνέλευσης του Τμήματος, τον τρόπο με τον οποίο εξειδικεύονται από το επόμενο ακαδημαϊκό έτος οι υποχρεώσεις του σε διδασκαλία, σύμφωνα με τις διατάξεις της περίπτωσης Β' του άρθρου 20 του ν.1404/ 1983, όπως ισχύει. Ο Διευθυντής της Σχολής εισηγείται σχετικά στο Συμβούλιο Σχολής, η οποία αποφασίζει επί των δηλώσεων των μελών Ε.Π. και διαβιβάζει την απόφασή του στο Συμβούλιο του Τ.Ε.Ι. προς έγκριση.

Στα πρακτικά της Γενικής Συνέλευσης του Τμήματος υποβάλλεται απολογισμός των δραστηριοτήτων των μελών Ε.Π. για το προηγούμενο εξάμηνο, ο οποίος επικυρώνεται από το αρμόδιο όργανο.

3. Οι υπεύθυνες δηλώσεις των παραγράφων 1 και 2 του παρόντος άρθρου μπορούν να ανακαλούνται μία μόνο φορά κατά τη διάρκεια του ακαδημαϊκού έτους για την αλλαγή κατηγορίας πλήρους ή μερικής απασχόλησης από τα μέλη Ε.Π.. 

Η ως άνω δήλωση ανακλήσεως εγκρίνεται ή όχι από τη Γενική Συνέλευση του Τμήματος του οικείου Τ.Ε.Ι..

4. Για τα μέλη Ε.Π. μερικής απασχόλησης που κατέχουν δεύτερη έμμισθη θέση στο δημόσιο ή ιδιωτικό τομέα απαιτείται σχετική άδεια του Συμβουλίου Τ.Ε.Ι., μετά από γνώμη της Γ.Σ. του Τμήματος στο οποίο ανήκουν.





Σελίδα 37

'Αρθρο 10

'Ελεγχος

1. Η παράβαση των ανωτέρω υποχρεώσεων συνιστά πειθαρχικό αδίκημα. Κατά τα λοιπά εφαρμόζονται οι διατάξεις του Ποινικού Κώδικα.

2. Η πειθαρχική δίωξη ασκείται είτε αυτεπάγγελτα είτε κατόπιν αναφοράς και χωρίς υπαίτια καθυστέρηση από το Διευθυντή Σχολής ή από τον Πρόεδρο του οικείου Τ.Ε.Ι.. Ο Υπουργός Εθνικής Παιδείας και Θρησκευμάτων μπορεί να ασκήσει πειθαρχική δίωξη, μετά από γνώμη του Συμβουλίου του οικείου Τ.Ε.Ι.. Η πειθαρχική ποινή επιβάλλεται από το Πειθαρχικό Συμβούλιο των Τ.Ε.Ι. της παραγράφου 1 του άρθρου 32 του ν.1404/1983, όπως ισχύει, εντός αποκλειστικής προθεσμίας έξι (6) μηνών από την παραπομπή της υπόθεσης στο Πειθαρχικό Συμβούλιο.

3. Η διάπραξη του ανωτέρω αδικήματος επισύρει την ποινή της προσωρινής, εξάμηνης και πέραν, παύσης έως και την οριστική παύση του πειθαρχικώς διωχθέντος.

4. Η παράλειψη έγερσης πειθαρχικής δίωξης από τα αρμόδια όργανα του οικείου Τ.Ε.Ι. αποτελεί σοβαρό πειθαρχικό παράπτωμα.

5. Η παράνομη, κατά τα ανωτέρω, καταβολή αποδοχών σε μέλος Ε.Π. συνεπάγεται την αναζήτησή τους ως αχρεωστήτως καταβληθέντων από τις αρμόδιες υπηρεσίες του οικείου Τ.Ε.Ι. και του Υπουργείου Οικονομικών.

'Αρθρο 11

Αναστολή

1. Οι κατηγορίες όσων τελούν σε αναστολή της ιδιότητάς τους ως μέλη Δ.Ε.Π., σύμφωνα με την παράγραφο 1 του άρθρου 5 του παρόντος, ισχύουν και για τα μέλη Ε.Π. των Τ.Ε.Ι..

2. Μέλη Ε.Π. που κατέχουν θέσεις των εδαφίων α' και β' της παραγράφου 1 του άρθρου 5 του παρόντος, δύνανται κατόπιν αιτήσεώς τους να ασκούν χωρίς αμοιβή διδακτικά και ερευνητικά καθήκοντα στο οικείο Τμήμα του Τ.Ε.Ι. που ανήκουν.

3. Κατά τα λοιπά ισχύουν αναλόγως για τα μέλη Ε.Π. των Τ.Ε.Ι. οι διατάξεις των παραγράφων 3, 4 και 5 του άρθρου 5 του παρόντος.

'Αρθρο 12

Ασυμβίβαστα

1. Στα μέλη Ε.Π. απαγορεύεται:

α. Να απασχολούνται ως σύμβουλοι ή με διοικητικό ή διδακτικό έργο ή να συμμετέχουν με οποιαδήποτε σχέση και χρονική διάρκεια, σε ιδιωτικό φορέα μη υπαγόμενο στο δημόσιο τομέα παροχής εκπαιδευτικών υπηρεσιών.

β. Να ιδρύουν ή να συμμετέχουν με οποιαδήποτε σχέση ή ιδιότητα σε επιχειρήσεις ή εταιρείες ή κοινοπραξίες ή κερδοσκοπικά νομικά πρόσωπα, στα οποία ανατίθεται η εκπόνηση μελετών ή προγραμμάτων ή η εκτέλεση συγκεκριμένου έργου ή η προμήθεια υλικού ή η παροχή υπηρεσιών από το οικείο ή άλλο Τ.Ε.Ι..

γ. Να κατέχουν αμειβόμενη θέση ως μέλη σε περισσότερες από δύο επιτροπές ή Δ.Σ. του δημόσιου ή ιδιωτικού τομέα.

δ. Να κατέχουν άλλη, πλην του Τ.Ε.Ι., μόνιμη οργανική θέση στον ευρύτερο δημόσιο τομέα. Οι κατέχοντες τέτοια θέση υποχρεούνται εντός δύο (2) μηνών από τη δημοσίευση του νόμου αυτού να επιλέξουν αν θα διατηρήσουν τη θέση τους στο 'Ιδρυμα ή τη θέση του Δημοσίου.

2. Σε περίπτωση που συντρέχουν ενδείξεις, το Συμβούλιο του Τ.Ε.Ι., είτε αυτεπαγγέλτως είτε κατόπιν σχετικής καταγγελίας, υποχρεούται με αιτιολογημένη απόφασή του εντός αποκλειστικής προθεσμίας δύο (2) μηνών από την υποβολή της σχετικής καταγγελίας, να παραπέμψει την υπόθεση στο Πειθαρχικό Συμβούλιο του Τ.Ε.Ι., που προβλέπεται από την παράγραφο 1 του άρθρου 32 του ν.1404/1983, όπως ισχύει. Η απόφαση του Πειθαρχικού Συμβουλίου για την ύπαρξη ασυμβιβάστου συνεπάγεται την πειθαρχική ποινή της οριστικής παύσης και λαμβάνεται εντός αποκλειστικής προθεσμίας έξι (6) μηνών από την παραπομπή της υπόθεσης σε αυτό.

3. α. Η ιδιότητα του Προέδρου, Αντιπροέδρου Τ.Ε.Ι. είναι ασυμβίβαστη με κάθε επαγγελματική απασχόληση εκτός Ιδρύματος, καθώς και με την κατοχή έμμισθης θέσης στο δημόσιο ή ιδιωτικό τομέα. Το ασυμβίβαστο συνεπάγεται την αυτοδίκαιη παραπομπή μέσω του Προέδρου Τ.Ε.Ι. ή του Υπουργού Εθνικής Παιδείας και Θρησκευμάτων στο Πειθαρχικό Συμβούλιο του Τ.Ε.Ι. που προβλέπεται από την παράγραφο 1 του άρθρου 32 του ν.1404/1983, όπως ισχύει και επισύρει την ποινή της οριστικής παύσης. Η απόφαση του Πειθαρχικού Συμβουλίου για την ύπαρξη ασυμβιβάστου λαμβάνεται εντός αποκλειστικής προθεσμίας έξι (6) μηνών από την παραπομπή της υπόθεσης σε αυτό.

β. Τα ανωτέρω μέλη Ε.Π. κατά τη διάρκεια της θητείας τους στα ως άνω αξιώματα των Ιδρυμάτων δύνανται να απαλλάσσονται μερικώς ή ολικώς από τα διδακτικά τους καθήκοντα με απόφαση του Συμβουλίου του οικείου Τ.Ε.Ι..

ΚΕΦΑΛΑΙΟ Β'

ΜΙΣΘΟΛΟΓΙΟ ΜΕΛΩΝ Δ.Ε.Π. ΤΩΝ Α.Ε.Ι.

ΚΑΙ Ε.Π. ΤΩΝ Τ.Ε.Ι.

'Αρθρο 13

Αποδοχές μελών Δ.Ε.Π. πλήρους απασχόλησης

1. Ο βασικός μηνιαίος μισθός όλων των βαθμίδων των μελών Δ.Ε.Π. των Α.Ε.Ι. με πλήρη απασχόληση, των βοηθών, των επιστημονικών συνεργατών, επιμελητών και του ειδικού εκπαιδευτικού προσωπικού αυτών (Ε.Ε.Π.), καθορίζεται με βάση το βασικό μισθό του Λέκτορα, με τους παρακάτω συντελεστές, στρογγυλοποιούμενος στην πλησιέστερη εκατοντάδα:

α. Καθηγητής 
 1,50
 
β. Αναπληρωτής Καθηγητής 
 1,30
 
γ. Επίκουρος Καθηγητής 
 1,10
 
δ. Λέκτορας 
 1,00
 

ε. Μόνιμοι:

i. Επιμελητές

ii. Βοηθοί 
 0,90
 

iii.Επιστημονικοί Συνεργάτες

iv. Μέλη Ε.Ε.Π..

Για τη διαμόρφωση των νέων βασικών μισθών της παραγράφου αυτής ο μηνιαίος βασικός μισθός του Λέ- κτορα ορίζεται σε διακόσιες πενήντα χιλιάδες (250.000 δραχμές.

2. Πέρα από το βασικό μισθό της προηγούμενης παραγράφου παρέχονται και τα εξής επιδόματα, παροχές και αποζημιώσεις κατά μήνα:

α. Επίδομα χρόνου υπηρεσίας, οριζόμενο σε ποσοστό τέσσερα τοις εκατό (4%) με τη συμπλήρωση ενός έτους υπηρεσίας, προσαυξανόμενο στη συνέχεια ανά διετία από τη χορήγηση του ποσοστού αυτού και μέχρι δεκατέσσερις (14) διετίες κατά τέσσερις (4) ποσοστιαίες μονάδες και μέχρι συνολικού ποσοστού εξήντα τοις εκατό (60%). Το επίδομα αυτό υπολογίζεται στο βασικό μισθό που έχει κάθε φορά το μέλος Δ.Ε.Π..

Ως υπηρεσία για τη χορήγηση του επιδόματος αυτού υπολογίζεται η αναφερόμενη στις διατάξεις του άρθρου 17 του ν. 2470/1997 (ΦΕΚ 40 Α'), καθώς και η αναφερόμενη στις διατάξεις των εδαφίων (β), (γ) και (δ) της παραγράφου 6 του άρθρου 17 του ν.1268/1982 (ΦΕΚ 87 Α'), με τις σχετικές προϋποθέσεις που αναφέρονται στις διατάξεις αυτές, κατά περίπτωση.

β. Επίδομα μεταπτυχιακών σπουδών, οριζόμενο σε δέκα χιλιάδες (10.000) δραχμές για τους κατόχους ειδικού μεταπτυχιακού διπλώματος ετήσιας τουλάχιστον φοίτησης και σε δεκαοκτώ χιλιάδες (18.000) δραχμές για τους κατόχους 






Σελίδα 38

αλλοδαπών Α.Ε.Ι. το επίδομα παρέχεται μετά την αναγνώριση της ισοτιμίας τους προς τους μεταπτυχιακούς τίτλους που απονέμονται από τα Α.Ε.Ι. της ημεδαπής σύμφωνα με την εκάστοτε ισχύουσα νομοθεσία. Η καταβολή του επιδόματος ανατρέχει στο χρόνο κατάθεσης των σχετικών τίτλων στο αρμόδιο για την αναγνώριση όργανο.

γ. Επίδομα διδακτικής προετοιμασίας και εξωδιδακτικής πανεπιστημιακής απασχόλησης εντός των Πανεπιστημίων, οριζόμενο ως εξής:

αα. Καθηγητής 
 200.000 δρχ.
 
ββ. Αναπληρωτής Καθηγητής 
 180.000 "
 
γγ. Επίκουρος Καθηγητής 
 160.000 "
 
δδ. Λέκτορας 
 140.000 "
 

εε. Μόνιμοι:

i. Επιμελητές

ii. Βοηθοί 
 60.000 "
 

iii. Επιστημονικοί Συνεργάτες

iv. Μέλη Ε.Ε.Π..

δ. Πάγια μηνιαία αποζημίωση για δημιουργία και ενημέρωση βιβλιοθήκης και για συμμετοχή σε συνέδρια, οριζόμενη ως εξής:

αα) Καθηγητής 
 140.000 δρχ.
 
ββ) Αναπληρωτής Καθηγητής 
 90.000 "
 
γγ) Επίκουρος Καθηγητής 
 60.000 "
 
δδ) Λέκτορας 
 60.000 "
 

εε) Μόνιμοι:

i. Επιμελητές

ii. Βοηθοί 
 30.000 "
 

iii. Επιστημονικοί Συνεργάτες

iv. Μέλη Ε.Ε.Π.

ε. Ειδικό ερευνητικό επίδομα για την εκτέλεση μεταδιδακτορικής έρευνας και την ταχύτερη και αποτελεσματικότερη προώθηση των ερευνητικών προγραμμάτων, οριζόμενο ως εξής:

αα) Καθηγητής 
 110.000 δρχ.
 
ββ) Αναπληρωτής Καθηγητής 
 100.000 "
 
γγ) Επίκουρος Καθηγητής 
 90.000 "
 
δδ) Λέκτορας 
 80.000 "
 

στ. Οικογενειακή παροχή, σύμφωνα με τις διατάξεις του άρθρου 12 του ν. 2470/1997.

ζ. 'Εξοδα παράστασης στους Πρυτάνεις, Αντιπρυτάνεις, Κοσμήτορες και Προέδρους Τμημάτων, οριζόμενα ως εξής:

- Πρύτανης εκατό χιλιάδες (100.000) δραχμές.

- Αντιπρύτανης ογδόντα χιλιάδες (80.000) δραχμές.

- Κοσμήτορας ή Πρόεδρος Τμήματος, εξήντα χιλιάδες (60.000) δραχμές.

η. Επίδομα εορτών και άδειας, σύμφωνα με τις διατάξεις του άρθρου 9 του ν. 2470/1997.

θ. Τα ποσά των περιπτώσεων αα' των εδαφίων γ', δ' και ε' της παραγράφου αυτής προσαυξάνονται κατά σαράντα χιλιάδες (40.000), τριάντα χιλιάδες (30.000) και σαράντα χιλιάδες (40.000) δραχμές, αντίστοιχα, με τη συμπλήρωση είκοσι πέντε (25) ετών υπηρεσίας.

3. Πέραν των παροχών και αποζημιώσεων του άρθρου αυτού δεν δικαιολογείται, από την έναρξη της ισχύος του παρόντος και εφεξής, η χορήγηση άλλων μισθολογικών παροχών, με οποιαδήποτε ονομασία και από οποιαδήποτε πηγή, για μέλη Δ.Ε.Π., Βοηθούς, Επιστημονικούς Συνεργάτες, Επιμελητές και Ε.Ε.Π. των Α.Ε.Ι.. Το βοήθημα που προβλέπεται από τις διατάξεις του άρθρου 71 του ν. 5343/1932 (ΦΕΚ 86 Α') ή από άλλες μεταγενέστερες διατάξεις με όμοιο περιεχόμενο, παύει καταβαλλόμενο στους εξερχόμενους της Υπηρεσίας από 1.9.1997, ενώ για όσους έχουν εξέλθει της Υπηρεσίας πριν από την ανωτέρω χρονολογία, το βοήθημα αυτό διατηρείται στο ύψος που έχει διαμορφωθεί, κατά την προηγούμενη έναρξη της ισχύος του παρόντος.

4. Οι αποδοχές και τα επιδόματα περικόπτονται κατά τις ημέρες της συλλογικής ή ατομικής αποχής από τα καθήκοντά τους (διδακτικά και εξεταστικά).

5. Η συνδρομή των προϋποθέσεων, για τη χορήγηση των επιδομάτων των περιπτώσεων γ,' δ' και ε' της παραγράφου 2 του άρθρου αυτού, εξετάζεται σε συνδυασμό με τη διαδικασία της παραγράφου 2 του άρθρου 3 του παρόντος.

'Αρθρο 14

Αποδοχές μελών Δ.Ε.Π. μερικής απασχόλησης

Οι μηνιαίες αποδοχές των μελών Δ.Ε.Π. των Α.Ε.Ι. μερικής απασχόλησης ορίζονται στο ένα τρίτο (1/3) του συνόλου αποδοχών και επιδομάτων (πλην οικογενειακής παροχής) αντίστοιχης βαθμίδας πλήρους απασχόλησης με τα ίδια έτη υπηρεσίας. Η οικογενειακή παροχή καταβάλλεται, σύμφωνα με τις διατάξεις του άρθρου 12 του ν. 2470/1997.

'Αρθρο 15

Αποδοχές μελών Ε.Π. των Τ.Ε.Ι.

1. Ο βασικός μηνιαίος μισθός όλων των βαθμίδων των μελών εκπαιδευτικού προσωπικού (Ε.Π.) των Τ.Ε.Ι., καθώς και ειδικού εκπαιδευτικού προσωπικού (Ε.Ε.Π.) αυτών, καθορίζεται με βάση το βασικό μισθό του Καθηγητή Εφαρμογών, με τους παρακάτω συντελεστές, στρογγυλοποιούμενος στην πλησιέστερη εκατοντάδα:

α. Καθηγητής 
 1,30
 
β. Επίκουρος Καθηγητής 
 1,15
 
γ. Καθηγητής Εφαρμογών 
 1,00
 
δ. Μέλος Ε.Ε.Π. 
 0,90
 

Για τη διαμόρφωση των ανωτέρω νέων βασικών μισθών ο βασικός μηνιαίος μισθός του Καθηγητή Εφαρμογών ορίζεται σε διακόσιες τριάντα χιλιάδες (230.000) δραχμές.

2. Πέρα από το βασικό μισθό της προηγούμενης παραγράφου παρέχονται και τα εξής επιδόματα, παροχές και αποζημιώσεις κατά μήνα:

α. Επίδομα χρόνου υπηρεσίας, σύμφωνα με τις διατάξεις της περίπτωσης α' της παραγράφου 2 του άρθρου 13 του παρόντος.

β. Επίδομα μεταπτυχιακών σπουδών, σύμφωνα με τις διατάξεις του εδαφίου β' της παραγράφου 2 του άρθρου 13 του παρόντος.

γ. Επίδομα διδακτικής προετοιμασίας και εξωδιδακτικής απασχόλησης εντός των Τ.Ε.Ι., οριζόμενο ως εξής:

αα) Καθηγητής 
 120.000 δρχ.
 
ββ) Επίκουρος Καθηγητής 
 100.000 "
 
γγ) Καθηγητής Εφαρμογών 
 80.000 "
 
δδ) Μέλος Ε.Ε.Π. 
 40.000 "
 

δ. Πάγια μηνιαία αποζημίωση για δημιουργία και ενημέρωση βιβλιοθήκης και για συμμετοχή σε συνέδρια, οριζόμενη ως εξής:

αα) Καθηγητής 
 100.000 δρχ. 
 
ββ) Επίκουρος Καθηγητής 
 60.000 "
 
γγ) Καθηγητής Εφαρμογών 
 40.000 "
 
δδ) Μέλος Ε.Ε.Π. 
 10.000 "
 

ε. Ειδικό ερευνητικό επίδομα για την εκτέλεση μεταδιδακτορικής ή τεχνολογικής έρευνας και την ταχύτερη και αποτελεσματικότερη προώθηση των ερευνητικών προγραμμάτων, οριζόμενο ως εξής:

αα) Καθηγητής 
 78.000 δρχ.
 
ββ) Επίκουρος Καθηγητής 
 58.000 "
 
γγ) Καθηγητής Εφαρμογών 
 40.000 "
 

στ. Οικογενειακή παροχή, σύμφωνα με τις διατάξεις του 






Σελίδα 39

άρθρου 12 του ν. 2470/1997.

ζ. Επίδομα εορτών και άδειας, σύμφωνα με τις διατάξεις του άρθρου 9 του ν. 2470/1997.

η. 'Εξοδα παράστασης στους Προέδρους, Αντιπροέδρους, Διευθυντές Σχολών, οριζόμενα ως εξής:

- Πρόεδρος, ογδόντα χιλιάδες (80.000) δραχμές.

- Αντιπρόεδρος, εξήντα χιλιάδες (60.000) δραχμές.

- Διευθυντής Σχολής σαράντα χιλιάδες (40.000) δραχμές.

θ. Τα ποσά των περιπτώσεων αα' των εδαφίων γ', δ' και ε' της παραγράφου αυτής προσαυξάνονται κατά είκοσι χιλιάδες (20.000) δραχμές με τη συμπλήρωση είκοσι πέντε (25) ετών υπηρεσίας.

3. Πέραν των παροχών και αποζημιώσεων του άρθρου αυτού δεν δικαιολογείται, από την έναρξη της ισχύος του παρόντος και εφεξής, η χορήγηση άλλων μισθολογικών παροχών, με οποιαδήποτε ονομασία και από οποιαδήποτε πηγή, για μέλη Ε.Π. και Ε.Ε.Π. των Τ.Ε.Ι..

4. Οι διατάξεις του άρθρου 14 του παρόντος έχουν ανάλογη εφαρμογή και για τα μέλη Ε.Π. των Τ.Ε.Ι. μερικής απασχόλησης.

5. Οι αποδοχές και τα επιδόματα των ανωτέρω περικόπτονται κατά τις ημέρες της συλλογικής ή ατομικής αποχής από τα καθήκοντά τους (διδακτικά και εξεταστικά).

6. Η συνδρομή των προϋποθέσεων για τη χορήγηση των επιδομάτων των περιπτώσεων γ', δ' και ε' της παραγράφου 2 του άρθρου αυτού εξετάζεται σε συνδυασμό με τη διαδικασία της παραγράφου 2 του άρθρου 9 του παρόντος.

'Αρθρο 16

Αποσύνδεση μισθολογίων

1. Οι διατάξεις των προηγούμενων άρθρων 13, 14 και 15 εφαρμόζονται αποκλειστικά και μόνο σε μέλη Δ.Ε.Π. των Α.Ε.Ι. και μέλη Ε.Π. των Τ.Ε.Ι. που εμπίπτουν στις ρυθμίσεις του νόμου αυτού και όχι σε άλλους λειτουργούς ή υπαλλήλους του δημόσιου εν γένει τομέα που τυχόν εξομοιώνονται βαθμολογικά ή μισθολογικά με μέλη Δ.Ε.Π. των Α.Ε.Ι. και μέλη Ε.Π. των Τ.Ε.Ι. ή προσφέρουν διδακτικό έργο σε Σχολές που έχουν ισοτιμία με Α.Ε.Ι. ή Τ.Ε.Ι..

2. Διατάξεις τυπικών νόμων που παραπέμπουν, ως προς τον καθορισμό αποδοχών και παροχών εν γένει, σε αποδοχές βαθμίδων μελών Δ.Ε.Π. των Α.Ε.Ι. και μελών Ε.Π. των Τ.Ε.Ι. παύουν να ισχύουν.

ΕΝΟΤΗΤΑ Β'

ΜΙΣΘΟΛΟΓΙΚΕΣ ΡΥΘΜΙΣΕΙΣ ΕΡΕΥΝΗΤΩΝ

ΤΩΝ ΕΡΕΥΝΗΤΙΚΩΝ ΙΔΡΥΜΑΤΩΝ ΚΑΙ

ΑΛΛΩΝ ΣΥΝΑΦΩΝ ΚΑΤΗΓΟΡΙΩΝ

ΚΕΦΑΛΑΙΟ Α'

ΜΙΣΘΟΛΟΓΙΚΕΣ ΡΥΘΜΙΣΕΙΣ ΕΡΕΥΝΗΤΩΝ ΚΑΙ

ΕΙΔΙΚΩΝ ΛΕΙΤΟΥΡΓΙΚΩΝ ΕΠΙΣΤΗΜΟΝΩΝ

(Ε.Λ.Ε.) ΕΡΕΥΝΗΤΙΚΩΝ ΚΕΝΤΡΩΝ

'Αρθρο 17

Αποδοχές Ερευνητών και Ε.Λ.Ε.

1. Ο βασικός μηνιαίος μισθός των Ερευνητών που υπηρετούν σε Εθνικά Ερευνητικά Κέντρα και ανεξάρτητα Ερευνητικά Ινστιτούτα, τα οποία διέπονται από τις διατάξεις του ν.1514/1985 (ΦΕΚ 13 Α'), καθώς και σε κέντρα έρευνας της Ακαδημίας Αθηνών καθορίζεται με βάση το βασικό μισθό της βαθμίδας του Ερευνητή Δ', με τους παρακάτω συντελεστές, στρογγυλοποιούμενος στην πλησιέστερη εκατοντάδα:

α. Ερευνητής Α' 
 1,50
 
β. Ερευνητής Β' 
 1,30
 
γ. Ερευνητής Γ' 
 1,10
 
δ. Ερευνητής Δ' 
 1,00
 

Για τη διαμόρφωση των ανωτέρω νέων βασικών μισθών, ο βασικός μηνιαίος μισθός του Ερευνητή Δ' ορίζεται σε διακόσιες πενήντα χιλιάδες (250.000) δραχμές

2. Ο βασικός μηνιαίος μισθός των Ειδικών Λειτουργικών Επιστημόνων (Ε.Λ.Ε.) των ανωτέρω Ερευνητικών Κέντρων και ανεξάρτητων Ινστιτούτων καθορίζεται, με βάση το βασικό μισθό του Ειδικού Λειτουργικού Επιστήμονα Δ', με τους παρακάτω συντελεστές, στρογγυλοποιούμενος στην πλησιέστερη εκατοντάδα:

α. Ε.Λ.Ε. Α' 
 1,40
 
β. Ε.Λ.Ε. Β' 
 1,30
 
γ. Ε.Λ.Ε. Γ' 
 1,08
 
δ. Ε.Λ.Ε. Δ' 
 1,00
 

Για τη διαμόρφωση των νέων βασικών μισθών της παραγράφου αυτής, ο μηνιαίος βασικός μισθός του Ε.Λ.Ε. Δ' ορίζεται σε διακόσιες σαράντα χιλιάδες (240.000) δραχμές.

3. Πέρα από το βασικό μισθό των προηγούμενων παραγράφων παρέχονται και τα εξής επιδόματα, παροχές και αποζημιώσεις κατά μήνα:

α. Επίδομα χρόνου υπηρεσίας, κατά τα οριζόμενα στο α' εδάφιο της παραγράφου 2 του άρθρου 13 του παρόντος.

β. Επίδομα μεταπτυχιακών σπουδών, σύμφωνα με τα οριζόμενα στο β' εδάφιο της παραγράφου 2 του άρθρου 13 του παρόντος.

γ. Πάγια μηνιαία αποζημίωση για δημιουργία και ενημέρωση βιβλιοθήκης και για συμμετοχή σε συνέδρια, οριζόμενη ως εξής:

αα) Για Ερευνητές Α', σε εκατόν σαράντα χιλιάδες (140.000) δραχμές, για Ερευνητές Β' σε ενενήντα χιλιάδες (90.000) δραχμές, για Ερευνητές Γ' και Δ' σε εξήντα χιλιάδες (60.000) δραχμές.

ββ)Για τους Ε.Λ.Ε. Α' σε εκατόν τριάντα πέντε χιλιάδες (135.000) δραχμές.

γγ) Για τους Ε.Λ.Ε. Β' σε εβδομήντα χιλιάδες (70.000) δραχμές.

δδ) Για τους Ε.Λ.Ε. Γ' και Δ' σε τριάντα πέντε χιλιάδες (35.000) δραχμές.

δ. Ειδικό ερευνητικό επίδομα για την εκτέλεση μεταδιδακτορικής έρευνας, καθώς και την ταχύτερη και αποτελεσματικότερη προώθηση των ερευνητικών προγραμμάτων, οριζόμενο ως εξής:

αα) Για Ερευνητές Α' σε εκατόν δέκα χιλιάδες (110.000) δραχμές, για Ερευνητές Β' σε εκατό χιλιάδες (100.000) δραχμές, για Ερευνητές Γ' σε ενενήντα χιλιάδες (90.000) δραχμές και για Ερευνητές Δ' σε ογδόντα χιλιάδες (80.000) δραχμές.

ββ) Για τους Ε.Λ.Ε. Α' σε ενενήντα χιλιάδες (90.000) δραχμές.

γγ) Για τους Ε.Λ.Ε. Β' σε εβδομήντα χιλιάδες (70.000) δραχμές.

δδ) Για τους Ε.Λ.Ε. Γ' σε πενήντα χιλιάδες (50.000) δραχμές.

εε) Για τους Ε.Λ.Ε. Δ' σε τριάντα πέντε χιλιάδες (35.000) δραχμές.

ε. Οικογενειακή παροχή, σύμφωνα με τις διατάξεις του άρθρου 12 του ν. 2470/1997.

στ. Επίδομα εορτών και άδειας, σύμφωνα με τις δια- τάξεις του άρθρου 9 του ν. 2470/1997.

ζ. Επίδομα ραδιενέργειας, στους ερευνητές και στους Ειδικούς Λειτουργικούς Επιστήμονες του Εθνικού Κέντρου 'Ερευνας Φυσικών Επιστημών (Ε.Κ.Ε.Φ.Ε.) "ΔΗΜΟΚΡΙΤΟΣ", οριζόμενο κατά ζώνη ως εξής:

- Ζώνη Α' εκατό χιλιάδες (100.000) δραχμές

- Ζώνη Β' εξήντα χιλιάδες (60.000) δραχμές

- Ζώνη Γ' σαράντα χιλιάδες (40.000) δραχμές





Σελίδα 40

η. Στους Διευθυντές των Ερευνητικών Κέντρων και των Ινστιτούτων τους, καθώς και των ανεξάρτητων Ερευνητικών Ινστιτούτων, καταβάλλεται επίδομα θέσεως ευθύνης ύψους εκατό χιλιάδων (100.000) δραχμών το μήνα.

θ. Προκειμένου περί Ερευνητών Α' τα ποσά των περιπτώσεων αα' των εδαφίων γ' και δ' της παραγράφου αυτής, προσαυξάνονται κατά τριάντα χιλιάδες (30.000) και σαράντα χιλιάδες (40.000) δραχμές, αντίστοιχα, με τη συμπλήρωση είκοσι πέντε (25) ετών υπηρεσίας.

4. Τα επιδόματα των περιπτώσεων γ' και δ' της προηγούμενης παραγράφου 3 καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για τη χορήγησή τους.

5. Πέραν των ανωτέρω επιδομάτων, παροχών και αποζημιώσεων δεν δικαιολογείται από την έναρξη ισχύος του παρόντος και εφεξής η χορήγηση άλλων μισθολογικών παροχών με οποιαδήποτε ονομασία και από οποιαδήποτε πηγή για ερευνητικό και επιστημονικό προσωπικό που εμπίπτει στις διατάξεις του άρθρου αυτού, πλην συγγραφικών δικαιωμάτων και επιμισθίων για εκτέλεση χρηματοδοτούμενων ερευνητικών προγραμμάτων, οι λεπτομέρειες των οποίων ρυθμίζονται με κοινή απόφαση του αρμόδιου υπουργού και των Υπουργών Οικονομικών και Ανάπτυξης.

6. Με προεδρικά διατάγματα, που εκδίδονται εντός έξι (6) μηνών από τη δημοσίευση του παρόντος, με πρόταση του αρμόδιου υπουργού και των Υπουργών Οικονομικών και Ανάπτυξης, οι διατάξεις του άρθρου αυτού μπορεί να επεκτείνονται και στο ερευνητικό προσωπικό του Εθνικού Ιδρύματος Αγροτικής 'Ερευνας (ΕΘ.Ι.ΑΓ.Ε.), του Μπενάκειου Φυτοπαθολογικού Ινστιτούτου και του Ινστιτούτου Τεχνικής Σεισμολογίας και Αντισεισμικών Κατασκευών (Ι.Τ.Σ.Α.Κ.), εφόσον τα προσόντα, οι βαθμίδες και οι διαδικασίες πρόσληψης και εξέλιξης αντιστοιχούν στις οικείες διατάξεις του ν. 1514/1985. Η ισχύς των ανωτέρω προεδρικών διαταγμάτων ανατρέχει στο χρόνο έναρξης ισχύος του παρόντος.

ΚΕΦΑΛΑΙΟ Β'

ΑΠΟΔΟΧΕΣ ΠΡΟΣΩΠΙΚΟΥ ΛΟΙΠΩΝ

ΕΠΙΣΤΗΜΟΝΙΚΩΝ ΕΙΔΙΚΟΤΗΤΩΝ

'Αρθρο 18

Αποδοχές Συμβούλων και Παρέδρων Παιδαγωγικού

Ινστιτούτου και Καθηγητών Σ.Ε.Λ.Ε.Τ.Ε. και

Ανωτέρων Εκκλησιαστικών Σχολών

1. Ο βασικός μηνιαίος μισθός των συμβούλων και των παρέδρων του Παιδαγωγικού Ινστιτούτου (Π.Ι.) καθορίζεται με βάση το βασικό μηνιαίο μισθό του Παρέδρου με θητεία με τους παρακάτω συντελεστές,στρογγυλοποιούμενος στην πλησιέστερη εκατοντάδα:

α. Σύμβουλος 
 1,36
 
β. Μόνιμος Πάρεδρος 
 1,18
 

γ. Πάρεδρος με θητεία και Ειδικός

Πάρεδρος 
 1,00
 

Για τη διαμόρφωση των νέων βασικών μισθών της παραγράφου αυτής, ο μηνιαίος βασικός μισθός του Παρέδρου με θητεία ορίζεται σε διακόσιες εβδομήντα πέντε χιλιάδες (275.000) δραχμές.

2. Πέρα από το βασικό μισθό της προηγούμενης παραγράφου παρέχονται και τα εξής επιδόματα, παροχές και αποζημιώσεις κατά μήνα:

α. Επίδομα χρόνου υπηρεσίας, σύμφωνα με τις διατάξεις του εδαφίου α' της παραγράφου 2 του άρθρου 13 του παρόντος.

β. Επίδομα μεταπτυχιακών σπουδών, σύμφωνα με τις διατάξεις του εδαφίου β' της παραγράφου 2 του άρθρου 13 του παρόντος.

γ. Πάγια μηνιαία αποζημίωση για δημιουργία και ενημέρωση βιβλιοθήκης και για συμμετοχή σε συνέδρια, ύψους εκατόν σαράντα χιλιάδων (140.000) δραχμών για Σύμβουλο, εκατό χιλιάδων (100.000) δραχμών για μόνιμο Πάρεδρο, εξήντα χιλιάδων (60.000) δραχμών για Πάρεδρο με θητεία και σαράντα χιλιάδων (40.000) δραχμών για ειδικό Πάρεδρο.

δ. Οικογενειακή παροχή, σύμφωνα με τις διατάξεις του άρθρου 12 του ν. 2470/1997.

ε. Επίδομα εορτών και άδειας, σύμφωνα με τις διατάξεις του άρθρου 9 του ν. 2470/1997. 

στ. Ειδικό ερευνητικό επίδομα για την εκτέλεση μετα- διδακτορικής έρευνας και την ταχύτερη και αποτελεσματικότερη προώθηση των ερευνητικών προγραμμάτων, οριζόμενο σε εκατόν δέκα χιλιάδες (110.000) δραχμές για Σύμβουλο, σε εκατό χιλιάδες (100.000) δραχμές για μόνιμο Πάρεδρο, σε ενενήντα χιλιάδες (90.000) δραχμές για Πάρεδρο με θητεία και σε σαράντα πέντε χιλιάδες (45.000) δραχμές για ειδικό Πάρεδρο.

3. Οι κατέχοντες οργανικές θέσεις εκπαιδευτικού στην Ειδική Παιδαγωγική Ακαδημία Θεσσαλονίκης λαμβάνουν τις αποδοχές του μόνιμου Παρέδρου Π.Ι..

Στο μόνιμο εκπαιδευτικό προσωπικό της παραγράφου 3 του άρθρου 27 του ν. 2009/1992 (ΦΕΚ 18 Α') καταβάλλονται οι αποδοχές του ειδικού Παρέδρου Π.Ι..

4. Τα επιδόματα των περιπτώσεων γ' και στ' της προηγούμενης παραγράφου καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για τη χορήγησή τους.

5. Στους Συμβούλους και στους Εισηγητές του Ινστιτούτου Τεχνολογικής Εκπαίδευσης (Ι.Τ.Ε.) καταβάλλεται ο βασικός μισθός των περιπτώσεων α' και γ' της παραγράφου 1, αντίστοιχα, καθώς και τα επιδόματα, παροχές και αποζημιώσεις της παραγράφου 2 του άρθρου αυτού.

6. Ειδικά οι αποδοχές των καθηγητών της Σ.Ε.Λ.Ε.Τ.Ε. και των Ανωτέρων Εκκλησιαστικών Σχολών διαμορφώνονται ως εξής:

α. Στους καθηγητές της Σ.Ε.Λ.Ε.Τ.Ε. των κλάδων 22, 23, 24, 25, 26, 26Α, 27 και 28 καταβάλλεται ο βασικός μισθός, καθώς και τα επιδόματα, παροχές και αποζημιώσεις των παραγράφων 1 και 2 του άρθρου 15 του παρόντος, κατ' αντιστοιχία βαθμίδας Καθηγητή, Επίκουρου Καθηγητή, Καθηγητή Εφαρμογών και μέλους Ε.Ε.Π. των Τ.Ε.Ι., όπως αυτή ορίζεται κατά κλάδο με τις διατάξεις του άρθρου 42 του ν. 2413/1996 (ΦΕΚ 124 Α') και της παραγράφου 2 του άρθρου 9 του ν. 1865/1989.

β. Στο εκπαιδευτικό προσωπικό των Ανωτέρων Εκκλησιαστικών Σχολών βαθμίδων Α', Β' και Γ' καταβάλλεται ο βασικός μισθός των περιπτώσεων α', β' και γ' της παραγράφου 1 του άρθρου 15 του παρόντος αντίστοιχα, καθώς και οι παροχές και αποζημιώσεις των περιπτώσεων α', β', δ' (κατά την ίδια ως άνω αντιστοιχία), στ' και ζ' της παραγράφου 2 του ίδιου άρθρου.

7. Πέραν των παροχών και αποζημιώσεων του άρθρου αυτού δεν δικαιολογείται, από την έναρξη της ισχύος του παρόντος και εφεξής, η χορήγηση άλλων μισθολογικών παροχών, με οποιαδήποτε ονομασία και από οποιαδήποτε πηγή, σε Παρέδρους και Συμβούλους του Π.Ι., καθώς και σε Καθηγητές της Σ.Ε.Λ.Ε.Τ.Ε. και των Ανωτέρων Εκκλησιαστικών Σχολών.

'Αρθρο 19

Αποδοχές επιστημονικού ερευνητικού 

προσωπικού του Κ.Ε.Π.Ε.

1. Ο μηνιαίος βασικός μισθός του ερευνητικού προσωπικού του Κ.Ε.Π.Ε. καθορίζεται με βάση το βασικό μηνιαίο μισθό του Συνεργάτη Β', με τους παρακάτω συντελεστές, στρογγυλοποιούμενος στην πλησιέστερη εκατοντάδα:

α. Ερευνητής Α' 
 1,50
 
β. Ερευνητής Β' 
 1,40
 
γ. Ερευνητής Γ' 
 1,30
 
δ. Ερευνητής Δ' 
 1,20
 
ε. Ερευνητής Ε' 
 1,15
 
στ. Ερευνητής ΣΤ' 
 1,10
 
ζ. Συνεργάτης Α' 
 1,05
 



Σελίδα 41

η. Συνεργάτης Β' 
 1,00
 
θ. Συνεργάτης Γ' 
 0,88
 
ι. Συνεργάτης Δ' 
 0,86
 
ια. Συνεργάτης Ε' 
 0,82
 

Για τη διαμόρφωση των νέων βασικών μισθών της παραγράφου αυτής, ο μηνιαίος βασικός μισθός του Συνεργάτη Β' ορίζεται σε διακόσιες χιλιάδες (200.000) δραχμές.

2. Πέρα από το βασικό μισθό της προηγούμενης παραγράφου παρέχονται και τα εξής επιδόματα, παροχές και αποζημιώσεις κατά μήνα:

α. Επίδομα χρόνου υπηρεσίας, σύμφωνα με τις διατάξεις του εδαφίου α' της παραγράφου 2 του άρθρου 13 του παρόντος.

β. Επίδομα μεταπτυχιακών σπουδών, σύμφωνα με τις διατάξεις του εδαφίου β' της παραγράφου 2 του άρθρου 13 του παρόντος.

γ. Πάγια μηνιαία αποζημίωση για δημιουργία και ενημέρωση βιβλιοθήκης και για συμμετοχή σε συνέδρια, οριζόμενη ως εξής:

αα) Για ερευνητές, σε εκατό χιλιάδες (100.000) δραχμές.

ββ) Για συνεργάτες, σε ογδόντα χιλιάδες (80.000)δραχμές.

δ. Ειδικό επίδομα για την ταχύτερη και αποτελεσματικότερη προώθηση των ερευνητικών προγραμμάτων, οριζόμενο ως εξής:

αα) Ερευνητές, σε εκατόν τριάντα χιλιάδες (130.000) δραχμές.

ββ) Συνεργάτες, σε ενενήντα χιλιάδες (90.000) δραχμές.

ε. Οικογενειακή παροχή, σύμφωνα με τις διατάξεις του άρθρου 12 του ν. 2470/1997.

στ. Επίδομα εορτών και άδειας, σύμφωνα με τις διατάξεις του άρθρου 9 του ν. 2470/1997.

3. Τα επιδόματα των περιπτώσεων γ' και δ' της προηγούμενης παραγράφου καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για τη χορήγησή τους.

4. Πέραν των παροχών και αποζημιώσεων του άρθρου αυτού δεν δικαιολογείται, από την έναρξη της ισχύος του παρόντος και εφεξής, η χορήγηση άλλων μισθολογικών παροχών, με οποιαδήποτε ονομασία και από οποιαδήποτε πηγή, σε ερευνητές και συνεργάτες του Κ.Ε.Π.Ε..

'Αρθρο 20

Αποδοχές καθηγητών Ανωτάτων Στρατιωτικών

Σχολών και Εθνικής Σχολής Δημόσιας Υγείας

1. Ο βασικός μηνιαίος μισθός των τακτικών καθηγητών των Ανωτάτων Στρατιωτικών Σχολών (Α.Σ.Σ.) και της Εθνικής Σχολής Δημόσιας Υγείας (Ε.Σ.Δ.Υ.) ορίζεται σε τριακόσιες εβδομήντα πέντε χιλιάδες (375.000) δραχμές.

2. Πέρα από το βασικό μισθό της προηγούμενης παραγράφου, παρέχονται και τα εξής επιδόματα, παροχές και αποζημιώσεις κατά μήνα:

α. Επίδομα χρόνου υπηρεσίας, σύμφωνα με τις διατάξεις του εδαφίου α' της παραγράφου 2 του άρθρου 13 του παρόντος.

β. Επίδομα μεταπτυχιακών σπουδών, σύμφωνα με τις διατάξεις του εδαφίου β' της παραγράφου 2 του άρθρου 13 του παρόντος.

γ. Επίδομα διδακτικής προετοιμασίας και εξωδιδακτικής απασχόλησης, εντός των χώρων των εκπαιδευτικών ιδρυμάτων, ύψους εκατό χιλιάδων (100.000) δραχμών.

δ. Πάγια μηνιαία αποζημίωση, για δημιουργία και ενημέρωση βιβλιοθήκης και για συμμετοχή σε συνέδρια, ύψους εκατόν σαράντα χιλιάδων (140.000) δραχμών.

ε. Οικογενειακή παροχή, σύμφωνα με τις διατάξεις του άρθρου 12 του ν. 2470/1997.

στ. Επίδομα εορτών και άδειας, σύμφωνα με τις διατάξεις του άρθρου 9 του ν. 2470/1997.

ζ. Ειδικό ερευνητικό επίδομα για την εκτέλεση μεταδιδακτορικής έρευνας και την ταχύτερη και αποτελεσματικότερη προώθηση των ερευνητικών προγραμμάτων, ύψους εξήντα χιλιάδων (60.000) δραχμών. Το επίδομα αυτό καταβάλλεται με την απαραίτητη προϋπόθεση ότι οι δικαιούχοι επιτελούν με επάρκεια τις ερευνητικές δραστηριότητες.

3. Τα επιδόματα των περιπτώσεων γ' και δ' της προηγούμενης παραγράφου καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για τη χορήγησή τους.

4. Πέραν των επιδομάτων, παροχών και αποζημιώσεων του άρθρου αυτού, δεν δικαιολογείται, από την έναρξη της ισχύος του παρόντος και εφεξής, η χορήγηση άλλων μισθολογικών παροχών, με οποιαδήποτε ονομασία και από οποιαδήποτε πηγή, σε καθηγητές των Ανωτάτων Στρατιωτικών Σχολών και της Εθνικής Σχολής Δημόσιας Υγείας.

ΕΝΟΤΗΤΑ Γ'

ΓΕΝΙΚΕΣ, ΜΕΤΑΒΑΤΙΚΕΣ ΚΑΙ ΤΕΛΙΚΕΣ ΔΙΑΤΑΞΕΙΣ

ΚΕΦΑΛΑΙΟ Α'

ΓΕΝΙΚΕΣ ΔΙΑΤΑΞΕΙΣ

'Αρθρο 21

Ανάλογη Εφαρμογή Διατάξεων του ν.2470/1997

Οι διατάξεις των άρθρων 19, 28 και 29 του ν. 2470/ 1997, ως διατάξεις γενικής ισχύος, έχουν ανάλογη εφαρμογή και για τους διεπόμενους από τις διατάξεις του νόμου αυτού.

'Αρθρο 22

Πληρωμή διαφορών

Οι επιπλέον διαφορές αποδοχών, που προκύπτουν από την εφαρμογή των διατάξεων του παρόντος, σε σύγκριση με τις καταβαλλόμενες κατά την προηγούμενη έναρξης της ισχύος του, καταβάλλονται σταδιακά ως εξής:

- Το ήμισυ των διαφορών από 1.9.1997.

- Το σύνολο (100%) από 1.1.1998.

Συνολικές διαφορές μέχρι ποσού τριάντα χιλιάδων (30.000) δραχμών καταβάλλονται στο ακέραιο από 1.9.1997.

ΚΕΦΑΛΑΙΟ Β'

Λοιπές, μεταβατικές και τελικές διατάξεις

'Aρθρο 23

Λοιπές διατάξεις

1. Από τη ρύθμιση του άρθρου 6 παρ. 1 του ν. 2469/1997 (ΦΕΚ 38 Α') εξαιρούνται: α) οι προσλήψεις μελών Ε.Π. των Τ.Ε.Ι. και β) οι προσλήψεις μελών Ε.Π., Ε.Ε.Π. και Ε.Τ.Π. των Τ.Ε.Ι. που έχουν εγκριθεί με την αριθμ. 215/2.6.1995 πράξη του Υπουργικού Συμβουλίου για 285 θέσεις Καθηγητών - Επίκουρων Καθηγητών, 90 θέσεις Καθηγητών Εφαρμογών, 25 θέσεις Ε.Ε.Π., καθώς και με την αριθμ. 75/5.5.1997 απόφαση της επιτροπής του άρθρου 2 της αριθμ. 236/1994 Π.Υ.Σ. (άρθρο 1, παρ. 51 του ν. 2412/1996) για 5 θέσεις Καθηγητών - Επίκουρων Καθηγητών, 4 θέσεις Καθηγητών Εφαρμογών και 1 θέση Ε.Ε.Π..

2. Από τη ρύθμιση του άρθρου 6 παρ. 1 του ν. 2469/ 1997 (ΦΕΚ 38 Α') εξαιρούνται: α) οι προσλήψεις μελών Δ.Ε.Π. των Α.Ε.Ι. και β) οι προσλήψεις Ε.Δ.Τ.Π. και Ε.Ε.Π. των Α.Ε.Ι. που είχαν εγκριθεί με την αριθμ. 215/2.6.1995 πράξη του Υπουργικού Συμβουλίου για 55 θέσεις Ε.Δ.Τ.Π. και 20 θέσεις Ε.Ε.Π., καθώς και με την αριθμ. 207/17.6.1995 όμοια πράξη για 50 θέσεις Ε.Δ.Τ.Π..

3. Ο περιορισμός της παρ. 2 του άρθρου 3 του ν. 2469/1997 δεν ισχύει για τις επιχορηγήσεις του τακτικού προϋπολογισμού προς τα Α.Ε.Ι. και Τ.Ε.Ι.. 

4. α) Τα έσοδα του Κέντρου Εκπαιδευτικής 'Ερευνας (Κ.Ε.Ε.) από οποιαδήποτε πηγή και αν προέρχονται κατατίθενται σε λογαριασμό τράπεζας και η ανάληψη και διαχείρισή τους γίνεται με εντολή του Δ.Σ. από το Διευθυντή του Κέντρου και σε περίπτωση απουσίας του από τον πρόεδρο ή μέλος του Δ.Σ. του Κ.Ε.Ε..

β) Ο έλεγχος των δαπανών διενεργείται με βάση τα 




Σελίδα 42

πρωτότυπα δικαιολογητικά, τα οποία τηρεί για κάθε πραγματοποιούμενη δαπάνη και χωριστά για κάθε ερευνητικό ή άλλο χρηματοδοτούμενο έργο η οικονομική υπηρεσία.

γ) Η οικονομική διαχείριση περιλαμβάνει ετήσια περίοδο η οποία αρχίζει και λήγει με την αρχή και το τέλος του ημερολογιακού έτους. Η κατά τη δημοσίευση του παρόντος διαχειριστική περίοδος του Κ.Ε.Ε. μπορεί να παραταθεί μέχρι την 31η Δεκεμβρίου του επόμενου ημερολογιακού έτους με απόφαση του Δ.Σ. του Κ.Ε.Ε.. Ο ετήσιος απολογισμός και ισολογισμός του Κέντρου καταρτίζεται με τη λήξη του οικονομικού έτους και υποβάλλεται από τον Πρόεδρο του Κ.Ε.Ε. προς έγκριση στον Υπουργό Εθνικής Παιδείας και Θρησκευμάτων μαζί με αναλυτική έκθεση του Δ.Σ. για τα πεπραγμένα του παρελθόντος έτους και τις προγραμματιζόμενες δραστηριότητες για το νέο έτος.

δ) Ο ετήσιος τακτικός έλεγχος των οικονομικών του Κ.Ε.Ε. γίνεται από ορκωτό ελεγκτή, τον οποίο ορίζει το Δ.Σ., σύμφωνα με τα προβλεπόμενα στο άρθρο 18 του π.δ/τος 226/1992 (ΦΕΚ 120 Α'). Ο ορκωτός ελεγκτής υποβάλλει το αργότερο μέχρι τέλος Ιουνίου την έκθεση ελέγχου του στο Δ.Σ. και τον Υπουργό Εθνικής Παιδείας και Θρησκευμάτων. Ο Υπουργός Εθνικής Παιδείας και Θρησκευμάτων μπορεί να ζητήσει οποτεδήποτε έκτακτους ελέγχους της οικονομικής διαχείρισης του Κ.Ε.Ε. που διενεργούνται στην περίπτωση αυτή από Επιθεωρητές του Υπουργείου Οικονομικών.

ε) Οι προμήθειες οργάνων και μηχανημάτων εξοπλισμού, βιβλίων, επίπλων και αναλώσιμων ειδών πραγματοποιούνται με εντολή του Διευθυντή του Κ.Ε.Ε. και απόφαση του Δ.Σ.. Προμήθειες ή εκτελέσεις έργων μέχρι τρία εκατομμύρια (3.000.000) δραχμές γίνονται χωρίς διαγωνισμό. Για δαπάνες πέραν του ποσού των τριών εκατομμυρίων μίας (3.000.001) δραχμών απαιτείται τακτικός διαγωνισμός. Τα ποσά αυτά αναπροσαρμόζονται σύμφωνα με όσα ισχύουν για τα λοιπά ερευνητικά κέντρα της χώρας.

5. α) Οι διατάξεις της παρ. 2 του τρίτου άρθρου του ν. 2174/1993 ισχύουν και για το ακαδημαϊκό έτος 1997-1998.

β) Για την εκκαθάριση της ανωτέρω δαπάνης δεν απαιτείται σύναψη σύμβασης μεταξύ του Υπουργείου Εθνικής Παιδείας και Θρησκευμάτων και των δικαιούχων.

6. Από την έναρξη της ισχύος του παρόντος νόμου στους τεχνικούς υπαλλήλους του Ο.Σ.Κ. που ασχολούνται με την εκτέλεση και επίβλεψη έργων επιτρέπεται η ανάθεση, κατά τις διατάξεις του άρθρου 18 παρ. 1 εδ. β' του ν. 2470/1997, υπερωριακής εργασίας.

7. Ο Υπουργός Εθνικής Παιδείας και Θρησκευμάτων μπορεί να συνάπτει συμβάσεις στο πλαίσιο εκτέλεσης του Επιχειρησιακού Προγράμματος Εκπαίδευσης και Αρχικής Επαγγελματικής Κατάρτισης (Ε.Π.Ε.Α.Ε.Κ.), σύμφωνα με τις αντίστοιχες κείμενες διατάξεις περί δημοσίων έργων και δημοσίων προμηθειών, με φορείς του δημόσιου ή ιδιωτικού τομέα για την εκτέλεση μελετών, ερευνών ή την παροχή υπηρεσιών που αφορούν την εφαρμογή και διαχείριση αναπτυξιακών προγραμμάτων και έργων στο χώρο της εκπαίδευσης, που χρηματοδοτούνται εν μέρει ή συνολικά από το Υπουργείο Εθνικής Παιδείας και Θρησκευμάτων.

8. α) Οι δαπάνες λειτουργίας των περιφερειακών επιμορφωτικών κέντρων (Π.Ε.Κ.) καλύπτονται και από επιχορηγήσεις του ειδικού λογαριασμού του Κοινοτικού Πλαισίου Στήριξης του Υπουργείου Εθνικής Παιδείας και Θρησκευμάτων για την εφαρμογή των προγραμμάτων επιμόρφωσης κάθε μορφής των εκπαιδευτικών πρωτοβάθμιας και δευτεροβάθμιας εκπαίδευσης.

β) Η περίπτωση β' της παραγράφου 7 του άρθρου 29 του ν. 1566/1985 (ΦΕΚ 167 Α'), όπως αντικαταστάθηκε με την παρ. 9 του άρθρου 12 του ν.1824/1988 (ΦΕΚ 296 Α') και με την παρ. 7 του άρθρου 17 του ν. 2009/1992 (ΦΕΚ 18 Α'), αντικαθίσταται από την ισχύ του παρόντος νόμου ως εξής:

"β) καθορίζεται το ύψος και ο τρόπος καταβολής αποζημίωσης των μελών και του γραμματέα του Συντονιστικού Συμβουλίου των Π.Ε.Κ., η αμοιβή των επιμορφωτών, των επιμορφούμενων, των πραγματογνωμόνων, των αξιολογητών, των επιμελητών-φροντιστών, υπευθύνων του προγράμματος, οι προϋποθέσεις και το ύψος της αποζημίωσης των μετακινούμενων εκτός έδρας επιμορφωτών και επιμορφούμενων, η διαδικασία προμήθειας διδακτικού υλικού και αναλωσίμων και η αντιμετώπιση λειτουργικών δαπανών των Π.Ε.Κ.".

'Αρθρο 24

Υποβολή δηλώσεων - Ρύθμιση ειδικών θεμάτων

1. Εντός αποκλειστικής προθεσμίας ενός (1) μηνός από τη δημοσίευση του παρόντος, τα μέλη Δ.Ε.Π. και Ε.Π. υποχρεούνται να υποβάλουν υπεύθυνες δηλώσεις, κατά τα οριζόμενα στις παραγράφους 1 και 2 των άρθρων 3 και 9 του παρόντος. Κατά το χρονικό διάστημα από 1.9.97 και μέχρις ενός (1) μηνός μετά τη δημοσίευση του παρόντος, εφαρμόζεται το προϊσχύον νομικό καθεστώς για την ένταξη των μελών Δ.Ε.Π. των Α.Ε.Ι. και Ε.Π. των Τ.Ε.Ι. στις κατηγορίες πλήρους και μερικής απασχόλησης.

2. Προκειμένου περί του επιστημονικού προσωπικού των Α.Ε.Ι. του άρθρου 5 του π.δ/τος 407/1980 (ΦΕΚ 112 Α'), καθώς και του προσωπικού των Τ.Ε.Ι. του άρθρου 19 του ν.1404/1983, όπως αντικαταστάθηκε με την παράγραφο 3 του άρθρου 57 του ν. 2413/1996, η μηνιαία ή ωριαία αποζημίωση, κατά περίπτωση, καθορίζεται με κοινή απόφαση των Υπουργών Οικονομικών και Εθνικής Παιδείας και Θρησκευμάτων, ανάλογα με τη βαθμίδα στην οποία προσλαμβάνονται και το έργο που τους ανατίθεται.

3. Λειτουργοί, υπάλληλοι και μισθωτοί του δημόσιου τομέα, όπως αυτός οριοθετήθηκε με τη διάταξη της παραγράφου 6 του άρθρου 1 του ν.1256/1982 (ΦΕΚ 65 Α'), οι οποίοι κατέχουν νόμιμα και δεύτερη έμμισθη θέση στο Δημόσιο, στους Ο.Τ.Α. και στα άλλα Ν.Π.Δ.Δ., λαμβάνουν το σύνολο των αποδοχών της οργανικής τους θέσης και τα τριάντα εκατοστά (30%) των αποδοχών της δεύτερης θέσης στην οποία απασχολούνται, εκτός αν διαφορετικά ορίζεται από τις διατάξεις του παρόντος ή από άλλες ειδικές περί τούτου διατάξεις.

4. Με προεδρικό διάταγμα, που εκδίδεται με πρόταση των Υπουργών Οικονομικών και Εθνικής Παιδείας και Θρησκευμάτων, καθορίζονται τα κίνητρα προσέλκυσης, εγκατάστασης και παραμονής σε Α.Ε.Ι. και Τ.Ε.Ι. που εδρεύουν σε παραμεθόριες περιοχές.

5. Προκειμένου για τα ήδη ανειλημμένα χρηματοδοτούμενα ερευνητικά προγράμματα του Ιδρύματος Τεχνολογίας και 'Ερευνας (Ι.Τ.Ε.), οι συμβάσεις των οποίων έχουν συναφθεί ή θα συναφθούν, βάσει προτάσεων που υποβλήθηκαν πριν από τη δημοσίευση του παρόντος νόμου, οι αμοιβές των μελών Δ.Ε.Π. πλήρους απασχόλησης εξακολουθούν να εισπράττονται μέσω του Ι.Τ.Ε..

6. Οι διατάξεις της παρ. 10 του άρθρου 1 του ν. 2188/1994 παραμένουν σε ισχύ για μία διετία από τη δημοσίευση του παρόντος όσον αφορά τα μέλη Δ.Ε.Π. τμημάτων Ιατρικής, Οδοντιατρικής και Νοσηλευτικής των Α.Ε.Ι., που διορίστηκαν στο Ε.Σ.Υ. ή σε άλλη νοσηλευτική μονάδα Ν.Π.Δ.Δ. πριν τη δημοσίευση του ν. 2519/1997.

7. Με κοινή απόφαση των Υπουργών Οικονομικών και Εθνικής Παιδείας και Θρησκευμάτων ρυθμίζεται ο τρόπος οργάνωσης, λειτουργίας και διαχείρισης των ειδικών λογαριασμών των Α.Ε.Ι. και Τ.Ε.Ι., σύμφωνα με τις διατάξεις του παρόντος.

8. Με κοινή απόφαση των Υπουργών Οικονομικών και Εθνικής Παιδείας και Θρησκευμάτων καθορίζονται τα έξοδα κινήσεως των μελών της Ακαδημίας Αθηνών. Η ισχύς της απόφασης αυτής μπορεί να ανατρέχει στο χρόνο έναρξης ισχύος του παρόντος.

'Αρθρο 25

Κατάργηση διατάξεων

Από την έναρξη της ισχύος του παρόντος καταργούνται:

α. Οι διατάξεις των παραγράφων 1 και 2 του άρθρου 18 





Σελίδα 43

του ν.1514/1985.

β. Η διάταξη της παραγράφου 7 του άρθρου 18 του π.δ/τος 71/1987 (ΦΕΚ 43 Α').

γ. Κάθε άλλη γενική ή ειδική διάταξη κατά το μέρος που αντίκειται στις διατάξεις του νόμου αυτού ή κατά το μέρος που ρυθμίζει θέματα που διέπονται από αυτόν.

'Αρθρο 26

Στο τέλος της παρ. 2 του άρθρου 29 του ν. 2009/1992 "Εθνικό Σύστημα Επαγγελματικής Εκπαίδευσης και Κατάρτισης και άλλες διατάξεις" προστίθενται τα εξής:

"Οι σπουδαστές του Τμήματος Ιπταμένων της Σχολής Ικάρων που έχουν ενταχθεί στο σύστημα των γενικών εξετάσεων για την τριτοβάθμια εκπαίδευση, και οι οποίοι κατά τη διάρκεια του πρώτου έτους σπουδών διαγράφονται από το Τμήμα αυτό λόγω πτητικής ανεπάρκειας, εισάγονται καθ' υπέρβαση του αριθμού εισακτέων στο πρώτο έτος σπουδών της επόμενης Σχολής ή Τμήματος της προτίμησής τους στο μηχανογραφικό δελτίο, για την οποία είχαν συγκεντρώσει τουλάχιστον τη συνολική βαθμολογία του τελευταίου εισαγόμενου με βάση τα αποτελέσματα επιλογής του έτους εισαγωγής τους στη Σχολή από την οποία διαγράφονται.

Εφόσον από τη γνωμάτευση της αρμόδιας Ανώτατης Υγειονομικής Επιτροπής προκύπτει ότι ο διαγραφείς για λόγους υγείας δεν είναι ικανός προς στράτευση κατηγορίας Ι-1, η εισαγωγή του σε Σχολή επόμενης προτίμησής του, κατά την εφαρμογή των διατάξεων της παραγράφου αυτής, επιτρέπεται για όλες τις λοιπές Σχολές εκτός των Στρατιωτικών Σχολών και των Σχολών της Αστυνομικής Ακαδημίας.

Η εισαγωγή των σπουδαστών αυτών στην επόμενη Σχολή ή Τμήμα προτίμησής τους γίνεται με απόφαση του Υπουργού Εθνικής Παιδείας και Θρησκευμάτων, ύστερα από αίτηση του ενδιαφερομένου, που υποβάλλεται μέσα στο πρώτο δεκαπενθήμερο του Σεπτεμβρίου του επόμενου ακαδημαϊκού έτους από αυτό της διαγραφής του, μαζί με επικυρωμένο αντίγραφο της απόφασης διαγραφής και της γνωμάτευσης της αρμόδιας κατά κλάδο Ανώτατης Στρατιωτικής Υγειονομικής Επιτροπής (Α.Σ.Υ.Ε.), στην περίπτωση διαγραφής για λόγους υγείας.

Οι διατάξεις της παραγράφου αυτής ισχύουν και για τους σπουδαστές του πρώτου έτους σπουδών του Τμήματος Ιπταμένων της Σχολής Ικάρων, που διαγράφηκαν λόγω πτητικής ανεπάρκειας κατά το ακαδημαϊκό έτος 1996-1997. Οι αιτήσεις των σπουδαστών αυτών, συνοδευόμενες από την απόφαση διαγραφής τους υποβάλλονται στο Υπουργείο Εθνικής Παιδείας και Θρησκευμάτων εντός δεκαπέντε (15) ημερών από την έναρξη ισχύος του νόμου αυτού.".

`Αρθρο 27

`Εναρξη ισχύος

Η ισχύς του παρόντος αρχίζει από τη δημοσίευση του στην Εφημερίδα της Κυβερνήσεως εκτός από τις διατάξεις των άρθρων 13 έως 22, των οποίων η ισχύς αρχίζει από 1.9.1997.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση.

Υπουργείου Γεωργίας

Μόνη συζήτηση επί της αρχής, των άρθρων και του συνόλου του σχεδίου νόμου: "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις"

Το νομοσχέδιο θα συζητηθεί στη συνέχεια

Υπουργείου Εθνικής Οικονομίας

Μόνη συζήτηση επί της αρχής, των άρθρων και του συνόλου του σχεδίου νόμου: "Χρηματιστηριακή αγορά παραγώγων και άλλες διατάξεις".

Ερωτάται το Σώμα: Γίνεται δεκτό το νομοσχέδιο;

ΜΕΡΙΚΟΙ ΒΟΥΛΕΥΤΕΣ: Κρατείται.

ΠΡΟΕΔΡΕΥΩΝ (Παναγιώτης Ν. Κρητικός): Το νομοσχέδιο κρατήθηκε και θα συζητηθεί κατά τον Κανονισμό.

Υπουργείου Οικονομικών.

Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της 'Ενωσης Σοβιετικών Σοσιαλιστικών Δημοκρατιών για τη συνεργασία σε τελωνειακά θέματα".

'Εχει γίνει ομόφωνα δεκτό από τη διαρκή επιτροπή.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Δεν υπάρχει πια ένωση.

ΠΡΟΕΔΡΕΥΩΝ (Παναγιώτης Ν. Κρητικός): Κατά συνέπεια δε νομίζω ότι υπάρχει αντίρρηση τώρα. Κατά το χρόνο που είχε συναφθεί η σύμβαση υπήρχε η Σοβιετική 'Ενωση.

Ερωτάται το Σώμα: Γίνεται δεκτό το νομοσχέδιο;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς το νομοσχέδιο "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της 'Ενωσης Σοβιετικών Σοσιαλιστικών Δημοκρατιών για τη συνεργασία σε τελωνειακά θέματα" έγινε δεκτό ομοφώνως σε μόνη συζήτηση κατ' αρχήν, κατ' άρθρον και στο σύνολο και έχει ως εξής:

'Αρθρο πρώτο

Κυρώνεται και έχει την ισχύ, που ορίζει το άρθρο 28 παρ.1 του Συντάγματος, η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Ενώσεως Σοβιετικών Σοσιαλιστικών Δημοκρατιών, για τη συνεργασία σε τελωνειακά θέματα, που υπογράφηκε στη Μόσχα στις 23 Ιουλίου 1991, και η οποία βάσει του Πρωτοκόλλου μεταξύ της Κυβέρνησης της Ελληνικής Δημοκρατίας και της Κυβέρνησης της Ρωσικής Ομοσπονδίας σχετικά με το διμερές συμβατικό πλαίσιο των δύο χωρών, που υπογράφηκε στην Αθήνα στις 13 Δεκεμβρίου 1995 και ανακοινώθηκε η έγκρισή του από το Υπουργείο Εξωτερικών στις 29 Δεκεμβρίου 1995 (ΦΕΚ 4 Α' /1996), θα ισχύσει στις σχέσεις μεταξύ Ελληνικής Δημοκρατίας και Ρωσικής Ομοσπονδίας.

Το κείμενο της Συμφωνίας σε πρωτότυπο στην ελληνική γλώσσα έχει ως εξής:

ΣΥΜΦΩΝΙΑ

ΜΕΤΑΞΥ ΤΗΣ ΚΥΒΕΡΝΗΣΗΣ ΤΗΣ ΕΛΛΗΝΙΚΗΣ

ΔΗΜΟΚΡΑΤΙΑΣ ΚΑΙ ΤΗΣ ΚΥΒΕΡΝΗΣΗΣ

ΤΗΣ ΕΝΩΣΗΣ ΣΟΒΙΕΤΙΚΩΝ ΣΟΣΙΑΛΙΣΤΙΚΩΝ

ΔΗΜΟΚΡΑΤΙΩΝ ΓΙΑ ΤΗ ΣΥΝΕΡΓΑΣΙΑ

ΣΕ ΤΕΛΩΝΕΙΑΚΑ ΘΕΜΑΤΑ

Η Κυβέρνηση της Ελληνικής Δημοκρατίας και η Κυβέρνηση της 'Ενωσης Σοβιετικών Σοσιαλιστικών Δημοκρατιών,

ΑΝΑΓΝΩΡΙΖΟΝΤΑΣ ότι οι παραβάσεις των τελωνειακών νόμων και κανονισμών επιφέρουν ζημίες στα οικονομικά, στα δασμοφορολογικά και στα άλλα σημαντικά συμφέροντα των χωρών τους,

ΘΕΩΡΩΝΤΑΣ απαραίτητη την εξασφάλιση του ακριβούς υπολογισμού των δασμών, φόρων και άλλων επιβαρύνσεων που εισπράττονται κατά την εισαγωγή ή την εξαγωγή εμπορευμάτων και άλλων ειδών και τη σωστή εφαρμογή των απαγορεύσεων, των περιορισμών και του ελέγχου,

ΠΕΠΕΙΣΜΕΝΕΣ ότι η συνεργασία μεταξύ των Τελωνειακών τους Υπηρεσιών θα συμβάλλει σε αποτελεσματικότερη δράση σχετικά με την πρόληψη, διερεύνηση και καταστολή των τελωνειακών παραβάσεων, συμπεριλαμβανομένης της παράνομης διακίνησης ναρκωτικών και ψυχοτρόπων ουσιών, της παράνομης μεταφοράς δια των συνόρων, όπλων, εκρηκτικών και πυρομαχικών, καθώς και αντικειμένων πολιτιστικής αξίας,

ΣΥΜΦΩΝΗΣΑΝ ΤΑ ΑΚΟΛΟΥΘΑ:







Σελίδα 44

'Αρθρο 1

Ορισμοί

Κατά την έννοια της παρούσας Συμφωνίας νοούνται ως:

α) "Τελωνειακοί νόμοι και κανονισμοί": το σύνολο των νομοθετικών και κανονιστικών διατάξεων που ρυθμίζουν τον τρόπο της εισαγωγής, εξαγωγής και διαμετακόμισης εμπορευμάτων και άλλων ειδών, χειραποσκευών και αποσκευών των επιβατών, διεθνών ταχυδρομικών αποστολών και την είσπραξη δασμών, φόρων και επιβαρύνσεων, καθώς και άλλες διατάξεις που αφορούν τελωνειακά θέματα.

β) "Τελωνειακή Υπηρεσία":

στην Ελληνική Δημοκρατία, η Γενική Διεύθυνση Τελωνείων του Υπουργείου Οικονομικών,

στην 'Ενωση Σοβιετικών Σοσιαλιστικών Δημοκρατιών, η Τελωνειακή Επιτροπή της Ε.Σ.Σ.Δ..

γ) "Τελωνειακή παράβαση": κάθε παράβαση ή απόπειρα παράβασης των τελωνειακών νόμων και κανονισμών.

δ) "Πρόσωπο" οποιοδήποτε φυσικό ή νομικό πρόσωπο.

ε) "Αντικείμενα πολιτιστικής αξίας": είδη πολιτιστικού, θρησκευτικού ή κοσμικού χαρακτήρα, που θεωρούνται και από τα δύο Μέρη ως σημαντικά λόγω της αρχαιολογικής, της προϊστορικής, ιστορικής, λογοτεχνικής, καλλιτεχνικής και επιστημονικής τους αξίας.

'Αρθρο 2

'Εκταση συνεργασίας

α) Η παρούσα Συμφωνία αποσκοπεί στη διεύρυνση της συνεργασίας και αμοιβαίας αρωγής μεταξύ των Τελωνειακών Υπηρεσιών των Μερών.

β) Κάθε αρωγή που προβλέπεται από την παρούσα Συμφωνία παρέχεται από το ένα ή το άλλο Μέρος με την τήρηση των εθνικών του νόμων και κανονισμών.

γ) Στα πλαίσια της αρμοδιότητάς της η Τελωνειακή Υπηρεσία του ενός Μέρους παρέχει στην Τελωνειακή Υπηρεσία του άλλου Μέρους, κατόπιν αιτήσεώς του αρωγή στην πρόληψη, τη διερεύνηση και την καταστολή των τελωνειακών παραβάσεων.

δ) Οι Τελωνειακές Υπηρεσίες των Μερών παρέχουν αμοιβαία όλες τις δυνατές πληροφορίες που εξασφαλίζουν τον ακριβή υπολογισμό των δασμών, φόρων και άλλων επιβαρύνσεων κατά την εισαγωγή και εξαγωγή.

'Αρθρο 3

Συνεργασία στην εκπαίδευση

α) Τα Μέρη παρέχουν παντός είδους αρωγή το ένα στο άλλο, σε θέματα επαγγελματικής κατάρτισης των υπαλλήλων των Τελωνειακών τους Υπηρεσιών.

Για το σκοπό αυτόν:

- Στο πλαίσιο των δυνατοτήτων τους δέχονται στα εκπαιδευτικά ιδρύματά τους ή στα Τελωνεία στελέχη των Τελωνειακών Υπηρεσιών του άλλου Μέρους για εκπαίδευση και πρακτική εξάσκηση<M^.

- Κατόπιν αιτήσεως του άλλου Μέρους αποστέλλουν σε αυτό στελέχη τους για συμμετοχή σε σεμινάρια που αποσκοπούν στη βελτίωση του επαγγελματικού επιπέδου των τελωνειακών υπαλλήλων.

β) Τα Μέρη προωθούν την τεχνική συνεργασία για σκοπούς:

- εκπαίδευσης για την απόκτηση εξειδικευμένων εμπειριών των τελωνειακών υπαλλήλων<M^.

- ανταλλαγής πληροφοριών και εμπειριών που αφορούν τη χρήση μεθόδων και μέσων για πρόληψη, διερεύνηση και καταστολή των τελωνειακών παραβάσεων<M^.

- ανταλλαγής εμπειρογνωμόνων που κατέχουν πείρα και ειδικές γνώσεις στη διερεύνηση και καταστολή των τελωνειακών παραβάσεων<M^.

- ανταλλαγής επαγγελματικών, επιστημονικών και τεχνικών πληροφοριών, σχετικών με τους τελωνειακούς κανόνες και τις διαδικασίες<M^.

- οποιασδήποτε άλλης μορφής τεχνικής συνεργασίας που τα Μέρη μπορεί να θεωρήσουν κατάλληλη.

'Αρθρο 4

Ελεγχόμενες παραδόσεις

α) Με βάση την εθνική τους νομοθεσία οι Τελωνειακές Υπηρεσίες των Μερών, όταν παραστεί ανάγκη, εφαρμόζουν τη μέθοδο της ελεγχόμενης παράδοσης ναρκωτικών και ψυχοτρόπων ουσιών, με σκοπό την ανακάλυψη προσώπων που έχουν σχέση με την παράνομη διακίνησή τους.

β) Οι ελεγχόμενες παραδόσεις μπορούν να έχουν τη μορφή αποστολής που παραμένει άθικτη ή ενδιάμεσης κατάσχεσης ή μερικής αντικατάστασης του διακινούμενου παράνομα εμπορεύματος.

γ) Η απόφαση για την εφαρμογή της μεθόδου της ελεγχόμενης παράδοσης λαμβάνεται από τα Μέρη σε κάθε επί μέρους περίπτωση και μπορούν, εφόσον συντρέχει περίπτωση, να ρυθμίζουν μεταξύ τους το θέμα των οικονομικών επιβαρύνσεων.

'Αρθρο 5

Τήρηση απορρήτου

α) Οι πληροφορίες, τα έγγραφα και άλλα στοιχεία που λαμβάνονται συνεπεία της αμοιβαίας αρωγής μπορούν να χρησιμοποιούνται μόνο για τους σκοπούς τους οριζόμενους από την παρούσα Συμφωνία, συμπεριλαμβανομένης της χρήσης τους κατά τις δικαστικές ή διοικητικές διαδικασίες. Αυτού του είδους οι πληροφορίες, τα έγγραφα και άλλα στοιχεία μπορούν να χρησιμοποιούνται για άλλους σκοπούς μόνο στην περίπτωση που το παρέχον Μέρος δίνει τη συγκατάθεσή του γι' αυτό.

β) Τα έγγραφα, οι πληροφορίες και άλλα στοιχεία που λαμβάνονται από το ένα ή το άλλο Μέρος, θεωρούνται απόρρητα κατ' αίτηση του παρέχοντος Μέρους. Συγχρόνως πρέπει να αναφέρονται οι λόγοι μιας τέτοιας αίτησης.

γ) Οποιαδήποτε πληροφοριακά στοιχεία, έγγραφα ή άλλες πληροφορίες που παρέχονται βάσει της παρούσας Συμφωνίας υπάγονται στη χώρα-παραλήπτη στον ίδιο βαθμό επίσημου απορρήτου που αυτή εφαρμόζει όσον αφορά πληροφοριακά στοιχεία, έγγραφα και άλλες παρόμοιες πληροφορίες που αποκτώνται στο έδαφός της.

'Αρθρο 6

Εξαιρέσεις αμοιβαίας αρωγής

Στις περιπτώσεις κατά τις οποίες το Μέρος, προς το οποίο απευθύνεται η αίτηση, θεωρεί ότι η ικανοποίηση της αίτησης δυνατόν να επιφέρει βλάβη στην κυριαρχία του, στην ασφάλεια, στην κοινωνική τάξη ή άλλους σημαντικούς τομείς των εθνικών συμφερόντων, μπορεί να αρνηθεί να παράσχει βοήθεια ή να υπαγάγει την ικανοποίησή της στην τήρηση ορισμένων όρων.

'Αρθρο 7

Μορφή και περιεχόμενο αιτήσεων αρωγής

α) Οι αιτήσεις που γίνονται βάσει της παρούσας Συμφωνίας υποβάλλονται εγγράφως. Στην αίτηση επισυνάπτονται τα έγγραφα τα απαραίτητα για την ικανοποίησή της. Εάν η αίτηση έχει επείγοντα χαρακτήρα, είναι δυνατόν να γίνεται δεκτή και προφορικά, αλλά αργότερα επιβεβαιώνεται εγγράφως.

β) Οι αιτήσεις περιλαμβάνουν:

- το όργανο που υποβάλλει την αίτηση<M^.

- το είδος της διαδικασίας<M^.

- το σκοπό και το λόγο της αίτησης<M^.

- σύντομη περιγραφή της ουσίας της υπόθεσης και του νομικού της χαρακτηρισμού<M^.

- τα ονόματα και τις διευθύνσεις αυτών που ενδιαφέρονται για τη διαδικασία, εάν είναι γνωστά.

'Αρθρο 8

Δίαυλος επικοινωνίας

α) Η λειτουργία της αμοιβαίας αρωγής πραγματοποιείται με άμεση επικοινωνία των αξιωματούχων που ορίζονται από τους 






Σελίδα 45

επικεφαλής των αντίστοιχων Τελωνειακών Υπηρεσιών των Μερών.

β) Στην περίπτωση που η Τελωνειακή Υπηρεσία του Μέρους προς το οποίο απευθύνεται η αίτηση δεν είναι αρμόδια να ανταποκριθεί στην αίτηση, παραπέμπει την αίτηση αυτή στην αρμόδια Υπηρεσία.

'Αρθρο 9

Ικανοποίηση της αίτησης

α) Η Τελωνειακή Υπηρεσία προς την οποία απευθύνεται η αίτηση καταβάλλει τις απαιτούμενες προσπάθειες για την ικανοποίηση της αίτησης.

β) Η Τελωνειακή Υπηρεσία του ενός Μέρους μπορεί, κατόπιν αίτησης της Τελωνειακής Υπηρεσίας του άλλου Μέρους, να διεξάγει την απαραίτητη έρευνα ή να συγκεντρώνει τις πληροφορίες τις οποίες είναι αρμόδια να συγκεντρώνει, περιλαμβανομένης της εξέτασης εμπειρογνωμόνων, μαρτύρων και προσώπων που είναι ύποπτα για τελωνειακές παραβάσεις.

γ) Η Τελωνειακή Υπηρεσία του ενός Μέρους μπορεί, κατόπιν αίτησης της Τελωνειακής Υπηρεσίας του άλλου Μέρους, να διενεργεί εξακρίβωση, έλεγχο και έρευνα με σκοπό τη διαπίστωση των γεγονότων σχετικά με τις υποθέσεις για τις οποίες είναι αρμόδια η Τελωνειακή αυτή Υπηρεσία και οι οποίες εμπίπτουν στην παρούσα Συμφωνία.

δ) Κατόπιν αιτήσεως, το Μέρος προς το οποίο απευθύνεται η αίτηση μπορεί να επιτρέπει στους αξιωματούχους του αιτούντος Μέρους να παρίστανται στο έδαφός του, να παρέχουν πληροφορίες ή αρωγή σχετικές με την αίτηση.

ε) Η αίτηση Μέρους να ακολουθηθούν ορισμένες διαδικασίες ικανοποιείται σύμφωνα με τους νόμους του Μέρους, προς το οποίο απευθύνεται η αίτηση.

στ) Το αιτούν Μέρος ενημερώνεται για το χρόνο και τον τόπο της ενέργειας που αναλαμβάνεται σε ανταπόκριση στην αίτησή του για το συντονισμό της ενέργειας.

ζ) Στην περίπτωση κατά την οποία η αίτηση δεν μπορεί να ικανοποιηθεί, το αιτούν Μέρος πληροφορείται σχετικά με το γεγονός αυτό, καθώς και για το λόγο της άρνησης.

η) Η ικανοποίηση αίτησης συνδρομής, που υποβάλλεται βάσει του παρόντος άρθρου, γίνεται με την τήρηση των νόμων και κανονισμών του Μέρους προς το οποίο απευθύνεται η αίτηση.

'Αρθρο 10

Φάκελοι και έγγραφα

α) Τα πρωτότυπα των φακέλων, των εγγράφων και των άλλων στοιχείων ζητούνται μόνο στις περιπτώσεις, κατά τις οποίες δεν επαρκεί η χρήση αντιγράφων. Κατόπιν ειδικής αίτησης τα αντίγραφα των πρωτοτύπων αυτών των φακέλων, των εγγράφων και των άλλων στοιχείων θεωρούνται δεόντως.

β) Τα πρωτότυπα των φακέλων, των εγγράφων και των άλλων στοιχείων που παρέχονται, επιστρέφονται με την πρώτη ευκαιρία.

γ) Κατά την εφαρμογή του παρόντος άρθρου δεν πρέπει να θίγονται τα δικαιώματα του Μέρους προς το οποίο απευθύνεται η αίτηση ή τρίτων Μερών που έχουν σχέση με τη δεδομένη περίπτωση.

'Αρθρο 11

Παράσταση μαρτύρων ή εμπειρογνωμόνων

α) Η Τελωνειακή Υπηρεσία του ενός Μέρους μπορεί να εξουσιοδοτεί τους αξιωματούχους της, κατόπιν αιτήσεως της Τελωνειακής Υπηρεσίας του άλλου Μέρους, να παρίστανται ως μάρτυρες ή εμπειρογνώμονες σε δικαστικές ή διοικητικές διαδικασίες στο έδαφος του άλλου Μέρους, καθώς και να δίνει τους φακέλους, τα έγγραφα ή τα άλλα στοιχεία ή θεωρημένα αντίγραφα, εάν αυτά μπορεί να αποδειχθούν απαραίτητα για τη διαδικασία.

β) 'Οταν, σύμφωνα με τους όρους της παρούσας Συμφωνίας, οι αξιωματούχοι του ενός Μέρους βρίσκονται στο έδαφος του άλλου Μέρους, πρέπει να έχουν τη δυνατότητα να παρουσιάζουν έγγραφες αποδείξεις για τις επίσημες αρμοδιότητές τους. Συγχρόνως δεν πρέπει να φέρουν στολή ή όπλα.

'Αρθρο 12

Δαπάνες

α) Τα Μέρη παραιτούνται των απαιτήσεων για την αποζημίωση των δαπανών στις οποίες υποβλήθηκαν κατά την εφαρμογή αυτής της Συμφωνίας, εξαιρουμένων των δαπανών για τους μάρτυρες και τους εμπειρογνώμονες ('Αρθρο 11), καθώς και των δαπανών των σχετικών με την ελεγχόμενη παράδοση εμπορευμάτων ('Αρθρο 4).

β) Οι δαπάνες για τη μετακίνηση και τη διαμονή των μαρτύρων και των εμπειρογνωμόνων καλύπτονται από το αιτούν Μέρος.

'Αρθρο 13

Ειδικές περιπτώσεις συνεργασίας

α) Κατόπιν αιτήσεως, οι Τελωνειακές Υπηρεσίες πληροφορούν η μία την άλλη σχετικά με το εάν εμπορεύματα και άλλα είδη που εξήχθησαν από το έδαφος του ενός Μέρους έχουν εισαχθεί νόμιμα στο έδαφος του άλλου Μέρους. Οι πληροφορίες συνοδεύονται, στο μέτρο του δυνατού, από τα τελωνειακά έγγραφα που χρησιμοποιήθηκαν για τον τελωνισμό.

β) Η Τελωνειακή Υπηρεσία του ενός Μέρους, κατόπιν αιτήσεως της Τελωνειακής Υπηρεσίας του άλλου Μέρους, στο μέτρο των δυνατοτήτων της, εποπτεύει ιδιαιτέρως:

- μεταφορικά μέσα για τα οποία υπάρχει υπόνοια ότι χρησιμοποιούνται σε παραβάσεις των τελωνειακών νόμων και κανονισμών στο έδαφος του αιτούντος Μέρους<M^.

- εμπορεύματα και άλλα είδη οριζόμενα από το αιτούν Μέρος ως αντικείμενα παράνομου εμπορίου, που προορίζονται για είσοδο στο έδαφος του Μέρους αυτού<M^.

- συγκεκριμένα πρόσωπα που το αιτούν Μέρος γνωρίζει ή υποπτεύεται ότι διαπράττουν παραβάσεις των τελωνειακών νόμων και κανονισμών.

γ) Οι Τελωνειακές Υπηρεσίες των δύο Μερών, κατόπιν αιτήσεως, παρέχουν αμοιβαία τις διαθέσιμες πληροφορίες τις σχετικές με δραστηριότητες που μπορούν να συνεπάγονται τελωνειακές παραβάσεις.

δ) Πληροφορίες που αναφέρονται σε κίνδυνο σημαντικής ζημίας στην οικονομία, βλάβης της υγείας, της δημόσιας ασφάλειας ή άλλου τομέα ζωτικών συμφερόντων του άλλου Μέρους παρέχονται ακόμη και αν δεν έχει υποβληθεί σχετική αίτηση. Αυτό αφορά ιδιαίτερα την παράνομη διακίνηση πυρομαχικών και εκρηκτικών, ναρκωτικών και ψυχοτρόπων ουσιών, καθώς και αντικειμένων πολιτιστικής αξίας.

ε) Οι Τελωνειακές Υπηρεσίες των Μερών, κατόπιν αιτήσεως, παρέχουν τα έγγραφα που αφορούν τη μεταφορά και την αποστολή των εμπορευμάτων και άλλων ειδών, αναφέροντας την αξία, τον τόπο στον οποίο βρίσκονται και τον τόπο προορισμού.

'Αρθρο 14

Εφαρμογή της Συμφωνίας

Η Γενική Διεύθυνση Τελωνείων του Υπουργείου Οικονομικών της Ελληνικής Δημοκρατίας και η Τελωνειακή Επιτροπή της 'Ενωσης Σοβιετικών Σοσιαλιστικών Δημοκρατιών μπορούν να έρχονται σε άμεση επαφή μεταξύ τους για τη ρύθμιση θεμάτων σχετικών με την παρούσα Συμφωνία και, εάν παραστεί ανάγκη, να πραγματοποιηθούν διαβουλεύσεις που αποσκοπούν στην εφαρμογή της. Καταβάλλουν επίσης κάθε προσπάθεια, ώστε με αμοιβαία συναίνεση να διευθετηθούν ερμηνευτικά ζητήματα που ανακύπτουν κατά την εφαρμογή της παρούσας Συμφωνίας.

'Αρθρο 15

Θέση σε ισχύ και λήξη του χρόνου ισχύος

Η παρούσα Συμφωνία τίθεται σε ισχύ μετά την παρέλευση 




Σελίδα 46

εξήντα (60) ημερών από την ημέρα κατά την οποία τα Μέρη ανταλλάσσουν διπλωματικές ρηματικές διακοινώσεις που γνωστοποιούν ότι οι ενδοκρατικές νομικές διαδικασίες, αναγκαίες για να τεθεί η Συμφωνία σε ισχύ, έχουν εκπληρωθεί.

Η παρούσα Συμφωνία συνάπτεται επ' αόριστον.

Η Συμφωνία αυτή μπορεί να τερματισθεί από καθένα από τα Μέρη με γραπτή γνωστοποίηση, μέσω της διπλωματικής οδού και θα παύσει να ισχύει μετά την παρέλευση τριών (3) μηνών από τη λήψη της γνωστοποίησης.

'Εγινε στη Μόσχα, στις 23 Ιουλίου 1991, σε δύο αντίτυπα, το καθένα στην ελληνική και ρωσσική γλώσσα<M^. τα δύο κείμενα έχουν την ίδια ισχύ.

Για την Κυβέρνηση Για την Κυβέρνηση

της Ελληνικής της 'Ενωσης Σοβιετικών

Δημοκρατίας Σοσιαλιστικών

Δημοκρατιών

Κ. Μητσοτάκης B. Eltsin

'Αρθρο δεύτερο

Τρόπος κάλυψης της δαπάνης

Η προκαλούμενη από τις διατάξεις του παρόντος δαπάνη για μεν το τρέχον έτος θα αντιμετωπισθεί από τις πιστώσεις που είναι γραμμένες στον προϋπολογισμό του Υπουργείου Οικονομικών, για την επόμενη δε πενταετία από την αναμενόμενη αύξηση των κρατικών εσόδων.

'Αρθρο τρίτο

Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως και της Συμφωνίας που κυρώνεται, από την πλήρωση των προϋποθέσεων του άρθρου 15 αυτής.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ το Σώμα να εξουσιοδοτήσει το Προεδρείο για την υπ'ευθύνη του επικύρωση των Πρακτικών, ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Παρεσχέθη η ζητηθείσα εξουσιοδότηση.

Εισερχόμαστε στη συζήτηση του νομοσχεδίου του Υπουργείου Γεωργίας "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις"

Η Διάσκεψη των Προέδρων αποφάσισε στη συνεδρίασή της στις 30.7.97 τη συζήτηση του νομοσχεδίου αυτού με τη συνήθη διαδικασία σε τρεις συνεδριάσεις, μία επί της αρχής, η οποία θα περατωθεί σήμερα, και δύο επί των άρθρων.

Πριν εισέλθουμε στη συζήτηση έχω την τιμή ν'ανακοινώσω στο Σώμα ότι ο Πρόεδρος του Συνασπισμού της Αριστεράς και της Προόδου κ.Νίκος Κωνσταντόπουλος στη συζήτηση του σημερινού νομοσχεδίου ορίζει Κοινοβουλευτικό Εκπρόσωπο το Βουλευτή Ευβοίας κ.Ευάγγελο Αποστόλου.

Ο Πρόεδρος του ΔΗ.Κ.ΚΙ. για τη συζήτηση του σημερινού νομοσχεδίου ορίζει Κοινοβουλευτικό Εκπρόσωπο το Βουλευτή κ.Αναστάσιο Ιντζέ και ειδικό αγορητή τον κ.Γεώργιο Ρόκο.

Ο εισηγητής του Πανελληνίου Σοσιαλιστικού Κινήματος κ.Αλέξανδρος Χρυσανθακόπουλος έχει το λόγο.

KΩΝΣΤΑΝΤΙΝΟΣ ΕΥΜΟΙΡΙΔΗΣ: Κύριε Πρόεδρε, για το θέμα των ημερών, θα ήθελα το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Δεν έχετε το λόγο. Για ποιό θέμα;

KΩΝΣΤΑΝΤΙΝΟΣ ΕΥΜΟΙΡΙΔΗΣ: Για το θέμα των τριών ημερών.

ΠΡΟΕΔΡΕΥΩΝ (Παναγιώτης Ν. Κρητικός): Μα, είναι αποφασισμένο αυτό, δεν είναι θέμα συζήτησης. Το γνωρίζετε.

KΩΝΣΤΑΝΤΙΝΟΣ ΕΥΜΟΙΡΙΔΗΣ: Είναι αποφασισμένο από τη Διάσκεψη των Προέδρων. Η Βουλή εχει το δικαίωμα να την αλλάξει. Δεν είναι δυνατόν σε τρεις μέρες να περάσουν εβδομήντα δύο άρθρα. Δεν προλαβαίνουμε.

ΠΡΟΕΔΡΕΥΩΝ (Παναγιώτης Ν. Κρητικός): 'Εχει αποφασιστεί. Προτάθηκε και στο Σώμα και εγκρίθηκε από αυτό.

'Εχω δώσει το λόγο στον κύριο συνάδελφο. Μετά την αγόρευση του κ. Εισηγητή θα πάρετε το λόγο.

ΣΤΡΑΤΗΣ ΚΟΡΑΚΑΣ: Μία φράση, κύριε Πρόεδρε, για το προηγούμενο νομοσχέδιο.

ΠΡΟΕΔΡΕΥΩΝ (Παναγιώτης Ν. Κρητικός): Μην καθηλώνετε τον ομιλητή, αφού δεν είναι για το νομοσχέδιο αυτό.

ΣΤΡΑΤΗΣ ΚΟΡΑΚΑΣ: Επειδή δεν ήμουν στην Αίθουσα, θα ήθελα να δηλώσω ότι και εμείς καταψηφίζουμε το νομοσχέδιο για το μισθολόγιο των πανεπιστημιακών κλπ. 

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι τώρα, δεν έχετε το λόγο. 'Εχω δώσει το λόγο στον εισηγητή. Αφήστε τον ν'αγορεύσει. Μετά θα πάρετε το λόγο.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Κυρίες και κύριοι συνάδελφοι, έχω την τιμή να εισηγούμαι στο Σώμα ένα σημαντικό νομοσχέδιο που αφορά την τροποποίηση της κείμενης νομοθεσίας για τα γεωργικά και κτηνοτροφικά φάρμακα και τη ρύθμιση των χρεών των συνεταιριστικών οργανώσεων συμπεριλαμβάνοντας και άλλες διατάξεις που αφορούν τη λύση σημαντικών εκκρεμοτήτων, τις οποίες η ηγεσία του Υπουργείου Γεωργίας, με νομοθετική παρέμβαση, προσπαθεί πλέον να τακτοποιήσει.

Πρόκειται για ένα νομοσχέδιο πολυδύναμο στο οποίο τα επιμέρους άρθρα του συνιστούν μία ενιαία πολιτική αντιμετώπισης εις βάθος σοβαρών λειτουργικών αδυναμιών που αντιμετωπίζουν οι υπηρεσίες του Υπουργείου. Πρόκειται για ένα νομοσχέδιο που αποκαθιστά την εύρυθμη λειτουργία των συνεταιριστικών οργανώσεων που άσκησαν κοινωνική πολιτική, για ένα νομοσχέδιο που θεσπίζει καινοτόμες διατάξεις σε ό,τι αφορά τη λειτουργία των καταστημάτων πώλησης γεωργικών φαρμάκων και σε μια σειρά τομείς που αναλυτικά θα σας αναφέρω.

Το σημαντικότερο κεφάλαιο του νομοσχεδίου, είναι αυτό που αναφέρεται στη διαγραφή και στη ρύθμιση συνεταιριστικών χρεών και χρεών από άλλες επιχειρήσεις δημοτικοσυνεταιριστικές, δημοτικές ή άλλες μεικτές ιδιωτικές. Το τονίζω αυτό γιατί πράγματι η ψυχή του νομοσχεδίου είναι η εφαρμογή μιας κοινωνικής πολιτικής με αναπτυξιακό προσανατολισμό που αποκαθιστά όλους αυτούς που στο όνομα των κοινωνικών συμφερόντων που εκπροσωπούν άσκησαν παρεμβατική πολιτική ή κάτω από τις ανεπάρκειες του κράτους, από τις αδυναμίες της πολιτείας, κάτω από την πραγματικότητα στην οποία βρίσκεται το χρηματοπιστωτικό σύστημα της χώρας μας, βρέθηκαν σε δύσκολη θέση. Και σε συνδυασμό με ειδικές συνθήκες έχει γίνει μια αξιολόγηση, μια συλλογική προετοιμασία με αρκετές παρεμβάσεις στα πλαίσια της επιτροπής που κατέληξαν στην κωδικοποίηση ενός συγκεκριμένου πίνακα δικαιούχων να περιληφθούν σε αυτές τις ευεργετικές διατάξεις του νόμου.

Το λέω αυτό, γιατί ο μοχλός ανάπτυξης του αγροτικού τομέα επιχειρήθηκε να είναι οι συνεταιρισμοί που κατασυκοφαντήθηκαν στο παρελθόν και χτυπήθηκαν ποικιλοτρόπως για να μην ασκήσουν το σημαντικό ρόλο τους στον ανταγωνισμό μέσα στην αγορά.

Και βέβαια, η υποδοχή που έτυχε με την αναγγελία του το νομοσχέδιο, δεν ήταν ευτυχής από όλες τις πλευρές, γιατί δεν αντελήφθησαν ότι κάποια πράγματα πρέπει να ρυθμίζονται να τακτοποιούνται έτσι ώστε να υπάρχει προοπτική, γιατί δεν υπάρχει από όλες τις πλευρές ένα αίσθημα ενιαίας πορείας και τύχης που πρέπει να έχει όλος ο αγροτικός τομέας και το σύνολο των παραγωγικών δυνάμεων που ασχολούνται σ'αυτόν και που θα όφειλαν να συνεργάζονται και να συμβαδίζουν. Η πολιτεία αναγνωρίζει πλήρως τις ευθύνες της για επιδοτήσεις που δεν δόθηκαν, για προγράμματα που δεν εκτελέστηκαν επαρκώς. Αναγνωρίζει τις ευθύνες της για την άσκηση της πολιτικής που εφήρμοσε η Αγροτική Τράπεζα της






Σελίδα 47

Ελλάδος. Πράγματι, βρέθηκαν πάρα πολλοί να αντιμετωπίζουν τριπλασιασμό και τετραπλασιασμό των χρεών τους μέσα από δυσβάσταχτα επιτόκια. Γι' αυτό ακούστηκαν και φωνές ότι τελικά το νομοσχέδιο δεν τακτοποιεί μονομερώς τα οικονομικά προβλήματα που αντιμετωπίζουν οι κοινωνικοί φορείς άσκησης οικονομικών πράξεων, αλλά ρυθμίζει και εξυγιαίνει το χαρτοφυλάκειο της ΑΤΕ. Είναι γεγονός που πρέπει να αποτελέσει αφετηρία για να συνεχίσει η Αγροτική Τράπεζα στο μέλλον με τη δέουσα γενναιότητα κάτω από τις εντολές της πολιτικής ηγεσίας την αντιμετώπιση του συνόλου των προβλημάτων του αγροτικού τομέα για μέρος των οποίων η ίδια είναι υπεύθυνη.

Στο νομοσχέδιο, λοιπόν, περιλαμβάνεται αυτό το μεγάλο κεφάλαιο με αρκετά άρθρα που λεπτομερειακά αναφέρονται όλοι οι δικαιούχοι της τακτοποίησης αυτών των οικονομικών εκκρεμοτήτων. Βέβαια, έχει υπάρξει και ο απαραίτητος έλεγχος, ώστε όλοι αυτοί να μην απολαμβάνουν χαριστικής απολαυής, όταν έχουν οι ίδιοι ευθύνες κακοδιοίκησης ή κακοδιαχείρισης. 'Εχουν γίνει έλεγχοι και έχουν γίνει εισηγήσεις από πολλές πλευρές που αφορούν αυτό το συγκεκριμένο ζήτημα. Σε μια δευτερολογία μου θα μπορούσα να απαντήσω σε οποιονδήποτε επί του συγκεκριμένου θέματος.

Το νομοσχέδιο ξεκινά με την εναρμόνιση της πολιτική μας με συγκεκριμένες διατάξεις σε ό,τι αφορά τη λειτουργία των καταστημάτων και την εμπορία των γεωργικών φαρμάκων που ονομάζονται φυτοπροστατευτικά προϊόντα.

Θα έπρεπε επ' αυτού να πούμε ότι η αυστηρότητα των κανόνων που διέπουν τα άρθρα του νομοχεδίου είναι η δέουσα, προσαρμόζεται στα διεθνή standarts και φέρει στην πράξη λύσεις, εκεί που εκκρεμούσαν οι νομοθετικές ρυθμίσεις για τριάντα χρόνια περίπου, με το τελευταίο σχετικό νομοσχέδιο που είχε έρθει. 

'Ετσι, λοιπόν, μέσα από τα νέα οικολογικά κριτήρια, μέσα από τις νέες απαιτήσεις των καταναλωτών, μέσα από τις νόρμες της Ευρωπαϊκής 'Ενωσης έχουμε πλέον διατάξεις προστασίας των χρηστών και των καταναλωτών. 'Εχουμε επίσης εύρυθμους κανόνες στην εμπορία και ειδικές προϋποθέσεις για την έκδοση των αδειών. 'Εχουμε ελέγχους, τόσο στα διακινούμενα προϊόντα -πρώην φυτοφάρμακα- όσο και στα παραγόμενα προϊόντα, τα οποία οδηγούνται στην κατανάλωση και είναι σημαντικό να έχουν την έγκριση όλων αυτών των μηχανισμών, που το νομοσχέδιο προβλέπει και ρυθμίζει, ώστε οι καταναλωτές να είναι προστατευμένοι και τα προϊόντα μας να χαίρουν εκτίμησης και απορροφητικότητας στη διεθνή αγορά.

Βρισκόμαστε, πράγματι, σε μία στιγμή που πρέπει να παρθούν γενναίες αποφάσεις. Υπάρχουν γενναίες αποφάσεις σ' αυτό το νομοσχέδιο, όπως αυτή που ρυθμίζει τις άδειες και τους όρους για τη λειτουργία των διαφόρων κτηνιατρίων. Οι κτηνίατροι οφείλουν να πραγματοποιήσουν επί ένα χρόνο το αντίστοιχο αγροτικό των ιατρών, θα λέγαμε, σε αγροτικά κτηνιατρεία, προσφέροντας υπηρεσίες. Δεν μπορούν οι ίδιοι να προσυπογράφουν -ως εισηγείται το νομοσχέδιο- τις συνταγές και στη συνέχεια να ασκούν εμπορία και αυτό γίνεται για να υπάρχει ένας εναρμονισμός με τα ευρωπαϊκά δεδομένα και απόλυτη αντιστοίχηση στην προστασία των καταναλωτών.

Υπάρχει ένα καθεστώς, το οποίο όλοι οφείλουμε να σεβαστούμε, γιατί έχει αποδειχθεί ότι η Ευρωπαϊκή 'Ενωση στην τελευταία της φάση, αντιμετωπίζοντας δυσβάσταχτα προβλήματα σ' αυτόν τον τομέα, ένεκα των ζητημάτων υγείας που προέκυψαν από τις επιπτώσεις της νόσου στην Αγγλία, έχει ζητήσει αυστηρότατες εφαρμογές των κανόνων που έχουν εκδοθεί. 

'Ετσι, στο σύνολο των προϊόντων, ακόμα και στα αλιευτικά, γίνεται μία παρέμβαση ουσίας, την οποία το Υπουργείο όφειλε και νομοθετικά να διατυπώνει. Μπαίνουμε, λοιπόν, και στη ρύθμιση επιμέρους ζητημάτων, που αφορούν το σύνολο της λειτουργίας κάθε τομέα. 

Επ' αυτών θα έλεγα ενδεικτικά ότι η ρύθμιση της προώθησης των προϊόντων από τις ιχθυόσκαλες στην αγορά, δηλαδή, να υπάρχει υποχρεωτική παράδοση του αλιεύματος στην ιχθυόσκαλα για να υποστεί ελέγχους πριν περάσει στην κατανάλωση, έρχεται μέσα από μία πραγματικότητα που έχει να κάνει με τους όρους και τους κανόνες αλιείας, αλλά ταυτόχρονα με τον έλεγχο τον ποιοτικό, τον υγειονομικό. Ταυτόχρονα, επίσης, δίνει και μία λύση στα οικονομικά ζητήματα, στα ζητήματα της λειτουργίας αυτών των αγορών.

Οφείλουμε να οργανωθούμε. Οφείλουμε να περάσουμε από το μοντέλο του ανατολίτικου παζαριού σε ένα μοντέλο εύρυθμης λειτουργίας της αγοράς, όπου το κράτος θα εποπτεύει, όπου οι ενδιαφερόμενοι, οι παραγωγοί -οι αλιείς στη συγκεκριμένη περίπτωση- θα ελέγχονται και θα οφείλουν να ακολουθούν κανόνες. Αυτή είναι και μία απάντηση στις τρέχουσες διαπιστώσεις, ότι τα πράγματα δεν βαίνουν καλώς σ' αυτόν τον τομέα, σε ό,τι αφορά το πέρασμα από την εποχή της τροφολεκτικής περιόδου στην οργανωμένη και συστηματική εκμετάλλευση των αλιευμάτων.

Συστήνονται πλέον Σώματα Ειδικών Eλεγκτών, οι οποίοι θα παρεμβαίνουν σε συγκεκριμένες περιπτώσεις. Ρυθμίζονται μέσα από το νομοσχέδιο και άλλα ζητήματα, όπως είναι το ζήτημα της υπηρεσίας της ΚΥΔΕΠ, η οποία πλέον δεν υφίσταται και υπάρχουν εκατόν εβδομήντα αποθηκευτικοί χώροι, οι οποίοι διατίθενται πλέον στις ενώσεις των συνεταιρισμών, με τη δέσμευση να αξιοποιηθούν προς όφελος των αγροτικών συμφερόντων και των συμφερόντων των συνεταίρων. Γίνεται μία σημαντική ρύθμιση, που αφορά τον Αυτόνομο Σταφιδικό Οργανισμό.

'Εχει φτάσει η σημερινή του μορφή σε κάποια όρια γιατί εμποδίζεται να ασκήσει εξαγωγική εμπορία και γιατί βρίσκεται σε μια δύσκολη θέση απ'αυτήν την πλευρά, παρ' ότι είναι βιώσιμος και επαρκής και έχει και μία τεράστια περιουσία.

Ευελπιστώ στις παρεμβάσεις του κυρίου Υπουργού στη συνέχεια επί του συγκεκριμένου αυτού ζητήματος να υπάρξει τακτοποίηση γιατί η περιουσία των σταφιδοπαραγωγών πρέπει να μείνει στα χέρια τους, να αξιοποιηθεί από τους ίδιους με μια μορφή συνεταιριστικής οργάνωσης που να ασχολείται αποκλειστικά με το σταφιδικό ζήτημα με προοπτική και βιωσιμότητα. Σαφώς επί του συγκεκριμένου υπάρχει και τακτοποίηση των εργαζομένων στον Αυτόνομο Σταφιδικό Οργανισμό που θα διευκολυνθούν στην απορρόφησή τους σε διάφορες δημόσιες υπηρεσίες στη φάση ακριβώς της ανοδιοργάνωσης με νέες βάσεις του σημαντικότατου αυτού οικονομικού φορέα ο οποίος απέκτησε ευθύς εξαρχής όλη την οικονομική του δύναμη στηριζόμενος στις δικές του δυνάμεις. Επί των συγκεκριμένων άρθρων θα έχουμε στη συνέχεια συζήτηση και ανάλυση των δεδομένων.

Υπάρχει γενναία απόφαση για τη διάλυση της κοινοπραξίας των Ενώσεων Γεωργικών Συνεταιρισμών για τη διαχείριση νωπών προϊόντων από τη στιγμή που δεν μπόρεσαν να ανταπεξέλθουν για το σκοπό που είχαν ιδρυθεί. Επίσης ρυθμίζονται και οφειλές τους. Ανασυγκροτούνται οι περιφερειακές αγορές της Ημαθίας, του Βόλου και των Χανίων και υπάρχει μια σημαντική ρύθμιση στην οποία θα αναφερθούμε λεπτομερώς.

Το νομοσχέδιο άπτεται και θεμάτων που έχουν να κάνουν με την υπόθεση του ΕΘΙΑΓΕ όπου εκεί ρυθμίζονται ζητήματα που αφορούν τους εργαζομένους, το ειδικό επιστημονικό προσωπικό και λαμβάνει την απόφαση να επαναφερθούν στο Υπουργείο Γεωργίας τα κτηνιατρικά ιδρύματα Αθηνών και Θεσσαλονίκης όπως επανέρχονται στο Υπουργείο Γεωργίας τα περιφερειακά εργαστήρια γενικών εφαρμογών αναλύσεως λυπασμάτων.

Στο νομοσχέδιο υπάρχει συγκεκριμένη αναφορά σε ό,τι έχει να κάνει με τα ζητήματα της δασοπυρόσβεσης και επ'αυτών παρέχεται στον Υπουργό ειδική διευκόλυνση ώστε να παρεμβαίνει έγκαιρα και να προετοιμάσει το συγκεκριμένο ζήτημα ιδρύοντας μόνιμους ή εποχιακούς σταθμούς αεροπυρόσβεσης σε όλη τη χώρα.

Λαμβάνονται μέτρα για την ανάπτυξη της κτηνοτροφίας και εδώ υπάρχει ειδικό άρθρο στο οποίο αναφέρεται ότι οι κτηνοτρόφοι οι οποίοι είχαν παραβεί τους κανόνες κατασκευής των κτιρίων τους και βρέθηκαν από τις πολεοδομίες να διώκονται γιατί έκαναν κατασκευές που δεν αντιστοιχούσαν 






Σελίδα 48

στα αρχικά τους σχέδια, παύουν να διώκονται και να τους ζητούνται τα πρόστιμα αυτής της ασήμαντης ουσιαστικά παράβασης.

Συνίσταται όμως μία σημαντική επιτροπή με την επωνυμία Εθνική Επιτροπή Γάλακτος που θα αντιμετωπίσει όλο αυτό το ζήτημα για να υπάρξει μια εθνική πολιτική στο σημαντικότατο αυτό προϊόν.

Επίσης, θεσπίζεται βάσει αυτού του νομοσχεδίου διάταξη βάσει της οποίας οι παραγωγοί για να εισπράξουν τις αποζημιώσεις τους από τον ΕΛΓΑ πρέπει να εμφανίζουν παραστατικά. Γίνεται μια τακτοποίηση και ένας εκσυγχρονισμός για να μην υπάρχει αμφισβήτηση του συνολικού αυτού λειτουργήματος για να υπάρχει και η ανταποδοτικότητα στους παραγωγούς.

Ρυθμίζονται επίσης θέματα που έχουν να κάνουν με την αιγιαλίτιδα ζώνη του ελληνικού κράτους. Είναι μία σημαντική απόφαση γιατί αλιεύουν στις ακτές μας πολλά πλοία με ξένες σημαίες ακριβώς γιατί εμείς δεν είχαμε μία διάταξη νομοθετική που να ορίζει ότι μόνο όταν υπάρχουν διακρατικές συμφωνίες θα έχουν αυτό το δικαίωμα. 'Ετσι, λοιπόν, υπάρχει μια προστασία και οπωσδήποτε ο προσδιορισμός της αιγιαλίτιδας ζώνης είναι υπόθεση άλλων αποφάσεων και επί του συγκεκριμένου αναφερόμαστε μέχρι αυτήν τη στιγμή στα έξι μίλια.

Πρoβλέπεται, βάσει αυτού του νόμου, ότι θα γίνει μια αναδιάταξη του δικαιώματος ψήφων των 122 τοπικών οργανισμών εγγείων βελτιώσεων, κάνοντας έναν εναρμονισμό του δικαιώματος ψήφου, με βάση κυρίως -το τονίζω αυτό- την έκταση την οποία αρδεύει ο κάθε ένας.

Υπάρχει ένα ζήτημα που έχει να κάνει με οφειλές προς την ΑΤΕ και ρυθμίσεις, βάσει των οποίων οι προσπάθειες για τις εισπράξεις είχαν αποβεί άκαρπες. 'Ετσι, λοιπόν, αναζητείται ευέλικτος τρόπος ώστε να υπάρξει η εξυγίανση του συγκεκριμένου αυτού Οργανισμού. Ταυτόχρονα, ρυθμίζονται και συγκεκριμένες οφειλές που υπήρχαν.

Το Υπουργείο Γεωργίας για να ανταπεξέλθει στις σύγχρονες απαιτήσεις της λειτουργίας του, με συγκεκριμένη διάταξη και άρθρο, ζητά τη σύσταση θέσεων μονίμου και ειδικού επιστημονικού προσωπικού, εκατόν ογδόντα έξι ατόμων μόνιμου και εκατόν τριάντα ένα άτομα ειδικού επιστημονικού προσωπικού. Θα συναπαρτίσουν το δυναμικό το οποίο θα προχωρήσει στην αναδιοργάνωση όλων των υπηρεσιών για την αντιμετώπιση όλων αυτών των στόχων που τίθενται επιτακτικά από την ηγεσία για την αποτελεσματικότητα και αμεσότητα στη λύση των προβλημάτων. Επίσης, ρυθμίζονται και θέματα που έχουν να κάνουν με το ειδικό επιστημονικό προσωπικό της ΑΤΕ. Και αναφέρεται σε αυτούς που προσελήφθησαν για τα προγράμματα παλιννοστούντων ομογενών και δεν είχαν μέχρι αυτήν τη στιγμή υλοποιηθεί.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Υπάρχει ρύθμιση για έναν κλάδο εργαζομένων στα δασαρχεία, που έχει να κάνει με την απόκτηση ειδικής ικανότητας μέσα από συγκεκριμένη πολυετή εμπειρία και σεμινάρια. Υπάρχουν, επίσης, διατάξεις, οι οποίες αφορούν την ανάκληση εκείνων των αποφάσεων, βάσει των οποίων διώκονται και απειλούνται να επιστρέψουν τα χρήματα οι δικαιούχοι της πρόωρης σύνταξης. 'Ολοι εκείνοι που μέσα από τις γνωστές διαδικασίες είχαν αποκτήσει αρχικά το δικαίωμα της πρόωρης συνταξιοδότησης και στη συνέχεια τους αφαιρέθηκε αυτό το δικαίωμα, κάνοντας εφαρμογή του νόμου, δεν απαιτείται πλέον να καταθέσουν τα χρήματα τα οποία θα όφειλαν. Είναι μια πράξη κοινωνικής δικαιοσύνης απέναντι σε φτωχούς ανθρώπους. Υπάρχει μια επιείκεια από μέρους της πολιτείας απέναντι σε φτωχούς ανθρώπους, οι οποίοι προσπαθούσαν μέσα από το συγκεκριμένο αυτό μέτρο κοινωνικής εφαρμογής να αποκτήσουν κάποια μορφή επιδόματος. Και βέβαια, αυτό τακτοποιείται οριστικά, χωρίς πλέον να έχουν αυτήν την υποχρέωση.

Υπάρχει συγκεκριμένη διάταξη, βάσει της οποίας το Υπουργείο Γεωργίας θα εισπράττει το 5% των καθαρών κερδών των αμοιβαίων στοιχημάτων του ιπποδρόμου. Αυτό είναι μια σημαντική ενίσχυση του ταμείου του Υπουργείου Γεωργίας, το οποίο θα μπορεί στη βάση να καλύπτει μια σειρά σημαντικών του αναγκών.

Υπάρχει, επίσης και η ρύθμιση του θέματος που κατόπιν πολλών πιέσεων από την Ευρωπαϊκή 'Ενωση και απαιτήσεων της ευρωπαϊκής επιτροπής μας είχε δοθεί κατ'επανάληψη και έχει να κάνει με την παρακράτηση των συνεταιριστικών οργανώσεων του 2% για τις επιδοτήσεις με τις οποίες διευκόλυναν οι συνεταιρισμοί τους παραγωγούς. Επ'αυτού υπάρχει εναρμονισμός στα κοινοτικά δεδομένα.

Επίσης, υπάρχει ενίσχυση μέσω του ΕΛΓΑ, της ΣΥΔΑΣΕ και της ΓΕΣΑΣΕ του συνεταιριστικού κινήματος με ένα ποσοστό το οποίο είναι προσδιορισμένο, όπως επίσης και άλλες ρυθμίσεις, τις οποίες θα συζητήσουμε κατ' άρθρο.

(Στο σημείο αυτό κτυπάει το προειδοποιητικό κουδούνι λήξης του χρόνου ομιλίας του κυρίου Βουλευτή)

Το σύνολο του νομοσχεδίου -και ολοκληρώνω- είναι ένα πόνημα, όπως τόνισα, πολυδύναμο, που αντιμετωπίζει πάρα πολλές εκκρεμότητες και ζητήματα και όλα αυτά αποτελούν μέτρα που συμβάλλουν στην εύρυθμη λειτουργία του αγροτικού τομέα, στην ενίσχυση του Υπουργείου Γεωργίας με εκείνα τα μέσα και με εκείνες τις νομοθετικές αποφάσεις και πλαίσια, βάσει των οποίων θα μπορέσει να παλέψει δυναμικά και να αντιμετωπίσει σοβαρά ζητήματα που απασχολούν τον αγροτικό τομέα. Είναι μία σημαντική συμβολή στην αγροτική υπόθεση, είναι ένα κέρδος για την αγροτιά. Πρέπει να συνεκτιμηθεί από όλες τις πλευρές. Εξάλλου από όλες τις παρατάξεις έχει συνομολογηθεί ότι πολλές διατάξεις του νομοσχεδίου μπορούν να ψηφιστούν σε κατ' άρθρον συζήτηση, γιατί αποτελούν λύσεις χρονίζοντων προβλημάτων.

Ως εκ τούτου σας καλώ να το υπερψηφίσετε και αν είναι δυνατόν από όλες τις μεριές να υπάρξει εποικοδομητική συζήτηση και παρέμβαση, ώστε να υπάρχει μέγιστη αποτελεσματικότητα και η συμβολή των συναδέλφων να έχει διορθωτικό και εποικοδομητικό χαρακτήρα σε επιμέρους σημεία, έτσι ώστε το νομοσχέδιο να καταστεί ένας ισχυρός νόμος του κράτους, που άμεσα θα τεθεί σε εφαρμογή προς όφελος και προς το συμφέρον της αγροτιάς.

Σας ευχαριστώ.

(Χειροκροτήματα από την πτέρυγα του ΠΑ.ΣΟ.Κ.)

ΠΡΟΕΔΡΕΥΩΝ (Λουκάς Αποστολίδης): Κυρίες και κύριοι συνάδελφοι, -πριν δώσω το λόγο στον κ. Ευμοιρίδη- σύμφωνα με την παράγραφο 5, του άρθρου 53 του Κανονισμού της Βουλής και μετά από ομόφωνη απόφαση της Διάσκεψης των Προέδρων έχω την τιμή να εισηγηθώ στο Σώμα τη μεταφορά για τη Σύνοδο που διατρέχουμε, του κοινοβουλευτικού ελέγχου της Τρίτης στη Δευτέρα και του νομοθετικού έργου της Δευτέρας στην Τρίτη.

Εγκρίνει η Βουλή την πρότασή μου αυτή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Λουκάς Αποστολίδης): Συνεπώς, η Βουλή ομόφωνα απεδέχθη και η απόφασή της αυτή θα αρχίσει να εφαρμόζεται από την ερχόμενη Δευτέρα 13 Οκτωβρίου 1997.

Επίσης, έχω την τιμή να ανακοινώσω προς το Σώμα ότι το Υπουργείο Εργασίας και Κοινωνικών Ασφαλίσεων υπέβαλε στη Βουλή τα κείμενα της 177 Διεθνούς Σύμβασης και 184 Διεθνούς Σύστασης Εργασίας "Για την εργασία κατ' οίκον" που ψηφίστηκαν κατά την 83η σύνοδο της Διεθνούς Συνδιάσκεψης Εργασίας τον Ιούνιο του 1996, συνοδευόμενα από περιληπτική ανάλυση και περιγραφή της ισχύουσας ελληνικής νομοθεσίας και προτάσεις σχετικά με την επικύρωση της διεθνούς σύμβασης εργασίας και την εφαρμογή της διεθνούς σύστασης.

Οι ενδιαφερόμενοι κύριοι συνάδελφοι μπορούν να ζητήσουν αντίγραφα από τη Διεύθυνση Νομοθετικού 'Εργου της Βουλής.

Επίσης, ο Υπουργός Δικαιοσύνης διαβίβασε στη Βουλή αιτήσεις της εισαγγελικής αρχής για την άρση της ασυλίας των Βουλευτών κυρίων Ευάγγελου Γιαννόπουλου, Ευτύχιου Κοντομάρη, Παναγιώτη Καμμένου και Φώτιου Χατζημιχάλη.

Επίσης, από την εισαγγελική αρχή διεβιβάσθη αίτηση στη Βουλή για την άρση της ασυλίας του Βουλευτού κ. Θεόδωρου Κατσίκη. 






Σελίδα 49

Παραπέμπονται στην αρμόδια διαρκή επιτροπή.

Στη συζήτηση αυτού του νομοσχεδίου ως ειδικός κοινοβουλευτικός εκπρόσωπος εκ μέρους του Κομμουνιστικού Κόμματος Ελλάδος ορίζεται ο συνάδελφος κ. Ευάγγελος Μπούτας και ως ειδικός αγορητής ο κ. Σταύρος Παναγιώτου.

Ο κ. Ευμοιρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, με συγχωρείτε. 

Θα ήθελα να θέσω το εξής αίτημα: Βεβαίως υπάρχει απόφαση της Διασκέψεως των Προέδρων για συζήτηση τριών ημερών. Λόγω όμως του ιδιαιτέρου ενδιαφέροντος του νομοσχεδίου αυτού και των εβδομήντα άρθρων που υπάρχουν και των πολλών τροπολογιών, τυπικών τροπολογιών αλλά και των προσθηκών τις οποίες κατέθεσε απόψε ο κύριος Υπουργός, θα παρακαλούσα να συμφωνήσουμε σε αυτήν την Αίθουσα για τη μία πρόσθετη ημέρα. Προτείνουμε να ληφθεί απόφαση. Δεν προλαβαίνουμε να τελειώσουμε σε τρεις ημέρες κατά την εκτίμησή μας, συζητώντας σοβαρά το νομοσχέδιο αυτό.

Προτείνουμε, λοιπόν, και μία ακόμη ημέρα επί της αρχής του νομοσχεδίου. Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Κύριε συνάδελφε, όπως γνωρίζετε πολύ καλά -θέσατε και προηγούμενα το θέμα αυτό- υπάρχει ένας Κανονισμός. Με βάση την πρόταση της Διάσκεψης των Προέδρων προτάθηκαν οι συγκεκριμένες μέρες. Σας αναλύθηκε από τον Προεδρεύοντα τον κ. Κρητικό. Θα παρακαλέσω να συνεχίσουμε τη διαδικασία.

Γνωρίζω όμως, κύριε Τσιτουρίδη, ότι δεν υπάρχουν τροπολογίες. Οι τροπολογίες είναι εκπρόθεσμες. Υπάρχει η μοναδική τροπολογία του κυρίου Υπουργού, η οποία έχει κατατεθεί από τις 20 Αυγούστου. Δεν υπάρχουν άλλες τροπολογίες. 

Γι' αυτό θα παρακαλέσω να πάρει το λόγο ο κ. Ευμοιρίδης.

ΣΑΒΒΑΣ ΤΣΙΤΟΥΡΙΔΗΣ: Ζητώ το λόγο για μισό λεπτό. 

ΠΡΟΕΔΡΕΥΩΝ (Λουκάς Αποστολίδης): Δεν μπορεί όμως, κύριε Τσιτουρίδη, για το ίδιο θέμα να ζητάτε το λόγο.

Ορίστε, έχετε το λόγο για ένα λεπτό.

ΣΑΒΒΑΣ ΤΣΙΤΟΥΡΙΔΗΣ: Θα παρακαλούσα να ερωτηθούν και τα άλλα κόμματα και ο κύριος Υπουργός και αν δέχονται να αποφασίσουμε για τη μία ημέρα. 

ΠΡΟΕΔΡΕΥΩΝ (Λουκάς Αποστολίδης): Μα, σας είπα, κύριε Τσιτουρίδη, ότι υπάρχει μία απόφαση...

ΓΕΩΡΓΙΟΣ ΣΟΥΡΛΑΣ: Ομόφωνη;

ΠΡΟΕΔΡΕΥΩΝ (Λουκάς Αποστολίδης): Ομόφωνη δεν είναι. Από εκεί και πέρα έγινε πολλή συζήτηση στη Διάσκεψη των Προέδρων και έκρινε το Σώμα ότι είναι αρκετές οι μέρες αυτές. 

Ορίστε, κύριε Ευμοιρίδη, έχετε το λόγο.

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Κυρίες και κύριοι συνάδελφοι, θα αποφύγω την απαρίθμηση των άρθρων και των κεφαλαίων του νομοσχεδίου, κάτι που έκανε ο συνάδελφος του ΠΑ.ΣΟ.Κ. και δεν χρειάζεται να το κάνω εγώ. 'Ομως, παρά τις φιλότιμες προσπάθειές του, δεν μπόρεσε να αποδείξει την ύπαρξη κάποιων αρχών και κάποιας φιλοσοφίας του νομοσχεδίου.

Μετά από δεκατρία χρόνια διακυβέρνησης της χώρας από το ΠΑ.ΣΟ.Κ., με την κυβερνητική εμπειρία που υποτίθεται ότι απέκτησε, την αυτοκριτική που κατά καιρούς κάνει και την προσχώρησή της στην άποψη της ορθότητος της επιλογής της Νέας Δημοκρατίας να εντάξει τη χώρα στην Ευρωπαϊκή 'Ενωση και τη διάθεση που ισχυρίζεται πως έχει να βοηθήσει τον αγροτικό πληθυσμό της Ελλάδος, είναι απαράδεκτο να εμφανίζει σήμερα ενώπιον του Κοινοβουλίου ένα τεράστιο σε έκταση και μεγάλο σε αριθμό άρθρων νομοσχέδιο, που στερείται αρχών, στόχων, σκοπών και ενότητος.

Ιχνηλατώντας τις διατάξεις του νομοσχεδίου, δυστυχώς δεν μπόρεσα να αποκρυπτογραφήσω τις σκέψεις και τις προθέσεις της Κυβέρνησης και δεν μπόρεσα να κατανοήσω γιατί δεν έφερε ένα νομοσχέδιο για την πλήρη και ολοκληρωτική εξυγίανση του αγροτοσυνεταιριστικού κινήματος, που θα εξασφάλιζε και τη δημιουργία των υποδομών εκείνων, που θα προεξοφλούσαν μία πορεία προς ανάπτυξη στο γεωργικό τομέα. Και αυτό το νομοσχέδιο δεν είναι απαλλαγμένο από το σύνδρομο των νομοσχεδίων του ΠΑ.ΣΟ.Κ., αφού είναι άτολμο, πρόχειρο και αποσπασματικό και στοχεύει κυρίως, και προεχόντως την πρόσληψη εκατοντάδων "ημετέρων", στην αποφυγή διαγωνισμών για την ανάθεση μελετών και εκτέλεση έργων, στην κάλυψη ανομημάτων, στην επιβράβευση αποτυχιών και γενικά θέτει για μία ακόμη φορά το κράτος στη διάθεση του κόμματος.

Η Κυβέρνηση με το νομοσχέδιο προστατεύει τη σπατάλη και την αδιαφάνεια και, γιατί όχι, την κατάχρηση και στο αγροτοσυνεταιριστικό κίνημα. Η Κυβέρνηση με το νομοσχέδιο ανέχεται, επιτρέπει και επιβάλλει στον αγροτικό χώρο, πιο έντονα από το παρελθόν, το σκληρό ανεπίτρεπτο και καταστροφικό κομματισμό. Ενώ ισχυρίζεται ότι ενδιαφέρεται για το συνεταιριστικό κίνημα, δεν διστάζει τα περιουσιακά στοιχεία του να επιχειρεί, δημεύοντάς τα ουσιαστικά, να τα διαμοιράζει σε άλλους, κατά την κομματική της κρίση, οργανισμούς.

'Οταν δεν φέρνει μία πρόταση για τους αγρότες στον τομέα της πολιτικής γης, του χρηματοπιστωτικού-δανειοληπτικού συστήματος, της επιμόρφωσης των αγροτών, της αγραναύπασης, της αναδιάρθρωσης των καλλιεργειών και της έρευνας, προτείνει και εισηγείται μέτρα που αποβλέπουν και αποσκοπούν μόνο στην εξυπηρέτηση κομματικών στελεχών.

'Οταν δεν υπάρχει ακόμα Εθνικό, αλλά κυρίως Αγροτικό, Κτηματολόγιο και όταν το Υπουργείο δεν γνωρίζει πόση διαθέσιμη γεωργική γη υπάρχει για να τη διανείμει και να αποκαταστήσει τους ακτήμονες.

'Οταν δεν διαθέτει η Κυβέρνηση τα απαραίτητα κονδύλια για τον αναδασμό και αερολιπάνσεις. 'Οταν διαθέτει χρήματα για αρδευτικά δίκτυα σε περιοχές που δεν υπάρχουν νερά, επίμονα αρνείται να εντάξει το αρδευτικό των τριών Νομών Δράμας - Καβάλας και Ξάνθης σε πρόγραμμα για να το χρηματοδοτήσει, ενώ υπάρχουν τεράστια αποθέματα νερού.

'Οταν το συνεταιριστικό κίνημα, χάρις στην αδιαφορία της Κυβέρνησης, στηρίζεται σε γυάλινα πόδια. 'Οταν η Κυβέρνηση άφησε ακάλυπτο μεγάλο τμήμα του αγροτικού κόσμου το Σεπτέμβρη του 1994, όταν υπογραφόταν η συμφωνία της GATT και δεν πέτυχε κανένα πλεονέκτημα υπέρ των αγροτών ή κάποιας κατηγορίας αγροτών, όπως έκαναν άλλες Κυβερνήσεις της Ευρωπαϊκής 'Ενωσης.

'Οταν το μητρώο των αγροτών καθυστερεί αδικαιολόγητα και αποτελεί δικαιολογία για τη μη μείωση της τιμής του πετρελαίου κίνησης για τους αγρότες και επιπλέον στενεύοντας το χρονικό διάστημα του φθηνού πετρελαίου για θέρμανση τιμωρεί και επιβαρύνει ξανά τον αγροτικό κόσμο, γιατί οι αγρότες κατοικούν στις ορεινές παραμεθόριες και κρύες περιοχές.

'Οταν αδικαιολόγητα καθυστερείται η καταβολή του τιμήματος των προϊόντων των αγροτών, αλλά και των επιδοτήσεων από εμπόρους και από το κράτος και εγκαταλείπονται και οι αγρότες και οι κτηνοτρόφοι έρμαια στα χέρια, στη διάθεση και τις ορέξεις των εμπόρων. 'Οταν στους εμπόρους οι τράπεζες πουλάνε φθηνό χρήμα και στους αγρότες ακριβό. Θα πρέπει να ξέρετε ότι οι εμπορικές τράπεζες πουλούν χρήμα με 12%-13%. Η Αγροτική Τράπεζα πουλάει με 16% και 17% πλέον της επιδότησης που παίρνει.

'Οταν το πρώτο μέλημα της Κυβέρνησης του ΠΑ.ΣΟ.Κ. ήταν η κατάργηση του νόμου για τη ρύθμιση των κτηνοτροφικών χρεών που είχε ψηφίσει η Νέα Δημοκρατία. 'Οταν ενώ αυξάνεται η ασφαλιστική εισφορά του ΕΛΓΑ από 2% σε 3% αλλά αντίστοιχα δεν καλύπτεται 100% η ζημία την οποία υφίστανται τα προϊόντα των αγροτών, ούτε και επεκτείνεται σε άλλους κινδύνους η κάλυψη. 'Οταν η κάθε μορφή έμμεσης φορολογίας καταλήγει στις πλάτες των αγροτών και των κτηνοτρόφων, αφού αυτοί είναι οι τελευταίοι καταναλωτές των προϊόντων και αποδέκτες της παροχής των υπηρεσιών.

'Οταν η Κυβέρνηση αποδεικνύεται ανύμπορη και ανίκανη και άτολμη στην προώθηση και επίλυση των προβλημάτων της ελληνικής γεωργίας στα όργανα της Ευρωπαϊκής 'Ενωσης.

'Οταν το ρητορικό φραστικό πυροτέχνημα του κ. Σημίτη, ότι τα βάρη θα τα φέρουν οι έχοντες και οι κατέχοντες βρίσκει τη διαμετρικά αντίστροφη εφαρμογή του στους αγρότες, αφού 





Σελίδα 50

ο καταχρεωμένος πατατοπαραγωγός του λεκανοπεδίου Νευροκοπίου, ο εξουθενωμένος καπνοπαραγωγός της Προσωτσάνης, ο ταλαιπωρημένος κτηνοτρόφος του Παρανεστίου και ο βαμβακοπαραγωγός του Φωτολίβους πληρώνουν την ίδια έμμεση φορολογία με αυτή που πληρώνει ο Λάτσης, ο Τροχανάς, ο Λαμπράκης και ο Κόκαλης, αφού στην ίδια τιμή αγοράζουν τα τσιγάρα, τα οινοπνευματώδη, πληρώνουν τα τέλη κυκλοφορίας και στάθμευσης, πληρώνουν το φόρο προστιθεμένης αξίας στις αγορές μηχανημάτων ή των αυτοκινήτων, στις άδειες των ακινήτων και σε όλα τα άλλα.

'Οταν τα πρόσωπα που χρησιμοποιεί η Κυβέρνηση σε καίριες για τον αγροτικό χώρο θέσεις έχουν συνήθως μοναδικό εφόδιο την κομματική τους ταυτότητα.

'Οταν επιλεκτικά γίνονται οι ρυθμίσεις και οι διαγραφές των αγροτικών χρεών και πού και πού, σαν μαϊντανός, μπαίνει και καμιά οργάνωση η οποία δεν πρόσκειται στην Κυβέρνηση.

'Οταν από τη μια ψηφίζουμε μέτρα για τους νέους γεωργούς και από την άλλη κάνουμε αγώνα να μειώσουμε τον αγροτικό πληθυσμό από 20%, 22% σε 8% έως 10% χρησιμοποιώντας ακόμη και τον Καποδίστρια, που αν ψηφιστεί και εφαρμοστεί από το Ελληνικό Κοινοβούλιο, τότε θα έχουμε ερήμωση των μικρών ορεινών αγροτικών και παραμεθορίων περιοχών.

'Ετσι θα εκτρέψουμε τον αγροτικό πληθυσμό προς τα μεγάλα αστικά κέντρα με εκρηκτική διόγκωση της ανεργίας, αφού η Κυβέρνηση δεν μπορεί να δημιουργήσει εναλλακτικές θέσεις απασχόλησης και άλλων πηγών εισοδήματος για τους γεωργούς και τις οικογένειές τους.

Δεν διδάχτηκε τίποτα η Κυβέρνηση από τα αποτελέσματα της λανθασμένης αγροτικής πολιτικής της δεκαετίας 1980-1990 που διεφάνησαν όταν κάναμε την τελευταία απογραφή, πριν από οκτώ χρόνια και οι αγροτικοί και παραμεθόριοι Νομοί του 'Εβρου, της Δράμας, των Σερρών, του Κιλκίς και τέσσερις-πέντε άλλοι, έχασαν από μία βουλευτική έδρα επ'ωφελεία του λεκανοπεδίου της Αττικής;

Θεωρεί η Κυβέρνηση εκδήλωση αγάπης και ενδιαφέροντος προς τους αγρότες και τους κτηνοτρόφους το γεγονός ότι καθημερινά οι δημόσιες οικονομικές υπηρεσίες και η Αγροτική Τράπεζα προβαίνουν σε κατασχέσεις της ακίνητης περιουσίας των αγροτών για χρέη και απειλούν με προσωπική κράτηση αν δεν επαρκέσουν τα περιουσιακά τους στοιχεία; 'Η μήπως είναι περήφανη που χθες ακόμα καταδικάστηκαν αγρότες σε δωδεκάμηνη φυλάκιση και δήμευση των μέσων με τα οποία ασκούν το επάγγελμά τους, από επαρχιακό μάλιστα δικαστήριο, γιατί διαμαρτυρήθηκαν, όταν συγχωρούνται οι διαμαρτυρίες και η κατάλυση της εννόμου τάξεως και η παρακώλυση των συγκοινωνιών καθημερινά μέσα στην Αθήνα υπό τα όμματα των δικαστικών και των αστυνομικών αρχών;

'Οταν σε εποχή δικαιολογημένου ξεσηκωμού του αγροτικού κόσμου ο Πρωθυπουργός αρνείτο πεισματικά να συναντηθεί για μεγάλο χρονικό διάστημα με τους εκπροσώπους των αγροτών.

'Οταν με τους λανθασμένους χειρισμούς της Κυβέρνησης οξύνονται τα προβλήματα των γεωργών με σύγχρονη καλλιέργεια της προσδοκίας διαγραφής ή ρύθμισης των χρεών τους.

'Οταν εκατοντάδες δισεκατομμύρια χαρίζονται σε κάποιους συνδικαλιστές όπως οι "Σταμουλοκολάδες" και αρνούμεθα να διαθέσουμε τα αντίστοιχα ποσά για τη θεραπεία των προβλημάτων του αγροτικού κόσμου.

'Οταν καθημερινά διαπιστώνεται από όλους πιεστικότερη ανάγκη για μία πιο τολμηρή, πιο γενναία, αλλά και πιο ρεαλιστική πολιτική αγροτικής ανάπτυξης στη χώρα μας και η Κυβέρνηση ούτε καν προβληματίζεται πάνω σ'αυτό.

'Οταν δεν συζητήθηκε ποτέ μεθοδικά και με στοιχεία, αλλά και δεν έγινε καμία προσπάθεια εξασφάλισης αξιοπρεπούς βιοτικού επιπέδου και σταθερού εισοδήματος για τον ελληνικό αγροτικό πληθυσμό.

'Οταν η πληθώρα των αγροτικών προβλημάτων που δημιουργήθηκαν στη δεκαετία 1980-1990 από την αλόγιστη, αλλοπρόσαλλη, αντιφατική, ανερμάτιστη και αντιεοκική πολιτική των κυβερνήσεων του ΠΑ.ΣΟ.Κ. επιχειρείται να αντιμετωπισθεί από την Κυβέρνηση σήμερα με ευχολόγια, αυτοκριτική και εξορκισμούς.

'Οταν η Κυβέρνηση υποχωρεί στα θέματα των αγροτών σε διακηρυγμένες θέσεις της, επί των οποίων μάλιστα πολλές φορές πέτυχε συνέναιση όλου του πολιτικού χώρου, όπως στην περίπτωση της δημιουργίας του φορέα της δασοπροστασίας.

'Οταν φθηναίνει το σιτάρι και ακριβαίνει το ψωμί, όταν φθηναίνει το καλαμπόκι και ακριβαίνουν οι ζωοτροφές, όταν φθηναίνει το βαμβάκι και ακριβαίνουν τα βαμβακερά, όταν φθηναίνει το γάλα και ακριβαίνει το τυρί, όταν οι τιμές στις πατάτες και των σταφυλιών μειώνονται, αλλά ακριβαίνουν όλοι οι συντελεστές παραγωγής των αγροτικών προϊόντων.

'Οταν μεγάλο μέρος της ευθύνης για την κακοδιαχειρίση και κακοδιοίκηση των συνεταιριστικών οργανώσεων έχει ο σημερινός Πρωθυπουργός, ο οποίος κατήργησε τον έλεγχο των εποπτών των αγροτικών τραπεζών επί των συνεταιρισμών το 1986.

'Οταν η κρατική Αγροτική Τράπεζα της Ελλάδος κατέστη ο μεγαλύτερος τοκογλύφος της χώρας, αφού πουλάει χρήματα στους αγρότες κατά τρεις έως τέσσερις μονάδες ακριβότερα απ'ό,τι οι άλλες τράπεζες στους εμπόρους, εκτοκίζει παράνομα ανά τρίμηνο ή ανά εξάμηνο τα δάνεια και τοκίζει τους τόκους μέσα στην ίδια χρονιά, επιβάλλει παράνομα υψηλούς τόκους υπερημερίας υπό μορφή ποινών και σε πολλές περιπτώσεις, με κυβερνητική εντολή, δανείζει χρήματα σε προβληματικές και χωρίς προοπτική εξυγίανσης και βιωσιμότητας συνεταιριστικές οργανώσεις και επιχειρήσεις χωρίς την τήρηση των βασικών όρων, κανόνων και αρχών διασφάλισης, όπως στην Ελαιουργική και επιβαρύνει σήμερα, με αυτό το νομοσχέδιο, τον ελληνικό λαό με διακόσια περίπου δισεκατομμύρια (200.000.000.000), τα οποία η Κυβέρνηση θα καταβάλει στην ΑΤΕ.

'Οταν κάτω απο τον τίτλο "Ρύθμιση χρεών και διαγραφή χρεών" υποκρύπτεται άλλος στόχος και άλλος σκοπός και αυτός είναι να στηρίξει την παραπαίουσα και προβληματική και αμαρτωλή Αγροτική Τράπεζα, η οποία από όργανο κρατικό για την άσκηση της αγροτικής πολιτικής μετεβλήθη σε εμπορική τράπεζα και έπεσε έξω στους λογαριασμούς της και σήμερα καλείται ο λαός να πληρώσει τα σπασμένα. 'Οταν η Κυβέρνηση δεν υποδεικνύει στην ΑΤΕ παρά την ύπαρξη και αποφάσεων του Αρείου Πάγου, την έκπτωση των τόκων υπερημερίας από τους λογαριασμούς των αγροτών, αλλά και των συνεταιριστικών οργανώσεων. 'Οταν η Κυβέρνηση διαθέτει σήμερα δισεκατομμύρια για τη ρύθμιση των οφειλών και αιτιολογεί την ενέργεια, λέγοντας ότι οι συνεταιριστικές αυτές οργανώσεις ήσκησαν παρεμβατική κοινωνική πολιτική -και το δέχομαι ότι κάποιες ήσκησαν και θα πρέπει να καλυφθούν- είναι δυνατόν και ιδιώτες ακόμη να ήσκησαν κοινωνική πολιτική, να υπεκατέστησαν το κράτος και να έκαναν παρέμβαση ιδιωτικές και ατομικές επιχειρήσεις;

Σε κάποιες περιπτώσεις πράγματι υπήρξε παρεμβατική πολιτική, κοινωνική πολιτική, υπέστησαν ζημίες, ή, αν θέλετε, υπήρξαν δυσμενείς συγκυρίες και αυτό θα το συζητούσαμε και θα το αντιμετωπίζαμε. Εδώ, όμως, παίρνουμε συλλήβδην όσες θέλουμε, τις φέρνουμε και λέμε ότι τις καλύπτουμε, χωρίς να συνοδεύονται από έκθεση βιωσιμότητας ή και από πλήρη αιτιολόγηση της ανάγκης να καλυφθούν.

Αλήθεια, διάβασε κανείς από σας τα πρακτικά των συνεδριάσεων του Διοικητικού Συμβουλίου της ΕΛΑΙΟΥΡΓΙΚΗΣ, που της χαρίσαμε κάποτε χρέη; Χρωστάει εβδομήντα δισεκατομμύρια (70.000.000.000), της χαρίζουμε εννέα-δέκα δισεκατομμύρια (9.000.000.000-10.000.000.000) τώρα. Είναι προβληματική, δεν θα επιβιώσει. Διαβάσατε ποτέ τα πρακτικά του Διοικητικού Συμβουλίου; Ξέρετε τι κοινωνική πολιτική άσκησαν; Πλήρωναν τις δαπάνες των εκδηλώσεων της νεολαίας του ΠΑΣΟΚ, ενίσχυαν οικονομικά τους Σαντινίστας και χάριζαν τα χρέη σε κάποιους, που τα έκλεψαν.

(Χειροκροτήματα από την πτέρυγα της Νέας Δημοκρατίας)

Και κάπου πράγματι ασκήθηκε κοινωνική παρεμβατική πολιτική από τους συνεταιρισμούς. Αυτό και μόνο όταν λέγεται, 





Σελίδα 51

σημαίνει πως η Κυβέρνηση δεν μπορούσε να ασκήσει κοινωνική πολιτική και ανέλαβαν άλλοι, δηλαδή με ξένα χρήματα των αγροτών έκανε κοινωνική πολιτική επ' ωφελεία της, για να αποκομίσει πολιτικά οφέλη και κατά το κοινώς λεγόμενο "έκανε μνημόσυνο με ξένα κόλυβα". 'Οταν ακόμη και σήμερα η όλη δράση και παρουσία της Κυβέρνησης στο χώρο του συνεταιριστικού κινήματος, νοσογόνα πολιτικά πνοή αναδίνει και δραστικά φθοροποιό επίδραση ασκεί και διαλυτική των πάντων επενέργεια διαχέει.

'Οταν η Κυβέρνηση αντιπαρέρχεται εν σιγή την καθημερινά αυξανόμενη εξαθλίωση του αγροτικού πληθυσμού και προσποιείται ότι δεν αντιλαμβάνεται τη μεταβολή της ήρεμης αγωνίας των αγροτών σε κραυγή διαμαρτυρίας για το εισόδημά τους, το μόχθο τους, τον κόπο τους, τον ιδρώτα τους και το μέλλον των παιδιών τους και δεν συνειδητοποιεί την κοινωνική έκρηξη που έρχεται και θα ακολουθήσει και δεν αναλογίζεται τις δυσμενείς συνέπειες και επιπτώσεις, που θα κληθούμε να πληρώσουμε όλοι μας, αλλά και ο τόπος, αφού θα δημιουργηθούν καταστάσεις απρόβλεπτες, απρόσμενες, ανέλεγκτες και ανεξέλεγκτες. 'Οταν οι αγρότες είναι οι τελευταίοι που απέκτησαν ταμείο κύριας ασφάλισης, εάν και εφόσον θα λειτουργήσει, γιατί άρχισαν να δημοσιεύονται στις εφημερίδες κάποια στοιχεία ότι δεν βρίσκονται τα χρήματα, με τα οποία θα επιδοτούσε το ξεκίνημα η πολιτεία, το κράτος, η Κυβέρνηση. 'Οταν οι γεωργοί είναι τα μόνιμα θύματα των προεκλογικών υποσχέσεων, των εξαγγελιών και των εξαπατήσεων του ΠΑΣΟΚ, όταν οι αγρότες έχουν μόνο δυσμενή προνόμια, αφού δεν μπορούν να απεργήσουν, δεν μπορούν να διαπραγματευθούν, δεν μπορούν να καθορίσουν την αμοιβή της εργασίας τους, ούτε την τιμή του προϊόντος τους και η αξιοποίηση της γης τους απαιτεί μηχανήματα δυσανάλογα μεγάλης αξίας με τον κλήρο τους. 'Οταν τιμωρούνται με πρόστιμα για ηυξημένη παραγωγή και κλείνονται στη φυλακή, όπως χθες, γιατί παραπονούνται και διαμαρτύρονται. Τότε, κυρίες και κύριοι συνάδελφοι, δεν χρειάζεται να έχει σπουδάσει κανείς οικονομικά, δεν χρειάζεται να ανακατεύεται στα κοινά και δεν χρειάζεται να είναι αγρότης για να κατανοήσει πλήρως ότι τίποτα δεν πάει καλά στο χώρο του αγροτικού κόσμου στην Ελλάδα.

Συζητούμε συνεχώς για το τι έγινε στο χώρο της αγροτιάς. Διαπιστώνουμε τα προβλήματα, αλλά δεν κινούμεθα γρήγορα και μεθοδικά προς την κατεύθυνση της θεραπείας των προβλημάτων αυτών. Πρέπει να κατανοήσουμε όλοι σ' αυτήν την Αίθουσα, Βουλευτές, Κόμματα, Κυβέρνηση και Αντιπολίτευση, ότι το αγροτικό πρόβλημα δεν είναι κομματικό πρόβλημα και δεν προσφέρεται για εκμετάλλευση. Είναι εθνικό θέμα, μεγάλο και τεράστιο και σαν τέτοιο, θα πρέπει να του δώσουμε την προτεραιότητα που χρειάζεται, την οικονομική ενίσχυση που απαιτείται και αν θέλετε, τη στοργή την οποία οφείλουμε ηθικά, νομικά και πολιτικά προς τους αγρότες και προς τους κτηνοτρόφους.

Με αυτές τις σκέψεις και παρά την ύπαρξη και κάποιων ορθών διατάξεων, τις οποίες θα ψηφίσουμε, όταν θα έλθει η ώρα, προτείνω την απόρριψη του νομοσχεδίου επί της αρχής του.

Θα ήθελα όμως, να πω και κάποια θετικά πράγματα: 

Πρώτον, έκανε ιδιαίτερη εντύπωση η συνεχής παρουσία του Υπουργείου Γεωργίας σε όλες τις συνεδριάσεις της διαρκούς επιτροπής, δεύτερον η αυτοκριτική, την οποία έκανε, για τα λάθη της Κυβέρνησης, και τρίτον η κατανόηση, την οποία επέδειξε σε κάποια θέματα.

Σας ευχαριστώ πολύ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κυρίες και κύριοι συνάδελφοι, η πρώτη μας παρατήρηση για το σχέδιο νόμου που συζητάμε είναι ότι πρόκειται για ένα νομοσχέδιο φορομπηχτικό, εισπρακτικό και ρουσφετολογικό σε βάρος της αγροτικής μας οικονομίας και του αγροτικού πληθυσμού. 

Τόσο η αγροτική οικονομία όσο και οι αγρότες δεν έχουν ανάγκη από νέα αντιαγροτικά μέτρα και ρυθμίσεις. Φθάνουν αυτά που υπάρχουν.

Εδώ πρέπει να σημειώσουμε ότι όσο πιο αντιαγροτική είναι η πολιτική που εφαρμόζει κανείς, τόσο περισσότερο στρέφεται ενάντια στα δημοκρατικά δικαιώματα και τις συνδικαλιστικές ελευθερίες των αγροτών. 

Πώς αλλιώς μπορεί να εξηγηθεί η βιομηχανία μηνύσεων σε βάρος χιλιάδων αγροτών -πάνω από έξι χιλιάδες σε ολόκληρη τη χώρα- και πώς αλλιώς μπορεί να εξηγηθούν οι βαρειές ποινές με τις οποίες καταδικάζονται οι αγρότες, που πήραν μέρος στις κινητοποιήσεις, όπως η χθεσινή απόφαση του δικαστηρίου της 'Αρτας με την οποία τρεις αγρότες καταδικάσθηκαν σε δωδεκάμηνη φυλάκιση και δήμευση των αγροτικών τους μηχανημάτων;

Κάθε αντιαγροτική, όπως και αντιλαϊκή πολιτική προωθείται στο όνομα της εφαρμογής των νόμων και η Κυβέρνηση αυτή δεν κάνει τίποτε άλλο από την ψήφιση -όπως αυτό που συζητάμε σήμερα- αντιαγροτικών και αντιλαϊκών νόμων. 

Παραπέρα, όπως συμβαίνει με μία σειρά άλλα σχέδια νόμων, ο τίτλος αυτού του νομοσχεδίου "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις" δεν ανταποκρίνεται στο περιεχόμενό του. Ενώ το πρώτο κεφάλαιο, που αναφέρεται στα γεωργικά και κτηνιατρικά φάρμακα περιλαμβάνει δώδεκα άρθρα και το δεύτερο κεφάλαιο που αναφέρεται στη ρύθμιση χρεών των συνεταιριστικών οργανώσεων περιλαμβάνει πέντε άρθρα, το τρίτο κεφάλαιο με τον τίτλο "Και άλλες διατάξεις" περιλαμβάνει πενήντα τέσσερα άρθρα. Δηλαδή, τα 3/4 των άρθρων του σχεδίου νόμου που συζητάμε περιλαμβάνονται σ' αυτό. Πολλά από τα άρθρα του τρίτου κεφαλαίου όπως, παραδείγματος χάρη η αλιεία, η κτηνοτροφία, η αγροτική έρευνα, οι έγγειες βελτιώσεις, οι προσλήψεις στο δημόσιο, ο ΕΛΓΑ, ο ΑΣΟ, η Ελληνική Βιομηχανία Ζάχαρης κλπ. μπορούν από μόνα τους να αποτελέσουν σχέδια νόμου, γιατί αφορούν σημαντικούς τομείς της αγροτικής οικονομίας.

Θα μπορούσε να πει κανείς ότι ουσιαστικά το σχέδιο νόμου είναι εφ' όλης της ύλης για την αγροτική οικονομία. Μένουν απέξω μόνο τα δάση.

Επίσης, θα ήθελα να σημειώσω ότι η πρακτική αυτή -δηλαδή, κάτω από το "και άλλες διατάξεις" να συμπεριλαμβάνονται μεγάλα και σοβαρά ζητήματα, πολλές φορές ίσως τα κυριότερα- έχει γίνει κανόνας των σχεδίων νόμων και του τρόπου με τον οποίο νομοθετούμε.

Ακόμα δεν μπορώ να μην επισημάνω ότι ο χρόνος που έχουμε στη διάθεσή μας για τη συζήτηση τόσων μεγάλων και σοβαρών θεμάτων είναι ανεπαρκής, ξέχωρα από το γεγονός ότι έρχονται τροπολογίες την τελευταία στιγμή, για να μην πούμε ακόμη ότι υπήρξαν και περιπτώσεις που δεν είχαν υπογραφεί.

Το σχέδιο νόμου που συζητάμε δεν συζητήθηκε διεξοδικά στη διαρκή επιτροπή.

Ο πρόεδρος της επιτροπής με διέκοψε στη μέση, χωρίς να συμπληρώσω το χρόνο που δικαιούμαι.

Και σας ρωτώ: 'Οταν δεν έχουμε τη δυνατότητα να συζητάμε τα σχέδια νόμων στις διαρκείς επιτροπές, αλλά ούτε και στην Ολομέλεια, πώς νομοθετούμε σε τελευταία ανάλυση;

Είναι δυνατόν, κύριε Υπουργέ, τα πενήντα τέσσερα άρθρα του τρίτου κεφαλαίου που αφορούν τόσο μεγάλα και σοβαρά ζητήματα να συζητηθούν στο χρόνο που έχουμε στη διάθεσή μας; Δηλαδή δέκα δευτερόλεπτα και είκοσι δευτερόλεπτα το πολύ, για άρθρα όπως η κτηνοτροφία, η αλιεία, το ΕΘΙΑΓΕ, ο ΕΛΓΑ κλπ.; Είναι δυνατόν να συμμετέχουμε δημιουργικά και ουσιαστικά στο νομοθετικό έργο;

Στο πρώτο κεφάλαιο "τροποποίηση της κείμενης νομοθεσίας για τα γεωργικά και κτηνιατρικά φάρμακα", θα περίμενε κανείς στην αιτιολογική έκθεση να αναφέρετε ότι τα γεωργικά και κτηνιατρικά φάρμακα είναι μεταξύ των εφοδίων που επηρεάζουν τη διαμόρφωση του κόστους παραγωγής των αγροτικών προϊόντων και ότι θα προτείνατε μέτρα για την ενίσχυση της εγχώριας παραγωγής και τη μείωση των τιμών τους.





Σελίδα 52

Αντί όμως γι' αυτό, εκείνο που κυριαρχεί είναι η εναρμόνιση των σχετικών νόμων και διατάξεων με τα ισχύοντα στην Ευρωπαϊκή 'Ενωση.

'Ετσι, στην εισηγητική έκθεση αναφέρεται ότι με τις τροποποιήσεις του παρόντος άρθρου επιδιώκεται η δημιουργία του θεσμικού πλαισίου που θα επιτρέπει τη διεξαγωγή των απαραίτητων ελέγχων και την επιβολή κυρώσεων, σε όσους θέτουν σε κίνδυνο τον άνθρωπο, τα ζώα και το περιβάλλον.

Το ερώτημα που εύλογα τίθεται είναι αν, πριν από τη λήψη των όποιων διοικητικών μέτρων, πάρθηκαν προηγούμενα όλα εκείνα τα απαραίτητα μέτρα για τη δημιουργία της αναγκαίας υποδομής, όπως παραδείγματος χάρη επιστημονικά εργαστήρια, εξοπλισμένα με τα απαραίτητα επιστημονικά όργανα και στελεχωμένα με το αναγκαίο επιστημονικό και βοηθητικό προσωπικό.

Είναι γνωστό πως για να προτείνει κανείς σωστή θεραπεία σε έναν ασθενή χρειάζεται πρώτα να προβεί στη σωστή διάγνωση της ασθένειάς του. Και πώς να κάνει κανείς σωστή διάγνωση των ασθενειών, από τις οποίες προσβάλλονται τα φυτά και τα ζώα, χωρίς την αναγκαία υποδομή;

'Οσο δεν θα υπάρχει αυτή η υποδομή για τη σωστή διάγνωση και την αντιμετώπιση των ασθενειών, τα προβλήματα θα υπάρχουν και τα όποια διοικητικά μέτρα προτείνετε στην κατεύθυνση της επιβολής κυρώσεων δεν μπορούν να αντιμετωπίσουν και πολύ περισσότερο δεν μπορούν να λύσουν το πρόβλημα.

Θέλω να πιστεύω πως έχετε εικόνα του τρόπου διακίνησης των γεωργικών φαρμάκων. Στις περισσότερες περιπτώσεις πωλούνται, χωρίς την προηγούμενη εξέταση των φυτών και των οπωροκηπευτικών που έχουν προσβληθεί από κάποια ασθένεια. Αυτό έχει σαν αποτέλεσμα, οι αγρότες να δαπανούν σημαντικά ποσά και να κοπιάζουν, χωρίς να πετυχαίνουν πάντα το επιδιωκόμενο αποτέλεσμα. Και όλα αυτά, γιατί δεν υπάρχει η απαιτούμενη υποδομή.

Αξίζει να σημειώσουμε επίσης ότι σε αντίθεση με τις άλλες χώρες της Ευρωπαϊκής 'Ενωσης, κυρίως της Κεντρικής και Βόρειας Ευρώπης, τα 2/3 της γεωργικής μας παραγωγής είναι φυτική. Με άλλα λόγια χρειαζόμαστε περισσότερο αυτήν την υποδομή για τη βοήθεια προς τον αγροτικό πληθυσμό.

Σας ρωτώ, κύριε Υπουργέ: Πώς θα επιβάλλετε κυρώσεις σε βάρος των αγροτών, που στις περισσότερες περιπτώσεις δεν έχουν καμία ευθύνη, όταν εσείς δεν είσθε εντάξει και δεν τους παρέχετε την αναγκαία επιστημονικοτεχνική υποστήριξη;

Και κάτι ακόμα, κύριε Υπουργέ. Πολύ αδύνατος, έως ανύπαρκτος είναι ο έλεγχος των εισαγόμενων από την Ευρωπαϊκή 'Ενωση γεωργικών προϊόντων. Ποιος μας εγγυάται ότι αυτά είναι κατάλληλα για τη διατροφή του λαού μας;

Σήμερα περισσότερο από κάθε άλλη φορά επιβάλλονται οι έλεγχοι αυτοί, γιατί εκτός των άλλων, το αγροτικό ισοζύγιο της χώρας μας με την Ευρωπαϊκή 'Ενωση, γίνεται ολοένα και πιο αρνητικό. Δηλαδή εισάγουμε ολοένα και περισσότερα αγροτικά προϊόντα από την Ευρωπαϊκή 'Ενωση, τη στιγμή που είμαστε η πιο αγροτική χώρα της Ευρωπαϊκής 'Ενωσης. Είναι ένας πρόσθετος λόγος, όπου απαιτείται πρώτα η δημιουργία της αναγκαίας υποδομής και στη συνέχεια η λήψη των όποιων διοικητικών μέτρων και κυρώσεων σε βάρος των αγροτών.

Tο β' κεφάλαιο που αφορά τις ρυθμίσεις των ΑΣΟ από το άρθρο 14 έως και 18. Οι ρυθμίσεις αυτές, όπως και οι προηγούμενες είναι αποσπασματικές, γιατί αντιμετωπίζουν ένα μέρος των χρεών των αγροτικών συνεταιριστικών οργανώσεων και δεν εντάσσονται σε ένα γενικότερο πρόγραμμα εξυγίανσης και ανάπτυξης. Αυθαίρετα θεωρούν όλα τα χρέη πως είναι αποτέλεσμα της κοινωνικής δράσης αυτών των ΑΣΟ, υπέρ των αγροτών της περιοχής τους, ενώ είναι γνωστό ότι πολλά χρέη οφείλονται σε κακοδιαχείριση των διοικήσεών τους και άλλα είναι αποτέλεσμα της αντιαγροτικής πολιτικής της Κυβέρνησης.

Το γεγονός ότι οι ίδιες και οι ίδιες αγροτικές συνεταιριστικές οργανώσεις έχουν προβλήματα χρεών, δείχνουν ότι υπάρχει πρόβλημα διαχείρισης από τις διοικήσεις τους, που στην πλειοψηφία τους είναι κυβερνητικά στελέχη. Η ρύθμιση αυτών των χρεών, χωρίς διαχειριστικό έλεγχο συγκαλύπτει αυτά τα στελέχη και έχει αντικοινωνικό χαρακτήρα, γιατί αυτές οι ΑΣΟ απορροφούν σε σχέση με άλλες τεράστια ποσά, χωρίς σε τελευταία ανάλυση να κερδίζουν τίποτε οι αγρότες αυτών των χρεών.

Τα χρέη της Κεντρικής 'Ενωσης Οινοποιητικών Συνεταιριστικών Οργανώσεων Ελλάδας, της ΚΕΣΟΕ για παράδειγμα, που διαμορφώθηκαν από τη μείωση των προσκομιζόμενων οινοποιήσιμων σταφυλιών που προκάλεσε ο κανονισμός ξεριζώματος των αμπελιών και που εφάρμοσε η Κυβέρνηση, είναι αποτέλεσμα της κοινωνικής πολιτικής της ΚΕΣΟΕ, aλλά συγχρόνως της αντιαγροτικής πολιτικής της Κυβέρνησης και της Ευρωπαϊκής 'Ενωσης. 

Επίσης, με την Ελαιουργική, τη μια φορά γιατί αγοράζει φθηνά και την άλλη ακριβά, δημιουργήθηκαν ανάλογα προβλήματα. 'Ετσι οι ρυθμίσεις αυτές δεν αφορούν όλες τις ΑΣΟ, υπάρχουν και άλλες που έχουν χρέη και που θα ήθελαν να κάνουν ρυθμίσεις. Οι ρυθμίσεις αυτές δεν λύνουν το πρόβλημά τους, αλλά το μεταθέτουν για μια τριετία, τετραετία το πολύ, όπου στη συνέχεια θα επανέλθουν με δριμύτερο τρόπο.

Δεν στοχεύουν στην εξυγίανση των αγροτικών συνεταιριστικών οργανώσεων, αλλά στην εξυγίανση του χαρτοφυλακίου της Αγροτικής Τράπεζας, για να προχωρήσει η μετοχοποίησή της και η εισαγωγή της στο Χρηματιστήριο. Οι ρυθμίσεις αυτές εάν γίνουν, θα γίνουν βασικά με το τρίπτυχο που επιβάλλουν οι μελέτες σκοπιμότητος της Αγροτικής Τράπεζας που εφαρμόζεται με μαζικές απολύσεις προσωπικού, με εισφορές επί των αγροτικών προϊόντων και με εκποιήσεις πάγιων περιουσιακών στοιχείων των αγροτικών συνεταιριστικών οργανώσεων και έχει σαν αποτέλεσμα τη δραματική συρρίκνωση και περιθωριοποίησή τους και σε τελευταία ανάλυση το κλείσιμό τους. Είναι ρουσφετολογικό στο σημείο που αφορά ορισμένα ονόματα που δραστηριοποιήθηκαν στον τομέα των θερμοκηπίων, γιατί οι υψηλοί φόροι στα καύσιμα και τα υψηλά επιτόκια που χρησιμοποιούνται σαν κύριες δικαιολογίες για τις συγκεκριμένες ρυθμίσεις υπήρχαν, νομίζουμε, για όλους τους ιδιοκτήτες θερμοκηπίων.

ΣΤΡΑΤΗΣ ΚΟΡΑΚΑΣ: Δεν είναι, όμως, συμπατριώτες του κ. Παπαδόπουλου οι άλλοι.

ΣΤΑΥΡΟΣ ΠΑΝΑΓΙΩΤΟΥ: Προχωρώντας, στο τρίτο κεφάλαιο, όπως είπαμε στην αρχή, αποτελείται από πενήντα τέσσερα άρθρα πολύ σημαντικά. Θα προσπαθήσω να σταθώ στο χρόνο που έχω στη διάθεσή μου, σε ορισμένα από αυτά.

Θα σταθώ στο άρθρο 19 που αφορά τη μεταβίβαση των αποθηκευτικών χώρων της ΚΥΔΕΠ. Η ρύθμιση που προτείνεται είναι ήσσονος σημασίας γιατί οι ρυθμιζόμενοι αποθηκευτικοί χώροι έτσι κι αλλιώς ύστερα από μερικά χρόνια θα περάσουν στην κυριότητα των ενώσεων αγροτικών συνεταιρισμών. Η συμφωνία ήταν ότι με την παρέλευση της εικοσαετίας θα έπαιρναν πίσω αυτές τις αποθήκες. Στις περισσότερες από αυτές, όπως γνωρίζουμε, έχει περάσει το χρονικό διάστημα πλέον της δεκαετίας. Συνειδητά θεωρούμε πως η Κυβέρνηση αποφεύγει να μεταβιβάσει πάγια περιουσιακά στοιχεία της ΚΥΔΕΠ στις κλαδικές συνεταιριστικές οργανώσεις που δημιουργήθηκαν, με σκοπό την υποκατάσταση της ΚΥΔΕΠ, όπως παραδείγματος χάρη της βαμβακουργικής, της δημητριακής, της κλαδικής ένωσης σπόρων πολλαπλασιαστικού υλικού ΚΕΣΠΕ κλπ. Η αξία των περιουσιακών στοιχείων ανέρχεται σε πολλά δισεκατομμύρια δραχμές και από ό,τι φαίνεται η εκκαθαρίστρια ΑΤΕ θα τα ξεπουλήσει. Εδώ είναι το παράλογο. Ενώ η Κυβέρνηση αποδέχεται την ευθύνη κλεισίματος της ΚΥΔΕΠ και πληρώνει με ομόλογα του δημοσίου τα χρέη της στην ΑΤΕ, δίνει πανωπροίκι σε αυτή πάγια περιουσιακά στοιχεία της ΚΥΔΕΠ, τα οποία θα εκποιηθούν έναντι πινακίου φακής σε ιδιώτες και οι συνεταιρισμοί και οι αγρότες θα στερηθούν το μοναδικό προνόμιο της αποθηκευτικής υποδομής που είχανε ως τώρα.

Για το άρθρο 20 που αφορά τη διάλυση του Αυτόνομου Σταφιδικού Οργανισμού, ο κανονισμός για τη σταφίδα που πριν από τέσσερα-πέντε χρόνια θεωρήθηκε πιλότος για τα άλλα προϊόντα, καταργούσε το θεσμό παρέμβασης και τις 






Σελίδα 53

τιμές παρέμβασης και κατ' επέκταση και τους φορείς που έκαναν παρέμβαση, δηλαδή τον Αυτόνομο Σταφιδικό Οργανισμό, με συνέπεια οι παραγωγοί να γίνουν έρμαια των εμπόρων και οι τιμές της σταφίδας να κατρακυλήσουν στις εκατόν πενήντα δραχμές (150) σήμερα από τριακόσιες δραχμές (300) που ήταν πριν από δύο έως τρία χρόνια. Με την προνομιακή ρύθμιση απλώς και νομικά έρχεστε να υλοποιήσετε τις αποφάσεις που πήρατε μαζί με τους εταίρους σας.

Εμείς είμαστε ριζικά αντίθετοι, γιατί πιστεύουμε ότι ο ΑΣΟ, όχι μόνο δεν έπρεπε να διαλυθεί, αλλά να ενισχυθεί και να αναβαθμιστεί και να στηρίξει ουσιαστικά το εισόδημα των σταφιδοπαραγωγών και της σταφιδοκαλλιέργειας.

Το προκλητικό στην όλη υπόθεση είναι επίσης ότι μοιράζεται τα περιουσιακά στοιχεία του ΑΣΟ που δημιουργήθηκαν από τις εισφορές των παραγωγών σε διάφορους μη αγροτικούς φορείς λες και πρόκειται για προσωπική σας περιουσία.

Το άρθρο 21 αφορά τη διάλυση της συνεταιριστικής κλαδικής οπωροκηπευτικών ΣΚΟΠ. Πρόκειται για την τυπική διάλυσή της γιατί ουσιαστικά αυτή υπήρχε. Με το άρθρο αυτό δίνετε το πιστοποιητικό του θανάτου της.

Η διάλυσή της αναδεικνύει την αντισυνεταιριστική πολιτική που εφαρμόζεται, ανεξάρτητα αν κάποτε προπαγανδίζατε για το συνεταιριστικό σοσιαλισμό. Αναδείχνει επίσης ότι οι διακηρύξεις με τη δημιουργία περιφερειακών αγορών, που τους διαχειρίζονταν η ΣΚΟΠ και εκτός των άλλων θα εξυγίαναν και το κύκλωμα εμπορίας οπωροκηπευτικών και θα χτυπούσαν την αισχροκέρδεια, ήταν ψεύτικες και παραπλανητικές.

Η διάλυση της ΣΚΟΠ ακολουθεί τη διάλυση της ΑΓΡΕΞ, αλλά αναδείχνει πόσο υποκριτικές ήταν οι διακηρύξεις της Κυβέρνησης για εμπορική, επιθετική πολιτική στα οπωροκηπευτικά, για βελτίωση της ανταγωνιστικότητας της εθνικής γεωργίας, για την κατάκτηση νέων αγορών.

(Στο σημείο αυτό κτυπάει το προειδοποιητικό κουδούνι του χρόνου λήξης της ομιλίας του κυρίου Βουλευτή)

Κύριε Πρόεδρε επειδή έληξε ο χρόνος μου τα υπόλοιπα θα τα πω στην κατ' άρθρον συζήτηση.

ΠΡΟΕΔΡΕΥΩΝ (Λουκάς Αποστολίδης): Ο κ. Αποστόλου, Κοινοβουλευτικός Εκπρόσωπος του Συνασπισμού της Αριστεράς και της Προόδου, έχει το λόγο.

ΣΤΡΑΤΗΣ ΚΟΡΑΚΑΣ: Κύριε Πρόεδρε, λόγω ελλείψεως χρόνου δεν προλάβαμε να πούμε ότι καταψηφίζουμε το νομοσχέδιο.

ΠΡΟΕΔΡΕΥΩΝ (Λουκάς Αποστολίδης): Εννοείται αυτό, κύριε Κόρακα. Από όλη την ομιλία του αυτό φάνηκε.'Αλλωστε θα έχετε και εσείς το λόγο στη συνέχεια.

Ορίστε, κύριε Αποστόλου.

ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, άλλο ένα νομοσχέδιο "σκούπα" συζητάμε απόψε, όπως μας έχει συνηθίσει εξάλλου η Κυβέρνηση, ένα νομοσχέδιο με το οποίο επιχειρείται η αντιμετώπιση πολλών θεμάτων του Υπουργείου Γεωργίας. Είναι χαρακτηριστικό ότι αγγίζει θέματα όλων των αρμοδιοτήτων του Υπουργείου Γεωργίας από τα κτηνιατρικά μέχρι τα δασικά και από οικονομικές ρυθμίσεις μέχρι ασφαλιστικές. Φαίνεται ότι, όποια εκκρεμότητα είχε η κάθε διεύθυνση του Υπουργείου Γεωργίας, τις συμπεριέλαβε ως άρθρο στο νομοσχέδιο αυτό.

Είναι πράγματι, κύριε Υπουργέ, αποσπασματική η αντιμετώπιση των πολλών θεμάτων. Θα σας αναφέρω ότι με την παρ. 21 του άρθρου 31, τροποποιείται το άρθρο 31 του ν.1845/89 και δίνεται η δυνατότητα στον Υπουργό Γεωργίας να καθορίζει τα κριτήρια για την πρόσληψη δασοπυροσβεστών, όταν εσείς ο ίδιος πρόσφατα ανακοινώσατε την απόφασή σας για ανάθεση της δασοπυρόσβεσης στην Πυροσβεστική Υπηρεσία δηλαδή στην αρμοδιότητα άλλου Υπουργείου.

Τα βασικότερα σημεία του νομοσχεδίου στα οποία θα σταθώ, κυρίως είναι τέσσερα. Είναι η τροποποίηση της ισχύουσας νομοθεσίας για την εμπορία των γεωργικών και κτηνιατρικών φαρμάκων, είναι η ρύθμιση των χρεών των συνεταιριστικών οργανώσεων οι διαλύσεις του Αυτόνομου Σταφιδικού Οργανισμού και της κοινοπραξίας ενώσεων γεωργικών συνεταιρισμών διαχείρισης νωπών προϊόντων της ΣΚΟΠ, που στη δεκαετία του '80 τα κομματικά στελέχη του ΠΑΣΟΚ διαφήμιζαν και κόμπαζαν ότι θα λύσει τα θέματα διακίνησης των οπωροκηπευτικών, και τέλος είναι η ρύθμιση των θεμάτων του ΕΘΙΑΓΕ.

Γίνονται τροποποιήσεις στα νομοθετικά διατάγματα 220/73 και 2147/52 που αφορούν κυρίως την εμπορία των κτηνιατρικών φαρμακευτικών προϊόντων και εναρμονίζεται η νομοθεσία μας στα ισχύοντα στις άλλες χώρες της Ευρωπαϊκής ' Ενωσης. Το ουσιαστικότερο βέβαια είναι η θέσπιση ελέγχων για την προστασία των χρηστών και των καταναλωτών. Και ο έλεγχος αυτός για να εφαρμοσθεί χρειάζεται μηχανισμούς, οι οποίοι δεν προβλέπονται στο παρόν νομοσχέδιο. Σίγουρα ο έλεγχος της κατάχρησης των φαρμάκων ή της κακής τους χρήσης θα είναι εις όφελος των κτηνοτρόφων, αλλά κυρίως σε όφελος των καταναλωτών. Βέβαια υπάρχει κάποια αντίρρηση από πλευράς κτηνιάτρων όσον αφορά τη δυνατότητα των αποφοίτων ΤΕΙ να διακινούν κτηνιατρικά φάρμακα, κάτι για το οποίο, εφόσον οι απόφοιτοι των ΤΕΙ έχουν τις επαρκείς γνώσεις, θα δημιουργήσει σοβαρά προβλήματα.

Το ουσιαστικότερο όμως κομμάτι, κύριοι συνάδελφοι, του νομοσχεδίου είναι οι ρυθμίσεις των συνεταιριστικών χρεών. Δεν είμαστε κατά της ρύθμισης των χρεών αυτών. Είμαστε κατά του τρόπου με τον οποίο γίνονται οι συγκεκριμένες ρυθμίσεις.

'Ολοι γνωρίζουμε αγαπητοί συνάδελφοι, ότι κυκλοφορούν εδώ και ένα χρόνο οι λίστες με τα υπό ρύθμιση χρέη, που πότε συμπληρώνονται με καινούριους φορείς και πότε προσθαφαιρούνται ποσά. Αυτό δείχνει ότι δεν υπάρχει συγκεκριμένη αιτιολογία και οι πιέσεις των πασοκικών συνεταιριστικών στελεχών πάνε και έρχονται.

Τον Ιούλιο του 1996 το ποσό ήταν εβδομήντα έξι δισεκατομμύρια (76.000.000.000), το Νοέμβριο του 1996 έγιναν εκατόν τρία δισεκατομμύρια (103.000.000.000), τον Ιανουάριο του 1997 έγιναν εκατόν έξι δισεκατομμύρια (106.000.000.000), στην επιτροπή παραγωγής έγιναν εκατόν είκοσι επτά δισεκατομμύρια (127.000.000.000), πρόσφατα προστέθηκαν άλλα δεκαεννιά δισεκατομμύρια (19.000.000.000). Φαίνεται ότι υπάρχει δρόμος ακόμα.

Σε πολλές περιοχές της Ευρώπης, αγαπητοί συνάδελφοι, οι συνεταιρισμοί διαδραμάτισαν και διαδραματίζουν σημαντικό αναπτυξιακό και κοινωνικό ρόλο. Δυστυχώς στη χώρα μας οι συνεταιρισμοί έχουν ταυτιστεί με ελλείμματα και χρέη. Και τα χρέη αυτά, αγαπητοί συνάδελφοι, είναι χρέη κυρίως της δεκαετίας του '80.

Αναφέρεται στην εισηγητική έκθεση ότι τα χρέη προήλθαν από ζημιές που οφείλονται στην άσκηση παρεμβατικής πολιτικής με εντολή και για λογαριασμό του κράτους. Θα συμπληρώσω εγώ ότι δημιουργήθηκαν και από άσκηση κοινωνικής πολιτικής και από πρωτοβουλία των διοικούντων. 'Ομως, κύριε Υπουργέ, αυτοί που έδωσαν την εντολή για την άσκηση της συγκεκριμένης παρεμβατικής πολιτικής δεν έχουν πολιτική ευθύνη; Γιατί δεν ανέλαβαν το κόστος αυτής της πολιτικής; Δεν έχουν ευθύνη γιατί με τις παραλείψεις τους επέτρεψαν να ασκείται κοινωνική πολιτική με αδιαφανή τρόπο, πράγμα που οδήγησε στην κακοδιαχείριση, στην σπατάλη και γενικά στη ρουσφετολογική πολιτική;

Αγνοείτε ότι υπήρχαν χρέη που δημιουργήθηκαν από μικροκομματικές, αλλά και προσωπικές πολιτικές των διοικούντων;

Για εμάς είναι φανερό ότι με τις ρυθμίσεις αυτές επιδιώκεται και η συγκάλυψη ευθυνών για πράξεις και παραλείψεις, όλων των μέχρι σήμερα κυβερνήσεων και των διοικούντων τον αγροτοσυνεταιριστικό χώρο. Αφ' ετέρου θα δημιουργηθούν καινούρια χρέη, αφού για μερικούς συνεταιρισμούς η ρύθμιση θα εξασφαλίσει δανειοληπτική ικανότητα με μεγάλη πιθανότητα να έρθουν στην ίδια θέση και την επόμενη ημέρα.

Είπε ο Υποδιοικητής της ΑΤΕ κατά τη διάρκεια της συζήτησης του νομοσχεδίου στην Επιτροπή Παραγωγής, ότι και η Τράπεζα συμφωνεί με αυτές τις ρυθμίσεις. Μάλιστα αυτή ήταν που έκρινε ότι έπρεπε να δοθεί προτεραιότητα σε αυτές τις συγκεκριμένες ρυθμίσεις, γιατί με αυτές είναι εξασφαλισμένη




Σελίδα 54

η ομαλή πορεία των επιχειρήσεων. Και έχει ευθύνες η ΑΤΕ για αυτά τα χρέη, όχι τόσο για το κόστος του χρήματος αφού μέσα σε δυόμισι χρόνια το χρέος διπλασιαζόταν, αλλά κυρίως για τις, με χωρίς σωστά χρηματοοικονομικά κριτήρια, χρηματοδοτήσεις της.

Με το νόμο 2237/94 αγαπητοί συνάδελφοι, χαρίστηκαν περί τα εξακόσια δισεκατομμύρια (600.000.000.000) στους συνεταιρισμούς, χρήματα που μπήκαν στο χαρτοφυλάκιο της ΑΤΕ, με την εξής διαδικασία.

Μετά την ψήφιση του νόμου οι αγροτικοί συνεταιρισμοί υπέβαλαν μελέτη βιωσιμότητας στην ΑΤΕ, η οποία με τη σειρά της έκρινε τις μελέτες αυτές και, εφόσον αυτές εκρίνοντο θετικές εξεδίδοντο ισόποσα ομολογιακά δάνεια από το δημόσιο προς την ΑΤΕ και η τελευταία διέγραφε τα χρέη.

'Εχω ασχοληθεί προσωπικά με αυτήν τη ρύθμιση. 'Ηταν δυνατόν η ΑΤΕ να απορρίψει μελέτες και να αποποιηθεί τη βελτίωση του χαρτοφυλακίου της όταν γνώριζε ότι δεν μπορούσε να εισπράξει αυτά τα χρήματα διαφορετικά;

Και ξέρετε, αγαπητοί συνάδελφοι, ότι αυτή η ρύθμιση είχε πενταετή περίοδο χάριτος. Και το ερώτημα παραμένει. 'Οταν έρθει η ώρα της πληρωμής της πρώτης δόσης θα υπάρξει η δυνατότητα; 'Οχι απλά αμφιβάλλω εγώ, αγαπητοί συνάδελφοι, αλλά είμαι σίγουρος ότι δεν θα υπάρξει αυτή η δυνατότητα. Και αυτό ισχύει για τις ρυθμίσεις που συζητάμε σήμερα.

Και επειδή θέλω να αναφέρω και συγκεκριμένα παραδείγματα και για να μη νομισθεί ότι αποφεύγω συνεταιρισμούς της εκλογικής μου περιφέρειας, θα σας αναφέρω δύο χαρακτηριστικες περιπτώσεις. Πτηνοτροφικός συνεταιρισμός Χαλκίδας: Ρυθμίζονται διακόσια εβδομήντα δύο εκατομμύρια (272.000.000). Δεν καταλαβαίνω το νόημα αυτής της ρύθμισης, όταν ο συνεταιρισμός εδώ και χρόνια δεν λειτουργεί, όταν υπάρχουν υπόλοιπες οφειλές σχεδόν ληξηπρόθεσμες επτά δισεκατομμυρίων (7.000.000.000). Γιατί γίνεται; Για να πάρει τα χρήματα αυτά η Αγροτική Τράπεζα; Και με τα υπόλοιπα τι θα γίνει;

Δεύτερο παράδειγμα: Αναγκαστικός συνεταιρισμός Αμπελοκτημόνων Χαλκίδας. Ρυθμίζεται με το συγκεκριμένο νομοσχέδιο ένα δισεκατομμύριο (1.000.000.000). Το υπόλοιπο ένα δισεκατομμύριο (1.000.000.000) έχει ρυθμιστεί με βάση το νόμο 2237/94 και με βάση αυτήν τη ρύθμιση προβλέπεται ότι πρέπει ο συνεταιρισμός να καταβάλει ετήσια δόση περί τα εκατό εκατομμύρια (100.000.000). Με ποια δυνατότητα; Τη στιγμή που ο συνεταιρισμός δεν μπορεί να ανταποκριθεί ούτε στα λειτουργικά του έξοδα. Μιλάμε για ετήσια έσοδα του συνεταιρισμού της τάξης των εννιά και δέκα εκατομμυρίων. Πώς, λοιπόν, θα υπάρχει δυνατότητα;

Θα μου πείτε, και τι θα γίνει; Το ίδιο κάνει ή γίνουν οι ρυθμίσεις αυτές ή δεν γίνουν. Και θα ήταν ουσιαστικές οι ρυθμίσεις, κύριε Υπουργέ, εάν σ'αυτήν την κατάσταση που μας έρχεται με τα ποσά που ρυθμίζονται, προσθέτατε δίπλα τα υπόλοιπα ποσά που δεν ρυθμίζονται για να δούμε αν πράγματι υπάρχει η δυνατότητα από τους συνεταιρισμούς να πληρώσουν, αν υπάρχει η δυνατότητα με τις μελέτες, τις πραγματικές μελέτες βιωσιμότητας να ανταποκριθούν.

Και επειδή, αγαπητοί συνάδελφοι, οι ρυθμίσεις χρεών είναι από τα κυριότερα μέσα άσκησης της αγροτικής πολιτικής που εφαρμόστηκε στη χώρα μας μετά το 1974, θεωρώ σκόπιμο να αναφερθώ ειδικά στο θέμα.

Αγαπητοί συνάδελφοι, ο χρόνος που κάθε φορά εξαγγέλλονται αλλά και υλοποιούνται οι ρυθμίσεις, καθώς και ο τρόπος εφαρμογής τους, έχουν δημιουργήσει πολλά προβλήματα στον αγροτικό χώρο. Αν και όταν εξαγγέλλονται έχουν ως στόχο την κάλυψη ζημιών από έκτακτες καιρικές συνθήκες και από δυσμενείς επιδράσεις παρεμβάσεων της πολιτείας, αλλά και του διεθνούς ανταγωνισμού, εν τούτοις το μόνο που καταφέρνουν είναι η πρόσκαιρη βελτίωση του χαρτοφυλακίου της Αγροτικής Τράπεζας. Για να είναι αποτελεσματικές οι ρυθμίσεις, πρέπει να βασίζονται στη ρεαλιστική αντιμετώπιση του προβλήματος που προκάλεσε την υπερχρέωση, στη δίκαιη εφαρμογή του μέτρου και κυρίως στη δυνατότητα ανταπόκρισης των πιστούχων στους όρους της ρύθμισης. Ατυχώς, αγαπητοί συνάδελφοι, μέχρι σήμερα, οι ρυθμίσεις όχι μόνο δεν πέτυχαν να αποκαταστήσουν τις ανισορροπίες που δημιουργούν τα βασικά αίτια της επιβολής τους, αλλά αντίθετα δημιούργησαν πολύ περισσότερα χρέη απ'αυτά που πήγαν να ρυθμίσουν. Γιατί από ρύθμιση σε ρύθμιση συνεχώς διογκώνονται με υψηλούς τόκους και φθάνουν σε υπερβολικά ύψη. 'Ενας ύψος οφειλής που είναι αδύνατη η εξόφλησή του, ενώ παράλληλα οι χρεώστες κινδυνεύουν με χρεοκοπία ανά πάσα στιγμή.

Να προσθέσουμε και την ετεροχρονισμένη εφαρμογή τους; Θα αναφέρω χαρακτηριστικά την περίπτωση ρύθμισης των κτηνοτροφικών χρεών. Εξαγγέλθηκε το 1991 και οριστικοποιήθηκε μετά από καθυστερήσεις και υπαναχωρήσεις για προεκλογικές και κομματικές σκοπιμότητες. Γνωστή η διαμάχη μεταξύ ΠΑΣΟΚ και Νέας Δημοκρατίας για τη συγκεκριμένη ρύθμιση. Οριστικοποιήθηκε το Φεβρουάριο του 1994 και άρχισε να εφαρμόζεται από την Αγροτική Τράπεζα από τον Ιούνιο του 1994 μέχρι τέλους του 1995. Καταλαβαίνετε φυσικά πόσα προβλήματα δημιουργήθηκαν από αυτή την καθυστέρηση, όταν έχουμε ρυθμίσεις οφειλών του 1991 με συνθήκες 1995. Και σήμερα σε πολλές περιοχές η ρύθμιση αυτήν είναι άνευ αξίας, αφού οι κτηνοτρόφοι δεν μπορούν να ανταποκριθούν στους όρους.

Θέλετε να προσθέσω και τις ρυθμίσεις από τις θεομηνίες; 'Εχουμε καταστροφή της γεωργικής παραγωγής. Η ορθή αντιμετώπιση του προβλήματος είναι η αποζημίωση της παραγωγής, καθώς και η διαγραφή του σχετικού χρέους. Ποιος θα το αναλάβει αυτό; Ακόμα περιμένουμε από το Υπουργείο Γεωργίας την κατάθεση του σχετικού νομοσχεδίου που θα αφορά τις αγροτικές αποζημιώσεις.

Αντί αυτού, τι γίνεται σήμερα; Ρυθμίζουμε τις οφειλές, επαναδανειοδοτούμε τον παραγωγό με συνέπεια η επόμενη παραγωγή να είναι χρεωμένη στο διπλάσιο και αν προσθέσουμε και τους τόκους πάει στο τριπλάσιο. Το αποτέλεσμα είναι να μην μπορούν να πληρώσουν, να μην αντέχουν οι παραγωγοί.

Οι πιο πολλοί τι περιμένουν; 'Η την κατάσχεση ή την επόμενη ρύθμιση. 'Ερχεται η επόμενη ρύθμιση, διογκώνει το ποσό και φθάνει σε κάποιο σημείο η Αγροτική Τράπεζα να έχει πρόβλημα. Και έρχεται η πολιτεία και μεταβιβάζει τα χρέη αυτά στις πλάτες του 'Ελληνα φορολογούμενου.

Κύριε Υπουργέ, έρχομαι πάλι στις ρυθμίσεις των συνεταιριστικών χρεών. Εάν νομίζετε ότι με τις ρυθμίσεις αυτές θα εξυγιανθεί το χαρτοφυλάκιο της Αγροτικής Τράπεζας και θα γίνουν βιώσιμες οι συνεταιριστικές οργανώσεις, κάνετε λάθος. Νομίζω πως είναι η ώρα να ασχοληθείτε σοβαρά με το θέμα της Αγροτικής Τράπεζας. Μπορούσατε να φέρετε χωριστά το θέμα της Αγροτικής Τράπεζας με άμεσο και ευθύ τρόπο. 'Εχει ανάγκη η Αγροτική Τράπεζα να εκσυγχρονιστεί και να πειθαρχήσει σε κανόνες διαφάνειας.

Κύριε Υπουργέ, δυστυχώς η πορεία της Αγροτικής Τράπεζας, όπως το έδειξε και η χθεσινή παραίτηση του διοικητή της, φαίνεται ότι έχει πολλά προβλήματα. Προσέχετε, κύριε Υπουργέ, διότι απ'ό,τι φαίνεται υπάρχει κάποια σκληρή ομάδα μέσα στην Αγροτική Τράπεζα η οποία δεν αφήνει την Τράπεζα να έχει σωστή πορεία. Προσέχτε μήπως το επόμενο θύμα αυτής είστε εσείς.

'Ερχομαι στο τρίτο ουσιαστικό κομμάτι που αφορά τη διάλυση δύο συνεταιριστικών οργανώσεων με διαφορετική, η κάθε μία, ιστορία και πορεία, τη διάλυση του Αυτόνομου Σταφιδικού Οργανισμού που επί πολλά χρόνια προστάτευσε την καλλιέργεια και την εμπορία της κορινθιακής σταφίδας και της Κοινοπραξίας Ενώσεων Γεωργικών Συνεταιρισμών Διαχείρισης Νωπών Προϊόντων και της ΣΚΟΠ, που απλά έμεινε στις προθέσεις της.

Κύριε Υπουργέ, θα σας συνιστούσα να αποσύρετε τα άρθρα που αφορούν τη διάλυση του ΑΣΟ. Και δεν το λέω για αντιπολιτευτικούς λόγους. Η απόσυρση για εμάς κρίνεται απαραίτητη για τους παρακάτω λόγους:

Πρώτον, ήδη ο ΑΣΟ παρεμβαίνει στην αγορά, κάνει συγκέντρωση και μάλιστα σε καλές τιμές. Από προχθές





Σελίδα 55

μάλιστα αύξησε την τιμή κατά δεκαπέντε δραχμές (15). Ποιος θα κάνει αύριο την αποθεματοποίηση αφού δεν έχει προηγούμενα ετοιμαστεί η διάδοχος κατάσταση;

Δεύτερον, δεν έχει προηγηθεί ο απαραίτητος διάλογος με τους κατ'εξοχήν αρμόδιους και ενδιαφερόμενους για το νέο φορέα.

Τρίτον, δίνετε προτεραιότητα στη διανομή των περιουσιακών στοιχείων παρά στην προετοιμασία, στο πλαίσιο και στην εξασφάλιση των προϋποθέσεων για τη διάδοχη του ΑΣΟ κατάσταση.

Δεν θα συμφωνήσουμε στην άποψη ότι η διάλυση του ΑΣΟ είναι μονόδρομος. Αναζητήσατε τα αίτια που οδήγησαν σε αυτήν τη λύση; Είτε ο ΑΣΟ μετεξελιχθεί σε τριτοβάθμια συνεταιριστική οργάνωση -δηλαδή αλλάξει ουσιαστικά ταμπέλα- είτε τον διαδεχθεί μία ανώνυμος συνεταιριστική εταιρεία, αυτό που προέχει για εμάς είναι ο νέος φορέας να χαράξει και να εφαρμόσει πολιτική στήριξης του προϊόντος.

Κεντρικό πρόβλημα και στη μία και στην άλλη περίπτωση παραμένει η διάθεση της περιουσίας του ΑΣΟ, μιας περιουσίας που περιλαμβάνει, πέραν των ρευστών διαθεσίμων και ακίνητα στις καλύτερες περιοχές της Πελοπονήσου. Και η περιουσία του ΑΣΟ δεν δημιουργήθηκε ούτε από δάνεια ανεξόφλητα ούτε από κρατική στήριξη. Είναι ελεύθερη βαρών. Και δυστυχώς, η Κυβέρνηση αποβλέπει στην περιουσία του, αφού περιέρχεται ουσιαστικά στην απόλυτη δικαιοδοσία του Υπουργού Γεωργίας, αποστολή που έχει ο φορέας, όποια νομική υπόσταση και αν αποκτήσει, από δυναμικά περιουσιακά στοιχεία, ικανά να στηρίξουν τη νέα αρχή σε ένα κρίσιμο για την αγροτική μας οικονομία προϊόν.

Ουσιαστικά, ο νέος φορέας ξεκινάει δίχως κεφάλαια, δίχως περιουσία και δίχως προσωπικό. 

Μήπως η ενίσχυση των κοινωφελών δραστηριοτήτων της Νομαρχιακής και Τοπικής Αυτοδιοίκησης μέσω της περιουσίας του Α.Σ.Ο. έχει άλλο νόημα. Μήπως, κύριε Υπουργέ, προικοδοτήσατε τους δήμους με ξένη περιουσία; Και μήπως αυτήν την περιουσία τη δώσατε σε δήμους που εσείς επιθυμείτε;

Και τα ερωτήματα αυτά έρχονται, γιατί δεν έχει γίνει καμιά μελέτη από την οποία να προκύπτει συγκεκριμένη χρήση των ακινήτων του Α.Σ.Ο. 

Η πορεία της Σ.Κ.Ο.Π. ήταν διαφορετική. 'Ηταν ένα εγχείρημα το οποίο απέτυχε από την πρώτη στιγμή και είχε σαν αποτέλεσμα να συζητούμε σήμερα την επιβάρυνση του ελληνικού λαού με μερικά δισεκατομμύρια.

Τέλος, θα αναφερθώ για λίγο στο ΕΘ.Ι.ΑΓ.Ε. Και γι' αυτήν την περίπτωση, κύριε Υπουργέ, σας προτείνω να αποσύρετε τις συγκεκριμένες διατάξεις. Γιατί πριν λίγες ώρες, ψηφίσαμε το νομοσχέδιο για το μισθολόγιο των πανεπιστημιακών και ερευνητών. Και είχαμε συμφωνήσει σχεδόν όλες οι πτέρυγες τα θέματα των ερευνητών, που δεν διέπονται από το ν.1514/85, να αντιμετωπιστούν με ένα προεδρικό διάταγμα που θα έρθει προσεχώς. Και δεν καταλαβαίνουμε γιατί εσείς ασχολείσθε την ίδια ώρα με ένα θέμα που περιμένουμε, μέσα στα πλαίσια του προεδρικού διατάγματος που θα κατατεθεί, να αντιμετωπιστεί σφαιρικά για όλους τους ερευνητές, για όλα τα ερευνητικά κέντρα και ινστιτούτα που είναι έξω από το νόμο 1514/85. 

Υπάρχουν και πολλά άλλα θέματα που ρυθμίζει το συγκεκριμένο νομοσχέδιο. Θα τα αναπτύξω στη δευτερολογία μου και στην κατ' άρθρον συζήτηση. 

Επειδή όμως όλα τα θέματα αντιμετωπίζονται σπασμωδικά και δεν λύνονται ουσιαστικά προβλήματα της ελληνικής γεωργίας, εμείς καταψηφίζουμε το συγκεκριμένο νομοσχέδιο.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Ρόκος έχει το λόγο.

ΓΕΩΡΓΙΟΣ ΡΟΚΟΣ: Κυρίες και κύριοι συναδελφοι, μετά από μήνες παλινωδίας και αφού στο μεταξύ το σημερινό νομοσχέδιο παραμερίστηκε στα θερινά Τμήματα της Βουλής από τις προτεραιότητες που είχαν για την Κυβέρνηση το μισθολόγιο των δικαστών και των Βουλευτών, το βόλεμα των ακάλυπτων επιταγών και των πλαστογράφων των τιμολογίων, η φορολόγηση του τσίπουρου και της τσικουδιάς, έστω και τώρα με καθυστέρηση ήρθε για να συζητηθεί ένα σημαντικό νομοσχέδιο, αυτό που αφορά τον αγρότη και την αγροτική οικονομία, που αφορά ουσιαστικά το 20% των Ελλήνων πολιτών, των φρουρών της υπαίθρου, αλλά έμμεσα σαφώς και όλη την ελληνική οικονομία. 

Για να γίνετε όμως πειστικοί, κύριοι της Κυβέρνησης, σταματήστε κατ' αρχήν τις προκλήσεις. Και είναι πρόκληση να σέρνονται στα δικαστήρια της χώρας έξι χιλιάδες αγρότες μετά τις δίκαιες κινητοποιήσεις του περασμένου φθινόπωρου. Και πρέπει να προχωρήσετε -και αυτό πρέπει να το κάνετε άμεσα- για να αποκτήσετε εμπιστοσύνη στον αγροτικό κόσμο, στην παραγραφή αυτών των αδικημάτων. Και οδηγείτε στη φυλακή αγρότες. Και με τη χθεσινή απόφαση, με τη δήμευση των αγροτικών μηχανημάτων, που είναι η ψυχή του αγρότη, βάζετε και κάτι το καινούριο.

Γνωρίζετε ότι το αδιέξοδο έτσι και αλλιώς υπήρχε. 'Ηδη, η Αγροτική Τράπεζα έχει στείλει σε χιλιάδες αγρότες σημειώσεις για κατασχέσεις μηχανημάτων, αλλά και περιουσιών. 

Με τέτοια πραγματικότητα, τι νόημα έχει, λοιπόν, το σημερινό νομοσχέδιο, όταν και αυτό ακόμη προκαλεί, αντί να προχωράει στη ρύθμιση των χρεών όλων των αγροτών και όλων των συνεταιριστικών οργανώσεων ισότιμα; Χρεών, που με την πολιτική των τελευταίων χρόνων και επί των τελευταίων κυβερνήσεων δημιουργήθηκαν. Βάναυσα παραβιάζεται κάθε δικαίωμα ίσης μεταχείρισης των Ελλήνων πολιτών, ρυθμίζοντας μόνο για τους ημέτερους αγρότες και συνεταιρισμούς, εκσυγχρονίζοντας έτσι όχι την πολιτική, αλλά τον παλαιοκομματισμό και την πελατειακή σχέση με την οποία εδραιώνεσθε στην εξουσία.

Είναι λυπηρό να βλέπουμε σε αυτό το νομοσχέδιο ρύθμιση συγκεκριμένων πολιτών, σε συγκεκριμένες περιοχές συγκεκριμένων υπουργών. Μιλάω γι' αυτές στα χωριά της Θεσπρωτίας. Υπάρχουν και άλλες επιλεκτικές ρυθμίσεις ημετέρων, αλλά δεν θα προχωρήσω γιατί δεν θέλω σήμερα να προκαλέσω. Είναι όμως μια πικρή αλήθεια που όλοι τη γνωρίζουμε.

'Ηρθε πριν από μισό λεπτό ο κύριος Υπουργός και μου έδωσε τη σημερινή τροπολογία στην οποία εμφανίζονται και άλλοι συνεταιρισμοί. 'Εψαξα να βρω και τους δικούς μας συνεταιρισμούς, που γνωρίζω τον πόνο και τον καϋμό που έχουν, αλλά δεν τους είδα. Δεν θα τους αναφέρω γιατί δεν θέλω να μπω στη λογική της πελατειακής σχέσης και αντίληψης, με διακομματικά κριτήρια ή με προσωπικά παντρέματα με τις διοικήσεις που πολλές φορές οι ίδιες έχουν φτάσει σε αδιέξοδα τους συνεταιρισμούς.

Είναι υποχρέωσή μας όμως, κύριοι συνάδελφοι, είναι υποχρέωση των πολιτικών δυνάμεων να απαντήσουν στις συντελούμενες στις μέρες μας ανατροπές και αναδιατάξεις των διεθνών δεδομένων που στο διάβα τους ισοπεδώνουν ανθρώπινες αξίες στη λογική του κέρδους.

Οι διεθνείς εξελίξεις, στην προσπάθεια επιβολής μιας νέας διεθνούς τάξης πραγμάτων, με την προσπάθεια των ΗΠΑ να αποσπάσουν την αποδοχή συγκυριαρχίας στην Ευρώπη, διαμορφώνουν μια κρίσιμη κατάσταση για την ευρωπαϊκή οικονομία, ιδιαίτερα όμως για την ευρωπαϊκή γεωργία, καθώς η προσφορά αγροτικών προϊόντων στην ευρωπαϊκή αγορά αυξάνει δυσανάλογα προς τη ζήτηση. Και αυτό είναι αποτέλεσμα της ΚΑΠ, της GATT, αλλά και του Μάαστριχτ. Από την άλλη πλευρά έχουμε τη συρρίκνωση του εισοδήματος του καταναλωτή, με την άσκηση μιας συντηρητικής πολιτικής που εφαρμόζεται από τις κυβερνήσεις σχεδόν όλων των ευρωπαϊκών χωρών σήμερα. 'Ολα αυτά οδηγούν σε κρίση, άσχετα εάν αυτές οι κυβερνήσεις αυτοαποκαλούνται ή αυτοπροσδιορίζονται ως προοδευτικές ή σοσιαλιστικές.

Οι προοδευτικές πολιτικές της ευρωπαϊκής γεωργίας αποδυναμώνονται, με επιπτώσεις στο αγροτικό εισόδημα και στην κοινωνική σταθερότητα. Είναι εξέλιξη όμως, που οδηγεί κάθε χρόνο και περισσότερο τους Ευρωπαίους αγρότες σε αγώνα αμφισβήτησης και σύγκρουσης με τις κυβερνήσεις τους.

Εάν όμως, η κατάσταση είναι κρίσιμη για την ευρωπαϊκή γεωργία και τους Ευρωπαίους αγρότες, στην περίπτωση της χώρας μας, η κατάσταση αυτή αποκτά, δυστυχώς, εφιαλτικές 





Σελίδα 56

διαστάσεις.

Τα οξυμμένα διαρθρωτικά προβλήματα που χαρακτηρίζουν την ελληνική γεωργία, σε συνδυασμό με την ανικανότητα των τελευταίων δέκα χρόνων να διαπραγματευτούν αποτελεσματικά τις ρυθμίσεις της ΚΑΠ και της GATT, σε συνδυασμό, για την Ελλάδα τουλάχιστον, με τον τρόπο που οι πολιτικές δυνάμεις της χώρας χειρίζονται τους κοινωνικούς φορείς, τους αγροτικούς φορείς, δημιουργείται μια στρέβλωση, μια επικινδυνότητα που οδηγεί, όχι μόνο σε αδιέξοδα, αλλά σιγά-σιγά θα οδηγήσει και σε κοινωνικές ρήξεις. Εάν όμως, η ευρωπαϊκή γεωργία, όπως έλεγα και ο Ευρωπαίος αγρότης έχει απέναντί του τους μονοπωλιακούς μηχανισμούς των κεφαλαίων που ελέγχουν τις ηγεσίες των κομμάτων και των κυβερνήσεων των χωρών, επιβάλλοντας αυτές τις συμφωνίες σιγά, σιγά τη μια μετά την άλλη, ΚΑΠ, GATT, Μάαστριχτ, χωρίς να βλέπουν τα κοινωνικά και οικονομικά προβλήματα των λαών, κυρίως των χαμηλών στρωμάτων θα οδηγηθεί σε παρακμή ο αγροτικός τομέας. Στη χώρα μας αυτό μεγιστοποιείται, όμως είπα με την πελατειακή συγκρότηση των κρατικών και αγροτικών φορέων άσκησης αγροτικής πολιτικής, αλλά και των ίδιων των κομμάτων που επιμένουν με παλαιοκομματική αντίληψη να πολιτεύονται, να συγκροτούνται και να κυριαρχούν. 

Οδηγείτε έτσι με τη συμπεριφορά σας κι εσείς στην παρακμή τον αγροτικό τομέα, όταν νομίζετε ότι βολεύεστε με την εκλογή διοικήσεων των Kομμάτων σας εναλλάξ μια φορά εσείς και μια φορά η Νέα Δημοκρατία, όταν νομίζει ότι εξυπηρετεί το προσωπικό της συμφέρον ή τους προσωπικούς της φίλους με τις αποφάσεις αυτές.

Ενώ εκλέγεσθε από το σύνολο του ελληνικού λαού, στην πραγματικότητα βουλιάζετε κάθε μέρα και περισσότερο το σύνολο του λαού, μαζί με τους κομματικούς σας φίλους. Χρόνια τώρα, διασπάτε τον αγροτικό κόσμο μέσα από τον έλεγχο που ασκείτε στους φορείς του αγροτικού κινήματος, αγνοώντας ότι η διεθνής εμπειρία δείχνει ότι δεν εκσυγχρονίζεται το συνεταιριστικό κίνημα, εάν δεν προχωρήσει σε έναν νέου τύπου συνεταιρισμό επιχειρηματικής δράσης, κοινωνικής συνοχής και συνεργασίας αγροτών και εργαζόμενων στη συνεταιριστική οργάνωση. Θα διαλυθούν -ήδη έχουν αρχίσει- και μαζί με αυτούς -δεν υποφέρουν μόνο οι αγρότες- υποφέρουν και χιλιάδες εργαζόμενοι με το να σέρνονται σήμερα από γραφείο σε γραφείο Κομμάτων, για να μπορέσουν να βρουν τα δίκαιά τους.

Αυτή είναι η ανισότητα μεταχείρισης των εργαζομένων της ελληνικής κοινωνίας. 'Οταν αποκαταστείτε αυτούς στην ΚΥΔΕΠ, εγκαταλείπετε τους άλλους. Αναγκάζονται χιλιάδες αγρότες, χιλιάδες εργάτες να οδηγούνται γύρω από τα Κόμματα, γύρω από τους πολιτικούς για να βρουν τα δίκαιά τους.

Κυρίες και κύριοι συνάδελφοι, αν θέλετε πράγματι να αντιστραφεί η καταστροφική πορεία της αγροτικής μας οικονομίας, έχουμε όλοι ανάγκη από ένα γνήσιο εθνικό διάλογο και τη σύμφωνη γνώμη των αγροτών, γιατί μόνο μαζί τους μπορούμε να πάρουμε γενναίες και ριζοσπαστικές αποφάσεις και να δώσουμε λύσεις, στο επίπεδο της οργάνωσης και με έναν άλλο τύπο συνεταιρισμού, όπως προτείνουμε εμείς στο ΔΗ.Κ.ΚΙ., μιλώντας για μια πρωτοβάθμια συνεταιριστική οργάνωση ανά δήμο, για μία ένωση ανά νομό και όχι πολυδιάσπαση, για ένα τριτοβάθμιο όργανο ανά κλάδο παραγωγής, για να μπορέσουμε έτσι να αρχίσουμε να βρίσκουμε μαζί με τους αγρότες, στο συνολό τους, αποτελεσματικότητα.

Υπάρχουν προτάσεις, οι οποίες όμως έχουν ανάγκη από μια φερεγγυότητα. Μπορεί κανείς και πρέπει να πιστέψει ότι οι συνεταιρισμοί μπορούν να φέρουν την αναδιάρθρωση των καλλιεργειών. Οι συνεταιρισμοί μπορούν να αναζωογονήσουν την περιφέρεια και την ύπαιθρο. Οι συνεταιρισμοί μπορούν να εφαρμόσουν τα αποτελέσματα της αγροτικής έρευνας. Μπορούν να συμβάλλουν στη μείωση του κόστους παραγωγής. Οι συνεταιρισμοί μπορούν να εξασφαλίσουν τη διάθεση των προϊόντων και των εισοδημάτων των παραγωγών. Οι συνεταιρισμοί μπορούν να κάνουν τους αγρότες σοβαρούς επαγγελματίες. Μπορούν να διασφαλίσουν ακόμα και το μέλλον της Αγροτικής Τράπεζας που εσείς με παλαιότερες αποφάσεις έχετε υπονομεύσει, μετατρέποντάς την από Αγροτική Τράπεζα, φορέα του αγρότη, σε εμπορική τράπεζα που σήμερα λυμαίνεται τα χρήματα και τον ιδρώτα του αγρότη.

Ποια χαρακτηριστικά όμως πρέπει να έχουν αυτοί οι συνεταιρισμοί για να μπορέσουμε σήμερα να τους χαρίσουμε -γιατί δεν τους ρυθμίζουμε- κάποια από τα χρέη; Πρέπει να είναι ανταγωνιστικοί και εξαγωγικοί. Προϋποθέτουν ισχυρές και προσανατολισμένες στην αγορά συνεταιριστικές επιχειρήσεις. Διαφορετικά δεν θα μπορέσουν να επιβιώσουν.

Στις σημερινές συνθήκες όπου όλες οι εξελίξεις τρέχουν με ταχύτητα φωτός, κρίνοντας τη βιωσιμότητα του αγροτικού τομέα στο πεδίο της διεθνούς ανταγωνιστικότητας, όπου αγροτικά νοικοκυριά και συνεταιρισμοί επιβάλλεται να εργάζονται κάτω από τις συνθήκες επιχειρηματικού θερμοκηπίου, πρέπει να αισθανθεί ο καθένας ότι δουλεύει και απολαμβάνει. Διαφορετικά με τέτοια εξέλιξη, που κάθε μέρα το βιωτικό επίπεδο πέφτει στην επαρχία, δεν θα μπορέσει κανείς να συμμετέχει στις εργασίες που έπονται.

Ο κομματισμός πρέπει να αντικατασταθεί από δημόσια και έντυπη επικοινωνία των αγροτικών φορέων, των θεσμών, ως βάση ενότητας, στόχων εργατών και εργαζομένων στο αγροτικό συνεταιριστικό κίνημα.

Φυσικά, είναι γνωστό πως τίποτα δεν έρχεται μόνο του. Η διεκδίκηση ενός ελπιδοφόρου και βιώσιμου μέλλοντος απαιτεί τη ρήξη του παρόντος με το παραδοσιακό παρελθόν, την ενεργή συμμετοχή των αγροτών και των εργαζομένων στο οικονομικό και κοινωνικό γίγνεσθαι.

Δεν νοείται κάθε φορά που αυτοί μπαίνουν σε αγώνες, να κτυπιούνται, να θεωρούνται αντίπαλοι της ελληνικής κοινωνίας και να τους βάζουμε άλλες κοινωνικές ομάδες απέναντι, να παίρνουμε τα μέσα ενημέρωσης και να θορυβούμε στο σύνολο τον ελληνικό λαό για να υπάρχει έτσι η σύνδεση όλων των εργαζομένων της ελληνικής κοινωνίας.

Πρέπει κάποια στιγμή να πείσουμε -και αυτό γίνεται μόνο με διάλογο σε εθνικό επίπεδο- πως υπάρχει ανάγκη επικέντρωσης των δραστηριοτήτων σε συγκεκριμένα προϊόντα που έχουν συγκριτικά πλεονεκτήματα στην περιοχή. Και αυτό βεβαίως μπορεί να γίνει με μια στράτευση επιστημόνων, που σήμερα δυστυχώς εσείς με τις επιλογές σας τους βγάζετε απέναντι και έτσι διαβάζει κανείς στα περιθώρια αυτής της συζήτησης, τα υπομνήματα που έχετε δεχθεί από τους γεωπόνους, τα οποία δεν τα έχετε κάνει δεκτά, διότι ποτέ δεν καθίσατε με ίσο, ισότιμο διάλογο να τους αντιμετωπίσετε, παρά μόνο με σημειώματα. Το ίδιο κάνετε και με άλλους επιστημονικούς φορείς, το ίδιο κάνετε και με τους κτηνιάτρους, το ίδιο κάνετε ακόμη και με αυτούς τους ίδιους τους επιστήμονες του Ε.Θ.Ι.ΑΓ.Ε., που είναι η ελπίδα προοπτικής για την αγροτική οικονομία, αν θέλουμε πραγματικά να εκσυγχρονιστούμε και να γίνουμε αποτελεσματικοί.

Η μείωση του κόστους των εργασιών και στην παραγωγή και στη συγκέντρωση και στην εμπορία των αγροτικών προϊόντων, των εφοδίων και των τροφίμων, μπορεί να γίνει μόνο με συνεργασία σε τοπικό, σε περιφερειακό επίπεδο, ακόμη και σε ευρωπαϊκό επίπεδο, για να μπορέσει έτσι η αποτελεσματικότητά μας να βρει ουσιαστική διέξοδο. 

'Ομως, κύριε Υπουργέ και κύριοι της Κυβέρνησης, για να υπάρχει μια τέτοια αποτελεσματικότητα δράσης, κατανόηση από όλους τους φορείς, πρέπει να υπάρχει και μια Δημόσια Διοίκηση που λειτουργεί και δεν παραλειτουργεί για να έχει ανάγκη κάθε φορά τη δική σας προσωπική διαμεσολάβηση στα μικρότερα ή μεγαλύτερα ζητήματα. Είναι μια νοοτροπία, την οποία καμιά φορά δεν την περιμένουμε από εσάς, αναγνωρίζοντας ότι έχετε ένα παρελθόν, μια αγωνιστική δράση, μια ηλικία που δεν πρέπει να υιοθετήσει τον παλαιοκομματισμό και τον τρόπο λειτουργίας που ακόμη σήμερα, δυστυχώς, συνεχίζετε. 

Αποφεύγω τις προκλήσεις στη συζήτηση και εύχομαι να μην το κάνω, ούτε στη δευτερολογία, γιατί δεν θέλω να ανοίξω μέτωπο, δεν θέλω πραγματικά, κύριε Υπουργέ, και λόγω εκτίμησης να σας δώσω συγκεκριμένα συμπεράσματα για το 



Σελίδα 57

πώς λειτουργεί η Δημόσια Διοίκηση.

Διαβάστε την εφημερίδα "ΕΞΟΥΣΙΑ". Σε μια σελίδα θα σας δώσει παραστατικά το πώς αντιμετωπίζει η Δημόσια Διοίκηση και η ίδια η δικαιοσύνη την πραγματική κατάσταση στον αγροτικό τομέα, τα σκάνδαλα που κάθε μέρα φυτρώνουν εδώ και εκεί. Θα παρακαλούσα πράγματι, να ρίξετε μια ματιά για το σκάνδαλο των πενήντα δισεκατομμυρίων (50.000.000.000), που ανέφεραν χθες, τον τρόπο αντιμετώπισης από την ίδια τη δικαιοσύνη, την παρακμή του κράτους.

Λέω παρακμή και μπήκε στο μυαλό μου και η παρακμή στη διακίνηση των φαρμάκων. Αν κανείς είναι έμπορας, αν κανείς γνωρίζει, αν κανείς κινείται, μαθαίνει πράγματα που αγωνιά για το πού πάει πράγματι αυτός ο τόπος, όπου διαπιστώνεται ότι είναι όλοι έρμαια των πολυεθνικών εταιρειών και δεν μπορεί να επιβιώσει κανένας νέος, όσο και αν είναι δραστήριος και έξυπνος επιχειρηματίας. Νέμονται τα εμπορεύματα, τα αγροτικά φάρμακα, οι μεγάλες πολυεθνικές εταιρείες.

Υπάρχουν εταιρείες, κύριε Υπουργέ, και το ξέρετε -πρέπει να το ξέρετε τουλάχιστον- οι οποίες έχουν χάσει την πατέντα εδώ και τρία χρόνια. Νέες εταιρείες θέλουν να μπουν στο παιχνίδι της αγοράς και είναι τρία χρόνια τώρα οι αιτήσεις τους υπό εξέταση στις δικές σας επιτροπές. Κάντε κάποια προσπάθεια. Ας ευχηθούμε όμως ότι θα προχωρήσετε ένα βήμα ακόμη, αν όχι τώρα, αύριο, μεθαύριο, ούτως ώστε σιγά-σιγά να βρείτε και εσείς το θάρρος να ξεπεράσετε αυτήν τη συνήθεια που έχετε αποκτήσει μέσα από τη λογική διαχείριση της εξουσίας.

Δεν ασχολείσθε με τόλμη με τα φυτοφάρμακα στη χώρα μας. Ασχολείσθε με το ποιος τα εμπορεύεται, με το αν κερδίζει λιγότερα ή περισσότερα, με το αν πρέπει να κάνει με ένα τετραγωνικό ή πέντε τετραγωνικά παραπάνω κτίριο ή με λεπτομέρειες που ουσιαστικά δεν δίνουν λύσεις στα προβλήματα. Γιατί για να κάνετε κάτι τέτοιο, πρέπει με τόλμη να προχωρήσετε σε νέα μορφή καλλιεργειών, όπως στη βιολογική καλλιέργεια που οπωσδήποτε δένει απόλυτα με τις κλιματολογικές συνθήκες της χώρας μας.

'Ομως, για να προχωρήσετε έχετε ανάγκη από ένα ΕΘΙΑΓΕ το οποίο το χρηματοδοτούμε γιατί η έρευνα είναι η ελπίδα και η προοπτική κάθε χώρας. Δεν μπορεί με έναν προϋπολογισμό επτακοσίων πενήντα εκατομμυρίων (750.000.000), με υποβάθμιση υπαλλήλων, αντί να αναβαθμίσουμε αυτούς και μισθολογικά και με μετεκπαιδεύσεις, να περιμένετε να αλλάξουν τα πράγματα σ'αυτήν τη χώρα. Ζήσατε και εσείς, κύριε Υπουργέ, και ακούσατε τα παράπονα των συνεταιριστικών οργανώσεων στην Ελλάδα. Θυμάμαι παραστατικά σε μία ακρόαση που είχαμε τον πρόεδρο των αγροτικών συνεταιρισμών της Ρεθύμνης, που μας έλεγε την εξέλιξη της παραγωγής της Κρήτης, που κάποτε τροφοδοτούσε μονοπωλιακά τις αγορές του Μονάχου γιατί κάποτε είχε κοστολόγιο χαμηλό και μεγάλη αποδοτικότητα. Οι δεκαπέντε τόνοι ανά στρέμμα έφθασαν να είναι σήμερα οκτώ τόνοι ανά στρέμμα. Ξέρετε γιατί; Γιατί αυτοί που τους ανταγωνίζονταν οι Ολλανδοί μονοπωλιακά τροφοδοτούν με σπόρους τις δικές μας μονάδες. Και βεβαίως, δεν το έκαναν ποτέ εις βάρος της εμπορικής τους προοπτικής στις διεθνείς αγορές και στις αγορές της Ευρώπης.

Είναι πολλά τα ζητήματα. Πρέπει και εσείς νέοι πολιτικοί, νέοι άνθρωποι έξω από τα στεγανά του παλαιοκομματισμού και της αντίληψης που κυριαρχεί σήμερα σε όλα τα κόμματα, να πάρετε πρωτοβουλίες. Ξέρω, είναι κατανοητό ότι περνάτε και εσείς από το σταγονόμετρο της οικονομικής πολιτικής που εφαρμόζουν οι εκσυγχρονιστές του ΠΑ.ΣΟ.Κ. σήμερα. Είναι αυτοί που είναι εμπόδιο σε κάθε πρωτοβουλία σας. Δεν είναι τυχαίο ότι μέρες τώρα προσπαθούσατε να φέρετε το νομοσχέδιο. Είχατε αντιδράσεις. Και είναι κατανοητό ότι για πεσκέσι δώσατε ρυθμίσεις.'Ετσι με παζάρια, δεν ασκείται πολιτική, κύριε Υπουργέ. Ο ελληνικός λαός περιμένει πρωτοβουλίες σας και δεν είναι και καλοσυνάτος. Ζητάει από σας στην πολιτική παλικαριά και χαμόγελο. Στρατεύστε τις για να πετύχετε. Εμείς δεν έχουμε παρωπίδες. Είμαστε πολιτικές δυνάμεις που έχουμε ξεπεράσει την προοπτική της δικής μας επαγγελματικής πολιτικής καριέρας, γι'αυτό και είμαστε ελεύθεροι άνθρωποι.'Εχουμε πάρει μία απόφαση, να πολιτευόμαστε τίμια και σταθερά. Και όταν θα κάνουμε λάθη, μαζί σας και με τίμια κουβέντα θα τα διορθώνουμε. Σκοπός μας όμως σήμερα είναι να διορθώσουμε τη δική σας πορεία που είναι σε λάθος κατεύθυνση. Αυτή είναι η δική μας επιδίωξη. 

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός Γεωργίας έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, το λόγο. Πριν πάρει το λόγο ο κύριος Υπουργός, θα παρακαλούσα για το εξής αν μου δώσετε ένα λεπτό.

ΠΡΟΕΔΡΕΥΩΝ (Λουκάς Αποστολίδης): Ορίστε, έχετε το λόγο.

ΣΑΒΒΑΣ ΤΣΙΤΟΥΡΙΔΗΣ: Θα παρακαλούσα τον κύριο Υπουργό κατά την ομιλία του να μας απαντούσε στο εξής ερώτημα. Είναι πολύ σημαντικό για μας. Πριν από τέσσερις μήνες, η Νέα Δημοκρατία κατέθεσε μία τροπολογία σύμφωνα με την οποία ζητούσαμε να παραγραφούν τα αδικήματα τα οποία ετελέσθησαν στις αγροτικές κινητοποιήσεις. Ο κύριος Υπουργός Γεωργίας μας είπε ότι συμφωνούσε, αλλά ότι διαφωνούσε ο Υπουργός Δικαιοσύνης. Ο Υπουργός Δικαιοσύνης μας είπε ότι συμφωνούσε και αυτός και ύστερα από τέσσερις μήνες, αφού καταθέσαμε τροπολογίες...

ΠΡΟΕΔΡΕΥΩΝ (Λουκάς Αποστολίδης): Παρακαλώ.

ΣΑΒΒΑΣ ΤΣΙΤΟΥΡΙΔΗΣ: Τελειώνω.

ΠΡΟΕΔΡΕΥΩΝ (Λουκάς Αποστολίδης): Μπορείτε να μιλήσετε στην τοποθέτησή σας.

ΣΑΒΒΑΣ ΤΣΙΤΟΥΡΙΔΗΣ: Περιμένω απάντηση από τον κύριο Υπουργό και τον παρακαλώ να απαντήσει.'Υστερα από τέσσερις μήνες παλινωδιών, απόψε έχουμε μία εμπρόθεσμη και σε σχετικό νομοσχέδιο τροπολογία. Θα παρακαλούσα τον κύριο Υπουργό κατά την εισήγησή του να μας απαντήσει εάν την αποδέχεται. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): 'Οταν έρθει η ώρα αυτή.

Κύριε Υπουργέ, έχετε το λόγο.

ΜΟΣΧΟΣ ΓΙΚΟΝΟΓΛΟΥ: Να περιμένει λίγο να μιλήσουν και οι Βουλευτές.

ΠΡΟΕΔΡΕΥΩΝ (Λουκάς Αποστολίδης): Δεν θα περιμένει ο κύριος Υπουργός. Γνωρίζετε, είστε παλιός συνάδελφος, ότι αμέσως μετά τους αγορητές, ομιλεί ο Υπουργός. 

ΜΟΣΧΟΣ ΓΙΚΟΝΟΓΛΟΥ: Μα, είναι Κοινοβούλιο; Υπάρχουν Βουλευτές; 

ΠΡΟΕΔΡΕΥΩΝ (Λουκάς Αποστολίδης): Ξέρετε τον Κανονισμό. Είστε πρώτος και θα μιλήσετε.

ΜΟΣΧΟΣ ΓΙΚΟΝΟΓΛΟΥ: Αν είναι να φύγουμε.'Εχουν δικαίωμα και οι Βουλευτές να ακούγονται. 

ΠΡΟΕΔΡΕΥΩΝ (Λουκάς Αποστολίδης): Και οι Υπουργοί έχουν δικαίωμα.

ΜΟΣΧΟΣ ΓΙΚΟΝΟΓΛΟΥ: Μετά, να απαντήσουν στους Βουλευτές.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ, έχετε το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κυρίες και κύριοι συνάδελφοι, αρχίζει σήμερα η συζήτηση του δεύτερου νομοσχεδίου που έχει καταθέσει το Υπουργείο Γεωργίας για συζήτηση και ψήφιση στο Κοινοβούλιο και αναφέρεται σε αρκετά θέματα και ιδιαίτερης σημασίας για την ελληνική γεωργία.

Ωστόσο, επειδή ήδη οι εισηγητές αναφέρθηκαν σε ειδικότερα θέματα για τη γεωργία, θα ήθελα και εγώ να συμβάλω σ'αυτόν το διάλογο, σ'αυτήν τη συζήτηση.'Εχει αρχίσει μία σημαντική συζήτηση στην Ευρωπαϊκή 'Ενωση, στο Συμβούλιο Υπουργών Γεωργίας από τον Ιούλιο που αναφέρεται σε δύο βασικές κατευθύνσεις.

Πρώτη κατεύθυνση είναι η αναθεώρηση της Κοινής Αγροτικής Πολιτικής και δεύτερη η διεύρυνση της Ευρωπαϊκής 'Ενωσης με τις χώρες της Κεντρικής και Ανατολικής Ευρώπης. Αυτές οι δύο επιλογές της Ευρωπαϊκής 'Ενωσης θα έχουν σημασία και επιπτώσεις για την ελληνική γεωργία αλλά και για τη γεωργία των χωρών της Ευρωπαϊκής 'Ενωσης και τρίτων




Σελίδα 58

χωρών.

Σε αυτή τη συζήτηση κάναμε μία ουσιαστική παρέμβαση ως χώρα, σε συνεργασία με συναδέλφους από άλλες χώρες, με τις οποίες έχουμε κοινές επιδιώξεις και ανατρέψαμε, ως ένα βαθμό, τη μέχρι τώρα πορεία της συζήτησης. Συγκεκριμένα η πρόταση της Κομισιόν για την αναθεώρηση της Κοινής Αγροτικής Πολιτικής αναφερόταν μονοσήμαντα κυρίως σε προϊόντα που αφορούν γεωργικές παραγωγές στο βορρά της Ευρωπαϊκής 'Ενωσης, δηλαδή σε γαλακτοκομικά σε βόειο κρέας και σε σιτηρά.

Η επιδίωξη της πλειοψηφίας στην Ευρωπαϊκή 'Ενωση ήταν να μειωθούν σημαντικά οι τιμές σε αυτό τον κύκλο των προϊόντων με σκοπό να τα κάνουν πιο ανταγωνιστικά στη διεθνή αγορά ενόψει της διαπραγμάτευσης στον Παγκόσμιο Οργανισμό Εμπορίου που θα αρχίσει το Σεπτέμβριο του 1999. Ταυτόχρονα, όμως, μαζί με την πρόταση για την αναθεώρηση, κατέθεσαν και ένα πακέτο για μεγάλες αντισταθμίσεις στους παραγωγούς των χωρών που παράγουν τα προϊόντα στις ζώνες που προανέφερα. Είναι δηλαδή η ίδια πολιτική που συνεχίστηκε πάνω από δέκα χρόνια στην Κοινότητα με βάση την πλειοψηφία και τη λογική του διευθυντηρίου ότι ορισμένα προϊόντα πρέπει να έχουν προνομιακή μεταχείριση, ιδιαίτερες δασμολογικές προστασίες και ισχυρές αντισταθμίσεις. Αυτά ήταν πάντα τα προϊόντα του βορρά.

Αντίθετα για τα προϊόντα του νότου, τα προϊόντα της μεσογειακής αγροτικής οικονομίας η λογική ήταν πάντα αυτή του δημοσιονομικά ουδέτερου, δηλαδή εφόσον, δεν θα έχουν κόστος μπορούν να γίνονται μεταρρυθμίσεις και αλλαγές. Στην παρέμβαση που έγινε ύστερα από τη δήλωση του επιτρόπου στο Συμβούλιο των Υπουργών του Σεπτεμβρίου είχαμε μία διαφορετική εξέλιξη. Θα είναι πλέον ενιαίο το πακέτο για τη διαπραγμάτευση της αναθεώρησης της Κοινής Αγροτικής Πολιτικής, δηλαδή θα είναι ενιαίο το πακέτο των προϊόντων για τα προϊόντα του βορρά και για τα προϊόντα του νότου. Στο πακέτο των προϊόντων του βορρά θα συμπεριληφθούν και τα προϊόντα του νότου όπως είναι το λάδι, ο καπνός το κρασί αλλά και θεσμικά προβλήματα και προβλήματα διαχείρισης των προϊόντων στα οπωροκηπευτικά και το βαμβάκι.

Μπορούμε να πούμε ότι αυτό είναι μία σημαντική επιτυχία για τις χώρες και για τα προϊόντα της μεσογειακής αγροτικής οικονομίας, για πρώτη φορά από τη Συνθήκη της Ρώμης. Πάντα υπήρχε μία μονόπλευρη πολιτική και πάντα ορισμένα προϊόντα αντιμετωπιζόντουσαν διαφορετικά από άλλα. Τα προϊόντα αυτά ήταν τουλάχιστον το 15% της αγροτικής παραγωγής της χώρας μας, δηλαδή σε πολύ χαμηλή κλίμακα παραγωγής.

Δεύτερον, μέσα από αυτή την παρέμβαση πετύχαμε μία ιδιαίτερη συνεργασία οι πέντε Υπουργοί χωρών της Κοινότητας που η οικονομία μας κυρίως παράγει μεσογειακά προϊόντα. 'Εχουμε συνεργασία και ιδιαίτερες συναντήσεις. Είπαμε στο Συμβούλιο ανοικτά ότι δεν ήταν σωστή η πολιτική που έχει σχέση με την κοινοτική αλληλεγύη και με την κοινοτική προτίμηση και με το κοινοτικό κεκτημένο, όταν έρχεται αιφνιδίως να φέρνει μέσα σε λίγες μέρες ένα πακέτο αναθεώρησης, βεβαίως με βάση τη Συμφωνία του 'Αμστερνταμ, που να περιέχει μία τέτοια μονόπλευρη στάση και πολιτική.

'Ηδη οι πέντε Υπουργοί έχουμε κάνει τρεις γύρους συζητήσεων για σημαντικές πολιτικές στην Κοινότητα και έχουμε καταλήξει σε ορισμένες κατευθύνσεις. Πρώτον ότι δεν θα δεχθούμε ξανά να υπάρχουν συμφωνίες της Ευρωπαϊκής 'Ενωσης με τρίτες χώρες για προϊόντα της μεσογειακής οικονομίας, διότι υπάρχει μία καταρχήν συναποδοχή ότι θα πρέπει να προηγούνται μελέτες για τις επιπτώσεις που έχουν αυτές οι συμφωνίες με τρίτες χώρες στα προϊόντα χωρών μεσογειακής οικονομίας και επίσης για τις επιπτώσεις που έχουν σε όλα τα προϊόντα της Κοινότητας. 

Δεύτερον, δεν μπορεί να ισχύει αυτό που προείπα, η λογική του δημοσιονομικά ουδέτερου, ότι δηλαδή αντισταθμίσεις θα δίνονται μόνο σε παραγωγούς ορισμένων χωρών και ορισμένων προϊόντων. 'Ετσι θα έχουμε διαφορετικές εξελίξεις, παρ' όλο που υπάρχουν σημαντικές αντιδράσεις από τη συζήτηση αυτή των δεκαπέντε που έχουν μία διαφορετική θέση και γνώμη και στάση μέχρι τώρα της Γερμανίας, η οποία δεν συμφωνεί με αυτή την αναθεώρηση. Πρόκειται να δοθούν ισχυρές αντισταθμίσεις και αυτό ενδιαφέρει τις χώρες που κυρίως δίδουν στην Κοινότητα, τις χώρες που διαθέτουν προϋπολογισμούς για τις αντισταθμίσεις αυτές. Πρώτα απ' όλα αυτό αφορά τη Γερμανία.

Επίσης έχει γίνει μία πολύ σημαντική συζήτηση και στη χώρα μας και άρχισε να γίνεται μετά από αυτά τα δεδομενα που προανέφερα, δηλαδή από το Σεπτέμβρη και πρόκειται να συνεχισθεί την άλλη Δευτέρα στο Λουξεμβούργο. Στη συνέχεια το Δεκέμβριο επιδιώκει η Προεδρία του Λουξεμβούργου να πάρει μία απόφαση για ορισμένες κατευθυντήριες γραμμές, ενόψη της Συνόδου Κορυφής του Δεκεμβρίου.

Η συζήτηση αναφέρεται στο ότι δεν μπορεί ο Παγκόσμιος Οργανισμός Εμπορίου -η παλιά GATT- να προσδιορίζει το πεδίο αναμέτρησης πάντα στις τιμές, διότι αυτό είναι ένα θέμα που έρχεται σε μεγάλη αντίθεση με τον τρόπο παραγωγής στην Ευρωπαϊκή 'Ενωση. Τουλάχιστον από την πλευρά μας θα ήθελα να πω ότι αυτό το κρίνω ως ιδιαίτερης σημασίας. Αναφέρθηκε από τη Γερμανική Αντιπροσωπεία στις συζητήσεις, αλλά και από άλλες αντιπροσωπείες, ότι επέβαλε ο Παγκόσμιος Οργανισμός Εμπορίου το πεδίο των διαπραγματεύσεων να είναι οι τιμές, ως κύρια πολιτική και αυτό γιατί ξέρουμε πολύ καλά ότι υπάρχει ένας διαφορετικός ανταγωνισμός. 'Οταν ο αγρότης στις Ηνωμένες Πολιτείες της Αμερικής έχει μέση αγροτική εκμετάλλευση χίλια οκτακόσια στρέμματα, δεν μπορεί να τον ανταγωνιστεί ο αγρότης της Ευρωπαϊκής 'Ενωσης που έχει μέση εκμετάλλευση εκατόν εξήντα πέντε στρέμματα ή ο 'Ελληνας που έχει μέση εκμετάλλευση σαράντα πέντε στρέμματα. Δεν μπορεί να υπάρξει τέτοιο πεδίο ανταγωνισμού.

Επίσης, η συμμαχία αυτή στον Παγκόσμιο Οργανισμό Εμπορίου, που δημιουργεί αυτόν τον ανταγωνισμό με την Ευρωπαϊκή 'Ενωση, δηλαδή η συμμαχία των Ηνωμένων Πολιτειών, του Καναδά, της Αυστραλίας, αλλά και των χωρών του Τρίτου Κόσμου, διαμορφώνει ένα πλαίσιο κοινωνικού και οικονομικού ντάμπινγκ, όπου παράγονται προϊόντα πάρα πολύ φτηνά. Ξέρουμε πολύ καλά ότι οι γειτονικές μας χώρες, όπως η Τουρκία, η Βουλγαρία, τα Σκόπια και η Αλβανία παράγουν τρεις φορές πιο φτηνά προϊόντα απ' ότι εμείς εδώ. Aυτό συμβαίνει γιατί έχουν πολύ χαμηλά μεροκάματα, λιγότερο πολλές φορές από δύο χιλιάδες δραχμές την ημέρα, έχουν εξοντωτικές συνθήκες εργασίας, πάνω από δύο οκτάωρα την ημέρα. 'Εχουν δηλαδή έναν πολιτισμό παραγωγής, που μπορώ να πω ότι δεν έχει καμία σχέση με τον ευρωπαϊκό πολιτισμό της γεωργικής παραγωγής.

Επίσης, είναι θετικό ότι διαμορφώνεται ένα ρεύμα στην Κοινότητα και στο Συμβούλιο Υπουργών Γεωργίας, που δεν μπορεί να είναι αυτό το πεδίο των διαπραγματεύσεων το 1999. Το λέω επειδή αναφέρθηκε εδώ η GATT και ο Παγκόσμιος Οργανισμός Εμπορίου και η Κοινή Αγροτική Πολιτική, ενόψη της αναθεώρησης και διεύρυνσής της.

'Εχουμε, λοιπόν, ένα πεδίο ανοιχτό, όπου θα πρέπει να συνυπολογιστούν και άλλοι παράγοντες στη διαπραγμάτευση και όχι μόνο ο παράγοντας των τιμών, που είναι σημαντικός, γιατί πράγματι η Κοινή Αγορά είναι η πιο ακριβή αγορά στον κόσμο και παράγει τα πιο ακριβά προϊόντα.

Κυρίες και κύριοι συνάδελφοι, πέρα από το ζήτημα της αναθεώρησης της Κοινής Αγροτικής Πολιτικής, μπαίνουν ορισμένοι παράγοντες που όλοι συνομολογούμε και στα Συμβούλια Υπουργών, αλλά και σε άλλες διαδικασίες, ότι τα νέα σύνορα είναι η ποιότητα και ο ανταγωνισμός, είναι οι δυνατότητες να παράγουμε μέσα από ένα πλαίσιο ορθολογισμού και λογικής.

Και εμείς πρέπει να κάνουμε σημαντικές προσπάθειες. Να αναφέρω δηλαδή ότι όσον αφορά την πολιτική έχουμε τις διαπραγματεύσεις με τον Παγκόσμιο Οργανισμό Εμπορίου, έχουμε την Κοινότητα, το διεθνές εμπόριο, τον ανταγωνισμό. 'Εχουμε, δηλαδή, το πλαίσιο έξω από τη χώρα μας. 'Εχουμε, όμως, και ένα άλλο πλαίσιο, την εθνική πολιτική, που πρέπει 





Σελίδα 59

να την προσέξουμε ιδιαίτερα. Και σε αυτό υπάρχουν σημαντικές υστερήσεις. Πρέπει, δηλαδή, να φτιάξουμε τις εθνικές προϋποθέσεις που η χώρα μας να μπορεί να είναι ανταγωνιστική, να στέκεται, δηλαδή, στο ύψος της πρώτα απ' όλα ανάμεσα στους εταίρους της μέσα στην Ευρωπαϊκή 'Ενωση. Εδώ γίνεται ένα μεγάλο λάθος στη χώρα μας. Δεν ενδιαφερθήκαμε για τις εθνικές πολιτικές στη γεωργία, αλλά μπήκαμε στη λογική της προσαρμογής στην κοινοτική πολιτική, ενώ όλες οι άλλες οι χώρες της Κοινότητας δεν έκαναν μόνο προσαρμογή, αλλά οργάνωσαν εθνικές πολιτικές πρώτα για να σταθούν μέσα στους ετέρους τους και δεύτερον για να σταθούν στις τρίτες χώρες.

Ως προς το σημείο αυτό, λοιπόν, εμείς έχουμε ευθύνες, γιατί υπάρχει πλαίσιο για εθνικές πολιτικές που δεν είναι όλες σε αντίθεση με τις κοινοτικές πολιτικές. Είναι πολύ σημαντικό. Πλαίσιο επενδύσεων, πλαίσιο οργάνωσης των πόρων μας, πλαίσιο δυνατοτήτων στον αγροτικό κόσμο να μπορεί να ασκήσει μια συγκεκριμένη γεωργία και άλλα συναφή.

Θα ήθελα να πω εδώ, ότι ένας σημαντικός τομέας είναι και οι συνεταιρισμοί, που δεν πρέπει παρ' όλα τα προβλήματα που υπάρχουν να υποτιμήσουμε αυτόν τον τομέα μέσα στα πλαίσια των εθνικών μας πολιτικών.

Υπάρχουν, όμως, και ένα σωρό άλλα προβλήματα, για να βάλουμε τα πράγματα με τη σειρά και με βάση το νομοσχέδιο.

'Ισως παρακολουθήσατε την προηγούμενη εβδομάδα μια επίθεση που δέχθηκαν τα ελληνικά προϊόντα στην αγορά της Γερμανίας και ιδιαίτερα στην αγορά του Μονάχου, διότι ισχυρίστηκαν, ότι ένα ιδιωτικό εργαστήριο το οποίο δεν εκπροσωπούσε το γερμανικό δημόσιο, έκανε κάποιους υγειονομικούς ελέγχους και διαπίστωσε ότι σταφύλια, που προέρχονται από τις χώρες της μεσογειακής λεκάνης, έχουν ορισμένα κατάλοιπα από φυτοφάρμακα. Και ενώ οι έλεγχοι, που έκανε αυτό το συγκεκριμένο εργαστήριο, έγιναν από σταφύλια διαφόρων χωρών της Ευρωπαϊκής 'Ενωσης, αυτό έδειξε "υπερβάλλοντα ζήλο για τα ελληνικά σταφύλια, στα πλαίσια ενός ισχυρού εμπορικού ανταγωνισμού και γιατί να μην το πω και στα πλαίσια ενός ισχυρού εμπορικού πολέμου που γίνεται στην Ευρωπαϊκή 'Ενωση σε προϊόντα της μεσογειακής λεκάνης και δυστυχώς, ανάμεσα σε χώρες -δεν είναι τόσο οι χώρες όσο είναι οι εκπρόσωποι, οι έμποροι, οι παραγωγοί κ.ο.κ.

Εμείς αντιδράσαμε αμέσως και στείλαμε κλιμάκιο από ειδικούς επιστήμονες, που με τις ίδιες επιστημονικές μεθόδους θα προβούν σε ελέγχους μας βεβαίωσαν, ήδη ότι σε συνεργασία με τις Γερμανικές αρχές ότι προκλήθηκε αδικαιολόγητος θόρυβος για τα ελληνικά προϊόντα και θα υπάρχουν και έγγραφα ως προς αυτό.

'Ομως, πρέπει να πούμε, ότι το θέμα των φυτοφαρμάκων, που είναι το πρώτο θέμα στο νομοσχέδιο που συζητούμε, είναι πολύ σοβαρό. Διότι χάνουμε πρώτα από όλα την υγεία μας όλοι οι καταναλωτές -και πιο πολύ χάνουν την υγεία τους οι αγρότες- και χάνουμε και τις αγορές μας. Το χειμώνα μας ήλθαν έγγραφα από τις πρεσβείες της χώρας μας στη Σκανδιναβία, που βεβαίωναν ότι επιστράφηκαν παρτίδες από εσπεριδοειδή, γιατί βρέθηκαν ποσότητες παραθείου πέρα του επιτρεπτού. Είναι, λοιπόν, ένα πρόβλημα και πρέπει να το παραδεχθούμε ότι χρειάζεται να έχουμε μεγάλη υπευθυνότητα στη χρήση των φυτοφαρμάκων. Και έχει μεγάλη ευθύνη ο παραγωγός και άρα χρειάζεται γνώση ο παραγωγός. Επίσης, έχει μεγάλη ευθύνη ο γεωπόνος που συνταγογραφεί και δίδει το φυτοφάρμακο αυτό. 'Οπως πολύ σωστά είπε ο συνάδελφος κ. Παναγιώτου από το Κ.Κ.Ε., δεν υπάρχουν οι υποδομές εκείνες για να γίνουν οι κατάλληλοι υγειονομικοί και μικροβιολογικοί έλεγχοι για να δοθεί το συγκεκριμένο και το κατάλληλο φυτοφάρμακο. Γιατί τα φυτοφάρμακα χρειάζονται, η υπερβολική χρήση όμως είναι καταστροφική. Πρέπει από αυτήν την Αίθουσα να στείλουμε ένα μήνυμα σε όλον τον αγροτικό κόσμο ότι χρειάζεται μια λογισμένη χρήση.

Γι' αυτό άλλωστε σε συνεννόηση που είχαμε όλοι οι συνάδελφοι στη διαρκή επιτροπή, διατυπώσαμε στις διατάξεις συμπληρωματικά ότι θα πρέπει πάνω σε κάθε κυτίο του ανάλογου φυτοφαρμάκου να γράφεται "Προσοχή κίνδυνος για την υγεία των καταναλωτών και των παραγωγών από την αλόγιστη χρήση".

Επίσης, με ανάλογη διάταξη απαγορεύουμε τη διαφήμιση των φυτοφαρμάκων και επιτρέπουμε μόνο την αναφορά σε επιστημονικά συνέδρια, επιστημονικά βιβλία και ανάλογες αναφορές.Χρειάζεται μεγάλη προσοχή, διότι αποτελεί σοβαρό θέμα αυτό και νομίζω ότι σωστά το αντιμετωπίζουμε.

Υπάρχει ένα δεύτερο θέμα. Σχετίζεται, δε, με την περαιτέρω διαδικασία ποιότητας και ελέγχου των προϊόντων μας στην κοινοτική και στη διεθνή αγορά.

Το δεύτερο, στο οποίο αναφέρεται το νομοσχέδιο που συζητούμε, είναι το ζήτημα των συνεταιρισμών. Πρέπει να κάνουμε μια διάκριση. Ανάμεσα σε ηγεσίες στις συνεταιριστικές οργανώσεις που δεν είναι στο ύψος των ευθυνών τους και κάνουν κακοδιαχείριση μέχρι και ατασθαλίες και δεν έχουν και την επάρκεια να διευθύνουν τέτοιες επιχειρηματικές δραστηριότητες και σε εκείνη τη λογική που υπονομεύει τις κοινωνικές οργανώσεις και δεν διευκολύνει να γίνουν σωστές επιχειρήσεις και θέλει στην ουσία με τον ένα ή τον άλλο τρόπο τη διάλυση του συνεταιριστικού κινήματος και των συνεταιριστικών οργανώσεων.Αυτά τα δύο πρέπει να τα διακρίνουμε. Γιατί οι πιο συντηρητικές κυβερνήσεις και οι πιο συντηρητικές πολιτικές στην Ευρώπη έφτιαξαν τους πιο ισχυρούς και τους πιο γερούς συνεταιρισμούς. Θα πρέπει να ταχθούμε με την οργάνωση, την εξυγίανση του συνεταιριστικού δικτύου. Είναι το μόνο δίκτυο που μπορεί να στηρίξει σωστές δραστηριότητες, να φτιάξουμε καλύτερα προϊόντα καλύτερης ποιότητας, πιο ανταγωνιστικά και που όμως αυτό να αποδίδει και ένα εισόδημα για τον παραγωγό.

Σ' αυτήν τη λογική, λοιπόν, όπως ξέρετε υπάρχει Επιτροπή στο Υπουργείο Γεωργίας που συντάσσει σχέδιο νόμου που θα δοθεί στα κόμματα και στις κοινωνικές οργανώσεις για διάλογο και θα έρθει στη Βουλή που κάνει μια σημαντική αναθεώρηση για τη λογική του συνεταιρισμού. Για να είναι κάποιος μέλος συνεταιρισμού δεν μπορεί να είναι απλώς έτσι γενικώς στον αγροτικό τομέα, όπως συμβαίνει σήμερα. Γιατί οι σημερινοί συνεταιρισμοί, κατά την προσωπική μου γνώμη, είναι εκτός από επιχειρήσεις και κοινωνικοπολιτικές οργανώσεις ενώ θα έπρεπε να είναι μόνο οργανώσεις που κάνουν επιχειρηματικές δραστηριότητες στον αγροτικό τομέα.Και κακώς μέχρι τώρα θεσμοθετήθηκε ένα τέτοιο πλαίσιο και πρέπει να το αναθεωρήσουμε. Αυτό θα κάνουμε με το νομοσχέδιο.

Επίσης οι συνεταιρισμοί χρειάζονται μάνατζερς που θα διευθύνουν και θα διαχειρίζονται σημαντικές υποθέσεις οικονομικού και εμπορικού και παραγωγικού χαρακτήρα.

Θα πρέπει να υπάρχει κεφαλαιακή συγκρότηση, σωστή διοίκηση .Σωστή διοίκηση εννοώ και από την άποψη της σύνθεσης του προσωπικού. Γιατί το σημερινό προσωπικό των συνεταιριστικών οργανώσεων είναι πέριξ του χώρου που έχει τα ενδιαφέροντα και δεν είναι τα στελέχη αυτά ικανά να μπορούν να μπουν στην παραγωγή, στην αγορά και στη διαχείριση, για να προσπαθήσουν να υποστηρίξουν την παραγωγή.

Θα μπορούσαμε να πούμε πάρα πολλά που θα γίνουν και θα γίνουν. Θα γίνουν όσα έχουμε πει. Αλλά, όμως, έπρεπε να αντιμετωπίσουμε επειγόντως ένα πρόβλημα που έχει η Αγροτική Τράπεζα. Σωστή η παρατήρηση που έγινε πάλι από το συνάδελφο τον κ. Παναγιώτου και από τον κ. Αποστόλου από το Συνασπισμό ότι θέλουμε να εξυγιάνουμε το χαρτοφυλάκιο της Αγροτικής Τράπεζας. Είναι αλήθεια αυτό. Η τράπεζα έχει ένα πρόβλημα. Δεν μπορούν να πληρώσουν. 'Εχει ένα πρόβλημα άνω των εκατόν ογδόντα δισεκατομμυρίων (180.000.000.000) και η τράπεζα αυτή, πλέον, είναι εμπορική τράπεζα, είναι ανώνυμη εταιρεία. Δεν είναι μια τράπεζα που θα κάνει παρεμβάσεις. Πρέπει να λύσουμε αυτό το θέμα.

Με την ευκαιρία αυτού του θέματος πρέπει σε ορισμένες συνεταιριστικές οργανώσεις να τους δώσουμε μια τελευταία ευκαιρία. Δεν μπορούν πια να δανεισθούν, δεν έχουν φορολογική και ασφαλιστική ενημερότητα, δηλαδή θα κλείσουν. Και 




Σελίδα 60

εκεί που θα κλείσουν οι συνεταιριστικές οργανώσεις θα ανοίξει η κερδοσκοπία, το παραεμπόριο, η απάτη και η κομπίνα που τότε όλοι θα αναρωτιόμαστε πως συνέβη αυτό αν μια φορά γίνονται ορισμένες απάτες και ορισμένες κομπίνες σε ορισμένες συνεταιριστικές οργανώσεις.

Γιατί δυστυχώς δεν έχουμε ένα υγειές εμπόριο, δεν έχουμε κανόνες στην αγορά και μπορείτε να το δείτε αυτήν την περίοδο που έχουμε υπερπαραγωγή στα σταφύλια, στο μούστο, είναι αδιάθετος. Οι συνεταιριστικές οργανώσεις έχουν μπει στο δρόμο τον άλλο πλέον και λένε "μέχρι εδώ κύριοι". Η αγορά, οι ιδιώτες λένε "θα σας πατήσουμε στο λαιμό, θα σας πάρουμε τα κρασιά και τα σταφύλια σας σε εξευτελιστικές τιμές". Και βρισκόμαστε μπροστά σε ένα καλό μάθημα αυτήν την περίοδο, συν την απάτη που γίνεται να μεταφέρονται λάντζας επιτραπέζια σταφύλια από κάποιους πολύ "κυρίους" που παράγουν κρασιά ονομασίας προελεύσεως, ενώ στην ουσία είναι μία απάτη, είναι μία σύνθεση, ένα ζύμωμα κρασιού που προέρχεται από τα επιτραπέζια σταφύλια και κρασιών πολύ μικρής ποσότητας ονομασίας προελεύσεως, οινοστάφυλα δηλαδή μικρών ποσοτήτων, πράγμα το οποίο δεν κάνουν οι συνεταιρισμοί. Και είναι γνωστοί αυτοί οι "κύριοι" και αρθρογραφούν.

ΕΥΑΓΓΕΛΟΣ ΑΠΟΣΤΟΛΟΥ: Πάρτε μέτρα, κύριε Υπουργέ.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Εμείς κάναμε το καθήκον μας. 'Εχουμε συστήσει επιτροπές σε όλους τους νομούς, που αυτήν την περίοδο γίνεται η οινοποίηση, να κάνουν ελέγχους και είναι πια θέμα των επιτροπών, που είναι κρατικές επιτροπές, με τη συμμετοχή και των ιδιωτών και των παραγωγών και εκπροσώπων του κράτους και θα βγουν πολύ σημαντικά συμπεράσματα. Θα μπορούσα να πω σε κάθε περίοδο και μια υπόθεση για ένα προϊόν. Ξέρετε πολύ καλά την κατάσταση. 'Ετσι, λοιπόν, πρέπει να δώσουμε την ευκαιρία στις συνεταιριστικές οργανώσεις. Είμαστε η τελευταία χώρα στην Κοινότητα. 'Ηδη έχουμε συζητήσει με την Κοινότητα και θα αναγγείλουμε όλο το πακέτο στα πλαίσια της γενικής διεύθυνσης του ανταγωνισμού, γιατί δεν υπάρχουν πια άλλα περιθώρια. Από εκεί και πέρα, όσες οργανώσεις δεν συνεχίσουν, πια, αυτήν την καινούρια πολιτική του ανταγωνισμού, θα κλείσουν και θα πάνε σε πλειστηριασμούς. Μπορεί να ανοίξουν άλλες αργότερα. Τέλος, αυτός είναι ο δρόμος, αλλά θα πρέπει να συνεχίσουμε το δρόμο των συνεταιριστικών οργανώσεων. Δεν υπάρχει άλλη δυνατότητα στον αγροτικό τομέα με τις συνθήκες που έχουμε σήμερα. Και οι συνθήκες αυτές δεν είναι ανταγωνιστικές. Και μίλησα πριν για ένα πλαίσιο ορθολογισμού.

Διάβασα στις εφημερίδες ότι η Ευρωπαϊκή Επιτροπή μιλάει για μείωση του αγροτικού πληθυσμού. Αυτό δεν αφορά εμάς, αφορά άλλες χώρες της Κοινότητας. Εμείς έχουμε ένα άλλο πιο μεγάλο πρόβλημα ότι το 25% του πληθυσμού της χώρας παράγει το 11% του Α.Ε.Π.. Δηλαδή το 1/4 του πληθυσμού της χώρας παράγει ένα πάρα πολύ μικρό μέγεθος. Αυτό δεν μπορεί να συνεχίζεται. Δεν μπορούμε, δηλαδή, συνέχεια να κλαίμε και να οδυρόμεθα με τέτοια μεγάλη υποκρισία ότι "ξεκληρίζεται η αγροτιά, καταστρέφεται η αγροτιά" όταν το 1/4 του πληθυσμού παράγει το 10% του Α.Ε.Π.. Αυτό ποιος θα το συνεχίσει από εμάς εδώ μέσα και έξω από μας; Είναι αντιπαραγωγικό αυτό. Δεν μπορεί να συνεχίζεται άλλο αυτό από τη χώρα μας.

ΕΝΑΣ ΒΟΥΛΕΥΤΗΣ (Από την πτέρυγα της Νέας Δημοκρατίας): Ποιος ευθύνεται;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ποιος ευθύνεται; Η αγροτική πολιτική που ακολουθήθηκε για αρκετές δεκαετίες στη χώρα μας και κρίθηκε. Και οι αγρότες ψήφισαν αυτήν την πολιτική. Προχθές ήμουν και στην Κατερίνη και τη Βέροια και τους είπα τις δικές τους ευθύνες, είπα τις ευθύνες των πολιτικών, είπα τις ευθύνες των οργανώσεών τους και των στελεχών τους. Ο καθένας στο επίπεδό του έχει την ανάλογη ευθύνη. Αυτό θα κρίνουμε κάθε φορά; Εγώ προτείνω εδώ και πολύ καιρό να αλλάξουμε την κατάσταση. Και μόλις προτείνουμε να την αλλάξουμε έχουμε ορισμένους δημαγωγούς, υποκριτές που λένε "χανόμαστε, ξεκληριζόμαστε, καταστρεφόμαστε", ένα φοβερό σώου! Μπορούμε να συνεχίσουμε;

ΠΕΤΡΟΣ ΤΑΤΟΥΛΗΣ: Από το 1994...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Τατούλη, δεν το αμφισβητώ αυτό, αλλά δεν μπορεί και να συνεχιστεί. Πέραν του ότι εμείς δεν έχουμε ένα τέτοιο θέμα, δεν είναι αυτή και η ειλικρινής εικόνα. Ενώ όντως έχουμε το 1/4 του πληθυσμού, στην ουσία λαθρομετανάστες προσφέρουν στην παραγωγή μας και στην ουσία είναι ένας πληθυσμός που έχει γεράσει πάρα πολύ και μόνο το 8% των νέων από δεκαοχτώ έως είκοσι πέντε ετών είναι στη σημερινή αγροτική παραγωγή με αρνητικές υποδομές, γιατί δεν κάναμε εθνικές πολιτικές υποδομών.

'Ετσι, λοιπόν, πρέπει να δώσουμε αυτήν την ευκαιρία στις οργανώσεις. Και ασφαλώς εμείς που έχουμε την ευθύνη σήμερα αυτής της πολιτικής, θα έχουμε μεγάλη ευθύνη, αν αφήσουμε χαλαρά τα πράγματα. Θέλει μεγάλη πίεση, μεγάλη παρακολούθηση και από πολύ κοντά σε όλες τις δραστηριότητες, χωρίς πολιτικά και νομικά χαϊδέματα. Και αυτό από την πλευρά μας γίνεται.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).

Το τρίτο που θα ήθελα να πω είναι ότι έγιναν πολιτικές μία ορισμένη, προηγούμενη, περίοδο. Αυτές δεν μπορούν να συνεχιστούν. Μιλώ για παράδειγμα για τις περιφερειακές αγορές. Απέτυχε το σχέδιο. Δεν υπάρχει πια παρέμβαση. Υπάρχει ελεύθερη αγορά. Ξοδεύτηκαν πάνω από τέσσερα δισεκατομμύρια (4.000.000.000).

ΑΘΑΝΑΣΙΟΣ ΝΑΚΟΣ: Ποιος φταίει;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ποιος φταίει; Αυτός που πίστευε πριν από το 1988 ότι θα υπάρχει παρέμβαση στην κοινωνία και δεν θα γίνει, ας πούμε, αυτός ο παγκόσμιος νεοφιλελευθερισμός που θα φέρει τα πάνω κάτω και η παγκοσμιοποίηση της οικονομίας και της αγοράς.

ΣΑΒΒΑΣ ΤΣΙΤΟΥΡΙΔΗΣ: Ποιοι ήταν από το 1988; Να τους πείτε με το όνομά τους.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ποιοι ήταν; Οι σοσιαλιστές, αυτοί που είναι και σήμερα, έχουν την εγγύηση ...

(Θόρυβος από την πτέρυγα της Νέας Δημοκρατίας)

Εσείς μεν γελάτε, αλλά θα γελάτε για πολλά χρόνια στην Αντιπολίτευση.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Είσθε νεοσοσιαλιστές; 

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριοι!

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κοιτάξτε να δείτε, εδώ μιλάμε για μια ευρωπαϊκή πολιτική. Είμαστε σοσιαλιστές και δεν πρόκειται να παραιτηθούμε απ' αυτόν τον ουμανισμό.

Εσείς τριάμισι χρόνια το διαλύσατε και φέρατε τον αγροτικό κόσμο σε μια υπερχρέωση πάνω από εξακόσια δισεκατομμύρια. Να μην αναφέρω και άλλα πράγματα. Εσείς δεν είσθε οι φίλοι ούτε του λαού ούτε των αγροτών. Σεμνύνεσθε λίγο.

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Το 1981 ήταν τρία δισεκατομμύρια.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Εχετε ευθύνες. Αν πάμε στις στρατηγικές ευθύνες που έχετε δεν θα τελειώσουμε ποτέ.

ΠΡΟΕΔΡΕΥΩΝ (Νικόλαος Κατσαρός): Παρακαλώ κύριοι, δεν μπορεί να συνεχισθεί έτσι η συζήτηση. Σας παρακαλώ!

ΣΑΒΒΑΣ ΤΣΙΤΟΥΡΙΔΗΣ: Προκαλούμεθα.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Το διαλύσατε. Σχεδόν μαζεύουμε τα διαλυμένα. Δεν θα τελειώσει αυτή η συζήτηση.

Οι περιφερειακές, λοιπόν, αγορές ήταν μία λογική της παρέμβασης στην αγορά και στην οικονομία. 'Αλλαξε ο κόσμος. Εμείς το έχουμε παραδεχθεί αυτό χιλιάδες φορές, αλλά όχι όμως να το στήνουμε στην κερδοσκοπία και στη διάλυση. Να μη σας πω τώρα ότι σε ένα νομό, στην Πιερία, που πήγα προχθές, μαζεύτηκαν αμέσως ένα σωρό τυχοδιώκτες, πενήντα έμποροι, για μία αγορά σε ένα μικρό προϊόν. Δεν έχουμε μέτρο κύριοι. Δεν έχουμε μέτρο, κοινωνία και συνοχή.




Σελίδα 61

ΑΠΟΣΤΟΛΟΣ ΑΝΔΡΕΟΥΛΑΚΟΣ: Εσείς κυβερνάτε δεκαεπτά χρόνια.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κυβερνάμε και θα αποδείξουμε ότι κυβερνάμε σωστά. 

Είχαμε διάφορες φάσεις. Τώρα τι πρόβλημα έχετε; Ξέρω ότι η αντιπολίτευση είναι δύσκολο πράγμα. Τι να κάνουμε; Ξέρετε, αυτά συμβαίνουν στη δημοκρατία. Αλλά σας παρακαλώ πολύ μη με διακόπτετε.

Θα ήθελα, λοιπόν, να πω ότι πρέπει να ανασυγκροτηθούν οι περιφερειακές αγορές. Πολύ σωστά, λοιπόν, το πράττουμε.

Επειδή, όμως, κύριε Πρόεδρε, ο χρόνος τελείωσε θα ήθελα να πω για τον Αυτόνομο Σταφιδικό Οργανισμό. Στα πλαίσια, λοιπόν, των εξελίξεων αυτών έχασε ο Οργανισμός αυτός την αγορά στο προϊόν. Η παρέμβασή του είναι ελαχίστη. Δεν μπορεί να συνεχίζεται αυτό τώρα και να έχουμε ανθρώπους εδώ που οδύρονται για το κακό που συνέβη. Αλλάζει ο κόσμος. 'Αρα πρέπει να κλείσει αυτός ο Οργανισμός όπως και οι άλλοι οργανισμοί. Θα έλθει η σειρά και άλλων παρεμβατικών οργανισμών που θα κλείσουν. Δεν έχουμε πλέον υποστήριξη στα προϊόντα. Πρέπει να υποστηρίξουμε την αγροτική οικονομία και τον αγροτικό τομέα.

Αυτό είναι άλλης τάξης θέμα, γιατί προχθές σε μία εκδήλωση που είχα πάει, σηκώθηκε ένας με τιμές ασφαλείας. Είχε μείνει στον κόσμο του. Ε, δεν μπορεί να μένουν και εδώ μέσα άνθρωποι στον κόσμο τους. Δεν υπάρχουν τέτοιες υποστηρίξεις πλέον. Θα υποστηρίξουμε αγορές, θα υποστηρίξουμε οικονομίες, θα υποστηρίξουμε δραστηριότητες, θα υποστηρίξουμε υποδομές, αλλά μέχρι εκεί. Σ' αυτήν τη λογική κλείνει, λοιπόν, ο Α.Σ.Ο.

Επειδή, όμως, είχαμε ένα πρόβλημα με τη γενική διεύθυνση του ανταγωνισμού, πού θα πήγαιναν, δηλαδή, τα περιουσιακά στοιχεία, να μη θεωρηθεί αυτό υποστήριξη. Γιατί έχουμε και κάτι άλλους εκεί, νεοφιλελεύθερους που ενδιαφέρονται πολύ για τον αγροτικό τομέα, κάτι επιχειρηματίες, γύρω από την υπόθεση της σταφίδας, που κλαίνε και οδύρονται συνεχώς, ενώ έχουν κερδοσκοπήσει και έχουν θησαυρίσει.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: 'Οπως ο Κουνινιώτης, ο οποίος πήρε και δισεκατομμύρια από τη Νέα Δημοκρατία.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν θέλω να αναφερθώ σε ονόματα.

Ως εκ τούτου να βρούμε μία λύση για τα περιουσιακά, συμφωνώ μαζί σας, για να προχωρήσει το θέμα.

Εμείς θα κάνουμε μία πρόταση τροποποιώντας την αρχική διάταξη, ούτως ώστε να περάσουν σε μεγάλο βαθμό, πάνω από το 80%, τα περιουσιακά στοιχεία απευθείας στην ανώνυμη εταιρεία των συνεταιριστικών οργανώσεων, που θα γίνει. Δεν παρήχθη έξω από την περιοχή ό,τι παρήχθη ως περιουσία και ως πλούτος. Υπάρχουν κτίρια τα οποία δεν μπορούν να μένουν απλώς για περιουσιακά στοιχεία και τα οποία θα είναι σε κατάσταση μη χρήσης. Πρέπει να υπάρχουν μορφωτικές και πολιτιστικές δραστηριότητες. Θα βρούμε λύση.

Θα ήθελα να κλείσω, κύριε Πρόεδρε, λέγοντας ότι υπάρχουν και άλλα θέματα εδώ, τα οποία αντιμετωπίζουμε στο νομοσχέδιο. Τι έγινε με το ΕΘΙΑΓΕ; Δεν μπορεί να υπάρξει γεωργία στην Ελλάδα χωρίς έρευνα, γιατί σήμερα η έρευνα και οι επιστήμες είναι σημαντικά για τη γεωργική παραγωγή.

Φέτος, ίσως να γνωρίζετε ότι καταναλώσαμε όλες τις ντομάτες που είχε το Βέλγιο και η Ιταλία, γιατί η ελληνική ντομάτα έπαθε μία ζημιά, μία ίωση και καταστράφηκε και η παραγωγή και η οικονομία μας σ' αυτόν τον τομέα. Ακόμη δεν έχουμε απάντηση από την έρευνα, που έχω δώσει οδηγίες, για να βρούμε λύση. 

Καταστράφηκε το αργίτικο πεπόνι που είναι ένα προϊόν ονομαστής προελεύσεως για την εσωτερική οικονομία. Αναζητούμε να βρούμε λύση για την ίωση που έπαθε. Υπάρχει μία ίωση στον καπνό και στις καπνοπαραγωγές το τελευταίο διάστημα, υπάρχει πρόβλημα στο προϊόν, το οποίο είναι ένα προϊόν ποιότητας για τη χώρα μας και είναι σημαντικό προϊόν για την εθνική μας οικονομία.

'Ομως, πρέπει να παραδεχθώ ότι το ΕΘΙΑΓΕ δεν μπορεί να αντιμετωπίσει αυτά τα προβλήματα, γιατί είναι καινούριο 'Ιδρυμα και μπήκε στη λογική ενός επιστημονικού ιδρύματος ερευνών, προγραμμάτων και όχι για να αντιμετωπίσει προβλήματα πάνω στην παραγωγή, γιατί αυτό είναι ένα ίδρυμα εφαρμογών.

'Ετσι, λοιπόν, κάνουμε μία εξυγίανση και δεν θέλουμε ένα ακόμα ίδρυμα που θα δίνει διδακτορικά, θα κάνει προαγωγές και θα φτιάχνει ερευνητές, αλλά θέλουμε ένα ίδρυμα ερευνητών πραγματικά, που θα δίνει λύσεις σε προβλήματα της αγροτικής οικονομίας. Αυτή η παρέμβαση ενοχλεί ορισμένα στελέχη του ΕΘΙΑΓΕ και ορισμένους επιστήμονες, γιατί έχουμε διαφορά αντιλήψεων και οπτικής γωνίας για το τι χρειάζεται σήμερα η αγροτική οικονομία. Ε, θα συνεχίσουμε να έχουμε αυτήν τη διαφωνία, αλλά οι λύσεις πρέπει να δοθούν προς αυτήν την κατεύθυνση.

Κυρίες και κύριοι συνάδελφοι, θα συνεχίσουμε τη συζήτηση στα άρθρα. Την άλλη βδομάδα θα κατατεθεί το νομοσχέδιο για τους οργανισμούς που θα δίνουν τις επιδοτήσεις, για να ξαναγυρίσουν οι γεωπόνοι στη γεωργία, γιατί μέχρι τώρα είναι λογιστές και για να μπορέσουμε να αντιμετωπίσουμε το πρόβλημα των κοινοτικών ενισχύσεων, που ταλαιπωρεί τη χώρα δεκαπέντε χρόνια.

Μετά, θα έρθουν τα άλλα νομοσχέδια. Η μεταρρύθμιση στη γεωργία θα προχωρήσει, γιατί θέλουμε μία γεωργία ανταγωνιστική, ποιότητας, θέλουμε εισόδημα στον αγροτικό τομέα και συνοχή, δηλαδή θέλουμε να κάνουμε ένα συνδυασμό του ανταγωνισμού μαζί με την κοινωνία, που πρέπει να πάνε αρμονικά και να μην το διαλύσουμε.

Σας ευχαριστώ.

(Χειροκροτήματα από την πτέρυγα του ΠΑ.ΣΟ.Κ.).

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Τσιτουρίδης έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, ο κ. Τσιτουρίδης, ο Κοινοβουλευτικός Εκπρόσωπος της Νέας Δημοκρατίας έθεσε ένα θέμα, αλλά τελείωσε ο χρόνος μου. 'Ηταν ένα σημαντικό θέμα από άποψη πολιτικής, ήταν το θέμα της τροπολογίας που τίθεται για την παραγραφή των αδικημάτων, που επισυνέβησαν πέρυσι κατά τη διάρκεια των αγροτικών κινητοποιήσεων. Είχαμε και μία καταδικαστική απόφαση σε ανάλογη διαδικασία χθες.

Θα ήθελα να πω ξανά ότι ως Υπουργός Γεωργίας και ως μέλος του Κοινοβουλίου είκοσι χρόνια και γενικότερα με μία συμμετοχή στην πολιτική της χώρας -και πιστεύω ότι αυτό αντανακλά τις απόψεις όλων των συναδέλφων στο Κοινοβούλιο και έξω από εδώ, σε πάρα πολύ κόσμο που ασχολείται με τα κοινά και με την πολιτική- δεν θέλει κανείς να υπάρχει ποινικοποίηση των κινητοποιήσεων των πολιτών, είτε είναι στον εργατικό τομέα είτε στον αγροτικό είτε σε άλλες κοινωνικές δραστηριότητες.

Υπάρχει, όμως, ένα θέμα, το οποίο έχω θέσει για τρίτη φορά ότι χρειάζεται -και δεν είναι θέμα αυτοπεριορισμού ή αυταρχισμού- να υπάρχει κάποιο πλαίσιο. Πέρυσι διαλύθηκε και διαιρέθηκε η χώρα. Πρέπει δηλαδή να υπάρχει κάποιο πλαίσιο σε σχέση με τις κινητοποιήσεις, κάποιο όριο, γιατί είμαστε μέσα σε ένα πλαίσιο πολιτικής δημοκρατίας, αν θέλουμε να ανατρέψουμε μια κατάσταση.

ΕΥΑΓΓΕΛΟΣ ΜΠΟΥΤΑΣ: Τι θα τα κάνετε τα τρακτέρ; Είναι πολλά τα τρακτέρ...

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Μπούτα. Παρακαλώ να μη γράφονται οι διακοπές του κ. Μπούτα.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Υπάρχει, λοιπόν, ένα θέμα ως προς αυτό και ο Υπουργός Δικαιοσύνης, που έχει μία διαδρομή στην πολιτική και στην ιστορία της χώρας, είχε αυτήν την ανάλογη θέση. 'Ομως, η θέση της Κυβέρνησης είναι αυτή ότι δεν μπορεί να υπάρχει τέτοια λογική στις διαδικασίες της χώρας, στις αναμετρήσεις, στις διεκδικήσεις, εκτός αν θέλουμε να ανατρέψουμε κάτι. Και υπάρχουν ορισμένοι εδώ που ιστορικά είπαν κάτι που θέλουν να το ανατρέψουν και το έκαναν ή δεν το έκαναν.





Σελίδα 62

Σ' αυτήν τη λογική, λοιπόν, νομίζω ότι πρέπει να αντιμετωπίσουμε και αυτό το θέμα.

Λοιπόν, εκ μέρους της Κυβερνήσεως, θέλω να πω ότι, ανεξάρτητα από τη γνώμη που έχω σαν πολιτικός εδώ και σαν Υπουργός, η Κυβέρνηση δεν συμφωνεί με αυτήν την πρόταση.

Ευχαριστώ.

AΘΑΝΑΣΙΟΣ ΝΑΚΟΣ: Θα τους πάρουμε τα τρακτέρ, δηλαδή.

ΠΡΟΕΔΡΕΥΩΝ (Νικόλαος Κατσαρός): Ο κ. Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Εγώ θέλω να ευχαριστήσω τον κύριο Υπουργό για την ξεκάθαρη θέση του, για το ότι δηλαδή η Κυβέρνηση δεν συμφωνεί με την παραγραφή των αδικημάτων που ετελέσθησαν στις αγροτικές κινητοποιήσεις.

Εμείς καταθέσαμε την τροπολογία, διότι τόσο εσείς, κύριε Υπουργέ, όσο και ο Υπουργός της Δικαιοσύνης...

(Θόρυβος στην Αίθουσα)

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριοι συνάδελφοι.

ΣΑΒΒΑΣ ΤΣΙΤΟΥΡΙΔΗΣ:...μας είχατε πει επανειλημμένως από το Βήμα της Βουλής ότι συμφωνούσατε και μας προκαλέσατε να καταθέσουμε τροπολογία, την οποία και θα αποδεχόσασταν. Τρεις φορές ήταν εκπρόθεσμη και μη συνάδουσα με τα νομοσχέδια που συζητούσαμε και απόψε που είναι και εμπρόθεσμη και συνάδει με το νομοσχέδιο έρχεστε με καθυστέρηση τεσσάρων μηνών να μας πείτε ότι δεν συμφωνείτε.

Σε τι διαφωνούμε μαζί σας: Εμείς δεν δεχόμαστε ότι εκείνο το οποίο προέχει στη χώρα είναι η δημιουργία ενός πλαισίου για να αντιμετωπίζουμε κινητοποιήσεις αγροτών. Εμείς λέγουμε ότι εκείνο το οποίο προέχει στη χώρα είναι να πάρετε, επιτέλους, μέτρα πολιτικής στον αγροτικό τομέα που θα αποτρέπουν τους αγρότες να κατέρχονται στους δρόμους, να ταλαιπωρούν εαυτούς και αλλήλλους, διότι εάν συνεχίσετε έτσι, οι αγρότες θα ξανακατέβουν σύντομα. Και πιστεύουμε ότι η επιλεκτική επιλογή μίας συγκεκριμένης τάξεως αποσκοπεί στο να επιτελέσετε μία συγκεκριμένη πολιτική με την οποία διαφωνούμε.

Προχθές σε μία συνέντευξή σας σε απογευματινή εφημερίδα της Αθήνας -και θέλω να με διαψεύσετε αν δεν είναι έτσι- είπατε συγκεκριμένα ότι αναγκαζόμαστε από την Ευρωπαϊκή 'Ενωση να μειώσουμε τον αγροτικό πληθυσμό σε 11%, αφού το ακαθάριστο προϊόν στο οποίο μετέχει το 22% είναι 11%.

Εάν είναι αυτός ο στόχος σας να το πείτε ξεκάθαρα στον ελληνικό λαό για να δούμε...

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν είπε αυτό. 

ΣΑΒΒΑΣ ΤΣΙΤΟΥΡΙΔΗΣ: Αυτό διάβασα και ζητώ από τον κύριο Υπουργό να διαψεύσει αυτό το οποίο διάβασα αν το κατάλαβα λάθος.

Θα παρακαλούσαμε πάρα πολύ να μας πείτε αν είναι αυτός ο στόχος σας. Και λέω από τώρα ότι ο πολιτικός στόχος της Νέας Δημοκρατίας είναι εντελώς διαφορετικός και θα επανέλθω σ'αυτό.

Από κει και πέρα χαίρομαι, κύριε Υπουργέ, που για μία ακόμα φορά απόψε ήρθατε να ομολογήσετε στην Εθνική Αντιπροσωπεία και στον ελληνικό λαό ότι όλα όσα πράττατε, λέγατε και λέτε, και δυστυχώς πράττετε ακόμη στην πολιτική σας, χρήζουν αναθεωρήσεως. Το λέτε πραγματικά και με εκπλήσσει τελευταία ως εάν κυβερνούσε η Νέα Δημοκρατία στη δεκαετία του 1980. Το 1981 -και έρχομαι στο συζητούμενο νομοσχέδιο- βρήκατε τρία δισεκατομμύρια (3.000.000.000) δραχμές ανοίγματα συνεταιριστικών οργανώσεων και τα φθάσατε το 1985 σε χρέη 281,7 δισεκατομμυρίων δραχμών στην ΑΤΕ με την κοινωνική πολιτική, που ασκούσε ο τότε Υπουργός Γεωργίας και σήμερα Πρωθυπουργός κ. Σημίτης. Χρεώνατε το συνεταιριστικό κίνημα για να πάρουμε τις ψήφους των αγροτών. Και όταν τα χρέη του συνεταιριστικού κινήματος έφθασαν στα πεντακόσια εξήντα δισεκατομμύρια (560.000.000) δραχμές το 1989, έρχεσθε απόψε εδώ, χωρίς όνειδος, να πείτε στην Εθνική Αντιπροσωπεία ότι η Νέα Δημοκρατία διέλυσε το συνεταιριστικό κίνημα.

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Εσείς κάνατε προπαγάνδα ότι θα τους πάρουμε τα χωράφια.

ΠΡΟΕΔΡΕΥΩΝ (Νικόλαος Κατσαρός): Θα σταματήσετε, κύριε συνάδελφε;

ΣΑΒΒΑΣ ΤΣΙΤΟΥΡΙΔΗΣ: Να έρθω τώρα στο συζητούμενο νομοσχέδιο.

Πραγματικά βρισκόμαστε σε αδυναμία να κρίνουμε το νομοσχέδιο αυτό επί της αρχής, διότι ουδεμία αρχή υπάρχει και ουδεμία φιλοσοφία. Υπάρχουν εβδομήντα άρθρα, τα οποία είναι σε τρία κεφάλαια και τα οποία ρυθμίζουν σαράντα διαφορετικές περιπτώσεις. Και αυτό μας δημιουργεί αυτό ιδιαίτερο πρόβλημα.

Θα έρθω στα κεφάλαια αυτά. 

Το πρώτο κεφάλαιο αφορά τα γεωργικά φάρμακα. Οι σχετικές διατάξεις, τις οποίες προτείνετε φοβούμεθα ότι δεν αντιμετωπίζουν και δεν λύνουν τα μεγάλα προβλήματα, τα οποία υπάρχουν στον τομέα. Τα μεγάλα προβλήματα, ξέρετε πάρα πολύ καλά, είναι οι έλεγχοι, οι οποίοι πρέπει να γίνονται στη σύνθεση των φαρμάκων και οι έλεγχοι, οι οποίοι πρέπει να γίνονται για τα υπολείμματα των φαρμάκων, τα οποία μένουν στα γεωργικά προϊόντα.

Διότι αν δεν υπάρχουν έλεγχοι, τότε και τα προϊόντα μας δεν γίνονται ανταγωνιστικά και φαινόμενα, όπως των σταφυλιών στη Γερμανία αυτό το οποίο αναφέρατε, της προηγούμενης εβδομάδας, μπορεί να μας δημιουργούν προβλήματα.

Για να μην επηρεάζεται, λοιπόν, η ποιότητα και η ανταγωνιστικότητα των αγροτικών προϊόντων πρέπει να προχωρήσετε σε άλλα μέτρα. Το Μπενάκειο Ινστιτούτο δυστυχώς είναι ανεπαρκές. Ο τόπος χρειάζεται συγκεκριμένα εργαστήρια τα οποία θα μπορούν πολύ σύντομα, μέσα στις προθεσμίες που επιτάσσονται από αυτού του είδους τις διαδικασίες, να ενημερώνουν υπεύθυνα τον εισαγωγέα, τον εξαγωγέα, τον έλληνα παραγωγό, τι υπάρχει σε κάθε φάρμακο, τι υπάρχει ως υπόλειμμα γεωργικού φαρμάκου, πριν δημιουργηθούν τα προβλήματα, στα οποία αναφερθήκατε.

Εκείνο το οποίο κάνει το νομοσχέδιό σας, είναι ότι έρχεται, μέσα από διαδικασίες οι οποίες θα επιτείνουν το πρόβλημα, την καθυστέρηση με την οποία λειτουργεί το κράτος ή και μέσα από την ανυπαρξία των αναλυτικών εργαστηρίων ελέγχου, να μαζεύει χρήματα. Νομίζουμε ότι αυτός είναι ο στόχος, αυξάνοντας ποινές, αυξάνοντας διαδικασίες και βάζοντας παράβολα. 'Ετσι δεν λύνεται το μεγάλο πρόβλημα.

Θα έλεγα, λοιπόν, ότι στο αναποτελεσματικό, παρωχημένο και μη ορθολογικώς λειτουργούν κράτος νομοθετείτε κυρίως κυρώσεις, χωρίς να είσθε σε θέση να κάνετε ελέγχους ουσίας σε ένα τόσο κρίσιμο θέμα. 'Αρα, λοιπόν, παρά το γεγονός ότι κάποιες από τις διατάξεις αυτές φαντάζουν ως διατάξεις που ικανοποιούν απαιτήσεις προερχόμενες από κοινοτικές οδηγίες, δεν είναι απολύτως έτσι.

Υιοθετήσατε προσφάτως ένα προεδρικό διάταγμα, εναρμονίσατε μια σειρά κοινοτικών οδηγιών, εκκρεμούν επί του θέματος πολλές υπουργικές αποφάσεις και σε κάθε περίπτωση, τόσο αυτό το οποίο πράξατε, όσο αυτό το οποίο προτείνατε, δεν λύνει τα μεγάλα προβλήματα των φυτοφαρμάκων και των υπολειμμάτων που μένουν μέσα στα γεωργικά προϊόντα.

'Ερχομαι στο δεύτερο κεφάλαιο του νομοσχεδίου σας, που αφορά ρυθμίσεις και διαγραφές, τακτοποιήσεις χρεών συνεταιριστικών οργανώσεων, δημοτικών επιχειρήσεων και ιδιωτικών επιχειρήσεων.

Θα πρέπει να πω ότι εμείς δεν είμαστε, βεβαίως, εναντίον ρυθμίσεων. Είμαστε εναντίον αυτών των ρυθμίσεων, τις οποίες προσπαθείτε να κάνετε εδώ, διότι το νομοσχέδιο αυτό και διάτρητο είναι και αποσπασματικό είναι και διαμορφώθηκε μέσα σε μία περίοδο αρκετών μηνών, στα πλαίσια σχέσεων, οι οποίες δεν είναι πάντοτε οι πλέον διαφανείς.

Κατ' αρχήν, δεν τηρείτε τη βασική αρχή της οικονομικής βιωσιμότητας των συνεταιριστικών οργανώσεων. Λέτε, βεβαίως, ότι θα υπάρξει μία έγκριση στη συνέχεια και ότι τα χρήματα αυτά θα δοθούν και οι ρυθμίσεις θα γίνουν, αν





Σελίδα 63

υπάρξουν εκθέσεις βιωσιμότητας. Ξέρετε, όμως -είδαμε και στο παρελθόν και τις βιώνουμε ακόμη και σήμερα- ότι πάρα πολλές ρυθμίσεις γίνονται και εκδίδονται ομόλογα για την Αγροτική Τράπεζα για συνεταιριστικές οργανώσεις, οι οποίες μόνο εκθέσεις βιωσιμότητας δεν έκαναν και μόνο βιώσιμες δεν είναι. Αν έχετε ως κριτήριο τη βιωσιμότητα, θα σας παρακαλούσα να πείτε στην Εθνική Αντιπροσωπεία το πόσο βιώσιμη βλέπετε την "Ελαιουργική". Θέτω αυτήν την ερώτηση και θέλω απάντηση.

Από εκεί και πέρα δεν υπάρχουν ενιαία κριτήρια ρύθμισης. Δεν εφαρμόζετε τη βασική αρχή, η οποία λέγει ότι η πολιτεία δεν μπορεί να ρυθμίζει χρέη συνεταιριστικών οργανώσεων, όταν αυτές βαρύνονται για κακοδιαχείριση και για τις οποίες εκκρεμούν δικαστικές αποφάσεις.

Προσπαθείτε να ρυθμίσετε χρέη συνεταιριστικών οργανώσεων, οι οποίες δεν προβαίνουν στην εκ της νομοθεσίας προβλεπόμενη δημοσίευση των ισολογισμών τους.

Πιστεύουμε ότι με τον τρόπο τον οποίο πάτε να νομοθετήσετε, νοθεύεται ο ανταγωνισμός, τόσο μεταξύ υγειών και μη υγειών συνεταιριστικών οργανώσεων, όσο και μεταξύ συνεταιριστικών οργανώσεων και ιδιωτών. 'Εχω στο γραφείο μου πληθώρα αιτημάτων συνεταιριστικών οργανώσεων απ' όλη τη χώρα, οι οποίες ζητούν να ενταχθούν στην τακτοποίηση και δεν είναι εδώ και έχω και πληθώρα διαμαρτυριών συνεταιριστικών οργανώσεων που λένε "εμείς ήμασταν οι μπουνταλάδες που πληρώναμε όλα αυτά τα χρόνια;"

Με τέτοια, λοιπόν, επιλεκτικά κριτήρια δεν ικανοποιείτε κανέναν. Ο παραγωγικός ιστός συνεχίζει να καταστρέφεται, ο ανταγωνισμός νοθεύεται.

Και έρχομαι στο σημαντικότερο. Το σημαντικότερο για μας -που μας προκαλεί πραγματικά πολύ μεγάλη εντύπωση- είναι ότι έρχεσθε με μια ρύθμιση να ξεπεράσετε τον ίδιο σας τον εαυτό ως ΠΑ.ΣΟ.Κ. 'Ερχεσθε να ρυθμίσετε χρέη ιδιωτικών επιχειρήσεων! Αυτό είναι πρωτόφαντο!

Είμαι αναγκασμένος από τη θέση αυτή να καταγγείλω στην Εθνική Αντιπροσωπεία, σε όλο τον ελληνικό λαό και στα Μέσα Μαζικής Επικοινωνίας που μας παρακολουθούν ότι αυτό δεν έχει ξαναγίνει στη χώρα. 'Ερχεσθε να ρυθμίσετε χρέη ιδιωτικών επιχειρήσεων του πρωτογενούς τομέα, από τους Νομούς Θεσπρωτίας -νομίζουμε ότι είναι ο Υπουργός Προεδρίας από κει-και 'Αρτας, σύμφωνα με χαρτιά που κυκλοφορούν.

Σε κάθε περίπτωση, εμείς δεν μπορούμε να δεχθούμε ότι η Βουλή μπορεί να μετατρέπεται εις κολυμβήθρα του Σιλωάμ, να ερχόμαστε να εξαγνίζουμε τέτοιου είδους καταστάσεις. Δεν μπορούμε να δεχθούμε τέτοιες "τακτοποιήσεις" και καταγγέλουμε τη συγκεκριμένη πρακτική. Απο κει και πέρα, είναι αδιευκρίνιστο, βεβαίως, εάν έγινε γνωστοποίηση, και σε κάθε περίπτωση είμαστε βέβαιοι ότι δεν υπάρχει απόφαση και έγκριση της ευρωπαϊκής επιτροπής για τις εθνικές ενισχύσεις, τις οποίες δίδετε. Και πριν τελειώσω με το κεφάλαιο αυτό, θα επισημάνω και τις σημαντικότατες ευθύνες, τις οποίες έχει η Αγροτική Τράπεζα σε όλο αυτό το κύκλωμα των συνεταιριστικών οργανώσεων και των δανείων στον αγροτικό τομέα.

Η Αγροτική Τράπεζα, συνεχίζει, παρά τις σημαντικές επιχορηγήσεις αυτής της μορφής, να έχει επιτόκια ιδιαιτέρως υψηλά για τον αγρότη. Σε μία πρόσφατη συνέντευξή σας πάλι μιλήσατε για μία μείωση των επιτοκίων. Και ερωτώ ευθέως: Πως θα πετύχετε αυτήν τη μείωση των επιτοκίων στον αγροτικό τομέα, με διοικητικές πράξεις; Και τι θα κάνετε με την Αγροτική Τράπεζα, η οποία έφθασε σήμερα να έχει ανεπίδεκτες εισπράξεων οφειλές συνεταιριστικών οργανώσεων και αγροτών, που ξεπερνούν τα τετρακόσια εβδομήντα δισεκατομμύρια (470.000.000.000) δραχμές; Και ερχόμαστε σήμερα να ακούσουμε τον παραιτηθέντα διοικητή της να σας καταγγέλει για κατηφορική πορεία -υποθέτω εσάς καταγγέλει, όχι εμάς- διαρθρωτικό πρόβλημα στην Αγροτική Τράπεζα, εξυγίανση η οποία απαιτεί χρόνια και μιλά και για αθέμιτες υπονομεύσεις, ως εάν υπάρχουν και θεμιτές υπονομεύσεις. Δεν ξέρουμε τι υπονοεί, και θα παρακαλούσαμε να μας απαντήσετε, για ποιους λόγους ο Διοικητής της Αγροτικής Τραπέζης, ο δεύτερος ο οποίος αλλάζει, και στενός συνεργάτης του κ. Σημίτη απ' όσα γνωρίζω, έρχεται να σας καταγγείλει και να καταγγείλει στον ελληνικό λαό όλα αυτά τα πράγματα. Και να μας πείτε τι προτίθεσθε να κάνετε επιτέλους με την Αγροτική Τράπεζα. Θα συνεχίσει με αυτά τα επιτόκια και με επισφαλείς απαιτήσεις ύψους τετρακοσίων εβδομήντα δισεκατομμύριων (470.000.000.000) δραχμών; Είναι μεγάλα ερωτήματα, τα οποία χρήζουν απαντήσεως.

Θα έλθω από κει και πέρα στις διατάξεις, τις οποίες έχετε στο κεφάλαιο "λοιπές διατάξεις".

Εδώ, πραγματικά, υπάρχει ακόμα μεγαλύτερο πρόβλημα φιλοσοφίας. Πάτε να ρυθμίσετε τριάντα πέντε διαφορετικά πράγματα. Θα αναφερθούμε βεβαίως λεπτομερειακώς στη συζήτηση επί των άρθρων, επιγραμματικά, όμως, θα σταθώ σε πολύ λίγες διατάξεις, ξεκινώντας από τον Αυτόνομο Σταφιδικό Οργανισμό.

Ο Αυτόνομος Σταφιδικός Οργανισμός έχει μία ιστορία και περιουσιακά στοιχεία τριάντα ενός δισεκατομμυρίων (31.000.000.000) δραχμών περίπου, τα οποία προέρχονται από εισφορές αποκλειστικώς των αγροτών. Δεν έδωσε το κράτος σε αυτόν τον οργανισμό τίποτα, σε σχέση όχι μόνο με ό,τι δίνει σε άλλους, τους οποίους πάτε να ρυθμίσετε και είναι κομματικά φίλοι σας, αλλά δεν έδωσε απολύτως τίποτα. 'Ερχεσθε εδώ να προβλέψετε στην κυριολεξία μία δήμευση δια νόμου των περιουσιακών του στοιχείων, τα οποία έρχονται στο Υπουργείο Γεωργίας και μετά θα τα διαθέσετε με τον τρόπο που εσείς ξέρετε. Εμείς δεχόμεθα την ανάγκη ενδεχόμενης μετεξέλιξης αυτού του οργανισμού, και σε κάθε περίπτωση θα κάνουμε και συγκεκριμένη πρόταση, όταν έρθουμε στη συζήτηση επί των άρθρων. Δεν μπορείτε πάντως, και καταγγέλουμε την πρακτική σας, να δημεύσετε δια νόμου περιουσιακά στοιχεία που δεν σας ανήκουν.

'Ερχεσθε απο κει και πέρα να τροποποιήσετε το ν. 2169/1993 "περί Αγροτικών Συνεταιριστικών Οργανώσεων". Μα, δηλώσατε ότι ετοιμάζετε ένα σχέδιο νόμου για τις συνεταιριστικες οργανώσεις και θα παρακαλούσαμε να αποσύρετε όλα αυτά τα αποσπασματικά άρθρα και τροποποιήσεις, τις οποίες κάνατε και να μιλήσουμε κατά τρόπο ολοκληρωμένο για το νομοσχέδιό σας "περί Αγροτικών Συνεταιριστικών Οργανώσεων". Σε κάθε περίπτωση επισημαίνω πως βρήκατε ένα νόμο, ο οποίος προέβλεπε ελέγχους, από το Ελεγκτικό Συνέδριο, από την Αγροτική Τράπεζα, από ορκωτούς λογιστές του Υπουργείου Οικονομικών και έρχεσθε να μας προτείνετε εδώ τη δημιουργία ενός Σώματος Ειδικών Ελεγκτών που θα ελέγχουν τις συνεταιριστικές οργανώσεις, όταν ξέρετε από τώρα -και είμαι βέβαιος ότι το ξέρετε- ότι και αυτοί οι ειδικοί ελεγκτές, όπως και πολλοί άλλοι ειδικοί ελεγκτές, θα εμποτισθούν με την νοοτροπία των ελεγχομένων. Και εδώ έχετε εισχωρήσει με τις πρακτικές σας στο DNA των Ελλήνων επί πολλά χρόνια, μ' αυτήν την πολιτική, την πολιτική κουλτούρα της ευκολίας, του χρέους. Τώρα θα βάλουμε και τους ειδικούς να έρθουν να ελέγξουν και μετά από λίγα χρόνια θα πείτε πάλι εσείς, διεφθαρμένοι είναι και αυτοί, όπως λέτε για υπαλλήλους του Υπουργείου Γεωργίας. Εάν είναι, προχωρήστε σε εκκαθαρίσεις. Το ακούω δύο χρόνια τώρα.

Από κει και πέρα έρχεσθε να συστήσετε θέσεις και μάλιστα κάπου πηγαίνετε ακόμη πιο πέρα. Προβλέπετε ότι με απόφαση του Υπουργού Γεωργίας μπορούν να ανατίθενται και απευθείας μελέτες, αξιολογήσεις κλπ.

Εμείς δεν πιστεύουμε ότι τα μεγάλα προβλήματα του διοικητικού μηχανισμού του Υπουργείου της Γεωργίας και των εποπτευομένων οργανισμών, μπορούν να λυθούν με τέτοιες αποσπασματικές προβλέψεις δημιουργίας θέσεων.

Οι υπηρεσίες του Υπουργείου σας, κύριε Υπουργέ, είναι διαλυμένες. Θα τα πούμε και την Παρασκευή σε μία σχετική επερώτηση. Τώρα με το να έρχεστε να προτείνετε δεκαπέντε θέσεις από εδώ, είκοσι θέσεις από εκεί, τόσο σε κεντρικό, όσο και σε περιφερειακό επίπεδο δεν γίνεται τίποτα, δεν υπάρχει Υπουργείο Γεωργίας.

Θα σας παρακαλούσαμε να δείτε πάρα πολύ σοβαρά το θέμα μίας ολοκληρωμένης προσέγγισης, στο θέμα των υπηρεσιών σας. Αυτήν τη στιγμή στην ΕΔΙΔΑΓΕΠ καθυστερούν 




Σελίδα 64

τέσσερις χιλιάδες φάκελοι, πρωτοφανής αριθμός και φθάνουν οι καθυστερήσεις πληρωμών από το Υπουργείο σας μέχρι τις πεντακόσιες σαράντα ημέρες. 'Εχετε αυξήσει το χρόνο καθυστερήσεων κατά 500% στα τελευταία τρία χρόνια.

Αποσύρετε, λοιπόν, αυτές τις διατάξεις, δεν λύνουν κανένα πρόβλημα και ελάτε με μία ολοκληρωμένη προσέγγιση. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Οι φάκελοι που είναι στο ΔΙΔΑΓΕΠ είναι επτακόσιοι αυτήν τη στιγμή και όλα αυτά που είπατε δεν είναι αληθή.

ΣΑΒΒΑΣ ΤΣΙΤΟΥΡΙΔΗΣ: Ευχαριστώ, κύριε Υπουργέ.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Παρακαλώ.

ΣΑΒΒΑΣ ΤΣΙΤΟΥΡΙΔΗΣ: Πεντακόσιες σαράντα ημέρες...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Ούτε αυτό είναι αληθές.

ΣΑΒΒΑΣ ΤΣΙΤΟΥΡΙΔΗΣ: 'Ολη η Ελλάδα περιμένει...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Εχετε πει πολλά αναληθή πράγματα μέχρι τώρα, πάρα πολλά.

ΣΑΒΒΑΣ ΤΣΙΤΟΥΡΙΔΗΣ: Ευχαριστώ για το νέο στοιχείο! Αυτό, όμως, να το πείτε και σε όλους όσους περιμένουν να πληρωθούν από το Υπουργείο σας.

Από εκεί και πέρα, στα πλαίσια μιας αναγκαίας ολοκληρωμένης προσέγγισης, επιτέλους δεχθείτε ότι η Εθνική Αντιπροσωπεία κατέληξε το 1992 σε μία σημαντική απόφαση. Αποφασίσαμε ότι στον τομέα της δασοπροστασίας, πρέπει να υπάρξει ένας ενιαίος φορέας. Εσείς έρχεστε, για να διώξετε τις ευθύνες από πάνω σας, να στείλετε τη δασοπροστασία σε άλλο Υπουργείο, όταν το σύνολο περίπου των πολιτικών δυνάμεων συμφωνούν ότι πρέπει να υπάρξει ένας ενιαίος φορέας. Θα έρθουμε, όμως, με άλλη ευκαιρία σε αυτό το μεγάλο θέμα.

'Ερχεστε επίσης στις ειδικές αυτές διατάξεις να προτείνετε μέτρα βελτίωσης και ανάπτυξης της κτηνοτροφίας. Με υπουργικές αποφάσεις δεν βελτιώνεται και δεν αναπτύσσεται η κτηνοτροφία. Είμαστε έτοιμοι και περιμένουμε -υπάρχει σημαντική καθυστέρηση- να έρθετε να προτείνετε μέτρα ουσίας για την κτηνοτροφία.

Θέτω και ένα ερώτημα για την Εθνική Επιτροπή Γάλακτος. Δεν κατάλαβα γιατί τη χρειάζεστε, όταν υπάρχει ο ΕΛΟΓ, ο οποίος λειτουργεί στην Θεσσαλονίκη και ο ΕΛΟΓ τον οποίον εμπλέκετε εδώ, προβλέποντας ότι θα δίδει και εισφορές σε αυτήν την Εθνική Επιτροπή Γάλακτος, όταν στην ίδια συνέντευξή σας, πριν από λίγες ημέρες, δηλώσατε ότι θα τον καταργήσετε τον ΕΛΟΓ. Θα τον καταργήσετε, ναι ή όχι; Και αν τον καταργήσετε, πως θα πληρώνει εισφορές σε αυτήν την Εθνική Επιτροπή Γάλακτος;

'Ερχομαι στις Ομοσπονδίες Αγροτικών Συλλόγων.Εδώ αισθανόμεθα ότι πάτε να κάνετε κάτι το πονηρό. Σύμφωνα με την υπάρχουσα νομοθεσία, σε κάθε νομό μπορεί να υπάρχει ομοσπονδία από τους εκεί συλλόγους. 'Ερχεστε τώρα να πείτε ότι πρέπει να υπάρχει μία Ομοσπονδία. Σε τι θέλετε να οδηγήσετε εδώ την χώρα; Θέλετε αναγκαστικά να πάτε σε μία Ομοσπονδία, ένα νομό τη στιγμή που σήμερα υπάρχει ελευθερία να υπάρχουν περισσότερες από μία;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Αλιευτικών.

ΣΑΒΒΑΣ ΤΣΙΤΟΥΡΙΔΗΣ: Αναφέρεστε σε μία. Το μία το προσθέσατε όχι στους αλιευτικούς. Προσέξτε τι προτείνετε.

'Ερχομαι στην ασφάλιση των αγροτικών προϊόντων. 'Ερχεστε εδώ να αυξήσετε την ασφαλιστική εισφορά, χωρίς τροποποίηση του ισχύοντος καθεστώτος. Ελάτε πρώτα να αυξήσετε την κάλυψη σε κινδύνους και σε προϊόντα και μετά ελάτε να ζητήσετε την έγκριση της Εθνικής Αντιπροσωπείας για την αύξηση της εθνικής χώρας.

'Ερχεστε και σε ένα θέμα της πρόωρης συνταξιοδότησης. Εδώ είναι το άκρον άωτον της κακής διαχείρισης. Εμείς θα την ψηφίσουμε αυτήν τη διάταξη, με την οποία δεν καλούνται να πληρώσουν, ως αχρεωστήτως καταβληθείσες, τις συντάξεις κάποιοι, διότι πραγματικά αφορά φτωχούς ανθρώπους. Ας συνεχίσετε, όμως, με αυτές τις νοοτροπίες, που δεν είναι βεβαίως εκσυγχρονιστικές, διαλύετε τον κοινωνικό ιστό της χώρας.

'Ερχομαι στο ΕΘΙΑΓΕ. Εμείς θέλουμε μία ολοκληρωμένη εθνική πολιτική για την έρευνα. Το να έρχεστε να μετατάσσετε κάποιους υπαλλήλους και κάποιους ερευνητές δεξιά αριστερά -θα τα πούμε και επί των άρθρων- δεν λύνει τα προβλήματα.

Θα τελειώσω αναφερόμενος για μία ακόμα φορά στις διώξεις. Κύριε Υπουργέ και κύριοι της Κυβέρνησης, εάν συνεχίσετε έτσι, κινητοποιήσεις θα έχουμε και μέσα στους προσεχείς μήνες. Μην ψάχνετε να βρείτε ευθύνες στην Αντιπολίτευση, ή δεξιά και αριστερά. Οι ευθύνες είναι δικές σας. Ελάτε να πάρετε συγκεκριμένα μέτρα πολιτικής.

Στην εισήγηση την οποία κάνατε άκουσα πολλά ενδιαφέροντα πράγματα για το τι μας αναμένει με τις τροποποιήσεις στην Κοινή Αγροτική Πολιτική, το τι αναμένει τη γεωργία και την ελληνική γεωργία στα πλαίσια του Παγκοσμίου Οργανισμού Εμπορίου.

Εάν πιστεύετε ότι με αυτά τα οποία προτείνετε εδώ και θα μας προτείνετε και αύριο, λύνετε τα μεγάλα προβλήματα του αγροτικού τομέα και προετοιμάζετε τους 'Ελληνες αγρότες, τότε φοβάμαι ότι είστε σε λάθος δρόμο. Με το νομοσχέδιο αυτό το οποίο, δεν μπορούμε να ψηφίσουμε επί της αρχής, διατηρείτε πρακτικές, πολιτικές και νοοτροπίες παρωχημένες. Νοοτροπίες που έχουν κουράσει την Ελλάδα και έχουν διαλύσει στην κυριολεξία τον παραγωγικό ιστό.

Αν στόχος σας είναι η μείωση του αγροτικού πληθυσμού, εμείς διαφωνούμε. Εμείς θέλουμε ο αγροτικός πληθυσμός, με μια ολοκληρωμένη και εθνική πολιτική, να παραμείνει στην ύπαιθρο. Και όσο περνά ο καιρός, οι 'Ελληνες αγρότες θα καταλάβουν το τι κάνετε. Εμείς θα πούμε για μια ακόμη φορά, επειδή μας παρακολουθούν οι 'Ελληνες αγρότες και θα μας παρακολουθούν κατά την πορεία μέχρι τις προσεχείς εκλογές, ότι όσοι αγρότες είναι ευτυχείς μ' αυτό το οποίο είναι η γεωργία μας και η κτηνοτροφία μας, να συνεχίζουν να σας στηρίζουν. Εμείς πιστεύουμε ότι υπάρχει καλύτερο αύριο γι' αυτούς και γι' αυτό αγωνιζόμαστε. Ευχαριστώ.

(Χειροκροτήματα από την πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, οι Υπουργοί Πολιτισμού, Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών, Ανάπτυξης, Περιβάλλοντος Χωροταξίας και Δημοσίων 'Εργων, Εθνικής Παιδείας και Θρησκευμάτων, Γεωργίας, Εργασίας και Κοινωνικών Ασφαλίσεων, Δικαιοσύνης, Μακεδονίας Θράκης και Τύπου και Μέσων Μαζικής Ενημέρωσης κατέθεσαν σχέδιο νόμου: "Θεσμοί, μέτρα και δράσεις Πολιτιστικής Ανάπτυξης".

Παραπέμπεται στην αρμόδια διαρκή επιτροπή.

Ο Kοινοβουλευτικός Eκπρόσωπος του Κ.Κ.Ε. κ. Μπούτας, έχει το λόγο.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, τελικά αυτή είναι Βουλή των Υπουργών και των Kοινοβουλευτικών Eκπροσώπων; Βουλευτές δεν υπάρχουν εδώ; Δεν θα μιλήσουν καθόλου;

ΠΡΟΕΔΡΕΥΩΝ (Νικόλαος Κατσαρός): Υπάρχουν, και απ' ό,τι βλέπω είναι και πολλοί απόψε. Είναι γραμμένοι τριάντα ένας.

ΜΟΣΧΟΣ ΓΙΚΟΝΟΓΛΟΥ: Στη μία η ώρα θα κλείσουμε τη συνεδρίαση και δεν θα έχει μιλήσει κανένας μας.

ΠΡΟΕΔΡΕΥΩΝ (Νικόλαος Κατσαρός): Κύριε συνάδελφε, σύμφωνα με τον Κανονισμό της Βουλής, ο Υπουργός έχει το δικαίωμα να ζητά οποτεδήποτε το λόγο, όπως επίσης και οι Kοινοβουλευτικοί Eκπρόσωποι.

Να μην απευθύνεσθε στο Προεδρείο, κύριε Γικόνογλου και λοιποί κύριοι συνάδελφοι, αλλά στον Υπουργό και στους Kοινοβουλευτικούς Eκπροσώπους. Και απ' ό,τι ξέρω, όλοι οι διαμαρτυρόμενοι έχετε κάποια σχέση και με τον Υπουργό και με τους Kοινοβουλευτικούς Eκπροσώπους.

ΜΟΣΧΟΣ ΓΙΚΟΝΟΓΛΟΥ: Εμείς απευθυνόμαστε στο Προεδρείο, για να αλλάξει ο Κανονισμός. Δεν μπορεί να συνεχιστεί αυτό το πράγμα.

ΠΡΟΕΔΡΕΥΩΝ (Νικόλαος Κατσαρός): Υπάρχει σχετική διαδικασία, υπάρχει η Διαρκής Επιτροπή επί του Κανονισμού, υπάρχουν εκπρόσωποι όλων των κομμάτων σ' αυτήν την επιτροπή και μπορείτε κάλλιστα τις απόψεις σας να τις 




Σελίδα 65

διαβιβάσετε και να λάβει απόφαση η αρμόδια επιτροπή, αλλά και η Ολομέλεια στη συνέχεια.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Μπορείτε να μας πείτε ποια θα είναι η σημερινή διαδικασία;

ΠΡΟΕΔΡΕΥΩΝ (Νικόλαος Κατσαρός): Δεν μπορώ να σας πω τίποτα ακόμη. Εξαρτάται από την πορεία της συζήτησης. Πρώτα απ' όλα, δεν ξέρω αν μετά από τον κ. Μπούτα και τον κ. Ιντζέ, που ζήτησαν το λόγο, υπάρχουν άλλοι Κοινοβουλευτικοί Εκπρόσωποι. Κατά τον Κανονισμό, μέχρι τις 12.00' η ώρα είμαστε υποχρεωμένοι να φτάσουμε. Το τι θα γίνει μετά, θα σας το πει ο συνάδελφος, που θα με αντικαταστήσει.

Παρακαλώ, κύριε Μπούτα, έχετε το λόγο.

ΕΥΑΓΓΕΛΟΣ ΜΠΟΥΤΑΣ: Κύριε Πρόεδρε, πραγματικά η χθεσινή απόφαση του δικαστηρίου, που για πρώτη φορά...

(Θόρυβος στην Αίθουσα)

ΠΡΟΕΔΡΕΥΩΝ (Νικόλαος Κατσαρός): Κύριε Γικόνογλου, σας παρακαλώ πάρα πολύ. Είσθε περιοδεύων συνάδελφος σε όλη την Αίθουσα.

Παρακαλώ, συνεχίστε, κύριε Μπούτα.

ΜΟΣΧΟΣ ΓΙΚΟΝΟΓΛΟΥ: Μήπως θέλετε να φύγουμε όλοι από εδώ και να σας αφήσουμε μόνο σας;

ΕΥΑΓΓΕΛΟΣ ΜΠΟΥΤΑΣ: Βεβαίως, μόνο η χούντα είχε φτάσει σε τέτοιο σημείο να κάνει δημεύεσεις. Το ζήσαμε και σήμερα. Πιθανόν να το ζήσουμε και αύριο, γιατί έρχονται χιλιάδες δίκες και όλοι αυτοί οι αγρότες, που δικάζονται, ήταν με τα τρακτέρ, είτε τα είχαν δεξιά, είτε αριστερά. Αυτά θα τα δημεύσετε όλα; Να σας τα δώσουμε. Να βγούμε σαν συντονιστικές επιτροπές, να βγούμε και σαν κόμμα, αν θέλετε, να κάνουμε έκκληση στους αγρότες και να πούμε, δώστε τα, τα χρειάζεται η κυβέρνηση. Να σας δώσουμε και τα χωράφια. Μην ταλανίζεσθε να τα μαζέψετε με τα διάφορα τερτίπια. Θα σας τα δώσουν, γιατί έτσι θα καταπέσει και ο μύθος και η προπαγάνδα που γινόταν από χρόνια, ότι το Κομμουνιστικό Κόμμα θα σας πάρει τα χωράφια.

Να, τώρα ήρθε η ώρα ο καπιταλισμός να παίρνει τα χωράφια, να παίρνει τα τρακτέρ να τα παίρνει όλα και να γίνουν έτσι οι σύγχρονοι τσιφλικάδες και οι σύγχρονοι κολλήγοι!

Εν πάση περιπτώσει, όσες προσπάθειες και να γίνουν, το αγροτικό κίνημα δεν πρόκειται να το τσακίσετε. Δεν πρόκειται να τσακιστεί. Θα είναι πιο δυνατό, πιο δυναμωμένο, θα βγει πιο αποφασιστικά στους αγώνες και είμαστε σίγουροι ότι τελικά θα νικήσει.

Για το νομοσχέδιο τώρα, κύριε Πρόεδρε, ήθελα να πω ότι ο χρόνος που δίνετε για να γίνει η συζήτηση είναι πολύ μικρός για ένα τόσο μεγάλο νομοσχέδιο που έχει πολλά και διάφορα άρθρα, που μεταξύ τους δεν έχουν σχέση, πλην όμως έχουν ενιαία φιλοσοφία και κύριο στόχο. Και δεν συμφωνώ με το συνάδελφο Κοινοβουλευτικό Εκπρόσωπο της Νέας Δημοκρατίας που λέει ότι το νομοσχέδιο δεν έχει ούτε στόχο ούτε φιλοσοφία. 'Εχει και παραέχει. Το αποκρύπτει η Νέα Δημοκρατία, διότι συμφωνεί εν μέρει, αλλά και επί της ουσίας μ' αυτόν το στόχο, γιατί θέλει να περάσει την αντιαγροτική πολιτική και να διαλύσει τις συνδικαλιστικές οργανώσεις, να καλύψουν ό,τι έγινε μέχρι σήμερα και βέβαια δεν σας εμποδίζει αυτός ο στόχος να κάνετε και τα ρουσφετάκια σας και τη μικροπολιτική σας. Μόνο που δεν αντιμετωπίζονται έτσι τα προβλήματα, με κριτήρια δηλαδή την κομματική σας πελατεία και ανακυκλώνοντας τα ίδια πράγματα, γιατί και με τις προηγούμενες ρυθμίσεις που έγιναν το ίδιο επιχείρημα είχε ακουστεί, ότι θα ρυθμίσουμε τα χρέη των συνεταιριστικών οργανώσεων, θα εξυγιάνουμε τους συνεταιρισμούς για να μπορούν να παίξουν το ρόλο τους. 'Ομως, μέχρι σήμερα τι είδαμε; Πάλι να χρησιμοποιούνται οι συνεταιρισμοί από την ίδια την Κυβέρνηση για να την καλύψουν στη πολιτική της που ακολούθησε όλα τα προηγούμενα χρόνια.

Βέβαια δεν λέτε την αλήθεια, κύριε Υπουργέ, όταν λέτε ότι κόπτεσθε για τους συνεταιρισμούς και δεν λέτε την αλήθεια γιατί θέλετε να προωθήσετε -και το λέτε άλλωστε σε ημερίδες σε άλλες εκδηλώσεις- τις ομάδες παραγωγών. Μάλιστα ο κ. Χρυσανθακόπουλος στην επιτροπή λέει ότι πρέπει να ξεφύγουμε από τη λογική της συνένωσης προσώπων και να πάμε στη λογική της συνένωσης κεφαλαίων. Τι σημαίνει λογική συνένωσης κεφαλαίων και από πού περνάει αυτή η λογική; Μέσα από τις ομάδες παραγωγών.

ΣΤΡΑΤΗΣ ΚΟΡΑΚΑΣ: Δεν ακούει ο κύριος Υπουραγός

ΠΡΟΕΔΡΕΥΩΝ (Νικόλαος Κατσαρός): Κύριε Κόρακα, δεν τα λέει καλά ο κ. Μπούτας; Θέλετε να βοηθήσετε; Θα παρακαλέσω πάρα πολύ να αφήσετε τον εισηγητή σας να μιλήσει.

ΣΤΡΑΤΗΣ ΚΟΡΑΚΑΣ: Και εμείς παρακαλούμε εσάς, κύριε Πρόεδρε, να προστατεύσετε τον ομιλητή και να επιστήσετε την προσοχή στον κύριο Υπουργό να παρακολουθεί τους ομιλητές . 

ΠΡΟΕΔΡΕΥΩΝ (Νικόλαος Κατσαρός): Θα παρακαλέσω τους κυρίους συναδέλφους να μην ενοχλούν τον κύριο Υπουργό. 

Συνεχίστε, κύριε Μπούτα.

ΕΥΑΓΓΕΛΟΣ ΜΠΟΥΤΑΣ: 'Αρα, λοιπόν, είναι υποκριτικό αυτό που λέγεται και ακούγεται από τη πλευρά της Κυβέρνησης, αλλά και της Νέας Δημοκρατίας, γιατί και η Νέα Δημοκρατία συμφωνεί προς αυτήν την κατεύθυνση της Ευρωπαϊκής 'Ενωσης για να αντικαταστήσουν τους συνεταιρισμούς με ομάδες παραγωγών σε μια πορεία.

Βέβαια, μαζί μ' αυτό το νομοσχέδιο ήρθε και το χθεσινό γεγονός με τη δήμευση των τρακτέρ. Και παρ' όλο ότι υπήρξαν τρεις τροπολογίες από τη μεριά μας για παραγραφή της ποινικοποίησης των δήθεν αδικημάτων των αγροτών, εν τούτοις δεν έγινε δεκτό. Και απ' ό,τι ακούσαμε στην αρχή από τον κύριο Πρόεδρο, όλες οι τροπολογίες απορρίφθηκαν.

Βέβαια αυτήν την προσπάθεια ποινικοποίησης των αγώνων, εκφοβισμού των αγροτών να μην κατέβουν πάλι στους δρόμους -δεν πρόκειται σε καμια περίπτωση βέβαια να περάσει- την έχει προλειάνει η Κυβέρνηση από την περίοδο των κινητοποιήσεων και τη συνεχίζει με ένα συγκεκριμένο σχέδιο σήμερα.

Ποιος ξεχνάει τις δηλώσεις του Υπουργού της Δικαιοσύνης που μέχρι και το 509 θα έκανε ενεργοποίηση όπως έλεγε τότε ο κύριος Υπουργός.

ΦΟΙΒΟΣ ΙΩΑΝΝΙΔΗΣ: Ε, όχι.

ΕΥΑΓΓΕΛΟΣ ΜΠΟΥΤΑΣ: Το έλεγε. Αν δεν θυμάσθε, μπορούμε να ανατρέξουμε στον Τύπο της εποχής.

ΦΟΙΒΟΣ ΙΩΑΝΝΙΔΗΣ: Δεν είπε τέτοιο πράγμα.

ΕΥΑΓΓΕΛΟΣ ΜΠΟΥΤΑΣ: 'Οταν ο Υπουργός Τύπου έβγαινε και έλεγε ότι θα πάρουμε το φραγκέλιο, όταν ο Υπουργός Μεταφορών έβαζε τις διορισμένες διοικήσεις του Ο.Σ.Ε. και του Τ.Ε.Ο. να ζητήσουν και ζητούν 1,7 δισεκατομμύρια δραχμές από τα δώδεκα - δεκατρία μέλη της συντονιστικής επιτροπής, δεν είναι αυτό μια συνειδητή προσπάθεια ποινικοποίησης των αγώνων;

Πάντως, όπως είπα και στην αρχή της τοποθέτησης, δεν πρόκειται να περάσει ο εκφοβισμός, δεν πρόκειται να τσακιστεί το αγροτικό κίνημα .

Τώρα πιo συγκεκριμένα οι ρυθμίσεις, που πάτε να κάνετε με το νομοσχέδιο. Για πολλοστή φορά βεβαιώνεται και σήμερα, όπως και τότε, ότι θα εξυγιανθούν οι συνεταιριστικές οργανώσεις. Αυτό που συνέβη και αυτό που θα συμβεί, μετά από λίγο χρονικό διάστημα, το πρόβλημα των χρεών θα επανέλθει και μάλιστα με δριμύτερο τρόπο. Και αυτό, γιατί οι ρυθμίσεις αυτές είναι αποσπασματικές, ρουσφετολογικές, αντιαναπτυξιακές, γίνονται με καθαρά τραπεζιτικά κριτήρια και έχουν στόχο να αρμέξουν τις συνεταιριστικές οργανώσεις. Γι'αυτό άλλωστε, για να εξυγιανθεί το χαρτοφυλάκιο της Αγροτικής Τράπεζας, και είχαμε την παραίτηση του Διοικητή της Αγροτικής Τράπεζας, γιατί πιεζόταν να προχωρήσουν γρήγορα οι ιδιωτικοποιήσεις. Ρυθμίζει μεμονωμένα ιδιώτες αγρότες.

Επισκέφθηκα σήμερα αντιπροσωπεία αγροτών από τη Θεσσαλία από τα Τρίκαλα, την Καρδίτσα και άλλους νομούς, αγρότες οι οποίοι έχουν θερμοκήπια που έπαθαν ζημιά από τα χιόνια, από τους παγετούς, καταγεγραμμένες ζημιές που δεν αποζημιώθηκαν. Αυτοί είναι απέξω. Και βέβαια, φαντάζομαι ότι είναι και στα υπόλοιπα διαμερίσματα της χώρας τέτοιες περιπτώσεις που έπαθαν ζημιά. Γιατί μεμονωμένα πάμε και




Σελίδα 66

φωτογραφίζουμε συγκεκριμένο Υπουργό, ο οποίος θέλει να το παίξει άτεγκτος και άμεμπτος. Είναι ο κ.Παπαδόπουλος. Ξέρω εγώ, μπαρμπάδες είναι, ανήψια είναι, συγγενείς είναι; Ρουσφετολογικά, λοιπόν, γίνεται αυτή η ρύθμιση. 

Διαλύετε το Σταφιδικό Οργανισμό και είπατε, κύριε Υπουργέ, κάποιες αναλήθειες. Σε δύο προϊόντα δεν υπάρχει τιμή ασφαλείας. Στη σταφίδα και στον καπνό. Δεν υπάρχει τιμή ασφαλείας στο βαμβάκι; Δεν υπάρχει τιμή ασφαλείας στα σιτηρά; Δεν υπάρχουν σε άλλα προϊόντα; 'Αρα, δεν μπορούσε να παίξει το ρόλο ο Συνεταιριστικός Οργανισμός; Και εδώ εφαρμόζετε τους πιο αντιαγροτικούς κανονισμούς της Ευρωπαϊκής 'Ενωσης με τέτοιο τρόπο που διαλύετε το Σταφιδικό Οργανισμό και αφήνετε τους σταφιδοπαραγωγούς να γίνουν έρμαια των εμπόρων, τη στιγμή κατά την οποία μαζεύτηκαν επτάμισι χιλιάδες υπογραφές που ζητούν να γίνει συνεταιριστική εταιρεία. Και βέβαια, μοιράζετε την περιουσία και μάλιστα την περιουσία του Σταφιδικού Οργανισμού που δεν έβαλε δεκάρα το δημόσιο, είναι από παρακρατήσεις που γίνονταν από τους ίδιους τους παραγωγούς, λες και είναι περιουσία τους. Με ποιο δικαίωμα μπορεί να γίνει αυτό το πράγμα και τι θα εξυπηρετήσει; Δεν θα είναι αυτό σε βάρος των σταφιδοπαραγωγών; Και πάτε να χαντακώσετε μια ολόκληρη τάξη-κλάδο αγροτών που καλλιεργούν τη σταφίδα και έναν Οργανισμό, ο οποίος δεν χρωστάει μια δραχμή.

Προχωράτε στην ΚΥΔΕΠ. Εκτός του ότι προεκλογικά λέγατε, όταν η Νέα Δημοκρατία είχε διαλύσει την ΚΥΔΕΠ, ότι εμείς αν έλθουμε στην Κυβέρνηση θα ξανασυστήσουμε την ΚΥΔΕΠ. Τα ξεχάσατε αυτά και προχωράτε ακόμα παραπέρα. Λέγατε ότι θα ξαναπάρετε πίσω τους εκκαθαριστές. 'Οχι μόνο αυτό δεν κάνετε, αλλά τώρα ξεπουλάτε περιουσιακά στοιχεία και κοροϊδεύετε τον κόσμο, γιατί αυτές οι αποθήκες που λέγατε ότι θα δώσετε στους συνεταιρισμούς, έτσι και αλλιώς στους συνεταιρισμούς θα πήγαιναν, γιατί τα οικόπεδα ήταν των συνεταιρισμών και παραχωρήθηκαν στην ΚΥΔΕΠ. Και δεν μπρούσατε να τα δώσετε αλλού. Το ερευνήσατε αλλά δεν μπορούσατε να κάνετε αλλιώς. 'Ομως, δεν λέτε κουβέντα για τα τεράστια περιουσιακά στοιχεία της ΚΥΔΕΠ. 'Οπως το συγκρότημα του Βελεστίνου, που στοιχίζει μερικά δισεκατομμύρια, του Πλατέως, του Ασπροπύργου, τα οικόπεδα στον Περισσό, στον Πειραιά, στη Νίκαια, στην Αλεξάνδρας και άλλα πολλά, που είναι οικόπεδα ανεκτίμητης αξίας.

Δεν λέτε κουβέντα γιατί θα τα ξεπουλήσετε για ένα κομμάτι ψωμί και θα γίνει μεγάλο φαγοπότι. Διαλύετε τη ΣΚΟΠ και τυπικά έρχεστε να βάλετε ταφόπετρα, αφού τόσον καιρό την είχατε σε αδράνεια, γιατί την ελέγχατε. Και ειδικά σε μία οργάνωση που ασχολείται με τα οπωροκηπευτικά και γίνεται η αρχή με τις ομάδες παραγωγών. Από εκεί γίνεται η αρχή. Και μάλιστα, την κοινή οργάνωση αγοράς των οπωροκηπευτικών την έχετε σαν παράδειγμα για να προχωρήσουν έτσι οι ομάδες παραγωγών και στα άλλα προϊόντα.

Κλείσατε την ΑΓΡΕΞ, κλείνετε και τη ΣΚΟΠ και έτσι παραδίδετε τους αγρότες και τους καταναλωτές στα κυκλώματα. Χαρίζετε δισεκατομμύρια στους εκκοκιστές. Εδώ μας τους κατηγορήσατε, μας τους περάσατε από γενεές τετρακόσιες. Και έρχεστε και από τη ΒΙΟΠΑΛ του κ. Τσιπλάκου, καθώς και τον κ. Χατζηχαραλάμπους -αυτός που πήρε τα βαμβάκια με μία επιταγή- από τις ενώσεις, τις οποίες ρυθμίζετε και δεν στέλνετε κανέναν στο δικαστήριο. Και ξέρετε πολύ καλά τι εννοώ, κύριε Υπουργέ. Και υπάρχει απόφαση του Πρωτοδικείου Αθηνών που λέει ότι ισχύουν οι εγγυητικές επιστολές του Τσιπλάκου της ΒΙΟΠΑΛ. Και δεν προχωράτε στο να εκπέσουν οι εγγυητικές επιστολές, κάνοντας πλάτες και στον Τσιπλάκο, αλλά και στην Τράπεζα της Ελλάδας, γιατί ήταν η εγγυήτρια.

Και έρχεστε από τις παρακρατήσεις που κάνετε από τους βαμβακοπαραγωγούς, το 1% και λειτουργείτε τον Οργανισμό Βάμβακος, καίτε τα αποθέματα για να πάρετε τα χρήματα και να καλύψετε αυτό το άνοιγμα που άφησαν αυτές οι εκκοκιστικές επιχειρήσεις. Θα προχωρήσετε στην έκπτωση των εγγυητικών επιστολών; Και αν όχι, γιατί;

Δεν είναι, όμως, μόνο αυτό. Υπάρχουν ένα σωρό ζητήματα γύρω από αυτό το θέμα. Αύριο θα υπάρξουν και άλλοι εκκοκιστές, όπως υπήρξαν και πέρυσι, παρά τις τυμπανοκρουσίες ότι πήρατε όλα τα μέτρα. Και το ξέρετε. Και στη Δράμα και στις Σέρρες. Και μάλιστα, είχαν ανοίξει τα εκκοκιστήριά τους χωρίς εγγυητικές επιστολές. Επιτέλους, αυτό είναι σκάνδαλο πρώτης γραμμής.

Δίνετε στη Βαμβακουργική πενήντα εκατομμύρια. 'Οχι ότι είναι μεγάλο το ποσό. Δεν είναι μεγάλο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Μέχρι να κλείσει.

ΕΥΑΓΓΕΛΟΣ ΜΠΟΥΤΑΣ: Ποιος είναι ο ρόλος της οργάνωσης αυτής, κύριε Υπουργέ;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Είπα ότι θα κλείσει.

ΕΥΑΓΓΕΛΟΣ ΜΠΟΥΤΑΣ: 'Επαιξε κανένα ρόλο;

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): 'Ολες οι τριτοβάθμιες πρέπει να κλείσουν.

ΕΥΑΓΓΕΛΟΣ ΜΠΟΥΤΑΣ: Απ'ό,τι ξέρουμε, ήταν το τάμα για να στολίσει ως γλάστρα το μπαλκόνι του Ε.Σ.Α.Π., του Εθνικού Συμβουλίου Αγροτικής Πολιτικής. Και τώρα εκπληρώνετε αυτήν την υπόσχεση. Πρέπει να τα λέμε, όμως. Πρέπει να τα μαθαίνει ο ελληνικός λαός. Τελικά ποιο είναι το Ε.Σ.Α.Π.; Από τι αποτελείται. Με ανταλλάγματα.

Προβλέπεται η ενίσχυση της ΣΥ.Δ.Α.Σ.Ε. και της ΓΕ.Σ.Α.Σ.Ε από τα έσοδα του ΕΛ.Γ.Α., δηλαδή από τα έσοδα του αγρότη.

Συντηρείτε εγκάθετους γραφειοκράτες, φραγκοφαγάδες της Ευρωπαϊκής 'Ενωσης -εχθρούς του ίδιου του αγρότη- που λιβανίζουν την κυβερνητική πολιτική. Βέβαια, αφού σας λιβανίζουν, πρέπει να τους δώσετε ένα αντίδωρο. Αυτό κάνετε. Μήπως ξέρετε, κύριε Υπουργέ, πότε και πώς έκαναν εκλογές η ΣΥ.Δ.Α.Σ.Ε. και η ΓΕ.Σ.Α.Σ.Ε.; Πρέπει να το ξέρετε. Πείτε το να το μάθει και η Εθνική Αντιπροσωπεία.

Από την άλλη, αυξάνετε την εισφορά στον ΕΛ.Γ.Α. κατά 50% και δεν δίνετε φράγκο από τον κρατικό προϋπολογισμό, όπως προβλεπόταν από το νόμο. Κάνετε το 2%, 3% επί του ακαθαρίστου παρακαλώ. Είναι πάρα πολλά, κύριε Υπουργέ. Το 2% είναι πολλά και το 3% είναι ακόμα περισσότερα, γιατί δεν είναι επί του καθαρού, αλλά επί του ακαθαρίστου.

Κοροϊδεύετε και εδώ τους αγρότες και την ελληνική κοινωνία ταυτόχρονα, με τον ψεύτικο κοινωνικό διάλογο. Μάλιστα ο κύριος Πρωθυπουργός έφερε σαν παράδειγμα, όταν γινόταν συζήτηση στη Βουλή για τον περίφημο κοινωνικό διάλογο, το Εθνικό Συμβούλιο Αγροτικής Πολιτικής. Βγήκατε και δηλώσατε ότι μέχρι το τέλος του Οκτώβρη θα συζητήσετε σε αυτόν το περιβόητο συμβούλιο αυτόν το νέο κανονισμό του ΕΛ.Γ.Α. που θα προβλέπει ιδιωτικοποιήσεις, που θα προβλέπει χίλια δυο πράγματα, ζώνες και διάφορα άλλα.

Και μάλιστα, θα διαφοροποιεί και τα ασφάλιστρα που θα πληρώνουν οι αγρότες. Τι σας βιάζει και το φέρατε σήμερα;

Και ενώ στο προηγούμενο σχέδιο νόμου προβλέπονταν από 2% να πάει 2,5%, τώρα το κάνετε 3%. Μήπως θέλετε να το πάτε τμηματικά, για να μη φανούν πολλά στους αγρότες; Σκέπτεστε δηλαδή σ'αυτό το περιβόητο συμβούλιο να βάλετε και άλλα; Πέστε το να το ξέρουμε. 

Προχωρείτε στη θεσμοθέτηση της ασφυκτικής παρέμβασης στους συνεταιρισμούς με ένα σύστημα, όπως ο ελέγχων βρίσκεται υπό τη διοίκηση του ελεγχόμενου. Δηλαδή, εάν κάποιος σε μια ένωση είναι πρόεδρος στο διοικητικό συμβούλιο και είναι και στην ΠΑ.Σ.Ε.ΓΕ.Σ., σαν ελεγχόμενος στο δευτεροβάθμιο οργανισμό, θα είναι ταυτόχρονα προϊστάμενος και στον τριτοβάθμιο οργανισμό που θα έχει την ευθύνη. Δεν προχωρείτε κατά συνέπεια, σε έλεγχο ουσιαστικό, για να έχετε αποτελέσματα.

Υπάρχουν και άλλα πολλά που θα τα πούμε και στη συζήτηση επί των άρθρων.

'Ομως για το ΕΘ.Ι.ΑΓ.Ε. η ένωση ερευνητών επιστημόνων του Υπουργείου ζητάει να πάρετε πίσω αυτήν τη διάταξη. Εμείς συμφωνούμε και το στηρίζουμε. Πρέπει να αποσυρθεί ό,τι έχει σχέση με το ΕΘ.Ι.ΑΓ.Ε. και να γίνει μία σοβαρή συζήτηση που να δίνει πραγματικά λύση και προοπτικές σ'αυτό το τόσο σοβαρό ζήτημα της έρευνας.




Σελίδα 67

Τέλος, στο άρθρο 59 πάλι και εδώ "Γιάννης κερνάει και Γιάννης πίνει". Παίρνετε τους ελέγχους για τις περιβαλλοντικές μελέτες από το Υ.ΠΕ.ΧΩ.Δ.Ε. και το Υπουργείο Γεωργίας θα κάνει τις μελέτες, θα κάνει τα έργα, το Υπουργείο Γεωργίας θα εγκρίνει. Δεν υπάρχει ένας άλλος οργανισμός που θα μπορεί να τα κάνει αυτά.

Τελειώνοντας, κύριε Πρόεδρε, θα ήθελα να σταθώ σε ένα μεγάλο ζήτημα που υπάρχει αυτήν τη στιγμή. Εμείς πιστεύουμε ότι σαν κόμμα δεν λύνετε τα προβλήματα των συνεταιρισμών. Και δεν είναι και στις προθέσεις της Κυβέρνησης να λυθούν αυτά τα προβλήματα.

Ωστόσο, κύριε Υπουργέ, βάζετε το μαχαίρι στο λαιμό και φτιάχνετε τις διοικήσεις -τις διοικήσεις που ελέγχετε- το μακρύ χέρι της κυβερνητικής πολιτικής. Και μάλιστα, εκεί υπάρχουν πρασινογαλάζιες διοικήσεις.

Στην Καρδίτσα υπάρχει εδώ και δέκα μέρες απεργία. Είναι έξι απεργοί πείνας στις οκτώ ημέρες. Οι φορείς αποφάσισαν συλλαλητήριο. Πάνε να "πουλήσουν" εκατόν τριάντα εργαζόμενους. Και ακούστε, αυτοί που κάνουν το μανατζμεντ, οι σοφοί, τι είπαν. Δεν αποδίδουν, λέει, οι εργαζόμενοι γιατί έχουν μέσο όρο ηλικίας σαράντα τρία χρόνια και μέσο όρο εργασίας στην οργάνωση σε δεκαπέντε χρόνια και δεν έχουν τη δύναμη και τη θέληση να προχωρήσουν, να δουλέψουν. 'Αρα, λοιπόν, πρέπει να τους πάρουμε τα κεφάλια.

Δημιουργείτε κοινωνικά προβλήματα. Η πολιτική που ακολουθείτε και τα μέτρα που παίρνετε με αυτό το νομοσχέδιο δεν λύνουν το πρόβλημα και είναι στην κατεύθυνση συρρίκνωσης του αγροτικού τομέα, στο ξεκλήρισμα των αγροτών. Εσείς ο ίδιος το ομολογείτε σε συνεντεύξεις. Και μετά έρχεστε εδώ και διαψεύδετε. Και κατά τη διάρκεια των κινητοποιήσεων δηλώσατε στην εφημερίδα "ΤΑ ΝΕΑ" ότι το 50% των αγροτικών νοικοκυριών πρέπει να φύγουν. Και πρόσφατα το δηλώσατε, και εδώ το δηλώσατε. Βγαίνετε στην αρχή και λέτε: "Ναι, υπάρχουν προβλήματα τεράστια". Και έρχεστε μετά και αραδιάζετε την πολιτική της Ευρωπαϊκής 'Ενωσης. Δηλαδή, ότι πρέπει να γίνει εκείνο και εκείνο, ό,τι λέει δηλαδή η Ευρωπαϊκή 'Ενωση."Δίκιο έχετε, αλλά τι να σας κάνω, υποτάσσομαι" -αυτό λέτε- "στην Ευρωπαϊκή 'Ενωση και γι'αυτό φέρνω αυτά τα νομοσχέδια".

Εμείς σαν Κομμουνιστικό Κόμμα Ελλάδας δεν μπορούμε να συνεργήσουμε και θα καταψηφίσουμε στο σύνολό του αυτό το νομοσχέδιο.

Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΔΗ.Κ.ΚΙ. κ. Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Κυρίες και κύριοι Βουλευτές, το αγροτικό ζήτημα της Ελλάδας για την προσεχή δεκαετία θα είναι το πρώτο και το κύριο πρόβλημα που θα απασχολήσει την ελληνική κοινωνία.

Οι εξεγέρσεις των αγροτών τον περασμένο χρόνο, τέτοιες ημέρες, ήταν το προανάκρουσμα μιας κοινωνικής έκρηξης, διότι, μολονότι συρρικνώνεται το ποσοστό του πληθυσμού που απασχολείται με τη γεωργία, μολονότι αυξάνει κατά νοικοκυριό ο γεωργικός κλήρος, ταυτόχρονα, μειώνεται το εισόδημα.

Επιπλέον, θέλω να μνημονεύσω ότι και ο τρόπος καλλιέργειας άλλαξε γιατί σε μεγάλο βαθμό έχει εκμηχανιστεί η καλλιέργεια.

Το ερώτημα που τίθεται είναι: Γιατί; Η απάντηση είναι απλή, ότι αυξήθηκε το κόστος παραγωγής. Δηλαδή, έχουμε αύξηση της παραγωγής, αύξηση της παραγωγικότητας, έχουμε μείωση του πληθυσμού που ασχολείται σε αυτόν τον τομέα και ταυτόχρονα έχουμε και μείωση του αγροτικού εισοδήματος.

Επομένως, τίθεται το ερώτημα: γιατί να αυξάνει το κόστος τόσο, που να μην καλύπτει από τους ευνοϊκούς παράγοντες που μνημόνευσα, στη διατήρηση του αγροτικού εισοδήματος στα ίδια επίπεδα; Διότι υπάρχει κερδοσκοπία. Δεν ελέγχονται τα μέσα εκείνα που επιδρούν στην αύξηση του κόστους παραγωγής. Πρώτα απ' όλα είναι τα καλλιεργητικά δάνεια, ο δανεισμός είναι τοκογλυφικός. Ο εκτοκισμός των τόκων γίνεται ανά τρίμηνο, άρα έχει αναιρεθεί ο λόγος ύπαρξης της Αγροτικής Τράπεζας, μέχρις ότου την ιδιωτικοποίησε η Νέα Δημοκρατία. Αλλά και το ΠΑ.ΣΟ.Κ. εμμένει στο ίδιο καθεστώς. Η Αγροτική Τράπεζα δεν είναι τίποτε άλλο -φέρει μόνο τον τίτλο "Αγροτική Τράπεζα"-παρά καθαρά μία εμπορική τράπεζα και αισχροκερδεί, διότι παραπλανά τους αγρότες, τους έχει δεμένους, τους έχει αναγκαστικούς πελάτες. Δηλαδή, έχει ένα μονοπώλιο και οι αγρότες κατάντησαν να είναι μόνο ψώνια διότι έχουν "δουλεία" εδώ και πολλά χρόνια με την Αγροτική Τράπεζα με τα δάνεια και τις άλλες σχέσεις και δεν μπορούν να αποχωρισθούν απ' αυτήν και να πάνε σε άλλες εμπορικές τράπεζες, που λειτουργούν με τους ίδιους, εάν όχι ευνοϊκότερους κανόνες στην αγορά. Γι'αυτό το ΔΗ.Κ.ΚΙ. προτείνει η Αγροτική να μετατραπεί σε Συνεταιριστική Τράπεζα.

Επίσης, θα ήθελα να επισημάνω κάτι, που ομολόγησε και ο κύριος Υπουργός σήμερα εδώ, ότι υπάρχει πρόγραμμα μείωσης του αγροτικού πληθυσμού. 'Αλλοι λένε ότι ο αγροτικός πληθυσμός στην Ελλάδα σήμερα είναι γύρω στο 27%, άλλοι λένε ότι είναι γύρω στο 25% και άλλοι γύρω στο 24%. Πάντως, είναι πάνω από 20%. Ο στόχος είναι να κατέβει στο 9%. Η διαφορά πρέπει να φύγει. Το είπε ο κύριος Υπουργός, εάν άκουσα καλά. Εάν όχι, να με διαψεύσει.

Το 25% του πληθυσμού ασχολείται στον τομέα της γεωργίας και η συμμετοχή του αγροτικού τομέα στο Ακαθάριστο Εγχώριο Προϊόν είναι 11%. 'Αρα, είναι αντιοικονομικό, λες και οι κοινωνίες κρίνονται με οικονομικούς αριθμούς καθαρά και εξαλείφεται το ανθρώπινο στοιχείο.

Τα είπα όλα αυτά, γιατί είναι το πρώτο ή το δεύτερο νομοσχέδιο που ασχολείται με τον αγροτικό τομέα και αντί να είναι ένα νομοσχέδιο μελετημένο, συγκροτημένο, με ειρμό και σε κάθε τομέα, στον οποίο θα αναφερόταν, να έλυνε άπαξ δια παντός το πρόβλημα, δηλαδή να χάρασσε μία αγροτική πολιτική σε βάθος χρόνου, πέντε, δέκα ετών, είναι ένα νομοσχέδιο αποσμασματικό με διάσπαρτες διατάξεις, που ρυθμίζουν διάφορα θέματα πρόσκαιρα.

Πιστεύω ότι πολλές διατάξεις από αυτό το νομοσχέδιο σε δύο μήνες ή σε τρεις μήνες θα τροποποιηθούν ή και θα καταργηθούν, ενώ όπως είπα προηγουμένως, το αγροτικό ζήτημα θα είναι το κυρίαρχο πρόβλημα της ελληνικής κοινωνίας στην προσεχή δεκαετία. Βεβαίως, το πρόβλημα δεν θα είναι μόνο ελληνικό, θα είναι και ευρωπαϊκό, θα είναι και παγκόσμιο. Τα μέσα παραγωγής και η τεχνολογία έχουν βελτιωθεί τόσο, ώστε με το ήμισυ του παρόντος πληθυσμού που απασχολείται στη γεωργία ή με το 1/3 θα μπορεί να παρέχει τα αγαθά για να διαθρέψει τον πληθυσμό της γης.

Το δεύτερο που θέλω να επισημάνω είναι αυτό που είπε ο κύριος Υπουργός. Αυτή η κακοδαιμονία στην ελληνική γεωργία, την αλιεία και τα δάση οφείλεται στο γεγονός ότι οι ελληνικές κυβερνήσεις -το ΠΑ.ΣΟ.Κ. και εν συνεχεία η Νέα Δημοκρατία- ήταν αυτές που όταν η Ελλάδα εντάχθηκε στην ΕΟΚ την άφησαν άοπλη, απαράσκευη, χωρίς να μπορεί να δει ότι στα πλαίσια της Ευρωπαϊκής 'Ενωσης μπορεί να υπάρξει και εθνική αγροτική πολιτική.

Το μνημόνευσε ο κύριος Υπουργός. Πολύ αργά, κύριε Υπουργέ. 'Ισως ήταν ένα εύκολο άλλοθι σε όλες τις κυβερνήσεις του ΠΑ.ΣΟ.Κ. και της Νέας Δημοκρατίας ότι αυτά υπαγορεύει η Ε.Ο.Κ., η Ευρωπαϊκή 'Ενωση, ότι είναι ένα πλαίσιο και δεν μπορούμε να κάνουμε τίποτε άλλο. Δεν είναι, όμως, έτσι.

Υπάρχουν πολλά παραδείγματα γι' αυτούς που είναι οι μέντορες της Ευρωπαϊκής 'Ενωσης, όπως είναι η Γερμανία που ασκεί εθνική αγροτική πολιτική. Πολύ αργά, κύριε Υπουργέ, θυμηθήκατε ή βρήκατε ή διαγνώσατε τις δυνατότητες άσκησης εθνικής αγροτικής πολιτικής, μέσα στα πλαίσια της Ευρωπαϊκής 'Ενωσης.

Aπό τα τρία κεφάλαια του συζητούμενου νομοσχεδίου, αυτό που περιλαμβάνει τα άρθρα 1 έως 3, ασχολείται με ένα πολύ σοβαρό θέμα, τον τρόπο διακίνησης των φυτοπροστατευτικών προϊόντων και τα βιοκτόνα, για τα οποία μέχρι τώρα δεν υπήρχε καμία ρύθμιση -κι εδώ υπάρχει μία ολιγωρία- αν και αυτά έχουν πολλαπλές δυσμενείς επιδράσεις και στο περιβάλλον και στην παραγωγή και στην υγεία των Ελλήνων πολιτών, αλλά και στις δυνατότητες εξαγωγής, με αποτέλεσμα 





Σελίδα 68

να χάνουμε αγορές στο εξωτερικό.

Το ίδιο και χειρότερα ισχύει στην εμπορία και διακίνηση των φαρμακευτικών προϊόντων, των κτηνιατρικών φαρμάκων. Το νομοσχέδιο, όμως, δεν κάνει καθόλου μνεία σ'ένα πολύ σημαντικό θέμα: Η Ελλάδα είναι ίσως η μόνη χώρα της Ευρωπαϊκής 'Ενωσης -δεν γνωρίζω τι μηχανισμοί ελέγχου των κτηνοτροφικών και φυτικών προϊόντων απαιτούνται, κατά την εξαγωγή ή κατά την εισαγωγή- όπου δεν υπάρχει δελτίο ποιότητας και σύνθεσης των εισαγομένων ή εξαγομένων προϊόντων. Στο παράδειγμα που ανέφερε ο κύριος Υπουργός ότι τα σταφύλια που ελέγχθηκαν στη Γερμανία έφεραν ποσοστά θείου, έχω να πω ότι αν υπήρχε πιστοποιητικό σύνθεσης του προϊόντος δεν θα τολμούσε καμία Γερμανία να βγάλει πλαστά ή τεχνητά τα αποτελέσματα που ανέφερε ο κύριος Υπουργός.

Το δεύτερο κεφάλαιο αναφέρεται στις ρυθμίσεις των χρεών των συνεταιριστικών οργανώσεων και άλλων. Εμείς δεν είμαστε αντίθετοι στη ρύθμιση των χρεών των συνεταιρισμών μολονότι και το ΠΑ.ΣΟ.Κ. και η Νέα Δημοκρατία, είναι αυτές που, είτε έμμεσα είτε άμεσα, με λόγια και με έργα, συκοφάντησαν και εξευτέλισαν, στη συνείδηση του ελληνικού λαού, το συνεταιριστικό κίνημα και τις συνεταιριστικές οργανώσεις. Απόδειξη ότι υπάρχει μία δυσπιστία, όταν μιλάει κανείς για συνεταιρισμό όλοι κουμπώνονται. Αλλά απλώς η Νέα Δημοκρατία, ίσως να έχει κάποιο δίκαιο, επειδή τότε ηλέγχοντο οι συνεταιρισμοί από το ΠΑ.ΣΟ.Κ., συκοφαντούσε όλους τους συνεταιρισμούς, δεν ήξερε ότι χτυπάει κλωτσιά σε καρφιά, σε κέντρα ελάκτιζε. Και σήμερα βλέπω μετά χαράς τον εκπρόσωπο της Νέας Δημοκρατίας να υπεραμύνεται των συνεταιρισμών, ξέχασε όμως το 1989-1993. Και το ΠΑ.ΣΟ.Κ. τι κάνει; Kάνει επιλεκτική ρύθμιση χρεών και ενώ αναφέρεται στους συνεταιρισμούς σιγά-σιγά πάει και σε δημοτικοσυνεταιριστικές οργανώσεις, πάει και σε ανώνυμες εταιρείες και σε προσωπικές. Δεν θα είχα αντίρρηση, αλλά θα ήθελα να μου πει ο κύριος Υπουργός τα κριτήρια αν είναι προσωπικά ή αντικειμενικά.

Και ανέφερε κάποιος ομιλητής ότι πράγματι γίνεται μία ρύθμιση -μπορεί να είναι και δίκαιη- παραγωγών του Νομού Θεσπρωτίας ή και της 'Αρτας. Καμία αντίρρηση. Γιατί δεν συμπεριλαμβάνει και τους παραγωγούς π.χ. του Νομού Τρικάλων που από παγετούς έχασαν θερμοκήπια ή και άλλους; Ποια είναι τα κριτήρια; Μήπως πράγματι είναι προσωπικά δηλαδή χαριστικά, αλλά και ύποπτα; Εάν όχι, να μας αναφέρει. 'Η αλλιώς, εάν από παράλειψη ή ολιγωρία ή άγνοια υπήρχαν και άλλες περιπτώσεις όμοιες που αν δεν τις είδε, να τις συμπεριλάβει.

Εμείς θα προτείναμε ως Δημοκρατικό Κοινωνικό Κίνημα ρύθμιση των χρεών των αγροτικών με νέα σεισάχθεια εάν θέλετε πράγματι ο αγροτικός τομέας να μπορεί να εξυπηρετήσει την εθνική οικονομία. Εδώ πρέπει να επικαλεσθώ τους εθνικούς λόγους ύπραξης του αγροτικού τομέα και πληθυσμού ειδικά για την Ελλάδα, αλλά και καθαρά οικονομικούς λόγους. Εάν πάρουμε αυτούς τους λόγους υπόψη μας, πρέπει να γίνει μία νέα σεισάχθεια για να εξυγιανθεί το συνεταιριστικό κύκλωμα και το κύκλωμα των αγροτών, με μία ενιαία αγροτική πολιτική τέτοια που να την καθορίσουμε εδώ.

Για μας ο αγροτικός τομέας είναι καθοριστικός, πρωτεύων και κύριος. Οι λόγοι είναι πολλοί, αλλά δεν έχω χρόνο να τους αναφέρω.

Το κεφάλαιο 3 είναι ένα μωσαϊκό. Επομένως επιλεκτικά θα κάνω ορισμένες αναφορές. Θα ήθελα να αναφερθώ στον Αυτόνομο Σταφιδικό Οργανισμό, στον Α.Σ.Ο. Οι συνάδελφοι από την Πελοπόνησο περισσότερο από μένα θα γνωρίζουν ότι στα τέλη του περασμένου αιώνα οι κοινωνικές εκρήξεις στην τότε Ελλάδα ξεκίνησαν από την Αχαϊα και από την Ηλεία με το σταφιδικό πρόβλημα και ήταν αυτή η περιοχή που γέννησε ή μεταφύτευσε τις σοσιαλιστικές και αναρχικές ιδέες την Ελλάδα.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Η επανάσταση της Βαρβάσενας με τον Παπαστασινό επικεφαλής.

ΑΝΑΣΤΑΣΙΟΣ ΙΝΤΖΕΣ: Ναι.

Αυτός ο οργανισμός κατά σύμπτωση είναι χωρίς χρέη ...

ΑΠΟΣΤΟΛΟΣ ΑΝΔΡΕΟΥΛΑΚΟΣ: Τώρα γίνεται κατάθεση ψυχών, έχει αλλάξει το σύστημα.

ΑΝΑΣΤΑΣΙΟΣ ΙΝΤΖΕΣ: Νομίζω ότι η ύπαρξή του είναι αναγκαία, γιατί παντού μπορούν να γίνουν παρεμβάσεις, συγκράτηση των τιμών, μέσα στα πλαίσια της Ευρωπαϊκής 'Ενωσης. Και βεβαίως δεν καταλαβαίνω, αφού είναι ένα πρόσωπο νομικό πώς δημεύεται η περιουσία του με μία πράξη νομοθετική. Εγώ πιστεύω ότι αυτή η διάταξη είναι αντισυνταγματική. 'Ισως να μπορέσει να παίξει το ρόλο τον καθοριστικό που έπαιξε και τον ευεργετικό για τη σταφίδα στην Ελλάδα, σουλτανίνα και κορινθιακή, με άλλη μορφή.

Αλλά δεν βλέπω το λόγο κατάργησης. 'Ισως ο αταβισμός ακόμη να επηρεάζει. Και επηρεάζει, διότι όπως ξέρετε μεγάλοι και αιματηροί αγώνες έγιναν για την ίδρυση του Α.Σ.Ο., αφού είχε προηγηθεί μία άλλη εταιρεία, η "ΕΝΙΑΙΑ Α.Ε." της οποίας μέλη, ήταν 'Αγγλοι, Γάλλοι και 'Ελληνες Κωνσταντινοπολίτες τραπεζίτες. Πάντως όχι γεωργοί.

ΕΛΓΑ: Κύριε Υπουργέ, κάνατε μερικές παρεμβάσεις. Δεν είμαι τόσο κατατοπισμένος για να δω αν οι αυξήσεις που επιβάλλετε είναι υπερβολικές. Αλλά έστω ότι είναι ορθές. Ο ΕΛ.Γ.Α. σας απασχολεί μόνο όσον αφορά τις εισπράξεις του ή είναι καθοριστικός Ασφαλιστικός Οργανισμός κάλυψης των ζημιών των αγροτών; Και αν είναι έτσι, που, σε ποια ασφαλιστική αρχή του ιδιωτικού τομέα -πόσο μάλλον του δημοσίου- υπάρχει εκ των προτέρων μείωση της καταβλητέας αποζημίωσης 25%; Δηλαδή γίνεται συνυπεύθυνος χωρίς λόγο; Δηλαδή υπάρχει ευθύνη του ασφαλιζομένου από αιτίες που δεν εξαρτώνται από αυτόν; 'Οπως είναι οι καιρικές συνθήκες; Αυτή είναι πρωτοφανής αρχή του ασφαλιστικού δικαίου.

Εγώ ζητώ να αλλάξει ο Κανονισμός του ΕΛ.Γ.Α. και όταν επιβάλλεται, να καταβάλει αποζημιώσεις 100% στους ζημιωμένους αγρότες, για τους ασφαλιζομένους κινδύνους.

Κυρίες και κύριοι συνάδελφοι, έχω και μία απορία, από τους τέως φίλους και συναδέλφους του ΠΑ.ΣΟ.Κ. και ιδιαίτερα από τον κ. Τζουμάκα. Συνάδελφοι του ΠΑ.ΣΟ.Κ. που ήταν οι "Χομεϊνοί" του σοσιαλισμού και της αποκέντρωσης και της αυτοδιαχείρισης, είναι αυτοί που πράττουν κάθε τι αντίθετο ΠΑΣΟΚικής αντίληψης, όταν το ΠΑ.ΣΟ.Κ. ήταν στις δόξες του. Ο κ. Τζουμάκας κάνει ό,τι έκανε και ο κ. Λαλιώτης πριν από έξι μήνες. Αφαιρεί αρμοδιότητες από την περιφέρεια. Δηλαδή όσες κατά καιρούς από λάθος ίσως αποκεντρώθηκαν ή και αποσυγκεντρώθηκαν, τις επαναφέρει στην κεντρική διοίκηση. Νομίζω ότι στο άρθρο 31 -να με διορθώσετε, αν κάνω λάθος- παρ. 4 λέει "Περιφερειακά εργαστήρια γεωργικών εφαρμογών και αναλύσεως των λιπασμάτων" επανέρχονται στη δικαιοδοσία της κεντρικής διοίκησης". Τι αλλαξε, κύριε Υπουργέ; Διότι είναι πρόσφατη η αποκέντρωση αυτων των αρμοδιοτήτων, του Υπουργείου Γεωργίας.

Και κάτι άλλο. 'Οταν ψηφίσαμε το νόμο περί περιφερειακής συγκρότησης του κράτους, μου έκανε εντύπωση το γεγονός ότι και σταθμοί παραγωγής πολλαπλασιαστικού υλικού, δηλαδή βελτιωμένων σπόρων, υπάγονταν απευθείας στην κεντρική διοίκηση. Δεν βλέπω το λόγο γιατί. Αν υπάρχει ένα εργαστήριο στην Ορεστιάδα ή στη Μεθώνη της Μεσσηνίας τι παραπάνω έλεγχο θα κάνει το Υπουργείο Γεωργίας; Για το ενιαίο της παραγωγής του σπόρου; Πότε; 'Οταν η Ελλάδα έχει γίνει εξαρτημένη γεωργικώς χώρα, διότι εισάγει το 80% των χρησιμοποιουμένων βελτιωμένων σπόρων από ξένες χώρες;

Κυρίες και κύριοι συνάδελφοι,το να κάνει κανείς κριτική, είναι εύκολο. Θα περιμένατε, όμως και προτάσεις. Προτάσεις έχει πολλές το Κόμμα μου. Και έχουν εκδοθεί και σε βιβλίο για την αγροτική μας πολιτική. Θα αναφέρω πρώτα τη δυνατότητα άσκησης εθνικής πολιτικής.

Δεύτερον, το κράτος μας μετέχει στην ασφάλιση της αξίας της αγροτικής παραγωγής μόνο με το 17%, όταν σε άλλες εύπορες χώρες της Βόρειας Ευρώπης, όπως η Σουηδία, η Γερμανία, η Δανία, η συμμετοχή του κράτους στην ασφάλιση του αγροτικού εισοδήματος είναι από 45% έως 95%.

Για όλους αυτούς τους λόγους δηλώνουμε ότι καταψηφίζουμε το νομοσχέδιο μολονότι περιέχει ελάχιστες διάσπαρτες 






Σελίδα 69

διατάξεις, τις οποίες θα ψηφίσουμε, διότι πράγματι ανακουφίζουν πρόσκαιρα τον αγρότη μας.

ΠΡΟΕΔΡΕΥΩΝ (Νικόλαος Κατσαρός): Ο κ. Γεωργακόπουλος έχει το λόγο ως Κοινοβουλευτικός Εκπρόσωπος του ΠΑ.ΣΟ.Κ.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Δεν θα μιλήσω απόψε, κύριε Πρόεδρε, για να δώσω τη δυνατότητα στους συναδέλφους που έχουν γραφτεί να πάρουν το λόγο.

Θέλω, όμως, να σας ρωτήσω μέχρι ποια ώρα θα πάει η συνεδρίαση; Επειδή γνωρίζω ότι έχουν γραφτεί τριάντα ένας συνάδελφοι πιστεύω ότι είναι αδύνατον να τελειώσει απόψε το νομοσχέδιο επί της αρχής. Επομένως θα χρειαστεί μία ημέρα ακόμα, εάν πραγματικά θέλουμε να συμμετάσχουν οι συνάδελφοι στη συζήτηση. Εάν μιλήσουν επί της αρχής θα είναι πολύ πιο εύκολο μετά να προχωρήσουμε στη συζήτηση επί των άρθρων. 

Είναι αδύνατον να τελειώσουμε απόψε όταν η ώρα είναι 23.15' και υπάρχουν τριάντα ένας συνάδελφοι εγγεγραμμένοι για να μιλήσουν. Παρακαλώ λοιπόν να έχουμε την άποψη του Προεδρείου για να ξέρουν και οι συνάδελφοι τι θα γίνει. 

(Θόρυβος στην Αίθουσα)

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, επιτρέψτε μου επειδή θα είναι η αυτή απάντηση και επειδή ξέρω τι θα πείτε, να σας απαντήσω ότι αυτή η πρόταση του κ. Γεωργακόπουλου θα διαβιβαστεί αρμοδίως και ότι σε λίγο θα έχετε απάντηση. 

ΑΘΑΝΑΣΙΟΣ ΝΑΚΟΣ: Ποιος αποφασίζει, κύριε Πρόεδρε; 

ΠΡΟΕΔΡΕΥΩΝ (Νικόλαος Κατσαρός): Σας παρακαλώ. Νομίζω ότι πρέπει να με καταλαβαίνετε. Δεν χρειάζετε να με ρωτάτε.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, έχω τη γνώμη ότι αποφασίζει το Σώμα. 

ΠΡΟΕΔΡΕΥΩΝ (Νικόλαος Κατσαρός): Το Σώμα αποφασίζει όταν του ζητηθεί να αποφασίσει.

Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, στην τελευταία Διάσκεψη των Προέδρων στο Θερινό Τμήμα, όταν τέθηκε το θέμα στον κ. Κακλαμάνη, είχε πει ότι, επειδή υπάρχει περίπτωση το νομοσχέδιο να έλθει με λιγότερα άρθρα, θα επαρκούσε ο χρόνος των τριών συνεδριάσεων. 'Ομως, ο όγκος του νομοσχεδίου δεν έχει μειωθεί. Γι' αυτό και μεις νομίζουμε να διατεθεί ακόμη μια ημέρα.

ΠΡΟΕΔΡΕΥΩΝ (Νικόλαος Κατσαρός): Κύριε Αποστόλου, νομίζω ότι πρέπει να αρκεστείτε σ' αυτό που είπα.

Ο κ. Γικόνογλου έχει το λόγο.

ΜΟΣΧΟΣ ΓΙΚΟΝΟΓΛΟΥ: Κυρίες και κύριοι συνάδελφοι, θλίβομαι βαθύτατα διότι αυτή η Αίθουσα από χώρος των Βουλευτών έχει μετατραπεί σε χώρο των Υπουργών και των Κοινοβουλευτικών Εκπροσώπων. Μόνον αυτοί ακούγονται, μόνον αυτοί μιλούν. Οι Βουλευτές παίρνουν ό,τι υπόλοιπο υπάρχει και μιλούν μετά τις 23.00' για να μην ακούγονται πουθενά.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε συνάδελφε, παραιτήθηκα υπέρ υμών.

ΜΟΣΧΟΣ ΓΙΚΟΝΟΓΛΟΥ: Ο κύριος Υπουργός στην ομιλία του δεν μας μίλησε για την ταμπακιέρα. Μίλησε για χίλια δυο πράγματα εκτός απ' αυτά στα οποία αναφέρεται το νομοσχέδιο. 

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Και μάλιστα κατήγγειλε για δεύτερη φορά ότι με σοσιαλιστική κυβέρνηση έγινε η μεγάλη καταστροφή των συνεταιρισμών και στον αγροτικό τομέα. Θλίβομαι βαθύτατα γιατί την εποχή, για την οποία υπαινίχθη ο κύριος Υπουργός, εγώ ήμουν Υφυπουργός και Υπουργός ήταν ο σημερινός Πρωθυπουργός ο κ. Σημίτης. Φαίνεται ότι εμείς ήμασταν ανίκανοι και ότι εσείς, κύριε Υπουργέ, είσθε ικανότερος. Εύχομαι να τα καταφέρετε. 'Ομως με τον τρόπο με τον οποίο λειτουργείτε δεν φαίνεται να τα καταφέρνετε και πολύ.

Το νομοσχέδιό σας αυτό πρώτα-πρώτα δεν ρυθμίζει χρέη, αλλά χαρίζει. Και χαρίζει χρέη των ανέντιμων συνεταιρισμών, όχι των έντιμων, γιατί οι έντιμοι πληρώνουν, των ανωνύμων εταιρειών και των ιδιωτών και των ιδιωτών των ανέντιμων. 'Εχω εδώ στοιχεία για να δείτε πώς λειτουργεί αυτή η Κυβέρνηση και τα ανέχεται όλα και η Αγροτική Τράπεζα.

Θα σας διαβάσω ένα έγγραφο της Αγροτική Τράπεζας. Ο οφειλέτης είναι ο Βασίλης Αναστασιάδης του Δημητρίου. Διαβάζω: Σε συνέχεια προηγούμενης αλληλογραφίας μας σχετικά με τον παραπάνω οφειλέτη σας επιβεβαιώνουμε ότι τις οδηγίες που σας δώσαμε τηλεφωνικά -τηλεφωνήθηκε ο κ. Πέππας και με τον κ. Σαμαρά- να ανασταλεί επί εξάμηνο το πρόγραμμα πλειστηριασμού που έχει καθορισθεί σε βάρος της ενυπόθηκης ακίνητης περιουσίας του εφόσον καταθέσει σε πίστωση των οφειλών του οποιοδήποτε ποσό μέχρι πεντακόσιες χιλιάδες (500.000) δραχμές, δηλαδή και δέκα (10) δραχμές.

Συνεχίζει: Σε περίπτωση πάντως που διαπιστωμένα αδυνατεί να καταβάλει οποιοδήποτε ποσό επειδή όπως ο ίδιος ισχυρίζεται ότι αντιμετωπίζει σοβαρά προβλήματα πάλι να προχωρήσετε σε αναστολή του προγράμματος πλειστηριασμού. Δηλαδή, είσαι κλέφτης, θα πρέπει να αναστέλλονται τα προγράμματα.

Κύριοι συνάδελφοι, αυτός ο κύριος έχει καταδικασθεί για ατασταλίες ως αντιπρόεδρος της 'Ενωσης Γεωργικών Συνεταιρισμών. 'Εχει κατακλέψει το συνεταιρισμό του χωριού του και αυτόν έρχεται και υπερασπίζεται αυτό το νομοσχέδιο τώρα, γιατί αυτά τα χρέη ρυθμίζει. 'Εχουν κάνει ανάθεση έργου εξακοσίων εκατομμυρίων (600.000.000) δραχμών, απευθείας ανάθεση. Τα οικονόμισαν καλά. Τους έστειλαν στον εισαγγελέα καταδικάστηκαν σε εννέα μήνες φυλακή. Διακομματική κομπίνα. 'Ολα τα κόμματα μέσα και όλα τα κόμματα τους ξαναεκλέγουν αυτούς. Και φέρουν ευθύνη τα κόμματα γι' αυτούς τους ανθρώπους. Αυτά έρχεσθε και ρυθμίζετε κύριε Υπουργέ.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Σε ποιο συνεταιρισμό είναι;

ΜΟΣΧΟΣ ΓΙΚΟΝΟΓΛΟΥ: Στην περιοχή μου. Στο υποκατάστημα της ΑΤΕ της Αλεξάνδρειας.

Το καταθέτω στα Πρακτικά για να υπάρχει. Σας το έδωσα και το διαβάσατε, κύριε Υπουργέ. Και όμως ρυθμίζετε τα χρέη της 'Ενωσης Γεωργικών Συνεταιρισμών Αλεξάνδρειας με την τροπολογία σας.

(Στο σημείο αυτό ο Βουλευτής κ. Μόσχος Γικόνογλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)

Είπε ο κύριος Υπουργός πως ότι κάνουμε το κάνουμε για να τακτοποιήσουμε το χαρτοφυλάκιο της Αγροτικής Τράπεζας γιατί χρεοκόπησε και θα κλείσει.

Κύριε Υπουργέ, πολύ πρόσφατα έχουμε δώσει ένα τρισεκατομμύριο (1.000.000.000.000) δραχμές για παρόμοιες ρυθμίσεις για την Α.Τ.Ε. Τι έγιναν αυτά τα χρέη; Πάλι ερχόμαστε για το χαρτοφυλάκιο της Αγροτική Τράπεζας; Τι συμβαίνει; 'Η η πολιτική ηγεσία δεν έκανε σωστά τη δουλειά της -και την ευθύνη την έχετε εσείς, γιατί είσαστε η πολιτική ηγεσία, ή η Διοίκηση της Α.Τ.Ε. δεν περπατάει καλά. Ξέρετε ποιο ήταν το αποτέλεσμα; Να υποβάλει την παραίτησή του ο Διοικητής της Α.Τ.Ε. γιατί όλα τα τρωκτικά έτρεχαν προς αυτήν την κατεύθυνση και πίεζαν να μην πληρώνουν αυτά που χρωστάνε. Και αγανάκτησε ο άνθρωπος και υπέβαλε την παραίτησή του.

Με το χάρισμα των χρεών η Κυβέρνηση κατορθώνει να κάνει τους συνεταιρισμούς εκτροφεία τρωκτικών, καταχραστών, λωποδητών και κακοδιαχειριστών. Αυτό κάνει, γιατί όλοι αυτοί που πλήρωναν και ήταν έτοιμοι έρχονται τώρα και λένε. Μα οι ανέντιμοι δεν πλήρωσαν.

'Ηρθε η ελληνική Κυβέρνηση, φορολόγησε τον 'Ελληνα πολίτη και αφού δεν πληρώνουν οι ανέντιμοι Συνεταιρισμοί, τα πληρώνουμε εμείς, η Κυβέρνηση. Γιατί τώρα, εμείς κορόιδα είμαστε να πάμε να πληρώσουμε; Αυτό κάνετε, κύριε Υπουργέ. Αν πράγματι ενδιαφέρεσθε για το συνεταιριστικό κίνημα, γιατί






Σελίδα 70

δεν κάνετε ένα σκληρό νόμο, όλα αυτά τα τρωκτικά μόλις τα συλλαμβάνουν, να πάνε κατ'ευθείαν στη φυλακή; Η Νέα Δημοκρατία ψήφισε ένα νόμο που έλεγε, αν παραπεμφθεί ένα μέλος διοίκησης συνεταιρισμού στον εισαγγελέα, αμέσως χάνει τη θέση του. 'Ηρθαμε εμείς μετά, το 1993, και αυτήν τη διάταξη την καταργήσαμε, γιατί τα τρωκτικά του κόμματός μας ήθελαν να καταργηθεί η διάταξη αυτή. Και τώρα δεν ισχύει. Τώρα λέει ο νόμος ότι πρέπει να τελεσιδικήσει η υπόθεση, δηλαδή, να καταδικαστεί πρωτόδικα, να πάει στο Εφετείο, όταν και εφόσον εκδικαστεί στο Εφετείο, μετά να πάει στον 'Αρειο Πάγο, ύστερα από είκοσι χρόνια να λυθεί η ιστορία. Αυτό έκανε η Κυβέρνησή μας, κύριε Υπουργέ. 'Αλλαξαν τους νόμους...

ΒΑΣΙΛΕΙΟΣ ΣΩΤΗΡΟΠΟΥΛΟΣ: Τα κάνατε και πλημμελήματα τα κακουργήματα.

ΜΟΣΧΟΣ ΓΙΚΟΝΟΓΛΟΥ: Μπράβο! 

Χτυπήστε αυτά τα τρωκτικά, για να φτιάξουν οι συνεταιρισμοί.

Πέραν απ'αυτά, γιατί χρεώθηκαν οι συνεταιρισμοί; Κύριε Υπουργέ, θα αναφερθώ στην περιοχή μου. Πάνω από δύο δισεκατομμύρια (2.000.000.000) ετησίως είχαν εισπράξει οι συνεταιριστικές μας οργανώσεις, ειδικά οι ενώσεις, από αποσύρσεις που δεν έκαναν ποτέ. Και το ερώτημά μου είναι εάν αυτοί με αυτές τις εισπράξεις, τις οποίες είχαν, που δεν απέσυραν προϊόντα ποτέ τους, είχαν κατορθώσει και έκαναν επενδύσεις, καλώς θα είχαν εισόδημα, ή εάν δεν έκαναν επενδύσεις, θα είχαν αποταμιεύσει κάποια χρήματα. Το αποτέλεσμα είναι ότι αυτήν τη στιγμή χρωστάνε και τρία δισ. εκατομμύρια δραχμές (3.000.000.000), τέσσερα δισ. εκατομμύρια δραχμές (4.000.000.000).

'Ερχομαι, κύριε Υπουργέ, στη γνωστή "ΑΛΒΕΝΑ". Δεκαέξι δισεκατομμύρια (16.000.000.000) χρέη η "ΑΛΒΕΝΑ". Και εδώ έχω το πόρισμα των ορκωτών λογιστών, οι οποίοι λένε ότι δεν υπάρχουν παραστατικά στοιχεία για τα έξι δισεκατομμύρια (6.000.000.000), που πήγαν και τι έγιναν. Και αντί να στείλετε τον πρόεδρο αυτής της οργάνωσης στον εισαγγελέα, εσείς τον επιβραβεύσατε, τον κάνατε και πρόεδρο της ΚΕΣΠΙ. 'Ηταν σε δευτεροβάθμια οργάνωση πρόεδρος και τώρα έγινε σε τριτοβάθμια οργάνωση, για να περιποιηθεί δεόντως και αυτήν την οργάνωση.

Εδώ, κύριε Υπουργέ...

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε συνάδελφε, η ΚΕΣΠΙ είναι κρατική οργάνωση; Επειδή λέτε ότι τον κάναμε πρόεδρο.

ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Τζουμάκα, μη διακόπτετε.

Συνεχίστε, κύριε Γικόνογλου.

ΜΟΣΧΟΣ ΓΙΚΟΝΟΓΛΟΥ: Είπα προηγουμένως, ότι όλη την ευθύνη τη φέρουν τα κόμματα. Τα κόμματα καθορίζουν ποιος θα πάει που. Και το κόμμα το δικό μας καθόρισε αυτός να γίνει πρόεδρος της ΚΕΣΠΙ, για να τον επιβραβεύσουμε.

Εδώ έχω όλες τις εκθέσεις των ορκωτών λογιστών για όλες τις συνεταιριστικές οργανώσεις, που λένε με ποιον τρόπο λεηλάτησαν αυτές τις συνεταιριστικές οργανώσεις, που εσείς χαρίζετε τα χρέη οι διοικήσεις τους. Αντί να έλθετε και να πείτε, ότι στέκομαι στο πλευρό των αγροτών που χρεώθηκαν, όχι γιατί έφεραν την ευθύνη αυτοί, αλλά γιατί εσείς φέρατε την ευθύνη ως Κυβέρνηση -επειδή επί τρία χρόνια είχαν καταστροφές είτε από παγετούς είτε γιατί ξεράθηκαν τα δέντρα είτε ξανά από παγετούς και ακόμα δεν πληρώσατε δεκάρα και έχουμε την τοκογλυφική υπηρεσία που λέγεται Αγροτική Τράπεζα, που τους έχει λιανίσει και το ένα εκατομμύριο (1.000.000), το έκανε πέντε εκατομμύρια (5.000.000)- αντί να έλθετε να δώσετε αυτά τα εκατόν σαράντα δισεκατομμύρια (140.000.000.000) και να πείτε ότι μειώνουμε το επιτόκιο, για να μπορέσουν οι αγρότες να ανασάνουν, να ξεχρεωθούν, εσείς τι έρχεσθε και κάνετε; Χτυπάτε αυτούς τους έντιμους ανθρώπους. Ρυθμίζετε, χαρίζετε τα χρέη των λωποδυτών συνεταιριστών.

Κύριε Υπουργέ, μια έκκληση. Να αποσύρετε αμέσως αυτό το κομμάτι αυτού του νομοσχεδίου και στη θέση του να μας φέρετε ένα νομοσχέδιο όπου θα μειώνετε το επιτόκιο για τη ρύθμιση των αγροτικών χρεών. Ρυθμίστε τα χρέη των αγροτών.

Μια έκκληση προς τους συναδέλφους. Η πλειοψηφία των συναδέλφων εκλέγονται από αγρότες. Εάν σέβονται την ψήφο που πήραν, μην ψηφίσει κανένας αυτό το δεύτερο κομμάτι αυτού του νομοσχεδίου που αφορά το χάρισμα των συνεταιριστικών χρεών. Ζητήστε όλοι να έλθει άλλο νομοσχέδιο για τη ρύθμιση των αγροτικών χρεών.

Εγώ σας δηλώνω, κύριε Υπουργέ, ότι δεν πρόκειται να το ψηφίσω αυτό το τμήμα του νομοσχεδίου.

(Χειροκροτήματα)

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Γικόνογλου. 'Εχετε περάσει το χρόνο σας. Τελειώστε παρακαλώ.

ΜΟΣΧΟΣ ΓΙΚΟΝΟΓΛΟΥ: Εγώ σας δηλώνω, κύριε Υπουργέ, ότι δεν πρόκειται να ψηφίσω αυτό το τμήμα του νομοσχεδίου.

(Χειροκροτήματα)

ΠΡΟΕΔΡΕΥΩΝ (Παναγιώτης Σγουρίδης): Ο κ. Νάκος έχει το λόγο.

ΑΘΑΝΑΣΙΟΣ ΝΑΚΟΣ: Κυρία και κύριοι συνάδελφοι, πράγματι με κάλυψε ο κ. Γικόνογλου όσον αφορά τη μη ψήφιση του νομοσχεδίου.

Θα ήθελα να σας υπενθυμίσω ότι πριν από μερικά χρόνια για πρώτη φορά η εθνική οδός Αθηνών-Λαρίσης-Θεσσαλονίκης έκλεισε από την ποδοσφαιρική ομάδα ΑΕΛ, διότι ο ποδοσφαιριστής βουλγαρικής καταγωγής, κ.Τσίκωφ, βρέθηκε ντοπαρισμένος και θα έχανε η ΑΕΛ το πρωτάθλημα. Τότε το ΠΑΣΟΚ δεν ήξερε γι' αυτά τα πλαίσια και τις νομιμότητες για τις οποίες μας μίλησε ο κύριος Υπουργός. 'Αφησε να ανοίξει ο δρόμος για τις καταλήψεις, αδιαφόρησε για τη νομιμότητα. Καταλήψεις έγιναν κατ'επανάληψη για δημοτικά σχολεία, για κάθε είδους αιτήματα και με την απάντηση που έδωσε ο κύριος Υπουργός ουσιαστικά αυξάνει την τρομοκρατία από σήμερα, τρομοκρατία που άρχισε με την κατάσχεση των τρακτέρ των αγροτών.

Πιστεύετε, κύριε Υπουργέ, ότι είναι ανάλογη της ευθύνης που έχουν οι αγρότες; Και είναι οι αγρότες αυτοί οι οποίοι έκλεισαν το δρόμο, ή ηθικός αυτουργός είναι ο Πρωθυπουργός, ο οποίος στη Λάρισα διαβεβαίωνε προεκλογικά τους αγρότες ότι σε καμία περίπτωση δεν θα έχουν μείωση του εισοδήματός τους; Αυτός είναι ο πραγματικός υπεύθυνος και αυτός είναι ο ηθικός αυτουργός.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Είχαν μείωση;

ΑΘΑΝΑΣΙΟΣ ΝΑΚΟΣ: Και βέβαια είχαν. Διότι μην κοιτάτε τις συγκυρίες, που το βαμβάκι είχε αυτήν την ποσότητα και έτσι επετεύχθη η τιμή. Σκεφθείτε αν πήγαινε στο ένα εκατομμύριο τριακόσιες πενήντα χιλιάδες ή στο ένα εκατομμύριο διακόσιες πενήντα χιλιάδες τόνους η ποσότητα του βαμβακιού, ποιά θα ήταν η κατάσταση. Και μη βλέπετε που δεν πήραν τη δεύτερη σοδειά κάτω από τα χωράφια και μ' αυτόν τον τρόπο, με τη μείωση της εκκοκκιστικής περιόδου υπήρξε τεχνητή μείωση των ποσοτήτων και έτσι επαίρεσθε για την τιμή που απήλαυσε ο 'Ελληνας αγρότης στο βαμβάκι. Να δούμε φέτος ή του χρόνου εάν η τύχη δεν εξακολουθεί να είναι με το μέρος σας και αποκαλυφθεί το μέγεθος της απάτης.

ΑΘΑΝΑΣΙΟΣ ΜΑΤΗΣ: Θα λιγοστεύουν σιγά-σιγά τα στρέμματα. Να το ξέρετε.

ΑΘΑΝΑΣΙΟΣ ΝΑΚΟΣ: Ας λιγοστέψουν και ας περιμένουν το μάννα εξ ουρανού οι 'Ελληνες αγρότες, κύριε συνάδελφε.

Το να αναφερθεί κανείς στην αρχή του νομοσχεδίου, νομίζω ότι είναι αδύνατον, για τον απλούστατο λόγο ότι το νομοσχέδιο δεν έχει αρχή. 'Ετσι, θα απομονώσει κανείς ορισμένα τμήματα και θα αναφερθεί σ'αυτά παραλείποντας τα άλλα, ή θα αναφερθεί στην πραγματική κατάσταση που είναι ότι από τα εβδομήντα έξι άρθρα μόνο τα δεκαεπτά καλύπτονται από τον τίτλο. Τα άλλα πενήντα εννιά είναι άλλα θέματα, τα οποία φαίνεται ότι ήταν ατάκτως ερημμένα στη σκέψη του κυρίου Υπουργού και έτσι ατάκτως γραμμένα αποτυπώνονται στο παρόν σχέδιο νόμου. Εκτός αυτού είναι ένα σχέδιο νόμου




Σελίδα 71

που περιλαμβάνει διατάξεις που συζητούνται εδώ και δύο χρόνια, περιλαμβάνονται σε νομοσχέδια που μας είχε μοιράσει ο κύριος Υπουργός και τμήματα αυτών ενσωματώνονται, όσα φαίνεται έτυχαν της έγκρισης συναρμοδίων Υπουργών, στο παρόν σχέδιο νόμου, με αποτέλεσμα να προκύψει ένα μωσαϊκό χωρίς αρχή και τέλος.

Η έκφραση "παθητική συρόμενη διαχείριση των θεμάτων" που χρησιμοποιείται κατά κόρον για να αποτυπώσει την πολιτική της Κυβέρνησης, πιστεύω ότι στη συγκεκριμένη περίπτωση αποδίδει με θαυμάσιο τρόπο την πολιτική του Υπουργείου Γεωργίας και αποτελεί την ισχυρότερη απόδειξη του τρόπου με τον οποίο αντιμετωπίζονται τα θέματα.

Γιατί; Φυτοφάρμακα, κτηνιατρικά φάρμακα. Προφανώς υπάρχει πρόβλημα. Προφανώς υπάρχει καθυστέρηση προσαρμογής προς τις επιταγές της Ευρωπαϊκής 'Ενωσης. Σίγουρα η υγεία των πολιτών βρίσκεται σε κατάσταση κινδύνου. Σίγουρα γίνεται αλόγιστη και άστοχη χρήση των φυτοφαρμάκων, με αποτέλεσμα και την οικονομική επιβάρυνση των χρηστών συμπολιτών μας αλλά και την παραμονή υπολειμμάτων στις τροφές και την υπέρμετρη επιβάρυνση του περιβάλλοντος. Υπάρχει λοιπόν σ'αυτόν τον τομέα πρόβλημα.

Το ερώτημα είναι: Με το παρόν σχέδιο νόμου δίδονται λύσεις; Στοχεύουν οι διατάξεις αυτού του σχεδίου νόμου στην απάλειψη αυτών των δυσλειτουργιών; Σίγουρα όχι. Γιατί με τις προτεινόμενες διατάξεις παραγνωρίζεται κατ' αρχήν η ελληνική πρακτική. Θα τα πούμε στα άρθρα, αλλά σαν παράδειγμα αναφέρω ότι διαχωρίζονται λειτουργίες που με προδιαγραφές θα μπορούσαν να ενσωματωθούν. Κτηνίατροι, φάρμακα, χωριστά. Αλήθεια, αυτό το μέτρο συντείνει στη μείωση του κόστους εξυπηρέτησης των αγροτών ή αυξάνει το κόστος όταν ο κτηνοτρόφος μαζί με το φάρμακο είχε και δωρεάν γνωμάτευση του κτηνιάτρου;

'Ενα άλλο παράδειγμα. Θεσμοθέτηση των χώρων αποθήκευσης και διακίνησης των φυτοφαρμάκων, χωρίς να υπάρχει η γνώση των πολεοδομικών εννοιών των χώρων αποθήκευσης. Η διάταξη που λέτε για εκτός σχεδίου, δεν σημαίνει τίποτα. Με το νόμο που υπάρχει τώρα και λέγεται Νέος Οικιστικός Νόμος σε λίγο καιρό υποτίθεται ότι δεν θα υπάρχει εκτός σχεδίου περιοχή, αλλά θα είναι όλες ενταγμένες σε γενικά πολεοδομικά σχέδια ή σε σχέδια ανοικτών πόλεων, όπως τουλάχιστον ισχυρίζεται ο συνάδελφός σας κ. Λαλιώτης.

'Αλλη ασάφεια του νομοσχεδίου. Από τις διατάξεις αυτές, κύριε Υπουργέ, τα αεροζόλ, τα εντομοκτόνα, τα κατσαριδοκτόνα, θα μπορεί να τα αγοράζει κανείς από τα σούπερ μάρκετ ή θα πρέπει να πηγαίνει σε εκτός σχεδίου περιοχές για να πάρει "Μπαϋγκόν" για την πρίζα για το καλοκαίρι; Θα ήθελα μία απάντηση σ' αυτό. Το αναφέρω ως παράδειγμα, για να δείξω ότι η προχειρότητα του νομοσχεδίου είναι ιδιαίτερα σημαντική και θα οδηγήσει σε παρενέργειες, οι οποίες δεν είναι εμφανείς στην παρούσα φάση. 'Ομως αυτό που επιβραβεύει αυτήν την τακτική είναι το δεύτερο κεφάλαιο "Ρύθμιση χρεών συνεταιριστικών οργανώσεων", που ο συνάδελφος του ΠΑ.ΣΟ.Κ. ζήτησε να απαλειφθεί. Εξελίχθηκε και εξελίσσεται ένα σήριαλ εδώ και μήνες και θα συνεχισθεί και αυτές τις μέρες, γιατί την τροπολογία που έχει ο κύριος Υπουργός δεν την κατέθεσε ακόμη επίσημα και δεν ξέρουμε αν θα συζητηθεί. Καταγράφτηκαν σε καταστάσεις τις οποίες προφανώς γνωρίζει ο κύριος Υπουργός και ο αρμόδιος υποδιοικητής της ΑΤΕ, συνεταιρισμοί, ενώσεις και ιδιώτες με ποσά χωρίς αρχή, χωρίς τέλος, χωρίς κανόνες. Ο μόνος κανόνας, η γνώση του Υπουργού. Η κατάσταση αυτή τανιέται, μικραίνει, αυξάνεται με την τροπολογία η οποία κυκλοφορεί σ' αυτήν την Αίθουσα.

Σε νομούς, παραδείγματος χάρη, όπως ο δικός μου, ο Νομός Μαγνησίας, ρυθμίζονται με την τροπολογία, που θα έρθει, αν θα έρθει -και καλώς ρυθμίζονται βεβαίως- πεντακόσια ενενήντα εννιά εκατομμύρια (599.000.000) δραχμές για την 'Ενωση Γεωργικών Συνεταιρισμών Πηλίου, Βορείων Σποράδων, εκατό εκατομμύρια (100.000.000) δραχμές για την 'Ενωση Αγροτικών Συνεταιρισμών Αλμυρού, για το τυροκομείο, μηδέν (0) για την 'Ενωση Γεωργικών Συνεταιρισμών Βόλου και μηδέν (0) για το Συνεταιρισμό Ζαγοράς.

Αλήθεια, όταν η 'Ενωση Αγροτικών Συνεταιρισμών Αλμυρού χρωστάει χίλια διακόσια εβδομήντα πέντε εκατομμύρια (1.275.000.000) δραχμές, η απαλειφή των εκατό εκατομμυρίων (100.000.000) δραχμών τι την κάνει αυτήν την ένωση, κύριε Υπουργέ; Την εξυγιαίνει; Την καθιστά βιώσιμη; Αντίστοιχα, η 'Ενωση Γεωργικών Συνεταιρισμών Βόλου οφείλει πεντακόσια εκατομμύρια (500.000.000) δραχμές, που δεν οφείλεται σ' αυτή. Οφείλεται στο Τσερνομπίλ, που διά της βίας πήρε το γάλα και έκανε τυρί, όταν οι ιδιωτικές επιχειρήσεις δεν έπαιρναν. Οφείλεται στην επιβολή της παραλαβής αμυγδαλόψυχας κάποιες χρονιές που δεν είχε τιμή και οφείλεται στο ότι η ΚΥΔΕΠ και η ΣΥΝΕΛ ουδέποτε πλήρωσαν προμήθειες στην 'Ενωση Γεωργικών Συνεταιρισμών Βόλου, με αποτέλεσμα να οφείλει σήμερα τετρακόσια ογδόντα εκατομμύρια (480.000.000) δραχμές. Πιστεύετε ότι μπορεί η 'Ενωση Γεωργικών Συνεταιρισμών Βόλου να αποπληρώσει τα τετρακόσια ογδόντα εκατομμύρια (480.000.000) δραχμές και να αρχίσει να γίνεται βιώσιμη; Αυτά είναι ενδεικτικά παραδείγματα, που είμαι σίγουρος ότι ισχύουν για όλες τις συνεταιριστικές ενώσεις. 'Αρα, επιλεκτικά, με κριτήρια, αδιαφανή, με κανένα κριτήριο θα μπορούσε να πει κανείς εκτός από αυτά που φαντάζεται, έγιναν και γίνονται αυτές οι ρυθμίσεις, χωρίς μελέτες σκοπιμότητος, χωρίς μελέτες βιωσιμότητος, χωρίς πραγματική εξυγίανση, ούτως ώστε να σταματήσει ο αθέμιτος ανταγωνισμός ανάμεσα στις υγιείς συνεταιριστικές επιχειρήσεις, στις υγιείς ιδιωτικές επιχειρήσεις και τους συνεταιρισμούς, οι οποίοι στην πραγματικότητα θα έπρεπε να κλείσουν.

Αλήθεια, ποιoς έχει την αφέλεια να ισχυριστεί ότι μία καινούρια αρχή γίνεται σήμερα με αυτές τις ρυθμίσεις;

Το νομοσχέδιο έχει διατάξεις, κύριε Υπουργέ, που θα έπρεπε να είχαν θεσπιστεί από καιρό, γιατί τακτοποιούν εκκρεμότητες, παραδείγματος χάριν, μη διάλυση του ΣΚΟΠ ή ανασυγκρότηση των περιφερειακών αγορών ή μεταβίβαση στους ιδιοκτήτες της περιουσίας της ΚΥΔΕΠ ή ακόμη διαγραφή των χρεών εκείνων που πήραν πρόωρες συντάξεις και καλούντο με σημειώματα των δημοσίων υπαλλήλων να πάνε να τα επιστρέψουν, παρ' ό,τι τα είχαμε επισημάνει αυτά κατά την ψήφιση του σχεδίου νόμου, όταν ήταν εκείνος ο ανενεργός νόμος -και το είχαμε επισημάνει- του κ. Μωραϊτη για τις πρόωρες συντάξεις των αγροτών.

Θα μπορούσε κανείς να πει πάρα πολλά και θα τα πούμε στα άρθρα. Μου έχει δημιουργηθεί η αίσθηση, κύριοι συνάδελφοι, ότι η Κυβέρνηση ανίκανη και αδύναμη να επιλύσει τα δύσκολα προβλήματα που επιλύουν άλλες χώρες, όπως παραδείγματος χάριν η Ιρλανδία, χρησιμοποιεί ως εξιλαστήρια θύματα τους κατά καιρούς Υπουργούς της, προσποιούμενη ότι αγνοεί πως η επίλυση αυτών των προβλημάτων απαιτεί συντονισμένες ενέργειες περισσοτέρων τομών εντασσόμενες σε συνολικές πολιτικές.

Αυτό το κάνει γιατί προτεραιότητά της δεν είναι η επίλυση του αγροτικού προβλήματος της χώρας μας, δεν είναι η επίλυση αυτού του εθνικού προβλήματος, αλλά η πάση θυσία διατήρηση στην εξουσία, η οποία βεβαίως δεν επιτυγχάνεται με αυτούς τους μηχανισμούς, αλλά επιτυγχάνεται με την εξαγορά εκείνων των μηχανισμών που μπορούν να διατηρήσουν το κομματικό κράτος από το οποίο συντηρείται η Κυβέρνηση.

(Χειροκροτήματα από την πτέρυγα της Νέας Δημοκρατίας.)

ΠΡΟΕΔΡΕΥΩΝ (Παναγιώτης Σγουρίδης): Ο κ. Λαμπρόπουλος έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, θα ήθελα το λόγο παρακαλώ.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Παρακαλώ, το λόγο, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ο κ. Λαμπρόπουλος έχει το λόγο.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, ο Κοινοβουλευτικός Εκπρόσωπος ζητάει το λόγο.

ΠΡΟΕΔΡΕΥΩΝ (Παναγιώτης Σγουρίδης): Μα η ώρα είναι 23.40'.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, μισό λεπτό παρακαλώ.




Σελίδα 72

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: 'Εχω το λόγο, κύριε Πρόεδρε;

ΠΡΟΕΔΡΕΥΩΝ (Παναγιώτης Σγουρίδης): Θα σας δώσω το λόγο, αλλά έχει ζητήσει να μιλήσει ο κ. Τσιτουρίδης πριν από εσάς.

Ορίστε, κύριε Τσιτουρίδη, έχετε το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, φοβούμαι ότι γινόμεθα μονότονοι, αλλά θα ξαναφέρουμε το θέμα, διότι οφείλετε μία απάντηση ως Προεδρείο. 

Οι Κοινοβουλευτικοί Εκπρόσωποι όλων των κομμάτων μέσα στην Αίθουσα ζήτησαν την απόφασή σας για μία ακόμα ημέρα συζήτησης επί της αρχής του νομοσχεδίου. Εγγράφησαν τριάντα ένας συνάδελφοι, μίλησαν δύο, τρεις, λογικά θέλουμε άλλες πέντε ώρες. Πρέπει να αποφασίσουμε.

Εμείς ζητούμε και νομίζω ότι το ζητούν όλα τα κόμματα, να αποφασίσουμε απόψε για μία επιπλέον ημέρα συζήτησης επί της αρχής. 

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γεωργακόπουλε, έχετε το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, προηγουμένως που προήδρευε ο κ. Κατσαρός, ζητήσαμε να μάθουμε μέχρι ποια ώρα θα πάει η συνεδρίαση και αν θα έχουμε μία ακόμα ημέρα συνεδρίαση επί της αρχής, για να μιλήσουν οι τριάντα ένας συνάδελφοι, οι οποίοι έχουν εγγραφεί. Μας είπε ότι εντός ολίγου θα έχουμε απάντηση, εφόσον συνεννοηθεί το Προεδρείο.

'Ηδη έχουν περάσει σαράντα λεπτά, δεν έχουμε απάντηση επί του θέματος αυτού και οι συνάδελφοι δικαιούνται να γνωρίζουν μέχρι ποια ώρα θα πάει η συνεδρίαση, αν θα έχουμε άλλη συνεδρίαση επί της αρχής, γιατί σήμερα είναι αδύνατον να τελειώσει η συζήτηση με τόσους συναδέλφους που έχουν εγγραφεί. Εκτός αν θέλουμε τους συναδέλφους να είναι στη Βουλή και να μην παίρνουν το λόγο.

Πιστεύω, ότι στόχος του Προεδρείου είναι οι συνάδελφοι να είναι στη Βουλή και να μπορούν να πάρουν το λόγο. Εάν, λοιπόν, έμμεσα μεν τους αφαιρούμε το δικαίωμα να πάρουν το λόγο, βεβαίως τότε δεν θα έχουν κανένα λόγο να βρίσκονται στη Βουλή.

Επομένως είναι η υποχρέωσή σας να μας δώσετε τώρα απάντηση για το πώς θα πάει η συνεδρίαση. Ο Κανονισμός λέει ότι στις δώδεκα διακόπτεται η συνεδρίαση για να συνεχιστεί την επομένη. Αύριο είναι πρωϊνή η συνεδρίαση και γνωρίζετε, ότι όταν είναι η πρωϊνή η επόμενη συνεδρίαση, συνήθως διακόπτουμε στις δώδεκα - δώδεκα και δέκα με τον τελευταίο συνήθως ομιλητή.

'Οπως με ενημέρωσαν συνάδελφοι οι οποίοι συμμετείχαν στην Διάσκεψη των Προέδρων, ο Πρόεδρος είχε πει, ότι εάν εγγραφούν πολλοί συνάδελφοι και υπάρχει ενδιαφέρον στη συζήτηση επί της αρχής, θα πάρουμε μία ημέρα ακόμα. Δεν καταλαβαίνω, λοιπόν, για ποιο λόγο να μην έχουμε απάντηση επί του θέματος αυτού τώρα, έτσι ώστε οι συνάδελφοι να γνωρίζουν τι θα γίνει.

"Δεν ζητήσαμε απάντηση στις 22.00', όμως είναι 23.40'.

ΠΡΟΕΔΡΕΥΩΝ (Παναγιώτης Σγουρίδης): Θα την πάρετε την απάντηση, κύριε Γεωργακόπουλε. Δεν έφθασε ακόμα η ώρα. Θα συνεχίσουμε.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Πότε, κύριε Πρόεδρε, στις 02.00';

ΠΡΟΕΔΡΕΥΩΝ (Παναγιώτης Σγουρίδης): Θα σας απαντήσει το Προεδρείο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Με συγχωρείτε, κύριε Πρόεδρε, καψόνι μας κάνετε;

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Λαμπρόπουλε, έχετε το λόγο.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, το πώς θα συζητήσει το Σώμα, το αποφασίζει το Σώμα. Δεν το αποφασίζετε μόνος σας εσείς.

ΠΡΟΕΔΡΕΥΩΝ (Παναγιώτης Σγουρίδης): Καλώς. Ευχαριστώ για την υπόδειξη, κύριε Γεωργακόπουλε.

Ορίστε, κύριε Λαμπρόπουλε, έχετε το λόγο.

ΙΩΑΝΝΗΣ ΛΑΜΠΡΟΠΟΥΛΟΣ: Κύριε Πρόεδρε, κύριοι συνάδελφοι, συζητάμε σήμερα ένα σχέδιο νόμου του Υπουργείου Γεωργίας, το οποίο περιλαμβάνει τελείως διαφορετικά θέματα, που θα μπορούσαν να αποτελέσουν αυτοτελή νομοσχέδια, ώστε να γίνει καλύτερη επεξεργασία και να έχουμε καλύτερο αποτέλεσμα.

Δυστυχώς το Υπουργείο Γεωργίας ύστερα από μακρόχρονη απραξία θέλησε σήμερα κατά τρόπο πρόχειρο και αποσπασματικό να ρυθμίσει κάποια χρονίζοντα και επείγοντα θέματα, που όμως είναι κατά πρώτο λόγο υψίστης πολιτικής σημασίας, αφού με πολλή ευκολία απόψε θα σβήσουμε περίπου διακόσια δισεκατομμύρια (200.000.000.000) χρέη των κακοδιοικούμενων και κομματικά ελεγχόμενων συνεταιριστικών οργανώσεων, κάτι που ξαναέκανε η Κυβέρνηση προ μηνών, με το σβήσιμο πολλών δισεκατομμυρίων στην Ολυμπιακή και σε άλλους οργανισμούς, σε μια χρονική στιγμή μάλιστα που καλείται ο μισθοσυντήρητος πολίτης να πληρώσει περισσότερους φόρους και να υποστεί υπέρογκες αυξήσεις και επιβαρύνσεις.

'Ολοι, εκτός από την Κυβέρνηση, φοβάμαι, έχουμε συνειδητοποιήσει τη δεινή θέση στην οποία έχουν περιέλθει οι αγρότες μας. Η χαμένη δεκαετία του '80, που θα μπορούσε με τα χρήματα της Ευρωπαϊκής 'Ενωσης να δημιουργήσει υποδομή για αύξηση του αγροτικού εισοδήματος, είναι ένας μόνο από τους παράγοντες της σημερινής άθλιας κατάστασης των αγροτών μας.

Η διάλυση της Α.Τ.Ε. και η ληστρική από αυτήν εκμετάλλευση των αγροτών, η έλλειψη προστασίας, η ανεξέλεγκτη αύξηση του κόστους παραγωγής των προϊόντων και η μη σωστή και υγιής διακίνηση των προϊόντων από την παραγωγή στην κατανάλωση "είναι εφτακόσιες πενήντα (750) δραχμές, κύριε Υπουργέ, αν με ακούτε, η τιμή του λαδιού σήμερα στον παραγωγό και χίλιες εξακόσιες (1.600) δραχμές στα σούπερ μάρκετ", συμπληρώνουν το μεγάλο πρόβλημα.

Πανάκριβα τα γεωργικά φάρμακα που δεν ελέγχονται ποτέ οι τιμές τους και που αυξάνονται καθημερινά, που επίσης δεν ελέγχεται η ποιότητά τους, η απόδοσή τους και η επικινδυνότητά τους, έχουν ανεβάσει στα ύψη το κόστος παραγωγής, ιδιαίτερα των οπωροκηπευτικών, σε σημείο που πολλοί αγρότες εγκαταλείπουν τις καλλιέργειές τους. Αναγκαίο είναι να μπει κάποια τάξη στα γεωργικά φάρμακα, αρκεί όμως να μην οδηγηθούμε σε μεγαλύτερη οικονομική επιβάρυνση των αγροτών.

Φοβάμαι ότι η θέσπιση εθνικού συνταγολογίου δεν θα λύσει κανένα από τα υπαρκτά προβλήματα στην εμπορία των φυτοπροστατευτικών προϊόντων, αλλά αντίθετα θα δημιουργήσει νέα. Οι συνταγογράφοι θα έχουν τα ίδια κίνητρα για να υπερσυνταγογραφούν, με τα κίνητρα εκείνων που τώρα εμπορεύονται φυτοπροστατευτικά προϊόντα, αν αυτό γίνεται, όπου γίνεται και στο βαθμό που γίνεται.

Το βέβαιο είναι ότι θα επιβαρύνει τους αγρότες με έξοδα συνταγογράφησης, ακόμα και για την αγορά μικρής αξίας γεωργικών φαρμάκων. Γι' αυτό είναι χρήσιμο να μπορούν να συνταγογραφούν και οι γεωπόνοι που ασκούν εμπορία γεωργικών φαρμάκων, για τους οποίους βεβαίως δεν πρέπει να μπει περιορισμός στο να διατηρούν παράλληλα και κάποια γεωργική εκμετάλλευση.

Αυτό όμως που πρέπει να γίνει με το υπό συζήτηση νομοσχέδιο και που είναι ένα πάγιο αίτημα των αγροτών μας, είναι η παρουσία των γεωπόνων στο αγρόκτημα, στην καλλιέργεια, στο χωριό, στο πρόβλημα, για τη σωστή διάγνωση, για τη σωστή συμβουλή και για τη θεραπεία των φυτοασθενειών. Αυτό είναι κάτι, που δεν ρυθμίζεται. Σήμερα, δεν υπάρχουν κοντά στους αγρότες και τους κτηνοτρόφους ούτε γεωπόνοι ούτε κτηνίατροι, αφού τώρα τους λιγοστούς γεωπόνους το κράτος τους έχει μετατρέψει σε γραφιάδες-λογιστές.

'Ενα άλλο μέρος του νομοσχεδίου αφορά διατάξεις που σβήνουν τα χρέη ορισμένων συνεταιρισμών, που διοικούνται από κυβερνητικά στελέχη. Με ποιο δικαίωμα η σημερινή Κυβέρνηση αναλαμβάνει για λογαριασμό του δημοσίου να 




Σελίδα 73

πληρώσει ο 'Ελληνας φορολογούμενος χρέη που, εκτός ελαχίστων εξαιρετικών περιπτώσεων, προήλθαν από κακοδιαχείριση, από ανεύθυνη πολιτική, από ρεμούλες και από υπεράριθμους διορισμούς κομματικών σας φίλων;

'Εγινε έλεγχος από ανεξάρτητη ελεγκτική αρχή για το λόγο που υπερχρεώθηκαν ορισμένοι συνεταιρισμοί; Τόσα δισεκατομμύρια είναι μέσα η "ΕΛΑΙΟΥΡΓΙΚΗ". 'Εγινε έλεγχος για τη βιωσιμότητα των συνεταιρισμών που τους χαρίζονται τα χρέη; Πήγε μέχρι τώρα κάποιος από τους διοικούντες τις χρεοκοπημένες αυτές οργανώσεις, φυλακή για κακοδιαχείριση και για ρεμούλες; Μπορούμε να μιλάμε για υγιή ανταγωνισμό, όταν ο έμπορος ιδιώτης κινδυνεύει ανά πάσα στιγμή να χάσει την περιουσία του και να πάει φυλακή πολλές φορές από αστάθμη τους παράγοντες και διεθνή γεγονότα; Ποιος τον προστατεύει αυτόν και πώς θα σταθεί όρθιος με τέτοιον ανταγωνισμό;

Δεν κακομαθαίνει έτσι η Κυβέρνηση και δεν ανταμείβει τους κακοπληρωτές; Τι παράδειγμα δίνει η Κυβέρνηση απόψε στον ελληνικό λαό; Γιατί τόσα χρέη η "ΕΛΑΙΟΥΡΓΙΚΗ"; Γιατί τόσα χρέη σε συνεταιρικές οργανώσεις βρώσιμων ελιών;

Αυτά τα δισεκατομμύρια που πληρώνουμε οι 'Ελληνες φορολογούμενοι για τους χρεοκοπημένους συνεταιρισμούς, για την Ολυμπιακή, για τις συγκοινωνίες, για τα ναυπηγεία και τις άλλες προβληματικές, που δεν τολμάει η Κυβέρνηση να προχωρήσει στην ιδιωτικοποίησή τους, αν λοιπόν όλα αυτά μαζί, που φθάνουν σε κάποια τρισεκατομμύρια, δεν πήγαιναν στο βρόντο, που λέει ο λαός μας, δεν θα χρειαζόταν σήμερα να βάλετε καινούριους φόρους και θα είχαμε περισσότερα έργα, καλύτερους δρόμους, καλύτερα σχολεία, καλύτερα νοσοκομεία και καλύτερη άμυνα.

Αυτήν την πολιτική σας πληρώνει σήμερα ο τόπος, γι' αυτό έχουμε φθάσει στο τελευταίο σκαλοπάτι της Ευρώπης. 

Με το υπό συζήτηση νομοσχέδιο διαλύετε τον ΑΣΟ και παίρνετε την περιουσία του, κινητή και ακίνητη, που ανέρχεται πάνω από σαράντα δισεκατομμύρια (40.000.000.000) και που είναι περιουσία που αποκτήθηκε με τον ιδρώτα των σταφιδοπαραγωγών. Τους ανήκει αυτή η περουσία. Γιατί διαλύετε τον ΑΣΟ, χωρίς να έχετε ετοιμάσει καινούριο συνεταιριστικό φορέα των σταφιδοπαραγωγών, που εκεί θα περιέλθει η περιουσία καθ' ολοκληρίαν και θα οργανωθεί η συγκέντρωση και η εμπορία του προϊόντος σε σωστή βάση; Γιατί αφήνετε τη σταφίδα, που είναι βασικό προϊόν, μόνο στο εμπόριο, χωρίς ανταγωνισμό;

Μας βρίσκει άκρως αντίθετους η ρύθμιση που πάτε να περάσετε, γιατί πιστεύουμε ότι θα δημιουργηθούν προβλήματα και θα τα πληρώσουν οι σταφιδοπαραγωγοί. 

Ακούσαμε πριν λίγες μέρες, κύριε Υπουργέ, ότι θα πράξετε κάτι ανάλογο με τη ΣΥΚΙΚΗ, ότι θα τη διαλύσετε, αφού δεν έχει χρέη. Δηλαδή, στηρίζετε μαϊμούδες και πάτε να διαλύσετε υγιείς οργανώσεις και που κατ' αποκλειστικότητα η ΣΥΚΙΚΗ συγκεντρώνει τα σύκα με την υποδομή που διαθέτει από τον παραγωγό, τα συντηρεί, τα διακινεί και τα εμπορεύεται κατά ένα σημαντικό μέρος.

Αν γνωρίζατε, κύριε Υπουργέ, τη διαδικασία του σύκου, ούτε θα πέρναγε από το μυαλό σας μια τέτοια απόφαση. Οι συκοπαραγωγοί είναι ανάστατοι και πιστεύουν ότι από άγνοια ή εκ παραδρομής ελέχθησαν αυτά που ελέχθησαν.

Τα προβλήματα της αλιείας, της κτηνοτροφίας, της αγροτικής έρευνας, των εγγείων βελτιώσεων και του ΕΛΓΑ είναι τόσο μεγάλα, που το καθένα θα έπρεπε να αποτελεί ξεχωριστό νομοσχέδιο. Δεν είναι να ακούγεται ότι η Ελλάδα με τον περισσότερο γεωργικό πληθυσμό κατ' αναλογία στην Ευρωπαϊκή 'Ενωση να διαθέτει κάποια τρισεκατομμύρια το χρόνο για εισαγωγές αλιευτικών και κτηνοτροφικών προϊόντων από διάφορες χώρες. 

Χρειάζεται να παρθούν γενναία και ριζοσπαστικά μέτρα, γιατί σε λίγα χρόνια δεν θα έχουμε ούτε ψαράδες ούτε κτηνοτρόφους.

Τέλος, πρέπει ο ΕΛΓΑ να καλύπτει το 100% των εκμεταλλεύσεων σε περίπτωση ζημιών.

Κύριε Υπουργέ, σήμερα ο αγροτικός κόσμος βρίσκεται σε αναστάτωση. Η αγροτιά είναι ένα καζάνι που βράζει και θα σκάσει στα χέρια σας με μεγάλη βεβαιότητα, αν συνεχίσετε την πολιτική σας. Κάντε διάλογο, αφήστε τα παχιά λόγια, πάρτε αποφάσεις. Χάσαμε τη βιομηχανία, χάνουμε και την αγροτιά. Δεν θα μπορέσουμε να ζήσουμε σαν έθνος μόνο με τις εισαγωγές. 'Οχι άλλες χαμένες τετραετίες και ευκαιρίες.

Το νομοσχέδιο αυτό δεν λύνει τα προβλήματα της αγροτιάς και γι' αυτό το καταψηφίζουμε. Ευχαριστώ πολύ.

(Χειροκροτήματα από την πτέρυγα της Νέας Δημοκρατίας.)

ΠΡΟΕΔΡΕΥΩΝ (Παναγιώτης Σγουρίδης): Ο κ.Σούρλας έχει το λόγο.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριε Πρόεδρε, μέχρι τι ώρα θα πάμε;

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, πρέπει να εξαντλήσουμε τον κατάλογο. 

ΚΩΝΣΤΑΝΤΙΝΟΣ ΕΥΜΟΙΡΙΔΗΣ: Μα, αύριο έχει πρωινή συνεδρίαση. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Σούρλα, έχετε το λόγο.

ΓΕΩΡΓΙΟΣ ΣΟΥΡΛΑΣ: Αν και διατηρώ σοβαρές επιφυλάξεις, κατά πόσον είναι εφικτή η επικοινωνία με ένα καταπονημένο Σώμα και καθολικά να διαμαρτύρεται -και το Προεδρείο είναι το μόνο που αντιδρά- και κατά πόσο μπορεί να λειτουργεί η Βουλή, ωστόσο όμως, σεβόμενος τον Κανονισμό, ανέρχομαι στο Βήμα να πω ορισμένες απόψεις και σκέψεις για ένα πάρα πολύ σοβαρό νομοσχέδιο.

Δεν είναι όμως δυνατόν, κύριε Πρόεδρε, το σύνολο των Βουλευτών να θέλει τη διακοπή της συνεδρίασης και σεις να επιμένετε να συνεχίσουμε για ένα θέμα πάρα πολύ σοβαρό.

Κύριε Υπουργέ της Γεωργίας, όταν θα επιτευχθεί η χάραξη της αγροτικής πολιτικής, δεν θα έχουμε αγρότες και δεν θα υπάρχει ούτε πρόβλημα φυτοφαρμάκων και κτηνιατρικών φαρμάκων. Και δεν θα υπάρχει φυσικά και πρόβλημα ρύθμισης χρεών, αφού δεν θα υπάρχουν αγρότες. 

Προς το παρόν, εκείνο το οποίο γίνεται είναι ότι η αγροτική πολιτική παράγει χρέη, αδιέξοδα, διαφθορά στο συνεταιριστικό κίνημα. 

Η Βουλή παράγει νόμους, χωρίς να δίνουν ουσιαστική λύση στα προβλήματα, χωρίς προοπτικές, σ' έναν τομέα που συνεχώς φθίνει, μαραζώνει και χάνεται. 

Αυτές οι διαπιστώσεις προκύπτουν και από τις διατάξεις και από τα κεφάλαια του συζητούμενου σχεδίου νόμου. Αυτές οι διαπιστώσεις προκύπτουν από το πρώτο κεφάλαιο -όσα προλάβω θα αναφέρω- για τη ρύθμιση των χρεών.

Είναι το τέταρτο νομοσχέδιο κατά σειρά, ο τέταρτος νόμος του ελληνικού κράτους εντός τριών τετάρτων ετών, που ασχολείται με τη ρύθμιση των αγροτικών χρεών και είναι πέρα από βέβαιο ότι μετά από λίγο χρονικό διάστημα θα έλθει και άλλο νομοσχέδιο, θα κάνουμε και άλλες συζητήσεις για τη ρύθμιση των υπολοίπων αγροτικών χρεών. Διότι από την εικόνα που έχουμε μπροστά μας, οι οφειλές των συνεταιριστών και γενικότερα του αγροτικού τομέα, για όσους ασχολούνται, είναι απογοητευτική. 'Ενα τρισεκατομμύριο εξακόσια δέκα δισεκατομμύρια, (1.610.000.000.000) οφείλουν οι ΑΣΟ, τα φυσικά πρόσωπα οκτακόσια εβδομήντα δισεκατομμύρια (870.000.000.000) και ο εξωγεωργικός τομέας, βιομηχανία, κλπ. τετρακόσια δισεκατομμύρια (400.000.000.000).

Αυτά φυσικά είναι αποτέλεσμα μιας αλόγιστης, αβασάνιστης, πρόχειρης, κομματικής εκμετάλλευσης, πολιτικής την οποία εμπέδωσε πάρα πολύ αποτελεσματικά το ΠΑΣΟΚ όσα χρόνια βρίσκεται στην εξουσία.

Δεν διαγράφονται προοπτικές όσο συνεχίζεται το καθεστώς. Γι' αυτό δεν ακούσαμε να πει τίποτα ουσιαστικό ο Υπουργός Γεωργίας απόψε, ούτε προβλέπεται στο μέλλον σε ό,τι έχει σχέση με την εξυγίανση των συνεταιριστικών οργανώσεων.

'Οσο υπάρχει αυτή η νοοτροπία που διαμορφώθηκε και εμπεδώθηκε στο συνεταιριστικό κίνημα, όσο οι συνεταιριστές δεν καταβάλλουν τις μερίδες, όσο δεν έχουν μάνατζμεντ να εκσυγχρονίσουν, να αλλάξουν τη δομή και τη λειτουργία των συνεταιριστικών οργανώσεων, όσο δεν διαθέτουν κεφάλαιο για να μπορέσουν να διαδραματίσουν το ρόλο του συνεταιριστού, όσο υπάρχει αυτός ο εναγκαλισμός από την ΑΤΕ, όσο 




Σελίδα 74

υπάρχουν τα υψηλά επιτόκια, προσδοκά κανείς ότι μπορεί να δει προκοπή το συνεταιριστικό κίνημα στην Ελλάδα; Υπάρχει περίπτωση να πάει καλύτερα;

Και αντί να ασχοληθούμε με πρώτο αυτό και μόνο μ' αυτό το θέμα, εμείς ασχολούμαστε κάθε τόσο για το πως θα ρυθμίσουμε τα αγροτικά χρέη με κριτήρια αυθαίρετα και με κομματικές παρεμβάσεις και άλλες χαριστικές πράξεις. 

Αυτό πιστεύω ότι είναι το σημαντικότερο πρόβλημα που αφορά το αγροτικό συνεταιριστικό κίνημα. Δυστυχώς, όπως είπα, τίποτα δεν προβλέπεται να γίνει. 

Δεν ξέρω, αν ο Υπουργός στη δευτερολογία του αναφερθεί στην εξυγίανση των συνεταιριστικών οργανώσεων, αν πρόκειται να αλλάξει κάτι. Τι προσδοκάτε να αλλάξει με το υφιστάμενο καθεστώς, μ' αυτήν την κατάσταση που υπάρχει στις συνεταιριστικές οργανώσεις; Εμείς που ζούμε στην επαρχία και είμαστε γόνοι κτηνοτροφικών οικογενειών ή γενικότερα προερχόμενοι από αγροτικές οικογένειες -που τα έχουμε βιώσει και τα έχουμε ζήσει στο πετσί μας- και παρακολουθούμε διαχρονικά τις εξελίξεις, έχουμε πειστεί ότι δεν υπάρχει καμία προοπτική.

Ας πάω, όμως, στο άλλο κεφάλαιο που λέγεται γεωργικά και κτηνιατρικά φάρμακα. Εδώ, μέσα από αυτές τις διατάξεις αποκαλύπτεται η ολιγωρία της Κυβέρνησης, οι αποσπασματικές ρυθμίσεις και η έλλειψη μιας συνολικής πολιτικής για την προστασία του περιβάλλοντος και την υγεία του ανθρώπου.

Είπε ο κύριος Υπουργός, ότι μας διακρίνει μία ευαισθησία και πρέπει να προστατεύσουμε το περιβάλλον και τον άνθρωπο και γι' αυτό εμείς προτείνουμε αυτές τις ρυθμίσεις και επιδιώκουμε να αντιμετωπίσουμε το πρόβλημα. 'Ομως, πώς μπορεί να γίνει αυτό;

Είναι πέρα για πέρα αδικαιολόγητη η επί μακρόν καθυστέρηση μεταφοράς των φυτοϋγειονομικών διατάξεων στο Εθνικό Δίκαιο. Από το 1993 μέχρι τώρα δεν μπορέσατε να μεταφέρετε φυτοϋγειονομικές διατάξεις στο Ελληνικό Δίκαιο; Να αναπτύξετε μια στοιχειώδη υποδομή, για να υπάρχει εν πάση περιπτώσει κάποια βελτίωση σε ό,τι έχει σχέση με τα φυτοφάρμακα και τα κτηνιατρικά φάρμακα. 

Και βεβαίως συνέπεια όλων αυτών είναι να μην εκσυγχρονίζονται και να μην εξοπλίζονται τα περιφερειακά κέντρα προστασίας φυτών, να παρουσιάζεται πρόβλημα στα εξαγόμενα προϊόντα με υπολείμματα φαρμάκων, τα οποία είπατε προηγουμένως και να σύρεται η χώρα μας στο Ευρωπαϊκό Δικαστήριο. 

'Εχει ευθύνες η Κυβέρνηση. Δεν λειτούργησε το Ανώτατο Συμβούλιο Γεωργικών Φαρμάκων. Και δεν λειτούργησε, κύριοι συνάδελφοι, διότι επί τρία τέσσερα χρόνια, δεν του ανανεωνόταν η θητεία. Ποιος έχει ευθύνες για τα όσα έχουν συμβεί μέχρι σήμερα, όταν οι επιστημονικές ανακοινώσεις σε όλον τον κόσμο και στην Ελλάδα προκαλούν φρίκη και δέος από τις επιπτώσεις κατάχρησης των γεωργικών φαρμάκων, των παρασιτοκτόνων, εντομοκτόνων κλπ; Ποιος, λοιπόν, έχει τις ευθύνες για όλα αυτά; Γιατί δεν λειτούργησε αυτό το ανώτατο όργανο;

Βεβαίως εδώ δεν υπάρχει καμία αναφορά, όπως είπε και ο κ. Λαμπρόπουλος προηγουμένως, στις τιμές των φαρμάκων. Στα ύψη οι τιμές των φαρμάκων. Εκμετάλλευση στον κτηνοτρόφο, εκμετάλλευση στο γεωργό. Είναι ένας βασικός συντελεστής που αυξάνει το κόστος παραγωγής και καθιστά μη ανταγωνιστικά τα προϊόντα μας. Kαι βεβαίως αυτό έχει επιπτώσεις στο εισόδημα του αγρότη, επιπτώσεις που φθάνουν στο σημείο να σταματούν καλλιέργειες λόγω του υψηλού κόστους και της δαπάνης για τη χρήση των φυτοφαρμάκων. Καμιά κουβέντα δεν γίνεται για τις τιμές των φαρμάκων. Γιατί δεν προβαίνετε, κύριε Υπουργέ, στην ανακοστολόγηση ή στην κοστολόγηση της τιμής των φαρμάκων, να δούμε στο κύκλωμα αυτό της διακίνησης, ποιοι κερδίζουν, ποιοι κερδοσκοπούν σε βάρος των αγροτών, των κτηνοτρόφων που αγωνίζονται και αγωνιούν να βγάλουν το γάλα με το σταγονόμετρο, για να κερδίζουν κάποιοι από τα κτηνιατρικά φάρμακα. Aγωνίζονται και αγωνιούν οι γεωργοί για να κερδίζουν κάποια κυκλώματα από τα φυτοφάρμακα. Πού είναι η σοσιαλιστική σας ευαισθησία, πού είναι η πάταξη των κυκλωμάτων και των μεσαζόντων για να προστατευθεί ο αγρότης και το αγροτικό εισόδημα; Δεν το είδαμε αυτό και δεν προβλέπεται καμιά ρύθμιση.

Επιχειρείται πράγματι με τις προτεινόμενες διατάξεις ένας αυστηρότερος έλεγχος στη διακίνηση, στην αποθήκευση, στη χρήση. Είναι σωστό αυτό και το επικροτούμε. Διαφαίνεται όμως από τις διατάξεις μια αγωνία, ένας πανικός από τις ποινικές και διοικητικές κυρώσεις. Εγώ όσα χρόνια θητεύω στη Βουλή -δεκαεπτά (17) χρόνια, δεν έχω δει άλλη φορά σε νομοσχέδιο τόσες πολλές διατάξεις ποινικών και διοικητικών κυρώσεων. Αυτό σημαίνει αδυναμία, αυτό σημαίνει πανικός, αυτό σημαίνει αναποτελεσματικότητα, αυτό σημαίνει αστυνόμευση χωρίς αποτέλεσμα.

Δεν ξέρω εάν κάποιος παλαιότερος ή νεότερος από εμένα συνάδελφος έχει δει νομοσχέδιο με τόσες πολλές διατάξεις κυρώσεων. Το σπουδαιότερο όμως, κύριοι συνάδελφοι, ενδεχομένως να μην το γνωρίζετε, είναι ενώ υπάρχει κάποια προσπάθεια να τεθούν αυτοί οι έλεγχοι φυτοφαρμάκων σε κάποια σειρά, δεν υπάρχει κανένας απολύτως από την κείμενη νομοθεσία και από τις προτεινόμενες διατάξεις μηχανισμός για να ελεγχθεί η ωφελιμότητα, η βλαπτικότητα, η επικινδυνότητα στον άνθρωπο από φυτικής και ζωικής προελεύσεως τρόφιμα που έρχονται σε επαφή καθοιονδήποτε τρόπο με τα φάρμακα αυτά.

Εμείς εκφράσαμε αυτήν την ανησυχία μας και διατυπώσαμε αυτές τις απόψεις πριν από λίγες μέρες συζητώντας και προτείνοντας εδώ την ψήφιση μιας πρότασης νόμου για τη σύσταση και λειτουργία Εθνικού Οργανισμού Τροφίμων και Φαρμάκων. Και επισημάναμε τότε και επισημαίνουμε και απόψε εδώ τη χαώδη κατάσταση που επικρατεί.

Γνωρίζετε, κύριοι συνάδελφοι, για τον έλεγχο ποτών, τροφίμων και φαρμάκων ότι εμπλέκονται έξι Υπουργεία, το Υπουργείο Οικονομικών, Δημόσιας Τάξης, ΠΕ.ΧΩ.Δ.Ε., Εμπορίου, Υγείας και Γεωργίας; Πολυδιάσπαση, αλληλοεπικαλύψεις, έλλειψη συντονισμού στον έλεγχο τροφίμων. Και βεβαίως υπάρχει και μία καταγγελία του Γενικού Χημείου του Κράτους, το οποίο παρουσιάζει με συγκεκριμένα στοιχεία την έλλειψη συντονισμού, τις αλληλοεπικαλύψεις.

Κύριε Τζουμάκα, εκφράσατε παράπονα ότι στο εξωτερικό μας επέστρεψαν προϊόντα, γιατί είχαν υπολείμματα φαρμάκων. Γνωρίζετε όμως ότι δαπανήθηκε μισό δισεκατομμύριο, όπως αναφέρεται από το Γενικό Χημείο του Κράτους, για ανάπτυξη υποδομής για τον έλεγχο υπολειμμάτων τροφίμων, η οποία δεν αξιοποιήθηκε από το Υπουργείο Γεωργίας; Γνωρίζετε ότι υπάρχουν εξειδικευμένα στελέχη που μπορούν να κάνουν αυτές τις διαπιστώσεις και δεν υπήρξε καμία συνεργασία με το Υπουργείο Γεωργίας προκειμένου να γίνουν αυτοί οι έλεγχοι; Γιατί έρχεστε εδώ και προτείνετε νέες υποδομές, εξοπλισμούς και εξειδίκευση στελεχών, όταν υπάρχουν όλα αυτά τα οποία καταγγέλουν ειδικοί επιστήμονες;

Δεν έχω το χρόνο να πω άλλα, επιφυλάσσομαι να μιλήσω στα άρθρα, αλλά όμως αισθάνομαι την υποχρέωση και την ανάγκη να πω ότι τούτο εδώ τίποτε δεν προσφέρει περισσότερο στην κατάσταση που υπάρχει και επομένως δεν θα μπορούσε να είχε τη δική μου ψήφο.

(Χειροκροτήματα από την πτέρυγα της Νέας Δημοκρατίας.)

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, παρακαλώ το λόγο επί του Κανονισμού.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Βεζδρεβάνη, σε τι συνίσταται η παραβίαση του Κανονισμού;

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, δηλώσατε πριν από λίγο ότι θα εξαντληθεί ο κατάλογος απόψε.

ΠΡΟΕΔΡΕΥΩΝ (Παναγιώτης Σγουρίδης): Αυτό είναι παραβίαση του Κανονισμού;

ΗΛΙΑΣ ΒΕΖΔΡΕΒΑΝΗΣ: Να ολοκληρώσω, κύριε Πρόεδρε;

ΠΡΟΕΔΡΕΥΩΝ (Παναγιώτης Σγουρίδης): Μα, να κερδίσουμε χρόνο. Τα διαδικαστικά δεν ωφελούν. Η απόφαση είναι να τελειώσει ο κατάλογος.

ΗΛΙΑΣ ΒΕΖΔΡΕΒΑΝΗΣ: Αφήστε με πρώτα να ολοκληρώσω.

Δηλώσατε ότι θα ολοκληρωθεί σήμερα η συζήτηση. Αυτό σημαίνει ότι εάν μιλήσουν ακόμα τριάντα Βουλευτές από δέκα 




Σελίδα 75

(10') λεπτά, χρειάζονται τριακόσια (300') λεπτά, δηλαδή πέντε ώρες. Θα πάμε δηλαδή το πρωί στις πέντε.'Εχει δικαίωμα κάθε Βουλευτής, κύριε Πρόεδρε, και το γνωρίζετε, να δευτερολογήσει. Θα πρέπει λοιπόν να δευτερολογήσουμε. Και φυσικά θα πρέπει να ακούσουμε τον κύριο Υπουργό δευτερολογούντα, ώστε να δευτερολογήσουμε εμείς. Επίσης θα δευτερολογήσουν και οι Κοινοβουλευτικοί Εκπρόσωποι.

ΠΡΟΕΔΡΕΥΩΝ (Παναγιώτης Σγουρίδης): Κύριε Βεζδρεβάνη, εσείς είστε παλιός κοινοβουλευτικός. Ξέρετε ότι σ' αυτήν την Αίθουσα -εγώ δεν πρόλαβα, αλλά απ' ό,τι ακούω από τις φήμες των θεωρείων και των περιστηλίων της Βουλής- οι συνεδριάσεις κρατούσαν μέχρι τις έξι το πρωί. Εσείς τα έχετε ζήσει αυτά τα πράγματα.

ΗΛΙΑΣ ΒΕΖΔΡΕΒΑΝΗΣ: Είναι αλήθεια, κύριε Πρόεδρε, ότι το 1984 μας πήγε η Κυβέρνησή σας στις οκτώ και τέταρτο (8.15') το πρωί. Αλλά είπαμε, αιρέτω. Ας μην ξαναγίνει αυτό. Και υπήρχαν τότε νομοσχέδια που κράτησε η συζήτησή τους επί τρεις μήνες.

Θέλω επ'αυτού μια απάντηση, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Σας απήντησα ότι θα εξαντληθεί ο κατάλογος.

Ο κ. Μάτης έχει το λόγο.

ΗΛΙΑΣ ΒΕΖΔΡΕΒΑΝΗΣ: Θα ομιλήσουμε όλοι απόψε; Θα δευτερολογήσουμε όλοι απόψε για να επιτευχθεί αυτό που θέλετε εσείς; Και, εν πάση περιπτώσει, ποιος αποφασίζει εδώ μέσα; Το Προεδρείο μόνο του ή το Σώμα;

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Μάτη, έχετε το λόγο.

ΑΘΑΝΑΣΙΟΣ ΜΑΤΗΣ: Κύριε Πρόεδρε, κύριοι συνάδελφοι, συνομολογώ με τον κ. Σούρλα αναφορικά με το παράπονο της έναρξης της ομιλίας του. Είναι σαφές ότι το να εξαντλήσουμε τον κατάλογο εντός της σήμερον σημαίνει ότι θα προσπαθήσουμε να εκδιώξουμε τους Βουλευτές από την Αίθουσα, λόγω εξαντλήσεώς τους. Υπ' αυτήν την έννοια συμφωνώ, παρά το ότι διαφωνώ με την υπόλοιπη τοποθέτησή του, όπως θα φανεί από τη δική μου τοποθέτηση.

Θέλω, όμως, να μου επιτρέψετε πριν μπω στο θέμα που συζητούμε σήμερα, να κάνω ένα δικό μου σχόλιο αναφορικά με κάποιες τοποθετήσεις που άκουσα, άλλες οργίλες, άλλες ψυχραιμότερες, σχετικά με την καταδίκη των τριών αγροτών στην 'Αρτα. Και βέβαια δεν υπάρχει κανένας σ' αυτήν την Αίθουσα, είναι βέβαιο, που να είναι περιχαρής με μία καταδίκη αγροτών, όταν μάλιστα η πλειοψηφία, θα έλεγα, των Βουλευτών του ελληνικού Κοινοβουλίου είναι γόνοι αγροτικών οικογενειών.

Αλλά υπάρχει και ένα άλλο ζήτημα. Εμείς σ' αυτήν την Αίθουσα είμαστε οι θεματοφύλακες, είμαστε οι φρουροί του Συντάγματος και των νόμων του κράτους. Επομένως εάν υπαινισσόμεθα σε τοποθετήσεις ότι η εκτελεστική εξουσία ποδηγετεί τη δικαιοσύνη, έχουμε ζήτημα εκτροπής του Συντάγματος. Αντί, λοιπόν, οι όποιοι συνάδελφοι να σκιαμαχούν, είτε φέρνοντας τροπολογίες είτε βάζοντας πλαγίως το θέμα, εφόσον πιστεύουν και δεν πείθονται ότι η δικαιοσύνη προχωρά το μοναχικό της δρόμο, όπως αυτό φαίνεται από την πολυμορφία των αποφάσεων που υπάρχουν στα κατά τόπους δικαστήρια για το ίδιο ζήτημα, εάν κάποιος, Βουλευτής ή κόμμα, πιστεύει ότι η Κυβέρνηση ποδηγετεί τη δικαιοσύνη, τότε έχουμε συνταγματική εκτροπή, έχουμε εκτροπή από το δημοκρατικό μας πολίτευμα. Βγείτε, λοιπόν, υπεύθυνα και καταγγείλτε το στον ελληνικό λαό.

Πιστεύω, βεβαίως, ότι μετά από μία τέτοια καταγγελία θα γελάσει ο κάθε πικραμένος σε όλα τα πέρατα της χώρας. 

Μπαίνοντας στο σημερινό μας θέμα είναι σαφές ότι κουβεντιάζουμε ένα πολυνομοσχέδιο. Το δηλώνει και ο τίτλος του και η πολυμορφία των προβλημάτων που αντιμετωπίζει. Είναι προβλήματα ευρέως φάσματος, συσσωρευμένα μακροχρόνια, είναι υποχρεώσεις της χώρας να εναρμονιστούμε νομοθετικά με την Ευρωπαϊκή 'Ενωση, γιατί έχουμε βραδύνει σε πολλές περιπτώσεις και πρέπει να βιαστούμε. 'Ολα αυτά αφορούν τον πρωτογενή τομέα της παραγωγής, τους ανθρώπους που τον συναπαρτίζουν, τις διάφορες επιδράσεις που δέχεται ο πρωτογενής τομέας και βεβαίως όσους καταναλώνουν τα προϊόντα που παράγει αυτός, δηλαδή τους καταναλωτές.

Αυτό το νομοσχέδιο κάνει μία σοβαρή προσπάθεια να παρέμβει και να δώσει λύση σε τέτοια προβλήματα. Τα "επιχειρήματα" που κυρίως ακούστηκαν εδώ, ότι τούτο εδώ το νομοσχέδιο είναι ένα πολυνομοσχέδιο και άρα θα έπρεπε η κάθε διάταξη που αποτελεί από μόνη της ένα νομοσχέδιο -ίσως αυτό να είναι αλήθεια- να κατατεθεί χωριστά, θα έλεγα ότι είναι μία ρηχή τοποθέτηση. 'Οταν έχουμε διαπιστώσει ότι μία σειρά από γεγονότα τρέχουν, εμείς πρέπει να τα προλάβουμε. Το ότι χάνουμε αγορές, γιατί δεν έχουμε καταφέρει να παρέμβουμε στο κύκλωμα των φυτοφαρμάκων και των ορμονών και βλέπουμε ότι γίνεται και αλόγιστη χρήση, ε, αυτό βλάπτει την αγροτική μας οικονομία. Βλέπουμε ότι ένα μεγάλο κομμάτι των συνεταιρισμών μας βρίσκεται σε ώρα μηδέν και μάλιστα όταν οι καιροί απαιτούν από συνάξεις ατόμων, όπως ήταν ως τώρα, να αναβαθμιστούν και να πάνε σε παραγωγική διαδικασία τέτοια που θα φθάσει μέχρι τη συνένωση κεφαλαίων του, για να βγούν με ψηλά το κεφάλι στον ανταγωνισμό.

'Οταν βλέπουμε ότι κάποιοι οργανισμοί του Υπουργείου Γεωργίας, με τη δράση τους και τη λειτουργία τους, όπως αυτή είναι σήμερα, τροχοπεδούν την όποια δημιουργική προσπάθεια της πολιτικής ηγεσίας του ή της Κυβέρνησης γενικότερα, πρέπει να παρέμβουμε σήμερα και όχι αύριο. 'Οταν διαπιστώνουμε ότι θα πρέπει ό,τι παράγει ο πρωτογενής τομέας της οικονομίας μας, σε τρόφιμα, όπως τα γεωργικά, τα κτηνοτροφικά και τα προϊόντα της αλιείας, να δίνουν καθημερινά άριστες εξετάσεις στην ποιότητα, στην τυποποίηση και δεν έχουμε ακόμα φτιάξει μηχανισμούς, που είτε καθοδηγώντας είτε κατευθύνοντας, αλλά είτε και μέσα από ελέγχους και κυρώσεις -δεν είναι κακό αυτό- θα πρέπει να πετύχουν αυτό το πράγμα, που καθίσταται απαραίτητη προϋπόθεση για να είναι βιώσιμη η δική μας αγροτική οικονομία τότε πρέπει να δράσουμε σήμερα. Και βέβαια, όταν χρειάζεται να αλλάξουμε ένα νόμο του 1914, όπως είναι ο 248 και πάμε τόσο παλιά, δεν δείχνει αυτό άραγε ότι έχουμε χάσει πάρα πολύ καιρό και πρέπει να βιαζόμαστε; Επομένως, όποιος λέγει ότι αυτές οι πολλές παρεμβάσεις, που γίνονται ταυτόχρονα, θα πρέπει να κοπούν κομματάκια και να μπουν στην κοινοβουλευτική λογική, ένα νομοσχέδιο κάθε φορά και όσο πάει, προφανώς κάνει αντιπολίτευση "παραδοσιακού τύπου", που βεβαίως ελάχιστα συγκινεί το λαό μας.

Θέλω τώρα να μιλήσω για λίγο ειδικά για το δεύτερο κεφάλαιο του νομοσχεδίου, που αφορά τις ρυθμίσεις των χρεών των συνεταιριστικών οργανώσεων.

Είναι αλήθεια, ότι οι συνεταιρισμοί αποτελούσαν, αποτελούν και θα αποτελούν και στη χώρα μας, όπως και σε πολλές χώρες του κόσμου τη ραχοκοκαλιά της αγροτικής οικονομίας. Με το ΠΑΣΟΚ μάλιστα μπορώ να πω ότι είχε αναπτυχθεί διαχρονικά μία "ιδιότυπη ερωτική σχέση", που από το μηδέν τους επέτρεψε να ανδρωθούν και να γιγαντωθούν. 'Ομως, πάρα πολλοί από αυτούς δημιούργησαν τεράστια χρέη που αναγκάστηκε και η δική μας Κυβέρνηση, αλλά και η Κυβέρνηση της Νέας Δημοκρατίας να ρυθμίσει πολλές φορές στο παρελθόν τις περιπτώσεις αυτές, βέβαια με χρέωση του βάρους αυτού στον κρατικό προϋπολογισμό και επόμενα στους ώμους του 'Ελληνα φορολογούμενου πολίτη. Και ξέρουμε όλοι, αγαπητοί συνάδελφοι, ότι το μεγαλύτερο μέρος των χρεών δεν ήταν αυτό που οφείλεται στην κοινωνική τους πολιτική. Δηλαδή μόνο ένα μικρό μέρος από τα χρήματα που χρεώθηκαν οι συνεταιρισμοί πήγε στους κοινωνικούς αποδέκτες, δηλαδή στους συνεταιρισμένους. Το μεγαλύτερο τμήμα των χρεών οφείλεται σε διασπάθιση, σε κακοδιαχείριση, άτυχες επιλογές, απροετοίμαστες επεκτάσεις ή επενδύσεις, ρουσφετολογικές αθρόες προσλήψεις υπαλλήλων, όχι τόσο ικανών και βέβαια απαραίτητα φίλων και συγγενών των διοικούντων.

Βέβαια αυτά κόστισαν πάρα πολλά χρήματα, όμως άτομα περισσότερο συνέτηναν στο ότι ένα μεγάλο κομμάτι του συνεταιριστικού κινήματος να βρίσκεται αυτήν τη στιγμή στο 




Σελίδα 76

μηδέν. Με το νομοσχέδιο εξυγιαίνεται και πρέπει να το θέλουμε αυτό, το χαρτοφυλάκιο της ΑΤΕ, διότι αν δεν γίνει έτσι, αυτό δεν θα βγάλει φτερά. Θα είναι ισόβια προβληματική. Ακόμη βοηθάτε και κάποιους που αποδεδειγμένα έχουν τη δυνατότητα να ανακάμψουν και να μεγαλουργήσουν. Επίσης βοηθάτε και κάποιους οι οποίοι γνωρίζουμε ότι έχουν ανίατη νόσο και προσπαθούμε να τους δώσουμε ένα τελευταίο φιλί ζωής, για να κάνουν μία νέα καλή αρχή. Αρνείστε όμως, κύριε Υπουργέ, σε κάποιους υγιείς συνεταιρισμούς, που δίνουν χρόνια εξετάσεις ανάπτυξης και δημιουργίας, χωρίς να χρωστάνε μία δραχμή, τη βοήθειά σας.

Αρνούμαστε τη βοήθειά μας, όταν συναντήσουν ένα εμπόδιο συγκυριακό, όπως π.χ. στη δική μας 'Ενωση Αγροτικών Συνεταιρισμών Τρικάλων, πέρυσι που ήταν γνωστό ότι είχε πρόβλημα όλο το βαμβάκι και ιδιαίτερα της Θεσσαλίας. Και βέβαια τι έκανε η ΕΑΣ τρικάλων; Μοιράστηκε τον πόνο και την αγωνία με τους αγρότες, που δεν είδαν μόνο δραματική μείωση της παραγωγής τους, αλλά είδαν και δραματική υποβάθμιση της ποιότητας του βαμβακιού. Εσείς τους είπατε όχι, γιατί μπορούν να τα βγάλουν και από μόνοι τους. Και βεβαίως ίσως να έχετε δίκαιο. Αλλά η πικρή γεύση της αδικίας υπάρχει στο στόμα τους και πιστεύω ότι μόνο εσείς μπορείτε να την απομακρύνετε, αν αναθεωρήσετε αυτήν την άποψη. Προλαβαίνετε να το κάνετε. Σας ζητώ να το κάνετε. Ευχαριστώ.

(Χειροκροτήματα από την πτέρυγα του ΠΑΣΟΚ.)

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Μάτη.

Ορίστε, κύριε Τσιτουρίδη, έχετε το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, το θέμα το οποίο θα θέσω δεν είναι τυπικό, είναι πολιτικό. Κατοχυρώνεστε πίσω από τον Κανονισμό και προσπαθείτε, προσπαθεί η Κυβέρνηση -φοβούμαι- να περάσει απόψε νύχτα ένα σχέδιο νόμου με τρόπο που δεν τιμά κανέναν εδώ μέσα.

Φοβούμαι ότι αρχίζουμε λάθος την κοινοβουλευτική περίοδο. Το νομοσχέδιο αυτό, από μία μη κατατεθείσα τροπολογία, φουσκώνει και ξεφουσκώνει απόψε μέσα στην Αίθουσα, ανάλογα με τις αντιδράσεις των συναδέλφων του ΠΑΣΟΚ. Το πρόβλημά μου είναι πολιτικό και το θέτω. Εγώ θα ήθελα να ακούσω την Κυβέρνηση, εάν δέχεται ο Υπουργός Γεωργίας να περάσει ένα τόσο σημαντικό νομοσχέδιο επί της αρχής με εβδομήντα και πλέον άρθρα, νύχτα. Θέλω τη θέση της Κυβέρνησης . Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Δεν περνάει νύχτα το νομοσχέδιο. Η Αίθουσα είναι υπό άπλετον φως και όλοι οι συνάδελφοι θα μιλήσουν. Δεν υπάρχει κανένας που δεν θα μιλήσει. 'Οποιος θέλει να μιλήσει θα μιλήσει.

ΣΑΒΒΑΣ ΤΣΙΤΟΥΡΙΔΗΣ: Ξεκινάτε λάθος την κοινοβουλευτική περίοδο.

ΠΡΟΕΔΡΕΥΩΝ (Παναγιώτης Σγουρίδης): Υπάρχει κανένα πρόβλημα; Βλέπω ότι ο κ. Παπανικολάου είναι εδώ και ο κ. Καρασμάνης και ο κ. Σαλαγκούδης και ο κ. Κοντογιαννόπουλος και ο κ. Σωτηρόπουλος και ο κ. Σταύρου και ο κ. Γεωργόπουλος και η κ. Αρσένη είναι εδώ.

ΣΑΒΒΑΣ ΤΣΙΤΟΥΡΙΔΗΣ: Ξεκινάτε λάθος την κοινοβουλευτική περίοδο.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Παπανικολάου, έχετε το λόγο.

ΕΛΕΥΘΕΡΙΟΣ ΠΑΠΑΝΙΚΟΛΑΟΥ: Κύριε Πρόεδρε, κυρίες και κύριοι συνάδελφοι, με το συζητούμενο πολυνομοσχέδιο, γιατί περί αυτού πρόκειται, αφού τα δεκαεπτά και μόνο άρθρα αποτελούν μέρος, με χαρακτηριστικό τίτλο του νομοσχεδίου, ενώ τα υπόλοιπα 57 άρθρα όχι μόνο δεν έχουν τίτλο, αλλά ούτε αρχή ούτε τέλος. Καθημερινώς μεταβαλόμεθα σε μία νομοθετική μηχανή χωρίς συνέχεια και συνέπεια. Τούτο αποδεικνύεται από το γεγονός ότι με το προς συζήτηση νομοσχέδιο τροποποιείτε και συμπληρώνετε δικούς σας νόμους που ψηφίσατε προσφάτως και είναι πάνω από είκοσι δύο τον αριθμό.

Αναφέρω συγκεκριμένα έναν αριθμό νόμων της τελευταίας τριετίας που πάλι σήμερα αναθεωρείτε ή συμπληρώνετε, όπως ο 2181/94, ο 2190/94, ο 2169/94, ο 2227/94, ο 2342/95. Γιατί αυτή η πρεμούρα για νέους νόμους, αναθεωρώντας δικούς σας νόμους ή βάζοντας για τίτλο στα τρία τέταρτα των άρθρων "άλλες διατάξεις".

Δεν νομίζετε ότι κάποτε πρέπει αυτό να σταματήσει; Είναι κοινός τόπος ότι οι αγρότες μας εργάζονται σκληρά και δοκιμάζονται καθημερινά παλεύοντας με τα στοιχεία της φύσεως για να μπορέσουν να ανταποκριθούν στοιχειωδώς στο δύσκολο έργο που επιτελούν και από το οποίο εξαρτώμεθα όλοι στη σύγχρονη κοινωνία μας. Οι αγρότες μας είναι το 22% του πληθυσμού, γύρω στις οκτακόσιες χιλιάδες(800.000) και συμβάλλουν στο 12% του ακαθαρίστου εθνικού προϊόντος με την παραγωγή τους. Είναι ανάγκη για τη διασφάλιση του εισοδήματος των αγροτών μας και τον εφοδιασμό της αγοράς με γεωργικά προϊόντα να υπάρξει φυτοπροστασία των αγροτικών καλλιεργειών. 'Ομως υπάρχει θεσμικό πλαίσιο, υπάρχουν ανάλογα εργαστήρια, αλλά δυστυχώς δεν επιτελούν τη δουλειά τους, όπως πρέπει να την επιτελούν. Ενημερωθήκαμε πρόσφατα από συγκεκριμένο δημοσίευμα, ότι η αρμοδία ελεγκτική επιτροπή του Υπουργείου Γεωργίας μεταξύ '93-'96 συνεδρίασε, άκουσον-άκουσον, μόνο μία φορά.

Συνεπώς υπάρχει το απαιτούμενο θεσμικό πλαίσιο, αλλά χρειάζεται ο απαραίτητος μηχανισμός εποπτείας και υλοποιήσεως. Και για του λόγου το αληθές, δεν έχω παρά να ανατρέξω σε πρόσφατα δημοσιεύματα και μάλιστα δικών σας εφημερίδων, που αναφέρουν χαρακτηριστικά: Γερμανικό "nein" αναφερόμενα στα σταφύλια που είπε νωρίτερα ο κύριος Υπουργός.

Δεν ανέφερε όμως ότι ο έλεγχος που έγινε στην Ευρωπαϊκή 'Ενωση δεν αφορούσε μόνο τα δικά μας σταφύλια, αλλά στα έξι δείγματα τα δύο ήταν ελληνικά με υπολείμματα φυτοφαρμάκων -chlosolinat και monocrotophos- και τα άλλα δείγματα ήταν από άλλες χώρες.

Είναι γνωστό και χαρακτηριστικό ότι από τις σαράντα πέντε κοινοτικές οδηγίες λόγω των οποίων υπάρχει κίνδυνος να πάμε στα ευρωπαϊκά δικαστήρια, έχει υλοποιηθεί μέχρι στιγμής ένας μικρός αριθμός. Απομένει να υλοποιηθεί ένας μεγάλος αριθμός, ώστε να μπορέσουμε να ξεφύγουμε από αυτά τα αδιέξοδα και να μην έχουμε τέτοια δημοσιεύματα, τα οποία οπωσδήποτε αποτελούν κάκιστη δυσφήμιση για τα προϊόντα μας.

'Αλλο δημοσίευμα αναφέρεται σε συναγερμό που έγινε στην Ευρωπαϊκή 'Ενωση -και έδωσαν οδηγίες και στην ελληνική αγορά να κάνει τους ανάλογους ελέγχους- για καρκινογόνα φυστίκια απο το Ιράν. Διακόσιες φορές πάνω βρέθηκε από το επιτρεπτό όριο η καρκινογόνος ουσία Αφλοτοξίνη Β1.

Η Ευρωπαϊκή 'Ενωση ζητά εντατικοποίηση των ελέγχων της αρμόδιας υπηρεσίας, έτσι ώστε να μπορέσει να ελέγξει ουσιαστικότερα τα κυκλοφορούντα προϊόντα.

Σε άλλη εφημερίδα διαβάζω: "Λίστα εισαγομένων κηπευτικών και φρούτων που φιγουράρουν" -είναι και αυτό στα πλαίσια της δικής μας εθνικής αξιοπρέπειας και τιμής- "χωρίς κανέναν έλεγχο, χωρίς καμία διατεταγμένη υπηρεσία να ελέγξει τις φυτοπροστατευτικές ουσίες των εισαγομένων αγαθών".

Ανάλογα δημοσιεύματα μας έχουν ευαισθητοποιήσει ιδιαίτερα, γι' αυτό και πρόσφατα καταθέσαμε στο Σώμα πρόταση νόμου για τον Εθνικό Οργανισμό Τροφίμων και Φαρμάκων, γνωστό ως ΕΟΤΡΟΦ, αλλά μετά πολλών επαίνων απερρίφθη από την Κυβέρνηση, με την αιτιολογία ότι μελετά άλλο νομοσχέδιο, το οποίο πρόκειται να φέρει για συζήτηση στο Σώμα.

Μπορώ ανεπιφύλακτα να πω ότι, παρ' όλες τις ενοχλήσεις που δέχεσθε από την Ευρωπαϊκή 'Ενωση, έχετε πλήρως αδρανήσει, προκειμένου να ενεργοποιήσετε και να κάνετε πράξη προϋπάρχοντες νόμους, που αναφέρονται στον αγρότη, τα αγροτικά προϊόντα, την υγεία του καταναλωτικού κοινού και την προστασία του περιβάλλοντος από την αλόγιστη χρήση των φυτοφαρμάκων.

Θέλω να σας διαβεβαιώσω σαν γιατρός ότι υπάρχουν πολλοί και σοβαροί κίνδυνοι, γι' αυτό είναι ανάγκη να υπάρξει η σωστή εκείνη ενημέρωση, την οποία ο Σύλλογος Γεωπόνων Πελοποννήσου 




Σελίδα 77

με ανάλογο υπόμνημα ζητά μία ελεύθερη εξάσκηση του λειτουργήματος της πωλήσεως των φυτοπροστατευτικών προϊόντων, με σύγχρονη καλλιέργεια αγροτικών αγαθών ώστε να μπορέσουν να ανταποκρίνονται σωστότερα στην εργασία τους. Και αναφέρουν ότι οι αντίθετες προσπάθειες που έγιναν με την αποκλειστική επιδίωξε να καθιερώσουν τη συνταγογραφία, όπως έγινε στο παρελθόν σε άλλα μέρη της Ευρώπης, απέτυχαν και επεσώρευσαν δεινά στους αγρότες. Διότι επεβαρύνοντο με περισσότερα χρήματα γαι τη συνταγή παρά για φυτοφάρμακα. Το καταθέτω για τα Πρακτικά.

(Στο σημείο αυτό ο Βουλευτής κ. Ελευθέριος Παπανικολάου καταθέτει για τα Πρακτικά το προαναφερθέν υπόμνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)

Ιδού η πρόκληση, κύριε Υπουργέ! Να ακούσουμε προτάσεις σας για αναδιάρθρωση και εκσυγχρονισμό των καλλιεργειών, για βιολογικές καλλιέργειες και οικολογικά λιπάσματα, για να είμαστε και εμείς κάποτε σύγχρονοι και να κατακλύσουμε τις αγορές, αφού είναι σίγουρο ότι οι πάντες σήμερα είναι ευαισθητοποιημένοι και προτιμούν αυτά τα προϊόντα. Δώστε τη δυνατότητα στους γεωπόνους να βγουν από τα γραφεία και να συνεργασθούν με τους αγρότες στο περιβόλι, στο κτήμα, στο χωριό και στα καφενεία.

Θα καταθέσω για τα Πρακτικά της Βουλής ένα έγγραφο το οποίο έχει σταλεί και στο Υπουργείο Γεωργίας, όπου οι γεωπόνοι της Διευθύνσεως Γεωργίας της Μεσσηνίας ζητούν τη δυνατότητα να βγουν έξω στα κτήματα, βάσει του ν. 2470 να ελέγξουν την αναδιάρθρωση συκιάς, τη δακοκτονία, τον ποιοτικό έλεγχο, το ασυμβίβαστο ελαιοπαραγωγών, το ολοκληρωμένο σύστημα, τα σχέδια βελτιώσεως καλλιεργειών κλπ. για να προσφέρουν ουσιαστικά δεν έχουν όμως πάρει καμία απάντηση. 'Εχω καταθέσει ανάλογη ερώτηση πριν από ένα μήνα αλλά δεν πήρα καμία απάντηση. Το καταθέτω στα Πρακτικά.

(Στο σημείο αυτό ο Βουλευτής κ. Ελευθέριος Παπανικολάου, καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)

Στο δεύτερο κεφάλαιο, αναφέρομαι συγκεκριμένα στη ρύθμιση των χρεών των αγροτικών συνεταιρισμών. Αυτή η υπόθεση θυμίζει τον πίθο των Δαναϊδων και έχει ταλαιπωρήσει και απογοητεύσει τους πάντες μέσα και έξω από αυτήν την Αίθουσα. Επιτέλους, πότε θα τελειώσει αυτό το θέμα;

Είναι ανάγκη να καταγγείλουμε τους ηθικούς αυτουργούς αυτού του εγκλήματος. Το 1981 το άνοιγμα των συνεταιριστικών οργανώσεων ήταν τρία δισεκατομμύρια (3.000.000.000). Η ρευστοποίηση των δανείων ήταν εξασφαλισμένη και η εξέλιξη των συνεταιρισμών ήταν σταθερή με θετικές προοπτικές. 

Υπεύθυνος, όμως, για την αποδιοργάνωση του αγροτικού τομέα της χώρας ήταν ο εμπνευστής του ν. 1541/85 για τους συνεταιρισμούς, που τους καταχρέωσε και τους διέλυσε. Και δεν είναι άλλος από το σημερινό Πρωθυπουργό και τότε Υπουργό Γεωργίας.

'Ετσι, με το ν. 1541/85 και την κατάργηση του ελέγχου, που ασκούσε στους συνεταιρισμούς η Αγροτική Τράπεζα και που αποτελούσε ασφαλιστική δικλείδα, ο κομματισμός ανδρώθηκε. Και ασκούσατε "κοινωνική πολιτική" -έτσι την έλεγαν- για να αποκομίζει πολιτικά οφέλη το ΠΑ.ΣΟ.Κ. με τα χρήματα των συνεταιρισμένων αγροτών και με δάνεια. Γι' αυτό φθάσαμε εδώ που φθάσαμε.

Και έρχεται σήμερα ο Πρωθυπουργός και απευθυνόμενος στα κομματικά του στελέχη λέει: "Δεν είμαι ο μάγος με τα δώρα για να λύσω τα προβλήματα." Και πρόσφατα στις 16.7.1997 είπε ότι: "Τέλειωσαν οι μέρες των παχιών αγελάδων." Ούτε λίγο ούτε πολύ, νίπτει τας χείρας του ο Πρωθυπουργός και αφήνει τώρα το σημερινό Υπουργό Γεωργίας να εξυγιάνει τους χρεοκοπημένους συνεταιρισμούς και τον αγροτικό τομέα της χώρας μας.

Δυστυχώς, όμως, άλλες είναι οι επιδιώξεις σας: Να ρυθμίσετε οφειλές ορισμένων συνεταιρισμών με αντίληψη μικροκομματική, πελατειακή και με αποκορύφωμα τη διαγραφή των χρεών σε ιδιωτικές επιχειρήσεις, αλλά και σε φυσικά πρόσωπα στη Θεσπρωτία, όπως επισημάνθηκε από πολλούς συναδέλφους στην Αίθουσα αυτή.

'Ερχεστε ακόμη να εξυγιάνετε την Αγροτική Τράπεζα σε βάρος των αγροτών, αφού οι όροι δανειοδοτήσεως των αγροτών από την Αγροτική Τράπεζα δεν είναι οι καλύτεροι. Δεν μπορεί, κύριε Υπουργέ μου, η Τράπεζα Πίστεως να παρέχει δάνειο με 12,5% επιτόκιο και η Αγροτική Τράπεζα να παρέχει δάνεια στους αγρότες με 16,5%.

Θα ήθελα ιδιαιτέρως να αναφερθώ στο άρθρο 19 του νομοσχεδίου, που αναφέρεται στη διάλυση του Αυτόνομου Σταφιδικού Οργανισμού, γνωστού ως Α.Σ.Ο., οργανισμού, που έχει σαν σκοπό του την προστασία της κορινθιακής σταφίδας και στο διοικητικό συμβούλιο του οποίου συμμετέχουν εκλεγμένοι σταφιδοπαραγωγοί των περιοχών Αχαϊας, Ηλείας, Μεσσηνίας, Κορινθίας, Ζακύνθου και Κεφαλληνίας. Είναι τελείως παράλογο να προτείνετε τη διάλυση του Α.Σ.Ο. που, λόγω της ορθής διαχειρίσεως του προϊόντος της σταφίδος και από τις εισφορές των ιδίων των σταφιδοπαραγωγών προς τον Α.Σ.Ο., έχει φθάσει σε αυτήν την αξιοζήλευτη θέση, πραγματοποιώντας σημαντικές αγορές και αποκτώντας ακίνητη περιουσία πάνω από τριάντα δισεκατομμύρια (30.000.000.000) δραχμές συν 2.000.000.000 σε καταθέσεις.

'Οπως ακούστηκε και από άλλους συναδέλφους, πρέπει να δώσουμε βραβείο σε αυτούς τους ήρωες πραγματικά, οι οποίοι δημιούργησαν τον Α.Σ.Ο. και όχι με αυτόν τον τρόπο να προσπαθούμε να ευτελίσουμε όσα προσέφεραν και όσα δημιούργησαν αυτά τα χρόνια.

Νομίζω ότι είναι αδιανόητο να διαλυθεί ο Α.Σ.Ο. και κανείς καλοπροαίρετος μέσα σε αυτήν την Αίθουσα δεν θα συνηγορούσε για μια τέτοια απόφαση.

Εάν, παρ' ελπίδα, επιμένετε στην πρότασή σας, καταθέτω για τα Πρακτικά ψήφισμα της ετήσιας τακτικής συνέλευσης του Α.Σ.Ο. που έγινε στην Καλαμάτα τον περασμένο Ιούλιο. Και οφείλουμε να σεβαστούμε την προστασία τους επί διαλύσεως του ΑΣΟ να μετατραπεί σε τριτοβάθμια κλαδική οργάνωση και να μεταβιβάζεται σ' αυτήν η περιουσία του.

(Στο σημείο αυτό ο Βουλευτής κ. Ελευθέριος Παπανικολάου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)

Με την αύξηση της εισφοράς στον ΕΛΓΑ από 2% σε 3% επί του ακαθαρίστου, είναι γεγονός ότι τα έσοδά του αυξάνονται. Δεν νομίζετε ότι θα ήταν σκόπιμο να καλύπτει πλήρως, 100% τις ζημιές και όχι το 75%, όπως γίνεται μέχρι σήμερα;

Το νομοσχέδιο έχει ρουσφετολογικό, πελατειακό -για τους εκατοντάδες υμετέρους που διορίζετε- και εισπρακτικό χαρακτήρα.

'Οπως ανέφερα και στην αρχή, έρχεται να αναιρέσει και να τροποποιήσει πρόσφατους δικούς σας νόμους, γεγονός το οποίο είναι απαράδεκτο και καταδεικνύει την προχειρότητα με την οποία νομοθετείτε.

Η πολιτική και οι πολιτικοί, που διέλυσαν τους συνεταιρισμούς και τον αγροτικό τομέα, δεν μπορούν να εξυγιάνουν το χώρο της γεωργίας. Υπάρχει ανάγκη για την εφαρμογή μιας αξιόπιστης μεταρρυθμιστικής πολιτικής, που μόνο η Νέα Δημοκρατία μπορεί να εγγυηθεί.

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του Συνασπισμού κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, επειδή όλοι έχουμε κουραστεί, αν είναι δυνατόν να διακόψουμε σήμερα και να συνεχίσουμε αύριο τη συζήτηση επί των άρθρων, υπό την προϋπόθεση βέβαια ότι οι συνάδελφοι, που είναι εγγεγραμμένοι, θα μιλήσουν με την ίδια άνεση χρόνου που υπάρχει σήμερα. Δεν νομίζω ότι παραβαίνουμε αυτά που συμφωνήσαμε.

ΠΡΟΕΔΡΕΥΩΝ (Παναγιώτης Σγουρίδης): Κατ' αρχήν σας βλέπω ακμαιότατο, δεν σας βλέπω καταπονημένο. 'Ομως θα



Σελίδα 78

ήθελα να καταλάβω την πρότασή σας καλύτερα ή να τη διερμηνεύσω. 

Λέτε, λοιπόν, να το ψηφίσουμε επί της αρχής και επί της πρώτης ενότητας των άρθρων να μιλήσουν επί πέντε λεπτά οι συνάδελφοι οι οποίοι έχουν παραμείνει.

ΕΥΑΓΓΕΛΟΣ ΑΠΟΣΤΟΛΟΥ: 'Οχι επί πέντε λεπτά, με την ίδια άνεση χρόνου...

ΠΡΟΕΔΡΕΥΩΝ (Παναγιώτης Σγουρίδης): Είναι και πέντε λεπτά για την ενότητα των άρθρων, που σημαίνει ότι θα μιλήσουν δέκα λεπτά. 'Ετσι γίνεται συνήθως. 

ΕΥΑΓΓΕΛΟΣ ΑΠΟΣΤΟΛΟΥ: Εντάξει.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, παρακαλώ το λόγο επί του Κανονισμού.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κοντογιαννόπουλε, έχετε το λόγο να μας πείτε ποιο άρθρο του Κανονισμού παραβιάζει το Προεδρείο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, δεν θα επαναλάβω τα επιχειρήματα των Κοινοβουλευτικών Εκπροσώπων όλων των κομμάτων που ζήτησαν για εύλογους λόγους να σταματήσει στο σημείο που βρισκόμαστε η συζήτηση. 

Από τη στιγμή που διατυπώθηκε ομόφωνα το αίτημα αυτό, πιστεύω ότι το Προεδρείο είναι υποχρεωμένο να ρωτήσει το Σώμα. Και ζητώ από το Προεδρείο να ρωτήσει το Σώμα εάν πράγματι είναι σε θέση να συνεχίσει την πορεία της συζήτησης. Αυτό δεν μπορεί να το αποφασίσει μόνος του κανένας Πρόεδρος.

ΠΡΟΕΔΡΕΥΩΝ (Παναγιώτης Σγουρίδης): Ευχαριστώ πολύ.

Ο κ. Καρασμάνης έχει το λόγο. 

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Δεν θα απαντήσετε, κύριε Πρόεδρε; Να σηκωθούμε να φύγουμε τότε. 

ΠΡΟΕΔΡΕΥΩΝ (Παναγιώτης Σγουρίδης): Μη στενοχωριέσθε, όλοι θα μιλήσετε.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Εάν δεν απαντήσετε, να φύγουμε. Δεν χρειάζεται να παραμείνουμε. 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Καρασμάνη.

ΓΕΩΡΓΙΟΣ ΚΑΡΑΣΜΑΝΗΣ: Κύριε Πρόεδρε, θα ήθελα να δώσω μία απάντηση στον Υπουργό Γεωργίας στην άρνηση επί της παρατηρήσεως που είχε κάνει ο Κοινοβουλευτικός μας Εκπρόσωπος ο κ. Τσιτουρίδης για την καθυστέρηση που κάνει η ΔΥΔΑΓΕΠ στην πληρωμή των επιδοτήσεων.

'Εχετε, κύριε Υπουργέ, καταγγελία εξαγωγέα, που έχει να πληρωθεί ο άνθρωπος εδώ και δύο χρόνια από εξαγωγές που έχει κάνει. Εάν δεν σας την έχουν δώσει την καταγγελία οι σύμβουλοί σας, μπορώ να σας τη στείλω εγώ.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Το ξέρω, αλλά ο φάκελός του έχει πάει για έλεγχο, γιατί δεν είναι καθαρός. 

ΓΕΩΡΓΙΟΣ ΚΑΡΑΣΜΑΝΗΣ: Είναι καθαρότατος. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν νομίζω. Γνωρίζω.

ΓΕΩΡΓΙΟΣ ΚΑΡΑΣΜΑΝΗΣ: Εν πάση περιπτώσει.

Κυρίες και κύριοι συνάδελφοι, εκείνο που θα ήθελα να επισημάνω είναι ότι το νομοσχέδιο αυτό πολύ σωστά έχει χαρακτηρισθεί πολυνομοσχέδιο. Δεν πρόκειται για ένα νομοσχέδιο μιας ενότητας ή ενός θέματος, μιας φιλοσοφίας. Περιλαμβάνει δηλαδή διατάξεις, οι οποίες θα μπορούσαν να αποτελέσουν αυτοτελή νομοσχέδιο, όπως παραδείγματος χάρη τα φυτοφάρμακα, η έρευνα, η ρύθμιση των χρεών, κλπ.

Θα ήθελα να σταθώ, λόγω του λίγου χρόνου που έχω, στη ρύθμιση των χρεών των συνεταιρισμών.

Με το νομοσχέδιο αυτό επιδιώκετε τη διευκόλυνση κάποιων οργανώσεων και ιδιωτών, που έχετε επιλέξει με δικά σας κριτήρια, κύριε Υπουργέ. Και στόχος σας είναι όχι η εξυγίανση του συνεταιριστικού κινήματος, αλλά να μετριάσετε κάπως τις δραματικές επιπτώσεις από τη δήθεν κοινωνική πολιτική που εφαρμόσατε στους συνεταιρισμούς τη δεκαετία του '80.

Θυμόσαστε ασφαλώς, γιατί υπήρξατε επίλεκτο στέλεχος του κυβερνώντος κόμματος, τις τότε μεγαλοστομίες που υπόσχονταν ένα τεράστιο συνεταιριστικό κίνημα που θα κάλυπτε όλη την ύπαιθρο με μοναδικό αφέντη το συνεταιρισμένο αγρότη. 

Σήμερα βρισκόμαστε στα ίδια αδιέξοδα, με συσσωρευμένα ακόμα μεγαλύτερα χρέη, χωρίς να έχει γίνει ούτε ένα βήμα στην κατεύθυνση ανασυγκρότησης του αγροτοσυνεταιρισμού, παρά το γεγονός ότι αυτή είναι η τρίτη κατά σειρά ρύθμιση που εξαγγέλλετε και επιχειρείτε.

Το συνεταιριστικό κίνημα βρίσκεται μπροστά σε ένα μπερδεμένο κουβάρι πιστωδανειοληπτικών αδιεξόδων και ασφαλώς θα πρέπει να ρωτήσουμε ποιος φταίει.

Κυρίες και κύριοι συνάδελφοι, φταίει η αλόγιστη απλοχεριά της ΑΤΕ, η οποία έδινε τα δάνεια χωρίς τις απαραίτητες εγγυήσεις και από την άλλη πλευρά, αναμφίβολα, φταίνε ορισμένα συνεταιριστικά στελέχη, λόγω της ανοικοκύρευτης νοοτροπίας που τα διέκρινε, αλλά και της κακοδιοίκησης και κακοδιαχείρισης που οδήγησαν το συνεταιριστικό κίνημα σε βαθιά χρεοκοπία.

Η τελευταία ρύθμιση που επιχειρείται έχει έναν ακόμα στόχο -το ομολογήσατε και σεις, κύριε Υπουργέ- την εξυγίανση του χαρτοφυλακίου της ΑΤΕ, με μπαλώματα στις τρύπες και στα ανοίγματα των ισολογισμών της.

Αυτή η πολιτική όμως δεν πρόκειται να αποκαταστήσει στη συνείδηση του αγροτικού κόσμου την καταρρέουσα αξιοπιστία μιας τράπεζας, που από αρωγός του αγρότη και στήριγμα της γεωργίας μας έχει εξελιχθεί σε επίσημο ενεχυροδανειστή και τοκογλύφο του αγροτικού μόχθου, με επιτόκια και τόκους που καταληστεύουν το τελευταίο εισόδημα και αποτρέπουν κάθε προσπάθεια εκσυγχρονισμού και ανάπτυξης. Η τελευταία ρύθμιση δεν είναι παρά μπαλώματα στα ράκη των αγροτικών χρεών.

Απόδειξη όλων αυτών είναι το γεγονός ότι προκλητικά εξαιρούνται από αυτήν τη ρύθμιση κατηγορίες αγροτών και κτηνοτρόφων που θα έπρεπε να έχουν προ πολλού την ιδιαίτερη φροντίδα της Κυβέρνησης, όπως για παράδειγμα οι κτηνοτρόφοι που βγάζουν στα συσσωρευμένα χρέη, για τα οποία οι ίδιοι έχουν την ελάχιστη ευθύνη.

Εν τούτοις, όχι μόνο εγκαταλείπονται στην τύχη τους, αλλά κυνηγιούνται λυσσαλέα από την Αγροτική Τράπεζα, που εκβιάζει και την ανατροπή δικαστικών αποφάσεων για να παρεμποδίσει την ένταξή τους στην ουσιαστική ρύθμιση του 1993.

Δεν είναι μόνο αυτό, κύριε Υπουργέ. Καθημερινώς είμαστε μάρτυρες του ότι στέλνονται εντολές πληρωμής και κατασχετήρια εις βάρος των αγροτών και των κτηνοτρόφων. Ξέρετε πάρα πολύ καλά ότι το χρέος αυτών των κατηγοριών των αγροτών και των κτηνοτρόφων είναι πάρα πολύ μεγάλο, που δεν υπάρχει περίπτωση να πληρωθούν. Γι' αυτό φροντίστε να φέρετε οπωσδήποτε ρύθμιση αυτών των χρεών, για να μπορέσετε πραγματικά να εξυγιάνετε, εφόσον θέλετε, το χαρτοφυλάκιο της Αγροτικής Τράπεζας.

Από αυτήν τη ρύθμιση, κύριε Υπουργέ, εξαιρούνται και ομάδες βαμβακοπαραγωγών, συνεταιρισμοί βαμβακοπαραγωγών, που με προτροπή της ίδιας της τράπεζας χρεώθηκαν για την αγορά βαμβακοσυλλεκτικών μηχανών και αδυνατούν σήμερα να ανταποκριθούν στις υποχρεώσεις.

Επίσης εξαιρείται -είναι χειροπιαστό και κραυγαλέο παράδειγμα- η 'Ενωση Γεωργικών Συνεταιρισμών 'Εδεσσας, παρά το γεγονός ότι έχετε υποσχεθεί ότι θα μπει στη ρύθμιση. Γνωρίζετε πάρα πολύ καλά ότι η Πέλλα, αλλά κυρίως η κεντρική Μακεδονία έχει υποστεί αλλεπάλληλα οικονομικά πλήγματα από το εμπάργκο στη Γιουγκοσλαβία, που τίναξε στα ύψη τους ναύλους και καταβαράθρωσε τις εξαγωγές -και από τις παλαιότερες θεομηνίες αλλά και από τις πρόσφατες- που κατέστρεψε καλλιέργειες και παραγωγή, εξανεμίζοντας και το τελευταίο εισόδημα, μη μπορώντας πλέον οι ενώσεις αυτές να ανταποκριθούν στις βραχυπρόθεσμες και μεσοπρόθεσμες υποχρεώσεις που έχουν προς την τράπεζα.

Θα θέλαμε, λοιπόν, η Κυβέρνηση και το Υπουργείο να μας εξηγήσουν το σκεπτικό με το οποίο εξαίρεσαν από την εξαγγελθείσα ρύθμιση αυτές και πολλές άλλες κατηγορίες αγροτών μας και κτηνοτρόφων, όταν καθημερινά με μονοκονδυλιές σε νομοσχέδια του Υπουργείου Οικονομικών -το τονίζω 




Σελίδα 79

αυτό, κύριε Υπουργέ- διαγράφονται και χαρίζονται χρέη εκατοντάδων δισεκατομμυρίων στα διαπλεκόμενα συμφέροντα. Θα πρέπει κάποτε να τελειώνουμε με τα ατελείωτα χρέη των συνεταιρισμών. Να τελειώνουμε πια με τις δήθεν ρυθμίσεις-μπαλώματα, που διαιωνίζουν και επιδεινώνουν τα προβλήματα, αντί να τα λύνουν.

Ο αγρότης και η εθνική οικονομία δεν μπορούν κάθε τόσο να πληρώνουν και μάλιστα χωρίς αντίκρισμα τα σπασμένα μιας πολιτικής που αποδοκιμάζεται και καταγγέλλεται πλέον ακόμα και από εκείνους που την εφάρμοσαν και την υπηρέτησαν.

Φέρτε επιτέλους ένα νομοσχέδιο που θα δώσει μια για πάντα διέξοδο στα σημερινά αξεπέραστα αδιέξοδα, που θα θέτει, έστω και τώρα, τις βάσεις για ένα υγιές, χωρίς εξαρτήσεις και χωρίς μικροπολιτικές παρεμβάσεις αγροτοσυνεταιριστικό κίνημα. Ειδικότερα σήμερα που οι δυσκολίες είναι μεγαλύτερες, τα προβλήματα πιεστικότερα, ο ανταγωνισμός σκληρότερος, ο ρόλος των συνεταιρισμών είναι βαρύτερος και ουσιαστικότερος στη χάραξη και εφαρμογή της αγροτικής πολιτικής.

Το συνεταιριστικό κίνημα, λοιπόν, διαρθρωμένο όπως είναι στην Ευρώπη, μπορεί να παίξει σημαντικό ρόλο στη μεταποίηση και εμπορία των αγροτικών προϊόντων. Φυσικά, μιλάμε πάντοτε για αυτοδύναμες οικονομικές μονάδες, με έντονο μέσα τους το κοινωνικό στοιχείο, χωρίς όμως ταυτόχρονα να αποτελούν φορείς κοινωνικών υπηρεσιών, δηλαδή να κάνουν πολιτική ανεργίας, αγοράς υποβαθμισμένων προϊόντων, κλπ.

Θα πρέπει, λοιπόν, όλοι μας να καταλάβουμε ότι μπορούν να δημιουργηθούν καινούριες δυνατότητες, καινούριες προοπτικές, αρκεί να γίνουν τα αναγκαία άλματα, να σπάσουν τα κατεστημένα άλατα που αντιδρούν σε κάθε βελτιωτική προσπάθεια.

Πιστεύω ότι ήρθε ο καιρός για λύσεις. Με δεδομένες τις αλλαγές που συντελούνται σε διεθνές επίπεδο δεν υπάρχουν πλέον περιθώρια για άλλα σφάλματα και ολιγωρίες. Πρέπει να υπάρξει εθνική αγροτική πολιτική. Οι μέχρι σήμερα ευκαιριακές και συχνά αντιφατικές πρωτοβουλίες συσσώρευσαν πολλά προβλήματα. Πρέπει να καταλάβουμε όλοι ότι η ανάκαμψη της εθνικής οικονομίας περνάει μέσα από την ανάπτυξη της αγροτικής οικονομίας. Πρέπει οπωσδήποτε ο αγρότης να μείνει στην ύπαιθρο. Αλοίμονο αν θα φύγει. Θα φτιάξουμε μία κοινωνία για την οποία δεν θα είναι κανένας υπερήφανος. Η αγροτική κοινωνία έχει τη δική της κοινωνική και πολιτιστική ταυτότητα, μία ταυτότητα που να είναι ο θεματοφύλακας των αυθεντικών στοιχείων και αξιών του έθνους.

Ευχαριστώ.

(Χειροκροτήματα από την πτέρυγα της Νέας Δημοκρατίας.)

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καρασμάνη.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Κύριε Πρόεδρε, το λόγο.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Γεωργακόπουλε.

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Μια που αρχίζει να γίνεται μαζοχιστική η συνεδρίαση, θα ήθελα να σας προτείνω το εξής: Να πάμε μέχρι τη μία η ώρα, να μιλήσουν δύο συνάδελφοι δηλαδή ακόμα και να διακόψουμε και αύριο αν θέλετε, επί της πρώτης ενότητας να μιλήσουν οι υπόλοιποι συνάδελφοι. Δεν είναι δυνατόν να πάμε μέχρι τις επτά το πρωϊ, γιατί όπως πάει η συνεδρίαση θα φθάσουμε μέχρι τις επτά το πρωί. Επίσης είναι και πρωϊνή η αυριανή συνεδρίαση.

Παρακαλώ, πάρα πολύ, λοιπόν, σεβαστείτε τη θέση του Σώματος. Να πάμε μέχρι τη μια η ώρα και να διακόψουμε για αύριο.

ΠΡΟΕΔΡΕΥΩΝ (Παναγιώτης Σγουρίδης): Κύριε Γεωργακόπουλε, κατάλαβα την πρότασή σας. Η πρότασή σας λέει να πάμε μέχρι τη μία η ώρα, να μιλήσουν οι δύο συνάδελφοι που βρίσκονται εδώ, είναι ο κ.Σαλαγκούδης και ο κ.Κοντογιαννόπουλος και όσοι είναι εγγεγραμμένοι και βρίσκονται μέσα στην Αίθουσα...

ΔΗΜΗΤΡΙΟΣ ΓΕΩΡΓΑΚΟΠΟΥΛΟΣ: Μπορεί να έχουν βγει για λίγο έξω.

ΠΡΟΕΔΡΕΥΩΝ (Παναγιώτης Σγουρίδης): Είναι συνάδελφοι όμως που δεν βρίσκονται εδώ συστηματικά. Ορίστε, ο κ.Κόρακας βρίσκεται εδώ. Θα μιλήσει, αν και είναι εικοστός πέμπτος στη σειρά.

ΣΤΡΑΤΗΣ ΚΟΡΑΚΑΣ: Θα προτιμούσα να μιλήσω αύριο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, θεώρησαν ότι θα υπάρξει κάποια λογική οι κύριοι συνάδελφοι και έφυγαν. Δεν πρέπει να διαγραφούν.

ΠΡΟΕΔΡΕΥΩΝ (Παναγιώτης Σγουρίδης): 'Οχι, συνδικαλισμό στη Βουλή δεν θα κάνετε, διότι αυτό το οποίο λέτε, κύριε Βεζδρεβάνη...

ΗΛΙΑΣ ΒΕΖΔΡΕΒΑΝΗΣ: Λογικά πράγματα λέμε, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Γιατί, κύριε Βεζδρεβάνη, βρίσκεσθε μέχρι της μία η ώρα εδώ, αλλά και σε κάθε συνεδρίαση; Γιατί βρίσκεται ο κ.Κόρακας; Γιατί βρίσκονται κάποιοι άλλοι συνάδελφοι και κάποιοι άλλοι συστηματικά δεν βρίσκονται εδώ;

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Να καταγραφούν όλοι και να μιλήσουμε εμείς αύριο.

ΠΡΟΕΔΡΕΥΩΝ (Παναγιώτης Σγουρίδης): 'Οσοι βρίσκονται εδώ να μιλήσουν.

Ορίστε, κύριε Κοντογιαννόπουλε, έχετε το λόγο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Να καταγραφούν όλοι και να μιλήσουμε εμείς αύριο.

ΠΡΟΕΔΡΕΥΩΝ (Παναγιώτης Σγουρίδης): Μέχρι τη μία η ώρα δεν είπαμε; Η πρόταση του κ. Γεωργακόπουλου ήταν σαφής.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Αν θέλετε να με τιμωρήσετε, ευχαρίστως, να μιλήσω απόψε.

ΠΡΟΕΔΡΕΥΩΝ (Παναγιώτης Σγουρίδης): Κύριε Κοντογιαννόπουλε, σας διευκολύνω, δεν σας βασανίζω. Στις δέκα η ώρα αύριο το πρωί όταν θα ξεκινήσουμε, θα μιλάτε μόνο εσείς και θα είσαστε μόνος σας στην Αίθουσα.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Το προτιμώ.

ΠΡΟΕΔΡΕΥΩΝ (Παναγιώτης Σγουρίδης): Είναι προτιμότερο να μιλήσετε σήμερα, σας το λέω, παρά να μιλήσετε αύριο.

Ορίστε, κύριε Κοντογιαννόπουλε και εσείς κύριε Σαλαγκούδη, έχετε το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Και οι δύο μαζί; Ποιος είναι πρώτος εγγεγραμμένος;

ΠΡΟΕΔΡΕΥΩΝ (Παναγιώτης Σγουρίδης): Εσείς είσθε, κύριε Σαλαγκούδη. Ορίστε, έχετε το λόγο.

ΓΕΩΡΓΙΟΣ ΣΑΛΑΓΚΟΥΔΗΣ: Κύριε Πρόεδρε, πέρα από τις οποιεσδήποτε μέχρι στιγμής διαμαρτυρίες και πέρα από το προκεχωρημένο της ώρας δημιουργείται γενικότερο θέμα, νομίζω, λειτουργίας της Βουλής. Πράγματι σε μία κρίσιμη περίοδο, που περνάει η πολιτική μας ζωή, είναι ανησυχητικό το να συνεχίζεται εξακολουθητικά αυτή η κατάσταση και ο τρόπος που νομοθετούμε. Γιατί, κύριε Πρόεδρε, είναι γεγονός όταν προσπαθούμε να πείσουμε τους πολίτες για την αξιοπιστία της πολιτικής και δεν πείθουμε εδώ, ούτε εμείς δεν πειθόμαστε οι Βουλευτές, για την αξιοπιστία του κοινοβουλευτικού έργου, φοβάμαι ότι δεν μπορούμε να λειτουργήσουμε προς την κατεύθυνση να κάνουμε τον πολίτη να ενδιαφερθεί πλέον για την πολιτική, να τον βγάλουμε απ'αυτήν την αδράνεια, στην οποία ίσως πρέπει να σκεφθούμε εμείς αν τον εξωθούμε.

Διότι τι έγινε το τελευταίο χρονικό διάστημα, κύριε Πρόεδρε, η Βουλή; Ουσιαστικά μία μηχανή παραγωγής νομοθετημάτων. Είναι τραγικό, κύριοι, σκεφθείτε το μόνο. Το διάβασα σήμερα σε μία εφημερίδα, δεν το ήλεγξα πιο μπροστά. Λέει πως σε εκατόν ενενήντα δύο συνεδριάσεις, στην Α' Κοινοβουλευτική Περίοδο είχαμε ογδόντα πέντε νόμους. Δηλαδή, σε δύο μέρες βγάζαμε και ένα νομοθέτημα, και ένα νομοθέτημα σαν και αυτό, με εβδομήντα τέσσερα άρθρα, με σαράντα, με πενήντα, με τριάντα. Είναι δυνατόν να πείσουμε κανέναν ή να πείσουμε τους εαυτούς μας ότι μπορούμε με αυτόν τον τρόπο να κάνουμε σωστή επεξεργασία; Και όσοι παρακολουθούμε το νομοθετικό έργο βλέπουμε ότι τα νομοθετήματα που έρχονται βρίθουν προχειρότητας, λαθών, που 





Σελίδα 80

διορθώνονται από τη μια στιγμή στην άλλη. Ουσιαστικά τα νομοσχέδια που έρχονται δεν είναι ενιαίες ενότητες, αλλά είναι τελείως διαφορετικά πράγματα, καλυπτόμενα από τον όρο "και άλλες διατάξεις", που μπορεί πολλές από αυτές να είναι χαριστικές, άλλες φωτογραφικές. Και έρχονται με ταχύτητα εδώ κάτω από τη δαμόκλεια σπάθη της απόφασης της Διάσκεψης των Προέδρων μέσα σε τρεις ημέρες να το επεξεργασθούμε. Και το παρόν νομοσχέδιο είναι ένα τέτοιο νομοσχέδιο. 'Εχει τόσα άρθρα που θα έπρεπε να τύχουν επεξεργασίας, αλλά ο κύριος Υπουργός φαίνεται ότι τώρα ασχολείται με άλλα, αλλά έχει και δίκιο, γιατί αυτήν την ώρα τι να ακούσει και ο κύριος Υπουργός;

Παρακαλώ, κύριε Υπουργέ, την προσοχή σας.

Στα άρθρα αυτού του νομοσχεδίου δημιουργείται μία νέα ελεγκτική υπηρεσία με ασαφείς τελείως αρμοδιότητες. Γίνονται -αν επιμελημένα δούμε τα άρθρα- επικαλύψεις αρμοδιοτήτων μεταξύ άλλων υπηρεσιών που ασχολούνται με το ίδιο θέμα. Δεν επικαλείται τη συναρμοδιότητα των Υπουργείων, το συντονισμό και τη συνεργασία για πολύ σημαντικά θέματα που αφορούν την υγεία, που αφορούν το περιβάλλον, που αφορούν την προώθηση των αγροτικών μας προϊόντων, ουσιαστικά τον πλούτο της χώρας μας στο εξωτερικό.

Και επιπλέον κάτι σημαντικό. Αγνοείται και το Γενικό Χημείο του Κράτους που έχει την κύρια υπευθυνότητα πάνω στον έλεγχο υπολειμμάτων των φυτοφαρμάκων, των λιπασμάτων και όλων αυτών που προσπαθεί με την καινούρια υπηρεσία να ρυθμίσει.

Επίσης επιχειρεί τη θέσπιση της διαδικασίας ελέγχου των βιοκτόνων προϊόντων μόλις πριν την υιοθέτηση του αντίστοιχου Κανονισμού στην Ευρωπαϊκή 'Ενωση και των εξετάσεων σε εθνικό επίπεδο.

Αγνοεί εντελώς -βέβαια ίσως και σκόπιμα ίσως και όχι- την αναγκαστική συνεργασία με τα άλλα συναρμόδια Υπουργεία, δεδομένου ότι π.χ. η απολύμανση των νοσοκομείων, των χειρουργείων και κατοικιών, δεν σχετίζεται με κανέναν τρόπο με το Υπουργείο Γεωργίας, αλλά με το Υπουργείο Υγείας.

Νομίζω ότι θα μας δοθεί η ευκαιρία κατ'άρθρον να πούμε τι ακριβώς επικαλύψεις, τι ασάφειες έχει και τι προβλήματα θα δημιουργήσει με τη σύγχιση η σύγκρουση των συναρμόδιων υπηρεσιών και ουσιαστικά όχι με σημαντική προσφορά.

Νομίζω ότι αυτές οι προτάσεις για τη δημιουργία αυτού του υπηρεσιακού ελέγχου έγιναν από την ανάγκη ορισμένων κτηνιάτρων ή γεωπόνων του Υπουργείου Γεωργίας, να αποκτήσει η ειδικότητά τους και ένα νέο αντικείμενο, χωρίς να προβλέψουν και να θέλουν πραγματικά να προωθήσουν το σκοπό που διατείνεται ότι έχει το νομοσχέδιο, δηλαδή να προστατεύσουν την υγεία, να προστατεύσουν το περιβάλλον, να προστατεύσουν τις εξαγωγές των αγροτικών μας προϊόντων.

Στο θέμα του ελέγχου των υπολειμμάτων των φυτοφαρμάκων. Μόλις πρόσφατα στο Γενικό Χημείο του Κράτους, επειδή ακριβώς πράγματι η χώρα μας είχε υποστεί κυρώσεις από την Ευρωπαϊκή 'Ενωση, έγινε ένα νέο εργαστήριο προσδιορισμού υπολειμμάτων φυτοφαρμάκων, κυρίως για τα μεταποιημένα τρόφιμα.

Εξοπλίστηκε και έγιναν δαπάνες περίπου μισού δισεκατομμυρίου. Το εργαστήριο αυτό τώρα με την καινούρια υπηρεσία που γίνεται αχρηστεύεται. Αντίθετα σε αυτήν την καινούρια υπηρεσία προβλέπονται νέες θέσεις και νέες προσλήψεις προσωπικού. Ουσιαστικά γίνεται σπατάλη σε μία εποχή που πρέπει οπωσδήποτε το κράτος για κάθε του δαπάνη να έχει μελέτη και με φειδώ να καταναλώνει το χρήμα που με ληστρικό τρόπο παίρνει η Κυβέρνηση με τη φορομπηχτική της πολιτική από τον ελληνικό λαό.

Θα αφήσω το θέμα για να το εξετάσουμε λεπτομερέστερα στα άρθρα αν και πολύ φοβάμαι ότι αυτού του είδους η συζήτηση πρέπει να προβληματίσει το Προεδρείο γιατί δεν είναι δυνατόν να συνεχίζεται αυτός ο τρόπος νομοθέτησης. Καλώ όλους τους Βουλευτές να αντιδράσουν. Δεν είναι δυνατόν νομοσχέδια σαράντα και πενήντα άρθρων να περνάνε μέσα σε τρεις ημέρες. Επιτέλους, τόση ανάγκη έχουμε από αυτές τις "υπόλοιπες διατάξεις"; 'Ενα σοβαρό νομοσχέδιο από τότε που είμαι Βουλευτής, με μία ενιαία ενότητα που να λύνει πραγματικά κάποια προβλήματα του λαού, δεν έχει έρθει. Εδώ έχουμε αποσπασματικές ρυθμίσεις με λύσεις επι μέρους προβλημάτων και μάλιστα προσωπικών.

Θα σας αναφέρω τη ρύθμιση των αγροτικών χρεών. Βλέπω ονόματα. Δεν ξέρω αν ο κύριος Υπουργός αιτιολόγησε ένα προς ένα αυτά τα τρία ίδια επίθετα. Δεν ξέρω αν αιτιολόγησε πώς ακριβώς χαρίζονται αυτά τα εκατομμύρια. Είναι πραγματικά τραγικό, όταν τόσοι άλλοι υγιείς αγρότες που δεν δανειοδοτήθηκαν χαριστικά ή δεν πήραν επιδοτήσεις δεν έχουν στοιχειώδη ρύθμιση των χρεών τους, εδώ να έχουμε χάρισμα του 50% των οφειλών ορισμένων ιδιωτών.

'Ερχομαι στις υπόλοιπες ρυθμίσεις των χρεών των συνεταιρισμών.Θα συμφωνούσα με τη ρύθμιση των χρεών των συνεταιρισμών, αν ταυτόχρονα οδηγούσαν και σε ένα εξυγιαντικό πρόγραμμα.Δεν δέχομαι καμία ρύθμιση χρεών και κανένα χάρισμα σε καμία συνεταιριστική οργάνωση, όταν ταυτόχρονα δεν υπάρχει πλήρες και ρεαλιστικό πρόγραμμα εξυγίανσης.

Εδώ έρχονται να χαριστούν αποσπασματικά κάποια χρέη, χωρίς να υπάρχει κανένα απολύτως αποτέλεσμα. Χαρίζονται σε ορισμένες ενώσεις πάρα πολλά. Εκείνο όμως που δίδετε στην Ελαιουργική, κύριε Υπουργέ, είναι η δυνατότητα να μπορούν να κλέβουν περισσότερα οι συνεταιριστές της. Εκείνο που δίδετε στις άλλες συνεταιριστικές οργανώσεις είναι η δυνατότητα να μπορούν να κλέβουν περισσότερα.

(Θόρυβος στην Αίθουσα.)

Το λέω αυτό για την Ελαιουργική, επειδή της χαρίζονται επτά δισεκατομμύρια. Είναι το μεγαλύτερο ποσόν. 'Αλλες επιχειρήσεις, που θα μπορούσαν με πολύ λιγότερα χρήματα να προσφέρουν μεγάλες υπηρεσίες στον αγροτικό κόσμο, έχουν χειρότερη μεταχείριση. Εδώ θέλω να τονίσω ότι χαρίζετε τα χρέη των φιλικών σας συνεταιριστικών επιχειρήσεων. Απλώς πετάτε κάποιο κοκαλάκι σε μη φιλικές συνεταιριστικές επιχειρήσεις, έτσι για τα μάτια. Διότι τι άλλο είναι τα πεντακόσια εβδομήντα εκατομμύρια που δίδετε για το "ΑΓΝΟ", μπροστά στα επτά δισεκατομμύρια που δίδετε στην δική σας φιλική οργάνωση, όταν ξέρετε ότι χίλιοι πεντακόσιοι συνεταιρισμένοι παραγωγοί στο ΑΓΝΟ πρέπει να επιβιώσουν μαζί με την επιχείρηση η οποία παίζει ρυθμιστικό ρόλο στην αγορά γάλακτος και ότι γι' αυτόν το λόγο η επιχείρηση αυτή θα έπρεπε να έχει μία ρύθμιση χρέους τουλάχιστον για τρία δισεκατομμύρια.

'Ομως δεν είναι αυτή η προσπάθειά σας να δημιουργήσετε υγιείς συνεταιριστικές επιχειρήσεις. Σκοπός σας είναι να ανακουφίσετε απλώς προσωρινά κάποιους φίλους σας και να τους δώσετε τη δυνατότητα να προβαίνουν σε ακόμα μεγαλύτερες σπατάλες και σε χρέωση των συνεταιρισμών που έχουν προσφέρει κακή υπηρεσία στο αγροτικό ζήτημα και στην Ελλάδα.

Και γι' αυτό σήμερα, ταυτόχρονα με την πολιτική σας, η αγροτική μας οικονομία πραγματικά στενάζει, ο αγρότης πονά, η ύπαιθρος ερημώνεται και πρέπει στο παρά πέντε, για να μην πω και πέντε, κύριε Υπουργέ, να πάρετε μέτρα με σοβαρά νομοθετήματα και όχι μ' αυτό το πρόχειρο και αποσπασματικό και ψευδεπίγραφο νομοσχέδιο, που φέρατε σήμερα και φυσικά εμείς δεν πρόκειται να το ψηφίσουμε.

(Χειροκροτήματα από την πτέρυγα της Νέας Δημοκρατίας.)

ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της αρχής του νομοσχεδίου του Υπουργείου Γεωργίας "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις".

Ερωτάται το Σώμα: Γίνεται δεκτό το νομοσχέδιο επί της αρχής;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΣΤΡΑΤΗΣ ΚΟΡΑΚΑΣ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το νομοσχέδιο του Υπουργείου Γεωργίας "Τροποποίηση της κείμενης νομοθεσίας για τα γεωργικά και κτηνιατρικά φάρμακα, ρύθμιση χρεών συνεταιριστικών οργανώσεων και άλλες διατάξεις'', 





Σελίδα 81

έγινε δεκτό κατά πλειοψηφία επί της αρχής.

Κύριοι συνάδελφοι, επαναλαμβάνω την απόφαση που έχουμε πάρει. 'Εχει αποφασιστεί ότι οι συνάδελφοι κύριοι Κοντογιαννόπουλος, Σωτηρόπουλος, Σταύρου, Γεωργόπουλος, Αρσένη Μαρία, Αργύρης, Κίρκος, Βεζδρεβάνης, Ανδρεουλάκος, Παπαδόπουλος Σταύρος και Στρατής Κόρακας, θα μιλήσουν στην πρώτη ενότητα των άρθρων, αλλά και επί της αρχής του νομοσχεδίου επί δεκάλεπτο.

Κύριοι συνάδελφοι, δέχεσθε να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 01.05' λύεται η συνεδρίαση για σήμερα ημέρα Πέμπτη 9 Οκτωβρίου 1997 και ώρα 10.00', με θέμα ημερήσιας διάταξης κοινοβουλευτικό έλεγχο: συζήτηση επικαίρων ερωτήσεων και στη συνέχεια νομοθετική εργασία: συνέχιση της συζήτησης επί των άρθρων του σχεδίου νόμου του Υπουργείου Γεωργίας.

Ο ΠΡΟΕΔΡΟΣ
ΟΙ ΓΡΑΜΜΑΤΕΙΣ
 
 
Σελίδα 82 σε PDF

 


 

 



 
