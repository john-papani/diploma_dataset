
Σελίδα 7713 
Π Ρ Α Κ Τ Ι Κ Α    Β Ο Υ Λ Η Σ
Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Β'
ΣΥΝΕΔΡΙΑΣΗ ΡΚΑ'
Δευτέρα 4 Μα|ου 1998
Αθήνα, σήμερα στις 4 Μα|ου 1998, ημέρα Δευτέρα και ώρα 18.05' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Πρόεδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Φώτη Κουβέλη, Βουλευτή Β' Αθηνών, τα ακόλουθα:
"Α' ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΦΩΤΗΣ ΚΟΥΒΕΛΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία η Κοινότητα Σιδηροκάστρου Μεσσηνίας ζητεί να μην υποβαθμισθεί το Ταχυδρομικό Γραφείο Σιδηροκάστρου.
2) Ο Βουλευτής Ροδόπης κ. ΜΟΥΣΤΑΦΑ ΜΟΥΣΤΑΦΑ κατέθεσε αναφορά με την οποία η Πανελλαδική Ομοσπονδία Εργατοϋπαλλήλων Εμφιαλομένων Ποτών, ζητεί την επίλυση ειδικών προβλημάτων του κλάδου καθώς και γενικών εργατικών αιτημάτων.
3) Ο Βουλευτής Αθήνας κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μ.Καρχιμάκης ζητεί τη χρηματοδότηση πολεοδομικής μελέτης και αναπλάσεων του παραδοσιακού οικισμού Ανατολής Νομού Λασιθίου.
4) Ο Βουλευτής Αθήνας κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο κ. Μ.Καρχιμάκης ζητεί τη χρηματοδότηση της μελέτης του Νοτίου Οδικού 'Αξονα Κρήτης του τμήματος Σητεία - Ιεράπετρα.
5) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Αγροτικός Σύλλογος Ιεράπετρας "Ησίοδος" ζητεί την απαλλαγή της κατασκευής θερμοκηπίων από το τεκμήριο απόκτησης περιουσιακού στοιχείου.
6) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία η 'Ενωση Πολιτών Ιωαννίνων ζητεί την κατασκευή της Εγνατίας Οδού.
7) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία το Σωματείο Εμπειροτεχνών Ιωαννίνων ζητεί την αναβάθμιση του κλάδου των εμπειροτεχνών.
8) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία ο Εκπολιτιστικός Σύλλογος Δεματίου "Ο 'Αγιος Νικόλαος" ζητεί την ασφαλτόστρωση οδικού τμήματος της Κοινότητας Δεματίου του Νομού Ιωαννίνων.
9) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία η Κοινότητα Βοβούσα του Νομού Ιωαννίνων ζητεί οικονομική ενίσχυση για την εκτέλεση κοινοτικών έργων.
10) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία το Σωματείο Εκπαιδευτών Υποψηφίων Οδηγών του Νομού Ηρακλείου διαμαρτύρεται για τη νέα εγκύκλιο της Δ/νσης οδικής κυκλοφορίας που αφορά στη λειτουργία των σχολών οδηγών.
11) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Σύλλογος Φίλων Ιατρικού Τμήματος του Πανεπιστημίου Κρήτης ζητεί την ίδρυση Μονάδας Εντατικής Θεραπείας Παίδων στο ΠΕΠΑΓΝΗ και τη σύσταση θέσεων γιατρών του κλάδου ΕΣΥ.
12) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας σχετικά με το αίτημα της ανάγκης κατασκευής λοξού διαδρόμου στο αεροδρόμιο του Ηρακλείου "Ν.Καζαντζάκης".
13) Ο Βουλευτής Κορινθίας κ. ΑΝΑΣΤΑΣΙΟΣ ΠΑΠΑΛΗΓΟΥΡΑΣ κατέθεσε αναφορά με την οποία ο κ. Παναγιώτης Γ.Παπαδόπουλος, ζητεί τη λήψη αρδευτικών μέτρων της περιοχής του.
14) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία ο Νομάρχης Μαγνησίας ζητεί την υλοποίηση του προγράμματος ανάπτυξης νησιών και για τις Σποράδες.
15) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία ο Πανελλήνιος Σύλλογος Συνταξιούχων ΟΤΕ ζητεί την επίλυση οικονομικών και ασφαλιστικών προβλημάτων των μελών του.
16) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία η Νομαρχία Μεσσηνίας ζητεί την καταβολή αποζημιώσεων σε πληγέντες από θεομηνίες αγρότες του Νομού Μεσσηνίας.
17) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία ο Πρόεδρος της Κοινότητας Σιδηροκάστρου Μεσσηνίας ζητεί να μην καταργηθεί 
 

 



Σελίδα 7714 
το γραφείο των ΕΛΤΑ της κοινότητάς του.
18) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την κατασκευή του δρόμου Καλαμάτας - Ριζομύλου.
19) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με διαμαρτυρία του Συνεταιρισμού Μεσσήνης για την οικονομική του κατάσταση.
20) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την ανάγκη διαφήμισης του ελληνικού λαδιού.
21) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την καταβολή αποζημιώσεων σε πληγέντες από θεομηνίες αγρότες του Νομού Μεσσηνίας.
22) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την διεξαγωγή του Παγκοσμίου Φεστιβάλ Ελιάς Καλαμάτας.
23) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την ανάπτυξη της νησίδας Σφακτηρίας.
24) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την εκκαθάριση της Διεθνούς Βιομηχανίας Ενδυμάτων.
25) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την επίλυση των προβλημάτων της ορεινής Τριφυλίας.
26) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την έλλειψη σχολικών αιθουσών των 2ου και 3ου Γυμνασίων - Λυκείων Καλαμάτας.
27) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με τις κτιριακές εγκαταστάσεις του 2ου Δημοτικού Σχολείου Κυπαρισσίας.
28) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το Συμβούλιο του Νέου Δήμου Αρίου ζητεί την αναβάθμιση του γραφείου των ΕΛΤΑ.
29) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την επίλυση των αιτημάτων της 'Ενωσης Αστυνομικών Υπαλλήλων Νομού Μεσσηνίας.
30) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας σχετικά με την εγκατάσταση κεραίας κινητής τηλεφωνίας πλησίον της Κοινότητας Σταυροπηγίου.
31) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία ο Σύνδεσμος 'Υδρευσης Δήμου Κύμης ζητεί την έκτακτη επιχορήγηση για την αποκατάσταση ζημιών του κεντρικού αγωγού ύδρευσης.
32) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η 'Ενωση Ξενοδόχων Εύβοιας διαμαρτύρεται για την έλλειψη προβολής από τον ΕΟΤ του Νομού Εύβοιας.
33) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Σύλλογος Φίλων Μουρτερής Οικισμού Οκτωνίας ζητεί την αποκατάσταση των ζημιών στην περιοχή του από την θεομηνία της 25/3/98.
34) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Πολιτιστικός Σύλλογος Κοινότητας Αετού Εύβοιας ζητεί τη διάνοιξη του δρόμου Κάτω Αετού.
35) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Παραδεισίου Νομού Εύβοιας ζητεί την πλήρωση θέσεως αγροτικού ιατρού στο Αγροτικό Ιατρείο της Κοινότητας.
36) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία ο Νομάρχης Μεσσηνίας ζητεί την καταβολή αποζημιώσεων στους πληγέντες από θεομηνία αγρότες του Νομού Μεσσηνίας.
37) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Ομοσπονδία Αγροτικών Συλλόγων Νομού Ηρακλείου ζητεί την τροποποίηση του Κανονισμού Προστασίας Αγροτικής Παραγωγής από τον ΕΛΓΑ.
38) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας σχετικά με την ίδρυση Μουσείου στην Μεσαρά Νομού Ηρακλείου.
39) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας σχετικά με την πάταξη του παρεμπορίου λαδιού.
40) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία το Σωματείο Εκπαιδευτών Υποψηφίων Οδηγών Νομού Ηρακλείου ζητεί τη λήψη μέτρων λειτουργίας των Σχολών Οδηγών Νομού Ηρακλείου.
41) Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία η κ. Χρυσή Φυντριλάκη αναφέρεται στη λειτουργία της Εθνικής Σχολής Δικαστών.
42) Ο Βουλευτής Αθηνών κ. ΓΕΩΡΓΙΟΣ ΚΑΡΑΤΖΑΦΕΡΗΣ κατέθεσε αναφορά με την οποία ο Εκπαιδευτικός 'Ομιλος "ΞΥΝΗ" ζητεί τη φοίτηση αλλοδαπών φοιτητών στα Ιδιωτικά Εκπαιδευτικά Ιδρύματα της χώρας μας.
43) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία το Γεωτεχνικό Επιμελητήριο Ελλάδος Παράρτημα Αιγαίου αναφέρεται στη λειτουργία του Σταθμού Γεωργικής 'Ερευνας Λέσβου.
44) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία η Κοινότητα Βρύναινας Νομού Μαγνησίας ζητεί τη στελέχωση του ιατρείου της Κοινότητας με μόνιμο ιατρό.
45) Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ κατέθεσε αναφορά με την οποία ο Νομάρχης Λασιθίου ζητεί την κατασκευή και λειτουργία του ΒΙΟΠΑ Αγίου Νικολάου Λασιθίου.
46) Ο Βουλευτής Λασιθίου κ. ΦΟΙΒΟΣ ΙΩΑΝΝΙΔΗΣ κατέθεσε αναφορά με την οποία ο Νομάρχης Λασιθίου ζητεί την αύξηση ορίου πληρωμών από το πρόγραμμα ΣΑΝΑ 9829/1 για το Νομό Λασιθίου.
47) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία το Σωματείο Εργαζομένων στα Μεταλλεία Βωξίτου Ελευσίνας "Η ΑΓΙΑ ΒΑΡΒΑΡΑ" ζητεί τη λήψη μέτρων υπέρ των εργαζομένων λόγω αποκρατικοποίησης της εταιρείας.
48) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας σχετικά με το κλείσιμο του γραφείου των ΕΛΤΑ Κοινότητας Πόμπιας Νομού Ηρακλείου.
 

 



Σελίδα 7715 
49) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία ο Δήμος Ζεφυρίου Αττικής ζητεί την κατασκευή αντιπλημμυτρικών έργων στην περιοχή του.
50) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία ο Δήμος Ζεφυρίου Αττικής ζητεί τη κατασκευή αντιπλημμυρικών έργων στην περιοχή του.
51) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η 'Ενωση Αστυνομικών Υπαλλήλων Νομού Μαγνησίας ζητεί την επίλυση των προβλημάτων του κλάδου της.
52) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Τριαντάφυλλος Κουγιουμτζίδης, ζητεί τη χορήγηση συντάξεώς του από το Ταμείο Εργατοϋπαλλήλων Μετάλλου.
53) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Βρύναινας Νομού Μαγνησίας επισημαίνει την έλλειψη ιατρού στο Ιατρείο της Κοινότητας.
54) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία η Κοινότητα Βρύναινας Νομού Μαγνησίας επισημαίνει την έλλειψη ιατρού στο ιατρείο της Κοινότητας.
55) Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο Πολιτιστικός Σύλλογος Αποδούλου αναφέρεται στην κατάργηση του γραφείου των ΕΛΤΑ στην κοινότητά του.
56) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Σύλλογος Αναπληρωτών Εκπαιδευτικών Νομού Πέλλας ζητεί την επίλυση των προβλημάτων του κλάδου του.
57) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Κοινότητα Καλή Πέλλας ζητεί την αποζημίωση καλλιεργητών ροδακινιάς, νεκταρινιάς και κερασιάς οι οποίοι επλήγησαν από τον παγετό της 30/3/98.
58) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία το Δημοτικό Συμβούλιο του Δήμου Ζεφυρίου Αττικής ζητεί την αποκατάσταση των ζημιών από τις πλημμύρες της 25 και 26/3/98.
59) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Ομοσπονδία Αγροτικών Συλλόγων Νομού Πέλλας ζητεί την τροποποίηση του άρθρου 18 παρ. 3 του κανονισμού που αφορά στην εκτίμηση της ζημιάς της αγροτικής καλλιέργειας.
60) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Αγροτικός Σύλλογος του Δήμου Σκύδρας αντιτίθεται στην οποιαδήποτε αύξηση της εισφοράς υπέρ του ΕΛΓΑ.
61) Η Επιτροπή για την Ανεξάρτητη Ταξική Πρωτομαγιά με αναφορά την οποία κατέθεσε στον κύριο Πρόεδρο της Βουλής των Ελλήνων ζητεί την επίλυση οικονομικών, εργασιακών, συνταξιοδοτικών κλπ. προβλημάτων των εργαζομένων.
Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4896/19-2-98 ερώτηση δόθηκε με το υπ'αριθμ. 765/13-3-98 έγγραφο από τον Υπουργό Mεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 4896/19-2-98 που κατέθεσε στη Βουλή ο Βουλευτής κ. Παν. Ψωμιάδης σχετικά με λήψη μέτρων για την εξυπηρέτηση ατόμων με ειδικές ανάγκες, σας πληροφορούμε τα παρακάτω:
Με την υπ' αριθμ. πρωτ. 351/19-1-98 απόφαση του Υπουργού Μεταφορών και Επικοινωνιών συγκροτήθηκε στο Υπουργείο Επιτροπή με έργο την εισήγηση μέτρων και πρωτοβουλιών καθώς και την παρακολούθηση εφαρμογής τους στους φορείς που εποπτεύει το Υπουργείο για την πρόσβαση και εξυπηρέτηση των ατόμων με ειδικές ανάγκες και των εμποδιζομένων ατόμων. Στην Επιτροπή αυτή συμμετέχει εκπρόσωπος της Εθνικής Συνομοσπονδίας Ατόμων με Ειδικές Ανάγκες και αναπληρωτής του, ο οποίος μας υπεδείχθη ύστερα από έγγραφό μας από την ίδια την Ομοσπονδία.
Επιπλέον σας διαβιβάζουμε την υπ' αριθμ. 35582/293/21-11-97 εγκύκλιο του Υπουργού Μεταφορών και Επικοινωνιών σχετικά με την πρόσβαση και εξυπηρέτηση εμποδιζομένων ατόμων στις Υπηρεσίες του ΥΜΕ καθώς και τα σχετικά έγγραφα με αρ. πρωτ. 409/957081/5-3-98, 24/19767/3-3-98 και το 189 (ΔΣ)/4-3-98 των Δ/ντων Συμβούλων του Οργανισμού Τηλεπικοινωνιών της Ελλάδος, των Ελληνικών Ταχυδρομείων και του Οργανισμού Αστικών Συγκοινωνιών Αθηνών, αντίστοιχα.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
2. Στην με αριθμό 4922/20-2-98 ερώτηση δόθηκε με το υπ'αριθμ. 742/13-3-98 έγγραφο από τον Υπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 4922/20.2.98 που κατέθεσε στη Βουλή ο Βουλευτής κ. Π. Τατούλης σχετικά με την κατάργηση Ταχυδρομικού Γραφείου Κοσμά Κυνουρίας, σας διαβιβάζουμε το σχετικό έγγραφο με αρ. πρωτ. 1141/13106/025/3.3.98 του Δ/ντος Συμβούλου των Ελληνικών Ταχυδρομείων.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
3. Στην με αριθμό 4924/20-2-98 ερώτηση δόθηκε με το υπ'αριθμ. 3559/12-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση με αριθμό 4924 που κατέθεσε στις 20-2-98 από το Βουλευτή κ. Νικόλαο Παπαφιλίππου, σας γνωρίζουμε τα εξής:
Το θέμα των υπερβάσεων των εκπομπών σωματιδίων από τα φίλτρα του ΑΗΣ Καρδιάς έχει αντιμετωπισθεί από το ΥΠΕΧΩΔΕ μέσω των περιβαλλοντικών όρων λειτουργίας, οι οποίοι εγκρίθηκαν με την α.π. 29827/19-7-96 απόφαση έγκρισης περιβαλλοντικών όρων.
Στους παραπάνω όρους περιλαμβάνονται και τα όρια εκπομπών των ηλεκτρονικών φίλτρων καθώς και η υποχρέωση να γίνουν όλες οι απαραίτητες επεμβάσεις - ενέργειες για την αύξηση απόδοσης των παραπάνω φίλτρων.
Το ΥΠΕΧΩΔΕ παρακολουθεί επισταμένως το όλο θέμα. Λόγω μη ικανότητας τήρησης ορισμένων περιβαλλοντικών όρων έχει ζητηθεί από την αρμόδια υπηρεσία μας (Δ/νση ΕΑΡΘ) και αναμένεται από τη ΔΕΗ τεχνική έκθεση για την αντιμετώπιση του θέματος.
Ο Υπουργός
Κ. ΛΑΛΙΩΤΗΣ"
4. Στην με αριθμό 4926/20-2-98 ερώτηση δόθηκε με το υπ'αριθμ. 1/12-3-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 4926/20-2-98 που κατέθεσε 
 

 



Σελίδα 7716 
ο Βουλευτής κ. Χ. Μαρκογιαννάκης, σας γνωρίζουμε ότι η εκπαίδευση στις Αστυνομικές Σχολές βρίσκεται κάτω από την άμεση εποπτεία του Υπουργείου μας, το οποίο παρακολουθεί στενά όλα τα εκπαιδευτικά θέματα με στόχο την αναβάθμιση της εκπαίδευσης.
Στην προσπάθειά του αυτή, αξιοποιεί κατά τον καλύτερο δυνατό τρόπο όλους τους παράγοντες που έχει στη διάθεσή του και κυρίως τους καθηγητές που διδάσκουν, το διοικητικό προσωπικό και τους μαθητές. Η πειθαρχία και τάξη βρίσκονται σε ικανοποιητικά επίπεδα, ο δε βαθμός της εκπαίδευσης που παρέχεται στις ανωτέρω Σχολές είναι αρκετά υψηλός και καμόα σχέση με την πραγματικότητα και την εικόνα αυτή δεν έχουν τα αναφερόμενα στην Ερώτηση.
Στο Τμήμα Ξένων Γλωσσών της Σχολής Μετεκπαίδευσης και Επιμόρφωσης δεν σημειώθηκε επεισόδιο μεταξύ της αναφερόμενης καθηγήτριας της Αγγλικής και των μαθητών αστυνομικών.
'Οπως προέκυψε από έρευνα που έγινε, την 2-2-98 και όχι την 4-2-98 κατά τη διάρκεια του μαθήματος δημιουργήθηκε σχετική ένταση, μεταξύ μαθητών και της καθηγήτριας, η οποία είχε σχέση με το μάθημα, με συνέπεια να διατυπωθούν παράπονα προς τη διοίκηση της Σχολής.
Το όλο θέμα, μετά από διευκρινίσεις που δόθηκαν από την καθηγήτρια έληξε και γι' αυτό δεν πάρθηκε κανένα μέτρο.
Επίσης, από την αναφερόμενη έρευνα, δεν προέκυψε ότι προκλήθηκε επεισόδιο ή παρόμοια ένταση με καθηγήτρια κατά την ώρα του μαθήματος την 3-2-98.
Ο Υπουργός
ΓΕΩΡΓΙΟΣ ΡΩΜΑΙΟΣ"
5. Στην με αριθμό 4931/20-2-98 ερώτηση δόθηκε με το υπ'αριθμ. 665/13-3-98 έγγραφο από τον Υπουργό Περιβάλλοντος, Χωροταξίας και Δημοσίων 'Εργων η ακόλουθη απάντηση:
"Απαντώντας στην ερώτηση 4931/20.2.98 που κατέθεσε στη Βουλή ο Βουλευτής κ. Δημήτρης Σιούφας, παρακαλούμε να πληροφορήσετε τον κ. Βουλευτή τα εξής:
1. α. Η συντήρηση (αντικατάσταση παλαιών και κατεστραμμένων πινακίδων) στο Λεκανοπέδιο Αττικής γίνεται από τα συνεργεία της Δ/νσης Κατασκευής 'Εργων Συντήρησης Οδοποιϊας (ΔΚΕΣΟ) του ΥΠΕΧΩΔΕ σε τακτά χρονικά διαστήματα.
β. Από τη Δ/νση μελετών έργων οδοποιϊας (ΔΜΕΟ) εκπονείται μελέτη συμπλήρωσης, βελτίωσης και αναβάθμισης της πληροφοριακής σήμανσης σε όλες τις βασικές διαδρομές του Λεκανοπεδίου Αττικής. Τμήματα της υπόψη μελέτης έχουν ήδη ολοκληρωθεί.
Η μελέτη αυτή καλύπτει και διαδρομές που διέρχονται μέσα από το Δημοτικό δίκτυο προκειμένου η σήμανση να είναι πλήρης.
Η υλοποίηση της μελέτης έχει ήδη αρχίσει να γίνεται κατά ενότητες Δήμων από τη ΔΚΕΣΟ.
γ. Μέχρι σήμερα έχουν τοποθετηθεί με την εγκατεστημένη εργολαβία ΣΟ5/97 πληροφοριακές πινακίδες στους Δήμους Κερατσινίου, Δραπετσώνας, Κορυδαλλού, Αγ. Βαρβάρας Περάματος, Αγ. Αναργύρων, Καματερού, Ιλίου, Νέου Ηρακλείου, Νέας Φιλαδελφείας, Λυκόβρυση και Γαλατσίου.
δ. Επίσης με την ίδια εργολαβία προβλέπεται να τοποθετηθούν πληροφοριακές πινακίδες σε όλους τους Δήμους του Λεκανοπεδίου Αττικής.
2. Το Ταμείο Εθνικής Οδοποιϊας (ΤΕΟ) είναι η αρμόδια υπηρεσία για την καθαριότητα της ΠΑΘΕ (Αθηνών - Κορίνθου - Δερβένι και Αθήνα Μαρτίνο - Πελασγίας). Υπάρχει εν ενεργεία εργολαβία για τον καθαρισμό των χώρων στάθμευσης των ενδιάμεσων λωρίδων (νησίδες) κλπ. στα παρακάτω τμήματα του ΠΑΘΕ:
- Ε.Ο. Αθηνών - Λαμίας από χλμ. 19 έως χλμ. 259.
- Ε.Ο. Αθηνών - Πατρών από 250 χλμ. έως 144 χλμ.
- Ε.Ο. Κορίνθου - Τρίπολης σε όλο το μήκος
Στα παραπάνω τμήματα, πλην των σημείων που η Ε.Ο. Αθηνών - θεσσαλονίκης είναι υπό ανακατασκευή, πιστεύουμε ότι η κατάσταση από άποψη καθαριότητας είναι ανεκτή.
Επιπλέον το ΤΕΟ έχει προκηρύξει δύο διαγωνισμούς για τη καθαριότητα στα υπόλοιπα τμήματα του ΠΑΘΕ, οι οποίες βρίσκονται σε εξέλιξη για τον ορισμό αναδόχου.
3. Τέλος το ΥΠΕΧΩΔΕ για τον καθαρισμό με μηχανικά σάρωθρα των οδών, χώρων στάθμευσης και νησίδων του Λεκανοπεδίου Αττικής θα συστήσει εργολαβία μέσα στο επόμενο δίμηνο.
Ο Υπουργός
Κ. ΛΑΛΙΩΤΗΣ"
6. Στην με αριθμό 4932/20-2-98 ερώτηση δόθηκε με το υπ'αριθμ. 6400/12-3-98 έγγραφο από τον Υπουργό Υγείας και Πρόνοιας η ακόλουθη απάντηση:
"Σε απάντηση της ερώτησης 4932/20-2-98 που κατέθεσαν στη Βουλή των Ελλήνων οι Βουλευτές κύριοι Απ. Τασούλας, Στρατής Κόρακας και Μαρία Μπόσκου, σας γνωρίζουμε ότι:
Η Δ/νσή μας προώθησε ρύθμιση περί διατήρησης των επιδομάτων ετοιμότητας, αγόνου, επιδότησης μέρος του ενοικίου και της μετακίνησης των αγροτικών γιατρών σε δυσπρόσιτες περιοχές που χορηγήθηκαν σύμφωνα με την υπ' αριθμ. Α3α/οικ.15230/2-10-89 (ΦΕΚ 732 τ.Β'/κοινή Υπουργική Απόφαση που κυρώθηκε με το ν. 1881/90 και που καταργήθηκαν με το άρθρο 10 του ν. 2470/97 ως μη διατηρούμενα, προτείνοντας σχετική τροπολογία η οποία και προωθήθηκε στην πολιτική Ηγεσία του Υπουργείου μας και το θέμα εξετάζεται ευνοϊκώς σε συνεργασία βέβαια και με τις αρμόδιες υπηρεσίες του Υπουργείου Οικονομικών.
'Οσον αφορά τις ενεργείς εφημερίες των αγροτικών γιατρών που ο υπολογισμός τους γίνονταν σύμφωνα με το ωρομίσθιο της 31-12-96 όπως όριζε το υπ' αριθμ. 2023333/2993/ 0022/24-4-97 έγγραφο του Γεν. Λογιστηρίου του Κράτους, θα αναπροσαρμοσθεί στο 1/150 του βασικού τους μισθού σύμφωνα και με το άρθρο 18 παρ. 7 του ν. 2470/97 με νέα Κοινή Υπουργική Απόφαση που προωθείται ήδη για υπογραφή από τον συναρμόδιο κ. Υφυπουργό Οικονομικών.
Ο Υπουργός
ΚΩΝ/ΝΟΣ ΓΕΙΤΟΝΑΣ"
7. Στην με αριθμό 4933/20-2-98 ερώτηση δόθηκε με το υπ' αριθμ. 83/12-3-98 έγγραφο από τον Υπουργό Δημόσιας Τάξης η ακόλουθη απάντηση:
"Σε απάντηση της ερώτησης 4933/20-2-1998, που κατέθεσαν οι Βουλευτές κύριοι Σ. Κόρακας και Μ. Αγγουράκης, σας γνωρίζουμε τα εξής:
Η βελτίωση της επαγγελματικής, κοινωνικής και οικονομικής θέσης των αστυνομικών αποτελεί βασικό στόχο και συνεχή επιδίωξη του Υπουργείου μας.
Για τον καθορισμό της οργανικής δύναμης στην Αστυνομική Διεύθυνση Αρκαδίας, που έγινε το 1992, λήφθηκαν υπόψη οι προτάσεις της εν λόγω Διεύθυνσης και όλα τα δεδομένα για καλύτερη αστυνόμευση (αριθμός επιμέρους μονάδων, πληθυσμός, έκταση, εγκληματικότητα, κλπ.).
Στην ανωτέρω Διεύθυνση έχει διατεθεί για την επιτέλεση της αποστολής της από την δύναμη της Αστυνομίας, που είναι ελλειμματική, ανάλογη δύναμη. Τελευταία μάλιστα ενισχύθηκε και με 20 νέους Αστυφύλακες, οι τρεις από τους οποίους για στελέχωση του Αστυνομικού Τμήματος Τροπαίων, του οποίου έτσι η δύναμη ανέρχεται σε 9 άτομα. Περαιτέρω ενίσχυση θα γίνει με τις τακτικές μεταθέσεις.
Επίσης, για κάλυψη των αναγκών της, έχουν κατανεμηθεί 35 οχήματα διαφόρων τύπων, από τα οποία 5 επιβατικά, 3 τζιπ και μία δίκυκλη μοτοσικλέτα, προμήθειας της τελευταίας διετίας, καθώς και 4 πολυκαναλικοί πομποδέκτες.
Η άνετη, ασφαλής και υγιεινή στέγαση των Υπηρεσιών εξασφαλίζεται με την αναζήτηση και μίσθωση των καταλληλότερων κτιρίων. Παράλληλα και μέσα από τις δυνατότητες του Προγράμματος Δημοσίων Επενδύσεων προωθούνται και στεγαστικά προγράμματα ανέγερσης σύγχρονων δημοσίων κτιρίων.
 

 



Σελίδα 7717 
Για την καθαριότητα των Υπηρεσιών διατίθενται οι απαραίτητες πιστώσεις. Στη Διεύθυνση έχουν καταναμηθεί 11 οργανικές θέσεις καθαριστριών. Από αυτές έχουν καλυφθεί μόνο οι 4 και συγκεκριμένα του Επιτελείου της και των Αστυνομικών Τμημάτων Δημητσάνας, Μεγαλόπολης και Παραλίου 'Αστρους. Οι λοιπές κενές θέσεις θα καλυφθούν εφόσον εγκριθεί το αίτημα που υποβλήθηκε στη Γενική Γραμματεία του Υπουργικού Συμβουλίου με τον ετήσιο προγραμματισμό προσλήψεων του τρέχοντος έτους.
'Οσον αφορά τους πάσης φύσεως εμβολιασμούς που προβλέπονται ή κρίνονται απαραίτητοι για τους ασφαλισμένους στο Δημόσιο, όπως είναι και οι αστυνομικοί, αυτοί εκτελούνται σε βάρος των πιστώσεων του Υπουργείου Υγείας και Πρόνοιας και χορηγούνται από τις κατά τόπους Διευθύνσεις Υγείας των Νομαρχιών όπου μπορούν να απευθύνονται οι ενδιαφερόμενοι.
Για την προστασία των αστυνομικών από διάφορες λοιμώξεις και μέσα στα πλαίσια της προληπτικής ιατρικής, η Υπηρεσία μας έχει εκδόσει κατά καιρούς οδηγίες για τα αναγκαία μέτρα που πρέπει να λαμβάνονται απ' αυτούς, κατά την εκτέλεση των καθηκόντων τους, καθώς και από τις Υπηρεσίες τους (απολυμάνσεις, χρήση χειροκτίων, κλπ).
Ο Υπουργός
ΓΕΩΡΓΙΟΣ ΡΩΜΑΙΟΣ"
8. Στην με αριθμό 4938/20-2-98 ερώτηση δόθηκε με το υπ' αριθμ. 2570/13-3-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
"Απαντώντας στην ερώτηση 4938/98, που κατατέθηκε στην Βουλή από τη Βουλευτή κ. Σ. Αλφιέρη, για το θέμα της πρότασης των έξι Δήμων της Δυτικής Αττικής, για τη δημιουργία 594 επιδοτουμένων θέσεων κοινωνικής εργασίας, σας πληροφορούμε τα εξής:
Στα πλαίσια ενίσχυσης από τον Οργανισμό Απασχόλησης Εργατικού Δυναμικού (ΟΑΕΔ) τοπικών δράσεων δημιουργίας κοινωνικών θέσεων απασχόλησης στις Δυτικές περιοχές Πειραιά, οι υπηρεσίες του Οργανισμού επεξεργάζονται τις προτάσεις των Δήμων, που υπάγονται στα Τοπικά Σύμφωνα Απασχόλησης (ΤΣΑ), αρμόδιο για την υλοποίηση των οποίων είναι το Εθνικό Ινστιτούτο Εργασίας (ΕΙΕ).
'Ηδη ο ΟΑΕΔ έχει επεξεργασθεί πλαίσιο για τη χρηματοδότηση τριών (3) ολοκληρωμένων παρεμβάσεων.
Δεδομένης της καινοτομίας αλλά και της εμπλοκής μεγάλου αριθμού φορέων (Δήμοι - ΕΠΕ - ΑΝΔΗΠ - ΟΑΕΔ κλπ.) παρατηρούνται καθυστερήσεις αναφορικά με τον χρόνο υλοποίησης των δράσεων. Και τούτο διότι αφενός οι προαναφερόμενοι Δήμοι δεν έχουν ακόμη οριστικοποιήσει την εμπλοκή τους στις επί μέρους δράσεις, και αφετέρου η ομάδα εργασίας που έχει αναλάβει την εκπόνηση της μεθοδολογίας της υλοποίησης αντιμετωπίζει νομοθετικά προβλήματα για την κατάρτιση της σύμβασης.
Τέλος, πρέπει να ληφθεί υπόψη, ότι η διαδικασία για την ένταξη των σχετικών δράσεων σε χρηματοδοτούμενα από το Ευρωπαϊκό Κοινωνικό Ταμείο (ΕΚΤ) προγράμματα είναι χρονοβόρα, η καθυστέρηση είναι δικαιολογημένη, εάν ληφθεί υπόψη και το γεγονός του πιλοτικού σχήματος των δράσεων με την εμπλοκή και των τοπικών υπηρεσιών του Οργανισμού.
Ο Υπουργός
ΜΙΛΤΙΑΔΗΣ ΠΑΠΑΪΩΑΝΝΟΥ"
9. Στην με αριθμό 4942/20-2-98 ερώτηση δόθηκε με το υπ' αριθμ. 9541/12-3-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 4942/20-2-98, που κατατέθηκε στη Βουλή των Ελλήνων από το Βουλευτή κ. Δ. Πιπεργιά και αναφέρεται στο πιο πάνω θέμα, σας πληροφορούμε ότι η βελτίωση του δρόμου Πλατανίστου - Ποτάμι θα αντιμετωπισθεί στα πλαίσια του Ειδικού Αναπτυξιακού Προγράμματος μαζί με τους δρόμους και των άλλων ΟΤΑ του Κάβο Ντόρο που οδηγούν στους παραλιακούς οικισμούς. Για το λόγο αυτό έχει συνταχθεί ΤΔΕ ώστε να προταθεί η ένταξη των ενεργειών στο Ειδικό Αναπτυξιακό στην προσεχή συνεδρίαση.
Ο Υφυπουργός
Λ. ΠΑΠΑΔΗΜΑΣ"
10. Στην με αριθμό 4943/20-2-98 ερώτηση δόθηκε με το υπ' αριθμ. 9545/12-3-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση:
"Σε απάντηση της ερώτησης 4943/20-2-98, που κατατέθηκε στη Βουλή των Ελλήνων από το Βουλευτή κ. Δ. Πιπεργιά και αναφέρεται στο πιο πάνω θέμα, σας πληροφορούμε ότι το εν λόγω αίτημα θα εξετασθεί από τη Ν.Α. Ευβοίας, η οποία ιεραρχεί και χρηματοδοτεί έργα σύμφωνα με τις οικονομικές δυνατότητες και προτεραιότητες του προγράμματός της.
Ο Υφυπουργός
Λ. ΠΑΠΑΔΗΜΑΣ"
11. Στην με αριθμό 4947/20-2-98 ερώτηση δόθηκε με το υπ'αριθμ. 738/12-3-98 έγγραφο από τον Υφυπουργό Mεταφορών και Επικοινωνιών η ακόλουθη απάντηση:
"Σε απάντηση της ερώτησης 4947/20.2.98 που κατέθεσε στη Βουλή ο Bουλευτής κ. Σταύρος Δήμας σχετικά με κατάργηση των δρομολογίων του Οργανισμού Σιδηροδρόμων Ελλάδος από Κόρινθο προς 'Aργος-Ναύπλιο σας διαβιβάζουμε το σχετικό έγγραφο με αρ. πρωτ. 659080/26.2.98 του Δ/ΝΤΟΣ ΣΥΜΒΟΥΛΟΥ του εν λόγω Οργανισμού.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
12. Στην με αριθμό 4948/20-2-98 ερώτηση δόθηκε με το υπ'αριθμ. 1418/17-3-98 έγγραφο από τον Υφυπουργό Eργασίας και Κοινωνικών Ασφαλίσεων η ακόλουθη απάντηση:
"Απαντώντας στην 4948/20-2-98 ερώτηση που κατατέθηκε στην Βουλή από το Βουλευτή κ. Σταύρο Δήμα, σχετικά με το ανωτέρω θέμα σας γνωρίζουμε ότι:
Οι προβλεπόμενες από τον ισχύοντα οργανισμό του Ιδρύματος οργανικές θέσεις γιατρών στο ανωτέρω Υποκατάστημα είναι ήδη καλυμμένες πλην 1 θέση παθολόγου για την οποία όμως δεν υπάρχει ενδιαφερόμενος γιατρός για πρόσληψη.
Αναλυτικά προβλέπονται κατά ειδικότητα:
1 θέση γυναικολόγου και υπηρετούν 11 " μικροβιολόγου και " 12 " οδοντιάτρων και " 31" οφθαλμιάτρων και " 24" παθολόγων και"31 " παιδιάτρου και " 11"χειρούργου και " 1.'Υστερα από την αύξηση των οργανικών θέσεων των γιατρών και οδοντιάτρων στο ΙΚΑ με τις διατάξεις του άρθρου 19 παρ. 5 του ν. 2556/1997 (ΦΕΚ 270/τ.Α'/24-12-97) κατά 1300 και 200 αντίστοιχα η Διοίκηση του ΙΚΑ έχει προχωρήσει στη νέα κατανομή των οργανικών θέσεων των γιατρών, η οποία σύντομα ολοκληρώνεται.
Στην κατανομή αυτή έχουν προβλεφθεί για τα Γρεβενά επί πλέον θέσεις ειδικοτήτων όπως ΩΡΛ, Ορθοπεδικού, Ουρολόγου, Νευρολόγου, Καρδιολόγου, Δερματολόγου και Πνευμονολόγου.
Ο Υφυπουργός
ΝΙΚΟΛΑΟΣ ΦΑΡΜΑΚΗΣ"
13. Στην με αριθμό 4949/23-2-98 ερώτηση δόθηκε με το υπ'αριθμ. 835/12-3-98 έγγραφο από τον Υφυπουργό Mεταφορών 
 

 



Σελίδα 7718 
και Επικοινωνιών η ακόλουθη απάντηση:
"Σε απάντηση της ερώτησης 4949/23-2-98 που κατέθεσε στη Βουλή ο Βουλευτής κ. Γ. Καρατζαφέρης σχετικά με περικοπή των δρομολογίων της γραμμής Λιανοκλαδίου-Στυλίδας, σας διαβιβάζουμε το σχετικό έγγραφο με αρ. πρωτ. 659155/6-3-98 του Δ/ντος Συμβούλου του Οργανισμού Σιδηροδρόμων Ελλάδος Α.Ε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
14. Στην με αριθμό 4959/23-2-98 ερώτηση δόθηκε με το υπ'αριθμ. 1656/10-3-98 έγγραφο από τον Υφυπουργό Εθνικής 'Αμυνας η ακόλουθη απάντηση:
"Σε απάντηση της 4959/23-2-98 ερώτησης που κατέθεσε ο Βουλευτής κ. Δ. Κωστόπουλος στη σχετικά με την υποβάθμιση της 4ης Μεραρχίας Πεζικού Αρκαδίας σε Ταξιαρχία και παράλληλα την υποβάθμιση του Στρατιωτικού Νοσοκομείου Τριπόλεως, σας γνωρίζονται τα εξής:
Στα πλαίσια της προσπάθειας αναδιοργάνωσης του Ελληνικού Στρατού, θα υπάρξει η μετάπτωση σχηματισμών επιπέδου Μεραρχίας σε Ταξιαρχίες με άμεσο σκοπό τη διευκόλυνση της διοικήσεως και, παράλληλα, την επίτευξη υψηλοτέρου βαθμού μαχητικής ισχύος. Σύμφωνα με τις παραπάνω αλλαγές θα υπάρξει και η μετάπτωση της ΙV Μεραρχίας Πεζικού σε Στρατιωτική Διοίκη ση (ΣΔ).
Ωστόσο, η έννοια της Στρατιωτικής Διοίκησης είναι ευρύτερη από αυτή της Μεραρχίας άσχετα από τον βαθμό διοικήσεως. Περαιτέρω, εκτός από την ανωτέρω τυπική αλλαγή δε θα υπάρξει καμία άλλη τροποποίηση στις Μονάδες και Υπηρεσίες που βρίσκονται στη Τρίπολη, καθώς η εκεί υπηρετούσα οργανική δυνάμη θα παραμείνει ουσιαστικά αμείωτη (Ελάττωση του δυναμικού κατά τρεις θέσεις Αξιωματικών, μόνο).
'Οσον αφορά στο Κέντρο Εκπαιδεύσεως Νεοσυλλέκτων που βρίσκεται στην περιοχή, πρέπει να σημειωθεί ότι η μείωση του αριθμού εκπαιδευομένων οπλιτών οφείλεται κυρίως σε δημογραφικούς λόγους, αλλά και στο γεγονός ότι με την αύξηση των χορηγούμενων αναβολών για σπουδές, οι εξ αναβολής στρατεύσιμοι κατατάσσονται στο αντίστοιχο Στρατόπεδο της Κορίνθου ως Υποψήφιοι 'Εφεδροι Αξιωματικοί. Κατ'επέκταση ο περιορισμός του δυναμικού του εν λόγω Κέντρου δεν οφείλεται στη σχετική διοικητική αναδιοργάνωση.
Σχετικά με το 411 Γενικό Στρατιωτικό Νοσοκομείο (ΓΣΝ) Τριπόλεως σας γνωρίζουμε ότι το 1984 υπεγράφη σύμβαση μεταξύ του Κρατικού Νοσοκομείου Τριπόλεως "Η Ευαγγελίστρια" και του Υπουργείου Εθνικής 'Αμυνας, για την παραχώρηση προσθέτων κλινών και χώρων του 411 ΓΣΝ, ενώ παράλληλα αναλήφθηκε από το Κρατικό Νοσοκομείο Τριπόλεως "Η Ευαγγελίστρια" η Διοικητική Μέριμνα και των δύο Νοσοκομείων.
Σύμφωνα με την υπόψη σύμβαση, το 411 ΓΣΝ παρέδωσε χώρους στο Κρατικό Νοσοκομείο και διατήρησε μόνο εβδομήντα (70) κλίνες και ανάλογους βοηθητικούς χώρους ενώ το δεύτερο οίκημα, όπου στεγάζεται η ΙV Μεραρχία Πεζικού, περιήλθε στο Κρατικό Νοσοκομείο για να χρησιμοποιηθεί μελλοντικά ως Σχολή Αδελφών Νοσοκόμων. 'Ηδη το Στρατηγείο της ΙV Μεραρχίας Πεζικού έχει μεταφερθεί σε καινούριο κτίριο και οι χώροι που ήδη κατέχει, θα περιέλθουν στο Κρατικό Νοσοκομείο, το οποίο ανέλαβε την υποχρέωση να διαθέτει πέντε δωμάτια από τη νότια πλευρά του Β' ορόφου του παραχωρηθέντος κτιρίου για την στέγαση των Αδελφών Νοσοκόμων του 411 ΓΣΝ.
Εν συνεχεία το 1985 παραχωρήθηκαν είκοσι επιπλέον κλίνες από το 411 ΓΣΝ στο Κρατικό Νοσοκομείο Τριπόλεως.
Τέλος, το 1992 υπογράφεται συμπληρωματική σύμβαση μεταξύ του 411 ΓΣΝ και του Κρατικού Νοσοκομείου Τριπόλεως, όπου σύμφωνα με αυτή παραχωρήθηκαν άλλες είκοσι πέντε (25) κλίνες από το 411 ΓΣΝ στο Κρατικό Νοσοκομείο Τριπόλεως.
Από το έτος 1992 μέχρι και σήμερα, το 411 ΓΣΝ λειτουργεί με είκοσι πέντε κλίνες, χωρίς να υπάρξει άλλη οργανωτική αλλαγή.
Συνεπώς, όπως προκύπτει από τα προαναφερθέντα δεν υποβαθμίζεται το 411 ΓΣΝ, απλώς παραχωρούνται, υπό προϋποθέσεις, δωμάτια που βρίσκονται σε άλλο κτίριο, στην Περιφέρεια Πελοποννήσου. Οι όποιες αλλαγές του 411 ΓΣΝ πραγματοποιήθηκαν μέχρι το 1992. 'Εκτοτε δεν υπήρξε καμία άλλη οργανωτική αλλαγή.
Ο Υφυπουργός
ΔΗΜΗΤΡΙΟΣ ΑΠΟΣΤΟΛΑΚΗΣ"
15. Στην με αριθμό 4961/23-2-98 ερώτηση δόθηκε με το υπ'αριθμ. 744/12-3-98 έγγραφο από τον Υφυπουργό Mεταφορών και Επικοινωνιών η ακόλουθη απάντηση:
"Σε απάντηση της ερώτησης 4961/23.2.98 που κατέθεσε στη Βουλή ο Βουλευτής κ. Ευαγ. Μπασιάκος σχετικά με ενημερωτική εκστρατεία για τους κανόνες οδήγησης και συμπεριφοράς στους νέους αυτοκινητόδρομους της χώρας σας πληροφορούμε τα παρακάτω:
Το Υπουργείο Μεταφορών και Επικοινωνιών έχει συμπεριλάβει στα βιβλία ερωτηματολόγια των θεωρητικών εξετάσεων των υποψηφίων οδηγών ερωτήσεις που αφορούν γνώσεις σχετικές με την κίνηση σε αυτοκινητόδρομους.
Επιπλέον ομάδα εργασίας επεξεργάζεται τη σύνταξη εγχειριδίου που θα απευθύνεται σε κάθε υποψήφιο οδηγό και θα περιλαμβάνει κάθε φύσεως οδηγίες για τους κανόνες οδικής ασφάλειας και των διατάξεων του ΚΟΚ.
Πέραν των παραπάνω το Υπουργείο προετοιμάζει και μια ενημερωτική εκστρατεία με εναλλασόμενα θέματα οδικής ασφάλειας που θα περιλαμβάνουν κεντρικά μηνύματα που θα αφορούν τη συμπεριφορά των οδηγών.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
16. Στην με αριθμό 4962/23-2-98 ερώτηση δόθηκε με το υπ' αριθμ. 813/12-3-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 4962/23-2-98 που κατέθεσε στη Βουλή ο Βουλευτής κ. Στ. Δήμας σχετικά με υλοποίηση λειτουργίας της Σιδηροδρομικής Εγνατίας, σας διαβιβάζουμε το σχετικό έγγραφο με αρ. πρωτ. 143687/9-3-98 του Δ/ντος Συμβούλου του Οργανισμού Σιδηροδρόμων Ελλάδος Α.Ε.
Ο Υφυπουργός
ΕΜΜΑΝΟΥΗΛ ΛΟΥΚΑΚΗΣ"
Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
17. Στην με αριθμό 4963/23-2-98 ερώτηση δόθηκε με το υπ' αριθμ. 785/13-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 4963/23-2-98 που κατέθεσε ο Βουλευτής κ. Στ. Κ. Δήμας σας πληροφορούμε τα εξής:
ΤΕΥΤΛΑ-ΖΑΧΑΡΗ
1. Ανάκληση των νέων μέτρων της Κυβέρνησης (μείωση ζαχαρικού τεύτλου, κατανομή σε τόνους και όχι σε στρέμματα, κλπ.).
Με στόχο αφενός την εναρμόνιση του καθεστώτος τευτλοπαραγωγής με το ισχύον στα υπόλοιπα κράτη-μέλη της Ε.Ε. και αφετέρου τον επιτυχέστερο έλεγχο στην παραγωγή ζάχαρης στα πλαίσια της ποσόστωσης που έχει κατανεμηθεί στη χώρα μας από την Ε.Ε. αποφασίστηκαν, μετά από συζητήσεις μεταξύ του Υπουργείου Γεωργίας, της Ελληνικής Βιομηχανίας Ζάχαρης (Ε.Β.Ζ) και των Οργανώσεων ΠΑΣΕΓΕΣ, ΓΕΣΑΣΕ και ΣΥΔΑΣΕ, οι παρακάτω νέες ρυθμίσεις:
 

 



Σελίδα 7719 
α. Η κατανομή της ποσόστωσης στους παραγωγούς να γίνεται σε τόνους τεύτλων, αντί εκτάσεων που ίσχυε πριν.
β. Αντί ενιαίας τιμής τεύτλων, να απολαμβάνουν οι παραγωγοί διαφοροποιημένες τιμές ανάλογα με την ποσόστωση τεύτλων Α, Β και Γ σε σχέση:
- τον μεν πρώτο χρόνο για την ποσόστωση Α 98%, για την Β 88% και για την Γ 60% και
- το δεύτερο χρόνο για την ποσόστωση Α 98%, την Β 76% και τη Γ 50% της τιμής που εξαγγέλλεται ετησίως.
Το μέτρο έγινε από όλους αποδεκτό, είναι σύννομο με τα κοινοτικά δεδομένα και αποκλείει παραβιάσεις στην καλλιέργεια από πλευράς παραγωγών.
Η Ε.Β.Ζ. προγραμμάτισε για φέτος παραγωγή 345.000 τόνους ζάχαρης, προκειμένου να δημιουργήσει ένα συνεχώς μεταφερόμενο απόθεμα της τάξης των 25.000 τόνων, έτσι ώστε να καλύπτεται μόνιμα η εθνική ποσόστωση και σε έτη μειωμένης παραγωγής.
Για την επίτευξη του παραπάνω σκοπού προγραμματίστηκε καλλιέργεια-συγκομιδή 497.000 στρεμμάτων και με μία απόκλιση 10% μεταξύ έκτασης, συμφωνητικών και συγκομιδής στρεμμάτων υπογράφηκαν συμφωνητικά για έκταση 534.900 στρεμμάτων. Τελικά από τα 534.9ΟΟ στρέμματα συγκομίστηκαν 497.ΟΟΟ στρέμματα (3Ο.297 καλλιεργητές).
'Οσον αφορά την παρατήρηση περί της μείωσης του ζαχαρικού τεύτλου, τέτοια ρύθμιση δεν έχει γίνει.
Κατά τη διαρρεύσασα διαχειριστική περίοδο το τελικό κόστος ζάχαρης ανήλθε στις 24Ο δρχ./κιλό, είκοσι δηλαδή δραχμές πλέον της τιμής παρέμβασης. Το γεγονός αυτό είχε ως αποτέλεσμα να διαμορφώσει την τιμή πώλησης στο επίπεδο των 245 δρχ./κιλό. Η τιμή αυτή, η οποία βρίσκεται πάνω από τα επίπεδα ανταγωνισμού προκάλεσε αθρόες εισαγωγές ζάχαρης από ανταγωνίστριες Ευρωπαϊκές βιομηχανίες και ιδίως από την Ιταλία και Γερμανία.
Το κόστος της ζάχαρης:
- στην Ελλάδα είναι 235 δρχ./κιλό,
- στη διεθνή αγορά είναι 11Ο δρχ./κιλό, και
- στην Ε.Ε. εισάγεται με 19Ο δρχ./κιλό λόγω δασμών.
Παρά τις διαδοχικές μειώσεις της τιμής πώλησης κατά την προηγούμενη περίοδο, η Ε.Β.Ζ. διέθεσε 269.ΟΟΟ τόνους ζάχαρης, έναντι των 3Ο7.ΟΟΟ τόνων της προηγούμενης περιόδου και 319.ΟΟΟ τόνων της εθνικής ποσόστωσης, η οποία ανταποκρίνεται στις ανάγκες της ελληνικής κατανάλωσης.
Κατά την τρέχουσα περίοδο ο ανταγωνισμός συνεχίζεται και το ελληνικό προϊόν εκτοπίζεται από την ελληνική αγορά, παρόλο που η τιμή πώλησης έχει καθοριστεί στην τιμή των 231,5 έως 233 δρχ./κιλό, δηλαδή 12 και πλέον δρχ. κάτω από την τιμή διάθεσης που ίσχυε πριν ακριβώς ένα χρόνο.
Τα αποτελέσματα της διαχειριστικής περιόδου 96-97 επιδεινώθηκαν, ενώ για την τρέχουσα περίοδο με τις υφιστάμενες συνθήκες ανταγωνισμού προβλέπεται περαιτέρω μείωση ή και παρουσίαση αρνητικών αποτελεσμάτων.
Είναι προφανές, ότι το ελληνικό προϊόν διατρέχει τον κίνδυνο να εκτοπιστεί σε σημαντικό βαθμό από την ελληνική αγορά, υπάρχει κίνδυνος μη αξιοποίησης της εθνικής ποσόστωσης και η Ε.Β.Ζ. κινδυνεύει να εισέλθει σε περίοδο σοβαρής οικονομικής κρίσης.
Μπροστά σ' αυτήν την κατάσταση το Διοικητικό Συμβούλιο της Ε.Β.Ζ. αποφάσισε ένα σύνολο μέτρων, τα οποία συρρικνώνουν το τελικό κόστος του προϊόντος και αυξάνουν την ανταγωνιστικότητα της Εταιρείας. Τα μέτρα αυτά είναι:
* Μείωση του συνολικού κόστους απόκτησης της πρώτης ύλης συνολικά γύρω στο 12% (η οποία είναι κατά 33% πάνω από το κατώτατο όριο της Ε.Ε.) κατά 5,5- 6,Ο δισ. δρχ., η οποία θα προέλθει από:
- τη μείωση της επιδότησης των μεταφορικών των τεύτλων για την καλλιέργεια πέραν των 8Ο χλμ.
- την προσαρμογή της αγοράς της πρώτης ύλης στα ισχύοντα στην Ε.Ε με τεύτλα και
- τη μείωση της τιμής αγοράς της πρώτης ύλης.
* Μείωση του κόστους εργασίας κατά 2,4 δισ. δρχ. με:
- Την εφαρμογή της 35ετίας για το προσωπικό που συμπληρώνει τις προϋποθέσεις πλήρους συνταξιοδότησης. Επισημαίνεται, ότι το 1997 αποχώρησαν 90 υπάλληλοι λόγω συνταξιοδότησης από την Ε.Β.Ζ. και δεν έγινε καμία πρόσληψη.
- Τη μείωση του προσλαμβανομένου εποχικού προσωπικού κατά 15%.
- Την υπογραφή 3ετούς συλλογικής συμβάσεως με τους εργαζομένους στην Ε.Β.Ζ., οι οποίοι θα λάβουν έσοδα μικρότερα κατά 4,75% από εκείνα που προβλέπει η εθνική συλλογική σύμβαση εργασίας.
- 'Αλλα μέτρα περιορισμού της δαπάνης εργασίας, των λειτουργικών δαπανών και δαπανών συντηρήσεως.
Σημειώνεται, ότι σήμερα στην Ε.Β.Ζ. υπηρετούν 1.350 τακτικοί υπάλληλοι, ενώ κατά την προηγούμενη περίοδο είχαν προσληφθεί και 2.300 υπάλληλοι με σύμβαση ιδιωτικού δικαίου ορισμένου χρόνου (ως έκτακτο προσωπικό). Η τελευταία πρόσληψη στην Ε.Β.Ζ. έγινε το 1992, όπου προσελήφθησαν 300 άτομα με σύμβαση ιδιωτικού δικαίου αορίστου χρόνου.
* Μείωση των λοιπών λειτουργικών δαπανών και δαπανών συντήρησης κατά 1 δισ. δρχ.
Η δέσμη αυτή των μέτρων είναι η ελάχιστη δυνατή και αποτελεί μονόδρομο για την περαιτέρω πορεία της Ε.Β.Ζ., τη διασφάλιση της ελληνικής αγοράς και την εξασφάλιση της εθνικής ποσόστωσης, η οποία κατά βάση εξυπηρετεί την ελληνική γεωργία.
2) Μη παρακράτηση των 25.000 δρχ. ανά στρέμμα για όσους έκαναν υπέρβαση στρεμμάτων.
Εάν η βιομηχανία πάρει όσα τεύτλα παραχθούν εκτός συμβολαίων, τότε θα ξεπεράσει την ποσόστωση "Α" παραγωγής ζάχαρης (για την οποία πληρώνει 2% συνδρομή επί της αξίας) και θα παράξει:
- είτε ζάχαρη ποσόστωσης "Β" (για την οποία πληρώνει 37,5% συνδρομή επί της αξίας),
- είτε ζάχαρη ποσόστωσης "Γ" (την οποία πρέπει να πουλήσει σε Τρίτες χώρες απολαμβάνοντας περίπου το 1/3 της τιμής την οποία απολαμβάνει στην κοινοτική αγορά).
Είναι σαφές, ότι οι υπερβάσεις στην προγραμματισμένη παραγωγή οδηγούν σε άμεσα καταστροφικά αποτελέσματα την Ελληνική Βιομηχανία Ζάχαρης (Ε.Β.Ζ.). Δεν επηρεάζουν τον κοινοτικό προϋπολογισμό, γιατί το σύστημα της ζάχαρης είναι αυτοχρηματοδοτούμενο και όσον αφορά στην παραγωγή ζάχαρης από ζαχαρότευτλα, αυτή δεν βαρύνει το Ευρωπαϊκό Γεωργικό Ταμείο Προσανατολισμού και Εγγυήσεων (FΕΟGΑ). Αυτό λοιπόν που ζητείται, είναι να κλείσει η βιομηχανία ζάχαρης για να έρθουν τα ιταλικά και βελγικά μονοπώλια να καταλάβουν το χώρο.
Παρά τις έγκαιρες και επανειλημμένες γραπτές και προφορικές επισημάνσεις από την Ε.Β.Ζ., ότι θα εφαρμοσθεί το άρθρο 3 του συμφωνητικού (που προβλέπει ότι για τους παραβάτες της υπέρβασης του συμφωνητικού η Ε.Β.Ζ. δικαιούται να εξαγοράσει και παραλάβει τα τεύτλα της υπέρβασης στο τέλος της καμπάνιας και με μειωμένη τιμή κατά 30% από αυτή που ορίζεται στο συμφωνητικό, επί πλέον ο καλλιεργητής αποκλείεται για χρονικό διάστημα 4 χρόνων από την καλλιέργεια) ευρέθησαν συνολικά 31.888 στρέμματα που είχαν καλλιεργηθεί καθ' υπέρβαση.
Μετά την έγγραφη ειδοποίηση αυτών των αγροτών και την εξακρίβωση των εκτάσεων τελικά καταλογίσθηκε υπέρβαση συνολικής έκτασης 15.575 στεμμάτων σε 3.125 καλλιεργητές.
Με μέση προβλεπόμενη παραγωγή 5,82 τόνους κατά στρέμμα το 1997 περιεκτικότητα 14,7% σε ζάχαρη και τιμή αγοράς 17960 δρχ./ τόνο το ακαθάριστο εισόδημα θα είναι:
5,82 χ 17960 = 104.500 δρχ./ στρ. που σημαίνει ότι με την εφαρμογή του άρθρου 3 του συμφωνητικού (30% μείωση τιμής) θα υπάρξει παρακράτηση 31.358 δρχ./στρέμμα.
Η Ε.Β.Ζ. τελικά όρισε μέγιστη παρακράτηση 20% που αντιστοιχεί σε 25.000 δρχ./στρέμμα. Το ποσό αυτό παρακρατείται κατά την εξόφληση του παραγωγού και εάν στο τέλος της καμπάνιας αποδειχθεί, ότι για ορισμένους είναι μεγαλύτερο από το 30% που προβλέπει το συμφωνητικό, θα τους 
 

 



Σελίδα 7720 
επιστραφούν οι αντίστοιχες διαφορές, ενώ εάν είναι μικρότερο δεν θα τους ζητηθεί διαφορά.
Η μη εφαρμογή του σχετικού άρθρου κατά τα προηγούμενα έτη οφείλεται στο μειωμένο ενδιαφέρον των αγροτών για τα τεύτλα, με συνέπεια να μην καλύπτεται η προγραμματισμένη έκταση και ως εκ τούτου οι υπερβάσεις της έκτασης του συμφωνητικού ήταν ελάχιστες και ανώδυνες.
Θα πρέπει να σημειωθεί ότι η Ε.Β.Ζ. είναι ανώνυμος εταιρεία και συμφώνησε με τους φορείς των αγροτών τη ρύθμιση όσον αφορά την κατανομή, η δε παρακράτηση των 25.000 δρχ. είναι απόρροια συμφωνητικού που έχει υπογραφεί μεταξύ των παραγωγών και της Ελληνικής Βιομηχανίας Ζάχαρης.
ΚΑΠΝΟΣ
Η νέα κοινή οργάνωση αγοράς στον τομέα του καπνού, όπως αυτή εφαρμόζεται σε όλα τα Κράτη-Μέλη της Ευρωπαϊκής 'Ενωσης και ισχύει από την εσοδεία 1993 έως και την εσοδεία του έτους 1998, προβλέπει την καταβολή πριμοδότησης για συγκεκριμένες ποσότητες για κάθε ομάδα ποικιλιών καπνού κάθε χρόνο.
Δικαίωμα είσπραξης της κοινοτικής πριμοδότησης για τις παραγόμενες ποσότητες έχουν οι παραδοσιακοί παραγωγοί, με την προϋπόθεση ότι καλλιεργούν καπνό επί σειρά ετών, εντός συγκεκριμένων ζωνών παραγωγής.
Κάθε παραγωγός είναι δικαιούχος ποσόστωσης στην ποικιλία εκείνη που καλλιέργησε τουλάχιστον από την εσοδεία του έτους 1992 και μετά.
Επομένως από το έτος 1993 και μετά ουδεμία αλλαγή στο καθεστώς του καπνού υπήρξε.
Ο Υπουργός
ΣΤ. ΤΖΟΥΜΑΚΑΣ"
18. Στην με αριθμό 5017/13-2-98 ερώτηση δόθηκε με το υπ' αριθμ. 647/10-3-98 έγγραφο από τον Υφυπουργό Πολιτισμού η ακόλουθη απάντηση:
"Σε απάντηση της 5017/13-2-98 ερώτησης που κατατέθηκε στη Βουλή από το Βουλευτή κ. Ι. Καλαμακίδη, για τα αθλητικά έργα στο Νομό Ευβοίας και τις επιχορηγήσεις Κοινοτήτων και Αθλητικών Σωματείων της περιοχής, σας γνωρίζουμε τα εξής:
Το Κλειστό Γυμναστήριο Σκύρου το οποίον χρηματοδοτήθηκε από τη Γ.Γ.Α. έχει ήδη ολοκληρωθεί κατασκευαστικά.
Η τοποθέτηση χλοοτάπητα στο Ε.Σ. Ψαχνών δημοπρατήθηκε στο τέλος του '97 και ήδη έχει υπογραφεί σύμβαση με τον ανάδοχο του έργου.
'Εχει υποβληθεί μελέτη της Διεύθυνσης Τεχνικών Υπηρεσιών Ν. Ευβοίας για την κατασκευή κερκίδων στο Ε.Σ. Χαλκίδας και η ένταξη του έργου αυτού στο πρόγραμμα Δημοσίων Επενδύσεων του έτους 1998 θα εξεταστεί μαζί με την ένταξη της κατασκευής του Κλειστού Γυμναστηρίου Καρύστου, του Κολυμβητηρίου Αλιβερίου και της τοποθέτησης χλοοτάπητα στο Στάδιο της Νέας Αρτάκης.
Οι προτάσεις για τα νέα αθλητικά έργα προς το ΥΠΕΘΟ για ένταξη στο ΠΔΕ του 1998 δεν έχουν ακόμα οριστικοποιηθεί και γίνεται η σχετική επεξεργασία με βάση τα αιτήματα, τους διατειθέμενους χώρους τις ολοκληρωμένες μελέτες για την κάλυψη των αναγκών σε αθλητικές υποδομές των Νομών της χώρας.
'Οσον αφορά τις επιχορηγήσεις προς τις Κοινότητες για τις οποίες έχουν εκδοθεί αποφάσεις σας ενημερώνουμε ότι θα υλοποιηθούν σε εύλογο χρονικό διάστημα.
Τέλος για τις επιχορηγήσεις προς τα Αθλητικά Σωματεία των διαφόρων αθλημάτων αυτές θα πραγματοποιηθούν στα πλαίσια του χρονικού προγαμματισμού εκταμιεύσεων που ακολουθείται.
Ο Υφυπουργός
ΑΝΔΡΕΑΣ ΦΟΥΡΑΣ"
19. Στην με αριθμό 5019/23-2-98 ερώτηση δόθηκε με το υπ'αριθμ. 802/13-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση με αριθμό 5019/23-2-98 που κατέθεσε ο Βουλευτής κ. Γ. Καλαμακίδης, σας πληροφορούμε τα εξής:
Τα δάση και οι δασικές εκτάσεις διακρίνονται ανέκαθεν σε δημόσια και ιδιωτικά πλην όμως από πλευράς διαχείρησης έχει δημιουργηθεί και μια Τρίτη κατηγορία, αυτή των διακατεχομένων, παρόλο που η έννοιά της δεν προσδιορίζεται ούτε στον ισχύοντα Δασικό Κώδικα ( Ν.Δ.86/69) και στον Ν. 998/79 αλλά ούτε και στους προϊσχύσαντες Δασικούς Κώδικες και Νόμους.
Στα ως άνω διακατεχόμενα δάση το δικαίωμα κυριότητας ανήκει στο Δημόσιο και οι διατάκοχοι επιτρεπόταν να ασκούν μόνον περιορισμένα δικαιώματα καρπώσεως των δασών κατά την φύση και προορισμό τους και χάριν της οικονομικής εκμεταλλεύσεως αυτών.
Ο όρος διακατοχή το πρώτον συναντάται στο Β.Δ. της 17129-11-1836 "περί ιδιωτικών δασών και αφορούσε τα δάση επί των οποίων είχαν απορριφθεί οι αξιώσεις των διεκδικούντων αυτά και είχε παραπεμφθεί το ζήτημα ιδιοκτησίας του στα αρμόδια Δικαστήρια.
Στη συνέχεια όμως δημιουργήθηκαν και άλλες περιπτώσεις διακατεχομένων δασών είτε με αποφάσεις δικαστηρίων, είτε με αποφάσεις του Υπ. Γεωργίας ύστερα από γνωμοδοτήσεις των Συμβουλίων ιδιοκτησίας Δασών, τα οποία δεν έκριναν επαρκείς τους τίτλους κλπ. στοιχεία για αναγνώριση κυριότητας επί των διεκδικουμένων δασών και αναγνώριζαν μόνο διακατοχή επ' αυτών είτε τέλος μόνο με έγκριση από τη Διοίκηση καρπώσεων επί των δασών ως επί διακατεχομένων με πάσα επιφύλαξη των δικαιωμάτων του Δημοσίου.
Για το θέμα της διαχείρισης των διακατεχομένων δασών έχουν εκδοθεί από το Ν. Στ.Κ και σχετικές γνωμοδοτήσεις (αριθμ. 1218/84, 400/1996) στις οποίες διαλαμβάνονται οι απαιτούμενες προϋποθέσεις για την περαιτέρω διαχείριση αυτών.
Στο σημείο αυτό θα πρέπει να τονισθεί ότι τα δικαιώματα κυριότητας του Δημοσίου επί των δασών αυτών, ως διαδόχου του Τουρκικού κράτους (εκτός ωρισμένων περιοχών όπως Επτάνησα, Δωδεκάνησα) στηρίζονται σε πρωτόκολλα και Συνθήκες και ο μόνος τρόπος αποξένωσής του είναι είτε η παραχώρηση εκ μέρους του Δημοσίου είτε η αναγνώριση ιδιωτικών δικαιωμάτων επ' αυτών είτε με τη διοικητική διαδικασία του άρθρου 8 του ν.998/78 και του ν.248/76 είτε με απόφαση των Δικαστηρίων κατόπιν αγωγής περί κυριότητας έναντι του δημοσίου.
'Οσον αφορά το θέμα ρύθμισης των δασών αυτών, στο νομοσχέδιο που έχει συνταχθεί και αναμένεται η κατάθεσή του στη βουλή έχουν συμπεριληφθεί σχετικές διατάξεις για τη ρύθμιση θεμάτων σχετικά με τα διακατεχόμενα δάση.
Με το αυτό ως άνω Νομοσχέδιο λαμβάνεται νομοθετικά μέριμνα ότι μετά την κήρυξη ως οριστικών των συντασσομένων Δασικών Χαρτών,οποιαδήποτε αξίωση που αφορά αναγνώριση εμπραγμάτων δικαιωμάτων επί δασών και δασικών εκτάσεων (και των διακατεχομένων) θα εισάγεται στο Μονομελές Πρωτοδικείο της τοποθεσίας του ακινήτου και κατ' Εφεση στο πολυμελές Πρωτοδικείο ήτοι οι πάσης φύσεως διεκδικήσεις επί δασικού χαρακτήρα εκτάσεων έναντι του Δημοσίου θα επιλύονται πλέον δια της δικαστικής οδού.
Ο Υπουργός
ΣΤ. ΤΖΟΥΜΑΚΑΣ"
20. Στην με αριθμό 5020/23-2-98 ερώτηση δόθηκε με το υπ'αριθμ. 803/11-3-98 έγγραφο από τον Υπουργό Γεωργίας η ακόλουθη απάντηση:
"Απαντώντας στην ερώτηση 5020/23-2-98 που κατέθεσε ο Βουλευτής κ. Γ. Καλαμακίδης, σας πληροφορούμε τα εξής:
Τα πρόστιμα που επιβάλλονται από τα αρμόδια κατά τόπο Δασαρχεία προβλέπονται από συγκεκριμένες διατάξεις (άρθρο 45 ν.2145/93, άρθρο 29 ν.2081/92 και ο καταλογισμός αυτών γίνεται εφόσον διαπιστωθεί επέμβαση σε δασικού χαρακτήρα έκταση με τις προϋποθέσεις που ειδικότερα προβλέπονται στις προαναφερόμενες διατάξεις, ανεξάρτητα από το ιδιοκτησιακό καθεστώς της έκτασης.
 

 



Σελίδα 7721 
Συγκεκριμένα, πρόκειται για πράξεις καταλογισμού προστίμου σύμφωνα με το άρθρο 29 του ν.2081/92, η επιβολή των οποίων προϋποθέτει ήδη έκταση κηρυγμένη αναδαστέα. Κατά των πράξεων καταλογισμού προστίμου με βάση την πιο πάνω διάταξη, προβλέπεται προσφυγή στο Διοικητικό Πρωτοδικείο και όπως επίσης μας - γνώρισε το αρμόδιο Δασαρχείο, έχουν ήδη απορριφθεί οι σχετικές προσφυγές των ενδιαφερομένων.-
Ο Υπουργός
ΣΤ. ΤΖΟΥΜΑΚΑΣ"
21. Στην με αριθμό 5021/23-2-98 ερώτηση δόθηκε με το υπ'αριθμ. 687/16-3-98 έγγραφο από τον Υπουργό Mεταφορών και Επικοινωνιών η ακόλουθη απάντηση:
"Σε απάντηση της ερώτησης με αριθμό 5021/23.2.98 που κατέθεσε στη Βουλή ο Βουλευτής κ. Λεων. Κουρής, σχετικά με την αστικοποίηση των τηλεφωνικών συνδιαλέξεων ορισμένων περιοχών που ανήκουν Διοικητικά στην Νομαρχία Αν. & Δυτικής Αττικής, σας διαβιβάζουμε το σχετικό έγγραφο με αρ. πρωτ. 504.21/718162/9-3-98 του Δ/ΝΤΟΣ ΣΥΜΒΟΥΛΟΥ του Οργανισμού Τηλεπικοινωνιών Ελλάδος Α.Ε.
Ο Υπουργός
ΑΝΑΣΤΑΣΙΟΣ ΜΑΝΤΕΛΗΣ"
Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
22. Στην με αριθμό 5022/23-2-98 ερώτηση δόθηκε με το υπ'αριθμ. 380/12-2-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση:
"Απαντώντας στην ερώτηση με αριθμό 5022/23-2-98 του Βουλευτή κ. Ευάγγελου Αοστόλου, σχετικά με την ΑΓΕΤ και τα ΤΣΙΜΕΝΤΑ ΧΑΛΚΙΔΑΣ, σας γνωρίζουμε τα ακόλουθα:
'Οπως μας ενημέρωσαν από την Εθνική Τράπεζα δεν έχουν ειδοποιηθεί όπως προβλέπεται από τους όρους της σχετικής συμφωνίας, ότι η Ιταλική πλευρά προτίθεται να μεταβιβάσει το μερίδιο της Τράπεζας που έχει στην ΑΓΕT ΗΡΑΚΛΗΣ.
Εάν και όταν ειδοποιηθεί από την Ιταλική πλευρά, η Εθνική Τράπεζα θα εξετάσει την πρόταση που θα της υποβληθεί και θα λάβει τις αποφάσεις της, με γνώμονα τα συμφέροντα των μετόχων της και μέσα στα πλαίσια της συμφωνίας του Νοεμβρίου 1996 και της Ελληνικής Τραπεζικής νομοθεσίας. Μέχρι σήμερα ουδεμία πρόταση έχει υποβληθεί επισήμως και οποιαδήποτε απάντηση πάνω σε μία καθαρά υποθετική ερώτηση μόνο βλάβη στα συμφέροντα της ΑΓΕΤ Ηρακλής αλλά και της Εθνικής Τράπεζας θα προκαλέσει.
Ο Υπουργός
Γ. ΠΑΠΑΝΤΩΝΙΟΥ"
23. Στην με αριθμό 5023/23-2-98 ερώτηση δόθηκε με το υπ'αριθμ. 1083/11-3-98 έγγραφο από τον Υφυπουργό Υγείας και Πρόνοιας η ακόλουθη απάντηση:
"Απαντώντας στην Ερώτηση 5023/23-2-98 που κατατέθηκε στη Βουλή των Ελλήνων από τη Βουλευτή κ. Στέλλα Αλφιέρη, σας γνωρίζουμε τα ακόλουθα:
Σύμφωνα με το ν. 1566/85 (ΦΕΚ.167/τ.Α'/30-9-85) "Δομή και λειτουργία της πρωτοβάθμιας και δευτεροβάθμιας εκπαίδευσης κα άλλες διατάξεις" άρθρο 34 παρ.1 για οποιοδήποτε θέμα που αφορά την Ειδική Αγωγή και Εκπαίδευση την αποκλειστική αρμοδιότητα ασκεί το Υπουργείο ΕΘνικής Παιδείας και Θρησκευμάτων.
Ωστόσο το Υπουργείο Υγείας και Πρόνοιας παρακολουΘεί αλλά και μετέχει στον εκσυγχρονισμό και την αναβάΘμιση της εκπαίδευσης των τυφλών ατόμων τόσο μέσω της συνεργασίας με το Υπουργείο Εθνικής Παιδείας και θρησ/των όσο και με τη συγκρότηση Επιτροπής σύμφωνα με την ΔΥ1α/26603/97 Υπουργική Απόφαση με σκοπό την τροποποίηση του 0ργανισμού του Κ.Ε.Α.Τ.
Πιστεύουμε πως η παραπάνω τροποποίηση θα συμβάλλει στην εισαγωγή νέων μεΘόδων και τεχνολογίας αλλά και στην επί λυση σημαντικών λειτουργικών προβλημάτων του Κ.Ε.Α.Τ., το οποίο αποτελεί έναν από τους σπουδαιότερους φορείς στην εκπαίδευση και αποκατάσταση των τυφλών της χώρας.
Ο Υφυπουργός
Θ. ΚΟΤΣΩΝΗΣ")
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, θα ανακοινώσω το δελτίο των αναφορών και ερωτήσεων της Τρίτης 5 Μαϊου 1998.
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου ('Αρθρο 130 παρ.5 Καν. Βουλής)
1. Η με αριθμό 4524/9-2-98 ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με την καθυστέρηση έναρξης της λειτουργίας του Κέντρου Κληρονομικών Νόσων Αίματος (Κ.Κ.Ν.Α.).
2. Η με αριθμό 338/15-10-97 αναφορά της Βουλευτού του Κομμουνιστικού Κόμματος Ελλάδος κ. Μαρίας Μπόσκου προς τον Υπουργό Υγείας και Πρόνοιας, σχετικά με τη λήψη μέτρων για την εύρυθμη λειτουργία του "ΜΠΟΔΟΣΑΚΕΙΟΥ" Νομαρχιακού Γενικού Νοσοκομείου Πτολεμαϊδος.
3. Η με αριθμό 4756/17-2-98 ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Υγείας και Πρόνοιας, σχετικά με τις προθέσεις της Κυβέρνησης να ρυθμίσει νομοθετικά την ένταξη στις βαθμίδες του κλάδου τους, τους επιστήμονες χημικούς, κλινικούς χημικούς, βιοχημικούς και βιολόγους που ανήκουν στην ιατρική υπηρεσία των Νοσοκομείων.
4. Η με αριθμό 3239/9-12-97 ερώτηση του Βουλευτή της Νέας Δημοκρατίας κ. Ελευθέριου Παπανικολάου προς τον Υπουργό Υγείας και Πρόνοιας, σχετικά με τη λήψη μέτρων, για την επίσπευση καταβολής των επιδομάτων και των ισοβίων συντάξεων στις πολύτεκνες οικογένειες.
Β. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου ('Αρθρο 130 παρ.5 Καν. Βουλής)
1. Η με αριθμό 4485/6-2-98 ερώτηση του Βουλευτή της Νέας Δημοκρατίας κ. Δημητρίου Σιούφα προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τον εξοπλισμό των Περιφερειακών Νοσοκομείων της Χώρας με αξονικούς τομογράφους.
2. Η με αριθμό 377/15-7-97 ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Υγείας και Πρόνοιας, σχετικά με τη λήψη μέτρων για την κτιριακή επέκταση του Γενικού Νομαρχιακού Νοσοκομείου Αγίου Νικολάου Λασηθίου, την κάλυψη των θέσεων νοσηλευτικού προσωπικού κ.λπ.
Οι Βουλευτές κ. Χρήστος Σμυρλής-Λιακατάς, κ. Ροδούλα Ζήση και κ. Μαριέτα Γιαννάκου ζητούν την άδεια του Σώματος για ολιγοήμερη απουσία τους στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Η Βουλή ενέκρινε.
 

 



Σελίδα 7722 
ΠΡΟΕΔΡΟΣ (Απόστολος Κακλαμάνης): Εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες Ερωτήσεις πρώτου κύκλου:
Πρώτη είναι η με αριθμό 1353/28.4.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Λεωνίδα Τζανή προς τον Υπουργό Πολιτισμού, σχετικά με την προστασία και αναπαλαίωση του ανακτόρου ΒΕΛΗ ΠΑΣΑ και του ναού Αγίου Ιωάννου Θεολόγου στην Επαρχία Αλμυρού Βόλου.
Ο κύριος συνάδελφος είναι εδώ, αλλά όχι ο κύριος Υπουργός. Συνεπώς η ερώτηση ματαιώνεται. Και αν διατηρεί την επικαιρότητά της, θα την επανακαταθέσετε, κύριε Τζανή.
Δεύτερη είναι η με αριθμό 1342/27.4.98 επίκαιρη ερώτηση του Βουλευτή της Νέας Δημοκρατίας κ. Νικόλαου Γκελεστάθη...
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, μου επιτρέπετε;
ΠΡΟΕΔΡΟΣ (Απόστολος Κακλαμάνης): Ορίστε, έχετε το λόγο.
ΝΙΚΟΛΑΟΣ ΓΚΕΛΕΣΤΑΘΗΣ: Να διακόψουμε, να περιμένουμε να έρθει ο κύριος Υπουργός;
ΠΡΟΕΔΡΟΣ (Απόστολος Κακλαμάνης): 'Οχι, κύριε συνάδελφε. Εσείς παλαιότατος -συγγνώμη για το "-ότατος"- παλαιός, όπως κι εγώ συνάδελφος, ξέρετε. Θα επανακατατεθεί, εφόσον διατηρεί την επικαιρότητά της.
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, ήρθα από την 'Αμφισσα. Είμαι στην ώρα μου, για να συζητηθεί η ερώτηση.
ΠΡΟΕΔΡΟΣ (Απόστολος Κακλαμάνης): Το εκτιμώ αυτό, κύριε συνάδελφε, αλλά λυπούμαι, η ώρα είναι 18.10'.
Συνεπώς, η με αριθμό 1342/27.4.98 επίκαιρη ερώτηση του Βουλευτή της Νέας Δημοκρατίας κ. Νικολάου Γκελεστάθη προς τον Υπουργό Δημόσιας Τάξης, σχετικά με τη μη εφαρμογή του άρθρου 59 του νόμου 2145/93 για την τήρηση όρων ασφάλειας των Τραπεζών, χρηματαποστολών κλπ., ματαιώνεται, διότι δεν είναι εδώ ο αρμόδιος Υπουργός.
Τρίτη είναι η με αριθμό 1361/29.4.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαραλάμπου Αγγουράκη προς την Υπουργό Ανάπτυξης, σχετικά με την ελλιπή χρηματοδότηση της επιστημονικής βιβλιοθήκης του Εθνικού Κέντρου 'Ερευνας Φυσικών Επιστημών "Δημόκριτος", την καταβολή των συνδρομών των επιστημονικών περιοδικών κλπ.
Ο κ. Αγγουράκης δεν είναι παρών, ο Υπουργός είναι εδώ, άρα ματαιώνεται και αυτή η ερώτηση.
Τέταρτη είναι η με αριθμό 1340/27.4.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευαγγέλου Αποστόλου προς τον Υπουργό Υγείας και Πρόνοιας, σχετικά με την αντιμετώπιση του προβλήματος έλλειψης ασθενοφόρων στα Κέντρα Υγείας του Νομού Εύβοιας κλπ.
Ο κ. Αποστόλου δεν είναι εδώ, όπως δεν είναι και ο αρμόδιος Υπουργός, συνεπώς η ερώτηση ματαιώνεται.
Πέμπτη είναι η με αριθμό 1357/29.4.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τους Υπουργούς Ανάπτυξης, Περιβάλλοντος, Χωροταξίας και Δημοσίων 'Εργων, σχετικά με τις περιβαλλοντικές επιπτώσεις από την εγκατάσταση μονάδας παραγωγής οξυγόνου και αζώτου στην περιοχή Σακίρ Μπέη του Δήμου Μουρνιών Χανίων κλπ.
Δεν είναι εδώ ούτε ο ερωτών Βουλευτής, ούτε ο ερωτώμενος Υπουργός, συνεπώς η ερώτηση ματαιώνεται.
Επίκαιρες Ερωτήσεις δεύτερου κύκλου:
Πρώτη είναι η με αριθμό 1358/29.4.98 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τους Υπουργούς Γεωργίας, Ανάπτυξης, Εθνικής Οικονομίας και Οικονομικών, σχετικά με τις προθέσεις της Κυβέρνησης να ρυθμίσει τα χρέη των πτηνοτρόφων του Νομού Εύβοιας.
Ο κύριος Βουλευτής δεν είναι εδώ, όπως και ο κύριος Υπουργός, συνεπώς η ερώτηση ματαιώνεται.
Δεύτερη είναι η με αριθμό 1344/28.4.98 επίκαιρη ερώτηση του Βουλευτή της Νέας Δημοκρατίας κ.Θεοφάνη Δημοσχάκη προς τον Υπουργό Εθνικής Οικονομίας και Οικονομικών, σχετικά με την απόφαση για αυξημένη επιδότηση-επιχορήγηση για επενδύσεις στο Νομό Ροδόπης.
Ο ερωτών Βουλευτής είναι παρών, δεν είναι όμως παρών ο ερωτώμενος Υπουργός, άρα ματαιώνεται και αυτή η ερώτηση.
Τρίτη είναι η με αριθμό 1360/29.4.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για ιδιωτικοποίηση των Τραπεζών Εμπορικής-Ιονικής κλπ.
Ο κ. Αγγουράκης είναι παρών, δεν είναι παρών ο αρμόδιος Υπουργός. Και η ερώτηση αυτή ματαιώνεται.
Τέταρτη είναι η με αριθμό 1345/28.4.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Εθνικής Οικονομίας και Οικονομικών, σχετικά με τις προθέσεις της Κυβέρνησης για ιδιωτικοποίηση των "Καταστημάτων Αφορολογήτων Ειδών" (Κ.Α.Ε.) κλπ.
Ο κ. Κουβέλης είναι παρών, ο Υφυπουργός όμως δεν είναι παρών, άρα ματαιώνεται και αυτή η ερώτηση.
Πέμπτη είναι η με αριθμό 1356/29.4.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Μεταφορών και Επικοινωνιών, Περιβάλλοντος, Χωροταξίας και Δημοσίων 'Εργων, σχετικά με τη συγκοινωνιακή σύνδεση του νεκροταφείου Σχιστού με τους Δήμους της ευρύτερης περιοχής του Πειραιά κλπ.
Ο ερωτών Βουλευτής δεν είναι παρών, όπως και ο ερωτώμενος Υπουργός, άρα ματαιώνεται και αυτή η ερώτηση.
EYAΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε,...
ΠΡΟΕΔΡΟΣ (Απόστολος Κακλαμάνης): Κύριε Βενιζέλο, λυπούμαι, ο ερωτών Βουλευτής ήταν εδώ. 'Ηρθατε 18.15', ματαιώθηκε η δική σας ερώτηση.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κύριε Πρόεδρε, θέλω το λόγο.
ΠΡΟΕΔΡΟΣ (Απόστολος Κακλαμάνης): Είχατε προφανώς κάποιο λόγο και καθυστερήσατε.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν είχα κανένα λόγο.
ΠΡΟΕΔΡΟΣ (Απόστολος Κακλαμάνης): Δεν είχατε κανένα λόγο;
Ορίστε, έχετε το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Φρόντισα να είμαι συνεπής.
'Ημουν στην Αίθουσα στις 18.15'. 'Εχω περιμένει άπειρες φορές το Προεδρείο επί πολλή ώρα για να αρχίσει η συνεδρίαση. Ουδέποτε έχει αρχίσει πριν από τις 18.15'. Θεωρώ ότι αυτή η συμπεριφορά δεν είναι συνήθης. Είναι απροσδόκητο το γεγονός ότι πριν από τις 18.15' άρχισε η συνεδρίαση και αναγνώστηκε η ερώτηση. Και γι'αυτό σας παρακαλώ πολύ να το λάβετε υπόψη σας σοβαρά. 'Εχουμε υπομονετικά περιμένει άπειρες φορές.
ΠΡΟΕΔΡΟΣ (Απόστολος Κακλαμάνης): Κύριε Υπουργέ, εκπλήσσομαι ότι εσείς λέτε αυτά τα πράγματα! Τι σημαίνει ότι έχετε περιμένει; Τι σημαίνει; Περιμένετε να έρθει η σειρά για να συζητηθεί κάποια ερώτησή σας.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Εχουμε περιμείνει να έρθει το Προεδρείο!
ΠΡΟΕΔΡΟΣ (Απόστολος Κακλαμάνης): Κύριε Υπουργέ, παρακαλώ να μη μέμφεσθε από πάνω και το Προεδρείο! Υπάρχει μια συνυπαιτιότης και Βουλευτών και Υπουργών.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Καμία!
ΠΡΟΕΔΡΟΣ (Απόστολος Κακλαμάνης): Εάν εσείς είσθε ο μόνος αλάθητος εδώ μέσα, λυπάμαι πολύ!
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Θα 
 

 



Σελίδα 7723 
παρακαλέσω να μου δώσετε το λόγο!
ΠΡΟΕΔΡΟΣ (Απόστολος Κακλαμάνης): Σας παρακαλώ! Δεν έχετε το λόγο.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Δεν μπορείτε να με μέμφεσθε! Θέλω το λόγο! 
ΠΡΟΕΔΡΟΣ (Απόστολος Κακλαμάνης): Κύριε Υπουργέ, σας παρακαλώ! Να διαβάσετε στα Πρακτικά τι είπατε. Εσείς μεμφθήκατε το Προεδρείο πρώτα! 
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): 'Οχι. 
ΠΡΟΕΔΡΟΣ (Απόστολος Κακλαμάνης): Παρακαλώ! Δεν θα κάνουμε αυτό το διάλογο! 'Ηρθατε στις 18.15'. 'Εληξε το θέμα.
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Παρακαλώ, να μου δώσετε το λόγο!
ΠΡΟΕΔΡΟΣ (Απόστολος Κακλαμάνης): 'Οχι, κύριε Υπουργέ, δεν έχετε το λόγο. 
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Μα, κύριε Πρόεδρε...
ΠΡΟΕΔΡΟΣ (Απόστολος Κακλαμάνης): Παρακαλώ! Θα με πιέσετε για να σας δώσω οπωσδήποτε το λόγο; Δεν δικαιούσθε. Παρακαλώ!
ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Τι θα πει δεν δικαιούμαι;
ΠΡΟΕΔΡΟΣ (Απόστολος Κακλαμάνης): Σας έδωσα το λόγο και είπατε για την ασυνήθη συμπεριφορά του Προεδρείου. Σας ευχαριστώ πάρα πολύ γι' αυτό! Δεν θα κάνουμε αυτόν το διάλογο τώρα. Παρακαλώ! Στο μέλλον να είμεθα όλοι στην ώρα μας, ώστε να μη μεμφόμεθα το Προεδρείο είτε γιατί καθυστερεί είτε γιατί έρχεται στην ώρα του.
Η συνεδρίαση αυτή για τις ερωτήσεις, όπως αντιλαμβάνεσθε, δεν θα συνεχιστεί και θα διακόψουμε για τις 19.00', προκειμένου να προσέλθουν...
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, μου επιτρέπετε;
ΠΡΟΕΔΡΟΣ (Απόστολος Κακλαμάνης): Κύριε Γκελεστάθη, σας παρακαλώ!
ΝΙΚΟΛΑΟΣ ΓΚΕΛΕΣΤΑΘΗΣ: Κύριε Πρόεδρε, να γίνει μια σύσταση εκ μέρους σας στους κυρίους Υπουργούς, εάν πρόκειται να μην έρχονται στην Αίθουσα, να ειδοποιούν!
ΠΡΟΕΔΡΟΣ (Απόστολος Κακλαμάνης): Κύριε Γκελεστάθη, σας παρακαλώ! Δεν φταίνε οι Υπουργοί. Φταίμε όλοι μας και πρώτος εγώ ...
ΝΙΚΟΛΑΟΣ ΓΚΕΛΕΣΤΑΘΗΣ: Πάντως όχι εγώ, κύριε Πρόεδρε!
ΠΡΟΕΔΡΟΣ (Απόστολος Κακλαμάνης):... που έρχομαι στις 18.15' και από πάνω με μέμφεσθε, διότι είναι ασυνήθης αυτή η συμπεριφορά μου! Παρακαλώ! Πρώτος την ευθύνη για τη λειτουργία του Σώματος την έχει ο Πρόεδρος του Σώματος, ο οποίος οφείλει από δω και πέρα να τηρεί αυστηρώς ό,τι λέει ο Κανονισμός.
Η συνεδρίασή μας εδώ θα διακοπεί για τις 19.00', που θα αρχίσει η συζήτηση των επερωτήσεων.
( Δ Ι Α Κ Ο Π Η )
( ΜΕΤΑ ΤΗ ΔΙΑΚΟΠΗ )
 

 



Σελίδα 7724 
ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, επαναλαμβάνεται η διακοπείσα συνεδρίαση.
Εισερχόμεθα στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η με αριθμό 36/12-3-98 επερώτηση των Βουλευτών της Νέας Δημοκρατίας κυρίων Εμμανουήλ Κεφαλογιάννη, Γεωργίου Καρατζαφέρη, Θεοδώρου Κασσίμη, Σάββα Τσιτουρίδη, Παναγιώτη Λουκάκου, Ηλία Βεζδρεβάνη και Προκόπη Παυλόπουλου προς τον Υπουργό Τύπου και Μέσων Μαζικής Ενημέρωσης, σχετικά με την πολιτική της Κυβέρνησης στη λειτουργία του Εθνικού Ραδιοτηλεοπτικού Συμβουλίου και της Ελληνικής Ραδιοφωνίας Τηλεόρασης (ΕΡΤ).
Ο συνάδελφος κ. Μουσταφά Μουσταφά, παρακαλεί για τη χορήγηση ολιγοήμερης άδειας απουσίας στο εξωτερικό.
Εγκρίνει το Σώμα;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΟΣ (Απόστολος Κακλαμάνης): Συνεπώς, το Σώμα ενέκρινε τη ζητηθείσα άδεια.
Κατά τη συζήτηση της σημερινής επερώτησης Κοινοβουλευτικός Εκπρόσωπος της Νέας Δημοκρατίας ορίζεται ο Βουλευτής Επικρατείας κ. Προκόπης Παυλόπουλος.
Επίσης, ορίζεται ως Κοινοβουλευτικός Εκπρόσωπος του Συνασπισμού της Αριστεράς και της Προόδου ο Βουλευτής κ. Πέτρος Κουναλάκης.
Πρώτος ομιλητής εκ μέρους της Νέας Δημοκρατίας θα είναι ο κ. Ηλίας Βεζδρεβάνης.
Ορίστε, κύριε Βεζδρεβάνη έχετε το λόγο.
Αρχίσαμε και νωρίς, αφού σταματήσαμε τις ερωτήσεις.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Πολύ καλά κάνατε.
ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, πίστευα ότι σήμερα θα έχει ανατραπεί η ημερήσια διάταξη όχι όπως ανετράπη, κύριε Πρόεδρε, από σας προ ολίγου, αλλά με την πρωτοβουλία του κυρίου Πρωθυπουργού. Νόμιζα ότι θα ερχόταν σήμερα στη Βουλή για να μας εξηγήσει τη χαρά του και την ικανοποίησή του από την απόφαση των Ευρωπαίων να μας αφήσουν έξω από την πρώτη φάση της ΟΝΕ και να μας δώσουν το πιστοποιητικό του ουραγού της Ευρώπης. Και ακόμη πίστευα ότι θα ερχόταν να μας εξηγήσει πώς τα κατάφερε ενώ μέχρι χθες ήμασταν ισότιμοι εταίροι, να είμαστε σήμερα δευτέρας κατηγορίας μέλη της Ευρωπαϊκής 'Ενωσης.
ΠΡΟΕΔΡΟΣ (Απόστολος Κακλαμάνης): Του Ραδιοτηλεοπτικού Συμβουλίου αρμοδιότητα είναι αυτό, κύριε συνάδελφε;
ΗΛΙΑΣ ΒΕΖΔΡΕΒΑΝΗΣ: 'Οχι, κύριε Πρόεδρε, αλλά το θεώρησα απαραίτητο σήμερα, μια μέρα μετά απ' αυτήν την απόφαση, από την οποία η Ελλάδα έπαψε να είναι στο σκληρό πυρήνα της Ευρωπαϊκής 'Ενωσης ισότιμο μέλος. Σήμερα είναι δευτέρας κατηγορίας μέλος.
ΠΡΟΕΔΡΟΣ (Απόστολος Κακλαμάνης): Να καταθέσετε μια επίκαιρη ερώτηση αύριο να τη συζητήσουμε. 
ΗΛΙΑΣ ΒΕΖΔΡΕΒΑΝΗΣ: 'Εχω τη γνώμη ότι θα ακολουθήσουν πολλές τέτοιες, κύριε Πρόεδρε.
Εν πάση περιπτώσει, ερχόμαστε στο θέμα μας, για να μη σας στεναχωρώ κιόλας: 
Η σημερινή Κυβέρνηση, με πλήρη ιδεολογική σύγχυση, προσπαθεί να κρατηθεί στην εξουσία. Κάτω από τις ξεπερασμένες σοσιαλιστικές της ιδεοληψίες και μπροστά στην ωμή πραγματικότητα της επικρατήσεως των φιλελευθέρων ιδεών σε παγκόσμια κλίμακα, τα έχει κυριολεκτικά χαμένα. Και σαν να μην αρκούσαν όλα αυτά, η ισχυρότατη εσωκομματική της αντιπολίτευση αποτελεί μόνιμη πληγή για τη συνοχή της Κυβερνήσεως η οποία την εκβιάζει και είναι έτοιμη ανά πάσα στιγμή να της τραβήξει το χαλί. Δεν ομιλούμε για το λαό γιατί αυτόν βεβαίως δεν τον είχε ποτέ η σημερινή Κυβέρνηση. Διότι ως γνωστόν στις εκλογές της 22ας Σεπτεμβρίου 1996 το κυβερνών κόμμα ψηφίστηκε μόνο από το 41% του ελληνικού λαού, ενώ το 59% της αρνήθηκε την ψήφο.
Με αυτά τα δεδομένα η Κυβέρνηση του κ. Σημίτη πελαγοδρομεί και με σπασμωδικές κινήσεις, ερασιτεχνικούς σχεδιασμούς και προχειρότητες κυβερνά σήμερα τη χώρα. Μια χώρα στην οποία τα εθνικά, οικονομικά και κοινωνικά προβλήματα εγκυμονούν σοβαρότατους κινδύνους για την ίδια την ύπαρξή της. 
Παριστάμενοι μάρτυρες αυτής της θλιβερής εικόνας της Κυβερνήσεως ως Αξιωματική Αντιπολίτευση, προσπαθούμε με κάθε τρόπο να υψώσουμε φράγματα προστασίας της ελληνικής κοινωνίας και να περισώσουμε ό,τι είναι δυνατόν να περισωθεί από τους κυβερνητικούς ερασιτεχνισμούς που πολλές φορές συνδυάζονται και με αλλαζονική αυθαιρεσία.
Με υψηλό αίσθημα ευθύνης απέναντι αυτής της χώρας και του λαού της αλλά και του μέλλοντος του έθνους μας αντιστεκόμεθα στα μοιραία λάθη της Κυβερνήσεως, κάνοντας χρήση των δικαιωμάτων μας, όπως προκύπτουν αυτά από το Σύνταγμα και από τον Κανονισμό της Βουλής.
'Ετσι σήμερα, με τη συζητούμενη επερώτηση, εγκαλούμε την Κυβέρνηση για την απαράδεκτη συμπεριφορά της στη διοίκηση του ραδιοτηλεοπτικού δικτύου της χώρας.
Κύριε Υπουργέ, παρά τις γνωστές και διακηρυγμένες θέσεις μας έναντι των κρατικών οργανισμών και επιχειρήσεων, έχουμε δεσμευθεί και υποστηρίζουμε τον κρατικό χαρακτήρα της ΕΡΤ. Οι λόγοι είναι αυτονόητοι και δεν χρειάζεται να τους αναλύσουμε. Παίζει όμως, ειλικρινά θέλω να μου πείτε, κύριε Υπουργέ, η ΕΡΤ τον εθνικό της ρόλο σήμερα; Αυτόν για τον οποίο και εμείς δεχόμεθα το δημόσιο χαρακτήρα της; Μια απλή παρακολούθηση των προγραμμάτων αυτής πείθει, νομίζω, τον καθένα ότι έχει μετατραπεί σε ένα μικρομάγαζο των κυβερνητικών επιθυμιών και σκοπιμοτήτων. 
Οι προκλητικές προπαγανδιστικές πρακτικές αηδιάζουν τους θεατές και τους ακροατές του Εθνικού Ραδιοτηλεοπτικού Δικτύου. Το κλίμα ανασφαλείας, αναξιοκρατίας και αναξιοπρεπείας καθηλώνει το προσωπικό της Ε.Ρ.Τ. και τη στερεί από την πλούσια εμπειρία του. Οι συγκρούσεις των διαφόρων φατριών του κυβερνώντος κόμματος και οι αντιπαλότητες μεταξύ των "εκσυγχρονιστών" και των μη εκσυγχρονιστών οδηγούν σε συχνές αλλαγές προσώπων στις διευθυντικές θέσεις με όλες τις συνέπειες για τον προγραμματισμό και τη λειτουργία της Ε.Ρ.Τ.
Η προσπάθεια εξυπηρέτησης και πλουτισμού, κύριε Υπουργέ, των "ημετέρων" με τις πολυδάπανες εξωτερικές παραγωγές αφήνουν ανεκμετάλλευτο το πλούσιο αρχείο της Εθνικής Ραδιοφωνίας και Τηλεοράσεως για το οποίο έχει πληρώσει αρκετά δισεκατομμύρια ο ελληνικός λαός. 
(Στο σημείο αυτό, την Προεδρική 'Εδρα καταλαμβάνει ο Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)
Ο πλούσιος εξοπλισμός της Ε.Ρ.Τ. με τα καταξιωμένα στελέχη της μένουν στις αποθήκες ο πρώτος και στα "ψυγεία" στην καλύτερη περίπτωση τα δεύτερα. Και δεν γίνονται, κύριοι συνάδελφοι, εσωτερικές παραγωγές για να κινούνται ασύδοτα οι άνθρωποι της αγοράς και να μοσχοπωλούν τα αμφιβόλου αξίας έργα τους διασπαθίζοντας το μόχθο και τον ιδρώτα του ελληνικού λαού. 
Για παράδειγμα, σας αναφέρω -τουλάχιστον, κύριε Υπουργέ, αυτές τις πληροφορίες έχω αν δεν είναι ακριβείς διορθώστε με- ότι μια ταινία που στην αγορά έχει αξία διακόσιες έως τριακόσιες χιλιάδες (200.000-300.000) δραχμές η Ε.Ρ.Τ. την αγοράζει ένα και ενάμισι εκατομμύριο (1.000.000 και 1.500.000) δραχμές. Και όπως προείπα έχει τη δυνατότητα η Ε.Ρ.Τ. να κάνει εσωτερικές παραγωγές χρησιμοποιώντας και τον αξιόλογο εξοπλισμό τον οποίο έχει αλλά και τα καταξιωμένα στελέχη τα οποία έχει, δεδομένου ότι η Εθνική Ραδιοφωνία Τηλεόραση είναι η παλαιοτέρα σ'αυτήν τη χώρα, έχει στελέχη καταξιωμένα με πλουσιοτάτη εμπειρία.
Κύριοι συνάδελφοι, το πολυδιαφημισμένο πρόγραμμα εξυγίανσης της Ε.Ρ.Τ. κατέληξε σε ένα φιάσκο με δυνατότητα εφαρμογής μόνο στα χαρτιά, αφού στοίχισε στους 'Ελληνες φορολογουμένους κάποιες δεκάδες δισεκατομμυρίων δραχμών. Δεν μπορούσε άλλωστε, κύριοι συνάδελφοι, να γίνει διαφορετικά.'Οπως οι κομματικοί εγκάθετοι του κυβερνώντος κόμματος σε όλους τους άλλους τομείς κάνουν τα ίδια, το ίδιο θα έκαναν και οι εγκάθετοι του κυβερνώντος κόμματος στο Εθνικό Ραδιοτηλεοπτικό Δίκτυο. Αψευδής μάρτυς είναι, 
 

 



Σελίδα 7725 
κύριε Υπουργέ, η "Ολυμπιακή", η οποία πήρε περί τα επτακόσια δισεκατομμύρια (700.000.000.000) δραχμές για να εξυγιανθεί και, όπως είναι γνωστό, σήμερα ζητάει άλλα τόσα για να κάνει ό,τι έκανε στην πρώτη εξυγίανση και στη δεύτερη και να έρθει μετά από λίγο καιρό να μας ξανακάνει τα ίδια.
Και ακόμη, γνωστό είναι το τι συμβαίνει στις αστικές συγκοινωνίες, οι οποίες για να επιβιώσουν σήμερα ζητούν άλλα οκτακόσια δισεκατομμύρια (800.000.000.000) δραχμές για να εξυγιανθούν και αυτές για δεύτερη φορά, γιατί δεν σας άρεσε, κύριε Υπουργέ, η τακτική την οποία ακολούθησε η Κυβέρνηση Μητσοτάκη με την αποκρατικοποίηση.
Ειλικρινά, διακατέχομαι από το φόβο ότι και η Ε.Ρ.Τ., κύριε Υπουργέ, σε λίγο καιρό θα έχει την τύχη της Ολυμπιακής. Και θα ήθελα να μας πληροφορήσετε έτσι για να γνωρίζει ο ελληνικός λαός γιατί εκείνος ο οποίος πληρώνει τις όποιες ατασθαλίες είναι ο ελληνικός λαός. Τουλάχιστον, να γνωρίζει έτσι από απλή περιέργεια ποια είναι η οικονομική κατάσταση σήμερα της Ε.Ρ.Τ. Δώστε μας, κύριε Υπουργέ, κάποια στοιχεία. 'Οχι σε μας, δώστε τα στη Βουλή για να τα δει ο ελληνικός λαός.
Aκόμη, ποιες είναι οι αποδοχές των μεγαλοσχημόνων της ΕΡΤ; Να δούμε, πλησιάζουν, μήπως τις αποδοχές του κ. Τσακιρίδη της "Ολυμπιακής";
Αλλά, ας επανέλθω. Η εξάρτηση της Κυβερνήσεως Σημίτη από τα γνωστά διαπλεκόμενα, σε συνδυασμό και με την έλλειψη κάθε συντονισμού μεταξύ του Υπουργείου Τύπου και του Υπουργείου Μεταφορών και Επικοινωνιών, δεν επιτρέπουν την εξυγίανση του ραδιοτηλεοπτικού τοπίου της χώρας, το οποίο έχει μετατραπεί σε μία πραγματική ζούγκλα. Κύριε Υπουργέ, δεν διανοούμαι ότι σας διαφεύγει η κατάσταση. Δεν μπορώ να φαντασθώ ότι δεν γνωρίζετε ποια είναι η κατάσταση σήμερα στο ραδιοτηλεοπτικό τοπίο της χώρας. Το ονόμασα "ζούγκλα" και επιμένω να το ονομάζω έτσι, γιατί τέτοιο είναι. Αφού το γνωρίζετε, τι κάνετε; Γι' αυτό ακριβώς είπα ότι εξαρτημένοι από τα διαπλεκόμενα, δεν τολμάτε να κάνετε την εξυγίανση.
Η κυβερνητική πλειοψηφία στο Ραδιοτηλεοπτικό Συμβούλιο πνίγει τις έντιμες φωνές και ουσιαστικά τις έχει ευνουχίσει. Και όχι μόνο αυτό. Συχνά παρεμβαίνει -και είναι γνωστές οι περιπτώσεις- ζητώντας να απολογηθούν άνθρωποι που τίμησαν και τιμούν την έντιμη και σωστή δημοσιογραφία, την έντιμη και σωστή ενημέρωση.
Η Κυβέρνηση δεν έχει αντιληφθεί την αλλαγή των καιρών και λειτουργεί την ΕΡΤ με τις πρακτικές της δεκαετίας του 1980, πρακτικές που καταδικάστηκαν από την κοινή γνώμη και οδήγησαν τη Νέα Δημοκρατία στη μάχη για την ελεύθερη ραδιοφωνία και τηλεόραση στον τόπο μας. Κάποιοι εγκάθετοι του κυβερνώντος κόμματος φαίνεται ότι δεν μπορούν να λησμονήσουν τις παλιές αθλιότητες, τότε που παρουσίαζαν -ήμουν, κύριε Υπουργέ, νέος Βουλευτής τότε και τα έβλεπα αυτά στην τηλεόραση- ομιλούντα τον Αρχηγό μου τότε κ. Μητσοτάκη, με την πλάτη, γιατί λέγατε ότι δεν μπορούσατε να βάλετε μία κάμερα από την άλλη πλευρά για να τον δείξετε με το πρόσωπο.
Αν, κύριε Υπουργέ, θέλετε να επαναφέρετε τις πρακτικές της δεκαετίας του 1980, νομίζω ότι ούτε εσάς τιμά ούτε την Κυβέρνηση, αλλά ούτε και τον πολιτισμό αυτής της χώρας και τον πολιτισμό του πολιτικού κόσμου.
Λειτουργούν, κύριε Υπουργέ, στην ΕΡΤ ακόμη με την αίσθηση ότι είναι ιδιοκτήτες. Η ΕΡΤ δεν είναι ιδιοκτησία ούτε των διορισμένων εγκαθέτων του κόμματος, ούτε κάποιων υπολειμμάτων του προηγουμένου κόμματός σας, διότι τώρα τα έχουμε μπλέξει με το παλαιό και το νέο ΠΑ.ΣΟ.Κ. και δεν ξέρουμε ειλικρινά ποιοι κινούν τα νήματα και πώς. Αν νομίζουν, λοιπόν, όλοι αυτοί ότι η ΕΡΤ είναι ιδιοκτησία τους, κάνουν μεγάλο λάθος. Η ΕΡΤ, κύριε Υπουργέ, ανήκει στον ελληνικό λαό που την πληρώνει, η ΕΡΤ ανήκει στον ελληνικό λαό που από το μόχθο του και από την άγρια φορολογία που του έχετε επιβάλει τα τελευταία χρόνια, προσπαθεί να ανταποκριθεί στις οικονομικές του υποχρεώσεις, με τεράστιες δυσκολίες.
Η ΕΡΤ, κύριε Υπουργέ, έχει αναγκαστικούς συνδρομητές ολόκληρο τον ελληνικό λαό. 'Εχει τις κρατικές επιχορηγήσεις. 'Εχει προνομιακή συμμετοχή στη διαφημιστική πίττα των ΔΕΚΟ. 'Εχει ανθρώπινο δυναμικό με πλουσιοτάτη πείρα, που αποκτήθηκε μέσα σ' αυτόν τον οργανισμό, σ' αυτήν την εταιρεία, από το μόχθο του ελληνικού λαού, θα το επαναλάβω για μια ακόμη φορά. 'Εχει τα πλουσιότερα αρχεία, που είναι κρατική περιουσία. 'Εχει εγκαταστάσεις που ανήκουν στην ελληνική πολιτεία. 'Εχει εξοπλισμό που προήλθε πάλι από τον ιδρώτα του ελληνικού λαού. 'Εχει, λοιπόν, η ΕΡΤ αυτά και πολλά άλλα κατά τρόπο προνομιακό. 
Αν αυτά τα προνόμια, κύριοι συνάδελφοι, τα είχε ένα ιδρυόμενο ιδιωτικό κανάλι, όλοι αντιλαμβάνονται ότι θα κατείχε τα σκήπτρα της τηλεθέασης και της ακροαματικότητας. 
Ποια είναι όμως, η μερίδα της τηλεθέασης για παράδειγμα, που παίρνει η ΕΤ από την ελληνική κοινωνία έναντι των άλλων καναλιών; Είναι γνωστή. Κατέχει με πείσμα την τελευταία θέση.
'Εχουμε μάλιστα, δύο στοιχεία που θα έπρεπε να κάνουν την Κυβέρνηση να χάνει τον ύπνο της, αλλά -λυπάμαι που θα το πω- πού τέτοια ευαισθησία; Πριν από τις εκσυγχρονιστικές προσπάθειες η ΕΤ δαπανούσε δύο δισεκατομμύρια (2.000.000.000) δραχμές και είχε ποσοστό τηλεθέασης 4,5%. Μετά τις εκσυγχρονιστικές παρεμβάσεις η ΕΤ ενώ δαπανά πέντε δισεκατομμύρια (5.000.000.000) δραχμές έχει τηλεθέαση 2,5%. 
Κάθε λογικός άνθρωπος θα προβληματιζόταν και θα λάμβανε μέτρα, κύριε Υπουργέ, και δεν θα άφηνε την ΕΤ να μη "βλέπεται" από την ελληνική κοινωνία και από τον ελληνικό λαό. Αντ' αυτού η Κυβέρνηση αδιαφορεί, αν δεν τροφοδοτεί με τους κομματικούς της εγκαθέτους καταστάσεις που οδηγούν την ΕΤ στην κατάρρευση.
Με προσωπικό που δεν γνωρίζει αν την επομένη θα είναι στη θέση του, αν θα είναι στη δουλειά του, αν θα είναι στο πόστο στο οποίο πιστεύει ότι μπορεί να αποδώσει ή αν θα είναι στο ψυγείο, πώς είναι δυνατόν, κύριε Υπουργέ, να υπάρξει αναδιοργάνωση της ΕΤ και προσφορά προς τον ελληνικό λαό;
Η αξιοπιστία της ΕΤ, κύριε Υπουργέ -δεν αμφιβάλλω ότι το γνωρίζετε, αλλά είναι καλό να το πούμε σε αυτήν την Αίθουσα- έχει φθάσει στο ναδίρ, σε μία εποχή που είναι δυνατή η αναβάθμισή της, είναι δυνατή η αύξηση της αξιοπιστίας της, γιατί μη νομίζετε ότι ο ελληνικός λαός είναι ιδιαίτερα ευχαριστημένος από τα προγράμματα των άλλων καναλιών.
Κύριε Υπουργέ, εμείς πιστεύουμε, ότι η ΕΤ πρέπει να ζήσει ως τηλεόραση δημόσιου χαρακτήρα, αλλά με προσφορά ανάλογη προς τις θυσίες τις οποίες υποβάλλεται ο ελληνικός λαός για να ζήσει αυτή και όχι τα παντός είδους τρωκτικά της. Γι' αυτό, με αυτήν την επερώτηση σας κάνουμε να συνειδητοποιήσετε ότι έχετε υποχρέωση να λάβετε μέτρα. Ευθύνεστε για την μέχρι τούδε πρακτική της ΕΤ, ως εθνικού καναλιού.
Κύριοι συνάδελφοι, η σημερινή κατάσταση στην ΕΤ δεν πάει άλλο. Χθες ακόμη, κύριε Υπουργέ, είχα ένα πλήθος από διαμαρτυρίες για την επί δίωρο παρουσίαση της συζύγου γνωστού κομμουνιστού, που ήταν πρόκληση για την ελληνική κοινωνία.
Θα ρωτούσα από αυτό το Βήμα, κύριε Υπουργέ: Γιατί δεν παρουσιάζετε και την άλλη πλευρά; Γιατί δεν παρουσιάζετε και την Ελένη, να ακουστεί και η Ελένη από την ΕΤ;
Η αγανάκτηση των συμπατριωτών μου, κύριε Υπουργέ, χτες ήταν τέτοια, που με αναγκάζει, παρ' ότι παρεκκλίνω από το κείμενο της επερωτήσεως, να το αναφέρω στην Εθνική Αντιπροσωπεία.
Επιπλέον θα θέλαμε, κύριε Υπουργέ, να μας απαντήσετε σε μερικά ερωτήματα. 
Ποιες είναι οι κατηγορίες, στις οποίες κατατάσσεται το προσωπικό που εργάζεται στο ραδιοτηλεοπτικό δίκτυο; Δεύτερη ερώτηση, ποιος ο ακριβής αριθμός των εργαζομένων όλων των κατηγοριών, ποιες οι δαπάνες για κάθε κατηγορία; Πόσες συνεργασίες υπάρχουν, που εντάσσονται στις εσωτερικές παραγωγές; Πέμπτον, ποιος είναι ο αριθμός των 
 

 



Σελίδα 7726 
συνεργατών σε κάθε παραγωγή και ποιο ποσό καταβάλλεται ως αμοιβή των; Ποιος είναι και πώς λειτουργεί ο κανονισμός προμηθείας παραγωγής των σειρών που δίνονται στο εθνικό ραδιοτηλεοπτικό δίκτυο; Πόσοι και ποιοι δημοσιογράφοι απασχολούνται και πού; Πώς εφαρμόστηκε το πρόγραμμα της εξυγίανσης της ΕΡΤ και τι επέτυχε;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
'Ενα λεπτό μόνο, κύριε Πρόεδρε.
Πόσοι δημοσιογράφοι εργάζονται στο Υπουργείο Τύπου και πόσοι από αυτούς είναι αποσπασμένοι και πού; Είναι αποφασισμένη η Κυβέρνηση να φέρει στη Βουλή το θέμα του εθνικού ραδιοτηλεοπτικού δικτύου και τα προβλήματα που υπάρχουν, ώστε σε διακομματική βάση να αντιμετωπίσουμε τα προβλήματα που υπάρχουν στα θέματα διαχείρισης, διοίκησης, προσλήψεως προσωπικού κλπ.;
Αρκούμαι μόνο σ'αυτά τα δέκα ερωτήματα, κύριε Υπουργέ, γιατί υπάρχει πλήθος άλλων, που θα ήθελε κανείς να ρωτήσει και είμαι σίγουρος ότι οι συνάδελφοι που θα ακολουθήσουν, θα πουν περισσότερα. Σας παραπέμπω από τούδε στον κ. Παυλόπουλο, για να μην επιχειρήσετε από την αρχή να μιλήσετε για παρεμβάσεις, για το ότι οι παρεμβάσεις που ανέφερα, είναι παρεμβάσεις που δεν έχουν αντίκρυσμα. Σας το λέω από τώρα, για να σας προφυλάξω, αν θέλετε.
Κλείνοντας, θέλω να επισημάνω ότι η Νέα Δημοκρατία στα θέματα του εθνικού ραδιοτηλεοπτικού δικτύου έχει τεράστιο ενδιαφέρον, γιατί πρέπει η κρατική ραδιοφωνία και τηλεόραση να επιτελέσει τον εθνικό της ρόλο, αυτόν0 το ρόλο που δυστυχώς δεν επιτελεί με τη σημερινή διοίκηση, όπως αυτή διατάσσεται από τη σημερινή Κυβέρνηση.
Ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Πριν δώσω το λόγο στο δεύτερο των επερωτώντων κ. Καρατζαφέρη, έχω τη χαρά να ανακοινώσω στο Σώμα, ότι από τα Θεωρεία των δημοσίων υπαλλήλων και ανωτάτων λειτουργών παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", είκοσι δύο φοιτητές και ένας συνοδός-καθηγητής του Τμήματος Φιλοσοφίας του Αριστοτελείου Πανεπιστημίου Θεσσαλονίκης. Τους καλωσορίζουμε στο Κοινοβούλιο.
(Χειροκροτήματα από όλες τις πτέρυγες)
Ο κ. Γεώργιος Καρατζαφέρης, Βουλευτής Αθηνών, έχει το λόγο για πέντε λεπτά.
ΓΕΩΡΓΙΟΣ ΚΑΡΑΤΖΑΦΕΡΗΣ: Μου κάνει εντύπωση, κύριε Υπουργέ, ότι σας εγκατέλειψαν και οι εκατόν εξήντα δύο Βουλευτές του Κινήματος, είτε γιατί πιστεύουν στις ικανότητές σας είτε γιατί πιστεύουν ότι όσοι και να είναι εδώ, δεν μπορούν να σας βοηθήσουν από την ανυπαρξία που υπάρχει στην κρατική τηλεόραση και ραδιοφωνία.
Βέβαια εγώ είμαι από εκείνους που πιστεύουν ότι έχετε επιτελέσει ένα σημαντικότατο έργο. Αλλά στην προπαγάνδα, όχι σε απόδοση εργασίας. Εκεί τα έχετε καταφέρει περίφημα. 'Εχετε στήσει ένα μηχανισμό, ελέγχετε τα πάντα και αυτήν την Κυβέρνηση της ανυπαρξίας, των συνεχών λαθών τη βγάζετε προς τα έξω με ένα ροδαλό χρώμα, μ' ένα πρόσωπο ευχάριστο.
Και βεβαίως το είδαμε και το Σαββατοκύριακο που πέρασε. Εισπράξατε αυτήν την τεράστια ήττα, το χαστούκι, όπου όλες οι χώρες μπήκαν στην πρώτη ταχύτητα και μόνο η Ελλάδα, από αυτές που ήθελαν να μπουν, έμεινε απ' έξω με παραπομπή σε δύο χρόνια και θα δούμε αν στα δύο χρόνια, με τις τότε συνθήκες, μπορούμε να προσχωρήσουμε.
Και εσείς πώς το βγάλατε στα κρατικά κανάλια; 'Εβλεπα εχθές την ΕΤ και νόμιζα ότι έβλεπα την τηλεόραση των Βρυξελλών ή της Λισαβώνας, της Μαδρίτηςνα θαυμάζουν για την επίδοση των κρατών τους.
Μα, είναι δυνατόν να εμπαίζετε με αυτόν τον τρόπο, κύριε Υπουργέ; Και πώς το έχετε κατορθώσει αυτό το πράγμα; Με το γνωστό τρόπο, πήρατε δύο-τρία εκατομμύρια δραχμές, τα δώσατε σε δημοσιογράφους και εν συνεχεία τους χρησιμοποιείτε όχι μόνο ως πραιτωριανούς μέσα από την κρατική τηλεόραση, για να βγαίνουν σε πρωινές εκπομπές και να λένε "τι ωραία που πάει ο κ. Σημίτης, τι καλά που τα λέει ο κ. Ρέππας", αλλά ταυτοχρόνως με τα λεφτά που δίνει ο φορολογούμενος πολίτης, με το ρολόι της ΔΕΗ και δεκαχίλιαρο, τους έχετε να προσφέρουν διπλή δουλειά και να είναι στην ΕΡΤ και ταυτοχρόνως να είναι και σε μία εφημερίδα τους δικού σας χώρου, όπου από τις στήλες τους εξυπηρετούν το έργο σας. Και έτσι λοιπόν, με ένα σμπάρο έχετε δύο τρυγώνια.
Αυτή, λοιπόν, είναι η προπαγάνδα στην οποία έχετε πετύχει και πράγματι πρέπει να σας συγχαίρει κανείς. Αλλά δεν πρέπει να ξεχνά κανείς ότι όλο αυτό είναι μία μεγάλη απάτη εις βάρος του ελληνικού λαού, το να προσπαθείτε με τρόπο τέτοιο, επαίσχυντο, να δίδετε το μαύρο-άσπρο, γιατί περί αυτού πρόκειται, κύριε Υπουργέ.
'Εχετε μία κρατική τηλεόραση και δεν ξέρετε πόσοι δουλεύουν εκεί -είμαι σίγουρος ότι δεν ξέρετε πόσοι είναι, γι' αυτό δεν μας έχετε απαντήσει και σε ωμή ερώτηση- με ποιο τρόπο δουλεύουν και πόσοι απασχολούνται με δελτία παροχής της ντροπής.
Εγώ περιμένω. Σας έχω ένα ερώτημα εδώ. Ποιος είναι ο ακριβής αριθμός των εργαζομένων; Ποιοι από αυτούς απασχολούνται με σχέση εργασίας ως έκτακτοι ή ως τακτικό προσωπικό; Ποιοι είναι αυτοί, οι οποίοι έχουν πάει "σφήνες" σε εσωτερικές παραγωγές; Είναι μία δική σας επινόηση αυτή. Ποιοι δημοσιογράφοι απασχολούνται και με ποιο αντικείμενο απασχολούνται και αν το μόνο τους αντικείμενο είναι να εκθειάζουν την Κυβέρνηση; Ποιο είναι το ανοδικό κοστολόγιο κάθε εσωτερικής παραγωγής;
'Εχω εδώ, κύριε Υπουργέ, μία σύγκριση καταλυτική. 
Περίοδος 1991-1993, Κυβέρνηση Μητσοτάκη, τίτλος παραγωγής: "'Οταν ήμουν δάσκαλος", ύψος παραγωγής ανά επεισόδιο τέσσερα εκατομμύρια (4.000.000) δραχμές, είκοσι επεισόδια ογδόντα εκατομμύρια (80.000.000) δραχμές.
Πρώτο εξάμηνο και δεύτερο εξάμηνο του 1994, Κυβέρνηση δική σας, τίτλος παραγωγής: "Η αγάπη άργησε μία μέρα", ύψος παραγωγής δεκαεννέα εκατομμύρια (19.000.000) δραχμές από τέσσερα εκατομμύρια (4.000.000) δραχμές που ήταν, κύριε Υπουργέ. Συνολικά τα είκοσι επεισόδια στοίχισαν τριακόσια ογδόντα εκατομμύρια (380.000.000) δραχμές.
Κυβέρνηση Νέας Δημοκρατίας, τίτλος παραγωγής: "Ο φόβος", ύψος παραγωγής τέσσερα εκατομμύρια (4.000.000) δραχμές.
Περίοδος 1994-1995, τίτλος παραγωγής: "Διπλή αλήθεια", ύψος κατά επεισόδιο δεκατρία εκατομμύρια (13.000.000) δραχμές και τώρα, κύριε Υπουργέ, έχουν προστεθεί και άλλα μηδενικά κατά επεισόδιο. 
Πού πήγαν όλα αυτά τα χρήματα, κύριε Υπουργέ; Το ξέρετε πάρα πολύ καλά και μειδιάτε. Είναι, όπως λέμε, το ξύδι γλυκάδι. Το χαμόγελό σας είναι πικρό, κύριε Υπουργέ.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Επειδή δεν συμμερίζομαι τη "ΝΕΑ ΕΛΠΙΔΑ" που επαγγέλεσθε. Μη φοβάσθε, θα μιλήσουμε για όλα αυτά.
ΓΕΩΡΓΙΟΣ ΚΑΡΑΤΖΑΦΕΡΗΣ: Η νέα ελπίδα, κύριε Υπουργέ, σας αποδεικνύει ότι και ένας άνθρωπος μπορεί κάθε φορά να σας κατακεραυνώνει και θα δείτε ότι θα γίνουν περισσότερες οι εκπομπές και μην πηγαίνετε αλλού.
Βεβαίως, κύριε Υπουργέ, ο τρόπος, που πιστεύαμε ότι τον είχαμε ξεπεράσει -ανάθεση εκπομπών "Μισό-μισό" από το Μέγαρο Μαξίμου με την κ. Δήμητρα Λιάνη- να που επανέρχεται. Τότε βέβαια διόριζε ο κύριος Πρωθυπουργός ο τύποις, τώρα έχουμε τον ουσία Πρωθυπουργό να διορίζει με αυτόν τον τρόπο τις εκπομπές. Και βεβαίως αυτό θα μου πείτε ότι σας θυμίζει εξτρεμισμό. Σας παραπέμπω εκεί, αν θέλετε, κύριε Υπουργέ.
Βεβαίως, είχατε και προχθές καταγγελία από τους δημοσιογράφους. 
Ο κ. Βέλτσος είναι δημοσιογράφος; Δώσατε εκπομπή με μία πλουσιοτάτη αντιπαροχή στον κ. Βέλτσο, που κανείς δεν καταλαβαίνει τι λέει. Εάν υπάρξει ένας που καταλαβαίνει δέκα 
 

 



Σελίδα 7727 
λεπτά τι λέει ο κ. Βέλτσος, εγώ δίνω μία μηνιαία αποζημίωση στο χωριό "SOS". Εν πάση περιπτώσει, επειδή ακριβώς είναι ο εκλεκτός, ο φίλος του Πρωθυπουργού, ο κ. Βέλτσος βρέθηκε με δική του εκπομπή.
Και βεβαίως δεν θα μπορέσετε να μας αντικρούσετε πώς και για ποιο λόγο δίνονται δύο και τρία εκατομμύρια (2.000.000 και 3.000.000) δραχμές το μήνα σε κάποιους δικούς σας εκλεκτούς. 
'Ολα αυτά είναι αμείλικτα και βεβαίως, κύριε Υπουργέ, το ξέρετε πολύ καλά ότι έχετε σπείρει ανέμους, αλλά δεν θα θερίσετε στο δρόμο σας θύελλες, αλλά κατολισθήσεις, που οδηγούν το κόμμα σας στις επόμενες εκλογές σε αποτελέσματα σαν αυτά της ΝΕΤ, εκεί στο μονοψήφιο αριθμό, κύριε Υπουργέ.
Και θα τα πούμε στη δευτερολογία σε απάντηση αυτού του πικρού χαμόγελου, το οποίο προσπαθείτε να εκτοξεύσετε στην Αίθουσα.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω τη χαρά να ανακοινώσω ότι από τα δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", εξήντα τρεις μαθητές και δύο συνοδοί-καθηγητές από το 6ο Γυμνάσιο Ζωγράφου.
Τους καλωσορίζουμε στο Κοινοβούλιο.
(Χειροκροτήματα από όλες τις πτέρυγες)
Ο κ. Θεόδωρος Κασσίμης, Βουλευτής Αθηνών και Ζωγράφου, έχει το λόγο.
ΘΕΟΔΩΡΟΣ ΚΑΣΣΙΜΗΣ: Κύριε Υπουργέ, πριν από εννέα περίπου χρόνια, το Σεπτέμβριο του 1989, ήμουν ο εισηγητής του νόμου για την ιδιωτική τηλεόραση και ιδιωτική ραδιοφωνία. Τότε μιλώντας στο Κοινοβούλιο είχα πει δύο πράγματα, τα οποία δεν ήταν η δική μου άποψη. 'Ηταν τότε η κυριαρχούσα άποψη στο κόμμα της Νέας Δημοκρατίας, που ισχύει και σήμερα.
Είχαμε τονίσει ότι η δημιουργία των ιδιωτικών καναλιών αυξάνει τη σημαντικότητα και το ρόλο της Εθνικής Ραδιοφωνίας και Τηλεόρασης, διότι πέραν του ότι ελπίζαμε ότι θα συνέχιζε, με άλλη λογική, μέσα στον ανταγωνισμό να είναι ένα ενημερωτικό και ψυχαγωγικό μέσο, θα είχε και την ευθύνη να διατηρήσει το επίπεδο και τις ισορροπίες με την ιδιωτική τηλεόραση, γιατί δεν θέλαμε το μονοπώλιο το οποίο είχε πριν η ΕΡΤ να περάσει σε χέρια ιδιωτικά.
Αντί γι'αυτό, τι έγινε; Κάνατε όλοι ό,τι μπορούσατε, ώστε η ΕΡΤ να βγει εκτός ανταγωνισμού. 
Εδώ θέλω να επιμείνω σε κάτι. Ψηφίσαμε πριν από δύο χρόνια, επί του προκατόχου σας κ. Βενιζέλου, τον περίφημο νόμο για τον Τύπο. Εκεί προβλέψαμε γι'αυτές τις εταιρείες μετρήσεων και έκτοτε δεν έγινε τίποτε. Δώσαμε και στην ΕΡΤ την άδεια να συμμετάσχει στη δημιουργία τέτοιας εταιρείας και έχουμε ακόμη σήμερα την περίφημη AGB -και η ΕΡΤ είναι μονίμως εκτός παιχνιδιού- η οποία αμφισβητείται από διαφημιζόμενους, από μέσα κλπ. 'Εχουμε μείνει, λοιπόν, με μια εταιρεία που καθορίζει πού οδηγείται η διαφήμιση.
Αλλά πώς να οδηγηθεί η διαφήμιση στην ΕΡΤ, όταν στις μία η ώρα το ταμείο της ΕΡΤ κλείνει; 'Οταν ένας τηλεοπτικός σταθμός έχει μια αποκλειστικότητα το βράδυ για τις ειδήσεις, χτυπάνε τηλέφωνα σε διαφημιστικές εταιρείες και λένε "θα έχω αυτό το αποκλειστικό να το διαφημίσω, βάλε ρεκλάμα". Η ΕΡΤ δεν μπορεί, γιατί μία η ώρα έκλεισε η ΕΡΤ. Δεν μπορεί, λοιπόν, να εισπράξει, δεν μπορεί να πάρει παραγγελία διαφημίσεως. Πώς, λοιπόν, η ΕΡΤ να γίνει ανταγωνιστική;
'Εχει καταληστευθεί το αρχείο της ΕΡΤ. Η ΕΡΤ είχε τα τελειότερα μηχανήματα και τους καλύτερους τεχνικούς. Τα καταφέρατε, ώστε οι περισσότεροι μεν καλοί τεχνικοί να έχουν μεταπηδήσει στον ιδιωτικό τομέα, οι άλλοι να δουλεύουν στον ιδιωτικό τομέα κρυφά και να αποδίδουν παραπάνω απ'ό,τι στην ΕΡΤ. Και φυσικά έχει καταληστευθεί το αρχείο της ΕΡΤ, το οποίο δεν λέω ότι έπρεπε να μείνει στην αποκλειστικότητα της κρατικής τηλεόρασης, αλλά όχι να εξαφανιστεί από την ΕΡΤ, όπου έγινε μια δουλειά για να προστατευθεί την περίοδο 1990-1993 και να εμφανίζεται απλώς και μόνο σε κάποια ιδιωτικά κανάλια.
'Ενα άλλο θέμα, κύριε Υπουργέ, είναι το θέμα του Εθνικού Ραδιοτηλεοπτικού Συμβουλίου. Είναι το ίδιο πράγμα που είχα θέσει και τον Σεπτέμβριο του 1989, τότε που κάποιοι συνάδελφοι έλεγαν, με πόσους θα εκπροσωπηθεί το κάθε κόμμα. Τότε, είχα δηλώσει εδώ: "Προς Θεού! Τα κόμματα πρέπει να υποδείξουν από έναν 'Ελληνα πολίτη, προσωπικότητα τέτοια η οποία να συμμετέχει στο Εθνικό Συμβούλιο, αλλά όχι ως εκπρόσωπός τους". Δεν έχουν κανένα λόγο τα κόμματα να εκπροσωπούνται δι'εκπροσώπου, τον οποίο ελέγχουν, τον οποίο εγκλωβίζουν σε κομματικές ή πολιτικές ή άλλες σκοπιμότητες.
Είναι εγκληματικό. Εξ ου και θέλω να δηλώσω ότι διαφωνώ απόλυτα με την οποιαδήποτε διακομματική επιτροπή, η οποία θα ασκεί διοίκηση στην κρατική ραδιοτηλεόραση. Ναι, έλεγχο μπορεί και πρέπει να ασκεί η Βουλή. Ναι, η Διαρκής Επιτροπή πρέπει να ασκεί μόνιμο έλεγχο. Αλλά τόσο στην ΕΡΤ, όσο και στο Εθνικό Συμβούλιο, δεν μπορεί να υπάρχουν κομματικοί εκπρόσωποι, ούτε μπορεί να υπάρχουν μέλη τους, τα οποία έχουν άμεση οικονομική εξάρτηση με λειτουργούντες τηλεοπτικούς ή ραδιοφωνικούς σταθμούς.
Αν πράγματι θέλουμε η ΕΡΤ, πέραν του ρόλου της, ως ένα μέσο επικοινωνίας, ψυχαγωγίας και ενημερώσεως, να παίξει και το ρόλο που πρέπει να παίξει, για να μπορέσουμε πράγματι να έχουμε πλουραλισμό όσο γίνεται μη κατευθυνόμενο στη χώρα αυτή, πρέπει να αλλάξει και η λογική διαχειρίσεως της ΕΡΤ και πάνω απ'όλα, πρέπει το Εθνικό Ραδιοτηλεοπτικό Συμβούλιο να ξεφύγει από την επιρροή και της Κυβερνήσεως και των κομμάτων, αν πράγματι αυτό μας ενδιαφέρει. Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τσιτουρίδης έχει το λόγο.
ΣΑΒΒΑΣ ΤΣΙΤΟΥΡΙΔΗΣ: Ευχαριστώ, κύριε Πρόεδρε.
Κύριε Πρόεδρε, εκτιμούμε ότι στην πολιτεία και στην κοινωνία του 21ου αιώνα, στον αιώνα τον οποίο φθάνουμε, δεν μπορούμε να προχωρήσουμε, χωρίς συνεννόηση των πολιτικών και κοινωνικών δυνάμεων σ' αυτόν τον τόπο για ορισμένα βασικά ζητήματα και δεν μπορούμε να προχωρήσουμε, χωρίς την αποτελεσματική λειτουργία μιας ανεξάρτητης διοικητικής αρχής, έξω από κόμματα, που θα διασφαλίζει τη λειτουργία ραδιοτηλεοπτικών μέσων υψηλότερης ποιότητας απ' αυτήν που προσφέρεται σήμερα.
Δεν είναι δυνατόν να ομιλούμε για εκσυγχρονισμό σ' αυτόν τον τόπο, όταν ακόμη και το Σαββατοκύριακο που πέρασε η ελληνική κοινή γνώμη υπέστη μια βάρβαρη, θα έλεγα, επίθεση και προσπάθεια από την πλευρά των κρατικών ραδιοτηλεοπτικών μέσων, για να μας πείσουν αυτά τα μέσα, επιχειρώντας να υποβαθμίσουν τη νοημοσύνη όλων μας, ότι αυτό το οποίο ζήσαμε στις Βρυξέλλες, δηλαδή την ομολογία της αποτυχίας μας, το γεγονός ότι μείναμε έξω από τους έντεκα που προχώρησαν μαζί, στην ΟΝΕ, ήταν μια μεγάλη ελληνική επιτυχία. Και αυτό ήταν συνέχεια αυτού που ζήσαμε πριν από ένα μήνα, όταν η αποτυχία της οικονομικής πολιτικής του κ. Σημίτη, η υποτίμηση της δραχμής, επιχειρήθηκε να παρουσιαστεί, ως περήφανη νίκη της ελληνικής οικονομικής πολιτικής. 'Ενα παράδειγμα μόνο σας δίδω, για να μην έλθουνε και σε άλλα. Θα πω ακόμη ένα, το οποίο είναι και προσωπικό παράπονο αν θέλετε, αλλά και κατάθεση ενός προβλήματος, το οποίο δημιουργεί ο τρόπος με τον οποίο λειτουργεί η κρατική τηλεόραση.
Επί πολλούς μήνες, κύριε Υπουργέ, εδώ ως Νέα Δημοκρατία ζητάγαμε την αποποινικοποίηση των δικών των αγροτών. Ο κ. Τζουμάκας μας παρέπεμπε στον κ. Γιαννόπουλο, ο κ. Γιαννόπουλος στον κ. Τζουμάκα και ύστερα από επτά μήνες περίπου ήλθε ο κ. Τζουμάκας μια μέρα εδώ και είπε ότι θέση της Κυβέρνησης επιτέλους είναι να συνεχιστούν οι διώξεις. Και λέω εγώ από το Βήμα της Βουλής, "ευχαριστώ την Κυβέρνηση για την ξεκάθαρη επιτέλους θέση της". Αυτό παρουσιάστηκε στο δελτίο ειδήσεων -έψαξα πολύ και κατάλαβα 
 

 



Σελίδα 7728 
τι έγινε-ότι ο κ. Τζουμάκας είναι υπέρ της ποινικοποίησης των δικών των αγροτών και η Νέα Δημοκρατία τον ευχαριστούσε γι' αυτό! 'Ετσι παρουσιάζονται πολλές φορές γεγονότα από την κρατική τηλεόραση.
Από εκεί και πέρα αναφερόμεθα και σε μία τηλεόραση, η οποία λειτουργεί με αδιαφάνεια και με κοστολόγια παραγωγών εκπομπών ανεξέλεγκτα και με μονάδες τηλεθέασης, οι οποίες έχουν κόστος, ως και εκατό φορές λέει η αγορά -έτσι λέγει, περιμένουμε απάντηση- πάνω απ' αυτές των ιδιωτικών καναλιών.
Κατανοείτε ότι όταν έχουμε τέτοιο κόστος στις μονάδες τηλεθέασης, είναι πρόκληση για ένα λαό, ο οποίος υφίσταται ό,τι υφίσταται από την οικονομική πολιτική της Κυβέρνησής σας.
Θα πρέπει να μας απαντήσετε τι αποκλειστικότητες και τι ειδήσεις έχουν δώσει αυτές οι ενημερωτικές εκπομπές, ειδικά τον τελευταίο καιρό όταν βλέπουμε πλήθος "επωνύμων" του δημοσιογραφικού κόσμου, του καλλιτεχνικού κόσμου, του ακαδημαϊκού κόσμου, οι οποίοι έχουν αμοιβές, σύμφωνα με αυτά που λέγει η αγορά, πολλαπλάσιες απ' αυτές που έχουν άλλοι σε ιδιωτικά κανάλια σε εκπομπές, όπου οι ακροαματικότητες και οι θεαματικότητες είναι υποπολλαπλάσιες απ' αυτές των ιδιωτικών καναλιών. Με ποια κριτήρια προσλαμβάνονται όλοι αυτοί οι "επώνυμοι", διότι στην αγορά αυτό το οποίο λέγεται, κύριε Υπουργέ, και το ξέρετε, είναι ότι τα κριτήρια είναι το πώς θα δημοσιοϋπαλληλήσετε μερικούς, οι οποίοι ενδεχομένως να σας είναι ενοχλητικοί. Τους δίνετε υψηλούς μισθούς, τους βάζετε στην ΕΡΤ και από κει και πέρα βεβαίως εκτελούν εντολές και αυτοί. Αυτά λέγονται και καλείσθε να απαντήσετε εδώ.
Από κει και πέρα, αν νομίζετε, ότι μέσα απ' αυτές τις πρακτικές τις οποίες ζούμε από την κρατική τηλεόραση, θα μπορέσετε να εξουσιάσετε για πολύ ακόμη την ελληνική κοινή γνώμη, τότε μάλλον σε λάθος δρόμο βρίσκεσθε.
Το πρόγραμμα εξυγίανσης, το οποίο έχει μπει μπροστά, κατ' εμάς δεν έχει προχωρήσει. Υπάρχουν πολλά θέματα ανοιχτά. Η επερώτησή μας σας θέτει και ορισμένα ερωτήματα, πλην της κριτικής την οποία κάνουμε και θα παρακαλούσαμε να έχουμε πολύ συγκεκριμένες απαντήσεις στα ερωτήματα, τα οποία θέσαμε για το κόστος της μονάδας τηλεθέασης, με ποια κριτήρια αναθέτετε εκπομπές σε όλους αυτούς τους επώνυμους και τι έχετε κάνει για να μπορέσετε να μειώσετε το κόστος των παραγωγών σας, για να γίνετε ανταγωνιστικοί στα πλαίσια του προγράμματος εξυγίανσης. Σας ευχαριστώ.
ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κεφαλογιάννης έχει το λόγο.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, μετά από την εμπεριστατωμένη ανάλυση των συναδέλφων της Νέας Δημοκρατίας, για τον τρόπο λειτουργίας της Εθνικής Ραδιοφωνίας και Τηλεόρασης, θα ήθελα να περιορισθώ στο δεύτερο μέρος της επερωτήσεως που αναφέρεται στη λειτουργία του Εθνικού Ραδιοτηλεοπτικού Συμβουλίου. Θα έλεγε κανείς για την ελλιπή λειτουργία του ΕΘνικού Ραδιοτηλεοπτικού Συμβουλίου και τη γενικότερη παθογένεια του όλου συστήματος.
Κύριε Υπουργέ, ο Πρωθυπουργός στην προ οκταμήνου πανηγυρική τελετή εγκατάστασης νέας διοίκησης, νέου προεδρείου του Εθνικού Ραδιοτηλεοπτικού Συμβουλίου, το ραδιοτηλεοπτικό τοπίο θολό και μάλιστα υποσχέθηκε ότι θα βοηθήσει στη βελτίωση του υφιστάμενου νομοθετικού πλαισίου και την υποστήριξη οργανωτική και λειτουργική του Εθνικού Ραδιοτηλεοπτικού Συμβουλίου. Μέχρι σήμερα τίποτα δεν έχει γίνει.
Το Εθνικό Ραδιοτηλεοπτικό Συμβούλιο έχει αφεθεί στην τύχη του.
Η Κυβέρνησή ψήφισε το 1995 το νόμο 2328/95 και ουσιαστικά νομοθέτησε την ήδη ισχύουσα νομοθεσία. Δηλαδή, επαναδιατύπωσε τις διατάξεις της οδηγίας '89 της Ευρωπαϊκής 'Ενωσης, των αποφάσεων του Ραδιοτηλεοπτικού Συμβουλίου, των νόμων που ίσχυαν από το 1987 μέχρι το 1993. Ενώ από την άλλη μεριά νομιμοποίησε τη νοσούσα κατάσταση στα Μέσα Μαζικής Ενημέρωσης και κυρίως αυτή των μεγάλων -πανελλήνιας εμβέλειας- τηλεοπτικών καναλιών, παραποιώντας ακόμα και άρθρα του Αστικού Κώδικα, όπως το 1463 και 1464 περί συγγενών. Είναι χαρακτηριστικό ότι στο άρθρο 1, παράγραφος 10 επιτρέπει σε συγγενείς να κατέχουν ποσοστό μεγαλύτερο από το 25% του μετοχικού κεφαλαίου σε ηλεκτρονικά Μέσα Μαζικής Ενημέρωσης. Στο επόμενο εδάφιο του ίδιου άρθρου, στην παράγραφο 11, τη διάταξη που αναφέρεται στην ονομαστικοποίηση, με τον τρόπο με τον οποίο την τροποποιήσατε τον Απρίλιο του 1997, ουσιαστικά δεν γίνεται ονομαστικοποίηση καμιάς εισηγμένης στο Χρηματιστήριο εταιρείας δημοσίων έργων και προμηθειών. Με αυτόν τον τρόπο ρίξατε τα Μέσα Μαζικής Ενημέρωσης στην αγκαλιά των διαπλεκομένων συμφερόντων που με την ανοχή τη δική σας διαχειρίζονται κάθε χρόνο ενάμισι τρισεκατομμύριο (1.500.000.000.000) προμήθειες και δέκα τρισεκατομμύρια (10.000.000.000.000) δραχμές δημόσια έργα μέχρι το 2000.
Κυρίες και κύριοι συνάδελφοι, είναι λυπηρόν πράγματι το φαινόμενο όλη η δραστηριότητα της Κυβέρνησης να περιορίζεται μόνο στην επιστολογραφία μεταξύ του Υπουργού Τύπου και Μαζικής Ενημέρωσης με τον Πρόεδρο του Ραδιοτηλεοπτικού Συμβουλίου. Είναι επίσης λυπηρόν το φαινόμενο ο Πρόεδρος του Ραδιοτηλεοπτικού Συμβουλίου στην έκθεση που κατέθεσε στην Επιτροπή Θεσμών και Διαφάνειας της Βουλής διατραγωδεί ο ίδιος την κατάσταση στην οποία βρίσκονται τα Μέσα Μαζικής Ενημέρωσης και να δηλώνει την παντελή αδυναμία του να παρέμβει.
Είναι επίσης χαρακτηριστικό και πρέπει να αναφερθεί ότι τρία χρόνια μετά την ψήφιση του σχετικού νόμου πλαισίου του 1995, δεν έχει λυθεί ακόμη το θέμα των αδειών των Ραδιοτηλεοπτικών Μέσων Μαζικής Ενημέρωσης. Το τυπικό συσταθέν Τμήμα Ελέγχου Διαφάνειας του Εθνικού Ραδιοτηλεοπτικού Συμβουλίου, με το Προεδρικό Διάταγμα 310/96 που τόσο διαφημίστηκε από την Κυβέρνηση βρίσκεται ακόμη στα χαρτιά. Το μόνο έργο που μέχρι στιγμής έχει γίνει από το Εθνικό Ραδιοτηλεοπτικό Συμβούλιο είναι η επιβολή κυρώσεων και ποινών σε παρανομούντες ραδιοτηλεοπτικούς σταθμούς. 'Ομως η Κυβέρνηση του ΠΑ.ΣΟ.Κ. με το νόμο του 1995 τροποποίησε τον προκάτοχο του νόμου 1866/89 και παρεχώρησε στον Υπουργό Τύπου και Μέσων Μαζικής Ενημέρωσης την κυρωτική αρμοδιότητα επιβολής των ποινών.
Το δε Εθνικό Ραδιοτηλεοπτικό Συμβούλιο περιορίστηκε σε διατύπωση και μόνο σύμφωνης γνώμης στις ποινές που ο υπουργός Τύπου και ΜΜΕ επιβάλει.
Με το τρόπο αυτό, κύριοι συνάδελφοι, όσες ποινές επεβλήθηκαν από το Εθνικό Ραδιοτηλεοπτικό Συμβούλιο δεν επικυρώθηκαν ποτέ διότι δεν είχε προηγηθεί, σχετικό ερώτημα από τον αρμόδιο Υπουργό. 'Ολες δε αυτές οι αποφάσεις κατέστησαν άκυρες.
Κύριοι συνάδελφοι, συμπερασματικά, θα μπορούσε να πει κανείς ότι είναι προφανές ότι η Κυβέρνηση είτε εγκληματικά αμελεί είτε απροκάλυπτα συνεργεί στην κατάσταση που υπάρχει στα ΜΜΕ. Ο δεκαοκτάχρονος μαθητής ο οποίος σκότωσε πριν μερικές βδομάδες τον εξηντατριάχρονο γείτονά του για οκτώ χιλιάδες δρχ. Είπε δε στους εμβρόντητους αστυνομικούς: "'Ηθελα να βγάλω εύκολα λεφτά, όπως στην τηλεόραση".
Αυτό είναι το ραδιοτηλεοπτικό χάος, κύριε Υπουργέ, το οποίο υπάρχει στη χώρα μας σήμερα. Γι'αυτό εγκαλείσθε. Για την αμέλεια που έχετε δείξει όλον αυτόν τον καιρό. Και φαίνεται ότι δεν κατανοείτε ότι οι ραδιοτηλεοπτικές συχνότητες είναι κοινωνικό αγαθό και πρέπει να προστατεύεται και σ'αυτήν τη χώρα, όπως ο εθνικός πλούτος, η λαϊκή κληρονομιά και το περιβάλλον. Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός Τύπου και Μέσων Μαζικής Ενημέρωσης κ. Δημήτριος Ρέππας έχει το λόγο.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριοι συνάδελφοι, νοιώθω απογοητευμένος, γιατί πίστευα ότι οι συνάδελφοι της Νέας Δημοκρατίας που πήραν την πρωτοβουλία να καταθέσουν αυτήν 
 

 



Σελίδα 7729 
την επερώτηση, αν μέχρι τότε δεν εγνώριζαν, αφού ανέλαβαν αυτή την πρωτοβουλία, θα έμπαιναν στον κόπο να μελετήσουν τα θέματα της δημόσιας ραδιοτηλεόρασης προκειμένου στη συζήτηση αυτή να εξαντληθεί κάθε περιθώριο να ενισχύσουμε την προσπάθεια για την βελτίωση της Ελληνικής Ραδιοφωνίας και Τηλεόρασης και να μην καταφύγουμε σ' ένα λόγο παλαιοκομματικό, παρωχημένο με έωλες κατηγορίες, οι οποίες δεν έχουν καμία σχέση με την πραγματικότητα. Θα μου επιτρέψετε να πω παραπέρα, ότι δεν έχουν οποιαδήποτε σχέση αρμονίας με τις συνθήκες του σήμερα και με τις ανάγκες του δημόσιου ραδιοτηλεοπτικού φορέα.
Λυπούμαι γιατί όλοι οι ομιλητές, άλλος λιγότερο, άλλος περισσότερο και ιδιαιτέρως ο κ. Βεζδρεβάνης, περιηγήθηκαν σε διάφορα θέματα από την ΟΝΕ μέχρι την πλάτη του κ. Μητσοτάκη, από τις εκλογές του 1996 μέχρι την κ. Λιάνη, χρησιμοποιώντας φήμες, χρησιμοποιώντας επινοήματα, αποφεύγοντας να χρησιμοποιήσουν στοιχεία και επιχειρήματα, προκειμένου στο πλαίσιο των ομιλιών τους να υποδείξουν πέραν της κριτικής προς την Κυβέρνηση, τι είναι αυτό που κατά τη γνώμη τους πρέπει να κάνουμε, ώστε να αντιμετωπίσουμε τα προβλήματα τα οποία υπάρχουν.
Ο Πρωθυπουργός θα ενημερώσει τους πολιτικούς Αρχηγούς. Δε νομίζω, κύριε Βεζδρεβάνη, ότι είναι θέμα κριτικής το ότι σήμερα δεν άλλαξε η ημερήσια διάταξη, και δεν ήρθε ο Πρωθυπουργός εδώ να σας ενημερώσει για τα αποτελέσματα της Συνόδου Κορυφής.
Πραγματικά είναι μεγάλη επιτυχία. Σεις θέσατε το θέμα και δίνω μια πολύ σύντομη απάντηση. Είναι μεγάλη επιτυχία γιατί βρισκόμαστε σε απόσταση αναπνοής από τον εθνικής σημασίας στόχο που έχουμε θέσει να ενταχθούμε στην ΟΝΕ και είναι μεγάλη αυτή η επιτυχία, γιατί μέσα σε λίγα χρόνια από το 1993 μέχρι σήμερα κατορθώσαμε να διανύσουμε αυτήν τη μεγάλη απόσταση που τότε μας χώριζε, ώστε με αξιώσεις να διεκδικούμε αυτήν την ένταξή μας στη νέα μεγάλη ευρωπαϊκή συνεργασία.
Δείτε τα στοιχεία του 1993. Σε ποια μεγάλη απόσταση βρίσκονταν τα στοιχεία που είχατε συμπεριλάβει στο πρόγραμμα σύγκλισης που ένα χρόνο πριν είχατε καταθέσει, με τα στοιχεία τα πραγματικά τα οποία είχαν προκύψει εν τω μεταξύ από τη διακυβέρνηση της χώρας από το δικό σας κόμμα.
ΑΝΑΣΤΑΣΙΟΣ ΚΑΡΑΜΑΡΙΟΣ: Εσείς το 1982-1987 τι κάνατε;
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Και δείτε μέσα στα λίγα αυτά χρόνια, σε συμπυκνωμένο χρόνο θα έλεγα, πόσο μεγάλη απόσταση διανύσαμε, ώστε να αναγνωρίζεται και από τους εταίρους στους οποίους τόσο κολακευτικά, συχνά πολλοί από εσάς αναφέρεσθε, ότι η ταχύτητα των εξελίξεων στην Ελλάδα με την προσπάθεια της Κυβέρνησης τα τελευταία χρόνια, ήταν μεγαλύτερη από αυτή με την οποία κινήθηκαν οι κυβερνήσεις των άλλων χωρών, προκειμένου να εφαρμόσουν τα προγράμματα που είχαν διατυπώσει εγκαίρως για την ένταξη των χωρών τους στην Οικονομική και Νομισματική 'Ενωση. Και βεβαίως οι λόγοι είναι γνωστοί.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αυτά να τα λέτε εσείς εδώ είναι θεμιτόν, αλλά η τηλεόραση να τα λέει δεν είναι θεμιτόν.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Πρόεδρε, σας ακούω με μεγάλη προσοχή. Είμαι στη διάθεσή σας αν θέλετε να ακούσω τις απόψεις σας.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Η κρατική τηλεόραση πρέπει να λέγει όλες τις απόψεις. 
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Παρακαλώ όμως να μου επιτρέψετε να επιχειρηματολογήσω, λέγοντας πως η δημόσια ραδιοφωνία και η τηλεόραση έχει υποχρέωση με κριτήριο μοναδικό και αποκλειστικό τη σημασία ενός θέματος, το δημοσιογραφικό κριτήριο, να ενημερώνει τον ελληνικό λαό. Αν θέλετε να ελέγξετε γι' αυτόν ακριβώς τον τρόπο με τον οποίο προέβαλε το θέμα η δημόσια ραδιοτηλεόραση, την Κυβέρνηση, ευχαρίστως να ακούσω τις κατηγορίες σας, αλλά πρέπει να σας πω ότι δεν είναι δικαιολογημένες. Και επειδή βλέπω ο κ. Παυλόπουλος θα θέσει το θέμα, θα τον ακούσω με ευχαρίστηση και θα επανέλθω.
ΦΟΙΒΟΣ ΙΩΑΝΝΙΔΗΣ: Το πρω| ήταν ο κ. Αλογοσκούφης.
(Θόρυβος στην Αίθουσα)
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): 'Εχουμε τον ελληνικό λαό, κύριε Βεζδρεβάνη. Ασφαλώς οι εκλογές του 1996 ανέδειξαν λαοπρόβλητη την κυβέρνηση. Και λυπούμαι γιατί η μνήμη σας είναι τόσο μεροληπτική
Αναφερθήκατε στο ποσοστό με το οποίο εξελέγη η Κυβέρνηση στις εκλογές του 1996. Γνωρίζετε το ποσοστό με το οποίο εξελέγη η κυβέρνηση της Νέας Δημοκρατίας στις εκλογές του 1977 με νόμο που και η ίδια είχε προετοιμάσει και χρησιμοποίησε; Και αγνοείτε ότι ο εκλογικός νόμος των εκλογών του 1996 είναι νόμος τον οποίο είχε ψηφίσει η δική σας κυβερνητική πλειοψηφία και είναι ίσως μοναδικό το φαινόμενο, ένας νόμος να εφαρμόζεται σε περισσότερες από μία εκλογικές αναμετρήσεις, πράγμα το οποίο δεν πρέπει να παραβλέπεται.
ΦΟΙΒΟΣ ΙΩΑΝΝΙΔΗΣ: Για να μην πάμε στο 1956 που το υπέστη και ο κ. Μητσοτάκης.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Δεν χρειάζεται.
(Θόρυβος στην Αίθουσα)
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ, κύριοι συνάδελφοι!
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Παυλόπουλε, εσείς είστε ήρεμος άνθρωπος. Δεν πρέπει να διακόπτετε. Εκτός αν νιώθετε ότι είστε σε θέση τέτοια, ώστε να πρέπει διά του τόνου της φωνής να καλύψετε το κενό των επιχειρημάτων.
'Ακουσα πάρα πολλά να λέγονται από συναδέλφους της Νέας Δημοκρατίας με λέξεις τέτοιες περί εγκαθέτων και άλλες αναφορές, οι οποίες πραγματικά προξενούν εντύπωση. Είπα στην αρχή ότι δεν έχουν σχέση με την πραγματικότητα. Και δεν έχουν σχέση με την πραγματικότητα, πράγμα το οποίο αποδεικνύεται και από το γεγονός το οποίο αξίζει να επισημάνω ότι η ίδια η συνδικαλιστική παράταξη της Νέας Δημοκρατίας που λειτουργεί στο χώρο της Ελληνικής Ραδιοφωνίας Τηλεόρασης, θα δείτε ότι είναι πάρα πολύ φειδωλή σε ανακοινώσεις καταγγελίας κατά της διοίκησης της ΕΡΤ και κατά της Κυβέρνησης για το βίο και την πολιτεία μας όσον αφορά την Ελληνική Ραδιοφωνία Τηλεόραση.
Αναφερθήκατε στην Ολυμπιακή Αεροπορία,στις αστικές συγκοινωνίες. Νομίζω, κύριε συνάδελφε, πως όλα αυτά δεν είναι τίποτε άλλο παρά η απόδειξη της αδυναμίας σας να διατυπώσετε με σαφή τρόπο κάποιες ιδέες , κάποιες απόψεις για το μέλλον της Ελληνικής Ραδιοφωνίας Τηλεόρασης. Και ενώ δήλωσα απογοητευμένος από την εξέλιξη της συζήτησης, πρέπει να πω στο στενό ορίζοντα του κομματικού συμφέροντος, νιώθω μια χαρά, μια ικανοποίηση. Γιατί όλα αυτά τα οποία είπατε ελπίζω να γίνουν γνωστά στους εργαζόμενους στην Ελληνική Ραδιοφωνία Τηλεόραση για να αντιληφθούν ότι τελικώς για τα θέματα που απασχολούν την ΕΡΤ δεν έχετε τίποτε να προτείνετε, δεν έχει πρόγραμμα το Κόμμα σας για την αντιμετώπιση των προβλημάτων της Ελληνικής Ραδιοφωνίας Τηλεόρασης. Και αυτό σε αντιδιαστολή με τη δική μας πρωτοβουλία και πρόταση, η οποία είναι σε εξέλιξη ...
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Η Νέα Δημοκρατία κατέθεσε πρόταση νόμου για τα Μέσα Μαζικής Ενημέρωσης.
ΠΡΟΕΔΡΕΥΩΝ (Παναγιώτης Ν. Κρητικός: Σας παρακαλώ πολύ, κύριε Κεφαλογιάννη και σας και όλους όσους προτίθενται να διακόψουν. Ακουστήκατε χωρίς διακοπή από τον κύριο Υπουργό. Θα παρακαλέσω να κάνετε το ίδιο.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Πήρατε απάντηση σ' αυτό.
Η πρόταση νόμου δεν ήταν τίποτε άλλο παρά ένας έμμεσος τρόπος για να δηλώσετε το κομματικό παρόν και όχι να 
 

 



Σελίδα 7730 
συνεισφέρετε στην προσπάθεια που κάνει η Κυβέρνηση. Και πρέπει και εσείς να συμβάλετε σε αυτήν την κατεύθυνση, προκειμένου να βελτιώσουμε το επίπεδο των προγραμμάτων και της λειτουργίας του δημόσιου ραδιοτηλεοπτικού φορέα.
Κυρίες και κύριοι συνάδελφοι, θα έλεγα ότι μεταξύ των όσων ακούσθηκαν, μόνο οι απόψεις που διατύπωσε ο κ. Κασσίμης αναφερόμενος στο Συμβούλιο Ραδιοτηλεόρασης και στην ΕΡΤ -για την ανάγκη, δηλαδή, να διαφυλαχθεί ο αυτόνομος χαρακτήρας τους, να μην αποτελέσουν προέκταση οι συνθέσεις των οργάνων που καθοδηγούν αυτούς τους φορείς των κομματικών συσχετισμών, αλλά να παραμείνουν με προσωπική και λειτουργική αυτονομία τα μέλη τους τόσο στην ΕΡΤ όσο και στο Συμβούλιο Ραδιοτηλεόρασης- με βρίσκουν απολύτως σύμφωνο. Τις έχουμε διατυπώσει σε ανύποπτη χρονική στιγμή. Είναι άλλωστε θέσεις οι οποίες έχουν περιβληθεί με την ισχύ νόμου, είναι το νομικό καθεστώς το οποίο ισχύει όσον αφορά τα συγκεκριμένα θέματα.
Κυρίες και κύριοι συνάδελφοι, η Κυβέρνηση θέλει μία δημόσια ραδιοτηλεόραση δημοκρατική, πολυφωνική, ανοικτή στην κοινωνία και τα προβλήματά της με ποιοτικά ψυχαγωγικά προγράμματα, με έγκυρες ενημερωτικές εκπομπές και με ειδήσεις κύρους. Μία "ευρωπαϊκή", θα λέγαμε, δημόσια ραδιοτηλεόραση.
Κινούμενη σε αυτήν την κατεύθυνση η Κυβέρνηση, έχει προχωρήσει σε σημαντικές πρωτοβουλίες, προκειμένου να αναδειχθεί η ΕΡΤ ως παράγοντας εξισορροπητικός στο ραδιοτηλεοπτικό τοπίο. 'Εχουμε προχωρήσει σε ρυθμίσεις που κάθε μία χωριστά, αλλά και όλες μαζί, συναπαρτίζουν, θα έλεγα, ένα συγκεκριμένο και με ουσιαστικό περιεχόμενο πρόγραμμα εξυγίανσης και αναβάθμισης της Ελληνικής Ραδιοφωνίας Τηλεόρασης.
Είναι σημείο των καιρών η Νέα Δημοκρατία να ελέγχει την Κυβέρνηση για θέματα στα οποία είτε έλαμψε με την απουσία ενδιαφέροντος και πολιτικής όταν κυβέρνησε, αλλά και σήμερα ως Αντιπολίτευση "απουσιάζει" όπως έγινε αντιληπτό μετά τις ομιλίες των συναδέλφων, είτε διακρίθηκε με την επίδειξη μιας αλαζονικής και αυταρχικής συμπεριφοράς για τον επηρεασμό των λειτουργών της Ελληνικής Ραδιοφωνίας Τηλεόρασης προς ίδιον κομματικό όφελος.
Η ΕΡΤ, κυρίες και κύριοι συνάδελφοι, είναι η μόνη μεγάλη δημόσια επιχείρηση, η μόνη ΔΕΚΟ, η οποία λειτουργεί σ' ένα σκληρότατο ανταγωνιστικό περιβάλλον. Είναι υπηρέτης του δημόσιου συμφέροντος. 'Εχει εθνική εμβέλεια και είναι ο μόνος τηλεοπτικός φορέας που το έχει επιτύχει αυτό. Και, βεβαίως, ως δημόσια επιχείρηση έχει θέσει σε λειτουργία σειρά εταιρειών που αφορούν την ενημέρωση και την ψυχαγωγία, γιατί πέραν της τηλεόρασης και των ραδιοφώνων, υπάρχουν τα μουσικά σύνολα, υπάρχει η χορωδία, δραστηριότητες οι οποίες επιβαρύνουν οικονομικά την Ελληνική Ραδιοφωνία Τηλεόραση, δραστηριότητες οι οποίες δεν φιλοξενούνται από ιδιωτικούς φορείς των οποίων ο στόχος -και αυτό είναι φανερό- δεν είναι άλλος από την εύκολη κερδοφορία.
Τα πρώτα βήματα της ελληνικής τηλεόρασης έγιναν μία περίοδο η οποία κάθε άλλο παρά δημιουργούσε ευνοϊκές προϋποθέσεις για την ανάπτυξη ενός έγκυρου και δημιουργικού δημόσιου φορέα στο χώρο της ενημέρωσης και της επικοινωνίας. Μιλώ για την περίοδο της δικτατορίας. Αργότερα, τα τεχνολογικά επιτεύγματα, οι νέες αντιλήψεις που επικράτησαν, έκαναν αναπόφευκτη την έλευση της ιδιωτικής, εμπορικής -όπως λέγεται με άλλα λόγια- τηλεόρασης και μάλιστα με τον ιδεολογικό μανδύα της "ελεύθερης τηλεόρασης" εν ονόματι του πλουραλισμού και της πολυφωνίας.
Εισιτήριο ανάπτυξης και σε μεγάλο βαθμό ενδυνάμωσης των ιδιωτικών ραδιοτηλεοπτικών φορέων, απετέλεσε μεταξύ άλλων και η απαξίωση της Ελληνικής Ραδιοφωνίας Τηλεόρασης και η έλλειψη κάθε σχεδίου από τη δική σας κυβέρνηση εκείνη την περίοδο που προέκυψε το φαινόμενο της ιδιωτικής ραδιοφωνίας τηλεόρασης, προκειμένου η ΕΡΤ να εφοδιασθεί, να εξοπλισθεί, για να μπορέσει να αντιμετωπίσει τη νέα τάξη πραγμάτων.
Ο ν.1730/87 υπήρξε μία τομή βεβαίως. Θα έλεγα, όμως, ότι περισσότερο απετέλεσε το άθροισμα των προηγούμενων λειτουργιών και όχι μία ανασύνθεση δημιουργική των λειτουργιών αυτών σ' ένα νέο παραγωγικό σχήμα.
Η ΕΡΤ όταν έπαψε να είναι μοναχικός καβαλάρης και βρέθηκε στα πελάγη του ανταγωνισμού αντιμετώπισε προβλήματα για τα οποία δεν την είχατε προετοιμάσει.
Είναι ένα δαπανηρό μέσο, η λειτουργία ιδιαιτέρως ενός τηλεοπτικού σταθμού. Αναφέρθηκε ένα παράδειγμα από τον κ. Κεφαλογιάννη, για το δράμα το οποίο είχε την αφετηρία του στην έμπνευση ενός νέου και τον επηρεασμό του από τηλεοπτικά προγράμματα. 
Γνωρίζετε πάρα πολύ καλά ότι ο θεός, για τη λειτουργία ιδιαιτέρως των τηλεοπτικών σταθμών, είναι η υψηλή τηλεθέαση, η προσέλκυση διαφήμισης και η εύκολη κερδοφορία. Η εμπορευματοποίηση των κοινωνικών αγαθών ιδιαιτέρως από τους τηλεοπτικούς σταθμούς, τείνει να αποτελέσει τον κανόνα. Αυτό όλους μας θλίβει και πρέπει να το αντιμετωπίσουμε.
Βεβαίως, όμως, η ΕΡΤ πέραν του ότι είναι ένας μεγάλος δημόσιος ραδιοτηλεοπτικός φορέας, είναι και μια οικονομική επιχείρηση. Το ετήσιο έσοδό της είναι στο ύψος περίπου των σαράντα πέντε δισεκατομμυρίων (45.000.000.000) δραχμών και τα λειτουργικά έξοδά της είναι στο ύψος περίπου των τριάντα πέντε δισεκατομμυρίων (35.000.000.000) δραχμών. Αντιλαμβάνεσθε πως με τα δέκα δισεκατομμύρια (10.000.000.000) δραχμές η δημόσια ραδιοτηλεόραση, θα πρέπει να οργανώσει έτσι τη λειτουργία της, ώστε να παράγει το πρόγραμμα το οποίο φιλοξενεί στις συχνότητες που διαθέτει, όταν ένας ιδιωτικός τηλεοπτικός σταθμός, τουλάχιστον αυτοί οι οποίοι θεωρούνται μεγάλοι, διαθέτει περισσότερα από δέκα με δεκαπέντε δισεκατομμύρια (10.000.000.000-15.000.000.000) δραχμές και παραπάνω ίσως για ένα έτος, προκειμένου να εξασφαλίσει ένα ελκυστικό για τον τηλεθεατή πρόγραμμα.
Το λειτουργικό κόστος της ΕΡΤ φθάνει σε ύψος 70% του συνολικού κόστους λειτουργίας της και οι επενδύσεις και το πρόγραμμα κυμαίνονται σε ποσοστά 30% περίπου. Ο λόγος αυτός είναι ένα στοιχείο πολύ αρνητικό για την πορεία της Ελληνικής Ραδιοφωνίας Τηλεόρασης. Θα έλεγα ότι φυσιολογικό θα ήταν να συμβαίνει το αντίστροφο, όπως και σε άλλες μεγάλες αντίστοιχες επιχειρήσεις στην Ευρώπη.
ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Τι κάνετε γι' αυτό το πράγμα;
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Το αντιμετωπίζουμε, κύριε Πρόεδρε, και θα έρθω σ' αυτό.
Δεν έχουμε να κρύψουμε τίποτε. Παραλάβαμε μια πολύ συγκεκριμένη κατάσταση και έχουμε αναλάβει πρωτοβουλίες, οι οποίες είναι σε εξέλιξη. Και προκαλώ αν θέλετε οποιονδήποτε να βρει μια αντίστοιχη περίοδο στην οποία θα έχει να παρουσιάσει πρωτοβουλίες ή μέτρα πολιτικά τα οποία είναι περισσότερα και αποτελεσματικότερα αυτών στα οποία έχουμε προχωρήσει εμείς.
ΠΡΟΚΟΠΗΣ ΠΑΥΛΟΠΟΥΛΟΣ: Την περίοδο 1975-1981. 
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Μιλάτε τώρα για μια περίοδο, κ. Παυλόπουλε, που δεν υπήρχε ανταγωνιστής. Η ΕΡΤ ήταν μόνη της και αφήσατε αυτόν το γίγαντα να περιπέσει σε λήθαργο, την ώρα που έκρουε την πόρτα του ραδιοτηλεοπτικού τοπίου η ιδιωτική ραδιοτηλεόραση.
ΠΡΟΚΟΠΗΣ ΠΑΥΛΟΠΟΥΛΟΣ: Τώρα πρέπει περισσότερο. 
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Οι συχνότητες ασφαλώς αποτελούν εθνική και κοινωνική περιουσία. 
Το Σύνταγμα επιβάλλει αυτοί που κατέχουν συχνότητες, να προσφέρουν αντικειμενική ενημέρωση και ποιοτική ψυχαγωγία στον ελληνικό λαό. Αυτό είναι άλλωστε και το πνεύμα του Συντάγματος και ο στόχος όλων μας.
Θα πρέπει σήμερα να αναγνωρίσουμε και να το πούμε όλοι, παρά το ότι αυτό πολλές φορές δημιουργεί προβλήματα στις σχέσεις των πολιτικών με τους φορείς των ιδιωτικών τηλεοπτικών και ραδιοφωνικών σταθμών ότι τα ιδιωτικά ραδιοτηλεοπτικά 
 

 



Σελίδα 7731 
μέσα έχουν οδηγηθεί σε μια πληκτική ομοιομορφία και σε μεγάλο βαθμό δεν ανταποκρίνονται στις επιταγές του Συντάγματος και των νόμων. Και το λέω αυτό γιατί οι σκοπιμότητες τις οποίες εξυπηρετούν στο πλαίσιο της εμπορικής λειτουργίας τους, πολλές φορές δημιουργούν προβλήματα, τα οποία προβλήματα ουδέποτε μέχρι πριν από λίγο καιρό η πολιτεία έδειξε ενδιαφέρον να αντιμετωπίσει. Και μιλώ για αναρχία, για ζούγκλα. Είναι μια λέξη που είχα χρησιμοποιήσει παλαιότερα κ. Βεζδρεβάνη.
Αυτός είναι ένας από τους λόγους που η αναρχία, η ασυδοσία, η ζούγκλα του ραδιοτηλεοπτικού τοπίου, έχει φθάσει σ' αυτήν την έξαρση.
Ξεχνάτε ότι για πρώτη φορά γίνεται προσπάθεια -και είναι σε ένα πολύ κρίσιμο στάδιο αρκετά προωθημένο- να αποσαφηνιστεί το ραδιοτηλεοπτικό τοπίο στη χώρα μας, με την παραχώρηση αδειών σε ιδιωτικούς τηλεοπτικούς και ραδιοφωνικούς σταθμούς με αντικειμενικές και διαφανείς διαδικασίες, ώστε ακριβώς οι σταθμοί αυτοί να αναλάβουν συγκεκριμένες δεσμεύσεις και υποχρεώσεις, όπως προβλέπει το Σύνταγμα και οι νόμοι και να ανταποκριθούν στις απαιτήσεις του τηλεθεατή, του ακροατή, επειδή ακριβώς φιλοξενούνται σε συχνότητες που αποτελούν εθνική και κοινωνική περιουσία και ασκούν κατά παραχώρηση δημόσια λειτουργία;
Δεν είναι ιδιοκτήτες αυτών των συχνοτήτων; 
Αυτή η διαδικασία, όσον αφορά και τους τηλεοπτικούς σταθμούς, είναι ήδη σε εξέλιξη. Και πρέπει να πω ότι η προσπάθειά μας, δύσκολη και πρωτόγνωρη για τα ελληνικά δεδομένα, συναντά αντιδράσεις. Είμαι ειλικρινής, αν πω ότι συναντά αντιδράσεις και μεταξύ των συναδέλφων, που πολλές φορές -και δεν χρειάζεται να αναφέρω ονόματα- πιεζόμενοι...
ΓΕΩΡΓΙΟΣ ΚΑΡΑΤΖΑΦΕΡΗΣ: Ονομάστε τους.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Παρακαλώ!
ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Καρατζαφέρη!
ΓΕΩΡΓΙΟΣ ΚΑΡΑΤΖΑΦΕΡΗΣ: Να τους ονομάσετε, κύριε Υπουργέ.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Εσείς, κύριε Καρατζαφέρη, έχετε δικό σας τηλεοπτικό σταθμό και δίνετε τη μάχη τη δική σας, με το δικό σας τρόπο υπέρ της νέας ελπίδας, την οποία επαγγέλλεσθε, μέσα από την οθόνη του δικού σας τηλεοπτικού σταθμού.
ΓΕΩΡΓΙΟΣ ΚΑΡΑΤΖΑΦΕΡΗΣ: Ονομάστε ποιοι σας πιέζουν.
ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! Δεν θα υποχρεώσετε εσείς τον κύριο Υπουργό, για το τί θα πει και τί θα κάνει.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Μιλήσατε για ένα σημαντικό άνθρωπο, κακίζοντας το γεγονός ότι διαθέτει εκπομπή στη δημόσια ραδιοτηλεόραση. Και προσφέρει η εκπομπή αυτή σ' ένα κοινό, το οποίο έχει ενδιαφέρον να παρακολουθεί τέτοιου είδους προγράμματα. Είπατε ότι δεν τον καταλαβαίνει κανείς. Και παραβλέψατε ότι σε πολλούς τηλεοπτικούς σταθμούς, και στο δικό σας, φιλοξενείτε και δημοσιογράφους, οι οποίοι κακοποιούν την ελληνική γλώσσα. Και αυτούς, όχι μόνο δεν τους καταλαβαίνει κανείς, αλλά θα έλεγα τρομάζει κάποιος πολλές φορές παρακολουθώντας τον τρόπο, με τον οποίο λειτουργοί των μέσων ενημέρωσης χρησιμοποιούν τη δυνατότητα, που έχουν να εμφανίζονται και να παρουσιάζουν τα θέματα σε ραδιοφωνικούς και τηλεοπτικούς σταθμούς.
Παίρνουμε αποφάσεις με μέλλον. Η ΕΡΤ επιστρέφει στο μέλλον της ενημέρωσης και της επικοινωνίας. Δικαιούται να τολμάει η ΕΡΤ απέναντι στις προκλήσεις των καιρών. Και η ευκαιρία αυτή, η οποία της παρέχεται σήμερα, είναι γεμάτη προσδοκίες δικαιολογημένες. Και πιστεύω ότι θα πετύχουμε.
'Οσον αφορά τώρα τα συγκεκριμένα στοιχεία, τα οποία ζητάτε με την επερώτησή σας να καταθέσω, μπορώ, παρά το ότι ο χρόνος είναι περιορισμένος, να αναφερθώ με κάθε λεπτομέρεια -και να ικανοποιήσω έτσι το αίτημά σας- σημείο προς σημείο. Και θα απαντήσω στα ερωτήματά σας με τη σειρά, που εσείς τα έχετε διατυπώσει στο κείμενο της επερώτησής σας.
Το προσωπικό, που απασχολείται σήμερα στην ΕΡΤ, είναι το μόνιμο προσωπικό και το έκτακτο προσωπικό.
Στο μόνιμο προσωπικό -είναι μια ιστορική διάκριση που γίνεται- ανήκουν αυτοί που είναι μόνιμοι και αυτοί που είναι έκτακτοι.
'Εκτακτοι καλούνται οι δημοσιογράφοι, ακόμη και αν έχουν σύμβαση αορίστου χρόνου, οι μουσικοί, οι σκηνοθέτες.
Πρέπει να σας πω ότι στο μόνιμο προσωπικό υπάγονται οι κλάδοι διοίκησης, διαχείρισης με χίλιους εκατόν εξήντα οχτώ εργαζόμενους, προγράμματος με εξακόσιους οκτώ εργαζόμενους, τεχνικών με χίλιους εκατόν πενήντα οκτώ εργαζόμενους. Το σύνολο των εργαζομένων ανέρχεται σε δύο χιλιάδες εννιακόσιους πενήντα οκτώ υπαλλήλους, παρά το ότι ο προβλεπόμενος αριθμός οργανικών θέσεων είναι τρεις χιλιάδες εξακόσιοι εβδομήντα έξι.
'Οσον αφορά την κατηγορία του έκτακτου προσωπικού, στο οποίο υπάγονται οι δημοσιογράφοι -θα αναφερθώ αργότερα, ειδικότερα στο θέμα των δημοσιογράφων- οι δημοσιογράφοι είναι τριακόσιοι εβδομήντα οκτώ, οι σκηνοθέτες εξήντα οκτώ, οι βοηθοί σκηνοθέτες δώδεκα. Υπάρχουν ακόμη οι μετακλητοί υπάλληλοι. Το σύνολο των εργαζομένων ανέρχεται στον αριθμό τετρακόσια ενενήντα επτά. Οι θέσεις, οι οποίες προβλέπονται από τον οργανισμό είναι οκτακόσιες τριάντα δύο.
Συνολικά, λοιπόν, ο αριθμός του μόνιμου προσωπικού ανέρχεται σε τρεις χιλιάδες τετρακόσιους πενήντα πέντε. Πρέπει να αφαιρέσουμε, βέβαια, τον αριθμό των θέσεων, που αφορούν τους μετακλητούς υπαλλήλους, ο αριθμός των οποίων είναι μικρότερος του αριθμού σαράντα. Οι προβλεπόμενες θέσεις, στο σύνολο, είναι τέσσερις χιλιάδες πεντακόσιες οκτώ. Κατά συνέπεια, κάνοντας την αφαίρεση, βγάζουμε το συμπέρασμα ότι το προσωπικό που υπηρετεί στην ΕΡΤ είναι κατά χίλιες πενήντα τρεις θέσεις προσωπικού λιγότερο από το προβλεπόμενο από τον γενικό κανονισμό προσωπικό.
Καμιά πρόσληψη μόνιμου προσωπικού δεν πραγματοποιήθηκε στην ΕΡΤ εδώ και πάρα πολλά χρόνια, με εξαίρεση τους υπαλλήλους που επανήλθαν από άλλους οργανισμούς, σύμφωνα με τις διατάξεις του ν. 2190/94, τις προσλήψεις τις υποχρεωτικές για την ΕΡΤ σύμφωνα με το άρθρο 6 παράγραφος 9 του Γενικού Κανονισμού Προσωπικού της ΕΡΤ, (λόγω θανάτου υπηρετούντος στην ΕΡΤ πατέρα ή συζύγου), τις προσλήψεις που γίνονται με βάση το ν. 1648/86, που καλύπτει τον τομέα των προσλήψεων για άτομα ειδικών κατηγοριών, (ανάπηροι, πολύτεκνοι).
Η συνολική δαπάνη μισθοδοσίας τακτικού και έκτακτου προσωπικού ανήρχετο στο ύψος του ενός δισεκατομμυρίου εννιακοσίων τριάντα πέντε εκατομμυρίων εκατόν ογδόντα τριών χιλιάδων τετρακοσίων ογδόντα ενός δραχμών (1.935.183.481) μηνιαίως. Εξ αυτών η δαπάνη του τακτικού προσωπικού ανερχόταν στο ποσό του ενός δισεκατομμυρίου εξακοσίων πενήντα εννέα εκατομμυρίων τριακοσίων εβδομήντα έξι χιλιάδων επτακοσίων εξήντα εννιά (1.659.376.769) δραχμών και του έκτακτου, στο ποσό των διακοσίων εβδομήντα οκτώ εκατομμυρίων οκτακοσίων έξι χιλιάδων επτακοσίων δώδεκα (278.806.712) δραχμών μηνιαίως. Αυτά είναι σημεία που θίγετε στην επερώτησή σας και πρέπει να σας απαντήσω.
Η κατηγορία των εξωτερικών συνεργατών, πρέπει να σας πω ότι είναι αυτή στην οποία ανήκουν όσοι επιλέγονται από την ΕΡΤ, αναλόγως του προγραμματισμού και των αναγκών που προκύπτουν και είναι κυρίως ηθοποιοί, μουσικοί, καλλιτέχνες, παρουσιαστές, ειδικοί επιστημονικοί συνεργάτες και δημοσιογράφοι. Η φύση των συνεργατών είναι τέτοια που είναι ασφαλώς επιβεβλημένη η ανανέωση στο μεγαλύτερο ή στο μικρότερο βαθμό του προσωπικού αυτού, αναλόγως των αναγκών του προγράμματος της ΕΡΤ. Η μη ανανέωση μιας σχετικής σύμβασης δεν σημαίνει απόλυση, όπως επίσης η κατάρτιση μίσθωσης έργου δεν αποτελεί πρόσληψη.
Πρέπει να πω ότι η Κυβέρνηση λίγους μήνες πριν ψήφισε το ν.2527 με βάση τον οποίο δεν επιτρέπεται πλέον -και εκεί 
 

 



Σελίδα 7732 
που μέχρι τώρα γινόταν κατάχρηση αντιμετωπίζεται και αυτό το θέμα -να προσλαμβάνεται κάποιος με σύμβαση έργου, η οποία υποκρύπτει ουσιαστικώς σύμβαση εργασίας.
Οι συνεργάτες είναι συνολικά χίλιοι επτακόσιοι εβδομήντα δύο. Στην ΕΤ 1 τριακόσιοι εβδομήντα τέσσερις, στην ΕΤ τετρακόσιοι σαράντα δύο, στη Γενική Διεύθυνση της Ραδιοφωνίας επτακόσιοι είκοσι ένας. Οι συνεργάτες αυτοί καλύπτουν τις ανάγκες των τηλεοπτικών σταθμών, των πέντε ραδιοφωνικών προγραμμάτων εθνικής εμβέλειας, των δεκαεννέα περιφερειακών σταθμών, τις ανάγκες του δορυφορικού προγράμματος για τις οποίες θα μιλήσω αργότερα- γιατί η ΕΡΤ πλέον βρίσκεται όπου Ελληνισμός στην οικουμένη - τα μουσικά σύνολα, τη συμφωνική ορχήστρα, την ορχήστρα σύγχρονης μουσικής και τη χορωδία -είναι τρεις δηλαδή δραστηριότητες- και το περιοδικό "Ραδιοτηλεόραση".
Πρέπει να πω ότι το καθεστώς των εξωτερικών συνεργατών είναι ένα καθεστώς αναξιοπρέπειας, τόσο από άποψη μισθολογική, όσο και από άποψη συνθηκών εργασίας για τους καλούμενους εξωτερικούς συνεργάτες. 'Εχω μιλήσει γι'αυτό απαντώντας στις σχετικές επίκαιρες ερωτήσεις και έχω δεσμευθεί να αντιμετωπίσουμε αυτό το αίσχος. Γνωρίζετε ότι στην Ελληνική Ραδιοφωνία Τηλεόραση δουλεύουν και δημοσιογράφοι επί σειρά ετών με ανανεούμενες τρίμηνες συμβάσεις;
Προκειμένου να αντιμετωπίσουμε αυτήν την αποικιακού χαρακτήρα απασχόληση προχωρήσαμε για πρώτη φορά και στο πρώτο εξάμηνο του 1998 θα έχουμε ετοιμάσει ένα σύστημα αντικειμενικό και διαφανές για την πρόσληψη των εξωτερικών συνεργατών στην ΕΡΤ, με τρόπο που δεν έχει προηγούμενο, επειδή ακριβώς πιστεύουμε στην αξιοκρατία, στην αντικειμενικότητα και τη διαφάνεια.
Θα κληθούν και οι κοινωνικοί φορείς όπως είναι η ΕΣΗΕΑ, να έχουν λόγο σ' αυτήν τη διαδικασία, προκειμένου να αντιμετωπίσουμε, αυτό το οποίο επί χρόνια αποτελούσε γνώρισμα και καθεστώς για τις σχέσεις της ΕΡΤ με τους λεγόμενους εξωτερικούς συνεργάτες της.
Οι δημοσιογράφοι -είπα θα αναφερθώ ιδιαίτερα σ' αυτόν τον τομέα- έχουν συνολική αμοιβή η οποία ανέρχεται σε εκατόν εξήντα πέντε εκατομμύρια διακόσιες είκοσι μία χιλιάδες εξήντα πέντε (165.221.065) δραχμές μηνιαίως. Από τον αριθμό των εξωτερικών συνεργατών ειδικώς οι διακόσιοι εξήντα οκτώ έχουν την ιδιότητα του δημοσιογράφου και το μηνιαίο εργολαβικό αντάλλαγμα το οποίο αναλαμβάνουν είναι ογδόντα οκτώ εκατομμύρια (88.000.000) δραχμές.
Κυρίες και κύριοι συνάδελφοι, πιέζει ο χρόνος, θα μου επιτρέψετε να μπω στο επόμενο ακριβώς θέμα. 'Εχω στη διάθεσή σας τις καταστάσεις των εργαζομένων στην Ελληνική Ραδιοφωνία Τηλεόραση σε όλους τους τομείς με κάθε λεπτομέρεια. Είναι στη διάθεσή σας. Ανά πάσα στιγμή μπορείτε να προσφύγετε σε αυτά τα στοιχεία για να ελέγξετε την αξιοπιστία των όσων λέω, να προβείτε σε παρατηρήσεις, θεμιτό παραδεκτό -και σας παρακαλώ να το κάνετε- ώστε και σεις πια να έχετε την πεποίθηση ότι κάτι αλλάζει, κάτι γίνεται στην κατεύθυνση της αντικειμενικότητας και της διαφάνειας. Αυτό το νέο πνεύμα που θέλει η Κυβέρνηση να πνεύσει στη δημόσια ζωή της χώρας, είναι πνεύμα το οποίο διακρίνει και τις προσπάθειες που κάνουμε για την εξυγίανση, αναμόρφωση και αναβάθμιση του δημόσιου ραδιοτηλεοπτικού φορέα.
'Οσον αφορά την προμήθεια τηλεοπτικού προγράμματος, πρέπει να πω ότι η διαδικασία η οποία ακολουθείται είναι και αυτή διαδικασία πολύ διαφορετική απ' ό,τι στο παρελθόν και εξασφαλίζει αυτήν την ποθητή διαφάνεια και αντικειμενικότητα. Δεν πρέπει να αναφερθώ -και δεν θα ενδώσω σε αυτόν τον πειρασμό- σε φαινόμενα του παρελθόντος, όταν δάνεια τα οποία ελάμβανε η ΕΡΤ για να αντιμετωπίσει ανάγκες πολύ σημαντικές, για να συνεχίσει να λειτουργεί με αξιώσεις, δίνονταν σε ημέτερους για παραγωγές οι οποίες ποτέ δεν παίχτηκαν. 'Ηταν τόσο "καλής ποιότητας".
Κύριε Πρόεδρε, δεν είμαι ούτε καν στο μέσον της ομιλίας μου. Τα θέματα τα οποία έθεσαν οι συνάδελφοι με την επερώτησή τους είναι πάρα πολλά. Προσπαθώ να είμαι απολύτως ενημερωτικός και κατατοπιστικός. Θα μου επιτρέψετε, αν το επιθυμούν και οι συνάδελφοι, να έχω δέκα λεπτά ακόμη τουλάχιστον στη διάθεσή μου.
ΓΕΩΡΓΙΟΣ ΚΑΡΑΤΖΑΦΕΡΗΣ: Στη δευτερολογία σας τα υπόλοιπα.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Μα, έχω πολύ ουσιαστικά πράγματα για να απαντήσω σε προβληματισμούς και ερωτήματα που έχετε θέσει. Φοβούμαι ότι αν δεν τα έχετε υπόψη σας θα είναι πολύ δύσκολο να αναπτύξετε τον κριτικό σας λόγο. Πρέπει να συζητήσουμε, με λεπτομέρειες πλέον το πρόγραμμα εξυγίανσης, όσον αφορά την διαφήμιση, όσον αφορά τους δημοσιογράφους που υπηρετούν στο Υπουργείο Τύπου, όσον αφορά τα γραφεία τύπου εξωτερικού, όσον αφορά το Συμβούλιο Ραδιοτηλεόρασης και την προσπάθειά μας για την αποκατάσταση της νομιμότητας και της διαφάνειας στο ραδιοτηλεοπτικό τοπίο και την προαγωγή της ποιότητας των ραδιοτηλεοπτικών προγραμμάτων με θεσμικό εγγυητή και όργανο ελέγχου αυτής της προόδου το Συμβούλιο Ραδιοτηλεόρασης, το οποίο βεβαίως πρέπει να παραμείνει ανεξάρτητη δημόσια αρχή χωρίς κομματικούς επηρεασμούς. 'Αλλωστε τα μέλη του απολαμβάνουν προσωπικής και λειτουργικής αυτονομίας. Δεν είναι εκπρόσωποι κομμάτων παρότι προτείνονται από τα κόμματα της Βουλής.
ΣΤΡΑΤΗΣ ΚΟΡΑΚΑΣ: Κακό είναι να είναι εκπρόσωποι κομμάτων;
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Η σύνθεση του Συμβουλίου Ραδιοτηλεόρασης δεν είναι προέκταση του συσχετισμού των κομμάτων στη Βουλή. 'Αλλωστε αυτό αποδεικνύεται μεταξύ των άλλων και από το ότι το κόμμα που προτείνει μέλος του Συμβουλίου Ραδιοτηλεόρασης, δεν έχει τη δυνατότητα να το ανακαλέσει, πριν ολοκληρωθεί η θητεία του ως μέλος του οργάνου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κυρίες και κύριοι συνάδελφοι, έχουν γίνει πολλά. Θα γίνουν περισσότερα. Στη δευτερολογία μου θα μιλήσω με λεπτομέρειες για το περίφημο πρόγραμμα εξυγίανσης.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, δώστε λίγο χρόνο παραπάνω.
ΠΡΟΕΔΡΕΥΩΝ (Παναγιώτης Ν. Κρητικός): Θα του δώσω δυο- τρία λεπτά ακόμη, όχι παραπάνω. Θα δευτερολογήσει ο κύριος Υπουργός.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Θα δεχθείτε και πάλι να με ακούσετε κατά τη δευτερολογία μου.
Προκειμένου έτσι και εσείς, αν έχετε κάποιες αμφιβολίες ακόμη για την προσπάθεια που κάνουμε για να βελτιώσουμε το ραδιοτηλεοπτικό τοπίο γενικότερα, αλλά και να αναβαθμίσουμε το δημόσιο ραδιοτηλεοπτικό φορέα ειδικώς, να πάψετε να τις έχετε γιατί θα πρέπει να πω ότι τα συγχαρητήρια, τα οποία ακούγονται τελευταία για την ΕΡΤ, πληθαίνουν όλο και περισσότερο. Αυτό σε κάποιους, στον ιδιωτικό τομέα δημιουργεί ανησυχίες, προκαλεί φόβους. Σας καλώ να δουλέψουμε μαζί για να κάνουμε πραγματικότητα αυτήν την ανησυχία τους και να μεγαλώσουμε τους φόβους τους και να μη συνδράμουμε στην προσπάθεια πολλών δυνάμεων στην αγορά σήμερα, που προσπαθούν να ανακόψουν αυτήν την πορεία βελτίωσης και αναβάθμισης της Ελληνικής Ραδιοφωνίας Τηλεόρασης.
(Χειροκροτήματα από την πτέρυγα του ΠΑ.ΣΟ.Κ.)
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος της Νέας Δημοκρατίας κ. Προκόπης Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κυρίες και κύριοι συνάδελφοι, θα ξεκινήσω όπως ξεκίνησε την ομιλία του ο κύριος Υπουργός. Θα φέρω το τελευταίο παράδειγμα που αποδεικνύει τι σημαίνει πραγματικά αντικειμενικότητα της ενημέρωσης στην ΕΡΤ. Αφού όμως προηγουμένως κάνω μία διευκρίνιση, για ορισμένα υπονοούμενα, τα οποία ακούστηκαν από την πλευρά του κυρίου Υπουργού. Γιατί άραγε αυτή η επερώτηση;
 

 



Σελίδα 7733 
Πρώτα-πρώτα να διευκρινίσω ότι η ιδιαίτερη ευαισθησία η οποία σχετίζεται με την ΕΡΤ, προκύπτει από το γεγονός ότι η ΕΡΤ είναι όχι απλώς μια ανώνυμη εταιρεία αλλά δημόσια επιχείρηση, η οποία έχει μία πολύ διαφορετική αποστολή, έναν πολύ διαφορετικό ρόλο σε σχέση με τα λοιπά ΜΜΕ. Και βεβαίως η ΕΡΤ συντηρείται από τα χρήματα του Ελληνικού Λαού. Είναι δυνατόν να μου αντιτείνει ο κύριος Υπουργός ότι από πλευράς ιδιωτικών καναλιών συμβαίνουν πράγματα, τα οποία είναι αξιοκατάκριτα.
Μα, αν συμβαίνουν τέτοια πράγματα, αυτό είναι βεβαίως θέμα και της Αξιωματικής Αντιπολίτευσης και των λοιπών κομμάτων. Αλλά, πρωτίστως, είναι θέμα της Κυβέρνησης. Γιατί αν πραγματικά δεν λειτουργεί σωστά η ιδιωτική τηλεόραση πρώτον θα πρέπει να μεμφθούμε την ίδια την Κυβέρνηση τόσο επειδή δεν ασκεί την δέουσα εποπτεία όσο και ως προς το θέμα του Εθνικού Συμβουλίου Ραδιοτηλεόρασης, το οποίο είναι γνωστό, κυρίες και κύριοι συνάδελφοι, κύριε Υπουργέ- όποιες προθέσεις και αν έχετε, ό,τι σχέδια και αν έχετε- ότι αυτήν τη στιγμή είναι ουσιαστικά ανύπαρκτο. Και είναι ανύπαρκτο, όχι θεσμικά, γιατί στα χαρτιά ο ρόλος υπάρχει, αλλά γιατί δεν μπορεί να ασκήσει το ρόλο του.
Η τελευταία έκθεση του Προέδρου του Εθνικού Συμβουλίου Ραδιοτηλεόρασης καθηγητή Γεωργίου Κασσιμάτη, η οποία κατετέθη μόλις προ πέντε ημερών στην Επιτροπή Θεσμών και Διαφάνειας, καταδεικνύει το μέγεθος αυτής της ανυπαρξίας στην πράξη, η οποία οφείλεται στην έλλειψη υλικοτεχνικής υποδομής.
Ευχόμαστε σύντομα να του δώσετε τη δυνατότητα ως πολιτεία, να ασκήσει αυτόν το ρόλο. Εμείς ως Αξιωματική Αντιπολίτευση, να είστε βέβαιος, ότι όχι μόνο δεν πρόκειται να φέρουμε αντίρρηση στη στελέχωση και γενικά στην υποδομή του Εθνικού Συμβουλίου Ραδιοτηλεόρασης, αλλά Θα συμπράξουμε με όλες μας τις δυνάμεις για να υπάρξει εξυγίανση στο χώρο του ραδιοτηλεοπτικού τοπίου.
'Ερχομαι, όμως στο ζήτημα που μας απασχολεί, το θέμα του τρόπου λειτουργίας. Είπατε, κύριε Υπουργέ, πολλά και διάφορα και σχετικά με το τι προγραμματίζετε και τι δαπανάτε και το ποιοι είναι οι μισθοί. Φαίνεται ότι δεν έγινε και τόσο αντιληπτό το περιεχόμενο της επερώτησης. Εμείς στην επερώτηση θέσαμε ένα θέμα γενικότερης λειτουργίας της ΕΡΤ και του τρόπου με τον οποίο αντιμετωπίζει την είδηση και την ενημέρωση του Ελληνικού Λαού.
Ξεκινάω από το παράδειγμα που φέρατε, το πρόσφατο παράδειγμα "των επιδόσεων" του Πρωθυπουργού και των άλλων στελεχών της Κυβέρνησης στις Βρυξέλλες. Τι έκανε η ΕΡΤ; Δεν έχετε παρά να δείτε τα δελτία. Η ΕΡΤ συνέβαλε ως υμνωδός στο να μεταδοθούν οι απόψεις της Κυβέρνησης, όπως ακριβώς αυτές οι απόψεις διατυπώθηκαν από τον κύριο Πρωθυπουργό. Δηλαδή, ούτε λίγο ούτε πολύ ο κύριος Πρωθυπουργός μας είπε ότι όλα πήγαν καλά και ότι του απενεμήθησαν τα εύσημα από την Ευρωπαϊκή 'Ενωση. Αυτό μετέδωσε και η κρατική ΕΡΤ. Αλλά τακτική του Πρωθυπουργού ήταν ακριβώς να ρίξει στάχτη στα μάτια του Ελληνικού Λαού. Αμφισβητώ όμως εάν δουλειά της κρατικής τηλεόρασης ήταν να αναπαραγάγει αυτού του είδους την προπαγάνδα. Θα σας θυμίσω ότι ο κύριος Πρωθυπουργός αυτό έκανε μονίμως σε κάθε κρίσιμη στιγμή. Την εθνική ταπείνωση των Ιμίων που καλύτερα να μην τη θυμόμαστε, για πολλούς και διαφόρους λόγους την ενεφάνισε μέσα σε αυτήν την Αίθουσα περίπου ως εθνικό θρίαμβο. Το ίδιο έκανε και η ΕΡΤ την εποχή εκείνη.
Το γεγονός ότι είμαστε στη δεύτερη ταχύτητα της Ευρώπης, μας το ανακοίνωσε τον Νοέμβριο. Δεν το θεωρούσε αυτονόητο μέχρι τον Νοέμβριο. Το Νοέμβριο το εμφάνισε αυτονόητο και το θεώρησε αυτονόητο και η ΕΡΤ. 
Από κει και πέρα την πολιτική της σκληρής δραχμής ο Πρωθυπουργός τη θεώρησε αιχμή του δόρατος, όπως και την πολιτική λιτότητας. Αυτό έκανε και η ΕΡΤ. Την υποτίμηση τη διέψευδε ο Κυβερνητικός Εκπρόσωπος και ολόκληρη η Κυβέρνηση ως την τελευταία στιγμή. Την εμφάνισε περίπου ως εθνικό θρίαμβο ο κύριος Πρωθυπουργός και μάλιστα δεν την ονόμασε υποτίμηση. Ούτε η συμπαθής ΕΡΤ έκανε αυτό το πράγμα. Ο κύριος Πρωθυπουργός είπε την υποτίμηση, "αναπροσαρμογή", κατά το "αναδόμηση" του μακαρίτη Ανδρέα Παπανδρέου, που δεν έλεγε τον ανασχηματισμό με το όνομά του. Εμφάνισε, λοιπόν, την υποτίμηση ως εθνικό θρίαμβο.
Το γεγονός ότι αυτήν τη στιγμή στις Βριξέλες επισφραγίστηκε πως η Ελλάδα ανήκει στη δεύτερη ταχύτητα των κρατών - μελών της Ευρώπης εμφανίστηκε περίπου ως εθνικός θρίαμβος. Γιατί; Γιατί οι εταίροι μας του είπαν κάτι το αυτονόητο. Εάν ακολουθήσεις σωστή πολιτική και εάν πληροίς μετά από δύο χρόνια τα κριτήρια του Μάαστριχτ, θα είστε στη δεύτερη ταχύτητα. 'Ετσι όπως μας τα λες εδώ, καλά μας τα λες. Το ζήτημα είναι να τα κάνεις. Αυτά που τους εμφάνισε τα ενέκριναν. Αλλά με αυτήν την Κυβέρνηση, που η ΕΡΤ την εμφανίζει όπως θέλουν ο Πρωθυπουργός και ο Κυβερνητικός Εκπρόσωπος, συμβαίνει αυτό που ξέρουμε όλοι. 'Ισως το πνεύμα να είναι πρόθυμο, αλλά η σαρξ είναι ασθενής. 'Ορα Ολυμπιακή Αεροπορία, δηλαδή το πρώτο μεγάλο τεστ το οποίο έγινε και απέδειξε ότι αυτή η Κυβέρνηση ό,τι και αν θέλει και ό,τι και αν σχεδιάζει, είναι ανίκανη να το πράξει.
'Ομως, η ΕΡΤ απ' όλα αυτά δεν εμφάνισε τίποτα. Αυτό που ο Πρωθυπουργός θέλησε να εμφανίσει προς τα έξω, αυτό τόνισε και εκείνη. Αυτό είπε, χωρίς την παραμικρή διάθεση αντικειμενικής κριτικής. 'Ολες δε οι εκπομπές οι οποίες έγιναν έκτοτε και τώρα, είναι εκπομπές κυβερνητικής προπαγάνδας, όπου ο λόγος της Αντιπολίτευσης ουσιαστικά απουσιάζει, εκτός από ελάχιστες εξαιρέσεις. Και φθάσαμε στο σημείο να ακούμε τον Κοινοβουλευτικό Εκπρόσωπο του ΠΑ.ΣΟ.Κ. να λέει ότι σε σημερινή εκπομπή ήταν και η Αντιπολίτευση μέσα. Χάρη γίνεται, κυρίες και κύριοι συνάδελφοι, στην Αντιπολίτευση, εάν εμφανίζεται και κάποιος εκπρόσωπός της, για να πει κάποια αντίθετη γνώμη;
ΦΟΙΒΟΣ ΙΩΑΝΝΙΔΗΣ: Θα τα ακούσετε μετά. 'Ηταν μόνο η Αντιπολίτευση.
ΠΡΟΚΟΠΗΣ ΠΑΥΛΟΠΟΥΛΟΣ: Μην τα λέτε, κύριε Ιωαννίδη, αυτά τα πράγματα. Χθες η ΕΡΤ μετέδιδε συνεχώς την ομιλία του κυρίου Πρωθυπουργού από κορυφής μέχρις ονύχων και τη συνέντευξη που έδωσε. Μετέδωσε μόνον ότι είπαν μία κουβέντα και τα κόμματα της Αντιπολίτευσης. Σε ένα μάλιστα από τα δελτία της ΝΕΤ δεν εμφανίστηκαν καθόλου οι δηλώσεις...
ΦΟΙΒΟΣ ΙΩΑΝΝΙΔΗΣ: Μετέδωσαν ό,τι είπαν. Ας έλεγαν περισσότερα.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Ιωαννίδη, μην αυταπατάσθε σε αυτό το σημείο. Σας έχω πει και άλλες φορές, να δείτε την πραγματικότητα κατάματα. Η ΕΡΤ και σε αυτό το σημείο δεν έκανε τίποτε άλλο, παρά να εμφανίσει τον Πρωθυπουργό. Ευτυχώς δε που τον εμφάνισε. Γιατί η εμφάνισή του και θλιβερή ήταν και πολύ φοβάμαι ότι όσοι είδαν την εμφάνισή του και τον τρόπο που μιλούσε, μιας και μίλησε προηγουμένως για κακοποίηση της ελληνικής γλώσσας ο κύριος Εκπρόσωπος της Κυβέρνησης, θα υπέθεσαν ότι μάλλον ο κύριος Πρωθυπουργός ήθελε και φρόντιζε να εμπλουτήσει γνωστές εκπομπές, που ασχολούνται με αυτά τα θέματα. Εκεί τουλάχιστον η ΕΡΤ, ακουσίως βεβαίως, ίσως προσέφερε κάτι, το οποίο συμβάλλει στην αντικειμενική ενημέρωση του Ελληνικού Λαού.
Είπα προηγουμένως, ότι το πρόγραμμα το οποίο εμφάνισε για την "Ολυμπιακή" η Κυβέρνηση, ήταν ένα πρόγραμμα αναποτελεσματικό, που δεν πρόκειται να αποδώσει τίποτα. Το ίδιο συμβαίνει και με την ΕΡΤ. 'Ομως μια και μου ζήτησε επιχειρήματα ο Κυβερνητικός Εκπρόσωπος και Υπουργός Τύπου, επιτρέψτε μου, αν και δεν το συνηθίζω, να διαβάσω ορισμένα πράγματα, που καλό θα ήταν να τα γνωρίζει ο κύριος Υπουργός. Διότι φοβούμαι ότι δεν τα γνωρίζει. Είναι στοιχεία από συνεργάτες σας, στοιχεία που έστειλαν. Πρόκειται για δικούς σας ανθρώπους, που πρόσκεινται στην Κυβέρνηση και στο ΠΑ.ΣΟ.Κ. Τα στοιχεία αυτά θα κατατεθούν στα Πρακτικά.
Στις 19.11.1997 ο Διευθυντής Ειδήσεων της ΕΡΤ, κ. Γιαννόπουλος -εκπαραθυρωθείς στη συνέχεια, ίσως γιατί ο άνθρωπος δεν ήταν αρεστός- πολύ πριν εκπαραθυρωθεί, έγραφε, απευθυνόμενος προς τον Γενικό Διευθυντή της ΕΡΤ:
 

 



Σελίδα 7734 
"Η κατάσταση που έχει δημιουργηθεί στη Διεύθυνση Ειδήσεων με τις παρεμβάσεις, τις επικρίσεις, τα παράπονα και τις καταγγελίες δημιουργεί κλίμα δυσάρεστο και τελείως αρνητικό για τη λειτουργία και τις αυξημένες απαιτήσεις που αντιμετωπίζουμε λόγω πολλαπλών υποχρεώσεων." Αυτά τα έγραφε στις 19 Νοεμβρίου. 
Στις 20 Νοεμβρίου -και επειδή του ζητήθηκε να τεκμηριώσει αυτά τα πράγματα- έγραφε, απευθυνόμενος προς τη διοίκηση της ΕΤ, με κοινοποίηση προς τον κύριο Υπουργό, που δεν ξέρω αν το γνωρίζει, τα εξής καταπληκτικά πράγματα. Θα σας κουράσω λίγο, αλλά αξίζει τον κόπο: "Οι παρεμβάσεις έχουν υπερβεί κάθε όριο". Οι παρεμβάσεις στον τομέα ειδήσεων. Μη μας πείτε ότι ο κ. Γιαννόπουλος ανήκει στη Νέα Δημοκρατία. Ψάξτε λίγο να δείτε, ποιανού αρεστός ήταν. "Αποτελούν παράδοση, ειδικά στην ΕΤ1, αλλά τον τελευταίο καιρό δεν τηρούνται ούτε καν τα προσχήματα. Αποδίδονται πάντα στον Υπουργό Τύπου και μεταφέρονται εξ ονόματός του από τον Πρόεδρο της ΕΡΤ Α.Ε. κ. Παναγιώτου. Προς ενίσχυση των επιχειρημάτων που αντιβαίνουν τη δημοσιογραφική δεοντολογία, παρέχεται η διαβεβαίωση ότι οι παραγγελίες, η κριτική και η δυσαρέσκεια εκφράζονται από τον ίδιο τον Πρωθυπουργό. Η πίεση ασκείται για κάθε τομέα. Διατυπώθηκαν έντονα παράπονα, ακόμα και για λέξεις που υπήρχαν στο ΟΝ του παρουσιαστή ή για "κροουλ" που αντικατέστησε δελτίο, λόγω μεταδόσεως της Βουλής. Οι παρεμβάσεις κοινοποιούνται σ' ένα ευρύ κύκλο εργαζομένων. Μόνο χάρη στην καλή της διάθεση δεν έχουν διαρρεύσει και δεν έχουν δημοσιευθεί σε εφημερίδες. Παραδείγματος χάρη συντάκτης, στον οποίο απαγορεύτηκε να "σπηκάρει" τα θέματά του, πληροφορήθηκε έκπληκτος από τα πλέον αρμόδια χείλη ότι "κόβεται" με εντολή του ίδιου του Πρωθυπουργού που παθαίνει αλλεργία όταν τον ακούει (η ακριβής έκφραση είναι ακόμα χειρότερη...).
Κατά τις ίδιες αρμόδιες πηγές, "η Κυβέρνηση μας διόρισε για να βοηθήσουμε ειδικά σε αυτήν την περίοδο κρίσης". "Ο αρμόδιος Υπουργός είναι έξαλλος και θα μας διώξει". "Τη διοίκηση και την Κυβέρνηση δεν την ενδιαφέρουν οι ακροαματικότητες, αλλά η πολιτική πλευρά όλων των θεμάτων του δελτίου". Και τέλος, "το πείραμα θα κριθεί όχι από την επιτυχία του, το πρόγραμμα εξυγίανσης, αλλά από τη χρησιμότητά του ως προς την προβολή του κυβερνητικού έργου και τη στήριξη της κυβερνητικής πολιτικής".
Και επειδή τρώγοντας έρχεται η όρεξη, οι αυθορμήτως ή εκ συνηθείας παραπονούμενοι για την ανεπαρκή προβολή του έργου τους πυκνώνουν και αποθρασύνονται σε σημείο ώστε να στέλνουν επιστολές διαμαρτυρίας με κοινοποίηση σε υπερκείμενες αρχές, αδιαφορώντας για τις συνέπειες των γραπτών τους παρεμβάσεων -scripta manent- επισυνάπτω ένα τελευταίο δείγμα, πρόκειται για επιστολή του κ. Χανακούλα, Προέδρου του Οργανισμού Εργατικής Κατοικίας, όπου θα δείτε τι λέει και πως συμπεριφέρεται σε ό,τι αφορά την ΕΤ. Πάντως, για την ακολουθητέα γραμμή ανήκουν στον κύριο Πρόεδρο και τον Γενικό και έχουν συνταχθεί καθ' υπαγόρευση του Υπουργείου Τύπου.
Το κλίμα, όπως εύκολα γίνεται αντιληπτό, είναι εντελώς αρνητικό για την πραγματική δημοσιογραφική-τηλεοπτική δουλειά. Σε κάθε δελτίο ή αμέσως μετά το σήμα τέλους, υπάρχει τηλεφώνημα με γκρίνια ή επίπληξη, άλλοτε για την αξιολόγηση των θεμάτων και την ιεράρχηση και άλλοτε για μία έκφραση του παρουσιαστή ή μία εικόνα. Το εύρος των παρατηρήσεων περιέλαβε εσχάτως την υποφωτισμένη εικόνα του Υπουργού Εθνικής Οικονομίας στη συνέντευξή του για τον προϋπολογισμό και την τρέμουσα κάμερα του μπρίφινγκ. Το τελευταίο, πάντως, οφείλεται σε αίτημα των ειδικών να γίνεται εξ αποστάσεως πολύ κοντινό πλάνο του Κυβερνητικού Εκπροσώπου, επειδή το μπακ γκράουντ δεν είναι ικανοποιητικό, με άμεσο αποτέλεσμα να επηρεάζεται η εικόνα από το μοτέρ της κάμερας".
Αυτά σε ό,τι αφορά το δελτίο ειδήσεων. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε συνάδελφε, να τα καταθέσετε στα Πρακτικά.
ΠΡΟΚΟΠΗΣ ΠΑΥΛΟΠΟΥΛΟΣ: Προς κατάθεση είναι, κύριε Κεφαλογιάννη. Θα κατατεθούν όλα. 
Ας δούμε όμως και τρίτη επιστολή του ιδίου: "Με την εφαρμογή του σχεδίου για τη διαφοροποίηση των δύο καναλιών, ανέλαβα τη Διεύθυνση Ειδήσεων της ΝΕΤ" -λέει ο κ. Γιαννόπουλος- "με τους ίδιους συμβατικούς όρους. Το πολιτικό "περιβάλλον" όμως μετεβλήθη άρδην πλην συμπληρωθεί ένας μήνας λειτουργίας. Στις 20 Νοεμβρίου παραιτήθηκε ο διευθυντής σύνταξης κ. Θεόδωρος Στίνης, ύστερα από αντιδεοντολογική παρέμβαση του Γενικού Διευθυντή της ΝΕΤ την οποία ο δράστης ανεγνώρισε. Ακριβώς την προηγουμένη είχα αφήσει στο γραφείο του την επιστολή που υποβάλλω συνημμένα (με ημερομηνία 19 Νοεμβρίου). Με την εξέλιξη που σημειώθηκε παρακλήθηκα να μην επιμείνω στην απειλούμενη παραίτησή μου, για να μην τιναχθεί στον αέρα το πείραμα που είχε γίνει δεκτό λίαν ευνοϊκά από το κοινό.
Είχε όμως προηγηθεί μία ακόμη ένδειξη παρέμβασης -επιστολή Χανακούλα, την οποία επισυνάπτω- που είχε ως αποτέλεσμα να παρακάμπτομαι εγώ και να προσφέρεται παρηγορία στον δια του υφισταμένου του παραπονούμενου Υπουργό, μέσω των πολιτικών εκπομπών κ. Παπαϊωάννου, που εκλήθη μετά την παρέμβαση του κ. Χανακούλα δύο φορές σε ενημερωτικά προγράμματα, για να μπορέσει ο κ. Παπαϊωάννου να εξευμενιστεί για όσα έγραφε ο κ. Χανακούλας.
Οι παρεμβάσεις συνεχίστηκαν αδιαλείπτως. Τόσο ο Πρόεδρος του Διοικητικού Συμβουλίου, κ. Παναγιώτου, όσο και ο Γενικός Διευθυντής, κ. Αντωνόπουλος, κατά δήλωσή τους, εξ ονόματος του αρμοδίου Υπουργού έδιναν εντολές για το τι θα προβληθεί και τι όχι και με ποια σειρά. Σε δύο περιπτώσεις διά χειρογράφου σημειώματος" -έχω τις φωτοτυπίες, θα τις δώσω για τα Πρακτικά- "υποδείκνυαν τα σημεία του μπρίφιγκ που επιθυμούσε ο Κυβερνητικός Εκπρόσωπος να περιληφθούν στο ρεπορτάζ της ημέρας..." Δεν το πιστεύω ότι το κάνατε εσείς, κύριε Υπουργέ, αλλά πάντως για λογαριασμό σας μιλούσαν." "Τα χειρόγραφα που έχουν συνταχθεί καθ'υπαγόρευση από το τηλέφωνο, συναποστέλλονται".
"Προ της αφορήτου καταστάσεως διαμαρτυρήθηκα και πάλι στον Πρόεδρο της ΕΡΤ, ο οποίος με προέτρεψε να πάρω άδεια, φοβούμενος προφανώς κρίση εν όψει των αγροτικών κινητοποιήσεων. Αξίζει να σημειωθεί ότι η πίεση που ασκείτο σε μένα και στους συναδέλφους βρισκόταν σε πλήρη ευθυγράμμιση με τις απόψεις της πολιτικής ηγεσίας που έβλεπαν το φως της δημοσιότητας.
Περί τις αρχές του νέου έτους, διέρρευσε στην εφημερίδα "ΤΟ ΒΗΜΑ" η εισήγηση του κ. Παπαϊωάννου, Υπουργού και μέλους κομματικού σχηματισμού του ΠΑ.ΣΟ.Κ., στο Εκτελεστικό Γραφείο του ΠΑ.ΣΟ.Κ. περί επικοινωνιακής πολιτικής, στην οποία ασκείτο δριμύτατη κριτική στα δελτία της ΝΕΤ για την ιεράρχηση των θεμάτων και την τάση να ανταγωνισθούμε τα ιδιωτικά κανάλια με τις εμπορικές μεθόδους προβολής των ειδήσεων".
Εδώ υπάρχουν για τα Πρακτικά οι φωτοτυπίες, από τις οποίες προκύπτει, ποιοι ήταν οι πίνακες και τα σημειώματα, με τα οποία ιδίως για τον Προϋπολογισμό δινόταν εντολή πώς θα προβληθούν. Είναι χαρακτηριστικό ότι σ' ένα από τα σημειώματα αυτά, τα οποία ο κ. Γιαννόπουλος τα έδωσε, έλεγε ότι πρέπει στο ΟΝ να τονίζεται πως ο Προϋπολογισμός είναι συνεπής, αποτελεσματικός, αναπτυξιακός, δίκαιος. Τα σημειώματα, ιδιόγραφα, είναι εδώ. Ελπίζω ο κύριος Υπουργός να μην αμφισβητήσει στο σημείο αυτό τα πράγματα. Ας καλέσει τον κ. Γιαννόπουλο. Μέχρι πρότινος ήταν Διευθυντής Ειδήσεων στα κανάλια τα οποία εκείνος ήλεγχε.
ΦΟΙΒΟΣ ΙΩΑΝΝΙΔΗΣ: Πού τα βρήκατε αυτά;
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Ιωαννίδη, όταν ήσασταν εσείς Αντιπολίτευση, μας μάθατε ορισμένα πράγματα και ευχαριστούμε πολύ γι'αυτό το πράγμα. Ο κ. Καρχιμάκης ήταν ένας άνθρωπος που πραγματικά δούλεψε πολύ καλά όταν ήταν Αντιπολίτευση την εποχή εκείνη και εν πάση περιπτώσει, εμείς από την εποχή εκείνη διδαχθήκαμε ορισμένα πράγματα. Στο κάτω-κάτω το κάνουμε για το καλό του ελέγχου της Κυβέρνησης.
Φθάνω τώρα στην περίφημη επιστολή Χανακούλα. Ακούστε, 
 

 



Σελίδα 7735 
σας παρακαλώ, τι συνέβη με τον κ. Χανακούλα: 
Ο κ. Χανακούλας είναι Πρόεδρος του Οργανισμού Εργατικής Κατοικίας και βεβαίως, περί μήνα Νοέμβριο είχε αποφασίσει να εγκαινιάσει "εν χορδαίς και οργάνοις" ορισμένα συγκροτήματα εργατικών κατοικιών. Είχε ζητήσει κάλυψη και η ΕΤ φαίνεται δεν του την παρέσχε σε όση έκταση εκείνος ήθελε.
Ακούστε τι έγραφε, απευθύνοντας το γράμμα αυτό προς τον Διευθυντή Ειδήσεων και Ενημέρωσης και ανακοινώνοντάς το στον Υπουργό Εργασίας, κ. Παπαϊωάννου, Υπουργό Τύπου κ. Ρέππα, Υφυπουργό Εργασίας κ. Πρωτόπαπα, Πρόεδρο του Διοικητικού Συμβουλίου της ΕΤ κ. Παναγιώτου και Γενικό Διευθυντή της ΕΤ κ. Κωνσταντίνο Αλαβάνο, με ημερομηνία 11.11.1997: "Δυστυχώς, παρακολουθώντας το δελτίο διαπιστώσαμε ότι δεν υπήρχε ούτε ένα δευτερόλεπτο αφιερωμένο στην εκδήλωση αυτή και τις δηλώσεις του Υπουργού κ. Παπαϊωάννου, ενώ αντίθετα περίσσεψε αρκετός χρόνος για να παρουσιασθούν με κάθε άνεση διάφορες, κατά την άποψή μας, ήσσονος σημασίας ειδήσεις από το εξωτερικό, όπως για παράδειγμα η ομιλία του Προέδρου των ΗΠΑ, κ. Κλίντον στο συνέδριο των ομοφυλοφίλων.
Κάτι ανάλογο μάλιστα είχε γίνει και στο παρελθόν, όταν πραγματοποιήθηκε από τον Υπουργό κ. Ευάγγελο Γιαννόπουλο..." -ξέρετε ότι ο κ. Χανακούλας ανήκει στους προστατευομένους του κ. Γιαννόπουλου- "...η θεμελίωση του πρώτου τμήματος του μεγάλου οικισμού "ΓΕΩΡΓΙΟΣ ΓΕΝΝΗΜΑΤΑΣ" στα 'Ανω Λιόσια. Μεταξύ των άλλων παρίσταντο οι κύριοι Λαλιώτης, Γείτονας και Πάγκαλος. Και τότε στο δελτίο εκείνης της ημέρας δεν υπήρξε ούτε μία αναφορά στο γεγονός αυτό που αφορά τόσες οικογένειες ανθρώπων του μόχθου και θα δώσει πνοή στην υποβαθμισμένη περιοχή 'Ανω Λιοσίων, ενώ την ίδια μέρα επί είκοσι λεπτά το κανάλι έδειχνε ρεπορτάζ από την επίθεση φανατικών Μουσουλμάνων σε ξενοδοχείο της Αιγύπτου". Θυμάστε την επίθεση που έγινε, που απετέλεσε παγκόσμιο γεγονός. Ο κ. Χανακούλας μέμφεται την ΕΤ γιατί μετέδιδε αυτό και όχι βεβαίως την κομματική σύναξη, στην οποία αυτός και ορισμένοι άλλοι Υπουργοί παρίσταντο.
Λέει παρακάτω, έτσι για να ξέρουμε γιατί μιλάμε: "Αναρωτιόμαστε πραγματικά με ποιο σκεπτικό και με τι κριτήρια διαμορφώνεται το κεντρικό δελτίο ειδήσεων του κρατικού καναλιού, αν αποκλείονται από αυτό ειδήσεις που προβάλλουν το έργο της Κυβέρνησης και δημοσίων φορέων! 'Η μήπως θεωρείτε ότι ενδιαφέρουν περισσότερο οι ομοφυλόφιλοι της Αμερικής και οι διαφημιστικού τύπου εμφανίσεις του Προέδρου Κλίντον τον 'Ελληνα τηλεθεατή απ' ό,τι οι δηλώσεις του Υπουργού Εργασίας και Κοινωνικών Ασφαλίσεων λίγο πριν κλείσει η πρώτη φάση του κοινωνικού διαλόγου;".
'Υστερα από αυτό κατά την ομολογία του κ. Γιαννόπουλου, εκλήθη τρεις φορές σε ειδικές εκπομπές ο κ. Παπαϊωάννου για να εξευμενισθεί και να μην υπάρξει περαιτέρω θέμα, αφού προηγουμένως είχε δημιουργήσει τεράστια προβλήματα στο Εκτελεστικό Γραφείο του ΠΑΣΟΚ, λέγοντας ότι πάσχει η επικοινωνιακή πολιτική της Κυβέρνησης επειδή η ΕΤ δεν προβάλλει το κυβερνητικό έργο.
'Ερχομαι στο τελευταίο θέμα το οποίο το γνωρίζετε όλοι. 'Ηταν ο τρόπος που παραιτήθηκε ο κ. Γιαννόπουλος. Φυσικά περιττό να σας πω ότι ο κ. Γιαννόπουλος όχι μόνο παραιτήθηκε, τον απέλυσαν στην κυριολεξία χωρίς να του δώσουν και την αποζημίωση, γιατί ήξεραν ότι αυτά τα πράγματα επρόκειτο να δοθούν ή είχαν ήδη διαρρεύσει στη δημοσιότητα. 
Τέλος θυμάσθε τον τρόπο με τον οποίο παραιτήθηκε ο κ. Στίνης μέσα από εδώ. 'Ηταν η περίπτωση όπου όταν συνεζητείτο το θέμα του Υπουργείου Ανάπτυξης...
ΦΟΙΒΟΣ ΙΩΑΝΝΙΔΗΣ: 'Ηταν επί θητεία ο κ. Γιαννόπουλος;
ΠΡΟΚΟΠΗΣ ΠΑΥΛΟΠΟΥΛΟΣ: 'Οχι. Με σύμβαση, ως δημοσιογράφος.
ΦΟΙΒΟΣ ΙΩΑΝΝΙΔΗΣ: Γιατί μιλήσατε για αποζημίωση.
ΠΡΟΚΟΠΗΣ ΠΑΥΛΟΠΟΥΛΟΣ: Θα δείτε και του κ. Στίνη τις επιστολές, θα δείτε και των συναδέλφων της Βουλής του κ. Αθανασιάδη και της κ. Κροκίδη, τι ακριβώς καταμαρτυρούν για τον τρόπο με τον οποίο κάνουν τη δουλειά τους ως κοινοβουλευτικοί συντάκτες εδώ μέσα . Ελπίζω να σεβαστείτε τη δουλειά των ανθρώπων και να μην υποστούν κυρώσεις.
Το ζήτημα, λοιπόν, στην περίπτωση αυτή είναι ότι τότε, αν θυμάσθε, έγινε μέσα σε αυτήν την Αίθουσα ένας διαξιφισμός σημαντικός εσωκυβερνητικός, ανάμεσα στην Υπουργό Ανάπτυξης και τον κ. Σηφουνάκη. Παρά τις απεγνωσμένες προσπάθειες των συντακτών εδώ και του κ. Στίνη αρχισυντάκτη του δελτίου για να κάνει τη δουλειά του, δεν μεταδόθηκε αυτό το πράγμα. Και βέβαια ξέσπασε ορυμαγδός με αποτέλεσμα ο κ. Στίνης να οδηγηθεί σε παραίτηση.
Τα στοιχεία όλα αυτά που θα δείτε είναι στη διάθεσή σας. Είναι μικρά δείγματα γραφής και το γνωρίζω ότι είναι μικρά δείγματα γραφής. Αποδεικνύουν όμως ότι στην ΕΤ τίποτε δεν έχει αλλάξει από πλευράς νοοτροπίας όπως ακριβώς συνέβαινε στο παρελθόν τον πρώτο καιρό του 1981.
Δεν ξέρω αν τα γνωρίζει ο κύριος Υπουργός. Αν δεν τα γνωρίζει καλό είναι να πάρει τα απαραίτητα μέτρα. Αν τα γνωρίζει, όμως και εδώ μας είπε ότι όλα πηγαίνουν καλά στην ΕΡΤ, τότε διαπράττει και έναντι του Κοινοβουλίου ένα σοβαρό σφάλμα. Εγώ θέλω να πιστεύω ότι δεν τα γνωρίζει γιατί είναι αλήθεια ότι τουλάχιστον από την εμπειρία την οποία έχω στην Επιτροπή Θεσμών και Διαφάνειας έχει καταβάλει σημαντικές προσπάθειες να ενημερώσει τη Βουλή με τρόπο αντικειμενικό και πλήρη.
Αλλά πάντως, κύριε Υπουργέ, στην ΕΡΤ δεν πάνε καλά τα πράγματα στην ενημέρωση. Στην ΕΡΤ το πρόγραμμα που έχετε δρομολογήσει είναι ένα πρόγραμμα το οποίο ξέρετε πολύ καλά ότι δεν πρόκειται να αποδώσει. 'Οτι θα είναι άλλη μια μαύρη τρύπα στην οποία θα χαθούν πάρα πολλά χρήματα σε μια περίοδο που όπως πράγματι σωστά είπατε υπάρχει θέμα τεράστιου ανταγωνισμού της ΕΡΤ. Η ΕΡΤ πρέπει να γίνει ανταγωνιστική. Για να γίνει όμως ανταγωνιστική πρέπει και οφείλει να λειτουργήσει ως μέσο ενημέρωσης, το οποίο έχει την απαίτηση από τον Ελληνικό Λαό να το παρακολουθεί. 'Ητοι να λειτουργήσει με την αντικειμενικότητα εκείνη, με την πληρότητα εκείνη με την οποία προβλέπει το Σύνταγμα.
Αλλά πάντως με μια ΕΡΤ δεκανίκι στην κυριολεξία πάντοτε, είτε του Υπουργείου Τύπου είτε εξ ονόματος του Υπουργείου Τύπου του εκάστοτε προέδρου και του διοικητικού συμβουλίου της ΕΤ, δεν πρόκειται να υπάρξει καμιά πρόοδος. Και το χειρότερο είναι ότι με τον τρόπο αυτό η ΕΡΤ όχι απλώς και μόνο σπαταλά τα χρήματα του Ελληνικού Λαού, αλλά επιπλέον δεν επιτελεί την αποστολή της κατά το Σύνταγμα που είναι μεταξύ άλλων και η πλήρης και αντικειμενική ενημέρωση του Ελληνικού Λαού.
Ευχαριστώ πολύ κύριοι συνάδελφοι.
(Στο σημείο αυτό ο Βουλευτής κ. Προκόπης Παυλόπουλος καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα της Νέας Δημοκρατίας)
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, παρακαλώ το λόγο.
ΠΡΟΕΔΡΕΥΩΝ (Παναγιώτης Ν. Κρητικός): Θέλετε το λόγο, κύριε Ιωαννίδη, τώρα;
ΦΟΙΒΟΣ ΙΩΑΝΝΙΔΗΣ: Μάλιστα, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ορίστε αλλά η πρακτική είναι να ακούσετε και τους άλλους κατηγόρους τριών ακόμη κομμάτων και ως Κοινοβουλευτικός Εκπρόσωπος του κόμματος του οποίου επερωτάται η Κυβέρνηση, να απαντήσετε, σε όλους γιατί έχετε άπαξ το δικαίωμα και εσείς. Δεν έχετε δευτερολογία.
ΦΟΙΒΟΣ ΙΩΑΝΝΙΔΗΣ: Κύριε Πρόεδρε, έχω την αίσθηση ότι δεν είναι αυτή η μόνιμη πρακτική.
ΠΡΟΕΔΡΕΥΩΝ (Παναγιώτης Ν. Κρητικός): Εγώ ολίγον παλαιότερος υμών έτσι τις γνωρίζω. 'Αλλωστε αυτό επιβάλλει η λογική.
ΦΟΙΒΟΣ ΙΩΑΝΝΙΔΗΣ: Είστε παλαιότερος κοινοβουλευτικός οπωσδήποτε, αλλά ο Κανονισμός αφήνει την επιλογή στον Κοινοβουλευτικό Εκπρόσωπο.
ΠΡΟΕΔΡΕΥΩΝ (Παναγιώτης Ν. Κρητικός): Βεβαίως. Δεν επικαλέστηκα εγώ τον Κανονισμό. Επικαλέστηκα τη λογική. 
 

 



Σελίδα 7736 
Θα ακολουθήσουν τρεις κριτικές ακόμη στις οποίες δεν θα μπορείτε να απαντήσετε διότι έχετε άπαξ το δικαίωμα.
ΦΟΙΒΟΣ ΙΩΑΝΝΙΔΗΣ: Θα υπάρξει η δευτερολογία του κυρίου Υπουργού.
ΠΡΟΕΔΡΕΥΩΝ (Παναγιώτης Ν. Κρητικός): Βεβαίως. Είναι εδώ ο κύριος Υπουργός, ο οποίος είναι εδώ για όλους και για όλα.
ΦΟΙΒΟΣ ΙΩΑΝΝΙΔΗΣ: Διότι αν δεν απαντάμε στο κόμμαπου καταθέτει την επερώτηση για να περιμένουμε και όλους τους άλλους, τότε χάνεται η αντιπαράθεση που είναι αναγκαία. 
Εν πάση περιπτώσει, μπορώ να ανέβω στο Βήμα τώρα.
(Στο σημείο αυτό ο Βουλευτής κ. Φοίβος Ιωαννίδης κατευθύνεται προς το Βήμα)
ΠΡΟΕΔΡΕΥΩΝ (Παναγιώτης Ν. Κρητικός): Εδώ ο Κανονισμός δεν το επιτρέπει. 'Οταν έχετε μέχρι δέκα λεπτά ομιλία, μιλάτε από τη θέση σας, αλλά, εν πάση περιπτώσει, δεν πειράζει. Σας το λέω επειδή επικαλεστήκατε τον Κανονισμό.
ΦΟΙΒΟΣ ΙΩΑΝΝΙΔΗΣ: Δεν υπάρχει θέμα. Κατεβαίνω από το Βήμα.
ΠΡΟΕΔΡΕΥΩΝ (Παναγιώτης Ν. Κρητικός): 'Οχι, όχι. Αφού ανεβήκατε θα μιλήσετε.
Ορίστε, έχετε το λόγο.
ΦΟΙΒΟΣ ΙΩΑΝΝΙΔΗΣ: Κύριοι συνάδελφοι, κατ' αρχήν πρέπει να θυμηθούμε μια και μιλάμε για τα Μέσα Μαζικής Ενημέρωσης και δη τα ηλεκτρονικά, ότι αυτός ο τόπος είχε την ατυχία το μεν ραδιόφωνο να αρχίσει τη λειτουργία του επί δικτατορίας Μεταξά, η δε τηλεόραση επί δικτατορίας των συνταγματαρχών.
Υπάρχουν, λοιπόν, προπατορικά αμαρτήματα. Η συνέχεια και στις δύο περιπτώσεις βέβαια ήταν κυβερνήσεις της δικής σας επερωτώσης παρατάξεως για μακρά σειρά ετών. Και, κύριε Παυλόπουλε, πρέπει να σας υπενθυμίσω ότι επί των κυβερνήσεων -αφήνω τα παλιά της ΕΡΕ- ...
ΠΡΟΚΟΠΗΣ ΠΑΥΛΟΠΟΥΛΟΣ: Η επάρατος, κύριε Ιωαννίδη;
ΦΟΙΒΟΣ ΙΩΑΝΝΙΔΗΣ: 'Οχι, όχι. Πρέπει να σας υπενθυμίσω κάποια πράγματα, γιατί είπατε εσείς, να δούμε τι έγινε από το 1975 μέχρι το 1981. Δική σας φράση είναι.
Αφήνω λοιπόν το παλαιότερο παρελθόν και λέω για το 1975-1981. Αρχή της κρατικής τηλεόρασης, που ήταν και μονοπώλιο, ήταν -διατυπωμένη επισήμως από την κυβέρνηση- ότι μόνο το κυβερνητικό έργο -διότι οφείλει να ενημερώνει τον ελληνικό λαό η κυβέρνηση επί του έργου της- προβάλλεται από τη ραδιοτηλεόραση. Δεν υπήρχε λόγος αντιπολίτευσης που να ακουγόνταν, είτε από την τηλεόραση είτε από το ραδιόφωνο.
Αλλά, εν πάση περιπτώσει, ας αφήσουμε τα παλιά. Πήγατε και στο 1989 με το περίφημο Ραδιοτηλεοπτικό Συμβούλιο, αλλά ξεχάσατε ότι η κυβέρνηση Τζαννετάκη παρεχώρησε κατά τρόπο προτιμησιακό τις τηλεοπτικές συχνότητες σε ορισμένους, συγκεκριμένους εκδότες...
ΠΡΟΚΟΠΗΣ ΠΑΥΛΟΠΟΥΛΟΣ: Τι έχετε κάνει έκτοτε, αν εμείς κάναμε λάθος;
ΦΟΙΒΟΣ ΙΩΑΝΝΙΔΗΣ: 'Ενα λεπτό, αφήστε με να ολοκληρώσω.
...και μάλιστα όταν ήταν γνωστό και το τόνισε τότε ο σημερινός Πρόεδρος της Δημοκρατίας κ.Στεφανόπουλος και ο ομιλών, ότι στις άλλες ευρωπαϊκές χώρες που συχνά τις επικαλούμαστε όλοι ως παράδειγμα, αυτό είναι απαγορευμένο και δια του νόμου. Δηλαδή, δεν επιτρέπεται να έχουν πολλαπλά μέσα ενημέρωσης οι ίδιοι ιδιοκτήτες. Και εδώ, δεν είναι μόνο πολλαπλά μέσα ενημέρωσης, αλλά και όλα όσα άλλα έχουν κατά καιρούς αναφερθεί και μέσα σ'αυτήν την Αίθουσα και από εμάς, αλλά και τελευταία που ακούγονται και από εσάς τέτοιες φωνές. Και εγώ θα προσθέσω ότι είναι κατά την πεποίθησή μου βαθύτατη υποχρέωση του πολιτικού κόσμου εν τω συνόλω του να δει το πρόβλημα και να το δούμε όχι με ψεύτικες αντιπαραθέσεις, αλλά με το πως δεν θα μπορούν κάποιοι να ρυθμίζουν τα της χώρας μέσω των επιρροών που μπορούν να ασκούν τα ούτως ονομασθέντα διαπλεκόμενα.
Κυρίες και κύριοι συνάδελφοι, κάθε φορά που παρακολουθώ επερώτηση, ιδίως της Νέας Δημοκρατίας, καταλήγω στο ίδιο συμπέρασμα. Και ποιο είναι αυτό; 'Οτι η Κυβέρνηση πάει πολύ καλά, διότι με αφορμή τις επερωτήσεις σας ενημερώνομαι και εγώ από σημειώματα των αρμοδίων Υπουργών για το επιτελεσθέν και επιτελούμενο έργο. Και πρέπει να σας πω ότι άνετα μπορώ να συγχαρώ τον παρόντα Υπουργό για το έργο που έχει επιτελέσει στον τομέα του και ιδιαίτερα σε ό,τι αφορά τη ραδιοτηλεόραση.
Πολλά ακούστηκαν, αλλά ξεχάσατε τελείως το ραδιόφωνο. Μήπως και ο κ.Τζανετάκος, ο διαπρεπής αυτός δημοσιογράφος που τιμά τη δημιοσιογραφία και που είναι ο διευθυντής της ΕΡΑ, είναι εκλεκτός του ΠΑ.ΣΟ.Κ. και δέχεται εντολές της Κυβερνήσεως; 
ΠΡΟΚΟΠΗΣ ΠΑΥΛΟΠΟΥΛΟΣ: Μήπως θυμάστε ποια στάση είχε τηρήσει στη διαμάχη μεταξύ Σημίτη και Τσοχατζόπουλου;
ΦΟΙΒΟΣ ΙΩΑΝΝΙΔΗΣ: Τώρα με συγχωρείτε, αλλά εσείς για να ικανοποιηθείτε θα θέλατε να είσθε κυβέρνηση και να διορίζετε εσείς, αλλά αυτήν τη χάρη δεν θα σας την κάνουμε. Αφήστε να τελειώσω και κυβέρνηση θα αργήσετε να γίνετε! 
Ανεφέρθη ήδη ο Υπουργός στο ότι και το Ραδιοτηλεοπτικό Συμβούλιο το σημερινό λειτουργεί ανεπηρέαστο από κομματικές παρεμβάσεις. Εγώ θα προσθέσω κάτι άλλο: Με την αναθεώρηση του Συντάγματος που βρίσκεται σε εξέλιξη, η πρόταση του ΠΑ.ΣΟ.Κ. ομιλεί περί δημιουργίας ανεξάρτητης διοικητικής αρχής, δηλαδή, και συνταγματική κατοχύρωση του ανεξάρτητου ρόλου του Ραδιοτηλεοπτικού Συμβουλίου.
'Ακουσα περιέργως ότι εξαφανίζεται ο λόγος της Αντιπολίτευσης από τη ραδιοτηλεόραση. Εγώ ακούω πέντε φωνές της Αντιπολίτευσης και μια της Κυβέρνησης κάθε φορά, όπως το ακούω και μέσα στη Βουλή. Αν μετρήσετε το χρόνο που εμφανίζεται η Αντιπολίτευση, σε σχέση με το χρόνο που έχει η Κυβέρνηση, θα δείτε ότι μάλλον η Κυβέρνηση αδικείται από τον τηλεοπτικό χρόνο που διατίθεται, ας το πούμε, σε δικές της ανακοινώσεις ή δικές της παρουσίες.
Αλλά εδώ συμβαίνουν και καταπληκτικά πράγματα. Είχαμε ένα συγκλονιστικό γεγονός, που πήρε τεράστια διεθνή προβολή, της Διάσκεψης των Βριξελών και κακίζετε τον Πρωθυπουργό, διότι ως Πρωθυπουργός της χώρας ανακοίνωσε τα αποτελέσματα της Διασκέψεως, και λέτε ότι δεν έπρεπε να τα πει ή δεν έπρεπε να τα μεταδώσουν τα κρατικά δελτία. Μήπως δεν τα μετέδωσαν τα ιδιωτικά κανάλια; Δεν ήταν πρώτο θέμα παντού; Και είπατε επίσης ότι δεν παρουσιάστηκε η φωνή της Αντιπολίτευσης. Εγώ άκουσα τις ανακοινώσεις, αμέσως μετά τον Πρωθυπουργό, όλων των κομμάτων, όπως διατυπώθηκαν και είδα τη συμπαθέστατη φυσιογνωμία του εκπροσώπου της Αξιωματικής Αντιπολίτευσης, ο οποίος είπε όσα ήθελε να πει.
Από εκεί και πέρα έτυχε να δω την εκπομπή της κ. Παναγιωταρέα στην ΕΡΤ. 'Ηταν ο κ. Αλογοσκούφης, ο δικός σας εκπρόσωπος, και δεν ήταν εκπρόσωπος του ΠΑ.ΣΟ.Κ. Και μάλιστα, κάποια στιγμή, όταν μιλούσε ο κ. Γκαργκάνας, ο υποδιοικητής της Τραπέζης Ελλάδος, τόνισε ο ίδιος ότι είναι ανεξάρτητη η Τράπεζα της Ελλάδος και ότι τις απόψεις που διετύπωνε και εκεί τις είχε διατυπώσει και εγγράφως η διοίκηση της Τράπεζας της Ελλάδος προηγουμένως. Αυτό ακριβώς το ολίσθημα το δικό σας, μικρό ολίσθημα βέβαια, έκανε και ο κ. Αλογοσκούφης απευθυνόμενος στον κ. Γκαργκάνα και του είπε: "Μα, δεν είστε εκπρόσωπος της Κυβέρνησης". "Βεβαίως δεν είμαι εκπρόσωπος της Κυβέρνησης και βεβαίως δεν εκφέρω λόγο της Κυβέρνησης, αλλά αυτά που σας διατυπώνω είναι οι επίσημες απόψεις της Τράπεζας της Ελλάδος, όπως και εγγράφως έχουν κατατεθεί".
Συνεπώς νομίζω ότι είστε άδικοι, όταν κατηγορείτε τούτη την Κυβέρνηση ότι μονοπωλεί τα κρατικά ραδιοτηλεοπτικά μέσα και ότι δεν έχετε, όχι απλώς ίση, αλλά και καλύτερη μεταχείριση. Εγώ θα σας έλεγα και κάτι άλλο. Ο Συνασπισμός ελπίζω να μην παραπονεθεί, γιατί συχνότερα όλων βλέπω το Συνασπισμό στην κρατική τηλεόραση. 'Ομως αυτό είναι μία άλλη υπόθεση και εγώ δεν κάνω έλεγχο.
Ο κ. Παυλόπουλος διάβασε την επιστολή του κ. Χανακούλα. Δεν ξέρω πού την έστειλε την επιστολή ο κ. Χανακούλας. Απόψεις του διατύπωσε ο κ. Χανακούλας. Δεν είναι ο αρμόδιος 
 

 



Σελίδα 7737 
για να αποφασίζει ο κ. Χανακούλας. Απόψεις διατύπωσε, ορθές ή όχι, δικαίωμά του.
'Εθεσα ένα αφελές δικηγορικής φύσεως ερώτημα στον κ. Παυλόπουλο: πού βρήκε όλα αυτά τα θαυμάσια κείμενα.
ΠΡΟΚΟΠΗΣ ΠΑΥΛΟΠΟΥΛΟΣ: Κυκλοφόρησαν στα δημοσιογραφικά γραφεία. Μην ψάχνετε.
ΦΟΙΒΟΣ ΙΩΑΝΝΙΔΗΣ: Ας πούμε ότι ως πεπειραμένος δικηγόρος έμαθα να ρωτώ και κάτι τέτοια, όχι για κανέναν άλλο λόγο, γιατί το κείμενο -τον κ. Γιαννόπουλο δεν τον ξέρω, ούτε τον είδα ποτέ στη ζωή μου- όπως είναι -υποθέτω ότι εκεί θα οδηγείτο το μυαλό οποιουδήποτε πεπειραμένου, στοιχειωδώς, δικηγόρου- "μύριζε", δηλαδή ήταν ένα κείμενο που επρόκειτο να δοθεί στη δημοσιότητα προς εκμετάλλευση και είναι γνωστή άλλωστε αυτή η πρακτική.
Κύριοι συνάδελφοι, ο κ. Παυλόπουλος μίλησε και για εκπομπές κυβερνητικής προπαγάνδας. Δεν ξέρω σε ποιες εκπομπές αναφέρεται συγκεκριμένα. Δεν κατονομάσατε μία συγκεκριμένη εκπομπή.
ΠΡΟΚΟΠΗΣ ΠΑΥΛΟΠΟΥΛΟΣ: Τα δελτία ειδήσεων.
ΦΟΙΒΟΣ ΙΩΑΝΝΙΔΗΣ: Θεωρείτε ότι τα δελτία ειδήσεων είναι εκπομπές κυβερνητικής προπαγάνδας;
ΠΡΟΚΟΠΗΣ ΠΑΥΛΟΠΟΥΛΟΣ: Κατά κύριο λόγο.
ΦΟΙΒΟΣ ΙΩΑΝΝΙΔΗΣ: Κύριε Παυλόπουλε, θα σας παρακαλέσω να κάνετε τον κόπο να παρακολουθήσετε μία εβδομάδα τα δελτία ειδήσεων και αν δείτε ότι δεν είναι περισσότερος ο χρόνος που παρουσιάζεται η Αντιπολίτευση στο σύνολό της απ'ό,τι η κυβερνητική άποψη, τότε να το ξανασυζητήσουμε. Θα σας προσκαλέσω μάλιστα να δούμε μια εβδομάδα μαζί τα δελτία ειδήσεων, για να μπορούμε έτσι -όπως άλλωστε τιμούμε υποθέτω ο ένας τον άλλο για την ειλικρίνειά του, να μην έχουμε αντίλογο- να παραδεχθώ, ή εγώ ότι έχετε δίκιο ή εσείς ότι έχω εγώ δίκιο.
Ο χρόνος τελείωσε, δεν πρόκειται να σας κουράσω περισσότερο, αλλά θέλω και πάλι να πω με πολύ ειλικρινή διάθεση ότι το έργο που διαπίστωσα, με αφορμή την επερώτησή σας, ότι γίνεται στην ΕΤ, στη ραδιοτηλεόραση, είναι πολύ σημαντικό και καλό θα είναι -όπως είπε και ο Υπουργός- να βοηθήσουμε όλοι προς την κατεύθυνση της πλήρους εξυγίανσης και ανάπτυξης αυτού του τόσο κρίσιμου τομέα, εν όψει του γεγονότος ότι τα ιδιωτικά ηλεκτρονικά μέσα παγκοσμίως, αλλά και στη χώρα μας, νομίζω ότι περισσότερο ασελγούν παρά βοηθούν στην ανάπτυξη και προβολή των απόψεων και των ιδεών και την πληροφόρηση των πολιτών.
Το πρόβλημα βεβαίως είναι πολύ μεγάλο, δεν μπορούμε να το συζητήσουμε αυτήν τη στιγμή, αλλά φοβάμαι ότι αν δεν βρεθούν τρόποι, χωρίς βεβαίως να περιορισθεί η ελευθερία του λόγου, η ελευθερία της διακίνησης των ιδεών, η ελευθερία της σκέψεως, να ελεγχθεί αυτή η κατάσταση ιδίως των ηλεκτρονικών Μέσων Μαζικής Ενημέρωσης σε παγκόσιμια κλίμακα, φαινόμενα σαν κι αυτό που επικαλέσθηκε κάποιος συνάδελφος, της επιρροής των μέσων αυτών στην αύξηση της εγκληματικότητας, θα πολλαπλασιάζονται καθημερινά, διότι πραγματικά το ραδιοτηλεοπτικό τοπίο γέμει εγκληματικών προβολών πάσης φύσεως, είτε αυτές απεικονίζουν εγκληματική πραγματικότητα είτε την κινηματογραφική και σκηνοθετημένη πραγματικότητα των διαφόρων ταινιών που προβάλλονται με σαφές εγκληματικό περιεχόμενο, που βεβαίως δεν είναι καλός σύμβουλος για τη νεολαία. Και βεβαίως όπως έχει καταντήσει το πράγμα με ευθύνη των γονέων να αφήνουν τα παιδιά να βλέπουν τηλεόραση από ηλικίας δύο ετών ή τριών ετών, καταλαβαίνετε που μπορεί να οδηγήσει αυτή η κατάσταση.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Στρατής Κόρακας έχει το λόγο.
ΣΤΡΑΤΗΣ ΚΟΡΑΚΑΣ: Κύριε Πρόεδρε, είναι αλήθεια ότι κάθε φορά που συζητείται μία επερώτηση, που αφορά γενικά τα Μέσα Μαζικής Ενημέρωσης και ιδιαίτερα τα κρατικά, παρουσιάζει ένα ιδιαίτερο ενδιαφέρον.
Γι' άλλη μια φορά οι επερωτώντες Βουλευτές της Νέας Δημοκρατίας, αλλά και ο Κοινοβουλευτικός της Εκπρόσωπος, ήρθαν σήμερα να κατηγορήσουν την Κυβέρνηση, όπως ακριβώς έκανε και το ΠΑ.ΣΟ.Κ. εξάλλου όταν ήταν Αξιωματική Αντιπολίτευση, γιατί αυτή ουσιαστικά προωθεί την πολιτική της Νέας Δημοκρατίας. Ωστόσο αναγνωρίζουμε ότι την προωθεί με μεγαλύτερη ένταση, με μεγαλύτερο ζήλο κλπ. και ως προς την πολιτική απέναντι στο προσωπικό, για το οποίο θα πούμε δύο λόγια, και ως προς τα προγράμματα και ως προς τον προσανατολισμό της.
Επίσης, είναι γεγονός ότι στις 28 Νοεμβρίου του περασμένου χρόνου είχαμε την ευκαιρία να ξανασυζητήσουμε παρεμφερή επερώτηση και να διατυπώσουμε και τότε τις απόψεις μας. Αυτές οι απόψεις ισχύουν και σήμερα στο μεγαλύτερό τους μέρος. Ομολογούμε ότι υπήρξαν ορισμένες αλλαγές σε θετική κατεύθυνση, αλλά όχι αυτές που χρειάζονται για να αλλάξουν την κατάσταση. Ωστόσο αυτό δεν σημαίνει ότι τα στοιχεία που κατετέθηκαν -και ιδιαίτερα από τον Κοινοβουλευτικό Εκπρόσωπο της Νέας Δημοκρατίας- δεν παρουσιάζουν ιδιαίτερο ενδιαφέρον και εμείς τουλάχιστον θα τα μελετήσουμε και θα αντιδράσουμε ανάλογα.
Πριν μπούμε στο θέμα μας, κύριε Πρόεδρε, θα ήθελα να σημειώσω την ενόχληση του εισηγητή της Νέας Δημοκρατίας κ. Βεζδρεβάνη, για το ότι προβλήθηκε από την ΕΤ "η γυναίκα γνωστού κομμουνιστού". Πρόκειται για τη γυναίκα του εθνικού ήρωα της χώρας μας, του Νίκου Μπελογιάννη, ενός ήρωα που πραγματικά είναι αναγνωρισμένος παγκόσμια και για τον οποίο νομίζω ότι μόνο περηφάνεια μπορεί να νιώθει ολόκληρος ο ελληνικός λαός, ανεξάρτητα από το τι πιστεύει, ποια είναι η ιδεολογική πολιτική του ταυτότητα.
Ο κύριος συνάδελφος ζήτησε μάλιστα να προβληθεί το γνωστό λιβελογράφημα, τερατούργημα, η "Ελένη". Φοβάμαι πολύ, όπως έλεγα, ότι δεν έχει ακόμη συνέλθει από την εποχή που τα κρατικά Μέσα Μαζικής Ενημέρωσης, τότε μόνο κρατικά υπήρχαν, ήταν πραγματικά οι κήρυκες του πιο πρωτόγονου αντικομμουνισμού, παρά το ότι είναι γεγονός ότι η εκπομπή αυτή χλιαρά και στρεβλά πρόβαλε την προσωπικότητα του μεγάλου μας εθνικού ήρωα, όπως είπα.
Η Νέα Δημοκρατία ισχυρίζεται ότι η άσχημη, η αρνητικότατη εικόνα, που υπάρχει στο εθνικό ραδιοτηλεοπτικό δίκτυο, οφείλεται σε ερασιτεχνικούς σχεδιασμούς, σε προχειρότητες, σε σπασμωδικές κινήσεις της Κυβέρνησης. Κατηγορηματικά διαφωνούμε μ' αυτήν τη διαπίστωση.
Κατά την άποψή μας, η αλήθεια για την αρνητική εικόνα στα Μέσα Μαζικής Ενημέρωσης βρίσκεται στην πολιτική της Κυβέρνησης και στον τομέα της πληροφόρησης, μια πολιτική που το κύριο χαρακτηριστικό της είναι τα προνόμια, με τα οποία έχει φορτώσει το σκληρό πυρήνα του μεγάλου κεφαλαίου, που κατέχει και τα μεγάλα ιδιωτικά Μέσα Μαζικής Ενημέρωσης. Είναι προνόμια που επιτρέπουν την ασυδοσία τους.
Η αρνητική κατάσταση στα ηλεκτρονικά Μέσα Μαζικής Ενημέρωσης, ιδιαίτερα στην τηλεόραση, δεν αφορά μόνο την ΕΡΤ, γιατί η Νέα Δημοκρατία στην επερώτησή της στην ΕΡΤ αλλά και στο Εθνικό Ραδιοτηλεοπτικό Συμβούλιο μόνο αναφέρεται.
Αφορά κυρίως τα μεγάλα ιδιωτικά κανάλια, που τα περισσότερα με αλλεπάλληλες εκπομπές, αυτές τις γνωστές εκπομπές τους, τα "reality shows", που θα μπορούσε να το μεταφράσει κανείς σαν "επίδειξη της πραγματικότητας", συνθλίβουν θεμελιακές αξίες και "γράφουν στα παλιά τους τα παπούτσια" αποφάσεις του Ραδιοτηλεοπτικού Συμβουλίου.
'Εχουμε την περίπτωση του "ΑΝΤ-1" για συγκεκριμένη εκπομπή. Μιλάω, κύριε Πρόεδρε, για τη γνωστή, την απαράδεκτη εκπομπή του Ανδρέα Μικρούτσικου, ο οποίος εμπορεύεται τον ανθρώπινο πόνο. Πρέπει να πούμε ότι εδώ υπάρχει ομόφωνη απόφαση του Ραδιοτηλεοπτικού Συμβουλίου, η οποία δεν εφαρμόζεται. 'Εχει καταδικαστεί κλπ., αλλά τίποτε, ούτε καν απασχολεί τον παραγωγό, ούτε καν απασχολεί τον καναλάρχη. Και δεν είναι φυσικά η μόνη εκπομπή αυτή. 'Εχουμε και στο "ΣΚΑΙ" παρόμοια τέτοια εκπομπή κλπ. Για μας αυτά
 

 



Σελίδα 7738 
είναι πράγματα απαράδεκτα και φυσικά η Κυβέρνηση σκόπιμα δεν παρεμβαίνει σε τέτοια ζητήματα.
Θα μπορούσαμε, λοιπόν, να διερωτηθούμε πού πατάει αυτή η ασυδοσία των μεγαλοκαναλαρχών. Είπαμε ήδη ότι πατάει πάνω στην κυβερνητική πολιτική, που όχι μόνο ανέχεται την ασυδοσία τους, αλλά και την ενθαρρύνει σε μεγάλο βαθμό με την πολιτική της. 
Βεβαίως, η Κυβέρνηση στηρίζει τους περισσότερους καναλάρχες, "κάνει τα στραβά μάτια" για τα χρέη τους, επιτρέπει την ασυδοσία τους, για να εισπράττει ως αντάλλαγμα τη στήριξη των καναλιών αυτών στην κυβερνητική της πολιτική.
Σ' αυτήν τη σχέση καναλαρχών-Κυβέρνησης βρίσκεται η πηγή των προβλημάτων, η αιτία των αιτιών και κάθε άλλο παρά τη θίγει η Νέα Δημοκρατία, αλλά και τα άλλα κόμματα.
Ακούσαμε, πράγματι, τον Κοινοβουλευτικό Εκπρόσωπο της Νέας Δημοκρατίας, επιτέλους ήταν ο πρώτος και ο μόνος, να μέμφεται την Κυβέρνηση, γιατί δεν παίρνει μέτρα για τα ιδιωτικά κανάλια. Δεν προτείνει όμως, ούτε κάνει συγκεκριμένη κριτική σ' αυτά τα κανάλια, αλλά ήταν περισσότερο μία έκφραση που ήθελε να φέρει μάλλον σε δύσκολη θέση την Κυβέρνηση, να πει "εντάξει, μιλάτε για τα ιδιωτικά κανάλια, αλλά δεν κάνετε και τίποτα", που σημαίνει ότι αυτά που λέτε δεν έχουν και το βάρος που θα τους δίνετε.
Σχετικά με το Εθνικό Ραδιοτηλεοπτικό Συμβούλιο, εμείς λέμε ανεπιφύλακτα ότι πρέπει να ενισχυθεί, όχι σαν μηχανισμός λογοκρισίας, που δυνητικά μπορεί να χρησιμοποιηθεί, δεν λέμε ότι είναι κάτι τέτοιο τώρα, αλλά με άλλες παρεμβάσεις, που θα ενισχύσουν το ρόλο του και την ανεξαρτησία του.
Πρέπει να σημειώσουμε τις αντιφατικές τοποθετήσεις των Βουλευτών της Νέας Δημοκρατίας για το ΕΡΣ. Ακούσαμε, για παράδειγμα, ένα Βουλευτή της Νέας Δημοκρατίας, τον κ. Κασσίμη νομίζω, να μιλάει για το Ραδιοτηλεοπτικό Συμβούλιο και να λέει ότι ασκεί διοίκηση, διαχείριση. Ο κ. Κεφαλογιάννης είπε ότι έχει ένα πολύ απαλό και απλό γνωμοδοτικό χαρακτήρα. Πρέπει να συνεννοηθούμε.
Κατά τη γνώμη μας, δεν ασκεί το Ραδιοτηλεοπτικό Συμβούλιο διαχείριση. Δεν είναι εξάλλου αυτός ο ρόλος του.
Αγωνιά η Νέα Δημοκρατία και στην επερώτησή της -το είπε και ο εισηγητής της- για τα διακόσια εκατομμύρια (200.000.000) δραχμές που ξοδεύει το Ραδιοτηλεοπτικό Συμβούλιο, αλλά καταπίνει τη γλώσσα της για τα δεκάδες δισεκατομμύρια χρέη των μεγαλοκαναλαρχών.
Είναι αντίθετη με τη συμμετοχή των κομμάτων στο Ραδιοτηλεοπτικό Συμβούλιο και το ερώτημα είναι γιατί; Δεν εκπροσωπούν τα κόμματα της Βουλής τον ελληνικό λαό; Γιατί αυτός ο φόβος για το διακομματικό έλεγχο;
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)
Είναι αλήθεια ότι η Νέα Δημοκρατία με το νόμο του 'Εβερτ έδιωξε από το Συμβούλιο μεγάλο αριθμό φορέων, αλλά όχι τα κόμματα. Είναι, λοιπόν, πριν από όλα κατά του κοινωνικού ελέγχου. Φυσικά ήρθε το ΠΑΣΟΚ μετά και έδιωξε και τους υπόλοιπους εκπροσώπους των φορέων, με αποτέλεσμα σήμερα να μην έχουμε κανέναν κοινωνικό φορέα.
Εμείς, σ' ό,τι αφορά το Συμβούλιο, επιμένουμε ότι πρέπει να εκπροσωπούνται τα κόμματα μαζί και το πέμπτο κόμμα της Βουλής, το ΔΗ.Κ.ΚΙ. και θεωρούμε απαράδεκτο ότι μέχρι σήμερα δεν συμμετέχει. Επίσης, να εκπροσωπούνται η ΕΣΗΕΑ, η ΠΟΕΣΥ, η ΠΟΘΑ και άλλοι κοινωνικοί φορείς που σχετίζονται με τα Μέσα Μαζικής Ενημέρωσης.
Σε ό,τι αφορά την ΕΡΤ, συνεχίζει και από αυτήν την Κυβέρνηση -και μάλιστα περισσότερο- να διατηρείται ο ομφάλιος λώρος Ζαλοκώστα - Αγία Παρασκευή (Υπουργείου Τύπου -ΕΡΤ). Δεν έχουμε αυταπάτες. Η Κυβέρνηση φυσικά θα προβάλει το έργο της, αλλά νομίζουμε όχι με αυτόν τον υπερβολικό τρόπο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
'Ενα-δύο λεπτά, κύριε Πρόεδρε και τελειώνω.
Δεν συμφωνώ με τη διαπίστωση του κ. Ιωαννίδη, του Κοινοβουλευτικού Εκπροσώπου του ΠΑ.ΣΟ.Κ., ότι τα δελτία προβάλλουν κυρίως το έργο της Αντιπολίτευσης. Αυτό, εν πάση περιπτώσει, δεν ανταποκρίνεται στην πραγματικότητα.
Για μας αυτό που έχει σημασία είναι το περιεχόμενο των δελτίων και όχι η μορφή, επειδή η Νέα Δημοκρατία κάνει κυρίως κριτική στην ενοποίηση των δελτίων. 
Υποστηρίζουμε ότι η ΕΡΤ πρέπει να είναι ο μοχλός για την προσέγγιση της αντικειμενικής πληροφόρησης. Η Κυβέρνηση όχι μόνο δεν ακολουθεί αυτόν το δρόμο, αλλά στηρίζει όλους αυτούς τους μηχανισμούς που υπονομεύουν την ΕΡΤ. Για παράδειγμα, το σύστημα μέτρησης της τηλεθέασης, όπου μονοπωλιακά κάνει τις μετρήσεις η γνωστή "AGB".
Βεβαίως εμείς αυτό που προτείνουμε -συμφωνούμε με την πρόταση που κάνει η Διοίκηση της ΕΡΤ- είναι να δημιουργηθεί ένας άλλος φορέας μέτρησης της τηλεθέασης, ο οποίος θα ελέγχεται από το δημόσιο, ένας εθνικός φορέας, λέμε εμείς. Με το σημερινό σύστημα και τις πλαστές μετρήσεις διοχετεύεται πακτωλός χρημάτων από τις διαφημίσεις στις τσέπες των ιδιωτικών καναλιών.
Αυτό που πρέπει να κάνει η ΕΡΤ -και τελειώνω, κύριε Πρόεδρε-είναι να καλύπτει τις βασικές δραστηριότητες όλων των κομμάτων, και της Βουλής, με τα δελτία ειδήσεων κλπ. Ενημερωτικές εκπομπές ισότιμα για όλα τα κόμματα και όχι κυρίως για Υπουργούς, Νέα Δημοκρατία και κάπου-κάπου και το ΚΚΕ ή τα άλλα κόμματα. Κοινωνικός έλεγχος λαϊκός και για ΕΡΤ, αλλά και για τα άλλα κανάλια. 'Ετσι μόνο μπορεί να μετριασθούν τα αρνητικά φαινόμενα στα Μέσα Μαζικής Ενημέρωσης.
Δεν έχουμε αντίρρηση να υπάρχει η διακομματική επιτροπή και όχι μόνο για την ΕΡΤ. Φυσικά σ' αυτήν τη διακομματική επιτροπή να συμμετέχει και το ΔΗ.Κ.ΚΙ.
Ο κύριος Υπουργός είπε ότι η Κυβέρνηση κάνει ό,τι μπορεί για να μπορέσει η ΕΡΤ να σταθεί στα πόδια της, για να ανταποκριθεί στον ανταγωνισμό. Πώς όμως είναι δυνατόν να πετύχει κάτι τέτοιο, όταν τα ιδιωτικά κανάλια ασύδοτα προβάλλουν τα προγράμματα που προβάλλουν ή αναπτύσσουν τη δραστηριότητα που αναπτύσσουν;
Πολλά μας είπε ο κύριος Υπουργός, αλλά δεν μας είπε τίποτα -πιστεύω να τα πει τώρα- για το τι μέτρα σκοπεύει να πάρει για τον περιορισμό της ασυδοσίας, του εγκλήματος που γίνεται από τα ιδιωτικά κανάλια. 
Δεν μας είπε τίποτα, γιατί κατά τη γνώμη μας είναι διατεθειμένη η Κυβέρνηση να πάρει μέτρα προς την κατεύθυνση αυτή.
Συμβαίνουν, βλέπετε, δύο πράγματα.
ΠΡΟΕΔΡΕΥΩΝ (Λουκάς Αποστολίδης): Κύριε Κόρακα τελειώσατε.
ΣΤΡΑΤΗΣ ΚΟΡΑΚΑΣ: Τέλειωσα, κύριε Πρόεδρε.
ΠΡΟΕΔΡΕΥΩΝ (Λουκάς Αποστολίδης): Μα, είναι η δέκατη φορά που λέτε "τέλειωσα".
ΣΤΡΑΤΗΣ ΚΟΡΑΚΑΣ: Πρώτον: Είναι οι μεγιστάνες του πλούτου που έχουν τα κανάλια και δεύτερον, η Κυβέρνηση χρειάζεται τα κανάλια για τη στήριξή της.
Για το προσωπικό, θα επαναλάβουμε αυτά που είπαμε την προηγούμενη φορά, ότι πλήττονται οι εργασιακές σχέσεις. Πολλοί δημοσιογράφοι εργάζονται με τρίμηνες συμβάσεις. Υπάρχουν οι καταγγελίες της ΕΣΗΕΑ και της ΠΡΟΣΠΕΡΤ και εφαρμόζεται η Λευκή Bίβλος.
ΠΡΟΕΔΡΕΥΩΝ (Λουκάς Αποστολίδης): Τελειώσατε, κύριε Κόρακα.
ΣΤΡΑΤΗΣ ΚΟΡΑΚΑΣ: Και εδώ φυσικά δεν διαφωνεί η Νέα Δημοκρατία, που θέλει τους εργαζόμενους ομήρους στα χέρια της Κυβέρνησης, για να προβάλουν το έργο της.
ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, από μέρους του Δημοκρατικού Κοινωνικού Κινήματος ορίζεται ως Κοινοβουλευτικός Εκπρόσωπος στη σημερινή επερώτηση ο κ. Ιωάννης Δημαράς.
Ο εκλεκτός συνάδελφος κ. Κουναλάκης έχει το λόγο.
ΠΕΤΡΟΣ ΚΟΥΝΑΛΑΚΗΣ: Κυρίες και κύριοι συνάδελφοι, μια επερώτηση για την πορεία της ΕΡΤ, μετά μάλιστα από τις πρόσφατες αλλαγές αλλά και τις εξελίξεις στο Εθνικό 
 

 



Σελίδα 7739 
Συμβούλιο Ραδιοτηλεόρασης, έχει ασφαλώς μεγάλη σημασία, γιατί είναι αναγκαίο να επιταχυνθούν οι ρυθμοί ανάπτυξης της κρατικής ραδιοτηλεόρασης και να παραμεριστούν τα εμπόδια που την εμποδίζουν να πραγματοποιήσει αυτό το άλμα.
Είναι επίσης απολύτως αναγκαίο να μελετηθεί σε βάθος η κατάσταση που επικρατεί στο Ραδιοτηλεοπτικό Συμβούλιο, να προσφερθούν τάχιστα τα αναγκαία μέσα που θα το καταστήσουν ικανό να ασκεί επαρκώς τον εποπτικό του ρόλο.
Δυστυχώς, στο κείμενο της επερώτησης των συναδέλφων της Νέας Δημοκρατίας, αλλά και στις περισσότερες ομιλίες που ακολούθησαν, δεν επελέγη η ορθή κατεύθυνση, για να βοηθήσει να γίνει μια ουσιαστική συζήτηση. Υπήρξαν αόριστες καταγγελίες -εξαιρώ βέβαια τον κ. Παυλόπουλο, που έκανε συγκεκριμένες καταγγελίες- υπήρξαν ισοπεδωτικές κριτικές και μηδενισμοί.
Αλλά το ζητούμενο δεν είναι αυτό, κύριοι συνάδελφοι. Πρέπει κατ' αρχήν να πούμε, τι θέλουμε από τη δημόσια ραδιοτηλεόραση. Ούτε οι καταγγελίες και οι μηδενισμοί οφελούν, ούτε οι ωραιοποιήσεις του κυρίου Υπουργού από την άλλη μεριά, διότι και τα δύο συγκαλύπτουν το πρόβλημα, γιατί πρόβλημα υπάρχει.
Κατ'αρχήν, τι θέλουμε από τη δημόσια ραδιοτηλεόραση; Θέλουμε να είναι ισχυρή, ανεξάρτητη από κυβερνητικές και κομματικές παρεμβάσεις ή όχι; Θέλουμε να τερματιστεί οριστικά η απαράδεκτη πελατειακή σχέση; Γιατί, κύριε Υπουργέ, αυτό που είπατε, ο λόγος εβδομήντα προς τριάντα, κάπου οφείλεται. Πού οφείλεται αυτός ο λόγος; Γιατί πράγματι έπρεπε να ξοδεύονται πολύ περισσότερα χρήματα για το πρόγραμμα και πολύ λιγότερα για τους μισθούς. Οφείλεται στο ότι όλες οι κυβερνήσεις και του ΠΑΣΟΚ και της Νέας Δημοκρατίας χρησιμοποίησαν την κρατική ραδιοτηλεόραση για να εξυπηρετούν τα πελατειακά τους σχέδια. Είναι αυτό σωστό ή όχι; Πώς φτάσαμε στο εβδομήντα-τριάντα; Θέλουμε λοιπόν να τερματιστεί αυτό;
Βλέπουμε ποια είναι η εικόνα της δημόσιας ραδιοτηλεόρασης σε ολόκληρη την Ευρώπη εκτός, από την Ελλάδα; Γιατί και εκεί υπάρχουν ιδιωτικά κανάλια και πρέπει να σας πω ότι εκεί οι ιδιώτες που τα ελέγχουν και τα έχουν ως ιδιοκτησία τους είναι τεράστιοι οργανισμοί με τρομακτικά χρήματα. Τι έχει εδώ το "MEGA" και ο "ANT-1" και οι ιδιοκτήτες τους; Ψίχουλα μπροστά σε αυτά που υπάρχουν έξω. Κατάφεραν όμως εκεί οι κρατικές τηλεοράσεις να επιβιώσουν στον ανταγωνισμό αυτό και να έχουν σήμερα ένα πολύ υψηλό κύρος και μια σχετικά υψηλή τηλεθέαση, σε σχέση με τα ιδιωτικά κανάλια. Σε όλη την υπόλοιπη Ευρώπη, στη χειρότερη περίπτωση ξεκινάμε από το 30% της συνολικής τηλεθέασης και σε ορισμένες χώρες φτάνουμε και στο 70% και εδώ έχουμε πέσει στο 6% και στο 7%.
Θέλουμε, λοιπόν, να βελτιώσουμε την κατάσταση; Νομίζω ότι αυτό είναι το ζητούμενο για τη χώρα μας. Εμείς από αυτήν τη σκοπιά ασκούμε τη δική μας κριτική.
Κατ' αρχήν, πρέπει να πω ότι είναι λάθος να ισοπεδώνουμε. Εμείς δεν αρνούμαστε κάποια θετικά βήματα στην ενημέρωση, την ψυχαγωγία και τον πολιτισμό που έχουν επιτευχθεί στην κρατική τηλεόραση. Δεν ταυτίζουμε την κρατική τηλεόραση με τα ιδιωτικά κανάλια. 
Υπάρχουν όμως, κύριε Υπουργέ, ακόμα μεγάλες καθυστερήσεις, κενά, γραφειοκρατικές αγκυλώσεις. Και το χειρότερο είναι ότι η κρατική τηλεόραση εξακολουθεί στην Ελλάδα να εξαρτάται και να είναι υποχείρια της κρατικής εξουσίας και να χρησιμοποιείται ορισμένες φορές για την τακτοποίηση ημετέρων. Αυτές οι επιστολές που αποκάλυψε ο κ. Παυλόπουλος -και ήταν εξαιρετικά ενδιαφέρουσες οφείλονται σε αυτό το πράγμα.
Εγώ δεν έχω επιστολές, αλλά μπορώ να σας πω εκατοντάδες περιστατικά παρόμοια με αυτά που κατήγγειλε ο κ.Παυλόπουλος. Διότι είναι γνωστό ότι καθημερινά υπάρχουν παρεμβάσεις -όχι μόνο από σας, μπορεί οι δικές σας να είναι λιγότερες- από όλους τους Υπουργούς, από όλα τα κυβερνητικά, κομματικά στελέχη, τα οποία συνεχώς πιέζουν να εμφανίζεται η δράση τους, να εμφανίζεται το πρόσωπό τους, να καλούνται σε εκπομπές λόγου κλπ. στην κρατική τηλεόραση. Αυτό είναι καθημερινό. Και επειδή ξέρω και έχω γνωστούς αρκετά στελέχη της κρατικής τηλεόρασης, αυτά μου καταγγέλλουν καθημερινά, ότι η ζωή τους είναι αφόρητη. Αυτές τις πιέσεις δέχονται από το πρωί έως το βράδυ.
Και το κακό ποιο είναι; 'Οτι μπορεί να μην υπάρχει η λογοκριτική καθημερινή παρέμβαση του Υπουργού, όμως αυτή η σχέση εξάρτησης δημιουργεί σε βασικά στελέχη ευθυνοφοβία και ορισμένες φορές απαράδεκτη αυτολογοκρισία, γιατί και αυτά υπάρχουν. Πολλές φορές δεν χρειάζεται να παρέμβει κανένας. Από μόνα τους τα στελέχη στην κρατική τηλεόραση αυτολογοκρίνονται, είναι ευθυνόφοβα και παρουσιάζουν τα δελτία ειδήσεων, έτσι όπως νομίζουν ότι θα ευχαριστηθούν η Κυβέρνηση και οι διάφοροι παράγοντες που θα τα δουν.
Αυτά, όμως, μειώνουν και το κύρος και την ποιότητα της ενημέρωσης, η οποία όμως, επαναλαμβάνω, παρά τα αρνητικά που ανέφερα, υπερέχει σαφώς από την "ενημέρωση" που μας προσφέρει η ιδιωτική τηλεόραση. Μια ενημέρωση υποταγμένη συνήθως στις ανάγκες της διαφήμισης και της υψηλής θεαματικότητας, μια ενημέρωση που μετατρέπεται συχνά σε "reality show" και βλέπουμε πολύ καλά, κυρίως τα δελτία ειδήσεων ορισμένων σταθμών, πώς εμφανίζουν την δήθεν ενημέρωση.
Εμείς από το Συνασπισμό επιθυμούμε μια ισχυρή ανεξάρτητη δημόσια ραδιοτηλεόραση, που θα προσφέρει έγκυρη ενημέρωση, υψηλής ποιότητας ψυχαγωγικό και πολιτιστικό πρόγραμμα. Επιδιώκουμε και νομίζουμε ότι αυτό μπορεί να γίνει μόνο με νομοθετική ρύθμιση. Και μου κάνει εντύπωση, κύριε Κεφαλογιάννη, που καταφέρεσθε λάβρος κατά του νόμου, και να σας θυμίσω ίσως ότι το ψηφίσατε μαζί, δεν το ψηφίσατε;
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Διαβάστε τα Πρακτικά. Και η Νέα Δημοκρατία καταψήφισε και προσωπικά εγώ όλες τις διατάξεις μία προς μία.
ΠΕΤΡΟΣ ΚΟΥΝΑΛΑΚΗΣ: Το καταψήφισε; Πάντως, αυτό το οποίο ξέρω εγώ -δεν ήμουν Βουλευτής τότε- είναι ότι εκτός από το ΚΚΕ, τα υπόλοιπα κόμματα ψήφισαν αυτόν το νόμο. Μην τον καταριόσαστε, λοιπόν, τώρα.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Αυτός είναι ο νόμος για την ΕΡΤ.
ΠΡΟΕΔΡΕΥΩΝ (Λουκάς Αποστολίδης): 'Ηταν μία ρητορική ερώτηση του κ. Κουναλάκη, δεν μπορείτε να απαντήσετε, κύριε Κεφαλογιάννη.
ΠΕΤΡΟΣ ΚΟΥΝΑΛΑΚΗΣ: Εμείς θέλουμε τα ενημερωτικά προγράμματα να διαμορφώνονται με δημοσιογραφικά κριτήρια, χωρίς έξωθεν επεμβάσεις οποιασδήποτε μορφής. Ούτε τα κόμματα ούτε η Κυβέρνηση ούτε οι Υπουργοί ούτε κανένας. Από δημοσιογράφους βέβαια που έχουν κατανοήσει το ρόλο της δημόσιας ραδιοτηλεόρασης, που έχουν υψηλό αίσθημα ευθύνης και έχουν αποφασίσει να υπηρετούν την αντικειμενική και πολυφωνική ενημέρωση, όπως ορίζει το Σύνταγμα της χώρας. Και θέλω να συγχαρώ τον κ. Γιαννόπουλο, διότι αντιστάθηκε ο άνθρωπος στις επιβολές έξωθεν ή τις κυβερνητικές.
ΠΡΟΚΟΠΗΣ ΠΑΥΛΟΠΟΥΛΟΣ: Και άλλοι, όχι μόνο ...
ΠΕΤΡΟΣ ΚΟΥΝΑΛΑΚΗΣ: Και άλλοι, το ξέρω, αλλά λέω τον συγχαίρω, γιατί αναφέρθηκε συχνά εδώ το όνομά του. Είναι μία περίπτωση και μια στάση την οποία απολύτως εγώ επιδοκιμάζω και πρέπει να είναι γενικευμένη στάση. Κάθε φορά που γίνεται παρέμβαση, τα στελέχη της ΕΡΤ να βγαίνουν και να την καταγγέλλουν δημόσια. Εμείς είμαστε εδώ να τους υπερασπιστούμε και ας τολμήσει κάποιος να τους απολύσει.
ΠΡΟΚΟΠΗΣ ΠΑΥΛΟΠΟΥΛΟΣ: Τους απέλυσαν.
ΠΕΤΡΟΣ ΚΟΥΝΑΛΑΚΗΣ: Δεν απολύθηκαν. Φύγανε.
ΠΡΟΚΟΠΗΣ ΠΑΥΛΟΠΟΥΛΟΣ: Τον κ. Γιαννόπουλο και χωρίς αποζημίωση.
ΠΕΤΡΟΣ ΚΟΥΝΑΛΑΚΗΣ: Για να επιτευχθούν αυτά, όμως, απαιτούνται δύο προϋποθέσεις.
Πρώτα-πρώτα η αλλαγή της νομοθεσίας που θα εξασφαλίσει την εκλογή του Δ.Σ. της ΕΡΤ από τη Βουλή με αυξημένη πλειοψηφία και ευρύτερες συναινέσεις και η αφαίρεση από τον Υπουργό Τύπου οποιασδήποτε δυνατότητας παρέμβασης. 
 

 



Σελίδα 7740 
Αυτό το οποίο συμβαίνει στην Ελλάδα είναι πρωτοφανές στην Ευρώπη. Σε καμία άλλη ευρωπαϊκή χώρα -κατ'αρχήν δεν υπάρχει βέβαια Υπουργός Τύπου- δεν υπάρχει η δυνατότητα να παρεμβαίνουν Υπουργοί στο έργο της δημόσιας ραδιοτηλεόρασης, διότι διοικείται ανεξάρτητα από διοικητικά συμβούλια, τα οποία έχουν επιλεγεί με αξιοκρατικές διαδικασίες.
'Οσο, όμως, διατηρείται το σημερινό καθεστώς, παρακαλώ την Κυβέρνηση επιτέλους, να σκεφθεί ότι εάν δεν κοπεί ο ομφάλιος λώρος, δεν πρόκειται ποτέ να αναπτυχθεί η κρατική τηλεόραση. Απαιτείται η πολιτική βούληση από την Κυβέρνηση, να μειώσει στο ελάχιστο τις παρεμβάσεις της.
Τέλος, χρειάζεται το αναγκαίο θάρρος από το διοικητικό συμβούλιο και τα στελέχη της ΕΡΤ να αρνούνται και να καταγγέλλουν δημόσια οποιεσδήποτε ανεπίτρεπτες παρεμβάσεις στο έργο τους.
Πρέπει να πω ότι μου έκανε κατάπληξη η αντιφατική στάση των Βουλευτών της Νέας Δημοκρατίας απέναντι στο Εθνικό Συμβούλιο Ραδιοτηλεόρασης.
'Αλλα είπε ο κ. Κεφαλογιάννης, ο κ. Κασσίμης, ο κ. Παυλόπουλος από αυτά τα οποία αναφέρονται στο κείμενο. Διότι στο κείμενο λοιδορείται το όργανο αυτό που προσπαθεί να ορθοποδήσει μέσα σε εξαιρετικά αντίξοες συνθήκες, θεωρούνται τα διακόσια εκατομμύρια (200.000.000), με τα οποία χρηματοδοτείται από το φετινό προϋπολογισμό υπερβολικό ποσό και υποστηρίζεται ότι λειτουργεί λογοκριτικά και φιμώνει δημοσιογράφους, που ασκούν υπεύθυνα το επάγγελμά τους.
Ερωτώ, γιατί η Νέα Δημοκρατία, αφού υποστηρίζει τέτοιες αντιλήψεις συμφωνεί συγχρόνως να κατοχυρωθεί συνταγματικά το Εθνικό Ραδιοτηλεοπτικό Συμβούλιο με την ευκαιρία της αναθεώρησης ως ανεξάρτητη αρχή; Και ποιοι είναι υπεύθυνοι δημοσιογράφοι που λογοκρίνονται ή τιμωρούνται με πρόστιμο από το Εθνικό Ραδιοτηλεοπτικό Συμβούλιο; Αυτοί που διευθύνουν εκπομπές "σκουπίδια", που είναι υπεύθυνοι για το διασυρμό των πολιτών για μια δολοφονία και για αυτοκτονίες; Αυτοί είναι που υπερασπίζεσθε, κύριοι συνάδελφοι; Εγώ θα έλεγα ότι έπρεπε να επιμείνετε επιτέλους σ'αυτά τα πρόστιμα, τα οποία έχουν επιβληθεί να εισπραχθούν, διότι δυστυχώς κατά κανόνα επιβάλλονται ονομαστικά και δεν εισπράττονται ποτέ.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Να αλλάξει ο νόμος.
ΠΕΤΡΟΣ ΚΟΥΝΑΛΑΚΗΣ: Αυτή είναι η κριτική που κάνουμε στον Υπουργό. 'Οχι να καταγγέλλετε το ΕΡΣ, γιατί επιβάλλει σε δήθεν εκπληκτικούς δημοσιογράφους πρόστιμα. Ποιοι είναι οι εκπληκτικοί δημοσιογράφοι; Η κ. Ράγιου και αυτοί που διευθύνουν αυτά τα άθλια "talk show", τα οποία έπρεπε να απαγορεύονται, τα "σκουπίδια" αυτά, τα οποία διασύρουν και εξαχρειώνουν την κοινωνία μας; Αυτά υπερασπίζεσθε;
ΣΑΒΒΑΣ ΤΣΙΤΟΥΡΙΔΗΣ: Σε μας τα λέτε αυτά;
ΠΕΤΡΟΣ ΚΟΥΝΑΛΑΚΗΣ: Βεβαίως σε σας. Εσείς τα υπερασπίζεσθε στο κείμενό σας. 'Εχετε διαβάσει το κείμενο της επερώτησης; Δεν το έχετε διαβάσει φαίνεται.
ΑΝΤΩΝΙΟΣ ΦΟΥΣΑΣ: Είσθε άδικος, γίνατε συνήγορος.
ΠΕΤΡΟΣ ΚΟΥΝΑΛΑΚΗΣ: Αφήστε τα αυτά ότι έγινα συνήγορος. Εγώ θέλω να είμαι αντικειμενικός και δεν με ενδιαφέρουν τα "συνήγοροι", "μη συνήγοροι", λέω την άποψη του Συνασπισμού.
ΠΡΟΕΔΡΕΥΩΝ (Λουκάς Αποστολίδης): Κύριε Φούσα, κατ'αρχήν ο κ. Κουναλάκης δεν είναι δικηγόρος.
ΠΕΤΡΟΣ ΚΟΥΝΑΛΑΚΗΣ: Τελειώνω με μερικές προτάσεις για το ΕΡΣ. Πρώτον, πρέπει να αλλάξει η σύνθεσή του. Σε πρώτη φάση οπωσδήποτε να μετάσχει το ΔΗ.Κ.ΚΙ. Είναι απαράδεκτο, κόμμα στη Βουλή να είναι απ'έξω.
Δεύτερον, πρέπει να αλλάξει νομοθετικά η σύνθεση. Εμείς είμαστε αντίθετοι με τους εκπροσώπους κομμάτων. Πρέπει να βρεθεί ένας τρόπος μέσα από τη Βουλή, με διευρυμένη πλειοψηφία, να συγκροτείτε το όργανο αυτό και, κύριε Υπουργέ να ξέρετε ότι στο σημερινό ΕΡΣ, παρά τις δηλώσεις, υπάρχουν άνθρωποι που είναι στενά συνδεδεμένοι με συμφέροντα καναλαρχών και αυτό είναι ανεπίτρεπτο και μοναδικό φαινόμενο στην Ευρώπη.
Πρέπει να υπάρξει νομοθετική νέα ρύθμιση, όσον αφορά την ανεξαρτησία του. Δεν είναι σήμερα ανεξάρτητη αρχή το ΕΡΣ. Πάλι εξαρτάται από εσάς. Υπάρχουν ορισμένα βήματα θετικά σε σχέση με το παρελθόν, αλλά πάλι η ανεξαρτησίας του είναι μειωμένη.
Τρίτον, πρέπει να χρηματοδοτηθεί με περισσότερα χρήματα από τα διακόσια εκατομμύρια (200.000.000) και να αντιμετωπισθούν τα προβλήματα των υποδομών. Διάβασα και εγώ αυτήν την έκθεση προς την Επιτροπή Διαφάνειας και είναι τραγική η κατάσταση που ο πρόεδρος, με πολλή ευγένεια, περιγράφει.
ΣΤΡΑΤΗΣ ΚΟΡΑΚΑΣ: Και των επιστημόνων.
ΠΕΤΡΟΣ ΚΟΥΝΑΛΑΚΗΣ: Βεβαίως, όλα αυτά. Υποδομές, αυτό λέμε. 'Οχι μόνο τεχνικές αλλά και επιστημονικές. 
Και τέταρτον, πρέπει το ΕΡΣ επιτέλους να κάνει μία προσπάθεια. Οι κανόνες δεοντολογίας, που έχει επεξεργασθεί σε συνεργασία με τις δημοσιογραφικές ενώσεις και με τους ιδιοκτήτες των καναλιών, να γίνουν κανόνες δεοντολογίας κοινής αποδοχής. Γιατί μόνο τότε είναι δυνατόν να λειτουργήσουν. Δεν μπορεί να λέει το τάδε ιδιωτικό κανάλι, ο κ. Καρατζαφέρης παραδείγματος χάρη, ότι εγώ έχω τους δικούς μου κανόνες δεοντολογίας, το "MEGA" τους δικούς του, ο "ΑΝΤ-1" τους άλλους, η ΕΣΗΕΑ τους δικούς της και να μην υπάρχει καμία συνεννόηση ανάμεσά τους. Δεν είναι δυνατόν.
ΓΕΩΡΓΙΟΣ ΚΑΡΑΤΖΑΦΕΡΗΣ: Και το "SEVEN-X";
ΠΕΤΡΟΣ ΚΟΥΝΑΛΑΚΗΣ: Εγώ δεν είμαι ιδιοκτήτης, έχω την εκπομπούλα μου εκεί και κάνω το κέφι μου.
ΓΕΩΡΓΙΟΣ ΚΑΡΑΤΖΑΦΕΡΗΣ: 'Οποιος έχει τη μύγα μυγιάζεται.
ΠΡΟΕΔΡΕΥΩΝ (Λουκάς Αποστολίδης): Ολοκληρώσατε, κύριε Κουναλάκη.
Ο συνάδελφος κ. Κουρής ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Λουκάς Αποστολίδης): Η Βουλή ενέκρινε.
Ο κ. Δημαράς έχει το λόγο. 
'Εχετε και την ιδιαίτερη ευαισθησία ως δημοσιογράφος, κύριε συνάδελφε, να σας ακούσουμε.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Απολυμένος κιόλας.
ΠΡΟΕΔΡΕΥΩΝ (Λουκάς Αποστολίδης): 'Οχι και απολυμένος.
ΙΩΑΝΝΗΣ ΔΗΜΑΡΑΣ: Τα απωθημένα μου έχω, κύριε Πρόεδρε, τη δυνατότητα να τα διατυπώσω σε φίλους και στις κοινωνικές μου συναναστροφές, αλλά στη Βουλή όχι. Ωστόσο όμως ήθελα να ξεκινήσω ευχαριστώντας και τον εκπρόσωπο του Κομμουνιστικού Κόμματος Ελλάδος, αλλά και τον εκπρόσωπο του Συνασπισμού της Αριστεράς και της Προόδου, για το γεγονός ότι η δημοκρατική τους ευαισθησία δεν αναλώθηκε μόνο στο να διατυπώσουν τις απόψεις των κομμάτων τους σε σχέση με τη λειτουργία της ΕΡΤ και όχι μόνο, αλλά συνολικότερα των Μέσων Μαζικής Ενημέρωσης, αλλά και γιατί επεσήμαναν κάτι που εδώ και δύο χρόνια κοντά τα ακούει ο Υπουργός Τύπου, αλλά βλέπετε δεν συγκινείται, για το γεγονός δηλαδή ότι το Δημοκρατικό Κοινωνικό Κίνημα δεν εκπροσωπείται στο Εθνικό Ραδιοτηλεοπτικό Συμβούλιο.
'Εχω ακούσει τις εξηγήσεις του δημόσια και πολλές φορές. Δεν έχουν ικανοποιήσει όχι απλά εμένα, αλλά και εσάς και τον ελληνικό λαό. Θυμάμαι, προς το τέλος του χρόνου που πέρασε, μια συνάντηση των ιδιοκτητών των ημερησίων εφημερίδων του επαρχιακού λεγόμενου Τύπου, την καταγγελία που έκανα και εκεί τότε και άλλα πολλά που ειπώθηκαν για τον τρόπο λειτουργίας των ΜΜΕ, τις διαβεβαιώσεις του κυρίου Υπουργού ότι πολλά προχωρούν και τίποτα σήμερα δεν άκουσα απ' αυτόν, ότι δηλαδή ελύθη κάποιο από τα μέγιστα προβλήματα που αντιμετωπίζει το ύψιστο αγαθό που λέγεται πληροφόρηση. Ετοιμάζουμε, θα κάνουμε, είμαστε έτοιμοι και σε λίγο οσονούπω θα σας τα παρουσιάσουμε.
Κύριοι συνάδελφοι, η παράλογη άνευ αρχών και όρων ανάπτυξη των ΜΜΕ, ο τρόπος χρησιμοποίησής τους από τους κατέχοντες, είναι πια πλέον ή βέβαιο ότι αν δεν αποτελούν και εκφράζουν την απολυτότητα και τον αυταρχισμό της 
 

 



Σελίδα 7741 
εξουσίας, κάτι που πιστεύω ακράδαντα, πάντως έχουν δημιουργήσει ένα μεγάλο έλλειμμα δημοκρατίας.
Η Νομισματική 'Ενωση, κύριοι συνάδελφοι, όνειρο απατηλό για την Ελλάδα και η όποια οικονομική σύγκλιση, αν θέλετε, με όποιον τρόπο και αν επιτευχθεί αυτή κάποια στιγμή, κάτι επίσης που δεν το πιστεύω, δεν μπορεί, εν πάση περιπτώσει, να θεωρηθεί ως πανάκεια, που θα επιτρέψει στους ανθρώπους να ζήσουν μελλοντικά και να πορευθούν με ιδανικά και αξίες αντίστοιχα και ανάλογα των ευθυνών τους για το μέλλον.
Το αγαθό της πληροφόρησης, όπως τουλάχιστον θεοποιήθηκε στην αρχαιότητα και το υπηρέτησε ο Ερμής, ο πρώτος δημοσιογράφος της ιστορίας εξευτελίστηκε στις ημέρες μας και εξωνήστηκε. 'Εγινε αντικείμενο συναλλαγής και εν τέλει αλώθηκε αυτό το αγαθό από την εξουσία των οικονομικά ισχυρών. Αποτέλεσμα; Εκτός του ελλείμματος δημοκρατίας που έχουμε πια και είναι διαπιστωμένο, έχουμε και άλλα ελλείμματα. 'Ελλειμμα πολιτισμού, έλλειμμα αξιοπιστίας, έλλειμμα αισθητικής πρότασης, έλλειμμα αξιοπρέπειας. Οι ισχυροί και ανάμεσά τους και σείς, κύριοι της Κυβέρνησης, αφού χειραγωγήσατε τους χώρους της δημόσιας πληροφόρησης -για την αξιοπιστία σήμερα ούτε λόγος να γίνεται πια- παίζετε ένα παράλογο και επικίνδυνο παιχνίδι με τους ιδιώτες, τους κατέχοντες τα ΜΜΕ και τους διαπλεκόμενους κυρίως μαζί σας σε οικονομικά αλισβερίσια, με αποτέλεσμα να εξευτελιστεί η έννοια της πληροφόρησης και να τρωθεί βάναυσα ο θεσμός της ελευθεροτυπίας. Με τα σκουπίδια δεν υπερασπίζεται η δημοκρατία και η ελευθεροτυπία. Με τον ανθρώπινο εξευτελισμό δεν θεμελιώνονται οι προϋποθέσεις για ένα δημιουργικό αύριο. Δεν διασφαλίζονται οι όροι γι' αυτό που υποκριτικά λέτε και που απόλυτα πιστεύουμε και υπερασπιζόμαστε, δηλαδή την ανάγκη της κοινωνικής συνοχής. Και για να γίνω πιο συγκεκριμένος. Τι κάνατε στο Εθνικό Ραδιοτηλεοπτικό Συμβούλιο; Τα είπαμε από την αρχή. Και επειδή προχωράει ο χρόνος, δεν θέλω να επανέλθω. Τι κάνατε στα νέα προγράμματα της ΕΡΤ; Ξέρετε πολύ καλά ότι ως δημοσιογράφος πιστεύω ότι το επάγγελμα είναι λειτούργημα. 'Εχω διακονήσει στο χώρο και θα μου επιτρέψετε να πω ότι αυτό που γίνεται σήμερα είναι το χειρότερο από κάθε άλλη φορά.
Δεν θέλω να πάω στα παλιά και να ξαναθυμίσω πράγματα δυσάρεστα για όλους. Αλλά, εκείνο που θέλω να πω είναι ότι αν αυτά που είπατε εδώ τα λέγατε στους εργαζόμενους στην ΕΡΤ, μπροστά σας μπορεί να υπήρχαν και μερικοί που θα σας χειροκροτούσαν. Να είσθε βέβαιος, όμως, ότι πίσω σας θα γέλαγαν σε βάρος σας. Είναι παραμύθια της Χαλιμάς, όπως είχε πει ο αείμνηστος Πρόεδρος Ανδρέας Παπανδρέου.
Τι κάνετε στις μετρήσεις; Εσείς είστε εκείνος, ο οποίος ήλθε στην Επιτροπή Θεσμών, Διαφάνειας και ακούσατε τον κ. Αναστασάκο της "AGB" να δηλώνει στην επιτροπή ότι οι μετρήσεις πλέον κατέστησαν αναξιόπιστες, αφού η "ΑΥΡΙΑΝΗ" και ο κ. Κουρής είχαν δημοσιεύσει ονόματα και διευθύνσεις ανθρώπων που είχαν τα μηχανάκια στα σπίτια τους. Τι γίνεται από τότε και μετά; Πώς δέχεσθε εσείς που επενδύει ο πολιτισμός, η ανάγκη της πληροφόρησης και υπεράσπισης του αγαθού, της πληροφόρησης δηλαδή του ελληνικού λαού, σε σας που είστε Κυβέρνηση, να δέχεται ότι τα προγράμματά σας είναι της τάξεως των 3%, 4% και 5% στις ακροαματικότητες και τις μετρήσεις;
Πώς θα αντισταθείτε και πώς θα πολεμήσετε ενίοτε και εκείνους με τους οποίους έρχεσθε σε συνεργασίες, εννοώ τους ιδιώτες των καναλιών και των ραδιοφώνων; Τι θα κάνετε γι'αυτό; Δεν είστε εσείς εκείνος ο οποίος έχει πληροφορηθεί ότι στην Επιτροπή Θεσμών, Διαφάνειας, ο νομικός σύμβουλος των ημερησίων εφημερίδων Αθηνών κατήγγειλε και κατέθεσε ότι γίνονται συναλλαγές και συμφωνίες κάτω από το τραπέζι, διακινείται μαύρο χρήμα, προαγοράζονται ιδιωτικά τηλεοπτικά προγράμματα για να έλθει μετά η "AGB" και να επικυρώσει τη συμφωνία με τις μετρήσεις. Δεν κάνετε τίποτα και ούτε πρόκειται να κάνετε. Γιατί είσαστε εσείς εκείνοι που γνωρίζετε πάρα πολύ καλά ότι οι ιδιώτες, οι κατέχοντες τα μέσα -και καλά κάνουν και τα κατέχουν οι άνθρωποι, το θέμα είναι να υπάρξει κανόνας, να υπάρξουν όροι, να υπάρξουν νόμοι και να πειθαρχήσουμε όλοι σ'αυτούς τους νόμους και τους όρους- ξέρετε πάρα πολύ καλά ότι κατέχουν τις τηλεοπτικές συχνότητες της πατρίδας μας χωρίς ποτέ, ούτε μια φορά, να έχουν πληρώσει μια δραχμή.
Πείτε μου εσείς που είστε στην Ευρωπαϊκή 'Ενωση, ποια χώρα της Ευρώπης έχει εκχωρήσει το δημόσιό της αγαθό, που είναι οι συχνότητες, τη δημόσια περιουσία της δηλαδή και δεν εισπράττει από τους ιδιώτες; Μόνο στην Ελλάδα γίνεται αυτό εδώ και επτά χρόνια. Και εσείς, ενώ το έχετε παραδεχθεί, ενώ από το '93 είστε Κυβέρνηση -και αυτά έχουν ειπωθεί, ενώ έχετε υποσχεθεί, δεν έχετε κάνει απολύτως τίποτα. Ζούμε ξανά ένα "θα" απίστευτο και στο βάθος του τούνελ αυτού του "θα" δεν βλέπω τέρμα. Γιατί; Γιατί είστε και σεις διαπλεκόμενοι, είναι πάρα πολύ απλό. Και οι ομάδες και οι παρέες σας ενέχονται σ'αυτούς που κατέχουν τα μέσα ενημέρωσης και με τους οποίους έρχεστε σε συνεργασία, όχι μόνο για να κατέχουν τη συχνότητα, αλλά και γιατί ακολουθούν μετά τη συχνότητα και οι προμήθειες. Μην πάω παραπέρα, στο τι γίνεται με τα διαφημιστικά προγράμματα, απλά μόνο θέλω να καταθέσω κάτι και όποιος συνάδελφος μπορεί να το διαπιστώσει, τα τελευταία επτά χρόνια, κύριοι συνάδελφοι, διακινήθηκαν περισσότερα από δυόμισι τρισεκατομμύρια (2.500.000.000.000) δραχμές στο χώρο της διαφήμισης. Τι έγιναν αυτά τα χρήματα; Ποιος τα ελέγχει; Με ποιον τρόπο παρεμβαίνει η συντεταγμένη πολιτεία; Ποιος έλεγχος ασκείται; Τι συμβαίνει στα ιδιωτικά κανάλια, τα οποία χρωστούν, στα οποία, όπως μας είπε ο κύριος Υπουργός -και ήταν απίστευτο αυτό που άκουσα και είναι γραμμένο στα Πρακτικά και θα το χρησιμοποιήσω, κύριε Ρέππα, σας δίνω το λόγο μου- ότι παρεμβαίνουν και κόμματα και πρόσωπα για διορισμό δημοσιογράφων, εγώ δεν πιστεύω ότι υπάρχουν δημοσιογράφοι, οι οποίοι θα δεχθούν να παίξουν έναν τέτοιο ρόλο. 'Οπως δεν δέχομαι ότι υπάρχουν και πολιτικοί, οι οποίοι ενέχονται. Υπάρχουν κάποιοι. Οι κάποιοι δεν ορίζουν τη συντριπτική πλειοψηφία όλων μας. Αλλά να το λέτε εσείς αυτό εδώ, ότι δηλαδή παρεμβαίνουν κόμματα; Και μιλάτε μάλιστα και στη Βουλή των Ελλήνων, που οι άνθρωποι οι οποίοι έχουν έλθει εδώ να υπερασπιστούν μια επερώτηση, γνωρίζουν πάρα πολύ καλά τι συμβαίνει;
Κύριοι συνάδελφοι, θα μπορούσα να σας μιλήσω για τα τεκταινόμενα στην ΕΡΤ για πολλές ώρες και νομίζω ότι αυτό μου το αναγνωρίζετε, ξέρω πάρα πολύ καλά. Εάν η ΕΡΤ επιτέλους δεν πάρει διαζύγιο από τον τρόπο με τον οποίο ασκεί κάθε κυβέρνηση την εξουσία της και προσπαθεί να τη χειραγωγήσει, πληροφόρηση ως αντιστάθμισμα των σκουπιδιών δεν πρόκειται ποτέ η πατρίδα μας να έχει. Είναι απόφαση την οποία πρέπει να πάρουμε όλοι μαζί.
ΠΡΟΕΔΡΕΥΩΝ (Λουκάς Αποστολίδης): Ο κ. Βεζδρεβάνης έχει το λόγο.
ΗΛΙΑΣ ΒΕΖΔΡΕΒΑΝΗΣ: Κύριοι συνάδελφοι, επειδή η επερώτηση γίνεται για την Κυβέρνηση και όχι για το Κομμουνιστικό Κόμμα, θα αποφύγω να ανοίξω διάλογο με τον κ. Κόρακα. 'Αλλωστε, έχω δηλώσει κατ'επανάληψη από την Αίθουσα αυτή ότι τιμώ τη σταθερότητά του στις ιδεολογικές του απόψεις, διαφωνώ όμως, κατακόρυφα με τις απόψεις του και πιστεύω ότι έχω δικαιωθεί από την παγκόσμια πραγματικότητα με την κατάρρευση του υπαρκτού σοσιαλισμού και την επικράτηση των φιλελευθέρων ιδεών.
Απαντώντας όμως στον κύριο Υπουργό, θα ήθελα, έτσι όπως σταχυολόγησα ορισμένα πράγματα από την απάντησή του στην επερώτησή μας, να του πω τα εξής:
Κύριε Υπουργέ, σπαταλήσατε το χρόνο σας και δηλώσατε στο τριακοστό τρίτο λεπτό ότι θέλατε άλλον τόσο χρόνο για να απαντήσετε σε όσα σας καταμαρτύρησε η Νέα Δημοκρατία με την επερώτησή της. Βεβαίως, κύριε Υπουργέ, δεν είχατε το χρόνο για τους εξής λόγους:
Πρώτον, διότι θεωρήσατε καθήκον σας να απολογηθείτε για την ταπεινωτική επιστροφή του Πρωθυπουργού μας από τις Βριξέλες.
Ακόμη, παρ' ότι είστε άριστος χειριστής του λόγου και ξέρετε πολύ καλά πώς πρέπει να χειρίζεστε και τα κείμενα, 
 

 



Σελίδα 7742 
χρησιμοποιήσατε δώδεκα περίπου λεπτά -όπως υπολόγισα- για να αναφέρετε αριθμούς, ενώ θα μπορούσατε να καταθέσετε το σχετικό πίνακα στα Πρακτικά της Βουλής και να πάρουμε τα στοιχεία τα οποία ζητούσαμε. Εάν δεν ήταν σκόπιμο, κύριε Υπουργέ, αυτό για να μας αφήσετε εκτός διαδικασίας, αφού μετά τη δική μας δευτερολογία δεν υπάρχει τριτολογία για μας!
Σημείωσα ότι πέντε τουλάχιστον φορές αναφερθήκατε στο πόσο κακή κατάσταση παραλάβατε στην ΕΡΤ. Και αναφέρεσθε στην περίοδο που κυβέρνησε τη χώρα η Νέα Δημοκρατία, το 1990-1993. Κύριε Υπουργέ, σας διαφεύγει το γεγονός ότι από το 1981 μέχρι το 1990 κυβερνούσατε εσείς και από το 1993 μέχρι τώρα κυβερνάτε εσείς; Αν, λοιπόν, υπάρχει αυτή η κατάσταση, που τη χαρακτηρίσατε όπως τη χαρακτηρίσατε, θα πω ευθέως ότι εμείς αναλαμβάνουμε την ευθύνη των τρειάμισι χρόνων που κυβερνήσαμε τον τόπο. Αναλάβετε όμως και σεις τις ευθύνες των δεκατεσσάρων ετών που κυβερνάτε αυτόν τον τόπο και τον κάνατε μπάχαλο. Εκτός εάν, κύριε Υπουργέ, διαχωρίζετε τη θέση σας από το ΠΑ.ΣΟ.Κ. το προηγούμενο και επομένως πράγματι προηγούμεθα εμείς σε ευθύνες κατά έξι μήνες, γιατί εσείς ως Κυβέρνηση Σημίτη έχετε τρία χρόνια και εμείς τρειάμισι. Πείτε το, όμως, για να το ακούσουν οι συνάδελφοί σας και η εσωτερική σας αντιπολίτευση.
Σας ενόχλησαν, κύριε Υπουργέ, κυρίως δύο θέματα και κάνατε ιδιαίτερη αναφορά στην ομιλία μου. Σας είπα ότι οι εκλεκτοί σας στην ΕΡΤ -αφού σας ενοχλεί η λέξη "εγκάθετοι"- προσπαθούν να αναβιώσουν πρακτικές της δεκαετίας του '80. Και σας ενόχλησε το ότι σας υπέμνησα την αθλιότητα εκείνη που ζήσαμε όλοι σε αυτόν τον τόπο, να ομιλεί ο Αρχηγός της Αξιωματικής Αντιπολιτεύσεως, να θέλετε να παρουσιάσετε κάποια στιγμιότυπα από την ομιλία του και να τον παρουσιάζετε με την πλάτη, γιατί δεν είχατε τη δυνατότητα να βάλετε μια κάμερα σε εκείνο το σημείο, όπως κάναμε στη συνέχεια. Και σας ενόχλησε! Είναι ψέμα; Γιατί;
Σας ενόχλησε ακόμη, κύριε Υπουργέ, το γεγονός ότι αναφέρθηκα στην αρχή της ομιλίας μου και μάλιστα καλοπροαίρετα, στο ότι πράγματι πίστευα ότι για ένα τόσο σοβαρό θέμα για την πατρίδα μας ο κύριος Πρωθυπουργός θα έκρινε σκόπιμο να έρθει στην Εθνική Αντιπροσωπεία και να πει ό,τι νόμιζε ότι μπορούσε να πει.
Γιατί για μας, για τον ελληνικό λαό, αποτελεί ταπείνωση η επιστροφή του από τις Βριξέλες.
Η ΕΡΤ, βέβαια, ό,τι την τάϊσαν, τα παρουσίασε στον ελληνικό λαό. Και τα παρουσίασε ως θρίαμβο. Αν είναι θρίαμβος το γεγονός ότι ήμασταν ισότιμο μέλος του σκληρού πυρήνα της Ευρωπαϊκής 'Ενωσης και τώρα γινόμαστε μέλος δευτέρας κατηγορίας, λέω εγώ!
Eίπατε, κύριε Υπουργέ, ότι εκτοξεύσαμε έωλες κατηγορίες. Δεν μπορώ να ξαναπώ όσα είπα, γιατί δεν έχω το χρόνο. Θα σας πω, όμως, ενδεικτικά. Είναι έωλες κατηγορίες οι συνεχείς εξαναγκασμοί σε παραίτηση διαφόρων διευθυντικών στελεχών; Είνα έωλη κατηγορία ο αλληλοσπαραγμός των διαφόρων φατριών; Ο παραγκωνισμός των στελεχών, που μπορούν να κάνουν εσωτερικές παραγωγές; Τα υψηλά κόστη των εξωτερικών παραγωγών; Η μόνιμη προπαγάνδα υπέρ του κυβερνώντος κόμματος; Η μικρή αποδοχή της ΕΡΤ στην ελληνική κοινωνία, που εμετρήθη και ευρέθη ότι ήταν η τελευταία σε ακροαματικότητα και τηλεθέαση από όλα τα άλλα μεγάλα κανάλια, τουτέστιν 2,5%; Δεν θα συνεχίσω, γιατί τα είπα στην πρωτολογία μου.
Αν όλα αυτά όμως, κύριε Υπουργέ, τα ονομάζετε έωλες κατηγορίες, λυπάμαι πάρα πολύ που λέγονται από έναν άνθρωπο, που γνωρίζει την έννοια των λέξεων. Γιατί τώρα, εδώ οι λέξεις χάνουν την έννοιά τους.
Είπατε ότι η Νέα Δημοκρατία δεν πήρε θέση για τα θέματα της ΕΡΤ, για το προσωπικό της. Και θελήσατε μάλιστα, κύριε Υπουργέ, να μας πείτε ότι και η ΔΑΚΕ είναι προσεκτική στην κριτική της. Βεβαίως, προσεκτική είναι, κύριε Υπουργέ. Με την τρομοκρατία, την οποία έχετε εγκαταστήσει στην ΕΡΤ, οι άνθρωποι προσπαθούν να επιβιώσουν, για να βγάλουν το ψωμί τους.
Αλλά γιατί κατηγορείτε τη Νέα Δημοκρατία ότι δεν έχει θέσεις; Και θέσεις έχει και έχουν καταγραφεί και έχουν δοθεί αρμοδίως, αλλά κυρίως, με κορυφαία πράξη της μέσα στο Κοινοβούλιο, έκανε πρόταση νόμου την οποία, με τη συντεταγμένη πλειοψηφία σας, απορρίψατε. Ας την είχατε δεχθεί, για να βλέπατε τι η Νέα Δημοκρατία προτείνει για την ΕΡΤ και το προσωπικό της.
ΦΟΙΒΟΣ ΙΩΑΝΝΙΔΗΣ: Εμείς είμαστε συντεταγμένοι και εσείς ασύντακτοι; Πώς γίνεται αυτό;
ΗΛΙΑΣ ΒΕΖΔΡΕΒΑΝΗΣ: Κύριε Ιωαννίδη, το ευφυολόγημά σας πράγματι είναι καλό. Αλλά δεν είναι για την περίπτωση. Γιατί εδώ, αυτήν την ώρα, μιλάμε για σοβαρά πράγματα.
Δεχθήκατε, κύριε Υπουργέ, την άποψή μου ότι το ραδιοτηλεοπτικό τοπίο είναι ζούγκλα. Μάλιστα. Εμείς το είπαμε από εδώ, εσείς το αποδεχθήκατε από την πλευρά σας. Και εγώ ερωτώ: Δεν είστε εσείς, κύριε Υπουργέ, ο αρμόδιος Υπουργός να λύσετε το θέμα; Τι κάνετε τόσο καιρό; Γιατί αφήνετε αυτήν την αναρχία; Γιατί επιτρέπετε να υπάρχει αυτή η ζούγκλα;
'Ομως, κύριε Υπουργέ, εγώ το είπα στην πρωτολογία μου και το είπα τίμια και ευθαρσώς, ότι δεν σας αφήνουν τα διαπλεκόμενα να το κάνετε. Και είστε δέσμιοι των διαπλεκομένων, σαν Κυβέρνηση πάντοτε εννοώ.
Εκτοξεύσατε, κύριε Υπουργέ, μια βαρύτατη κατηγορία στην Αίθουσα και είπατε ότι μεταξύ εκείνων, που σας εμποδίζουν να εξυγιάνετε το ραδιοτηλεοπτικό τοπίο, είναι και συνάδελφοί μας. Δεν μπορεί να μείνει απαρατήρητο.
Σε άλλη περίπτωση, κύριε Υπουργέ, που συνάδελφός μας κατήγγειλε κάτι τέτοιο αορίστως, ο Πρόεδρος της Βουλής κ. Κακλαμάνης προσήλθε από το γραφείο του, διέκοψε τη συνέχεια της συνεδριάσεως επί του συγκεκριμένου θέματος, έκανε ολόκληρη συζήτηση και εκάλεσε το Βουλευτή, ο οποίος έδωσε εξηγήσεις.
Οφείλετε, κύριε Υπουργέ, πριν φύγετε από αυτήν την Αίθουσα, να κατονομάσετε τους συναδέλφους εκείνους, που σας εμποδίζουν να εξυγιάνετε το ραδιοτηλεοπτικό τοπίο της χώρας. Διαφορετικά, κύριε Υπουργέ, λυπάμαι, θα μείνετε εκτεθειμένος.
Είναι χρέος σας να το κάνετε και για τον ίδιο τον εαυτό σας, αλλά και για το σεβασμό που πρέπει να δείχνουμε όλοι σ' αυτήν την Αίθουσα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα παρακαλέσω μόνο ένα λεπτό. 
Με κατέπληξε, κύριε Υπουργέ, ότι αναφέρατε πως είναι πολλά τα συγχαρητήρια που δέχεται η ΕΡΤ για τη λειτουργία της. 
Ειλικρινά, θέλω να πιστεύω ότι και οι άλλοι συνάδελφοι στην Αίθουσα θα ήταν περίεργοι να πληροφορηθούν ποιοι είναι αυτοί οι οποίοι έστειλαν αυτά τα συγχαρητήρια στην ΕΡΤ, εκτός βέβαια αν πρόκειται περί των τρωκτικών.
Κύριε Υπουργέ, δεν θα κάνω κατάχρηση του χρόνου -προσπαθώ να μη φέρνω σε δύσκολη θέση το Προεδρείο- και θα καταλήξω με μία ακόμα φράση. 
Είπατε πως βελτιώθηκαν πολλά στην ΕΡΤ και πως η κατάσταση είναι καλή και βαίνει προς το καλύτερο. 'Ενα μόνο βελτιώθηκε, κύριε Υπουργέ, στην ΕΡΤ: Η εικόνα, που από μουντή έγινε καθαρότερη. Είναι αλήθεια. Αλλά αυτό οφείλεται στα μηχανήματα του Πανευρωπαϊκού Πρωταθλήματος.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Καρατζαφέρης έχει το λόγο.
ΓΕΩΡΓΙΟΣ ΚΑΡΑΤΖΑΦΕΡΗΣ: Πριν μπω στην απολογία του κυρίου Υπουργού, γιατί έτσι ακούστηκε, να δώσω μία απάντηση στον Κοινοβουλευτικό Εκπρόσωπο του ΠΑ.ΣΟ.Κ., τον κ. Ιωαννίδη, ο οποίος είπε ότι στα προγράμματα της κρατικής τηλεόρασης εμφανίζονται περισσότερο εκπρόσωποι της Αντιπολιτεύσεως.
Θα σας πω το ανέκδοτο που κυκλοφορεί τώρα στην Αθήνα, κύριε Ιωαννίδη: 'Ηλθε ένας Κινέζος Υπουργός στην Ελλάδα και είδε το δελτίο ειδήσεων της ΕΡΤ. 'Οταν γύρισε στην 
 

 



Σελίδα 7743 
πατρίδα του είπε. "Λένε, ότι εμείς οι Κινέζοι μοιάζουμε μεταξύ μας. Αυτοί όλοι είναι σαν τον Πρωθυπουργό". Γιατί επί μισή ώρα έβλεπε μόνο τον Πρωθυπουργό της χώρας. Καταλάβατε;
Ως εκ τούτου λοιπόν δεν νομίζω ότι μπορείτε να λέτε τέτοιου είδους ευφυολογήματα.
Είπατε, κύριε Υπουργέ, ότι αισθάνεσθε απογοητευμένος. Φαίνεται ότι είναι η μόνιμη ατραπός όλων των Υπουργών, που επερωτώνται σ' αυτήν την Αίθουσα, για να ξεφύγουν από το σκεπτικό της καλοπροαίρετης πράγματι αυτής ενέργειας του κοινοβουλευτικού ελέγχου.
Μιλάμε για τη διαπλοκή. Εσείς δεν την είδατε πουθενά. Μας μιλήσατε για έναν αγγελικά πλασμένο κόσμο. Σοβαρολογούμε, κύριε Υπουργέ; Δεν γνωρίζετε ποια είναι η διαπλοκή; Δεν ξέρετε ποιοι είναι οι εκδότες, οι οποίοι έχουν και δημόσια έργα; Εσείς ο ίδιος και η Κυβέρνησή σας δεν τους ενισχύσατε με το 0.90; Ποιοι κρύβονται πίσω από το 0,90 και τι χρειάζεται το 0,90; Για πείτε μου, κύριε Υπουργέ. Εσείς, ένας σύγχρονος πολίτης, αυτό το 0,90, που τρώει τα σωθικά των οικογενειακών προϋπολογισμών, τι χρειάζεται; Τι ωφελεί τον πολίτη; Και ποιοι τα έχουν πάρει; Ο κ. Τεγόπουλος, ο κ. Μπόμπολας και ένα μεγάλο κανάλι, ο "ΑΝΤΕΝΝΑ" μου φαίνεται. Δεν είναι διαπλοκή αυτή, κύριε Υπουργέ; Δεν την ενισχύετε τη διαπλοκή; Δεν τους δίδετε περισσότερα χρήματα; Γιατί; Για να παίρνουν δημοσιογράφους με δέκα εκατομμύρια το μήνα και να λειτουργούν ως πραιτωριανοί. Αυτό είναι, κύριε Υπουργέ. Και αυτό το καλλιεργείτε.
'Οπου, λοιπόν, δεν μπορείτε να επιβάλετε αυτήν την πελατειακή σχέση, αφήνετε ανεξέλεγκτα τα λογιστήρια αυτών των σταθμών, να χρωστάνε δισεκατομμύρια δραχμές και εν συνεχεία να τα ελέγχετε. Είναι γνωστός ο τρόπος και η μεθόδευση. Το παρακολουθούμε στο δελτίο ειδήσεων. Αποκρύπτουν την αλήθεια, γιατί φοβούνται τον κλητήρα, το επόμενο πρωί.
Κύριε Υπουργέ, θα μπορούσα να σας φέρω και άλλα παραδείγματα, όπως ο τρόπος με τον οποίο μπήκε το "MEGA" στο Χρηματιστήριο. Είναι η καταπάτηση των νόμων εδώ μέσα, που εσείς φέρατε και τους μαζέψατε, τους πήρατε πίσω με τόσες τροπολογίες. Για ποιο λόγο ο ελληνικός λαός να χάσει τα χρήματά του, κύριε Υπουργέ; Τι έχετε να απαντήσετε; Γιατί φοβάστε να πείτε τα πράγματα με το όνομά τους; Και ήλθατε πριν από δύο μήνες και κάνατε πάλι τα κλειστά μάτια για κάποιους. 'Εληξε η ημερομηνία για να υποβληθούν οι αιτήσεις για τους σταθμούς. Γιατί δώσατε παράταση, κύριε Υπουργέ; Γιατί κάποιοι δεν είχαν ετοιμαστεί. Κάποιοι από τους ημετέρους; Γιατί δεν τιμήσατε το λόγο σας, δεν τιμήσατε την υπογραφή σας και δώσατε αυτήν την παράταση; Γιατί εξυπηρετούσε κάποια συμφέροντα.
Ακριβώς, λοιπόν, γιατί είστε μέσα στη διαπλοκή, υπηρετείτε τη διαπλοκή και την υπηρετείτε συνειδητά μόνο και μόνο για να στηρίξετε αυτήν την Κυβέρνηση. Αλλά δεν στηρίζεται, κύριε Υπουργέ, γιατί αυτές οι ίδιες σφυγμομετρήσεις την φέρνουν 6,5% πίσω. Και επειδή με προκαλέσατε με τη εκλογική νίκη του 1996, εάν τολμάτε, ελάτε τώρα να κάνετε εκλογές, για να διαπιστώσετε πόσο σας θέλει ο ελληνικός λαός.
Οι σφυγμομετρήσεις αυτών των εταιριών που οι περισσότερες ανήκουν στο δικό σας χώρο και οι περισσότερες μισθοδοτούνται από σας ήδη σας φέρνουν 6,5 με 7 μονάδες πίσω.
(Χειροκροτήματα από την πτέρυγα της Νέας Δημοκρατίας)
ΦΟΙΒΟΣ ΙΩΑΝΝΙΔΗΣ: Δεν έχει ζητήσει το κόμμα σας εκλογές!
ΠΡΟΕΔΡΕΥΩΝ (Λουκάς Αποστολίδης): Κύριε Ιωαννίδη, μη το "γαργαλάτε" το πράγμα.
Ο κ. Τσιτουρίδης έχει το λόγο.
ΣΑΒΒΑΣ ΤΣΙΤΟΥΡΙΔΗΣ: Προφανώς, ο κ. Ιωαννίδης έχει την άποψη ότι το 6,5% έχει μεγαλώσει και άλλο, γιατί υπάρχουν και τελευταία αποτελέσματα που δείχνουν ότι το άνοιγμα μεγάλωσε.
Εγώ θα ξεκινήσω λέγοντας ότι διαφωνώ με τον κ. Βεζδρεβάνη, ο οποίος είπε ότι το μόνο πράγμα που βελτιώθηκε είναι η εικόνα. Βελτιώθηκαν πολλά άλλα πράγματα στην ΕΡΤ, όπως οι αποδοχές κάποιων επωνύμων, οι οποίοι με τα λεφτά του ελληνικού λαού έχουν δημοσιοϋπαλληλίσει εαυτούς και αλλήλους και φέρονται πάρα πολύ καλά στους μηχανισμούς που τους τοποθέτησαν εκεί. Είναι σημαντικό αυτό ως στοιχείο νοσηρής λειτουργίας της δημοκρατίας μας.
Είπε ο κύριος Υπουργός ότι στην πρότασή μας δεν υπάρχουν σχέσεις αρμονίας με τις ανάγκες του σήμερα. Αν ανάγκες του σήμερα είναι να δείχνει η ελληνική τηλεόραση τον Πρωθυπουργό της χώρας και να έπονται εκπομπές με σχολιαστές δημοσιογράφους, υπαλλήλους της ΕΡΤ οι οποίοι προσπαθούν να πείσουν τον ελληνικό λαό ότι μένοντας μόνοι μας έξω από αυτούς που προχώρησαν στην οικονομική και νομισματική ένωση είναι σημαντική επιτυχία της ελληνικής Κυβέρνησης, τότε βεβαίως υπάρχει πρόβλημα αρμονίας.
Από εκεί και πέρα, όσον αφορά το ότι δεν έχουμε θέσεις που ειπώθηκε, θα υπενθυμίσω, κύριε Υπουργέ, ότι δεκαπέντε νέοι Βουλευτές στον πρώτο μήνα κιόλας της λειτουργίας αυτής της Βουλής, τον Οκτώβριο του 1996, καταθέσαμε μία πρόταση νόμου η οποία υιοθετήθηκε από το Κόμμα μας και η οποία έχει ρυθμίσεις. Εισηγηθήκαμε καθαρτήριες τομές που εξυγιαίνουν έναν χώρο, όπου οι δυσλειτουργίες και οι αδυναμίες του έχουν ευθεία επίπτωση στην ίδια την ποιότητα της δημοκρατίας μας. Την πρότασή μας αυτή που έχει πολύ συγκεκριμένες θέσεις, δεν την κάνατε αποδεκτή. Μη λέτε, λοιπόν, ότι δεν έχουμε θέσεις ως Νέα Δημοκρατία.
Επίσης, ένα πολύ σημαντικό σημείο που είναι το θέμα της ονομαστικοποίησης των μετοχών το φέρατε μετά από δική μας πρόταση στο νόμο του 1995, αλλά ήρθατε το 1997 και ακυρώσατε αυτήν την τροποποίηση, με αποτέλεσμα μέχρι και σήμερα που μιλάμε να μην έχουν ονομαστικοποιηθεί οι μετοχές. Περισσότερα όμως θα πει ο κ. Κεφαλογιάννης για το θέμα αυτό, το οποίο το έχει εξαντλήσει και έχει πολύ συγκεκριμένες προτάσεις.
Θα τελειώσω λέγοντας ότι πολλές φορές όταν μιλάμε για τη λειτουργία των κρατικών μέσων ενημέρωσης, βρισκόμαστε στο δίλημμα: Ποιότητα ή ακροαματικότητα, θεαματικότητα. Νομίζουμε ότι στους καιρούς που έρχονται σε μία σύγχρονη πολιτεία η οποία σέβεται τον εαυτό της, σέβεται τους θεσμούς, μπορούμε να συνδυάσουμε και αντικειμενικότητα και δημοκρατία με την ποιότητα και τον οικονομικό ορθολογισμό.
Προχωρήστε προς την κατεύθυνση αυτή, γιατί δεν είναι δυνατόν σε μία ανοικτή κοινωνία, σε μία ανοικτή οικονομία να έχουμε μία κρατική τηλεόραση, όπου οι παραγωγές της στοιχίζουν πολλαπλάσια ποσά απ'αυτές των ιδιωτικών καναλιών με θεαματικότητες, οι οποίες είναι υποπολλαπλάσιες. Δεν μπορούμε να πάμε πολύ μακριά έτσι. 
Ευχαριστώ.
ΠΡΟΕΔΡΕΥΩΝ (Λουκάς Αποστολίδης): Ο κ. Κεφαλογιάννης έχει το λόγο.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Υπουργέ, φοβάμαι ότι δεν περάσατε ένα πολύ ευχάριστο απόγευμα σήμερα, όχι μόνο από τις εισηγήσεις των συναδέλφων επερωτώντων Βουλευτών της Νέας Δημοκρατίας, αλλά και από τις πολύ εύστοχες παρατηρήσεις των συναδέλφων άλλων κομμάτων. Πραγματικά, πρέπει να προβληματιστείτε τα μέγιστα.
Στην πρωτολογία σας δεν μας διαφωτίσατε. Δεν απαντήσατε σχεδόν σε τίποτα από αυτά στα οποία αναφέρθηκαν οι συνάδελφοι. Σας έκαναν συγκεκριμένες παρατηρήσεις για τον τρόπο λειτουργίας του ραδιοτηλεοπτικού συμβουλίου. Εσείς αναλώσατε όλο το χρόνο της συζήτησης για να μας αναφέρετε νούμερα μέχρι δραχμής για το πόσο στοιχίζει κάθε εργαζόμενος, λες και το πρόβλημα της ελληνικής κοινωνίας είναι μόνο αν στοιχίζουν οι εργαζόμενοι στην ΕΡΤ ένα δισεκατομμύριο τριακόσια εκατομμύρια επτακόσιες πενήντα μία (1.300.000.751) δραχμές και όχι οι κοινωνικές επιπτώσεις από τη λειτουργία των Μέσων Mαζικής Eνημέρωσης.
'Εγιναν συγκεκριμένες καταγγελίες και από τον Kοινοβουλευτικό Eκπρόσωπο της Νέας Δημοκρατίας που σας αφήνει προσωπικά εκτεθειμένο και κυρίως την Κυβέρνησή σας, εάν δεν απαντήσετε.
'Εγιναν συγκεκριμένες καταγγελίες από συναδέλφους με 
 

 



Σελίδα 7744 
συγκεκριμένα στοιχεία για τα θέματα της διαπλοκής. Σας είπαμε τις θέσεις της Νέας Δημοκρατίας. Δεν έχετε απαντήσει σε τίποτα. Το μόνο που βρήκατε να πείτε είναι για την εκπομπή "Νέα Ελπίδα" του κ. Καρατζαφέρη. Ευτυχώς που υπάρχει και αυτή η εκπομπή για να δείξει τη σημερινή συζήτηση για τα Μέσα Mαζικής Eνημέρωσης.
Νομίζω, κύριε Υπουργέ, ότι είναι πια ώρα να σταματήσετε την υποκρισία που διακατέχει την Κυβέρνησή σας και το Υπουργείο Τύπου και Μέσων Μαζικής Ενημέρωσης. Κρύβετε το κεφάλι σας στην άμμο γιατί δεν τολμάτε, δεν θέλετε και δεν μπορείτε να κάνετε εκείνες τις αναγκαίες ρυθμίσεις που θα βοηθήσουν τα Μέσα Μαζικής Eνημέρωσης να λειτουργήσουν κατά τρόπο που συνάδει στη δημοκρατία, και στις παραδόσεις αυτού του λαού.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο. Θα σας δώσω αρκετό χρόνο και εύχομαι να μην είστε στεναχωρημένος όπως είπε ο κ. Κεφαλογιάννης.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Είμαι ιδιαίτερα ευτυχής, γιατί αυτό το οποίο είπα στην πρώτη ομιλία μου επιβεβαιώνεται πανηγυρικώς. Και πάλι ενώ είχατε την ευκαιρία με τις ομιλίες σας να αναφερθείτε σε συγκεκριμένα στοιχεία ή να διατυπώσετε συγκεκριμένες προτάσεις, τα αποφύγατε, γιατί δεν υπάρχουν. Απλά ο κ.Παυλόπουλος ανάλωσε το σύνολο της ομιλίας του προκειμένου να αναγνώσει μια επιστολή , η οποία δεν έχει ποτέ υποβληθεί στις αρμόδιες υπηρεσίες της ΕΡΤ.
Θα μου επιτρέψετε να πω, και δεν είμαι ευτυχής γι' αυτό, πως δεν πιστεύω ότι είναι βαποράκι ο κ. Παυλόπουλος κάποιων επιδιώξεων από συγκεκριμένους ιδιώτες που μέχρι πρότινος εργάζονταν στην ΕΡΤ. Είναι, όμως, παγιδευμένος, γιατί ήρθε στην Εθνική Αντιπροσωπεία και ανέγνωσε και κατέθεσε μία επιστολή η οποία δεν απευθύνεται στην ΕΡΤ. Κατέθεσε μία επιστολή χωρίς ημερομηνία, η οποία είναι προδήλως κατασκευασμένη εκ των υστέρων προκειμένου ο υπογράφων την επιστολή να θεμελιώσει τις απαιτήσεις του για αποζημίωση. Θέμα το οποίο δεν έθεσε στη διοίκηση της ΕΡΤ όταν είχε τη δυνατότητα, αφού συζητούσε μαζί της, να διατυπώσει αυτούς τους ισχυρισμούς τους ψευδείς τους οποίους αναπτύσσει σε μια επιστολή της οποίας ας δεχθώ έχει την πατρότητα. Αλλά παραλήπτης ποτέ δεν υπήρξε η ΕΡΤ της επιστολής αυτής.
Είναι πολλά θέματα στα οποία μπορούμε να αναφερθούμε: Παραλείψεις, αμέλειες, αδυναμίες, πολλές φορές και ο φόβος -έχω μιλήσει πάλι γι' αυτό-απέναντι στην εικαζόμενη βούληση της κυβέρνησης ή των κομμάτων από τους ίδιους τους λειτουργούς των μέσων ενημέρωσης προκειμένου να φανούν αρεστοί σε κάποιους υπερβάλλοντας έτσι και ξεπερνώντας τα όρια της δεοντολογίας, που πάντοτε είναι υποχρεωμένοι να τηρούν.
Ξέρετε, δημοσιογράφος της ΕΡΤ ο οποίος με πρόταση που έχει διατυπώσει η Νέα Δημοκρατία καλύπτει το ρεπορτάζ της Νέας Δημοκρατίας -ένας εξ εκείνων που καλύπτουν το ρεπορτάζ της Νέας Δημοκρατίας- όταν ο Αρχηγός σας περιόδευε στα Δωδεκάνησα αναφερόμενος στα της περιοδείας μεταξύ άλλων είπε ότι ο κ. Καραμανλής σχολίασε και μία δημοσκόπηση η οποία δίνει το προβάδισμα στη Νέα Δημοκρατία και παρουσίασε στο ρεπορτάζ τη δήλωση του κ. Καραμανλή. Περιττό να πω ότι μία ανάλογη είδηση υπήρχε εκείνη την ημέρα σε εφημερίδες φίλα προσκείμενες στη παράταξή σας και αντιλαμβάνεσθε όλοι ότι δημιουργήθηκε ένα θέμα χωρίς να υπάρχει όμως πραγματικός λόγος. Γιατί τέτοια δημοσκόπηση δεν έγινε. Και την επομένη η ένωση εταιρειών μετρήσεων βγήκε και κατήγγειλε αυτό το οποίο έγινε! 'Ηταν στο πλαίσιο της αδυναμίας που παρατηρείται πολλές φορές στη λειτουργία των ηλεκτρονικών μέσων ενημέρωσης,των οποίων ο ταχύς σφυγμός του χρόνου με τον οποίο λειτουργούν πολλές φορές δεν επιτρέπει τη διασταύρωση των στοιχείων. Και παγιδεύτηκε ο συγκεκριμένος δημοσιογράφος.
Αναφερθήκατε στον κ. Στίνη, στον κ. Γιαννόπουλο. Σας λέω, λοιπόν, ότι και πάλι σε σχετική επερώτηση είχατε αναφερθεί σε συγκεκριμένα συμβάντα, τα οποία δήθεν απέκρυψε η ΕΡT.
Σας είπα ότι όλα αυτά, οι καταγγελίες που διατυπώνονται, έχουν συγκεκριμένο προσωπικό στόχο και μην σας εκπλήξει το γεγονός αν σε λίγο χρόνο, συγκεκριμένος δημοσιογράφος της ΕΡΤ τον οποίο επικαλεσθήκατε για να αναπτύξετε την επιχειρηματολογία σας, αποδειχθεί ότι εργάζεται πλέον σε έναν μεγάλο ιδιωτικό σταθμό. Και επιβεβαιώθηκα πλήρως μέσα σε λίγες μέρες. Βέβαια δεν απαγορεύεται.
ΠΕΤΡΟΣ ΚΟΥΝΑΛΑΚΗΣ: Χωρίς δουλειά να μείνει;
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Ασφαλώς όχι. Αλλά, γιατί θα πρέπει πάντοτε η Κυβέρνηση, όχι μόνο η συγκεκριμένη Κυβέρνηση, ένας πολιτικός, ένας συνάδελφός σας, να θεωρείται εκ προοιμίου αναξιόπιστος και ψευδόμενος και πάντοτε αυτός που λέει την αλήθεια, να είναι εκείνος που βρίσκεται απέναντι στον πολιτικό, επειδή ο πολιτικός αυτός δεν βρίσκεται στη δική σας παράταξη; Πού το βρήκατε αυτό γραμμένο; Από πού προκύπτει;
'Ενα άλλο συμβάν, το οποίο έγινε λίγους μήνες μετά: Τις ημέρες των διαγραφών στη Νέα Δημοκρατία έκανε δήλωση ο επίτιμος Πρόεδρος κ.Μητσοτάκης και τα μόνα τηλεοπτικά μέσα που δεν προέβαλαν τη δήλωση, ήταν τα μέσα της δημόσιας ραδιοτηλεόρασης. Τα μόνα! Αυτό έγινε, για να αποκρυβεί ένα γεγονός το οποίο αν επροβάλετο θα δημιουργούσε προβλήματα και θα κατέφερε πλήγμα στη Νέα Δημοκρατία; Ασφαλώς όχι. Δόθηκαν εξηγήσεις
ΣΑΒΒΑΣ ΤΣΙΤΟΥΡΙΔΗΣ: Μόνο μια κάμερα υπήρχε.
ΠΡΟΕΔΡΕΥΩΝ (Λουκάς Αποστολίδης): Σας παρακαλώ μη διακόπτετε. Ο κύριος Υπουργός δεν διέκοψε κανέναν.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριε Τσιτουρίδη, μην γίνεστε συνήγορος και υπερασπίζεσθε αδυναμίες οι οποίες υπάρχουν. Και εγώ δεν σας διέκοψα, γιατί εγώ πιστεύω στην αξία της συζήτησης που κάνουμε. Πρέπει να σας πω, ότι πέραν όλων των άλλων, έχω αυτήν την ικανοποίηση, ότι συζητούμε σήμερα θέματα μιας μεγάλης δημόσιας επιχείρησης ιδιαιτέρως στο νευραλγικό χώρο των Μέσων Ενημέρωσης και Επικοινωνίας. Πρέπει να τα συζητούμε με υπεύθυνο και ψύχραιμο τρόπο, αν θέλουμε να βοηθήσουμε και δεν επιδιώκουμε απλώς και μόνο να δημιουργούμε εντυπώσεις.
'Αλλωστε, ο κ.Παυλόπουλος, ο οποίος αναφέρθηκε και πάλι στον τρόπο με τον οποίο παρουσιάστηκε η συζήτηση που έγινε στη Σύνοδο Κορυφής στις Βρυξέλλες προχθές, φαίνεται πως διετύπωσε το δικό του δόγμα και της παράταξής του. 'Οταν είναι κυβέρνηση η Νέα Δημοκρατία το δόγμα το οποίο έχει -ο αείμνηστος Κωνσταντίνος Καραμανλής είχε διατυπώσει αυτή τη θέση- είναι ότι "η Kυβέρνηση προβάλλεται γιατί μόνο η Κυβέρνηση παράγει έργο". 'Οταν είναι αντιπολίτευση η Νέα Δημοκρατία, όπως σήμερα, το δόγμα πλέον μεταβάλλεται και γίνεται "η Κυβέρνηση ό,τι και να κάνει δεν αξίζει προβολής, επειδή ακριβώς δεν είναι έργο, αλλά απλή προπαγάνδα της Κυβέρνησης". Διαλέγετε και παίρνετε.
Επαναλαμβάνω ότι τέτοιες επιστολές δεν έχουν κατατεθεί, ούτε στην ΕΡΤ, ούτε έχουν προωθηθεί σε εμένα. 'Αλλωστε, η συγκεκριμένη επιστολή στην οποία με λεπτομέρειες αναφερθήκατε, δεν έχει ημερομηνία. Στέλνεται σε κάποιον ο οποίος δεν είναι στέλεχος της ΕΡΤ, ίσως είναι κάποιος δικηγόρος στον οποίο απευθύνεται ο κ.Γιαννόπουλος. Ο κ.Γιαννόπουλος ήταν διευθυντής ειδήσεων στην ΕΤ2 επί μακρό χρονικό διάστημα και ο κ.Γιαννόπουλος ουσιαστικώς επεδίωξε να αποχωρήσει από την ΕΡΤ, αναζητώντας εργασία -δικαίωμά του, απολύτως θεμιτό- στα ιδιωτικά μέσα ενημέρωσης, όπου και εργάζεται σήμερα.
ΙΩΑΝΝΗΣ ΔΗΜΑΡΑΣ: Δεν είναι έτσι.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Παρακαλώ. Τον τιμώ, όπως τιμώ τους περισσότερους δημοσιογράφους, δεν μπορώ να πω όλους. Αλλά δεν μπορεί ο κ.Γιαννόπουλος να διατυπώνει ακόμα και σε ένα τέτοιο οιονεί non paper κατηγορίες εναντίον του 
 

 



Σελίδα 7745 
Υπουργού, όταν, αφού ήταν σε μια τόσο νευραλγική θέση, είχε τη δυνατότητα να επικοινωνήσει -και το γνωρίζει αυτό και ομιλώ έτσι για να το πληροφορηθεί ο κ.Γιαννόπουλος- με τον Υπουργό και να διατυπώσει συγκεκριμένους προβληματισμούς και απορίες. αν αυτά τα οποία ο ίδιος επληροφορείτο ανταποκρίνονταν στην αλήθεια, αν αποτελούν δικές μου δήθεν επιθυμίες ή προτροπές ή δεν είναι τίποτε άλλο παρά επινοήματα τα οποία εκ των υστέρων για να ενισχύσει τη θέση του εν'όψει κάποιων απαιτήσεων, που προφανώς έχει, έναντι του δημόσιου ραδιοτηλεοπτικού φορέα.
ΦΟΙΒΟΣ ΙΩΑΝΝΙΔΗΣ: Το κείμενό του μιλάει από μόνο του.
ΠΡΟΕΔΡΕΥΩΝ (Λουκάς Αποστολίδης): Σας παρακαλώ, όχι σχόλια.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Σας παρακαλώ πολύ όπως και εσείς, έτσι και εγώ είμαι από τις 8.30' το πρωί συνεχώς σε δράση. Ας συζητήσουμε για να βγάλουμε κάποια συμπεράσματα. Ο καθένας θα πει τις απόψεις του, δεν είναι απαραίτητο να συμφωνήσουμε.
Αλλά στο τέλος της συζήτησης θα έχουμε κερδίσει όλοι αφ'ενός τη γνώση των θέσεων της άλλης πλευράς και αφ'ετέρου ίσως τη δυνατότητα κάποια εξ όσων ακούστηκαν να τα αξιοποιήσουμε, επειδή θα κρίνουν όλοι ότι είναι ιδιαιτέρως θετικά. 
Ο μόλις τώρα κατελθών του Βήματος κ. Βεζδρεβάνης με ρώτησε, γιατί δεν ανέπτυξα όλα αυτά τα επιχειρήματα και αρκέστηκα στο να σχολιάζω ή να απαντώ σε θέματα που εσείς θέσατε στις πρωτολογίες σας. Εγώ, κύριε Κεφαλογιάννη, αναφέρθηκα σε αριθμούς για να δείξω την προσοχή που δίνω στην πρόταση που διατυπώνετε. Συνέλεξα αυτά τα στοιχεία και ήλθα ως επιμελής Υπουργός να τα παρουσιάσω στην Εθνική Αντιπροσωπεία. Εάν δεν το επιθυμούσατε αυτό θα μπορούσατε να προσφύγετε σε μία αίτηση καταθέσεως εγγράφων, ώστε να καταθέσω τα έγγραφα και να μην τα συζητάμε. 'Ομως η επερώτησή σας στο διά ταύτα δεν είναι τίποτα άλλα παρά ερωτηματικά, τα οποία αφορούν τα συγκεκριμένα σημεία και κεφάλαια στα οποία αναφέρομαι και εγώ. Ορίστε, το κείμενο της επερώτησής σας. Απαντώ σε αυτό σημείο προς σημείο. 
'Εχω φθάσει, λοιπόν, σε εκείνο το σημείο στο οποίο ρωτάτε για το πώς εξελίσσεται το πρόγραμμα εξυγίανσης της δημόσιας ραδιοτηλεόρασης. Πρέπει να σας πω ότι για πρώτη φορά -προκαλώ οποιονδήποτε να ανασύρει από τη μνήμη του σχέδιο μιας άλλης περιόδου που εφαρμόστηκε επεξεργασμένο, για να αντιμετωπισθούν τα προβλήματα της ΕΡΤ- έχουμε κάνει σειρά ρυθμίσεων, οι οποίες αποτελούν ένα πολύ καλά δεμένο σύνολο στοιχείων, για να αντιμετωπίσουμε τα προβλήματα της ΕΡΤ, τόσο σε λειτουργικό και προγραμματικό επίπεδο, όσο και σε επίπεδο λειτουργίας της ως μιας επιχείρησης η οποία βρίσκεται εκτεθειμένη στους ανέμους του ανταγωνισμού. Είναι ίσως η μόνη μεγάλη ΔΕΚΟ που δεν έχει μονοπώλιο στο χώρο της, σε ένα νευραλγικό χώρο όπου τα ιδιωτικά μέσα ενημέρωσης έχουν δεσπόζουσα θέση.
(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
Τι είχαμε υποσχεθεί στο σύνολο αυτού του προγράμματος; Την ενίσχυση της ΕΡΤ προκειμένου να ανταποκριθεί στην αποστολή της με την αύξηση του ανταποδοτικού τέλους. Προχωρήσαμε λοιπόν και προικοδοτήσαμε την ΕΡΤ με ένα ικανό χρηματικό ποσό που το πληρώνουν όλοι οι 'Ελληνες, προκειμένου να βελτιώσει τα προγράμματά της και να καταστεί ανταγωνιστική.
Υποσχεθήκαμε την αύξηση του μετοχικού κεφαλαίου της ΕΡΤ για να αντιμετωπίσουμε τα συσσωρευμένα χρέη της. Το 1993 παραλάβαμε την ΕΡΤ με χρέη δισεκατομμυρίων δραχμών. Είκοσι ένα δισεκατομμύρια (21.000.000.000) δραχμές βάρυναν τότε την ΕΡΤ και πραγματικά αδυνατούσε να ανταποκριθεί ταυτοχρόνως και στις μισθολογικές απαιτήσεις των εργαζομένων και στις ανάγκες παραγωγής ενός υψηλού επιπέδου προγράμματος. 
Υποσχεθήκαμε την ενίσχυση του τεχνικού εξοπλισμού της ΕΡΤ. Πραγματοποιήθηκε και αυτή η υπόσχεση, αφού πλέον η ΕΡΤ διαθέτει και σύντομα θα αξιοποιεί σε όλο το φάσμα τους τα μηχανήματα, τα οποία το πρώτον χρησιμοποιήθηκαν στο παγκόσμιο πρωτάθλημα στίβου. Δεν ήταν όμως, δεδομένο ότι αυτά θα μείνουν και θα παραδοθούν στην ΕΡΤ με τρόπο συμφέροντα για την ΕΡΤ.
Υποσχεθήκαμε να προχωρήσουμε σε ένα πρόγραμμα πρόωρης συνταξιοδότησης των εργαζομένων. Πρέπει να σας πω ότι μετά από δουλειά πολλών μηνών, ίσως μέσα σε λίγες ημέρες θα καταθέσουμε αυτό το σχέδιο στους εκπροσώπους των εργαζομένων στην ΕΡΤ προκειμένου να το συζητήσουμε. Πιστεύουμε, ότι με αυτό θα εξοικονομήσουμε αρκετά δισεκατομμύρια δραχμές για να ενισχύσουμε την οικονομική λειτουργία της ΕΡΤ. Πρέπει να σας πω ότι από 1.1.1990 μέχρι 31.12.1993 το χρέος που δημιουργήθηκε στην ΕΡΤ ανήρχετο στο ύψος των εικοσιενός δισεκατομμυρίων (21.000.000.000) δραχμών. Με την αδράνεια που είχε η ΕΡΤ έπρεπε επιτέλους κάποια στιγμή να αντιμετωπίσουμε αυτήν την κατάσταση αφού τα χρέη συσσωρευόντουσαν και αδυνατούσε να παραμείνει με ισχυρό ρόλο στην αγορά.
Εδώ και αρκετούς μήνες έχουμε ολοκληρώσει το νέο οργανισμό στην ΕΡΤ. Το νέο οργανόγραμμα έχει τεθεί σε λειτουργία. Προβλέπει τη σύμπτυξη θέσεων. 'Εχουμε λιγότερες εκατό υπηρεσιακές μονάδες, με ό,τι συνεπάγεται αυτό για την οικονομική εξυγίανση της επιχείρησης πλέον ΕΡΤ.
Πρέπει να πω ότι ο τομέας διαφήμισης και μάρκετινγκ, αφημένος στο έλεος των ιδιωτικών φορέων, για πρώτη φορά απετέλεσε αντικείμενο ενδιαφέροντος απο την ΕΤ. 'Εχουμε αυξήσει σε ποσοτό που ξεπερνάει το 50% τα έσοδα της ΕΤ το τελευταίο εξάμηνο, επειδή ακριβώς ενισχύσαμε αυτά τα τμήματα. Μπαίνουμε πλέον στην αγορά, ανατρέπουμε ισορροπίες και αυτό κάποιους ενοχλεί και δεν πρέπει να σας διαφεύγει.
Προχωρήσαμε στη νέα θεματική φυσιογνωμία των προγραμμάτων. Η ΕΤ1 με περισσότερη αναφορά στην ψυχαγωγία και επιμόρφωση, το άλλο κανάλι η ΝΕΤ με πιο έντονη αναφορά στα θέματα ενημέρωσης.
Η Ελληνική Ραδιοφωνία αυτονομήθηκε και αναβαθμίστηκε. Επίσης, η ΕΤ πλέον για πρώτη φορά μεταφέρει το σήμα της στις Ηνωμένες Πολιτείες, τον Καναδά, τη Νότιο Αφρική, την Ευρώπη, πέραν των δορυφορικών εκπομπών, έχουμε μπει και σε καλωδιακά συστήματα, είμαστε πολύ κοντά στο να στείλουμε το σήμα μας στην Αυστραλία. Ο επόμενος στόχος μας που είναι θέμα λίγου χρόνου να γίνει κατορθωτό, θα φθάσει στην Ασία, δηλαδή, σε όλες τις περιοχές που υπάρχει απόδημος ελληνισμός, με βάση συγκεκριμένο σχέδιο που έχουμε εκπονήσει. Τα στοιχεία είναι στη διάθεσή σας.
Δημιουργήθηκε νέος κανονισμός προμηθειών. 'Οσον αφορά τον κανονισμό προμηθειών υλικού, έχει δημοσιευθεί στην Εφημερίδα της Κυβερνήσεως. Είναι αντικειμενικός και διαφανής. 'Οσον αφορά τον κανονισμό προμηθειών προγράμματος, ολοκληρώνεται η επεξεργασία του και σύντομα θα κατατεθεί.
Πρέπει να πω ότι μέσα σ' αυτόν το μήνα, ολοκληρώνονται οι διαδικασίες για την κατάρτιση του νέου γενικού κανονισμού προσωπικού, κάτι που κανείς μέχρι τώρα δεν είχε τολμήσει να αγγίξει για να μη γίνει δυσάρεστος.
Συντομότατα, θα προτείνουμε τις ρυθμίσεις που θεωρούμε ότι είναι χρήσιμες και πιστεύω ότι οι εργαζόμενοι θα ανταποκριθούν σ' αυτήν την πρόσκλησή μας.
'Οσον αφορά τους δημοσιογράφους, δεν μιλήσατε καθόλου, παρ' ότι το αναφέρετε στην επερώτησή σας και εννοώ αυτούς που εργάζονται στο Υπουργείο Τύπου. Τα στοιχεία είναι στη διάθεσή σας και δεν χρειάζεται να σας κουράσω με αριθμούς. Μπορώ να τα καταθέσω, είμαι στη διάθεσή σας. είναι εύκολη για σας η πρόσβαση, τόσο ο αριθμός των εργαζομένων όσο και οι κατηγορίες σε διάφορους κλάδους εργαζομένων ή η εργασία και η ειδική απασχόληση που έχουν.
Αναφέρεσθε στα γραφεία Τύπου του εξωτερικού. Θα πρέπει να πω ότι είχα την πρωτοβουλία να προχωρήσω στην ίδρυση της Γενικής Γραμματείας Ενημέρωσης με αντικειμενικό στόχο την ενημέρωση της διεθνούς κοινής γνώμης, ιδιαιτέρως για 
 

 



Σελίδα 7746 
τα εθνικά θέματα. 
Η δουλειά που έχουμε κάνει στο πλαίσιο αυτής της Γενικής Γραμματείας είναι πρωτοφανής για τα ελληνικά δεδομένα. Ποτέ δεν υπήρξε στο πλαίσιο ελληνικής κυβέρνησης ένας οργανωμένος μηχανισμός, που να δουλεύει σ' αυτήν την κατεύθυνση.
'Εχουμε πολλά να επιδείξουμε σ' αυτόν τον τομέα. Αρκούμαι σήμερα -θα επανέλθω αν το θέλετε- να σας παρουσιάσω επειδή μόλις προχθές το παρουσιάσαμε και εμείς στο κοινό της Γερμανίας, την έκδοση στα γερμανικά που αναφέρεται στην Ελλάδα του σήμερα, τόσο σ' αυτόν τον τόμο, όσο και με cd rom. Είναι στη διάθεση πλέον κάθε ενδιαφερόμενου σ' όλες τις γερμανόφωνες χώρες, είναι σ' όλες τις βιβλιοθήκες. 'Εχουν πρόσβαση όλοι όσοι ενδιαφέρονται να μάθουν κάτι για την Ελλάδα. Δεν υπήρχε κάτι στη γερμανική γλώσσα μέχρι τώρα ποτέ στο παρελθόν.
Κλείνω με μια αναφορά στο Συμβούλιο Ραδιοτηλεόρασης. 
Είπα στους συναδέλφους -γιατί κατηγορήθηκα και γι' αυτό, ότι δεν αναφέρθηκα σε πολλά θέματα- ότι αν μου δίνατε τη δυνατότητα να μιλήσω στην πρωτολογία μου, θα αναφερόμουν σ' όλα αυτά τα θέματα, ώστε και προβληματισμούς σας θα είχα ικανοποιήσει εκ των προτέρων και δεν θα είχατε την ανάγκη να επανέλθετε διατυπώνοντας αστήρικτες κατηγορίες όπως ήταν αυτές που διατυπώσατε. 
Το Συμβούλιο Ραδιοτηλεόρασης δεν είναι όργανο που αποτελείται από εκπροσώπους των κομμάτων. Το έχω πει κατ' επανάληψη και πρέπει να γίνει δεκτή αυτή η θέση, προκειμένου να ενισχύσουμε το Συμβούλιο Ραδιοτηλεόρασης.
Θέλω να σας πω ότι με το ν.2173/93 προβλέπεται πώς ακριβώς συγκροτείται το Συμβούλιο Ραδιοτηλεόρασης. Ο νόμος αυτός ψηφίστηκε σε μία στιγμή που ουδείς υποπτευόταν ποιες θα ήταν οι πολιτικές εξελίξεις, ποια κόμματα θα εισήρχοντο στη Βουλή μετά τις επόμενες εκλογές. 
Η Πολιτική 'Ανοιξη έπαψε να συμμετέχει σ' αυτήν τη Βουλή, συμμετέχουν άλλα κόμματα. Δεν είναι δυνατόν κάθε φορά που αλλάζει ο συσχετισμός δύναμης των κομμάτων στη Βουλή, ακόμη και αν δεν έχει ολοκληρωθεί η θητεία του Εθνικού Συμβουλίου Ραδιοτηλεόρασης να αλλάζει η σύνθεσή του, γιατί καταλύεται η αυτονομία του.
Είναι σαν να αποτελεί προέκταση των κομμάτων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
ΠΡΟΕΔΡΕΥΩΝ (Παναγιώτης Σγουρίδης): Θα κατηγορηθώ για μεροληψία, κύριε Υπουργέ!
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Πρέπει να πω, ότι η δουλειά που κάνει το Συμβούλιο Ραδιοτηλεόρασης είναι πολύ ικανοποιητική. Του έχουμε εξασφαλίσει στέγη, του έχουμε εξασφαλίσει την απαραίτητη υποδομή. Και οι διαδικασίες -οι οποίες είναι χρονοβόρες- για την πρόσληψη επιστημονικού και ειδικευμένου προσωπικού, αφού εγκρίθηκαν όλες, επιτέλους έχουν πάρει μια δυναμική. Εν ονόματι της διαφάνειας και της αντικειμενικότητας προκύπτει αυτή η καθυστέρηση στο πλαίσιο του ΑΣΕΠ. 'Ολες, λοιπόν, οι διαδικασίες βρίσκονται στο τελευταίο στάδιο. 'Ηδη το Συμβούλιο Ραδιοτηλεόρασης έχει στη διάθεσή του τους απαραίτητους επιστήμονες για να ανταποκριθεί στην αποστολή του.
ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. Τα υπόλοιπα να τα πείτε στην τριτολογία σας!
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Θα επανέλθω, κύριε Πρόεδρε, στην επόμενη παρέμβασή μου. Δεν μπορώ, όμως, σε τόσο σύντομο χρονικό διάστημα να αναλύσω τόσα θέματα!
ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, εσείς χειρίζεσθε το λόγο και μπορείτε πολύ συνοπτικά να τα πείτε όλα!
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Είναι πλούσιο το έργο μας και θέλει πολλή ώρα!
ΠΡΟΕΔΡΕΥΩΝ (Παναγιώτης Σγουρίδης): 'Οχι, κύριε Υπουργέ. Ουκ εν τω πολλώ το ευ!
Ο κ. Παυλόπουλος έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Θα προσπαθήσω να μην υπερβώ το χρόνο, κύριε Πρόεδρε.
Θα μου επιτρέψετε να επικεντρώσω τη δευτερολογία αυτή σε ορισμένα στοιχεία τα οποία είναι χαρακτηριστικά.
Θέλω να τονίσω, ότι δεν αμφισβητώ τις προθέσεις σας, κύριε Υπουργέ. Γενικότερα, το πρόβλημα με την Κυβέρνηση Σημίτη δεν είναι ότι δεν έχει προθέσεις. Εγώ και η Νέα Δημοκρατία να τις αναγνωρίσσουμε τις προθέσεις.
Απλά, δεν μπορεί να κάνει αυτά που εξαναγκασμένη εκ των πραγμάτων είναι υποχρεωμένη ή πρέπει να τηρήσει. Και αυτό αποδεικνύεται καθημερινά!
'Ερχομαι, λοιπόν, στο θέμα του προγράμματος. Αναρωτηθήκατε, κύριε Υπουργέ, και λέτε, πότε άλλοτε έγινε αυτού του είδους η προσπάθεια αναδιοργάνωσης της ΕΡΤ. Πρώτα-πρώτα μην προδικάζετε τα αποτελέσματα. Σχέδια επί χάρτου και ασκήσεις επί χάρτου είναι αυτά τα οποία έχετε εμφανίσει. Αφήστε να δούμε τα αποτελέσματα και να σας κρίνουμε. 
Αλλά μιας και διερωτηθήκατε για την ιστορία και για να μην κακοποιούμε την ιστορία ακόμη και στο χώρο του ραδιοτηλεοπτικού τοπίου, θα σας πω το εξής:
Το 1974, αμέσως μετά την πτώση της δικτατορίας, σε ό,τι αφορά την υλικοτεχνική υποδομή της ΕΡΤ η Νέα Δημοκρατία υπό τον Κωνσταντίνο Καραμανλή κατέστησε την ΕΡΤ ένα σύγχρονο από πλευράς υποδομής φορέα τηλοψίας και ραδιοφωνίας. 'Οταν το 1981 παρέδωσε στο ΠΑΣΟΚ την εποχή εκείνη τη ραδιοφωνία και την τηλεόραση, η ΕΡΤ είχε ό,τι τελειότερο υπήρχε στη ραδιοφωνία και στην τηλεόραση. Αυτό είναι κάτι το οποίο δεν το αμφισβήτησε ούτε η Κυβέρνηση του ΠΑΣΟΚ την εποχή εκείνη.
Για να μην αδικούμε τα πράγματα, εγώ θα θυμίσω σε όλους σας, όσοι είμαστε εδώ και να μένει και για τα Πρακτικά, πώς έγιναν οι εκλογές του 1981. Για να μη μιλάμε για μονομέρεια. Εκλογές με πρωτοφανή αντικειμενικότητα. Και σας το λέω, γιατί τα εύσημα τα είχε αποδώσει στην τότε κυβέρνηση Ράλλη ο ίδιος ο τότε αρχηγός σας αείμνηστος Ανδρέας Παπανδρέου. 'Ενα σας λέω μόνο, μέχρι και ο σκηνοθέτης της ΕΡΤ, ο οποίος κάλυψε τις τότε προεκλογικές συγκεντρώσεις του ΠΑΣΟΚ -κάτι που ήταν πρωτόγνωρο στα ελληνικά δεδομένα- ήταν της επιλογής του ΠΑΣΟΚ. Και αυτό το ξέρετε. 'Ερχεται το ΠΑΣΟΚ το 1981 -μιας και μιλάμε για προγράμματα- και μέχρι το 1989 που παρέδωσε στην κυβέρνηση Τζαννετάκη, σας διαβεβαιώ, ότι τα πράγματα βρίσκονταν στην χειρότερη κατάσταση που μπορούσε να τα βρει κανείς ποτέ.
Είχα την τύχη ή την ατυχία να διατελέσω Αντιπρόεδρος του Διοικητικού Συμβουλίου της ΕΡΤ επί κυβερνήσεως Τζαννετάκη και στη συνέχεια Υπουργός Τύπου, Αναπληρωτής Υπουργός Προεδρίας συγκεκριμένα την εποχή εκείνη επί κυβερνήσεως Ζολώτα.
ΦΟΙΒΟΣ ΙΩΑΝΝΙΔΗΣ: 'Ηταν όντως ατύχημα!
ΠΡΟΚΟΠΗΣ ΠΑΥΛΟΠΟΥΛΟΣ: Κάνετε λάθος, κύριε Ιωαννίδη! Για μένα η εμπειρία ήταν άκρως διδακτική!
'Οταν εγώ πήγα στο Διοικητικό Συμβούλιο της ΕΡΤ είχαν απολυθεί -για να καταλάβετε πώς ήταν η αντικειμενικότητα της εποχής εκείνης- δεκάδες δημοσιογράφοι προσκείμενοι στο ΠΑΣΟΚ. Θα σας αναφέρω τα ονόματα -και μη μου πείτε ότι δεν ανήκαν στο χώρο του ΠΑΣΟΚ την εποχή εκείνη- της κ. 'Ελλης Στάη, του κ. Γιώργου Δονατζή και άλλων, οι οποίοι ξέρετε, κύριοι συνάδελφοι, γιατί είχαν απολυθεί; Είχαν αρνηθεί να μεταδώσουν την εκ των προτέρων στημένη συγκέντρωση και είχαν αρνηθεί να κάνουν εκ των προτέρων στημένο σπικάζ για το πώς ερχόταν ο Πρωθυπουργός τότε από το Χέρφιλντ μέχρι την Αθήνα. Αυτός ήταν ο λόγος της απόλυσής τους.
Και τους επαναφέραμε εμείς, η επάρατος κυβέρνηση της εποχής εκείνης. Και δεν ακούστηκε από συνδικαλιστή του ΠΑΣΟΚ μία κουβέντα ούτε για το πώς έγιναν οι εκλογές ούτε οτιδήποτε άλλο.
Για την περίοδο που διετέλεσα Υπουργός Τύπου, θα σας πω ένα χαρακτηριστικό παράδειγμα. 'Οταν ήμουν Υπουργός στην κυβέρνηση Ζολώτα -συγχωρέστε μου αυτήν την προσωπική αναφορά- είχα γενικό γραμματέα στο Υπουργείο 
 

 



Σελίδα 7747 
Τύπου έναν άνθρωπο ιδιαίτερης αξίας που έγινε και φίλος και με τιμά με τη φιλία του έκτοτε, ο οποίος ανήκει στο χώρο του ΠΑΣΟΚ, τον κατοπινό Πρόεδρο της ΕΣΗΕΑ κ. Δημήτρη Γκλαβά.
Σε ένα από τα δελτία ειδήσεων -ουδέποτε είχα πάρει ως Υπουργός τηλέφωνο τον οιονδήποτε- το οποίο σπικάριζε τότε ο Γιώργος ο Δουατζής, μία ανακοίνωση -ήταν τα γεγονότα με τη Θράκη, αφορούσε τα εθνικά θέματα και ιδιαίτερα την παρέμβαση της Τουρκίας την εποχή εκείνη στη Θράκη- δεν τη μετέδωσε ολόκληρη η ΕΡΤ με αποτέλεσμα η ανακοίνωση αυτή να είναι αλλοιωμένη. Ο ίδιος ο Δημήτρης ο Γκλαβάς μου ζήτησε να παρέμβω σ' ένα διάλειμμα του δελτίου και να πω να ξαναμεταδώσουν την ανακοίνωση αυτή ολόκληρη για να μην αλλοιωθεί. Του είπα ότι δεν ήθελα να το κάνω και μου είπε: "Θα το κάνω εγώ". Και πήρε το Γιώργο το Δουατζή τον οποίο μου έδωσε στο τηλέφωνο. Ξέρετε ποια ήταν η απάντηση του δημοσιογράφου και χάρηκα γι' αυτό; "Κύριε Υπουργέ παρεμβαίνετε στο έργο μου και δεν το εννοώ αυτό το πράγμα". Του είπα "Συγγνώμη, κύριε Δουατζή" και έχει να το λέει ακόμη. 'Ηταν η μόνη φορά που τηλεφώνησα στην ΕΡΤ.
Μην μιλάτε για την περίοδο εκείνη. Μην μιλάτε για περιόδους που οπωσδήποτε μπορεί να είχαν λάθη αλλά είναι περίοδοι για τις οποίες η Νέα Δημοκρατία τουλάχιστον είναι υπερήφανη. Ακόμη και το '90-'93 η Νέα Δημοκρατία βρήκε την ΕΡΤ σε ένα κακό χάλι. Προσπάθησε να διορθώσει τα κακώς κείμενα αλλά μην ξεχνάτε ποια πλειοψηφία διέθετε η κυβέρνηση την εποχή εκείνη και πώς έπεσε.
Και ήρθατε το 1994. Τι κάνατε από το 1994 ως σήμερα; Μας λέτε αυτήν την ώρα ότι θα κάνετε ορισμένα πράγματα. Κάντε τα πρώτα και ελάτε να μας πείτε γιατί γίνονται ή δεν γίνονται.
Εγώ όμως θα σας πω ορισμένα πράγματα. Δεν έχουμε καμία εμπιστοσύνη και ώσπου να μας αποδείξετε το αντίθετο θα το λέμε διότι τα δείγματα γραφής που έχετε δώσει με την Ολυμπιακή και άλλες ΔΕΚΟ -και η ΕΡΤ είναι μία ΔΕΚΟ- δεν μας πείθουν καθόλου.
Αναφέρατε στην αρχή της πρωτολογίας σας ούτε λίγο ούτε πολύ πως σ' ό,τι αφορά τις προσλήψεις η ΕΡΤ υπάγεται πλέον στο ν. 2190. Το ξέρω, κύριε Υπουργέ, ότι υπάγεται. Πρώτα πρώτα δεν υπάγεται και δεν θα μπορούσε άλλωστε να υπάγεται το κομμάτι εκείνο το οποίο αφορά το δημοσιογραφικό κόσμο και τις συμβάσεις έργου. Και ξέρετε πολύ καλά πόσες συμβάσεις έργου υποκρύπτουν συμβάσεις εργασίας στο χώρο της ΕΡΤ.
Αλλά από την άλλη πλευρά ξεχάσατε να πείτε κάτι άλλο. Το ότι υπήχθη η ΕΡΤ όπως και το σύνολο των ΔΕΚΟ με το νόμο τον οποίο έφερε εδώ ο κ. Παπαδόπουλος ως Υπουργός Εσωτερικών Δημόσιας Διοίκησης και Αποκέντρωσης, αυτό οφείλεται στην πρόταση που έκανε η Νέα Δημοκρατία, και την αποδέχθηκε ο κ. Παπαδόπουλος, να επεκταθεί στο σύνολο του δημόσιου τομέα ο νόμος 2190. Εμείς συμπράξαμε, εμείς το ζητήσαμε και εσείς το αποδεχθήκατε. Μην το καταλογίζετε λοιπόν στον εαυτόν σας. 'Εχετε δει αντιπολίτευση ποτέ να σας υποδεικνύει ένα τέτοιο δρόμο ο οποίος δένει και τα δικά σας χέρια βεβαίως για ρουσφέτια, αλλά φυσικά δένει και τα δικά μας χέρια μελλοντικά; Γιατί είμαστε υποχρεωμένοι να σεβαστούμε αυτό το σύστημα αντικειμενικότητας. Μην διεκδικείτε ούτε το μονοπώλιο της ευαισθησίας ούτε το μονοπώλιο της εντιμότητας ούτε βεβαίως να διεκδικείτε κανενός είδους μονοπώλιο οξυδέρκειας. Αποδείξτε μας ότι αυτό το πρόγραμμα το οποίο φέρνετε τώρα θα αποδώσει και κατόπιν να τα πούμε.
Μας μιλήσατε όμως για το οργανόγραμμα. Πρώτα πρώτα ανακύπτουν ορισμένα ερωτηματικά, κύριε Υπουργέ. Αφού μας λέτε ότι έχει τόσες πολλές θέσεις η ΕΡΤ οι οποίες δεν μπορούν να καλυφθούν και δεν πρέπει να καλυφθούν, το ερώτημα είναι γιατί τόσα χρόνια τις κρατούσατε; Και εκείνο το περίφημο οργανόγραμμα τι γίνεται ως τώρα; Είσαστε Κυβέρνηση από το 1994. Κλείνετε πέντε συναπτά έτη μέχρι αυτήν τη στιγμή. Από εκεί και πέρα γιατί διατηρήσατε αυτό το απαράδεκτο καθεστώς ενός υπερπληθυσμού στο χώρο της ΕΡΤ;
Και επιπλέον μας είπατε για το θέμα των προσλήψεων, το οργανόγραμμα κλπ. Μήπως πρέπει να μας πείτε με ποια κριτήρια γίνονται οι απολύσεις των δημοσιογράφων ή οι μη ανανεώσεις των συμβάσεων των δημοσιογράφων; Ξέρετε, έχετε διακρίνει τους δημοσιογράφους -αν όχι εσείς, η Διοίκηση της ΕΡΤ- σε "ημετέρους" και μη. Είναι δημοσιογράφοι που με τις τρίμηνες συμβάσεις είναι χρόνια και χρόνια στην ΕΡΤ. Μιας και ζητάτε παραδείγματα, κύριε Υπουργέ, να σας πω: Ξέρετε ότι έχετε δημοσιογράφους στην ΕΡΤ οι οποίοι εργάζονται στην ΕΡΤ, τους μισθοδοτείτε, αλλά δεν τους δίνετε δουλειά να κάνουν γιατί δεν σας αρέσει η δουλειά τους; Μιας και θέλετε να αναφέρω όνομα θα το αναφέρω. Είναι εδώ μέσα στους κοινοβουλευτικούς συντάκτες της Βουλής. Μήπως ξέρετε πόσες φορές η εργαζόμενη στην ΕΡΤ κοινοβουλευτική συντάκτρια της "ΕΛΕΥΘΕΡΟΤΥΠΙΑΣ"- κ. Ντόρα Νταϊλιάνα και με πόσες επιστολές έχει ζητήσει εργασία από την ΕΡΤ. Και μισθοδοτείται και δεν της δίνετε την εργασία;
Νομίζετε ότι αισθάνεται υπερήφανη επειδή παίρνει το μισθό της απλώς και μόνο για να είναι εκεί; Ρωτήσατε δε γιατί δεν της δίνουν εργασία; Γιατί δεν της δίνουν μια εκπομπή σαν αυτή που είχε; Και πώς εσείς αισθάνεστε σαν Υπουργός ότι μπορεί να υπάρχουν αυτήν τη στιγμή δημοσιογράφος ή δημοσιογράφοι οι οποίοι ούτε λίγο ούτε πολύ μισθοδοτούνται και δεν εργάζονται; Δεν το θέλουν οι άνθρωποι αυτοί. Ρίξτε μια ματιά σε αυτές τις επιστολές.
Θα ήθελα επίσης να σας πω σε ό,τι αφορά τα θέματα της οργάνωσης για τα οποία μιλήσατε προηγουμένως, δύο πράγματα: Πρώτα, είπατε για το διάταγμα της Γενικής Γραμματείας Τύπου. Είναι μια αμαρτωλή ιστορία και το ξέρετε το θέμα του οργανογράμματος και της οργάνωσης. Ρίξατε μια ματιά όμως σε ένα διάταγμα το οποίο ήταν έτοιμο επί Οικουμενικής κυβέρνησης και το οποίο είχε την οικουμενική αποδοχή όλων των κομμάτων. 'Ενα διάταγμα το οποίο μπήκε στα συρτάρια και το οποίο ποτέ δεν θελήσατε να εφαρμόσετε, ένα διάταγμα το οποίο επιφύλασσε κατά προτεραιότητα τις θέσεις σε ανθρώπους που είναι εξειδικευμένοι για τα γραφεία Τύπου του εξωτερικού για να πάψει να υπάρχει αυτό το κατάντημα; Τι κάνατε με αυτό το διάταγμα ώστε να πείτε αν είναι καλό ή κακό; Τουλάχιστον αν είναι κακό πείτε τι βελτίωση φέρνετε. Δεν μπορείτε να το αγνοείτε ούτε να λέτε ότι δεν υπήρχε προηγούμενο.
Επίσης για το Εθνικό Συμβούλιο Ραδιοτηλεόρασης μιας και το αναφέρατε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω δύο λεπτά, κύριε Πρόεδρε, από τα οκτώ που είχε ο κύριος Υπουργός.
Είπατε για το Εθνικό Συμβούλιο Ραδιοτηλεόρασης κάτι απλό: Κάνετε ό,τι μπορείτε και όλα είναι έτοιμα. Μα προχθές στην Επιτροπή Θεσμών και Διαφάνειας ήρθε ο κ. Κασιμάτης και ήρθε και ο κ. Αθανασάκης ο συνεργάτης σας και μεταφέρω verbatin αυτό που μας είπε όταν εγώ και ο κ. Κεφαλογιάννης ρωτήσαμε τον κ. Κασιμάτη και τον κ. Αθανασάκη "πότε νομίζετε ότι θα μπορεί το Εθνικό Συμβούλιο Ραδιοτηλεόρασης να ασκήσει τα καθήκοντά του έτσι ώστε να κάνει αποτελεσματικά τη δουλειά του, παραδείγματος χάρη ως προς τον έλεγχο των φακέλων, οι οποίοι έχουν υποβληθεί για να δοθούν οι άδειες στα τηλεοπτικά Μέσα Μαζικής Ενημέρωσης". Ξέρετε ποια ήταν η απάντηση και των δύο; "Δεν γνωρίζουμε". Ο δε κ. Κασιμάτης είπε τα εξής: "Πού να ξέρω εγώ όταν αυτήν τη στιγμή το μόνο που έχω είναι κάποιους ηλεκτρονικούς υπολογιστές, δύο ανθρώπους οι οποίοι μπορούν να παρακολουθούν την τηλεόραση και φυσικά δεν έχω εξειδικευμένο προσωπικό γιατί οι προσλήψεις δεν έχουν γίνει". Πότε θα γίνουν οι προσλήψεις; Εδώ είμαστε να το μάθουμε. Λέτε, θα γίνουν. Το ερώτημα είναι γιατί δεν έχουν γίνει όλα αυτά τα πράγματα τόσο καιρό. Υπάρχει μία τεράστια καθυστέρηση, κύριε Υπουργέ, στο θέμα του Εθνικού Συμβουλίου Ραδιοτηλεόρασης.
Το Εθνικό Συμβούλιο Ραδιοτηλεόρασης είτε το θέλετε είτε όχι είναι μια διακομματική επιτροπή. Τα μέλη του κατά βάση 
 

 



Σελίδα 7748 
λειτουργούν ως εκπρόσωποι κομμάτων και αυτό το ξέρετε και εσείς και εμείς και γι αυτό ορθά και εσείς και εμείς ζητούμε τη συνταγματική κατοχύρωση του Εθνικού Συμβουλίου Ραδιοτηλεόρασης. Γιατί αν όλα λειτουργούσαν σε ένα κόσμο αγγελικά πλασμένο δεν θα ήταν ανάγκη να ζητήσουμε συνταγματική κατοχύρωση.
ΠΕΤΡΟΣ ΚΟΥΝΑΛΑΚΗΣ: Δεν λέει αυτά η επερώτησή σας.
ΠΡΟΚΟΠΗΣ ΠΑΥΛΟΠΟΥΛΟΣ: Με συγχωρείτε, κύριε Κουναλάκη, ξέρω και τι λέει η επερώτησή μας και ποια είναι η πραγματικότητα. Παροικούμε την Ιερουσαλήμ του Κοινοβουλίου όλοι και όταν έρχονται επίσημα κυβερνητικά χείλη και ο Πρόεδρος του Εθνικού Συμβουλίου Ραδιοτηλεόρασης και διεκτραγωδούν μια κατάσταση δεν μπορεί να δικαιολογηθεί αυτή η αντίφαση αυτού του κόσμου του δαιμονικού τον οποίο εμφανίζει ο κ. Κασιμάτης και ο κ. Αθανασάκης λιγότερο -τουλάχιστον ο κ. Κασιμάτης- και του αγγελικού κόσμου τον οποίο επιχειρεί να μας εμφανίσει στη Ολομέλεια της Βουλής ο κύριος Υπουργός.
Τελειώνω με δύο λόγια μόνο: Αναφερθήκατε στα παραδείγματα του κ. Γιαννόπουλου. Είπατε ότι αυτές οι επιστολές δεν υπήρξαν, αντί να σεβαστείτε ως Υπουργός το γεγονός ότι αυτός ο άνθρωπος έγραψε αυτές τις επιστολές με τη μορφή των "non paper" για να μην εκθέσει τους ανωτέρους του. 'Ερχεστε τώρα και λέτε τι; Το γεγονός ...
ΦΟΙΒΟΣ ΙΩΑΝΝΙΔΗΣ: Γιατί σας τις έδωσε; 
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Ιωαννίδη, αν θέλετε να με διακόψετε ... Εγώ εννοώ να παίρνω το χρόνο που μου ανήκει. Διακόψτε με όσες φορές θέλετε. Θα τα ακούσετε θέλετε δε θέλετε αυτά. 
Ο κ. Γιαννόπουλος τα έστειλε στους ανωτέρους του και οι ανώτεροί του τα πήραν. Με τη μόνη διαφορά ότι όπως κάθε συνετός, συνεπής και υπεύθυνος άνθρωπος τα έδωσε έτσι ακριβώς, ώστε να μην πάρουν τη δημοσιότητα και εκτεθεί ο χώρος στον οποίο εργαζόταν. Αλλά αν θέλετε και νομίζετε ότι είναι έτσι τα πράγματα, πώς μπορείτε να πείτε ότι είναι ψέματα ή ότι δεν εδόθησαν τα σκονάκια τα οποια είναι σε φωτοτυπίες μέσα. Μα, κατασκεύασε και τα σκονάκια -μια γραφολογική εξέταση να κάνετε θα δείτε από πού προέρχονται- που λένε πως το γραφείο του Προέδρου της ΕΡΤ καθόριζε με ποιο τρόπο θα μεταδοθεί το δελτίο ειδήσεων και πώς θα χαρακτηρίζεται ο Προϋπολογισμός; Ε, ποιος τα έγραψε αυτά τα πράγματα; Ο κ. Γιαννόπουλος τα έγραψε; Και αν είναι έτσι που τα λέτε για τον κ. Γιαννόπουλο, εκείνος ο άτυχος ο κ. Στίνης; Και εκείνος δεν τις έστειλε τις επιστολές; Το επεισόδιο δεν έγινε εδώ; Οι δημοσιογράφοι μέσα από το κοινοβουλευτικό, η κ. Κροκίδη και ο κ. Αθανασιάδης έτσι την έστειλαν την επιστολή, στον αέρα; Και η αλήστου μνήμης επιστολή του κ. Χανακούλα και αυτή κατασκευασμένη είναι με τις βούλες του οργανισμού του και απευθυνόμενη από τα γραφείο του Πρωθυπουργού ως εσάς;
'Ολα αυτά τι σημαίνουν; Σας είπα ότι θα ήταν προτιμότερο να πείτε ως υπεύθυνος κοινοβουλευτικός άνδρας στην Εθνική Αντιπροσωπεία: "Κύριοι ξέρω ότι συμβαίνουν αυτά τα πράγματα και θα κάνω κάθε προσπάθεια να σταματήσουν". Μην τα αρνείσθε. Εγώ σας αναγνώρισα, τουλάχιστον, το ελαφρυντικό ότι μπορεί να μην έχουν φθάσει στα αυτιά σας. Ξέρω τι θα πει Υπουργείο, ξέρω με τι ασχολείται ένα Υπουργείο και τουλάχιστον αυτό να σας το αναγνωρίσω. Μη μου πείτε όμως ότι τα εχέγγυα είναι τέτοια που η ΕΡΤ αυτήν τη στιγμή αποτελεί υπόδειγμα δημόσιας επιχείρησης και κυρίως ότι λειτουργεί σύμφωνα με την κατά το Σύνταγμα αποστολή της. Τα πράγματα είναι δύσκολα. Και επειδή η ΕΡΤ πρέπει και οφείλει εν ονόματι του ελληνικού λαού και του δημόσιου σκοπού, τον οποίο επιδιώκει να κάνει τη δουλειά της και το καθήκον της για να ανταγωνιστεί ακριβώς τα ιδιωτικά κανάλια. Για να μπορέσει να αποτελέσει το αντίβαρο για την άνοδο του πολιτισμού και για την άνοδο της ενημέρωσης. Γι'αυτό πρέπει όλοι να σκύψουμε πάνω στην ΕΡΤ. Γι'αυτό πρέπει να την στηρίξουμε όλοι. Γιατί η ΕΡΤ αυτήν τη στιγμή είναι απροστάτευτη απέναντι σε γίγαντες οι οποίοι μεγάλωσαν μέσα στην ασυδοσία. Μόνο που στην ΕΡΤ, όταν της αναγνωρίζουμε το τεκμήριο της αθωότητας και το τεκμήριο, αν θέλετε, του μικρού οργανισμού που δεν μπορεί να αντισταθεί, προσφέρουμε πολύ χειρότερη υπηρεσία από εκείνη που μπορούμε να φανταστούμε. Ευχαριστώ.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Κύριοι συνάδελφοι, ο κ. Παυλόπουλος μίλησε για το χθες και μίλησε πολύ. 'Επρεπε να μιλήσει και για το σήμερα, έστω και λίγο, και δεν μίλησε καθόλου. Δεν το έκανε. Αυτή η φυγή, που επιχειρήσατε, στο παρελθόν, με αναγκάζει να επαναλάβω τη διαπίστωσή μου ότι μόνο λόγοι αδυναμίας δικής σας να μιλήσετε για τα συγκεκριμένα θέματα που απασχολούν σήμερα την ΕΡΤ, σας οδηγεί σ'αυτήν τη στροφή προς το παρελθόν.
Για τον κανονισμό προσωπικού, για το επιχειρησιακό σχέδιο ή για το σχέδιο στρατηγικού σχεδιασμού που εκπονούνται για πρώτη φορά στην ΕΡΤ, για τη μελέτη αξιοποίησης των περιουσιακών στοιχείων της ΕΡΤ, μελέτη η οποία στο πρώτο στάδιό της έδειξε ότι τα περιουσιακά στοιχεία της επιχείρησης ξεπερνούν τα είκοσι οκτώ δισεκατομμύρια (28.000.000.000) δραχμές, ουδείς μέχρι τώρα έχει ασχοληθεί.
Για την προσπάθεια που κάνουμε με διαδικασίες εξυγίανσης και ορθολογικοποίησης της λειτουργίας της ΕΡΤ και ταυτόχρονα εξοικονόμησης πόρων να την καταστήσουμε ανταγωνιστική, δεν μας είπατε τίποτα καινούριο. Και όμως αυτά τα οποία είναι ήδη σε εξέλιξη είναι πολλά και δίνουν περιθώριο σε όποιον τα παρακολουθεί -έχει ενδιαφέρον να τα πληροφορηθεί και θα έπρεπε να είχατε αυτό το ενδιαφέρον πριν καταθέσετε την ερώτησή σας- να τα ελέγξει, να διατυπώσει τη δική του άποψη, να μας κατακεραυνώσει και να τα ανατρέψει, αν δεν στέκουν ως σωστές επιλογές στην προσπάθεια που κάνουμε για την αναβάθμιση της ΕΡΤ. Και δεν το κάνατε.
Πρέπει να πω ότι δεν είναι και πάρα πολύ ορθό από άποψη δεοντολογίας να συζητούμε εδώ για ονόματα δημοσιογράφων -το κάνατε πρώτος- γιατί δίνεται η εντύπωση ότι προσπαθούμε να ασκήσουμε επηρεασμό, προκειμένου να εκτελούν τα καθήκοντά τους, όχι σύμφωνα με τη δική τους ανεπηρέαστη βούληση, αλλά σύμφωνα με τη δική μας επιθυμία. Εσείς, κύριε Παυλόπουλε, αναφερθήκατε προσωπικώς σε δημοσιογράφους καταθέτοντας επιστολές, για να αποδειχθεί ότι είναι επιστολές οι οποίες δεν είχαν και δεν έχουν παραλήπτη την ΕΡΤ.
ΠΡΟΚΟΠΗΣ ΠΑΥΛΟΠΟΥΛΟΣ: 'Εχουν.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Και είπα οιονεί non paper, δεν είπα nonpaper, επειδή ακριβώς έχει συγκεκριμένο παραλήπτη αυτή η επιστολή που έστειλε ο κ. Γιαννόπουλος. Σας διέφυγε. Δεν απευθυνόταν στην ΕΡΤ -δεν ανέφερε ονόματα για να προστατεύσει την ΕΡΤ και εμένα ίσως κατά τη γνώμη σας- και ανέφερε όνομα το οποίο δεν έχει καμία σχέση με την ΕΡΤ. 'Ισως είναι παράγων, ίσως ο δικηγόρος του ο οποίος καλείται από τον κ. Γιαννόπουλο να ασχοληθεί με το θέμα του, για να ενισχύσει την προσπάθεια που κάνει, προκειμένου να απαιτήσει αποζημίωση.
Η κ. Νταιλιάνα θα έλεγα ότι είναι πρύτανης του κοινοβουλευτικού ρεπορτάζ. Τη γνωρίζω προσωπικώς χρόνια και την τιμώ. Θα πρέπει, όμως, από την άλλη να αξιοποιεί αυτά τα στελέχη η δημόσια ραδιοτηλεόραση με τρόπο, ο οποίος είναι σύμφωνος με τους προγραμματισμούς και τις επιλογές που κάνουν τα στελέχη τα οποία έχουν την ανάλογη αρμοδιότητα. Γιατί δεν διανοούμαι ότι τα στελέχη μιας επιχείρησης θα διαπραγματεύονται κάθε φορά με τη διοίκηση της επιχείρησης για το ποιο είναι το έργο, το οποίο θα τους ανατεθεί.
'Ολα τα στελέχη είναι στη διάθεση της επιχείρησης και οι διοικούντες ελέγχονται για το αποτέλεσμα το οποίο παράγουν με το έργο τους.
Πρέπει να σας πω ότι όπως και στις άλλες δημόσιες επιχειρήσεις και στην ΕΤ η ηγεσία της έχει επιλεγεί με τις διαδικασίες του ν.2414, για τον εκσυγχρονισμό των ΔΕΚΟ, με ανοιχτές διαγωνιστικές διαδικασίες και είναι κάτι που έγινε για πρώτη φορά.
ΠΡΟΚΟΠΗΣ ΠΑΥΛΟΠΟΥΛΟΣ: Και για τους δημοσιογράφους;
 

 



Σελίδα 7749 
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Για τους δημοσιογράφους η διαδικασία η οποία ακολουθείται είναι ακριβώς το πρώτο στάδιο για να μπούμε σε ένα αντικειμενικό σύστημα. Για πρώτη φορά οι συμβάσεις που υπεγράφησαν από την 1η Ιανουαρίου είναι εξάμηνες, αντί των τρίμηνων που υπεγράφοντο επί σειρά ετών, μόνο και μόνο για να έχουμε τη δυνατότητα σε αυτό το εξαμηνιαίο χρονικό διάστημα να ολοκληρώσουμε την πρότασή μας -είναι θέμα λίγων ημερών και αυτή- προκειμένου...
ΗΛΙΑΣ ΒΕΖΔΡΕΒΑΝΗΣ: Επιτρέπετε μία διακοπή;
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Παρακαλώ, μόλις ολοκληρώσω την πρότασή μου έχετε το λόγο, δεν έχω κανένα πρόβλημα.
ΠΡΟΕΔΡΕΥΩΝ (Παναγιώτης Σγουρίδης): Δεν το προβλέπει ο Κανονισμός. Πώς δεν έχετε πρόβλημα εσείς;
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): ...η διαδικασία να είναι αντικειμενική, να ξεπεράσουμε αυτά τα στερεότυπα φαυλότητας, παλαιοκομματισμού και πελατειακών σχέσεων που έχουν κυριαρχήσει σε μεγάλο βαθμό στο δημόσιο βίο της χώρας.
'Οσον αφορά το Συμβούλιο Ραδιοτηλεόρασης, πρέπει να πω ότι τιμώ και το όργανο και τα μέλη ως πρόσωπα καθένα χωριστά. Το έργο που κάνουν είναι πολύ σημαντικό. Απορώ γιατί υποβαθμίζεται και εκπλήττομαι όταν από τη μία μας καλείτε να βοηθήσουμε το Συμβούλιο Ραδιοτηλεόρασης και από την άλλη στο κείμενο της επερώτησής σας παρουσιάζετε το Συμβούλιο Ραδιοτηλεόρασης ως ένα όργανο διαβουκόλησης της κοινής γνώμης, εξανδραποδισμού όποιων είναι αντίθετοι στις απόψεις του εκσυγχρονισμού. Και εν πάση περιπτώσει διερωτάσθε αν πρέπει να ρίχνουμε τόσα χρήματα σε κάποιον Καιάδα, όπως είναι το Συμβούλιο Ραδιοτηλεόρασης. Αυτό λέτε στην επερώτησή σας.
Εμείς αυξήσαμε τον προϋπολογισμό του Συμβουλίου Ραδιοτηλεόρασης για να το βοηθήσουμε. Πώς θα πληρώσει το προσωπικό με το οποίο λέτε ότι πρέπει να στελεχωθεί για να ανταποκριθεί στην αποστολή του; Με χρήματα προφανώς. Δεν φαντάζομαι να έχετε κάτι άλλο υπόψη σας.
Βεβαίως, το Συμβούλιο Ραδιοτηλεόρασης έχει για πρώτη φορά τη δική του στέγη, την οποία απέκτησε πέρσι. Το Συμβούλιο Ραδιοτηλεόρασης -είναι στη διάθεσή σας τα ονόματα αυτών που απασχολούνται- έχει επαρκή διοικητική υποστήριξη...
ΠΡΟΚΟΠΗΣ ΠΑΥΛΟΠΟΥΛΟΣ: Εσείς το λέτε αυτό, ο Πρόεδρός του δεν το λέει.
ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, σας παρακαλώ. Αν θέλετε, μπορείτε να πάρετε το λόγο.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Θα σας τα πει αν κληθεί και πάλι, γιατί υπάρχουν αυτές οι εξελίξεις.
Αυτή η διαδικασία επιτέλους ξεκίνησε και προχωρεί στην πρόσληψη τόσο εργαζομένων με σύμβαση έργου, όσο και εργαζομένων με σύμβαση εργασίας. 'Ολα αυτά έχουν υπογραφεί. Εν πάση περιπτώσει, θα πρέπει να αφήσουμε το Συμβούλιο Ραδιοτηλεόρασης απερίσπαστο στο έργο του.
Είπε κάτι ο κ. Κουναλάκης, το οποίο θα πρέπει να μας προβληματίσει όλους. Παρά την υποχρέωση που έχουν και τα πρόσωπα, αλλά και τα κόμματα που υποδεικνύουν πρόσωπα, να επιλέγουν πρόσωπα, τα οποία δεν έχουν οποιαδήποτε άμεση ή έμμεση σχέση με τηλεοπτικούς σταθμούς οι οποίοι είναι ελεγχόμενοι από το Συμβούλιο Ραδιοτηλεόρασης, αν αυτό είναι κάτι που τηρείται παρά το τυπικώς εντάξει με το οποίο εμφανίζονται κάποιες περιπτώσεις. Πρέπει να πω ότι το Συμβούλιο Ραδιοτηλεόρασης, στο πλαίσιο της προσπάθειας για την αποκατάσταση της νομιμότητας και της διαφάνειας στο ραδιοτηλεοπτικό χώρο, έχει αναλάβει σπουδαίο έργο, τόσο με την παραχώρηση αδειών σε ραδιοφωνικούς σταθμούς, όσο και με την πρωτοφανή, επαναλαμβάνω, διαδικασία υποβολής υποψηφιοτήτων από τηλεοπτικούς σταθμούς προκειμένου να λάβουν άδεια.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Υπουργού)
Κλείνω, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Κλείστε, σας παρακαλώ.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Προχώρησα με απόφασή μου, σε συνεργασία με τους γενικούς γραμματείς, τις κατά τόπους αστυνομικές και εισαγγελικές αρχές, στο κλείσιμο τηλεοπτικών σταθμών οι οποίοι αρνήθηκαν να λάβουν μέρος σ'αυτήν τη διαγωνιστική διαδικασία. Υπάρχουν παράπονα από πολλές πλευρές, από κοινωνικούς φορείς και από συναδέλφους. Δεν είναι κακό αυτό. Αυτό το λέω επειδή αναφερθήκατε, κύριε Βεζδρεβάνη, για να με ψέξετε επειδή δεν αναφέρω ονόματα και ανήκουν σε όλες τις πτέρυγες της Βουλής, οι οποίοι θέλουν να πληροφορηθούν πώς έγινε το πράγμα.
ΠΡΟΕΔΡΕΥΩΝ (Παναγιώτης Σγουρίδης): Τα αφήσατε όμως ελαστικά, κύριε Υπουργέ.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Μα, ασκούν μία πίεση να παραμείνουν σε λειτουργία αυτοί οι σταθμοί στο πλαίσιο...
ΗΛΙΑΣ ΒΕΖΔΡΕΒΑΝΗΣ: 'Αλλο πληροφορίες, κύριε Υπουργέ, και άλλο ότι δεν σας αφήνουμε να επιτελέσετε το έργο σας.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Βεζδρεβάνη.
Τελειώστε, κύριε Υπουργέ.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Σας παρακαλώ. Είναι πάρα πολλοί οι οποίοι θα ήθελαν να παραμείνουν σε λειτουργία οι τηλεοπτικοί σταθμοί ενώ δεν έχουν τα εχέγγυα και τις προϋποθέσεις να λειτουργούν αυτοί οι σταθμοί.
ΠΡΟΚΟΠΗΣ ΠΑΥΛΟΠΟΥΛΟΣ: Εκεί συμφωνούμε απολύτως.
ΠΡΟΕΔΡΕΥΩΝ (Παναγιώτης Σγουρίδης): Σας παρακαλώ, κύριε Υπουργέ, τελειώστε.
ΔΗΜΗΤΡΙΟΣ ΡΕΠΠΑΣ (Υπουργός Τύπου και Μέσων Μαζικής Ενημέρωσης): Στη μάχη την οποία δίνουμε θα πρέπει να είμαστε όλοι μαζί, γιατί είναι μάχη που δίνει ο πολιτικός κόσμος με άλλες δυνάμεις της αγοράς, ιδιαιτέρως στο χώρο της επικοινωνίας και της ενημέρωσης, δυνάμεις που επιδιώκουν να αυξήσουν το ζωτικό τους χώρο σε βάρος της πολιτικής.
Δεν επιτρέπεται εμείς, σε μία άγονη αντιπαράθεση προς δημιουργία εντυπώσεων, να αδυνατίζουμε αυτό το μέτωπο, που πρέπει να είναι αραγές.
Κλείνω, λέγοντας ότι η Ελληνική Ραδιοφωνία Τηλεόραση είναι ένας γίγαντας, ο οποίος με ευθύνη πολλών, όχι μόνο δική σας όταν κυβερνήσατε, περιέπεσε σε λήθαργο. Επιτέλους, ο γίγαντας αυτός ξυπνά. Πολλούς αυτή η επιστροφή τους ανησυχεί. Νομίζω όμως ότι εμείς ένα χρέος έχουμε, να κάνουμε τα πάντα, ώστε να επιβεβαιώσουμε τις ανησυχίες τους. Και αυτό θα το πετύχουμε.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της υπ' αριθμόν 36/12.3.98 επερώτησης των Βουλευτών της Νέας Δημοκρατίας προς τον Υπουργό Τύπου και Μέσων Μαζικής Ενημέρωσης, σχετικά με την πολιτική της Κυβέρνησης στη λειτουργία του Εθνικού Ραδιοτηλεοπτικού Συμβουλίου και της Ελληνικής Ραδιοφωνίας Τηλεόρασης (ΕΡΤ).
Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 22.43', λύεται η συνεδρίαση για αύριο, ημέρα Τρίτη 5 Μα|ου 1998 και ώρα 10.00' με αντικείμενο εργασιών του Σώματος: Αποφάσεις Βουλής, συνέχιση της συζήτησης επί των προτάσεων για αναθεώρηση διατάξεων του Συντάγματος, σύμφωνα με τα άρθρα 110 του Συντάγματος και 119 του Κανονισμού της Βουλής, σύμφωνα με την ειδική ημερήσια διάταξη.
Ο ΠΡΟΕΔΡΟΣΟΙ ΓΡΑΜΜΑΤΕΙΣ

 



Σελίδα 7750 
Η σελίδα σε PDF 

