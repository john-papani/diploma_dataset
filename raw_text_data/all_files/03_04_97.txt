Σελίδα 5363 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡH`

Πέμπτη 3 Απριλίου 1997

Αθήνα σήμερα, στις 3 Απριλίου 1997, ημέρα Πέμπτη και ώρα 10.20', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Α' Αντιπροέδρου κ. ΠΑΝΑΓΙΩΤΗ Ν.ΚΡΗΤΙΚΟΥ.

ΠΡΟΕΔΡΕΥΩΝ (Παναγιώτης Ν.Κρητικός): Κυρίες και κύριοι συνάδελφοι, αρχίζει η συνεδρίαση.

(EΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 2-4-97 εξουσιοδότηση του Σώματος, επκυρώθηκαν με ευθύνη του Προεδρείου τα Πρακτικά της ΡΖ' συνεδριάσεώς του, της Τετάρτης, 2-4-97 σε ό,τι αφορά την ψήφιση στο σύνολο των σχεδίων νόμων:

1) "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αρμενίας για συνεργασία στον Τομέα Τουρισμού".

2) "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας του Μαυρικίου για οικονομική και τεχνολογική συνεργασία".

3) "Κύρωση Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Αρμενίας για διεθνείς οδικές επιβατικές και εμπορευματικές μεταφορές".

4) "Κύρωση της Τελικής Πράξης της Διάσκεψης του Ευρωπαϊκού Χάρτη Ενέργειας, της Συνθήκης για το Χάρτη Ενέργειας και του Πρωτοκόλλου του Χάρτη Ενέργειας για την ενεργειακή απόδοση και σχετικά περιβαλλοντικά ζητήματα".

5) "Συνήγορος του Πολίτη και Σώμα Επιθεωρητών-Ελεγκτών Δημόσιας Διοίκησης".

Παρακαλείται ο κύριος Γραμματέας να ανακοινώσει τις αναφορές προς το Σώμα.

Πάντα πρωταγωνιστικοί οι ρόλοι σας, κυρία Ανουσάκη.

Ανακοινώνονται προς το Σώμα από την Βουλευτή Α' Αθηνών κα Ελένη Ανουσάκη τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Αττικής κ. ΑΝΔΡΕΑΣ ΚΑΡΑΓΚΟΥΝΗΣ κατέθεσε αναφορά με την οποία ο Αγροτοαλιευτικός Σύλλογος Αστακού Αιτωλ/νίας "ο 'Αγιος Γεώργιος" ζητεί τη χορήγηση πετρελαίου τράνζιτ στα μέλη του.

2) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία το Σωματείο Λεμβούχων Πάτμου "'Αγιος Ιωάννης ο Θεολόγος" διαμαρτύρεται για απόφαση του Δημοτικού Συμβουλίου της Πάτμου σχετική με τα αχθοφορικά δικαιώματα.

3) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία η Ν.Α. Δωδεκανήσου ζητεί τη διευθέτηση της υδροδότησης των άνυδρων νησιών του Νομού με την ένταξη του έργου στο χρηματοδοτικό πρόγραμμα ΣΑΝΑ 1.

4) Η Βουλευτής Πέλλας κυρία ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο ΠΟΕ-ΟΑΕΔ ζητεί την επαναφορά των Επιθεωρήσεων Εργασίας στο Υπουργείο Εργασίας.

5) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Δήμος Κάσου Δωδεκανήσου ζητεί τη συνέχιση των εργασιών αποπεράτωσης του λιμενικού έργου Κάσου.

6) Οι Βουλευτές κύριοι ΓΕΩΡΓΙΟΣ ΚΑΡΑΣΜΑΝΗΣ, ΓΕΩΡΓΙΟΣ ΣΑΛΑΓΚΟΥΔΗΣ, ΘΕΟΦΙΛΟΣ ΛΕΟΝΤΑΡΙΔΗΣ και ΑΔΑΜ ΡΕΓΚΟΥΖΑΣ κατέθεσαν αναφορά με την οποία οι Τοπικοί Οργανισμοί Εγγείων Βελτιώσεων Νομού Θεσ/νίκης δηλώνουν πως θα διενεργήσουν τις προσλήψεις εποχικού προσωπικού σύμφωνα με τον εσωτερικό κανονισμό τους.

7) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών PALSO ζητεί να ορισθεί το PALSO ως αποδεικτικό καλής γνώσης ξένης γλώσσας.

8) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Σύλλογος Ευοσμιτών "Η ΑΣΠΡΗ ΠΕΤΡΑ" καταγγέλλει την παράνομη και αυθαίρετη κατάληψη ιδιοκτησιών εντός σχεδίου πόλεως του Δήμου Ευόσμου Θεσ/νίκης από σκηνίτες Αθιγγάνους.

9) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας στο οποίο ζητείται η άμεση επισκευή του οδοστρώματος του δρόμου Χουδετσίου - Πρωτορίων της επαρχίας Μονοφατσίου Κρήτης.

10) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας στο οποίο ζητείται η χρηματοδότηση της κατασκευής του φράγματος της Πλακιώτισσας.

11) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Δήμος Ιστιαίας Εύβοιας ζητεί να του παραχωρηθεί το δικαίωμα αμμοληψίας και εκμετάλλευσης του ποταμού "Ξηριά".

12) Οι Βουλευτές κύριοι ΓΕΩΡΓΙΟΣ ΚΑΡΑΣΜΑΝΗΣ και 

Σελίδα 5364 

ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Δήμος Σκύδρας Πέλλας ζητεί την ανέγερση εργατικών κατοικιών στη Σκύδρα.

13) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η κυρία Χ. Κούση, ζητεί να της παραχωρηθεί καλλιεργήσιμη έκταση.

14) Ο Βουλευτής Μεσσηνίας κ. ΕΛΕΥΘΕΡΙΟΣ ΠΑΠΑΝΙΚΟΛΑΟΥ κατέθεσε δημοσίευμα εφημερίδας στο οποίο ζητείται να μην καταργηθεί η ΔΟΥ Φιλιατρών Μεσσηνίας.

15) Ο Βουλευτής Βοιωτίας κ. ΓΕΩΡΓΙΟΣ ΚΑΤΣΙΜΠΑΡΔΗΣ κατέθεσε αναφορά με την οποία ο Δήμος Αλιάρτου Βοιωτίας προτείνει την αντικατάσταση εκτάσεων υποθηκευμένων από τον Οργανισμό Κωπαϊδας στην ΑΤΕ.

16) Ο Βουλευτής Εύβοιας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία Δήμαρχοι και Κοινοτάρχες του Νομού Κοζάνης διαμαρτύρονται για την αυθαίρετη απαλλοτρίωση ακινήτων τους για τη διάνοιξη της Εθνικής Οδού "Εγνατία" στο Νομό Κοζάνης.

17) Οι Βουλευτές κύριοι ΣΠΥΡΟΣ ΔΑΝΕΛΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία Αλιείς της Σαντορίνης ζητούν να τους χορηγείται πετρέλαιο τράνζιτ.

18) Οι Βουλευτές κύριοι ΣΠΥΡΟΣ ΔΑΝΕΛΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η Ομοσπονδία Λημνιακών Συλλόγων ζητεί τη λήψη μέτρων για την οικονομική και πολιτιστική θωράκιση της νήσου Λήμνου.

19) Οι Βουλευτές κύριοι ΦΩΤΗΣ ΚΟΥΒΕΛΗΣ, ΑΝΔΡΙΑΝΗ ΛΟΥΛΕ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία ο Σύλλογος Σεισμοπλήκτων Νομού Αχαίας ζητεί την επίλυση των προβλημάτων των σεισμόπληκτων κατοίκων της περιοχής Τριταίας Αχαίας.

20) Ο Βουλευτής Αθηνών κ. ΦΩΤΗΣ ΚΟΥΒΕΛΗΣ κατέθεσε αναφορά με την οποία Κάτοικοι του Παλαιού Ψυχικού Αττικής διαμαρτύρονται για την υψηλή αντικειμενική αξία των ακινήτων τους.

21) Οι Βουλευτές κύριοι ΣΠΥΡΟΣ ΔΑΝΕΛΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Νομάρχης Κεφαλληνίας - Ιθάκης ζητεί την αναβάθμιση και επέκταση της ΑΔΣΕΝ Κεφαλληνίας.

22) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία ο Σύνδεσμος Εργολάβων Ηλεκτρικών 'Εργων Αττικής δηλώνει την αντίθεσή του για τα αντικειμενικά κριτήρια του Ν. 2214/94 για τα συναφή προς την οικοδομή επαγγέλματα.

23) Οι Βουλευτές κύριοι ΝΙΚΟΛΑΟΣ ΦΛΩΡΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι Επιτυχόντες Αδιόριστοι Μουσικοί στο Διαγωνισμό του Υπουργείου Παιδείας ζητούν την άμεση πρόσληψή τους σε θέσεις της πρωτοβάθμιας και δευτεροβάθμιας εκπαίδευσης.

24) Οι Βουλευτές κύριοι ΒΑΣΙΛΕΙΟΣ ΠΑΠΠΑΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι Κάτοικοι της Κοινότητας Σημάντρων Χαλκιδικής ζητούν την αποζημίωση των βαμβακοπαραγωγών της περιοχής τους που οι καλλιέργειές τους επλήγησαν από παγετό.

25) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφορά με την οποία το Διοικητικό Συμβούλιο του Γενικού Νομαρχιακού Νοσοκομείου Χαλκιδικής ζητεί την πλήρωση των θέσεων των αγροτικών γιατρών του Περιφερειακού Ιατρείου Ιερισσού Χαλκιδικής.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 2276/7-2-97 ερώτηση δόθηκε με το υπ' αριθμ. 13547/26-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2276/7-2-97 που κατατέθηκε στη Βουλή των Ελλήνων από το Βουλευτή κ. Γ. Αλεξόπουλο και αναφέρεται στο πιο πάνω θέμα, σας πληροφορούμε ότι:

1) Στο Περιφερειακό σκέλος του ΠΕΠ Δυτικής Ελλάδας έχει δεσμευθεί πίστωση 500 εκατ. δρχ. για το έργο "Βελτίωση οδού Συκιάς - Ματαράγκας - Κ. Μακρυνού"

2) Ηδη δημοπρατήθηκε και ανατέθηκε η 1η εργολαβία του έργου με ποσό συμφωνητικού 314 εκατ. δρχ. Στην εργολαβία αυτή προβλέπεται η κατασκευή 3 γεφυρών και βελτίωση τμημάτων της οδού.

3) 'Οσον αφορά τις ζημιές που υπέστη η εν λόγω οδός από κυκλοφοριακό φόρτο λόγω του αποκλεισμού της Ε.Ο. Αντιρρίου - Ιωαννίνων κατά την διάρκεια των αγροτικών κινητοποιήσεων, αυτές αποκαταστάθηκαν στις πιο επικίνδυνες θέσεις από τον ανάδοχο του έργου με εντολή της 2ης ΔΕΚΕ.

Οι λοιπές εργασίες βελτίωσης του υφισταμένου ασφαλτοτάπητα θα συνεχισθούν σύμφωνα με τη σύμβαση μόλις το επιτρέψουν οι καιρικές συνθήκες.

4) Προωθούνται οι διαδικασίες απαλλοτρίωσης που απαιτούνται σε ορισμένα τμήματα της οδού και μόλις ολοκληρωθούν θα γίνει δημοπράτηση της 2ης εργολαβίας με το υπολειπόμενο ποσό των 186 εκατ. δρχ.

5) Για το δρόμο Κ. Μακρυνού - Ναύπακτος μέσω γέφυρας Μπανιά η Νομαρχιακή Αυτοδιοίκηση Αιτωλοακαρνανίας έχει εντάξει στο πρόγραμμα ΣΑΝΑ 1 μελέτη "βελτίωσης φέρουσας ικανότητας γέφυρας Μπανιά" και κάνει συντήρηση του δρόμου μέσα στα πλαίσια των οικονομικών της δυνατοτήτων.

Ο Υφυπουργός

Λ. ΠΑΠΑΔΗΜΑΣ"

2. Στην με αριθμό 2369/12-12-97 ερώτηση δόθηκε με το υπ' αριθμ. 7487/28-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης με αριθμό 2369/12.12.97 που κατέθεσαν στη Βουλή οι Βουλευτές κ. Μιχάλης Καρχιμάκης και Ηλίας Βλαχόπουλος, σας πληροφορούμε ότι έχουμε απαντήσει για το ίδιο θέμα με το έγγραφό μας αριθμ. ΤΚΕ/Φ2/6314/13.3.1997 αντίγραφο του οποίου σας αποστέλλουμε.

Ο Υφυπουργός

ΑΝ. ΜΑΝΤΕΛΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

3. Στην με αριθμό 2654/3-3-97 ερώτηση δόθηκε με το υπ' αριθμ. 13/27-3-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2654/3-3-97 που κατέθεσε ο Βουλευτής κ. Ε. Χαϊτίδης, σε ό,τι μας αφορά σας γνωρίζουμε τα εξής:

Το πρόβλημα της λαθρομετανάστευσης και των συνακόλουθων αυτής φαινομένων βίας, εγκληματικότητας και της παράνομης απασχόλησης αλλοδαπών, αντιμετωπίζονται από το Υπουργείο μας μέσα στα πλαίσια της ισχύουσας νομοθεσίας σε συνεργασία με τα άλλα Υπουργεία (Εθνικής Αμυνας, Εμπορικής Ναυτιλίας κ.λπ.) με ιδιαίτερη ευαισθησία, υπεθυνότητα και τους απαιτούμενους λεπτούς χειρισμούς για την εμπέδωση του αισθήματος ασφαλείας στους πολίτες και την διασφάλιση των εθνικών μας συμφερόντων.

Ιδιαίτερα το Υπουργείο μας παρακολουθεί με μεγάλη προσοχή την κατάσταση που διαμορφώνεται καθημερινά στην γείτονα χώρα Αλβανία και λαμβάνει αυξημένα μέτρα αντιμετώπισης της λάθρα εισόδου μεταναστών.

Σελίδα 5365 

Στα μέτρα αυτά είναι η ίδρυση ικανού αριθμού μεταβατικών αποσπασμάτων και η σημαντική ενίσχυση της επιχειρησιακής ικανότητας των Υπηρεσιών της Ελληνικής Αστυνομίας που αστυνομεύουν τις παραμεθόριες περιοχές με την πληρέστερη στελέχωσή τους με προσωπικό, η οποία γίνεται κατά προτεραιότητα, μέσα από την ελλειμματική δύναμη του Σώματος, καθώς επίσης και με την ενίσχυσή τους με σύγχρονα μέσα και εφόδια, ενώ μετά τα τελευταία γεγονότα στην Αλβανία και με τη διάθεση των ελικοπτέρων του Σώματος στην περιοχή.

Επίσης για το σκοπό αυτό, έχουμε δραστηριοποιήσει το προσωπικό όλων των αρμόδιων Υπηρεσιών της χώρας το οποίο βρίσκεται σε διαρκή ετοιμότητα για την πάταξη του αναφερόμενου φαινομένου και την πρόληψη και καταστολή της εγκληματικότητας.

Παράλληλα στο εσωτερικό της χώρας συγκροτούμε ειδικά συνεργεία ελέγχου σε κομβικά σημεία και άλλους χώρους, τα οποία διενεργούν συνεχείς ελέγχους σε τόπους συγκέντρωσης, διαμονής, εργασίας σε οχήματα και άλλους ευαίσθητους χώρους και καταβάλλουμε προσπάθειες για την καταπολέμηση και εξάρθρωση των κυκλωμάτων διευκόλυνσης της εισόδου και μετακίνησης καθώς και για τη σύλληψη και επαναπροώθηση στη χώρα τους των λαθρομεταναστών.

Ο έλεγχος της δραστηριότητας των Αλβανών και γενικά των αλλοδαπών διαφόρων εθνικοτήτων, οι οποίοι διαμένουν παράνομα στη χώρα μας και λόγω της στέρησης των μέσων επιβίωσης διαπράττουν αξιόποινες πράξεις και συμβάλλουν στην αύξηση της εγκληματικότητας είναι έντονος και συνεχής και πραγματοποιείται μέσα στα πλαίσια της ισχύουσας νομοθεσίας και των διεθνών κανόνων και συμβάσεων.

Πάντως από την εξέταση των σχετικών στοιχείων που αφορούν την εγκληματικότητα στη χώρα μας κατά την τελευταία τριετία δεν προκύπτει ανησυχητική έξαρση της εγκληματικής δραστηριότητας των Αλβανών λαθρομεταναστών.

Ο Υπουργός

ΓΕΩΡΓΙΟΣ ΡΩΜΑΙΟΣ"

4. Στην με αριθμό 2663/3-3-97 ερώτηση δόθηκε με το υπ' αριθμ. 13607/26-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2663/3-3-97 που κατατέθηκε στη Βουλή των Ελλήνων από το Βουλευτή κ. Ε. Αποστόλου και αναφέρεται στο πιο πάνω θέμα, σας πληροφορούμε ότι:

Τα έργα της κοινότητας Οσσας και της Κοινοτικής Επιχείρησης Βερτίσκου είναι έργα, που με βάση προτάσεις των φορέων υλοποίησης συμπεριελήφθησαν στην πρόταση του Νομαρχιακού Συμβουλίου Θεσσαλονίκης, με την οποία εξειδικεύτηκε σε έργα το ποσό από το Υποπρόγραμμα ΕΑΠΤΑ ΙΙ του ΠΕΠ Κεντρικής Μακεδονίας που αναλογεί για το Νομό Θεσσαλονίκης.

Ο προϋπολογισμός των έργων, σύμφωνα με την πρόταση, ανερχόταν στο ύψος των 30 εκατ. δρχ. το καθένα, ενώ το πραγματικό κόστος για να αποκτήσουν λειτουργική αυτοτέλεια όπως αποδεικνύεται σήμερα είναι περίπου τετραπλάσιο.

Το Υπουργείο, βασιζόμενο μόνο στις προτάσεις των φορέων, χρηματοδότησε το 1994 έργα τα οποία ήταν έτοιμα για έναρξη υλοποίησης.

Από το 1995 η χρηματοδότηση των έργων με Κοινοτική Συμμετοχή γίνεται μετά από τη σύνταξη και έλεγχο τυποποιημένων και εγκεκριμένων από την Ευρωπαϊκή Ενωση Τεχνικών Δελτίων και Εργων. Με τον τρόπο αυτό διαπιστώνονται έγκαιρα οι αιτίες που προκαλούν καθυστέρηση υλοποίησης ή οι απαιτήσεις για πρόσθετους πόρους προκειμένου να ακολουθήσει αναπρογραμματισμός στον οποίο λαμβάνονται υπόψη τα πραγματικά στοιχεία.

Για το 1997 η χρηματοδότηση των έργων θα γίνει μετά από αναπρογραμματισμό των έργων του ΕΑΠΤΑ ΙΙ. Στην όλη διαδικασία θα υπάρξει ενεργός συμμετοχή της ΤΕΔΚ του Νομού, η οποία έχοντας όλα τα στοιχεία των Τεχνικών Δελτίων και τις μέχρι τώρα χρηματοδοτήσεις θα διατυπώσει στην Περιφέρεια τη πρότασή της.

Στα πλαίσια των παραπάνω θα αντιμετωπισθεί και το πρόβλημα της χρηματοδότησης των έργων στα οποία αναφέρεται η ερώτηση.

Ο Υφυπουργός

Λ. ΠΑΠΑΔΗΜΑΣ"

5. Στην με αριθμό 2671/4-3-97 ερώτηση δόθηκε με το υπ' αριθμ. 1403/28-3-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 2671/4-3-97 που κατατέθηκε στη Βουλή από τους Βουλευτές κ.κ. Ν. Γκατζή, Απ. Τασούλα και Αχ. Κανταρτζή, σχετικά με την στελέχωση του Παρ/τος ΙΚΑ στη Νεα Ιωνία Βόλου, σας γνωρίζουμε τα εξής:

1. Το Υπουργείο μας έχοντας υπόψη τις ανάγκες γενικότερα του ΙΚΑ σε προσωπικό, (συνεπώς και στο Παρ/μα Νεας Ιωνίας) συμπεριέλαβε στον Προγραμματισμό προσλήψεων έτους 1997 και πρόταση για πρόσληψη διοικητικού προσωπικού στο Ιδρυμα.

2. Από τον Οργανισμό του Ιδρύματος για το Παρ/μα Νέας Ιωνίας Βόλου προβλέπονται οι παρακάτω οργανικές θέσεις γιατρών:

1 γυναικολόγου και υπηρετούν 1

2 καρδιολόγων " 1

1 νευρολόγου " 2

3 οδοντιάτρων " 2

1 ορθοπεδικού " 2

1 οφθαλμιάτρου " 1

2 παιδιάτρων " 4

1 ΩΡΛ " 1

1 χειρούργου " -

Επίσης υπηρετούν χωρίς να υπάρχει οργανική θέση, 1 δερματολόγος και 1 μικροβιολόγος.

'Οσον αφορά την κάλυψη της κενής θέσης του χειρουργού έχει κινηθεί η σχετική διαδικασία για την πρόσληψη γιατρού της ειδικότητας αυτής.

3. Σχετικά με την στελέχωση των ανωτέρω Ιατρείων ΙΚΑ με νοσηλευτικό προσωπικό σας γνωρίζουμε ότι σύμφωνα με τον οργανισμό του Ιδρύματος τα Ιατρεία του ΙΚΑ Νεας Ιωνίας ανήκουν στην Νομ/κή Μονάδα Υγείας ΙΚΑ Βόλου και με την 090/5/13-7-93 απόφαση του Διοικητή του ΙΚΑ (εγκύκλιος 72/93) εκχωρήθηκαν αρμοδιότητες στους Δ/ντές των Νομαρχιακών μονάδων να κατανέμουν το προσωπικό για την καλύτερη λειτουργία των Ιατρείων και την εξυπηρέτηση των ασφα/νων του Ιδρύματος.

Στη Νομ/κή Μον. Υγείας ΙΚΑ Βόλου σύμφωνα με τον Οργανισμό του Ιδρύματος προβλέπονται 97 οργανικές θέσεις και υπηρετούν 82 υγειον. υπάλληλοι οι οποίοι καλύπτουν το 80% των οργανικών θέσεων.

Ο Υφυπουργός

ΝΙΚΟΣ ΦΑΡΜΑΚΗΣ"

6. Στην με αριθμό 2672/4-3-97 ερώτηση δόθηκε με το υπ' αριθμ. 608/27-3-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην ερώτηση 2672/4-3-97 που κατέθεσαν στη Βουλή οι Βουλευτές κ.κ. Νίκος Γκατζής, Αποστόλης Τασούλας και Βαγγέλης Μπούτας, σχετικά με την αγορά μηχανήματος για μικροβιολογικές εξετάσεις στο Υποκατάστημα ΙΚΑ Βόλου, σας πληροφορούμε τα εξής:

'Οπως μας γνώρισε το ΙΚΑ, το μικροβιολογικό εργαστήριο της Νομαρχιακής μονάδας υγείας ΙΚΑ Βόλου είναι πλήρως εξοπλισμένο με σύγχρονους αναλυτές, τόσο αιματολογικό όσο και βιοχημικό.

Για την προμήθεια ορμονολογικού αναλυτή βρίσκεται σε εξέλιξη διαγωνισμός αντιδραστηρίων και θα χορηγηθεί μηχάνημα με χρησιδάνειο.

Ο Υφυπουργός

Ν. ΦΑΡΜΑΚΗΣ"

Σελίδα 5366 

7. Στην με αριθμό 2674/4-3-97 ερώτηση δόθηκε με το υπ' αριθμ. 4746/27-3-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 2674/4.3.97 του Βουλευτή κ. Π. Τατούλη και απευθύνεται στον Υπουργό Μετ/ρών & Επικ/νιών, σχετικά με την τηλεφωνική εξυπηρέτηση των κατοίκων του χωριού Αγάλω Γορτυνίας σας πληροφορούμε τα παρακάτω:

Η προαναφερθείσα περιοχή είναι ορεινή με δυσμενείς καιρικές συνθήκες τον χειμώνα και η τηλεφωνική επικοινωνία του ως άνω Τηλεπ. Πρακτορείου γίνεται σήμερα με εναέρια κύκλωμα.

Ετσι δημιουργούνται βλάβες που οι περισσότερες όμως αποκαθίστανται από το τεχνικό προσωπικό της αρμόδιας υπηρεσίας του Ο.Τ.Ε. αυθημερόν ή το πολύ την επόμενη ημέρα.

Για την αντιμετώπιση του εν λόγω προβλήματος ο Οργανισμός Τηλεπικοινωνιών Ελλάδος (Ο.Τ.Ε.) έχει προγραμματίσει στην ανωτέρω περιοχή Παλούμπας για το έτος 1997 την εγκατάσταση μηχανήματος εξελιγμένης τεχνολογίας (ενός Συνδρομητικού Αγροτικού Ραδιοσυστήματος ΣΑΡ) που θα εξασφαλίσει άριστη ποιότητα στην περιοχή.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

8. Στην με αριθμό 2677/4-3-97 ερώτηση δόθηκε με το υπ' αριθμ. 3410/27-3-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2677/4.3.97 η οποία κατατέθηκε στη Βουλή των Ελλήνων από τον Βουλευτή κ.Π. Τατούλη, σας γνωστοποιούμε τα εξής:

1. Σύμφωνα με πάγια τακτική της ΔΕΗ που εφαρμόζεται γενικά σε ολόκληρη τη Χώρα για να γίνει οποιαδήποτε ηλεκτροδότηση οικισμών, συνοικισμών, συστάδων ή μεμονωμένων κτισμάτων, είναι απαραίτητη - εκτός των άλλων προϋποθέσεων - η συμμετοχή των ενδιαφερομένων ή του Δήμου ή της Κοινότητας ή της Νομαρχίας (στα πλαίσια των σχετικών οδηγιών που έχουν δοθεί από το Υπουργείο μας προς όλες τις Νομαρχίες της Χώρας) στις αντίστοιχες δαπάνες που απαιτούνται για την πραγματοποίησή της.

2. Σύμφωνα με τα παραπάνω, η Κοινότητα Χώρας Γορτυνίας ζήτησε το έτος 1992 με αίτησή της την ηλεκτροδότηση του συνοικισμού Αγριλιές. Στην Κοινότητα γνωστοποιήθηκε εγγράφως στις 5.12.92 η συμμετοχή της, την οποία όμως δεν κατέβαλε τότε. Το θέμα παρέμεινε σε εκκρεμότητα μέχρι την 22.2.96, οπότε η Κοινότητα προχώρησε στον διακανονισμό της συμμετοχής της σε δόσεις. Μετά τη σύνταξη της οριστικής μελέτης προωθήθηκε η κατασκευή του αναγκαίου έργου.

Η ολοκλήρωση των σχετικών εργασιών όμως δεν κατέστη δυνατή μέχρι σήμερα, λόγω του μεγάλου όγκου ανειλημμένων υποχρεώσεων για επείγοντα έργα μεγάλης προτεραιότητας στην ίδια περιοχή, κυρίως αρδευτικών και αποκατάστασης εκτεταμένων βλαβών από την καταστροφή στο φράγμα του Αλφειού ποταμού.

Καταβάλλεται πάντως κάθε δυνατή προσπάθεια ώστε η υπόψη ηλεκτροδότηση να έχει ολοκληρωθεί μέσα στον προσεχή Απρίλιο.

Η Υπουργός

ΒΑΣΩ ΠΑΠΑΝΔΡΕΟΥ"

9. Στην με αριθμό 2678/4-3-97 ερώτηση δόθηκε με το υπ' αριθμ. 429/28-3-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην 2678/4-3-97 ερώτηση που κατέθεσε στη Βουλή ο Βουλευτής κ.Νικόλαος Γκελεστάθης, σχετικά με την καθιέρωση "λίστας" φαρμάκων για τους ασφαλισμένους όλων των Ασφαλιστικών Οργανισμών της χώρας, σας πληροφορούμε τα εξής:

1. Με το άρθρο 20 του ν. 2458/97 "Σύσταση κλάδου κύριας ασφάλισης αγροτών και άλλες διατάξεις" καθιερώνεται ενιαίος κατάλογος συνταγογραφημένων ιδιοσκευασμάτων για το δημόσιο και όλους τους φορείς και κλάδους ασφάλισης ασθένειας ανεξάρτητα από την ονομασία τους και τη νομική τους μορφή.

Ο ανωτέρω κατάλογος καταρτίζεται ύστερα από εισήγηση Ειδικής Επιτροπής και συγκροτείται από δύο καθηγητές ή αναπληρωτές των σχολών επιστημών υγείας των Α.Ε.Ι., ένα γιατρό με βαθμό διευθυντή, του ΕΣΥ και ένα φαρμακοποιό, με προϋπηρεσία άνω των πέντε ετών στο Ε.Σ.Υ. και από ένα γιατρό ή φαρμακοποιό, του Ε.Ο.Φ., του Ι.Κ.Α. και του Ο.Γ.Α. που ορίζονται από τις διοικήσεις τους. Για καθένα από τα μέλη ορίζεται αντίστοιχα και ο αναπληρωτής. Πρόεδρος ορίζεται ένας εκ των δύο καθηγητών.

Τα κριτήρια προκειμένου ένα φάρμακο να ενταχθεί ή όχι στη "λίστα" είναι η αποδεδειγμένη θεραπευτική αποτελεσματικότητά του, η ανεκτικότητα και ασφάλεια, το μέσο κόστος ημερήσιας θεραπείας, η χορήγησή του από τις κοινωνικές ασφαλίσεις άλλων χωρών και κάθε άλλο κριτήριο κατά τη γνώμη της Επιτροπής.

2. Οσον αφορά το θέμα του αποκλεισμού των εκπροσώπων του Πανελλήνιου Ιατρικού Συλλόγου και του Πανελλήνιου Φαρμακευτικού Συλλόγου από τις αρμόδιες Επιτροπές για τη "λίστα" φαρμάκων σας γνωρίζουμε ότι εκτός της παραπάνω αναφερόμενης Ειδικής Επιτροπής, με την παρ. 3 του ίδιου άρθρου συνιστάται στο Υπουργείο Υγείας και Πρόνοιας Επιτροπή Ενστάσεων, αποτελούμενη εκτός των άλλων από τους Προέδρους του Πανελλήνιου Ιατρικού και Φαρμακευτικού Συλλόγου, με τους αναπληρωτές τους που ορίζονται από τα Διοικητά τους Συμβούλια.

3. Σχετικά με τη χορήγηση φαρμάκων που δεν συμπεριλαμβάνονται στη "λίστα", σας πληροφορούμε ότι με την παρ. 7 του ίδιου άρθρου προβλέπεται η δυνατότητα χορήγησης φαρμάκων που δεν συμπεριλαμβάνονται στη "λίστα", εφόσον συνοδεύονται από ειδικά αιτιολογημένη γνωμάτευση του θεράποντα ιατρού για την αναγκαιότητα της χορήγησής τους και με την ένδειξη "αναντικατάστατο" θεωρημένη από ελεγκτή ιατρό του Δημοσίου ή του αρμόδιου φορέα.

4. 'Οσον αφορά το θέμα της έλλειψης διαφάνειας στη σύνθεση των Επιτροπών, σας πληροφορούμε ότι έχουμε απευθύνει έγγραφα σε όλες τις σχολές επιστημών υγείας, καθώς επίσης στον Πανελλήνιο Ιατρικό Σύλλογο στον Πανελλήνιο Φαρμακευτικό Σύλλογο, στον ΕΟΦ, το ΙΚΑ, τον ΟΓΑ και το Υπουργείο Υγείας και Πρόνοιας, με το οποίο ζητάμε να μας ορίσουν εκπροσώπους τους προκειμένου να προβούμε στη συγκρότηση των ανωτέρω επιτροπών.

Ο Υφυπουργός

ΝΙΚΟΣ ΦΑΡΜΑΚΗΣ"

10. Στην με αριθμό 2685/5-3-97 ερώτηση δόθηκε με το υπ' αριθμ. 1383/27-3-97 έγγραφο από τον Υφυπουργό Αμυνας η ακόλουθη απάντηση:

"Σε απάντηση της ερώτησης 2685/5-3-97 που κατέθεσαν οι Βουλευτές κ. Μ. Δαμανάκη και Σ. Αλφιέρη με θέμα τη λειτουργία Γραφείου Ισότητας στο Υπουργείο Εθνικής Αμυνας, σας πληροφορούμε τα εξής:

Κατά την τελευταία δεκαετία, ο αριθμός των γυναικών - στελεχών των Ενόπλων Δυνάμεων υπερδιπλασιάστηκε, καλύπτοντας όχι μόνο θέσεις γραμματειακής υποστήριξης, όπως κατά κανόνα συνέβαινε στο παρελθόν, αλλά αναλαμβάνοντας θέσεις υψηλής διοικητικής ευθύνης. Σημειώνεται, ότι οι γυναίκες - στρατιωτικοί καθώς και οι γυναίκες - πολιτικοί υπάλληλοι, διέπονται από το Στρατιωτικό Ποινικό Κώδικα και τον Υπαλληλικό Κώδικα αντίστοιχα, όπως και οι άρρενες συνάδελφοί τους. Με την εφαρμογή δε, των προσφάτως ψηφισθέντων νόμων που ρυθμίζουν την ιεραρχία, την εξέλιξη και το μισθολόγιο των Μονίμων Στελεχών των Ενόπλων Δυνάμεων, δεν υφίσταται θέμα διακριτικής μεταχείρισης των γυναικών Αξιωματικών και Υπαξιωματικών.

Εντούτοις, το Υπουργείο Εθνικής Αμυνας και εν όψει της συνεχούς αύξησης της συμμετοχής των γυναικών στις Ε.Δ. προτίθεται να εξετάσει το όλο θέμα, πάντοτε στα πλαίσια της

Σελίδα 5367 

ιδιαίτερα ευαίσθητης αποστολής του.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

11. Στην με αριθμό 2687/97 ερώτηση δόθηκε με το υπ' αριθμ. 1740 27-3-97 έγγραφο από τον Υπουργό Αιγαίου η ακόλουθη απάντηση:

"Σε απάντηση στην ερώτηση 2687/97 των Βουλευτών κ.κ. Σπ. Δανέλη και Στ. Αλφιέρη, σχετικά με τη δημιουργία στο Υπουργείο Αιγαίου, Γραφείου Ισότητας ή Ισων Ευκαιριών, σας γνωρίζουμε ότι:

Η ισότητα και η δημιουργία ίσων ευκαιριών και για τα δύο φύλα απασχολεί ιδιαίτερα το Υπουργείο Αιγαίου και για το λόγο αυτό στηρίζει τις γυναικείες οργανώσεις των νησιών. Καθώς όμως το ΥΠΑΙ δεν έχει κλαδική αρμοδιότητα αλλά επιτελικό και συντονιστικό χαρακτήρα, η δημιουργία ενός Γραφείου Ισότητας στην έδρα του Υπουργείου δεν θα είχε νόημα στον τομέα της πληροφόρησης και της συλλογής στατιστικών στοιχείων σε θέματα ισότητας των δύο φύλων για τα 48 διάσπαρτα στο χώρο του Αιγαίου νησιά.

Η Υπουργός

ΕΛΙΣΑΒΕΤ ΠΑΠΑΖΩΗ"

12. Στην με αριθμό 2689/5-3-97 ερώτηση δόθηκε με το υπ' αριθμ. 365/26-3-97 έγγραφο από τον Υπουργό Οικονομικών η ακόλουθη απάντηση:

"Απαντώντας στην 2689/5-3-97 ερώτηση των ΒουλευτώνΓ. Δραγασάκη, Μ. Δαμανάκη, Α. Λουλέ, σχετικά με τη σύσταση Γραφείου Ισότητας (ή Ισων Ευκαιριών) στο Υπουργείο Οικονομικών, σας γνωρίζουμε τα εξής:

α) Το θεσμικό πλαίσιο που διέπει την οργάνωση και λειτουργία των Υπηρεσιών και την εξέλιξη του προσωπικού του Υπουργείου Οικονομικών, δεν κάνει καμμία διάκριση μεταξύ των δύο φύλλων (ανδρών - γυναικών) και παρέχει τις ίδιες ευκαιρίες επαγγελματικής απασχόλησης και ιεραρχικής ανέλιξης. Για την διασφάλιση ίσων ευκαιριών και δυνατοτήτων στα δύο φύλα, λαμβάνονται συνεχώς νέα μέτρα αντικειμενικοποίησης των κριτηρίων, διαδικασιών και μεθόδων τοποθέτησης, αξιολόγησης και ανέλιξης του προσωπικού του Yπουργείου Οικονομικών (όπως για τις μετατάξεις υπαλλήλων στον κλάδο των Οικονομικών Επιθεωρητών με αντικειμενικά κριτήρια, τις μεταθέσεις προσωπικού με αντικειμενικά κριτήρια, την επιλογή ελεγκτών με τέστ αξιολόγησης, τη σύνταξη κανονισμού τοποθέτησης υπαλλήλων στα επιμέρους Τμήματα ή Γραφεία των Δ.Ο.Υ. ή την ανάθεση καθηκόντων σ' αυτούς με βάση αντικειμενικά κριτήρια κ.λπ.).

β) Γνώμονας πάντοτε της πολιτικής ηγεσίας και της διοικητικής ιεραρχίας του Υπουργείου Οικονομικών είναι η τήρηση της αρχής της ισότητας των φύλων σε όλους τους τομείς δράσης και τα αντικείμενα των Υπηρεσιών αυτού.

γ) Αν σε κάποια σημεία παρατηρείται αριθμητική ανισότητα μεταξύ των δύο φύλων προσωπικού του Υπουργείου Οικονομικών, δεν οφείλεται σε διακριτική μεταχείριση σε βάρος του ενός φύλου, αλλά αφ' ενός μεν σε διαφορετική αριθμητική προσέλευση και επιτυχία κατά τις προσλήψεις υπαλλήλων του Υπουργείου και αφ' ετέρου στην απροθυμία του ενός φύλλου να αναλάβει καθήκοντα σε ορισμένους τομείς ή θέσεις του Υπουργείου.

δ) Ενόψει όλων των ανωτέρω θεωρούμε ότι, δεν είναι αναγκαία η σύσταση και λειτουργία Γραφείου Ισότητας ή ίσων ευκαιριών στο Υπουργείο Οικονομικών, το οποίο και συνεργάζεται στενά για το θέμα αυτό με τη Γενική Γραμματεία Ισότητας.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

13. Στην με αριθμό2691/5-3-97 ερώτηση δόθηκε με το υπ' αριθμ. 1165/20-3-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2691 που κατατέθηκε στις 5-3-97 από τους Βουλευτές κ.Σπύρο Δανέλλη και Μαρία Δαμανάκη σας γνωρίζουμε ότι στο ΥΠΕΧΩΔΕ έχει συσταθεί Γραφείο Ισότητας με την υπ' αριθμ. οικ. 69843/1285/12-6-91 Απόφαση Υπουργού ΠΕ.ΧΩ.ΔΕ. (ΦΕΚ 524Β/16-7-91). Το αντικείμενο του γραφείου έχει ενεργοποιηθεί μέσω των συνδέσμων του ΥΠΕΧΩΔΕ με τη Γενική Γραμματεία Ισότητας οι οποίοι έχουν ορισθεί με αλλεπάλληλες Αποφάσεις από 21-6-1990 μέχρι 30-3-1995. Η τελευταία απόφαση (ΑΠ οικ. 55160/562/31-3-95) βρίσκεται σε ισχύ και υπάρχει συμμετοχή των μελών του στα δρώμενα.

Ο Υπουργός

Κ. ΛΑΛΙΩΤΗΣ"

14. Στην με αριθμό 2695/5-3-97 ερώτηση δόθηκε με το υπ' αριθμ. 1/27-3-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης, 2695/5-3-97 που κατέθεσαν οι Βουλευτές κ.κ.Μ. Δαμανάκη και Α. Λουλέ, σας γνωρίζουμε τα εξής:

Η προστασία του δημοκρατικού μας πολιτεύματος και των συνταγματικά κατοχυρωμένων και κοινωνικών δικαιωμάτων και ελευθεριών αποτελεί για το Υπουργείο μας βασικό στόχο και καθημερινή πρακτική.

Στα πλαίσια αυτά τιμούμε και στηρίζουμε το θεσμό της ισότητας των δύο φύλων, όπως έχει κατοχυρωθεί με την παρ. 2 του άρθρου 4 του Συντάγματος, εφαρμόζουμε πιστά την αρχή της ίσης μεταχείρισης ανδρών και γυναικών και συνεργαζόμαστε στενά με τη Γενική Γραμματεία Ισότητας.

Για το αντικείμενο του θέματος από το έτος 1991 συστήθηκε Γραφείο Ισότητας των φύλων, το οποίο λειτουργεί στο Τμήμα Νομικών Υποθέσεων της Διεύθυνσης Μελετών του Υπουργείου μας.

Το παραπάνω Γραφείο έχει ως αποστολή τη συνεχή μέριμνα για την εφαρμογή της αρχής της ισότητας των φύλων τόσο μεταξύ του προσωπικού του Υπουργείου, όσο και στις σχέσεις του με τους πολίτες.

Ειδικότερα, το Γραφείο αυτό κατευθύνει και καθοδηγεί τις Υπηρεσίες στην ορθή εφαρμογή της σχετικής νομοθεσίας και της νομολογίας των εθνικών και ευρωπαϊκών δικαστηρίων και επεξεργάζεται σχέδια νόμων και κανονιστικών πράξεων ώστε να προλαμβάνεται η θέσπιση διατάξεων που εισάγουν ανεπίτρεπτες διακρίσεις ανάμεσα στα δύο φύλα.

Ο Υπουργός

ΓΕΩΡΓΙΟΣ ΡΩΜΑΙΟΣ"

15. Στην με αριθμό 2697/97 ερώτηση δόθηκε με το υπ' αριθμ. 126/28-3-97 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση αρ. 2697/97 που κατέθεσε στη Βουλή ο Βουλευτής κ. Π. Κουναλάκης, σας πληροφορούμε:

"Το Υπουργείο Τύπου και ΜΜΕ, ως προς την αρχή της ισότητας των φύλων, εφαρμόζει πλήρως τις ισχύουσες διατάξεις. Τα όποια δε σχετικά ζητήματα αντιμετωπίζονται, κατά περίπτωση, από τις αρμόδιες Υπηρεσίες μας.

Συνεπώς, προς το παρόν τουλάχιστον, δεν προτιθέμεθα να προβούμε στη σύσταση και λειτουργία ειδικού Γραφείου Ισότητας των φύλων.

Ο Υπουργός

ΔΗΜΗΤΡΙΟΣ ΡΕΠΠΑΣ"

16. Στην με αριθμό 2701/5-3-97 ερώτηση δόθηκε με το υπ' αριθμ. 317/27-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2701/5.3.97 που κατέθεσαν οι Βουλευτές κ. Πέτρος Κουναλάκης και Ανδρ. Λουλέ, σας γνωρίζουμε τα ακόλουθα:

1.Για τη φορολογική αντιμετώπιση του επιμισθίου, που δικαιούνται οι αποσπασμένοι στα ελληνικά σχολεία του

Σελίδα 5368 

εξωτερικού εκπ/κοί, έχει γνει από το ΥΠ.Ε.Π.Θ. ερώτημα στη Δ/νση Φορολογίας του Υπουργείου Οικονομικών.

2. Οι διατάξεις του Ν.2413/96 δημιουργούν νομικά προβλήματα τα οποία δεν μπορούν να επιλυθούν με τις προβλεπόμενες Υπουργικές Αποφάσεις και για το λόγο αυτό απαιτείται επανεξέταση του θέματος.

Για όλους τους ανωτέρω λόγους δεν είναι εφικτή η ενεργοποίηση των διατάξεων του Ν. 2413/96 κατά το τρέχον έτος, κατά το οποίο η εισαγωγή των υποψηφίων Ελλήνων του εξωτερικού για Α.Ε.Ι. και Τ.Ε.Ι. θα γίνει σύμφωνα με τις διατάξεις του άρθρου 3, παρ. 1 του Ν. 1351/1983 και του άρθρου 10, παρ. 11 του Ν. 2327/1995, δηλαδή όπως ίσχυσε και το 1996.

3. Η κατάργηση της φοροαπαλλαγής των Ι.Χ. ανήκει στην αρμοδιότητα του Υπουργείου Οικονομικών.

4. Ηδη η Δ/νση Παιδείας Ομογενών και Διαπολιτιστικής Εκπ/σης του ΥΠ.Ε.Π.Θ. μετά και τη δημοσίευση στην Εφημερίδα της Κυβέρνησης της απόφασης συγκρότησης του Συμβουλίου Επιλογής Συντονιστών Εξωτερικού, προχωρά στη διαδικασία επιλογής Συντονιστών, ώστε το συντομότερο δυνατό, να στελεχωθούν τα αντίστοιχα Γραφεία του Εξωτερικού.

Ο Υφυπουργός

ΙΩΑΝ. ΑΝΘΟΠΟΥΛΟΣ"

17. Στην με αριθμό 2707/5-3-97 ερώτηση δόθηκε με το υπ' αριθμ. 253/28-3-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2707/5-3-97 σας πληροφορούμε ότι σύμφωνα με τον πρόσφατα ψηφισθέντα Νόμο 2433/96 τα αγωνιστικά θέματα του ποδοσφαίρου είναι αρμοδιότητα της Ε.Π.Ο. και των υπαγομένων σε αυτήν οργάνων.

Από την πλευρά μας - και μέσα στο πλαίσιο των αρμοδιοτήτων μας - ήδη έχουμε καλέσει τόσο την Ε.Π.Ο. όσο και την Ε.Π.Α.Ε. να προτείνουν όλα εκείνα τα μέτρα που κρίνουν πρόσφορα για την άνοδο του ποδοσφαίρου ώστε στην συνέχεια να προχωρήσουμε στις αναγκαίες ενέργειες.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

18. Στην με αριθμό 2711/5-3-97 ερώτηση δόθηκε με το υπ' αριθμ. 902/28-3-97 έγγραφο από τον Υφυπουργό Εργασίας η ακόλουθη απάντηση:

"Σε απάντηση της 2711/5-3-97 ερώτησης που κατατέθηκε στη Βουλή των Ελλήνων από τους Βουλευτές κ.κ. Ν. Γκατζή, Α. Τασούλα και Β. Μπούτα, αναφορικά με το νέο κτίριο του ΙΚΑ στο Βόλο και τα προβλήματα που έχουν προκύψει στη λειτουργία των Διοικητικών και Υγειονομικών Υπηρεσιών του, σας γνωρίζουμε ότι το ΙΚΑ με το σχετ. (β) έγγραφο του μας γνώρισε ότι το κτίριο του υποκαταστήματος ΙΚΑ Βόλου κατασκευάστηκε με επίβλεψη από τη Δ/νση Τεχνικών Υπηρεσιών της Νομαρχίας Μαγνησίας. Η διαδικασία παραλαβής του κτιρίου έγινε νόμιμα και εντός του προβλεπόμενου χρόνου από επιτροπή που συγκροτήθηκε από την Δ.Τ.Υ. της Νομαρχίας. Η επιτροπή επισκέφθηκε το έργο το δεύτερο δεκαήμερο του Ιανουαρίου 1997, συνέταξε πίνακα κακοτεχνιών και εδόθη εντολή στον ανάδοχο ν' αποκαταστήσει τις κακοτεχνίες.

Μετά την αποκατάσταση των κακοτεχνιών θα ολοκληρωθεί η παραλαβή του κτιρίου και θα εγκατασταθεί συντηρητής σ' αυτό. Βάσει των κειμένων διατάξεων, μέχρι την οριστική παραλαβή του κτιρίου, την ευθύνη της συντήρησής του την έχει ο ανάδοχος.

'Οσον αφορά το πρόβλημα της καθαριότητας του κτιρίου του Υποκαταστήματος (ΙΚΑ Βόλου, σας γνωρίζουμε ότι στο εν λόγω υποκατάστημα υπηρετούν σήμερα δώδεκα 12) καθαρίστριες.

Το Υπουργείο μας έχοντας υπόψη το πρόβλημα της καθαριότητας που αντιμετωπίζει το ΙΚΑ γενικότερα λόγω έλλειψης προσωπικού στον κλάδο αυτό, συμπεριέλαβε στον προγραμματισμό προσλήψεων έτους 1997 που προωθήθηκε στη Γενική Γραμματεία Υπουργικού Συμβουλίου και πρόταση για πρόσληψη 300 υπαλλήλων μονίμων κλάδου Υ.Ε. προσωπικού καθαριότητας και 80 υπαλλήλων κλάδου ΥΕ καθαριστριών περιοδικής ή μερικής απασχόλησης ιδ. Δικαίου αορίστου χρόνου.

Μέχρι όμως πληρωθούν οι κενές οργανικές θέσεις του Υποκαταστήματος στον κλάδο αυτό, το ΙΚΑ προέβη στις απαραίτητες ενέργειες, προκειμένου η καθαριότητα των κτιρίων του ν' ανατεθεί μετά από διαγωνισμό, σε συνεργεία καθαρισμού, σύμφωνα με τις διατάξεις του αρθ. 37 του Ν. 2072/92.

Ο Υφυπουργός

ΝΙΚΟΣ ΦΑΡΜΑΚΗΣ"

19. Στην με αριθμό 2712/5-3-97 ερώτηση δόθηκε με το υπ' αριθμ. 13556/26-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2712/5-3-97 που κατατέθηκε στη Βουλή των Ελλήνων από τους Βουλευτές κ.κ. Αχ. Κανταρτζή, Β. Μπούτα & Ν. Γκατζή και αναφέρεται στο πιο πάνω θέμα, σας πληροφορούμε ότι από τη Νομαρχιακή Αυτοδιοίκηση Μαγνησίας διατέθηκαν ήδη 30 εκατομμύρια για έργα ύδρευσης της εν λόγω Κοινότητας.

Ο Υφυπουργός

Λ. ΠΑΠΑΔΗΜΑΣ"

20. Στην με αριθμό 2713/5-3-97 ερώτηση δόθηκε με το υπ' αριθμ. 13555/26-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2713/5-3-97 που κατατέθηκε στη Βουλή των Ελλήνων από τους Βουλευτές κ.κ. Ν. Γκατζή, Α. Κανταρτζή & Β. Μπούτα και αναφέρεται στο πιο πάνω θέμα, σας πληροφορούμε ότι το κτιριακό πρόβλημα που αντιμετωπίζει ο Δήμος Ν. Αγχιάλου Ν. Μαγνησίας δεν είναι δυνατό να αντιμετωπισθεί από το ΕΑΠΤΑ/2, καθότι η Ε.Ε. δεν θεωρεί επιλέξιμες δαπάνες ανάλογων έργων.

Ο Υφυπουργός

Λ. ΠΑΠΑΔΗΜΑΣ" 21.

Στην με αριθμό 2713/5-3-97 ερώτηση δόθηκε με το υπ' αριθμ. 681/26-3-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της ερώτησης 2713/5-3-97 σας ενημερώνουμε ότι τα κέντρα πολλαπλών χρήσεων, τα πνευματικά κέντρα και τα δημοτικά κτίρια είναι ενέργειες μη επιλέξιμες στα πλαίσια των Περιφερειακών Επιχειρησιακών Προγραμμάτων στην περίπτωση που έχουν δημοπρατηθεί μετά τον Ιούνιο του 1995.

Ο Υφυπουργός

ΧΡ. ΠΑΧΤΑΣ"

22. Στην με αριθμό 2714/5-3-97 ερώτηση δόθηκε με το υπ' αριθμ. 1017/28-3-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 2714/5.3.97 που κατατέθηκε στη Βουλή των Ελλήνων από τον Βουλευτή κ. Δραγασάκη σας γνωρίζουμε τα ακόλουθα:

Για τη στέγαση Σχολής Τουριστικών Επαγγελμάτων στην Ικαρία, κατόπιν αιτήματος της κεντρικής υπηρεσίας της Σχολής, παραχωρήθηκε τελικώς από την Ε.Τ.Β.Α. με έγγραφο που της κοινοποιήθηκε στις 13-5-96, πτέρυγα του Ξενοδοχείου "ΤΟΥΛΑ ΠΑΛΑΣ" με τη μορφή χρησιδανείου για 20 έτη.

Ωστόσο για την αποκατάσταση των ζημιών που έχει υποστεί το κτίριο αυτό από την πυρκαγιά του 1993 και για την κατάλληλη διαρρύθμιση και τον εξοπλισμό του προκειμένου να λειτουργήσει ως σχολική μονάδα και οικοτροφείο μαθητών της Σ.Τ.Ε. απαιτούνται σημαντικές εργασίες ύψους δαπάνης 500 εκ. δρχ. περίπου.

Σελίδα 5369 

Για το λόγο αυτό μελετώνται και πιθανές εναλλακτικές λύσεις του προβλήματος της στέγασης της Σχολής. Η λειτουργία της Σχολής στην Ικαρία εντάσσεται σε ένα συνολικό προγραμματισμό αναβάθμισης και επανασχεδιασμού του κύκλου σπουδών και του δικτύου των σχολών Σ.Τ.Ε.

Η Υπουργός

ΒΑΣΩ ΠΑΠΑΝΔΡΕΟΥ"

23. Στην με αριθμό 2716/5-3-97 ερώτηση δόθηκε με το υπ' αριθμ. 768/27-3-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 2716/5-3-97 που κατατέθηκε στη Βουλή από τους Βουλευτές κ.κ. Στ. Αλφιέρη και Μ. Μουσταφά για τα θιγόμενα σ' αυτή θέματα, σας πληροφορούμε ότι όσον αφορά το θέμα της σεξουαλικής παρενόχλησης στον εργασιακό χώρο, στο άρθρο 11 της Εθνικής Συλλογικής Σύμβασης Εργασίας (ΕΓΣΣΕ) περιλαμβάνεται η ακόλουθη ρύθμιση: "τα συμβαλλόμενα μέρη συμφωνούν να συμβάλλουν από κοινού .... στη λήψη μέριμνας για αξιοπρεπή μεταχείριση και συμπεριφορά στους χώρους εργασίας σε ζητήματα που συνδέονται με το φύλο τους".

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

24. Στην με αριθμό 2720/5-3-97 ερώτηση δόθηκε με το υπ' αριθμ. 7483/28-3-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της ερώτησης με αριθμό 2720/5.3.97 που κατέθεσαν στη Βουλή ο Βουλευτής κ. Φώτης Κουβέλης και η Βουλευτής κα Ανδριανή (Νίτσα) Λουλέ, σας πληροφορούμε τα εξής:

Η σύνθεση της Επιτροπής του Δημοσιοϋπαλληλικού Κώδικα έχει ορισθεί από το άρθρο 31 του ν. 2190/1994, καθώς και η ιδιότητα των μελών που είναι ο Γενικός Γραμματέας του Υπουργείου Προεδρίας, ως πρόεδρος, δύο σύμβουλοι του Συμβουλίου Επικρατείας, δύο καθηγητές δημοσίου δικαίου, ο Γενικός Διευθυντής της Γενικής Διεύθυνσης Κατάστασης Προσωπικού, ο Διευθυντής της Διοίκησης Ανθρώπινου Δυναμικού και δύο εκπρόσωποι της ΑΔΕΔΥ.

Τονίζουμε ότι σε κανένα νομοθέτημα και πολύ περισσότερο στο Δημοσιοϋπαλληλικό Κώδικα δεν μπορεί να υπάρχουν διακρίσεις με βάση το φύλο, όταν μάλιστα το ΠΑΣΟΚ ως Κυβέρνηση το 1983, θέσπισε το νομοθετικό πλαίσιο για την προώθηση της ισότητας των δύο φύλων.

Ηδη η Γενική Γραμματεία Ισότητας έχει ετοιμάσει εγκύκλιο προς τα υπουργεία, υπηρεσίες και τους οργανισμούς, περιφέρειες και νομαρχίες να συστήσουν Γραφεία Ισότητας, όπως επιτάσσει και η "Ανακοίνωση της Ευρωπαϊκής Επιτροπής για την προώθηση της αρχής της ισότητας και των ίσων ευκαιριών ανδρών και γυναικών σε όλες τις διαρθωτικές πολιτικές των Κυβερνήσεων", καθώς και το υπάρχον νομοθετικό πλαίσιο.

Παράλληλα η Γενική Γραμματεία θα αναθέσει σύντομα μελέτη σε ειδικούς επιστήμονες και ερευνητές για την άρση της φυλετικής δομής της γλώσσας.

Ο Υπουργός

ΑΛ. ΠΑΠΑΔΟΠΟΥΛΟΣ"

25. Στην με αριθμό 2723/5-3-97 ερώτηση δόθηκε με το υπ' αριθμ. 769/27-3-97 έγγραφο από τον Υπουργο Εργασίας η ακόλουθη απάντηση:

"Απαντώντας στην ερώτηση 2723/5-3-97 που κατατέθηκε στη Βουλή από τους Βουλευτές κ.κ. Α. Λουλέ και Ε. Αποστόλου, για τα θιγόμενα σ' αυτή θέματα, σας πληροφορούμε τα εξής:

1. Οι συμβάσεις εργασίας ορισμένου χρόνου που προβλέπονται από το άρθρο 648 του Αστικού Κώδικος (ΑΚ) συμβάλλουν στην ομαλή κινητικότητα και ευελιξία της αγοράς εργασίας, βοηθούν τις επιχειρήσεις να προσαρμοστούν στις διακυμάνσεις της αγοράς και ενισχύουν τη δυνατότητα απασχόλησης προσώπων που θα επιθυμούσαν να απασχοληθούν για ορισμένο χρόνο.

Εξάλλου, από τις διατάξεις των άρθρων 1 και 8 του ν. 2112/20, όπως το τελευταίο ερμηνεύτηκε με το ν. 547/37, προκύπτει ότι επί συναπτομένου διαδοχικών συμβάσεων εργασίας ορισμένου χρόνου, εάν ο καθορισμός της διάρκειάς τους δεν δικαιολογείται από τη φύση αυτών αλλά υπαγορεύτηκε προς τον αποκλειστικό σκοπό της καταστρατήγησης από τον εργοδότη της τηρήσεως των νόμιμων υποχρεώσεών του σε περίπτωση καταγγελίας της εργασιακής σχέσεως, επέρχεται ακυρότητα ως προς τον καθορισμό του ορισμένου χρόνου της συμβάσεως εργασίας, με συνέπεια να θεωρείται ότι καταρτίστηκε ενιαία σύμβαση αορίστου χρόνου.

2. Η μερική απασχόληση καθιερώθηκε με το νόμο 1892/90 και είχε σαν στόχο μεταξύ άλλων τη δημιουργία νέων θέσεων εργασίας. Απο το Υπουργείο Εργασίας και Κοινωνικών Ασφαλίσεων δεν εξετάζεται η καθιέρωση ανωτάτου ορίου απασχολουμένων με μειωμένη απασχόληση σε μια επιχείρηση. Μια τέτοια ρύθμιση ίσως παρεμπόδιζε την πρόσβαση στην παραγωγική και ελεύθερα επιλεγόμενη μερική απασχόληση.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

26. Στην με αριθμό 2725/5-3-97 ερώτηση δόθηκε με το υπ' αριθμ. 422/27-3-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 2725/5-3-97 που κατέθεσε η Βουλευτής κ. Σ. Αλφιέρη, σας γνωρίζουμε τα εξής:

Τα συνταγματικά κατοχυρωμένα ατομικά δικαιώματα και οι ελευθερίες των πολιτών είναι απόλυτα σεβαστά και αποτελούν γνώμονα των ενεργειών του προσωπικού της Ελληνικής Αστυνομίας το οποίο σήμερα, όσο ποτέ άλλοτε, είναι πιστό και αφοσιωμένο στα δημοκρατικά ιδεώδη και με υψηλό αίσθημα ευθύνης επιτελεί την αποστολή του.

Μεμονωμένα ατυχή περιστατικά παρεκτροπής που βλέπουν το φως της δημοσιότητας σε καμμιά περίπτωση δεν μπορούν να χαρακτηρίσουν την εικόνα της Αστυνομίας.

Το Υπουργείο Δημόσιας Τάξης είναι ευαίσθητο στα θέματα της άψογης συμπεριφοράς και της πιστής εκτέλεσης του καθήκοντος των αστυνομικών και δεν πρόκειται σε καμμιά περίπτωση να ανεχθεί την ανάπτυξη κλίματος ρατσισμού, απρεπούς συμπεριφοράς ή καταπάτηση των δικαιωμάτων του πολίτη.

Στα πλαίσια αυτά τιμούμε και στηρίζουμε το θεσμό της ισότητας των δύο φύλων, οπως έχει κατοχυρωθεί με την παρ. 2 του άρθρου 4 του Συντάγματος και εφαρμόζουμε πιστά την αρχή της ίσης μεταχείρισης ανδρών και γυναικών.

Επισημαίνεται ότι συνεργαζόμαστε στενά με τη Γενική Γραμματεία Ισότητας και έχουμε συστήσει Γραφείο Ισότητας των Φύλων το οποίο λειτουργεί στη Δ/νση Μελετών του Υπουργείου και έχει σαν αποστολή την συνεχή μέριμνα για την εφαρμογή της αρχής της ισότητας των φύλων τόσο μεταξύ του προσωπικού όσο και στις σχέσεις του με τους πολίτες. Επίσης το εν λόγω Γραφείο μεριμνά για την εφαρμογή της αρχής της ισότητας των φύλων τόσο μεταξύ του προσωπικού όσο και για τις σχέσεις του με τους πολίτες. Επίσης το εν λόγω Γραφείο μεριμνά για την εφαρμογή της αρχής της ισότητας των φύλων τόσο μεταξύ του προσωπικού όσο και στις σχέσεις του με τους πολίτες. Επίσης το εν λόγω Γραφείο μεριμνά για την καθοδήγηση των Υπηρεσιών στην ορθή εφαρμογή της σχετικής νομοθεσίας και νομολογίας των εθνικών και ευρωπαϊκών δικαστηρίων και την επεξεργασία σχεδίων νόμων και κανονιστικών πράξεων ώστε να προλαμβάνεται η θέσπιση διατάξεων που εισάγουν ανεπίτρεπτες διακρίσεις ανάμεσα στα δύο φύλα

Στις αστυνομικές σχολές της χώρας διδάσκονται συστηματικά τα μαθήματα που αφορούν την προάσπιση των ανθρωπίνων δικαιωμάτων, μεταξύ των οποίων περιλαμβάνεται και το δικαίωμα της ίσης μεταχείρισης των δύο φύλων. Πέραν αυτών κατά την εκπαίδευση, μετεκπαίδευση και επιμόρφωση των 

Σελίδα 5370 

αστυνομικών, οργανώνονται ομιλίες και διεξάγονται σεμινάρια σε συνεργασία με προσωπικότητες και οργανώσεις ανθρωπίνων δικαιωμάτων. Σχετικά σεμινάρια κατά το τρέχον έτος έχουν προγραμματισθεί να πραγματοποιηθούν κατά τις περιόδους από 19-5 μέχρι 13-6-1997 και από 22-9 μέχρι 31-10-1997 για το σύνολο του αστυνομικού προσωπικού, ενώ ήδη από 4-2 μέχρι τέλος Ιουνίου 1997 αξιωματικοί της Αστυνομίας επιμορφώνονται σε θέματα ρατσισμού - ξενοφοβίας στο Αριστοτέλειο Πανεπιστήμιο Θεσσαλονίκης.

Eπίσης διανέμονται φυλλάδια με τις διακηρύξεις Διεθνών Οργανισμών, εκδίδονται διαταγές και οδηγίες για την ενημέρωση και την υλοποίηση της εφαρμογής τους από το αστυνομικό προσωπικό και δημοσιεύονται σχετικά άρθρα στο μηνιαίο περιοδικό του Υπουργείου "Αστυνομική Επιθεώρηση".

Σε ό,τι αφορά τη συμπεριφορά και τη στάση των αστυνομικών, την οποία τηρούν όταν καλούνται να ασχοληθούν με υποθέσεις που συμμετέχουν ή αφορούν γυναίκες, σας πληροφορούμε ότι αυτή προσδιορίζεται από τον σεβασμό στην ιδιαιτερότητα του γυναικείου φύλου και του κοινωνικού του ρόλου. Ιδιαίτερα όταν οι υποθέσεις αφορούν την εκμετάλλευση και κακοποίηση των γυναικών με τις μορφές της σωματικής, ψυχολογικής, σεξουαλικής και λοιπών μορφών βίας, αυτές ανατίθενται, κατά κανόνα, σε γυναίκες αστυνομικούς ανακριτικούς υπαλλήλους, οι οποίες αντιμετωπίζουν με τη δέουσα σοβαρότητα και προσοχή το πρόβλημα και καταβάλλουν κάθε δυνατή προσπάθεια για την προστασία της προσωπικότητας και της αξιοπρέπειας των γυναικών θυμάτων, συνδυάζοντας την αστυνομική γνώση και πρακτική με την ευαισθησία του φύλου τους. Παράλληλα με την αυστηρή εφαρμογή της ισχύουσας νομοθεσίας κατά των υπαιτίων, μεριμνούν σε συνεργασία με τους συναρμόδιους φορείς, για την περίθαλψη και αποκατάσταση των κακοποιούμενων γυναικών και γενικά για την παροχή κάθε αναγκαίας προς αυτές βοήθειας. Αντίστοιχη ευαισθησία και συμπεριφορά εκ μέρους των αστυνομικών επιδεικνύεται και στη μεταχείριση των γυναικών όταν αυτές αντιμετωπίζονται ως παραβάτες της ισχύουσας νομοθεσίας.

Ο Υπουργός

ΓΕΩΡΓΙΟΣ ΡΩΜΑΙΟΣ"

27. Στην με αριθμό 2729/6-3-97 ερώτηση δόθηκε με το υπ' αριθμ. 4789/27-3-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2729/6-3-97 του Βουλευτή κ. Σπ. Δανέλη και απευθύνεται στον Υπουργό Μεταφορών & Επικ/νιών, σας πληροφορούμε τα παρακάτω:

1. Η κατασκευή των ελικοδρομίων προγραμματίζεται και πραγματοποιείται από τις κατά τόπους Δ/νσεις Τεχνικών Υπηρεσιών των Νομαρχιών.

2. Η Υ.Π.Α. στα πλαίσια των προσπαθειών της για την ολοκλήρωση των εργασιών κατασκευής των ελικοδρομίων, έχει ήδη συστήσει επιτροπή με έργο τον συντονισμό, την παρακολούθηση και την παροχή τεχνικής υποστήριξης στις κατά τόπους Νομαρχίες.

3. 'Οσον αφορά στην κατασκευή ελικοδρομίου στη νήσο Σέριφο η Υ.Π.Α. με το αρ. Δ3/Α/2810/282/18.1.95 έγγραφό της, έχει ήδη εγκρίνει την καταλληλότητα του υποδειχθέντος χώρου, διαβιβάζοντας παράλληλα τις προδιαγραφές για την κατασκευή του ελικοδρομίου στη Νομαρχία, προκειμένου να προβεί στις απαιτούμενες ενέργειες για την κατασκευή του.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

28. Στην με αριθμό 2730/6-3-97 ερώτηση δόθηκε με το υπ' αριθμ. 182/21-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2730/6.3.1997 ερώτηση του Βουλευτή κ. Παναγιώτη Ψωμιάδη, σας γνωρίζουμε τα εξής:

Ας μου επιτραπεί να επισυνάψω σχετικό έγγραφο του Ο.Π.Π.Ε.Θ. ' 97.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

29. Στην με αριθμό 2733/6-3-97 ερώτηση δόθηκε με το υπ' αριθμ. 442/28-3-97 έγγραφο από τον Υφυπουργό Εργασίας η ακόλουθη απάντηση:

"Σε απάντηση της ερώτησης 2733/6-3-97 που κατέθεσε στη Βουλή ο Βουλευτής κ. Γεώργιος Τζιτζικώστας, σχετικά με την εφαρμογή της αρ. 7/οικ.15/7-1-97 (Β' 22) Υπουργικής απόφασης σας πληροφορούμε τα εξής:

Με την Υπουργική Απόφαση "Νοσηλεία στο εξωτερικό ασθενών ασφαλισμένων ασφαλιστικών οργανισμών αρμοδιότητας Γ.Γ.Κ.Α." καθορίζονται κατά ενιαίο τρόπο οι περιπτώσεις των ασθενών που χρήζουν νοσηλείας στο εξωτερικό καθώς και τα δικαιολογητικά που απαιτούνται για να δοθεί η σχετική έγκριση. Με το άρθρο 3 της απόφασης αυτής συστήνονται 6 ειδικές υγειονομικές επιτροπές στη χώρα, οι οποίες γνωματεύουν για την ανάγκη νοσηλείας στο εξωτερικό και είναι ίδιες για όλους τους ασφαλισμένους και συνταξιούχους των ασφαλιστικών οργανισμών ανεξάρτητα από το όριο της ηλικίας τους.

Η Υπουργική απόφαση δε θέτει περιορισμούς ως προς τη χώρα μετάβασης. Οι ασφαλιστικοί οργανισμοί καταβάλλουν δαπάνες για νοσηλεία ασθενών σε δημόσια νοσηλευτικά κέντρα του εξωτερικού ή τις ιδιωτικές πτέρυγες αυτών. Ο μόνος περιορισμός που τίθεται είναι ότι δεν καταβάλλονται οι δαπάνες για νοσηλεία σε ιδιωτικές κλινικές του εξωτερικού πλην των περιπτώσεων που αφορούν παιδιά.

Επομένως οι πληροφορίες, ότι απαγορεύεται στα ασφαλιστικά ταμεία να εγκρίνουν νοσηλεία στις χώρες της Ευρωπαϊκής Ενωσης πλην των παιδιών, δεν ανταποκρίνονται στην πραγματικότητα.

Ο Υφυπουργός

ΝΙΚΟΣ ΦΑΡΜΑΚΗΣ"

30. Στην με αριθμό 2737/11-3-97 ερώτηση δόθηκε με το υπ' αριθμ. 276/28-3-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της με αριθμ. 2737/11.3.97 ερώτησης Βουλευτή κ. Σήφη Βαλυράκη, σχετικά με την αναστολή λειτουργίας της βάσης Α/Λ Πλοίου στα Χανιά, σας γνωρίζουμε τα ακόλουθα:

Α) Η Τελωνειακή Υπηρεσία του Υπουργείου Οικονομικών, διαθέτει μικρό αριθμό ταχυπλόων περιπολικών (Α/Λ Πλοία) προκειμένου να αντιμετωπισθεί η πρόληψη και καταστολή του λαθρεμπορίου, των ναρκωτικών και άλλων οικονομικών παραβάσεων στον Ελληνικό θαλάσσιο χώρο.

Τα περιπολικά αυτά δεν έχουν μόνιμες βάσεις και τοποθετούνται σε διάφορες περιοχές της χώρας, προκειμένου να πραγματοποιήσουν την αποστολή τους, σύμφωνα με τον επιχειρησιακό σχεδιασμό της Υπηρεσίας, η οποία λαβαίνει υπόψη τις εκάστοτε επικρατούσες συνθήκες.

Β) Με την απόσυρση από την ενεργό δράση λόγω παλαιότητιος οκτώ (8) Α/Λ Πλοίων το έτος 1995, ανάμεσα στις άλλες ανεστάλει και η λειτουργία της βάσης Αλεξανδρούπολης, η οποία όμως κρίθηκε στη συνέχεια ότι απαιτείται να επαναλειτουργήσει για το λόγο ότι ένας μεγάλος τομέας του βορείου Αιγαίου δεν επιτηρείται, παρά τις προβλέψεις που υπήρχαν για κάλυψή του από Α/Λ Πλοία άλλων περιοχών.

Για να είναι δυνατή η υλοποίηση του σχεδιασμού αυτού, ήταν επιβεβλημένο, λόγω του μικρού αριθμού Α/Λ Πλοίων που διαθέτουμε, να ανασταλεί η λειτουργία κάποιας άλλης βάσης και επιλέγει αυτή των Χανίων, για το λόγο ότι σε μικρή απόσταση, στο Ηράκλειο, ελλιμενίζεται το Α/Λ 50 Πλοίο, το οποίο λόγω των δυνατοτήτων του καλύπτει τις απαιτήσεις μας στην ευρύτερη περιοχή Κρητικού και Λυβικού πελάγους, 

Σελίδα 5371 

αλλά και σε άλλες περιοχές εφόσον τούτο απαιτείται, οπως Νότιες Κυκλάδες, Κύθηρα και Κάρπαθος.

Γ) Η λειτουργία της βάσης Χανίων, ουσιαστικά έχει ανασταλεί από τον μήνα Ιούνιο 1996, οπότε το Α/Λ 21 Πλοίο μετακινήθηκε για τον Πειραιά όπου χρησιμοποιήθηκε για μελέτες που είχε αναλάβει να εκπονήσει το Εθνικό Μετσόβιο Πολυτεχνείο, στα πλαίσια του προγράμματος επισκευών - εκσυγχρονισμού που έχει αποφασίσει η Υπηρεσία μας.

Η έκδοση της Ε.154/46/Δ0034/20.1.1997 απόφασή μας, έγινε για να καλύψει τυπική εκκρεμότητα που υπήρχε και δεν μπορεί να θεωρηθεί ότι θα δημιουργηθεί στο μέλλον το οποιοδήποτε πρόβλημα ως προς την επιτήρηση της περιοχής, δεδομένου ότι κάτι τέτοιο δεν παρατηρήθηκε το χρονικό διάστημα των οκτώ μηνών (8) μηνών που διανύθηκε από την απομάκρυνση του Α/Λ 21 Πλοίου από τα Χανιά (Ιούνιος 1996) μέχρι της έκδοσης της απόφασης (Ιανουάριος 1977).

Δ) Η Διεύθυνση Προσωπικού Τελωνείων του Υπουργείου μας, με το Τ. 1661/2538/3.3.1997 έγγραφό μας, ζήτησε από τους υπαλλήλους, που από τον Ιούνιο 1996 παραμένουν στα Χανιά χωρίς να υπάρχει Α/Λ Πλοίο, να υποβάλουν αιτήσεις για μετακίνησή τους κατά την περίοδο των τακτικών μεταθέσεων που πραγματοποιούνται τους μήνες Ιούλιο και Αύγουστο κάθε έτους.

Η ενέργεια αυτή δεν μπορεί να χαρακτηρισθεί αρνητική, για το λόγο ότι έγινε για να εξυπηρετηθούν οι συγκεκριμένοι υπάλληλοι, στους οποίους δίδεται η ευκαιρία να δηλώσουν τον τόπο προτίμησής τους, έτσι ώστε να μην μετατεθούν "στα τέσσερα σημεία του ορίζοντα της Ελληνικής επικράτειας".

Ε) Η πραγματοποιηθείσα μετακίνηση του Α/Λ 21 Πλοίου από τα Χανιά δεν αντιστρατεύεται στις εξαγγελίες και τις προσπάθειες της Κυβέρνησης για πάταξη του οικονομικού εγκλήματος ούτε συντελεί στη διάλυση της ΕΥΤΕ Χανίων, δεδομένου ότι αφενός η επιτήρηση του βορειοδυτικού και νότιου θαλάσσιου τομέα της Κρήτης συνεχίζεται με Α/Λ Πλοίο άλλης περιοχής (Ηρακλείου), αφετέρου η ΕΥΤΕ Χανίων προβλέπεται να συγχωνευθεί στην Περιφερειακή Δ/νση Κρήτης του Σώματος Δίωξης Οικονομικού Εγκλήματος, η έδρα της οποίας (περιλαμβανομένης και της βάσης Α/Λ Πλοίου Κρήτης) είναι στο Ηράκλειο.

Εφόσον στο μέλλον υπάρξει προμήθεια νέων Α/Λ Πλοίων και κατά την κρίση της Υπηρεσίας οι επικρατούσες τότε συνθήκες το επιτρέπουν, δεν αποκλείεται η δυνατότητα επαναλειτουργίας της βάσης Α/Λ Πλοίου στα Χανιά.

Ο Υφυπουργός

ΓΕΩΡΓΙΟΣ ΔΡΥΣ"

31. Στην με αριθμό 2740/6-3-97 ερώτηση δόθηκε με το υπ' αριθμ. 4795/28-3-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2740/6-3-97 και τις Αναφορές που κατατέθηκαν στη Βουλή από τους Βουλευτές κ.κ. Σπ. Δανέλλη, Εμ. Φραγκιαδουλάκη και Δημ. Σαρρή και απευθύνονται στον Υπουργό Μεταφορών και Επικοινωνιών σας πληροφορούμε τα παρακάτω:

Σε εφαρμογή του Ν. 2066/92 από τον Νοέμβριο του 1992 μεχρι το τέλος του 1996 συγκεντρώθηκαν στο λογαριασμό της Τράπεζας της Ελλάδας τγια τον ΚΑΗΚ πόροι από το ΤΕΑΑ ύψους 23.451.827.706 δρχ.

Σύμφωνα με τον ως άνω νόμο το ποσό αυτό θα διατεθεί σε ποσοστό 35% για τους σκοπούς της ΥΠΑ και το 66% για την ανάπτυξη του υπόψη αεροδρομίου.

Προσωρινά όμως και με απόφαση του Υπουργού Οικονομικών από το 65% έχουν μεταφερθεί διάφορα ποσά στον Κρατικό Προϋπολογισμό για την αντιμετώπιση άμεσων αναγκών αυτού με ρητή όμως δέσμευση και εντολή προς το Γενικό Λογιστήριο του Κράτους για την άμεση επαναφορά σε πάσα ζήτησή τους στον λογαριασμό του ΚΑΗΚ.

Τούτο αποτελεί νόμιμη διαδικασία του Υπουργείου Οικονομικών που αφορά αδιάθετα υπόλοιπα των λογαριασμών των αεροδρομίων όλης της χώρας δηλαδή υπόλοιπα που δεν έχουν μέχρι την στιγμή της μεταφοράς τους δυνατότητα άμεσης απορρόφησης σε έργα αεροδρομίων.

Τα ανωτέρω παράλληλα με τις αναμενόμενες νέες εισπράξεις καθώς και τους προβλεπόμενους ρυθμούς απορροφήσεων των έργων δεν δημιουργούν ουδένα πρόβλημα εξέλιξης και χρηματοδότησης των έργων εκσυγχρονισμού του Α/Δ Ηρακλείου.

Κατωτέρω σας παραθέτουμε πίνακα με τα ποσά τα οποία μεταφέρθηκαν από τον Λ/σμο του ΚΑΗΚ για διάφορες αιτίες σύμφωνα με τα στοιχεία που έχουμε:

α) Ποσοστό υπέρ ΥΠΑ 35%8.012.485.563 δρχ.

β) Ποσοστό υπέρ ΥΠΑ 35%890.000.000 δρχ.

γ) Ενίσχυση Κρατικού Προϋπ. (Υπ. Οικ.) 14.500.000.000 δρχ.

δ) Ακάλυπτες επιταγές

3) Επιστροφή Αχρεωστήτως Καταβληθέντων 11.566.342 δρχ.

στ) Αντιλογισμοί402.600 δρχ.

ΣΥΝΟΛΟ23.451.327.706 δρχ.

Ο Υπουργός

ΧΑΡ. ΚΑΣΤΑΝΙΔΗΣ

32. Στην με αριθμό 2750/6-3-97 ερώτηση δόθηκε με το υπ' αριθμ. 1172/24-3-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2750 που κατατέθηκε στις 6-3-97 από τους Βουλευτές κ.κ. Μιχάλη Καρχιμάκη και Μανώλη Στρατάκη σας γνωρίζουμε τα εξής:

Η τροποποίηση του άρθρου 286 του Ποινικού Κώδικα έγινε από το συνερωτώμενο Υπουργείο Δικαιοσύνης το οποίο και θα σας ενημερώσει σχετικά.

Στόχος του ΥΠΕΧΩΔΕ είναι η ασφάλεια και η ποιότητα των Δημόσιων και Ιδιωτικών Εργων καθώς και των Κτιριακών Εγκαταστάσεων. Για τούτο έχει θεσπίσει συγκεκριμένους κανόνες και όρους δόμησης και κατασκευής που έχουν ενσωματωθεί τόσο στον Πολεοδομικό Σχεδιασμό όσο και στον Κτιριοδομικό και Αντισεισμικό Κανονισμό.

Στην κατεύθυνση αυτή το ΥΠΕΧΩΔΕ θεωρεί βασική προϋπόθεση την ουσιαστική και ορθολογική οριοθέτηση και ανάλογη αντιμετώπιση όλων των συμμετεχόντων στην όλη διαδικασία μελέτης κατασκευής και συντήρησης των έργων. Για το λόγο αυτό θεωρεί ότι είναι αναγκαίος και ο ακριβής προσδιορισμός των ευθυνών ενός εκάστου εκ των παραγόντων ενός έργου και η ακριβής απόδοσή τους όπου αυτές πραγματικά ανήκουν.

Ο Υπουργός

Κ. ΛΑΛΙΩΤΗΣ"

33. Στην με αριθμό 2751/6-3-97 ερώτηση δόθηκε με το υπ' αριθμ. 7482/28-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της αριθμ. 2751/6.3.97 ερώτησης που κατέθεσε στη Βουλή ο Βουλευτής κ. Μιχάλης Καρχιμάκης, αναφορικά με μετατάξεις σε ανώτερο κλάδο των μονίμων υπαλλήλων, σας πληροφορούμε ότι γι' αυτές

εφαρμόζονται οι κάθε φορά ισχύουσες διατάξεις του Υπαλληλικού Κώδικα των οποίων η παρέκκλιση πρέπει να αποφεύγεται.

Ηδη η Ειδική Επιτροπή σύνταξης νέου Υπαλληλικού Κώδικα εξετάζει παρόμοιας φύσης ερωτήματα.

Ο Υφυπουργός

ΑΝ. ΜΑΝΤΕΛΗΣ"

34. Στην με αριθμό 2756/7-3-97 ερώτηση δόθηκε με το υπ' αριθμ. 4794/28-3-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 2756/7.3.97 του Βουλευτή κ. Θεοδ. Κατσανέβα και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

α) Ο χώρος του ΚΕΝΣ (Ασυρμάτου) είναι ιδιοκτησία του Δημοσίου και υπάγεται στο ΓΕΑ.

Σελίδα 5372 

β) Πέραν της ΥΠΑ εξυπηρετούνται και άλλες υπηρεσίες όπως Αστυνομία, Υπουργείο Εξωτερικών, ΕΜΥ.

γ) Είναι δυνατή η απελευθέρωση του Νοτίου τμήματος του χώρου για παράδοση σε χρήση από τον Δήμο με την προϋπόθεση ότι θα πρέπει να μετατοπισθούν κάποιοι ιστοί της ΥΠΑ, οι κεραίες του Υπουργείου Εξωτερικών και η Ε.Μ.Υ. Οι πρώτες άτυπες επαφές της ΥΠΑ με τις συναρμόδιες Υπηρεσίες δείχνουν ότι δέχονται να εξετάσουν το ως ανω ενδεχόμενο.

δ) Η Υπηρεσία Πολιτικής Αεροπορίας η οποία δεν έχει αντίρρηση, για την ως άνω παραχώρηση σε ένα Δήμο με οξύτατα περιβαντολογικά προβλήματα καθώς και όμοια ελευθέρου διαθέσιμου χώρου, αναμένει τις απόψεις των συναρμοδίων υπηρεσιών. 

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

35. Στην με αριθμό 2758/7-3-97 ερώτηση δόθηκε με το υπ' αριθμ. 787/27-3-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 2758/97, που κατατέθηκε στη Βουλή από τους Βουλευτές κ.κ. Μ. Κωστόπουλο και Λ. Αυδή, για τα θιγόμενα σ' αυτή θέματα, σας πληροφορούμε τα εξής:

1. 'Οπως μας γνώρισε η Επιθεώρηση Εργασίας Αγίων Αναργύρων, η πλεκτοβιομηχανία DIMPLEX THEO DIMITRAS S.A., έθεσε σε διαθεσιμότητα επτά (7) άτομα από τους εξήντα τρεις (63) εργαζομένους της, διότι αντιμετωπίζει επί του παρόντος πρόβλημα μη απορρόφησης των παραγομένων προϊόντων της. Από έλεγχο που πραγματοποίησε στις 14-3-97 η προϊσταμένη της ανωτέρω Επιθεώρησης στις κάρτες προσέλευσης - αποχώρησης των εργαζομένων, διαπίστωσε ότι, η επιχείρηση δεν απασχολεί υπερωριακά κανένα εργαζόμενο.

2. Επίσης, κατά δήλωση του εκπροσώπου της επιχείρησης BARCO E.E., στην Επιθεώρηση Εργασίας Περιστερίου, η παραπάνω επιχείρηση αναγκάστηκε να θέσει σε διαθεσιμότητα το προσωπικό της (68) εργαζομένους λόγω κάμψης των πωλήσεων και ως εκ τούτου μείωση της παραγωγής της.

Ο θεσμός της διαθεσιμότητας των εργαζομένων, που προβλέπεται από το νόμο 3198/55, αποβλέπει στη θεραπεία της κατάστασης που δημιουργεί ο περιορισμός της οικονομικής δραστηριότητας των επιχειρήσεων.

Με το μέτρο αυτό προστατεύονται οι εργαζόμενοι από τον κίνδυνο της απόλυσης κατά τον κρίσιμο χρόνο της έλλειψης εργασιών της επιχείρησης.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

36. Στην με αριθμό 2759/7-3-97 ερώτηση δόθηκε με το υπ' αριθμ. 788/27-3-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση 2759/7-3-97 που κατατέθηκε στη Βουλή από τους Βουλευτές κ.κ. Στ. Κόρακα και Μ. Κωστόπουλο για τα θιγόμενα σ' αυτή θέματα, σας πληροφορούμε τα εξής:

1. Κατόπιν παρεμβάσεως της Επιθεώρησης Εργασίας Παγκρατίου σε εργατική διαφορά που πραγματοποίησε η υπηρεσία αυτή στις 14-2-97 με την παρουσία εκπροσώπου της Ομοσπονδίας Κλωστοϋφαντουργών και 4 εργαζομένων που απολύθηκαν από την επιχείρηση "ΕΒΟΝΥ ΕΠΕ" συμφωνήθηκε η καταβολή των οφειλομένων και δεδουλευμένων αποδοχών και λοιπών απαιτήσεων. Το θέμα της μιας εκ των 4 εργαζομένων κ. Β. Κουρομιχελάκη παραπέμφθηκε στο δικαστήριο λόγω αμφισβήτησης από την επιχείρηση της ειδικότητας ως υπαλλήλου ή ως εργάτριας.

2. Κατόπιν παραγγελίας του Συνδικάτου Εργατοϋπαλλήλων Κλωστοϋφαντουργίας Iματισμού και Δέρματος στην Επιθεώρηση Εργασίς Δυτικού Τομέα Αθηνών στις 14-2-97, πραγματοποιήθηκε εργατική διαφορά στην οποία ο επιχειρηματίας Λ. Γιαννίτσας της Βιοτεχνίας Ετοίμων Ενδυμάτων ανέφερε ότι προτίθεται να απολύσει όλους τους εργαζομένους επειδή αντιμετώπιζε σοβαρά οικονομικά προβλήματα. Εξαιτίας αυτού του λόγου δεν λειτούργησε η εν λόγω επιχείρηση για ορισμένο διάστημα. Στη συνέχεια όμως η επιχείρηση επαναλειτούργησε με 5 εργαζομένους από τους 8 που απασχολούσε λόγω της οικειοθελούς αποχώρησης 3 εργαζομένων τους.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

37. Στην με αριθμό 2760/7-3-97 ερώτηση δόθηκε με το υπ' αριθμ. 97/27-3-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ανωτέρω ερώτησης, που κατέθεσε ο Βουλευτής κ. Π. Ψωμιάδης, σας γνωρίζουμε τα εξής:

Η επίλυση των προβλημάτων που απασχολούν τις Υπηρεσίες και το προσωπικό του Πυροσβεστικού Σώματος και η αναβάθμιση της επιχειρησιακής τους ικανότητας αποτελεί πρωταρχικό στόχο και καθημερινή επιδίωξή μας.

Στα πλαίσια αυτά και λόγω του υφισταμένου μεγάλου αριθμού κενών οργανικών θέσεων (1500 κενές θέσεις σε σύνολο 7007 οργανικών θέσεων) έγινε με την 39327 Φ102.2/27-12-96 Απόφαση του Υπουργού Δημόσιας Τάξης ορθολογική ανακατανομή της υπηρετούσας δύναμης, όπως προβλέπεται από το άρθρο 10 του Π.Δ. 5/1995 "Κανονισμός Μεταθέσεων προσωπικού Πυροσβεστικού Σώματος" προκειμένου όλες οι Υπηρεσίες να έχουν το ίδιο ποσοστό μείωσης με αυτό της συνολικής ελλειμματικής δύναμης.

Με την ανακατανομή αυτή η δύναμη της Διοίκησης Πυροσβεστικών Υπηρεσιών Θεσσαλονίκης ορίσθηκε στους 521 πυροσβεστικούς υπαλλήλους. Σήμερα υπηρετούν στη Θεσσαλονίκη 434 άτομα. Για την πλήρωση των υφισταμένων κενών θα ληφθεί μέριμνα με τις τακτικές μεταθέσεις του Μαϊου που θα γίνουν σύμφωνα με τις διατάξεις του Π.Δ. 170/1996.

Σε ό,τι αφορά τον εκσυγχρονισμό της υλικοτεχνικής της υποδομής σας πληροφορούμε ότι αυτή γίνεται με βάση την εξέλιξη των προγραμμάτων προμηθειών. Πρόσφατα κατανεμήθηκαν στην αναφερόμενη Υπηρεσία δύο πυροσβεστικά οχήματα των 2500 Lt, επτά των 1000 Lt, ένα όχημα πληρώσεως και αποστειρώσεως αναπνευστικών συσκευών, ένα όχημα περισυλλογής χημικών και τοξικών ουσιών και με την νέα παραλαβή που θα γίνει σύντομα, θα διατεθούν και άλλα οχήματα των 2500 Lt καθώς και ένα ειδικό αρθρωτό ερπυστριοφόρο πολλαπλού ρόλου στη 2η Ε.Μ.Α.Κ.

Πρόβλημα απορρόφησης του ποσού των τριών δισεκατομμυρίων δραχμών από το Β' Πακέτο Ντελόρ δεν υφίσταται. Οι διαδικασίες προχωρούν με ταχύ ρυθμό. Ηδη μέσω συγχρηματοδότησης του Β' ΚΠΣ 1994 - 1999/Ε.Π.Β. και από κοινού με την Ε.Τ.Β.Α. Α.Ε. ολοκληρώνεται η μελέτη με σκοπό την ανέγερση Πυροσβεστικού Σταθμού στη Βιομηχανική Περιοχή Θεσσαλονίκης (Σίνδος), καθώς και προμήθεια πυροσβεστικών οχημάτων, συσκευών και εργαλείων για εξοπλισμό του Πυροσβεστικού Σταθμού.

Για την ανέγερση εγκαταστάσεων στέγασης της 2ης Ε.Μ.Α.Κ. βρίσκεται στο στάδιο της προμελέτης και αναμένεται να ολοκληρωθεί περί το τέλος του έτους, σχετική μελέτη.

Ο Υπουργός

ΓΕΩΡΓΙΟΣ ΡΩΜΑΙΟΣ"

38. Στην με αριθμό 2761/7-3-97 ερώτηση δόθηκε με το υπ' αριθμ. 183/27-3-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 2761/7.3.97 ερώτηση του Βουλευτή κ. Παναγιώτη Ψωμιάδη, σας γνωρίζουμε τα εξής:

Το έργο "Κέντρο Πολιτισμού και Ενημέρωσης Νεολαίας" θα χρηματοδοτηθεί με το ποσό των 85.000.000 δρχ. (ΥΠ.ΠΟ./60644/ΕΠΔΠ/1478/10.12.96). Το Υπουργείο Πολιτισμού στο πλαίσιο του προϋπολογισμού του θα καταβάλει κάθε δυνατή προσπάθεια για την εξοικονόμηση πόρων ώστε το σημαντικό έργο να γίνει πραγματικότητα. 

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

Σελίδα 5373 

39. Στην με αριθμό 2769/11-3-97 ερώτηση δόθηκε με το υπ' αριθμ. 671/27-3-97 έγγραφο από τον Υφυπουργό Εθν. Οικονομίας η ακόλουθη απάντηση:

"Σε απάντηση της ερώτησης 2769/11-3-97 του Βουλευτή Λασιθίου κ. Μ. Καρχιμάκη, σας ενημερώνουμε ότι στο Προσωρινό Χρηματοδοτικό Μέσο Συνοχής (ΠΧΜΣ) έχει ενταχθεί το έργο "Αποχέτευση Σητείας" με προϋπολογισμό 1.866.000 ecu. Oι δαπάνες υλοποίησης μέχρι 31-12-96 ανέρχονται στο 55% περίπου ή σε 1.040.902 ecu.

Ο Δήμαρχος Σητείας έχει ζητήσει την επέκταση του φυσικού αντικειμένου του έργου με την κατασκευή και Βιολογικού Καθαρισμού συνολικής δαπάνης 800.000 δραχμών.

Στα πλαίσια του Ταμείου Συνοχής εκκρεμούν εκδόσεις αποφάσεων για μεγάλο αριθμό έργων τα οποία έχουν υποβληθεί από το Υπουργείο Εθνικής Οικονομίας στο Ταμείο Συνοχής το 1993 και 1994. Επίσης ένας μεγάλος αριθμός έργων ενώ έχουν υποβληθεί προς το ΥΠΕΘΟ, είναι σε αναμονή και δεν έχουν υποβληθεί προς το Ταμείο Συνοχής λόγω στενότητας των διαθεσίμων πόρων.

Σε συνέχεια συνεπώς των παραπάνω δεν είναι δυνατόν να ικανοποιηθεί επί του παρόντος τουλάχιστον αίτημα του Δήμου Σητείας για συμπληρωματική χρηματοδότηση του έργου κατασκευής του Βιολογικού Καθαρισμού από το Ταμείο Συνοχής.

Ο Υφυπουργός

Χ. ΠΑΧΤΑΣ"

40. Στην με αριθμό 2785/12-3-97 ερώτηση δόθηκε με το υπ' αριΘμ. 490/27-3-97 έγγραφο από τον Υφυπουργό Εργασίας η ακόλουθη απάντηση:

"Απαντώντας στην 2785/12-3-97 ερώτηση που κατέθεσε στη Βουλή ο Βουλευτής κ. Σπήλιος Σπηλιωτόπουλος, σχετικά με την ασφάλιση των εκπαιδευομένων στο Κέντρο Ψυχικής Υγιεινής Παραρτήματος Πάτρας, σας πληροφορούμε τα εξής:

α) Οσον αφορά το θέμα της ασφάλισης των προσώπων που παρακολουθούν τα επιδοτούμενα από το ΕΚΤ προγράμματα επαγγελματικής κατάρτισης στα πλαίσια του 2ου Κοινοτικού Προγράμματος Στήριξης οι ασφαλιστικές εισφορές βαρύνουν τον φορέα υλοποίησης και σύμφωνα με τις διατάξεις του άρθρου 18 του ν. 2458/97 προβλέπεται ότι τα πρόσωπα αυτά ασφαλίζονται στον κλάδο παροχών ασθένειας σε είδος του ΙΚΑ.

Οι παροχές της ιατροφαρμακευτικής και νοσοκομειακής περίθαλψης αφορούν ατομικά τους ασφαλισμένους και χορηγούνται από την πρώτη ημέρα παρακολούθησης του προγράμματος και μέχρι το τέλος αυτού.

Οι διατάξεις της παρ. 4 του άρθρου 2 του ν. 2335/95 που ρύθμιζαν διαφορετικά το θέμα της ασφάλισης καταργήθηκαν από τότε που ίσχυσαν με το άρθρο 18 του ν. 2458/97, γιατί στις επιλέξιμες δαπάνες των προγραμμάτων αυτών δεν συμπεριλαμβάνονται οι εισφορές κλάδου σύνταξης.

β) Σχετικά με τα εκπαιδευτικά προγράμματα έτους 1996, που υλοποίησε το Κέντρο Ψυχικής Υγιεινής Πάτρας, σας γνωρίζουμε τα ακόλουθα:

Το ύψος του επιδόματος που έπρεπε να καταβληθεί στους εκπαιδευόμενους είναι ανάλογο με τον αριθμό ωρών του κάθε εγκεκριμένου προγράμματος.

Ο αριθμός των ωρών κυμαίνεται απο 100 - 200 ώρες. Για το λόγο αυτό υπάρχει και διαφοροποίηση ως προς το καταβληθέν επίδομα.

Οσον αφορά την καταβολή του εκπαιδευτικού επιδόματος έτους 1996, για τα προγράμματα που επιδοτούνται από το Ευρωπαϊκό Κοινωνικό Ταμείο, όπως μας γνώρισε το Κέντρο Ψυχικής Υγιεινής Πάτρας, αυτό έχει ήδη καταβληθεί στα 50 εκπαιδευθέντα άτομα.

Ο Υφυπουργός

ΝΙΚΟΣ ΦΑΡΜΑΚΗΣ"

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Παρασκευής, 4 Απριλίου 1997:

Α. Επίκαιρες Ερωτήσεις Πρώτου Κύκλου:

1. Η με αριθμό 974/1-4-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Μαγκριώτη προς τους Υπουργούς Εθνικής Οικονομίας, Οικονομικών και Εθνικής Παιδείας και Θρησκευμάτων, σχετικά με την έλλειψη σχολικών αιθουσών στο Πολεοδομικό Συγκρότημα Θεσσαλονίκης και τη λήψη των αναγκαίων μέτρων.

2. Η με αριθμό 968/31-3-97 επίκαιρη ερώτηση του Βουλευτή της Νέας Δημοκρατίας κ. Γεωργίου Σούρλα προς τους Υπουργούς Εξωτερικών και Υγείας και Πρόνοιας, σχετικά με τη λήψη των αναγκαίων μέτρων αντιμετώπισης των προβλημάτων στα νοσοκομεία των Ιωαννίνων λόγω της κατάστασης στην Αλβανία κ.λπ.

3. Η με αριθμό 985/2-4-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευάγγελου Μπούτα προς τον Υπουργό Εθνικής Οικονομίας και Οικονομικών, σχετικά με την επιστροφή του φόρου προστιθέμενης αξίας στους βαμβακοπαραγωγούς κ.λπ.

4. Η με αριθμό 978/1-4-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Πολιτισμού, σχετικά με τη λήψη των αναγκαίων μέτρων διάσωσης του Αρχαίου Θεάτρου της Ερέτριας κ.λπ.

5. Η με αριθμό 982/1-4-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Δημόσιας Τάξης, σχετικά με τη λήψη των αναγκαίων μέτρων προκειμένου να καλυφθούν οι στοιχειώδεις ανάγκες διατροφής, στέγασης και περίθαλψης Κούρδων πολιτικών προσφύγων που είναι εγκατεστημένοι στην Πάτρα.

Β. Επίκαιρες Ερωτήσεις Δευτέρου Κύκλου:

1. Η με αριθμό 973/1-4-97 επίκαιρη ερώτηση της Βουλευτού του

Πανελληνίου Σοσιαλιστικού Κινήματος κας Ελένης Ανουσάκη προς τον Υπουργό Εμπορικής Ναυτιλίας, σχετικά με τη μείωση των τιμών των εισιτηρίων στα πλοία της γραμμής Πειραιά-Κρήτης κ.λπ.

2. Η με αριθμό 971/1-4-97 επίκαιρη ερώτηση του Βουλευτή της Νέας Δημοκρατίας κ. Εμμανουήλ Κεφαλογιάννη προς την Υπουργό Ανάπτυξης, σχετικά με τις συμβάσεις ανάθεσης δημοσίων έργων, υπηρεσιών και προμηθειών Νομικών Προσώπων Δημοσίου Δικαίου και υπηρεσιών που ανήκουν στο Υπουργείο Ανάπτυξης και έχουν αποσταλεί στο Ελεγκτικό Συνέδριο για έλεγχο νομιμότητας κ.λπ.

3. Η με αριθμό 986/2-4-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ευαγγέλου Μπούτα προς τον Υπουργό Γεωργίας, σχετικά με τη λήψη των αναγκαίων μέτρων επίλυσης προβλημάτων των κτηνοτρόφων.

4. Η με αριθμό 979/1-4-97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Στέλλας Αλφιέρη προς την Υπουργό Ανάπτυξης, σχετικά με την ένταξη της περιοχής του Πειραιά στις φθίνουσες περιοχές, τη δημιουργία δικτύου επιχειρήσεων στη ζώνη Περάματος κ.λπ.

5. -Η με αριθμό 975/1-4-97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με την έναρξη κατασκευής του έργου της ζεύξης Ρίου-Αντιρρίου κ.λπ.

Σελίδα 5374 

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Α. Επίκαιρες Ερωτήσεις Πρώτου Κύκλου:

Πρώτη Επίκαιρη Ερώτηση στην ημερήσια διάταξη είναι η με αριθμό 947/26-3-97 του Βουλευτή του Πανελληνίου Σοσιαλιστικού Κινήματος κ. Ιωάννη Καλαμακίδη προς τον Υπουργό Εσωτερικών, Δημόσιας Διοίκησης και Αποκέντρωσης, σχετικά με τη λήψη των αναγκαίων μέτρων μονιμοποίησης υπαλλήλων που υπηρετούν στις Δημόσιες Επιχειρήσεις 'Υδρευσης-Αποχέτευσης κλπ.

Η επίκαιρη ερώτηση έχει ως εξής:

"Σύμφωνα με τις διατάξεις της παραγράφου 2 του άρθρου 7 του ν. 1069/89 προβλεπόταν η μονιμοποίηση υπαλλήλων που υπηρετούσαν στις Δημόσιες Επιχειρήσεις 'Υδρευσης-Αποχέτευσης, αλλά με την παράγραφο 2 του άρθρου 27 του ν. 2190/1994, οι εν λόγω υπάλληλοι εξαιρέθηκαν της μονιμοποίησης για το λόγο ότι είχαν ήδη μονιμοποιηθεί με το άρθρο 5 του ν. 1874/90 υπό τους όρους και προϋποθέσεις που έθετε η τελευταία αυτή διάταξη. Σχετικές είναι και οι ΠΥΣ 61/89 και 76/89, που κυρώθηκαν με το άρθρο 27 του ν. 2190/94.

'Ετσι, λοιπόν, υπάλληλοι που υπηρετούσαν στις Δημοτικές Επιχειρήσεις 'Υδρευσης-Αποχέτευσης και στη συνέχεια μετετάγησαν στο Δημόσιο, βρίσκονται μέχρι σήμερα να υπηρετούν με σχέση εργασίας ιδιωτικού δικαίου αορίστου χρόνου, καίτοι έχουν υπηρεσία πλέον των δεκαπέντε ετών.

Επειδή το Υπουργείο Εσωτερικών, Δημόσιας Διοίκησης και Αποκέντρωσης με το υπ' αριθμ. ΛΙΔΑΔ/Φ.24/237/27795/19-12-1995 έγγραφό του γνωστοποίησε ότι το θέμα αυτό θ' αντιμετωπισθεί κατά ομοιόμορφο τρόπο σε συνεννόηση με το Υπουργείο Οικονομικών.

Επειδή η μονιμοποίηση των ελαχίστων αυτών υπαλλήλων δεν επιφέρει καμία οικονομική επιβάρυνση, απεναντίας ο Προϋπολογισμός θα έχει όφελος.

Ερωτάται ο κύριος Υπουργός τι απόφαση θα πάρει για το θέμα αυτό".

Ο Υφυπουργός Εσωτερικών, Δημόσιας Διοίκησης και Αποκέντρωσης, κ. Αναστάσιος Μαντέλης έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Είναι μια ενδιαφέρουσα ερώτηση, γιατί δείχνει ανάγλυφα περίπου τις φιλοσοφίες που αναπτύσσονται σ' όλες αυτές τις ιστορίες των μετατάξεων, των μονιμοποιήσεων και των διαφόρων ρυθμίσεων που κάνουμε κάθε φορά.

Πράγματι με το ν. 1069/89 συστήθηκαν οι Δημοτικές Επιχειρήσεις 'Υδρευσης-Αποχέτευσης ως Νομικά Πρόσωπα Ιδιωτικού Δικαίου. Το προσωπικό που δούλευε σ' αυτές τις επιχειρήσεις προ της συστάσεώς των μ' αυτήν τη μορφή και ήταν συνήθως προσωπικό των δήμων και κοινοτήτων και το οποίο είχε σχέση εργασίας ιδιωτικού δικαίου, πέρασε σ' αυτές τις Δημοτικές Επιχειρήσεις, τις Δ.Ε.Υ.Α., ως ιδιωτικού δικαίου αορίστου χρόνου. 

Επομένως και οι επιχειρήσεις και το προσωπικό τους ήταν ιδιωτικού δικαίου. Το 1990, με το ν. 1874, το προσωπικό αυτό μονιμοποιείται και γίνεται προσωπικό των Ο.Τ.Α., γιατί δε θα μπορούσε αλλιώς να μονιμοποιηθεί σε μια επιχείρηση ιδιωτικού δικαίου. Το προσωπικό, λοιπόν, αυτό τρόπο τινά μεταφέρεται στους Ο.Τ.Α, γίνεται μόνιμο προσωπικό των ΟΤΑ και στη συνέχεια αποσπάται πάλι στις Δ.Ε.Υ.Α. 

Στη συνέχεια με το ν. 2190, με το άρθρο 27, όπως μνημονεύει ρητά η συζητούμενη ερώτηση, επαναλαμβάνεται η ίδια διαδικασία. Το προσωπικό αυτό των Δ.Ε.Υ.Α.Π. -υποτίθεται εκείνο που δεν είχε προλάβει να γίνει μέσα στις προθεσμίες που καθόριζε ο ν.1874- έρχεται και γίνεται πάλι προσωπικό των ΟΤΑ, μονιμοποιείται και αποσπάται συνέχεια στις Δ.Ε.Υ.Α.Π.

Η ερώτηση δεν αφορά αυτές τις κατηγορίες του προσωπικού. Προφανώς αφορά εκείνους που ανήκαν στις Δ.Ε.Υ.Α.Π. σε κάποια στιγμή της καριέρας τους και έκαναν μετάταξη στο Δημόσιο με το status, με την υπηρεσιακή κατάσταση την οποία είχαν κατά το χρόνο της μετατάξεως. Δηλαδή, προσωπικό που -ήταν ιδιωτικού δικαίου αορίστου χρόνου στις Δ.Ε.Υ.Α.Π.-κάποια στιγμή μετατάχθηκε στο Δημόσιο. 'Εκανε μια προσωπική επιλογή, στάθμισε τα υπέρ και τα κατά της επιλογής αυτής και κατέληξε ότι το συμφέρει να πάει ως ιδιωτικού δικαίου στο Δημόσιο. Κατόπιν αυτού σήμερα, υπηρετεί στο Δημόσιο με σχέση εργασίας ιδιωτικού δικαίου αορίστου χρόνου. Αυτό το προσωπικό, δεν αντιμετωπίζουμε σήμερα το ενδεχόμενο να το μονιμοποιήσουμε.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Καλαμακίδη, έχετε το λόγο.

ΙΩΑΝΝΗΣ ΚΑΛΑΜΑΚΙΔΗΣ: Κύριε Υφυπουργέ, αφήνετε ορισμένες ελπίδες, βεβαίως, με το να λέτε ότι αυτήν τη στιγμή δεν είναι δυνατόν να αντιμετωπιστεί αυτό το πρόβλημα. 'Ομως, είναι ένα πρόβλημα. Είναι ένας μικρός αριθμός εργαζομένων που εργάζεται σ' αυτές τις επιχειρήσεις, περισσότερο από δεκαπέντε χρόνια και ήδη έχει παγιωθεί μια κατάσταση. 'Ηδη υπήρξε αυτή η ρύθμιση του νόμου που μονιμοποίησε όλους τους υπαλλήλους όλων των κατηγοριών και έχει μείνει έξω από τη μονιμοποίηση ένας πολύ μικρός αριθμός εργαζομένων, οι οποίοι βρίσκονται σήμερα με το καθεστώς της σύμβασης ιδιωτικού δικαίου αορίστου χρόνου και είναι σωστό και δίκαιο αυτός ο μικρός αριθμός να μονιμοποιηθεί. Βέβαια αυτό μπορεί να γίνει χωρίς καμία απολύτως δαπάνη του Προϋπολογισμού. Αυτό τουλάχιστον μας έχει διαβεβαιώσει και το Υπουργείο Οικονομικών και δε βλέπω το λόγο γιατί δε γίνεται μονιμοποίηση.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΑΝΑΣΤΑΣΙΟΣ ΜΑΝΤΕΛΗΣ (Υφυπ. Εσωτερικών, Δημόσιας Διοίκησης και Αποκέντρωσης): Κύριε συνάδελφε, αν μίλαγε κανείς μόνο για το προσωπικό που προέρχεται από τις Δ.Ε.Υ.Α.Π. και έχει μεταταγεί στο Δημόσιο, χωρίς να ξέρω το νούμερο, υποθέτω ότι θα είναι μικρός ο αριθμός. Πόσοι μπορεί να μετατάγησαν από τις Δ.Ε.Υ.Α.Π. στο Δημόσιο; 'Ομως, μιλάμε για προσωπικό που υπηρετεί σήμερα στο Δημόσιο, δε μιλάμε για προσωπικό που υπηρετεί στις Δ.Ε.Υ.Α.Π. Είναι προσωπικό που μέσα στα χρόνια πέρασε από τις Δ.Ε.Υ.Α.Π. στο Δημόσιο με σχέση ιδιωτικού δικαίου αορίστου χρόνου και μάλιστα σε χρόνο προ του 1989, υποθέτω. Γιατί αν αφορούσε μετατάξεις που έγιναν μετά το 1989, με τις ρυθμίσεις των δύο νόμων, που είπαμε, θα είχε ήδη μονιμοποιηθεί, και ως μόνιμος υπάλληλος θα είχε μεταταγεί στο Δημόσιο. Πράγματι, λοιπόν, μπορεί να πρόκειται για έναν μικρό αριθμό. Δεν το ξέρω αυτό, αλλά έτσι θα είναι, όπως το λέτε. 'Ομως, οι ρυθμίσεις δε θα γίνουν και δεν μπορούν να γίνουν μόνο γι'αυτό το προσωπικό, ώστε να λέμε ότι είναι ένα μικρό σύνολο προσώπων. Αν προχωρήσουμε σε μονιμοποιήσεις στο Δημόσιο θα αφορούν όλους όσους έχουν μεταταγεί στο Δημόσιο με σχέση εργασίας ιδιωτικού δικαίου από οποιουδήποτε φορέα.

Επομένως μιλάμε για έναν πολύ μεγάλο αριθμό, και όχι για μικρό, μεταταγέντος προσωπικού στο Δημόσιο, ως προσωπικό ιδιωτικού δικαίου αορίστου χρόνου. Το θέμα αυτό είναι μείζον, και όχι έλασσον. Κάτω, λοιπόν, απ' αυτές τις συνθήκες, σας απάντησα ότι δεν αντιμετωπίζουμε σήμερα αυτό το ενδεχόμενο.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός):Η δεύτερη στην ημερήσια διάταξη με αριθμό 949/26-3-97 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Καραμπίνα προς τον Υπουργό Πολιτισμού, σχετικά με τη λήψη των αναγκαίων μέτρων αναστήλωσης και συντήρησης της Μονής της Παναγίας των Βλαχερνών στην 'Αρτα, διαγράφεται λόγω κωλύματος του ερωτωμένου κυρίου Υπουργού και κατά το άρθρο 132 παρ. 1 έρχεται στη θέση της προς συζήτηση η δεύτερη στην ημερήσια διάταξη επίκαιρη ερώτηση δεύτερου κύκλου, που υπογράφει Βουλευτής της αυτής Κοινοβουλευτικής Ομάδος.

Επομένως, θα συζητηθεί η δεύτερη στην ημερήσια διάταξη

Σελίδα 5375 

με αριθμό 951/28-3-97 επίκαιρη ερώτηση δευτέρου κ. του Βουλευτή της Νέας Δημοκρατίας κυρίου Αθανασίου Νάκου προς τους Υπουργούς Περιβάλλοντος, Χωροταξίας και Δημοσίων 'Εργων και Εργασίας και Κοινωνικών Ασφαλίσεων, σχετικά με τις κινητοποιήσεις της Ελληνικής Ομοσπονδίας Κατασκευαστών και Οικοδομικών Επιχειρήσεων, τον τρόπο υπολογισμού του ημερομισθίου από το 'Ιδρυμα Κοινωνικών Ασφαλίσεων κ.λπ., η οποία έχει ως εξής:

"Η Ελληνική Ομοσπονδία Κατασκευαστών και Οικοδομικών Επιχειρήσεων (Ε.ΟΚ.Ο.Ε.) ύστερα από απόφασή της, μετά από συγκεντρώσεις που έγιναν σε όλη τη Χώρα, θα κλείσει τις οικοδομές για ένα μήνα από τη Δευτέρα 31 Μαρτίου.

Αυτό γιατί, παρ'ό,τι ο άδικος τρόπος υπολογισμού των ημερομισθίων του Ι.Κ.Α. με το υποτιθέμενο αντικειμενικό σύστημα, έχει χαρακτηρισθεί απ'το Συμβούλιο Επικρατείας αντισυνταγματικός εξακολουθεί να ισχύει (απόφαση 3308/96 Α' Τμήματος).

Κατόπιν τούτου ερωτώνται οι κύριοι Υπουργοί: 

1) Γιατί εξακολουθούν να απαιτούν την εφαρμογή του χαρακτηρισθέντος αντισυνταγματικού τρόπου υπολογισμού του Ι.Κ.Α.; Είναι δυνατόν οι αποφάσεις των δικαστηρίων να μη γίνονται σεβαστές; Ποιος ο τρόπος προστασίας του πολίτη σ' αυτές τις περιπτώσεις;

2) Δε γνωρίζουν ότι η οικοδομή, η κινητήριος δύναμη της αγοράς, σ'όλη τη Χώρα, μ' όλες τις παρεπόμενες συνέπειες, βρίσκεται βυθισμένη σε βαθιά κρίση;

3) Σκοπεύουν ή όχι οι κύριοι Υπουργοί να δουν επιτέλους τις επιπτώσεις από την εφαρμογή αυτής της απόφασης και να κάνουν σεβαστή την απόφαση του Ανωτάτου Δικαστηρίου;". Ο Υφυπουργός Εργασίας και Κοινωνικών Ασφαλίσεων κ.Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε Πρόεδρε, όπως είναι γνωστό, με το σύστημα υπολογισμού των ημερών ασφάλισης των οικοδόμων, που καθιερώθηκε με την υπουργική απόφαση 

Φ 212930/10-11-1992, κατ'εξουσιοδότηση της παρ.6 του άρθρου 21 του ν.1902/1990, οι ημέρες ασφάλισης των απασχολουμένων σε οικοδομοτεχνικά έργα προσδιορίζονται πλέον τεκμαρτά. Δεν υπολογίζεται δηλαδή η εργατική δαπάνη, όπως γινόταν μέχρι τότε, επί του προϋπολογισμού του έργου.

Η καθιέρωση αυτού του συστήματος κρίθηκε αναγκαία, γιατί όπως είναι γνωστό σε όλους, η εισφοροδιαφυγή προς το Ι.Κ.Α. ανθεί, αλλά ειδικότερα στις οικοδομές, τόσο οι ιδιοκτήτες, όσο και οι κατασκευαστές χρησιμοποιούν αλλοδαπούς εργάτες χωρίς ασφάλιση, συνταξιούχους χωρίς ασφάλιση και γενικά οι εργοδότες, μετά την κάλυψη των προϋπολογιζομένων εισφορών διαπραγματεύονταν μέχρι την ισχύ αυτής της απόφασης με τους εργαζόμενους, την ασφάλισή τους, με αποτέλεσμα να χάνονται και ασφαλιστικά δικαιώματα των εργαζομένων, αλλά και έσοδα από το Ι.Κ.Α.

Με το νέο τρόπο, οριοθετήθηκαν εκ των προτέρων οι υποχρεώσεις εργοδοτών και ιδιοκτητών, καταργήθηκαν οι συναλλαγές, καταργήθηκε και ο αθέμιτος ανταγωνισμός μεταξύ των οικοδομικών κατασκευαστικών επιχειρήσεων, αφού όλες είναι πλέον υποχρεωμένες να έχουν τις ίδιες ασφαλιστικές υποχρεώσεις απέναντι στο Ι.Κ.Α. 

'Οπως είναι φυσικό, από την πρώτη εφαρμογή αυτής της απόφασης, δημιουργήθηκαν κάποια προβλήματα, δεν είναι, όμως, αληθές αυτό που ισχυρίζεται ο κύριος συνάδελφος, ότι ο τεκμαρτός αυτός τρόπος υπολογισμού των εισφορών για τα οικοδομοτεχνικά έργα κρίθηκε αντισυνταγματικός από το Ανώτατο Δικαστήριο. Κρίθηκε ατελής η απόφαση, επειδή δεν προέβλεπε τελική εκκαθάριση και όχι αντισυνταγματικός ο τεκμαρτός τρόπος προσδιορισμού των εισφορών προς το ΙΚΑ.

Είναι γνωστή η αντίδραση -και έχουμε συζητήσει πολλές φορές στο Υπουργείο γι' αυτό- των κατασκευαστών, είναι, όμως, γνωστή και η επιμονή των εργαζομένων στις οικοδομές να υποστηρίζουν αυτόν τον αντικειμενικό τρόπο υπολογισμού των εισφορών τους.

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υπουργού). 

Θα διαφεύγει ασφαλώς από τον κύριο συνάδελφο, ότι με το άρθρο 23 του ν. 2434/1996, επαναβεβαιώσαμε και εξακολουθεί να ισχύει αυτός ο τεκμαρτός τρόπος υπολογισμού, μετά την απόφαση του Συμβουλίου της Επικρατείας, που μιλούσε για ατέλεια σε εκείνη την απόφασή μας.

Θα διακόψω εδώ για να τοποθετηθεί ο κύριος συνάδελφος και θα συνεχίσω στην δευτερολογία μου, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώσατε την πρωτολογία σας κύριε Υπουργέ.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Ναί, απλά είπα ότι θα διακόψω εδώ.

ΠΡΟΕΔΡΕΥΩΝ (Παναγιώτης Ν. Κρητικός): Δώσατε την εντύπωση ότι επιφυλάσσετε δικαίωμα και εκ της πρωτολογίας από πλευράς χρόνου, γι' αυτό σας είπα ότι τελειώσατε.

Ο κ. Νάκος έχει το λόγο.

ΑΘΑΝΑΣΙΟΣ ΝΑΚΟΣ: Είναι δυνατόν, κύριε Πρόεδρε, πράγματι να μου διαφεύγει η επανεπιβεβαίωση του τρόπου υπολογισμού των εισφορών, του κυρίου Υπουργού, όμως, του διαφεύγει τι γίνεται στις οικοδομές της Χώρας.

Σας διαφεύγει, κύριε Υπουργέ, πρώτον, ότι οι οικοδομικές επιχειρήσεις βρίσκονται σε κατάσταση απόγνωσης, διότι υπάρχουν πολλές επιβαρύνσεις που έχουν μπει, ο Φ.Α.Π., ο ΤΑΠ, ο φόρος συνενώσεως που βάλατε προχθές για τα οικόπεδα, για τη μη εφαρμογή επί δεκαπέντε χρόνια του Φόρου Προστιθέμενης Αξίας. Είναι το μόνο αγαθό που δε συμψηφίζεται, ο Φόρος Προστιθέμενης Αξίας. Και αν οι κατασκευαστές των οικοδομικών έργων περιέλθουν σε απόγνωση, δεν είναι και μεγάλη συμφορά. Το θέμα είναι ότι από αυτές τις επιχειρήσεις εξαρτώνται χιλιάδες επιχειρήσεις, οι οποίες συναρτώνται με το αντικείμενο της κατασκευής των οικοδομών. 'Ολα αυτά οδήγησαν τη στέγη σε ύψη δυσθεώρητα από άποψη τιμής.

Βεβαίως ο πλούσιος, που κάνει βίλες στα πολυτελή προάστια των Αθηνών, δε ενδιαφέρεται για τον τρόπο υπολογισμού του Ι.Κ.Α., αυτό όμως, έχει άμεση επιβάρυνση στα λαϊκότερα στρώματα. Εκεί είναι και ο μεγάλος όγκος των οικοδομών, εκεί είναι που πρέπει να καλυφθούν οι στεγαστικές ανάγκες.

Σας λέω, λοιπόν: Είναι δυνατόν να υπάρχει αυτή η επιβολή, το χαράτσι; Γιατί πρόκειται για χαράτσι, διότι ο τρόπος δεν είναι αντικειμενικός. Και θα σας φέρω ένα παράδειγμα: Πως είναι δυνατόν σε χωριά, σε χίλια μέτρα οικόπεδο, να υπάρχουν ημερομίσθια διαμόρφωσης του αύλιου χώρου; Ξέρετε πόσα μεροκάματα είναι αυτά, διαμόρφωσης του αύλιου χώρου σε χωριά; Να κάνεις ένα σπίτι. Τι κάνει αυτός στο Ριζόμυλο του Νομού Μαγνησίας; Πισίνες κάνει, πλακοστρώσεις; Μπαχτσέ έχει εκεί.

Ξέρετε επίσης, ότι έχει αλλάξει ο τρόπος κατασκευής; Υπάρχουν χωρίσματα με γυψοσανίδες. Πρέπει ο άλλος να κολλήσει μεροκάμματα για κτίσιμο με τούβλα με τον παραδοσιακό τρόπο; Οι συντελεστές είναι μεγάλοι και καλείται η οικοδομή -είναι επιβάρυνση και ομολογήστε το- να πληρώσει αυτούς που τόσα χρόνια βγάζατε συνταξιούχους. Αν ήταν συνταξιούχοι αναπηρίας κανονικοί, δεν θα είχαν τις ικανότητες να δουλεύουν στα γιαπιά. Η Κυβέρνηση η δική σας τους έβγαλε σωρηδόν συνταξιούχους και δημιούργησε τα ελλείμματα του ΙΚΑ.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Και πάρτε τις αναλογικές μελέτες που έχουν γίνει για τα γενικά έξοδα του Ι.Κ.Α., να δείτε πόσοι κάθονται εκεί μέσα και παίζουν και επιβαρύνουν και την οικοδομή και τον Ελληνικό Λαό. Αυτές είναι οι αιτίες και ομολογήστε το.

(Στο σημείο αυτό ακούγεται επανειλημμένα ο προειδοποιητικος ήχος λήξης του χρόνου ομιλίας του κυρίου Βουλευτή).

Αντί να εξυγιάνετε το ΙΚΑ και να βάλετε λογικούς αριθμούς...

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε, κύριε συνάδελφε, υπερβήκατε το χρόνο. Σας παρακαλώ. 

ΑΘΑΝΑΣΙΟΣ ΝΑΚΟΣ: Πρώτη φορά τα σαράντα δευτερόλεπτα αποτελούν...

ΠΡΟΕΔΡΕΥΩΝ (Παναγιώτης Ν. Κρητικός): Ο χρόνος είναι 

Σελίδα 5376 

στα τρία λεπτά, κύριε συνάδελφε.

ΑΘΑΝΑΣΙΟΣ ΝΑΚΟΣ: Τώρα είναι τρία λεπτά, όταν αρχίσατε να φωνάζετε...

ΠΡΟΕΔΡΕΥΩΝ (Παναγιώτης Ν.Κρητικός): Θα υπολογίσω και εγώ τις εισφορές σας και θα σας χρεώσω κατά τον τρόπο που προβλέπει ο Κανονισμός!

ΑΘΑΝΑΣΙΟΣ ΝΑΚΟΣ: 'Αρα, λοιπόν, κύριε Υπουργέ, τα ελλείμματα του ΙΚΑ πάτε να καλύψετε.

ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υφυπουργός έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπ. Εργασίας και Κοινωνικών Ασφαλίσεων): Κύριε συνάδελφε, θέσατε πολλά θέματα, που δεν είναι δυνατόν να απαντηθούν στα πλαίσια του χρόνου μιας επίκαιρης ερώτησης. Μπορείτε να επανέλθετε, αν θέλετε, στη διαδικασία του κοινοβουλευτικού ελέγχου για να τα πούμε.

Αυτό που θέλω να σας πω είναι το εξής: Δεν ξέρω τι λέτε για την οικοδομή και την κρίση που περνάει, αλλά θέλω να σας δώσω ένα απλό στοιχείο από την Εθνική Στατιστική Υπηρεσία της Ελλάδος, που λέει ότι 20,7% αυξήθηκε η οικοδομική δραστηριότητα στο χρόνο που πέρασε. Αυτό για πληροφόρηση. Εγώ δεν έχω κανένα λόγο εκ μέρους του Υπουργείου και της Κυβέρνησης να μπω στην αντίθεση ανάμεσα στους κατασκευαστές και στους εργαζόμενους.

Βέβαιο είναι ένα: Υπάρχει "μαύρη" εργασία, ανασφάλιστη εργασία και αυτό είναι γνωστό σε όλους. 'Οτι δουλεύει η οικοδομή Σάββατο και Κυριακή και τέτοια ένσημα δεν έχουν εμφανιστεί ποτέ στο Ι.Κ.Α. -εκτός αν μου πείτε ότι δε δουλεύει- όλοι το γνωρίζουμε εδώ. Συνεπώς αν υπάρχουν κάποιες διαφορές σε κάποιες ειδικές εργασίες -και αναφερθήκατε σε αυτές- λύνονται με την τελευταία μας απόφαση.

Με τη σύμφωνη γνώμη του ΙΚΑ, μπορούμε να αποφασίζουμε. Αυτό πρέπει να σας είναι γνωστό. Εκεί εκπροσωπούνται κατασκευαστές και εργαζόμενοι, οι κοινωνικοί εταίροι ή οι κοινωνικοί αντίπαλοι, που πρέπει να γίνουν εταίροι. Ας τα βρουν. Εμείς δεν έχουμε κανένα λόγο να αλλάξουμε την απόφαση.

Πάντως, για τα ειδικά κτίρια και για τις ειδικές εργασίες, για τις οποίες μιλάτε, η τελευταία μας απόφαση, Φ21/478/18.3.1997, που είναι στην Εφημερίδα της Κυβερνήσεως για δημοσίευση, λύνει τα προβλήματα. Γνωρίζουμε ότι οι κατασκευαστές επιμένουν στην πτώση του συντελεστή από 1,5 προς ένα τετραγωνικό μέτρο σε λιγότερο. Αλλά αυτό συνολικά δεν μπορεί να συμβεί.

Και δεν μπορεί να συμβεί η μείωση του γενικού συντελεστή, πέραν των ρυθμίσεων δηλαδή που έγιναν για τις ειδικές εργασίες και τις ειδικές κατασκευές, γιατί από τα στοιχεία της διοίκησης του ΙΚΑ, όσο και από παλαιότερη μελέτη του ΤΕΕ για το κόστος των οικοδομών, προκύπτει ότι αυτός ο συντελεστής ανταποκρίνεται στην πραγματική εργατική δαπάνη και δεν ευσταθεί ο ισχυρισμός, που από κάποιους πάλι προβάλλεται, ότι η τεχνολογία προχώρησε τόσο πολύ, ώστε να δικαιολογείται περαιτέρω μείωση αυτού του γενικού συντελεστή.

Απόφαση, επαναλαμβάνω, υπάρχει προς δημοσίευση στην Εφημερίδα της Κυβερνήσεως, που αναφέρεται σε αυτό που έχετε δίκιο να βάζετε, για εργασίες ειδικές, υδροχρωματισμούς, διαμόρφωση αυλείων χώρων κ.λπ. και για τα ειδικά κτίρια.

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε στις Επίκαιρες Ερωτήσεις Πρώτου Κύκλου.

Τρίτη στην ημερήσια διάταξη είναι η με αριθμό 965/31.3.1997 Επίκαιρη Ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Εθνικής Παιδείας και Θρησκευμάτων, σχετικά με την εφαρμογή της εγκυκλίου του Υπουργείου για την αναπλήρωση των χαμένων διδακτικών ωρών από την απεργία των καθηγητών Μέσης Εκπαίδευσης, τις αντιδράσεις των καθηγητών κ.λπ.

Η Επίκαιρη Ερώτηση έχει ως εξής:

"Η σκληρή και αδιάλλακτη στάση της Κυβέρνησης απέναντι στην απεργία και στα δίκαια αιτήματα των καθηγητών, έχει προκαλέσει τεράστια προβλήματα στο χώρο της Δευτεροβάθμιας Εκπαίδευσης, με πρώτα θύματα τους ίδιους τους μαθητές και τις οικογένειές τους. Συνεχίζοντας την μη υπεύθυνη πολιτική της και θέλοντας να περάσει τα μηνύματα των οικονομικών της επιτελείων, ότι η λιτότητα είναι δεδομένη, δημιουργεί νέες εντάσεις στο χώρο των σχολείων. Η εμμονή της στην εγκύκλιο -τελεσίγραφο, με πρόσχημα τη δήθεν αναπλήρωση των χαμένων ωρών, πυροδοτεί εκρηκτικές καταστάσεις, σπρώχνει, αντικειμενικά, τα πράγματα ως το σημείο να χαθεί η χρονιά για χιλιάδες παιδιά του λυκείου και του γυμνασίου, μπερδεύει ακόμα πιο επικίνδυνα το κουβάρι της δημόσιας παιδείας και γεννά, εύλογα, τεράστια ερωτηματικά για τους γενικότερους στόχους αυτών των επιλογών. Η εγκύκλιος αυτή απορρίφθηκε από τους καθηγητές και βρίσκει κατηγορηματικά αντίθετους τους γονείς και τους μαθητές οι οποίοι, εντελώς δικαιολογημένα, προχωρούν ήδη σε διάφορες αγωνιστικές κινητοποιήσεις.

Ερωτάται ο κύριος Υπουργός αν είναι στις προθέσεις της Κυβέρνησης να βρεθεί λύση στο πρόβλημα, στη βάση των προτάσεων των μαθητών και της ΟΛΜΕ ή αναλαμβάνει την τεράστια ευθύνη να χαθεί η χρονιά για χιλιάδες μαθητές, με ό,τι αυτό συνεπάγεται, όχι μόνο για την εκπαίδευση, αλλά γενικότερα για την κοινωνία;"

Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδειας και Θρησκευμάτων: Κύριε Πρόεδρε, κυρία και κύριοι συνάδελφοι, η Κυβέρνηση υπήρξε και διαλλακτική, αλλά και διαλεκτική με τους καθηγητές. Αποτέλεσμα αυτής της συμπεριφοράς της ήταν σε τόσo λίγο χρόνο να κερδίσουν τόσα πολλά, σε σχέση με το παρελθόν, οι εκπαιδευτικοί και ωστόσο, να κρατήσει τόσο πολύ μια απεργία μετά την ικανοποίηση των αιτημάτων.

Δεν θα αναλύσω, εδώ, τους λόγους της παράτασης αυτής της απεργίας, η οποία πραγματικά απορρύθμισε κατά ένα βαθμό την παιδεία, αλλά θα πρέπει να σκεφτούμε ότι, εάν οι εκπαιδευτικοί θεωρούν πως η Κυβέρνηση εφάρμοσε για την περίπτωσή τους πολιτική λιτότητας, τότε αδικούν και την Κυβέρνηση, αλλά περισσότερο τη νοημοσύνη τους.

'Οταν οι αυξήσεις των μισθών τους κυμαίνονται σε ποσοστό 10-16%, με ένα πληθωρισμό που θα κυμανθεί στο τέλος τους έτους μεταξύ 5-6%, τότε τα φτωχά μου οικονομικά, μου λένε πως όχι δεν υπάρχει πολιτική λιτότητας, αλλά υπάρχει μία αύξηση τεράστια σε σχέση με τον πληθωρισμό. Και ποσοτικά, οι αυξήσεις αυτές θα κυμανθούν από τετρακόσιες είκοσι χιλιάδες δραχμές ετησίως, ακαθάριστα για τον πρωτοδιοριζόμενο, εώς ένα εκατομμύριο για τον καθηγητή, ο οποίος έχει είκοσι πέντε και άνω έτη υπηρεσιακής ηλικίας.

Η Κυβέρνηση δεν απηύθυνε τελεσίγραφο προς τους εκπαιδευτικούς. Τα μέτρα της εγκυκλίου, ήταν απλούστατα, η εξειδίκευση της δέσμης μέτρων, που ανακοινώθηκε κατά την πέμπτη μέρα της απεργίας, δηλαδή περίπου δύο εβδομάδες πριν από τη λήξη της απεργίας, που σημαίνει ότι είχε ωριμάσει στη σκέψη και των καθηγητών και των γονέων και των μαθητών, ποια ήταν τα γενικά μέτρα που θα εφαρμόζονταν για την αναπλήρωση της διδακτέας ύλης, μετά τη λήξη της απεργίας.

'Εγινε διάλογος με την ΟΛΜΕ, πριν το Υπουργείο στείλει αυτή την εγκύκλιο και η εγκύκλιος αυτή είναι απόφαση κανονιστικού χαρακτήρα, με το στοιχείο της απόλυτης υποχρεωτικότητας για τους καθηγητές. Κανένας δεν έχει το δικαίωμα, ούτε να την αρνηθεί, αλλά ούτε και να την αμφισβητήσει, πολύ περισσότερο η ΟΛΜΕ, που δεν έχει το δικαίωμα να υποκινεί τους καθηγητές σε στάση και αντίσταση, εναντίον μιας εγκυκλίου, η οποία παρέχει τα εχέγγυα, για μια ουσιαστική αναπλήρωση της διδακτέας ύλης.

Μετά το διάλογο με την ΟΛΜΕ, συμφωνήσαμε στα εξής σημεία. Οι γενικές εξετάσεις να γίνουν στις 25.6.1997 και να μην υπολογιστούν οι απουσίες κατά τη διάρκεια της απεργίας. Διαφωνήσαμε στο μήκος του χρόνου της παράτασης του διδακτικού έτους, 20.6.97 είπε η ΟΛΜΕ, 6.6.97 εμείς. Διαφωνήσαμε, διότι η ΟΛΜΕ ήθελε κατάργηση των προαγωγικών 

Σελίδα 5377 

και απολυτηρίων εξετάσεων και διαφωνήσαμε στην περικοπή της ύλης των γενικών εξετάσεων. Επικαλεστήκαμε και νομικά, αλλά κυρίως παιδαγωγικά και ουσιαστικά επιχειρήματα.

Θα συνεχίσω, κύριε Πρόεδρε, μετά. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Θα συνεχίσετε στη δευτερολογία σας.

Ο κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, όσο περνάνε οι μέρες, τόσο συνειδητοποιείται το μέγεθος της καταστροφής, όπως εμείς το εκτιμάμε.

Η χρονιά για πολλούς μαθητές επί της ουσίας -και είμαι γονιός, κύριε Υφυπουργέ- μάλλον χάθηκε. Αυτό είναι κάτι παραπάνω από λάθος. 'Οταν κλέβεις στην ουσία ένα χρόνο από τα παιδιά, ένα χρόνο από το μέλλον τους, γεννιέται μεγάλο πολιτικό, οικονομικό, κοινωνικό, ηθικό ζήτημα. Ούτε οι φραστικές υπερβολές, ούτε οι εγκύκλιοι, ούτε τα διατάγματα μπορούν να κρύψουν αυτό καθαυτό το γεγονός.

Είναι κωμικό να υποστηρίζει κανείς ότι θα αναπληρωθούν οι ώρες, πολύ περισσότερο με τη γενικότερη κατάσταση, η οποία διαμορφώθηκε. Επομένως, πρέπει να βρεθούν τρόποι, ώστε να περιοριστεί το μέγεθος της καταστροφής. Και οι απειλές, η καταστροφή, η αλαζονεία δεν είναι, κατά τη γνώμη μας, οι καλύτεροι τρόποι. 

Οι προτάσεις των καθηγητών και των μαθητών και των γονιών ήταν μια ορθή αντιμετώπιση του προβλήματος στις τωρινές συνθήκες. 'Οσο και αν ισχυρίζονται οι προπαγανδιστές των οικονομικών επιτελείων της Κυβέρνησης, οι απερίγραπτοι, κατά την άποψή μας, δραχμοφονιάδες ότι η απεργία των καθηγητών ήταν συντεχνιακού χαρακτήρα, το σπυρί έσπασε. Το μεγάλο διαχρονικό πρόβλημα της παιδείας, της άρρωστης κατάστασης, αναδείχθηκε σε όλη του την έκταση. Και αυτό θα πλανιέται συνέχεια πάνω από τα κεφάλια των μαθητών, των γονιών, των καθηγητών, θα οξύνεται στο βαθμό που δεν παίρνονται μέτρα έξω από τα πλαίσια των αποφάσεων των υπερεθνικών κέντρων. 

Και μια και ο λόγος για οικονομικά, να σημειώσουμε ότι οι απώλειες από την επίμονη άρνηση των οικονομικών επιτελείων της Κυβέρνησης, είναι πολλαπλάσιες από τα κέρδη. Απλά, θέλατε σαν Κυβέρνηση να περάσετε το μήνυμα, όμως μην ξεχνάτε ότι μήνυμα πέρασε και ο Ηρόστρατος.

Με την πολιτική σας, με την πολιτική των οικονομικών επιτελείων της Κυβέρνησης, με την πολιτική του κ. Σημίτη ανοίξατε πολλούς λογαριασμούς και αυτοί οι λογαριασμοί δεν μπορούν να μην εξοφληθούν. Στις συνειδήσεις των μαθητών, των γονιών και των καθηγητών καταγράφτηκε το χρέος. Ας μην ξεχάσουν αυτό το χρέος.

Εμείς θα κάνουμε ό,τι περνάει από το χέρι μας να εξοφληθούν αυτοί οι λογαριασμοί. Θα επιμείνουμε στην πρότασή μας για τη συγκρότηση μετώπου πάλι στο χώρο της παιδείας από τους γονείς, τους μαθητές, τους καθηγητές. Τα γεγονότα βεβαιώνουν ότι η πρόταση είναι ορθή και μπορεί να γίνει, αν παραμεριστούν οι επιμέρους διαφορές, αν κατανοηθεί ότι το ζήτημα της παιδείας δεν είναι μόνο παρόν, αλλά κυρίως μέλλον.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ τελειώνετε.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Τελειώνω, κύριε Πρόεδρε.

Αν κατανοηθεί ότι τα παιδιά μας μπορούν και πρέπει να ζήσουν σε ένα καλύτερο αύριο και προς αυτήν την κατεύθυνση, όσοι πιστοί ας προσέλθουν.

ΠΡΟΕΔΡΕΥΩΝ (Παναγιώτης Ν.Κρητικός): O κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, η εγκύκλιος αυτή, δεν έχει ούτε εκβιαστικό, ούτε απολυταρχικό χαρακτήρα, όπως ισχυρίστηκαν οι εκπρόσωποι της ΟΛΜΕ και όπως επαναλαμβάνεται και μέσα σ'αυτήν την Αίθουσα. Είναι μια εγκύκλιος που δεν παρέχει προφανώς διακριτική ευχέρεια εκτέλεσης, παρέχει, όμως, δυνατότητες ευχερειών εφαρμογής, διότι μπορούν να επιλέξουν οι εκπαιδευτικοί μετά από συνεννόηση με τους συλλόγους γονέων και κηδεμόνων και τις μαθητικές κοινότητες, πηγές άντλησης χρόνου και μεθόδους αναδιάταξης και ανασύνθεσης της ύλης και κατανομής της μέσα στο δεδομένο χρονικό πλαίσιο.

Σχηματικά θα σας πω το εξής: Με τα μέτρα που προτείνει αυτή η εγκύκλιος εξοικονομούνται δεκαεννέα (19) διδακτικές ημέρες. Αυτά όλα τα απορρίπτει η ΟΛΜΕ. Με το μέτρο που προτείνει η ΟΛΜΕ, δηλ. παράταση μέχρι 20 Ιουνίου του διδακτικού έτους, εξασφαλίζονται μόνο εννέα (9) διδακτικές ημέρες. Η διαφορά μας είναι δέκα διδακτικές ημέρες. Είτε αφαιρεθούν τα Σάββατα στη μια περίπτωση, είτε αφαιρεθεί η πρόσθετη ώρα στην άλλη περίπτωση, με ένα εναλλακτικό σύστημα εφαρμογής, πάλι ο χρόνος που προτείνει το Υπουργείο είναι τουλάχιστον έντεκα διδακτικές ημέρες επιπλέον σε σχέση με την ΟΛΜΕ, χωρίς όμως να καταργήσουμε και τις προαγωγικές και τις απολυτήριες εξετάσεις, δηλαδή ολοκληρώνοντας τον εκπαιδευτικό στόχο που έχει δύο σκέλη και τη διδασκαλία της διδακτέας ύλης, αλλά και την αξιολόγηση του μαθητή. Γι'αυτό λοιπόν λέμε ότι δεν σώζουμε απλώς το διδακτικό έτος, σώζουμε και την ουσία του διδακτικού έτους που είναι και η διδαχή και η αξιολόγηση του μαθητή.

Δεν θα επανέλθω στα θέματα των οικονομικών επιτελείων. Εγώ ήμουν ουσιαστικός και είπα τι θα πάρει στην τσέπη του ο εκπαιδευτικός. Οι δάσκαλοι το κατάλαβαν νωρίτερα. Οι καθηγητές, είτε άργησαν να το καταλάβουν, είτε δεν ήθελαν να το καταλάβουν. Εγώ ασπάζομαι τη δεύτερη άποψη ότι δεν ήθελαν να το καταλάβουν. 

Θα ήθελα να κλείσω με μια παρατήρηση. Γιατί παίρνετε πάντοτε ως δεδομένο ότι μόνο η Κυβέρνηση κάνει λάθη και ποτέ η ΟΛΜΕ ή οποιοδήποτε συνδικαλιστικό όργανο; Η Κυβέρνηση συνεργάστηκε με την ΟΛΜΕ στα πλαίσια όμως μιας οριοθετημένης συνεργασίας. Δεν κυβερνά η ΟΛΜΕ, δεν έχει την ευθύνη της κυβερνητικής και εκπαιδευτικής πολιτικής η ΟΛΜΕ. Η ΟΛΜΕ κάνει προτάσεις, έχει απόψεις, τις συζητούμε, αλλά αποφασίζουμε εμείς τελικά. Και πράγματι, αγαπητέ συνάδελφε, αναλαμβάνει η Κυβέρνηση την ευθύνη της μη απώλειας του διδακτικού έτους. Ευχαριστώ πολύ.

ΠΡΟΕΔΡΕΥΩΝ(Παναγιώτης Ν.Κρητικός): Εισερχόμαστε στη συζήτηση της πέμπτης στην ημερήσια διάταξη με αριθμό 953/28-3-97 Επίκαιρης Ερώτησης του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τους Υπουργούς Περιβάλλοντος Χωροταξίας και Δημοσίων 'Εργων, Εργασίας και Κοινωνικών Ασφαλίσεων, Εθνικής Οικονομίας και Οικονομικών, σχετικά με τη λήψη μέτρων κατασκευής των αναγκαίων έργων για την οικονομική ανάπτυξη του Νομού Αιτωλοακαρνανίας κ.λπ.

Η Επίκαιρη Ερώτηση έχει ως εξής:

"Η Αιτωλοακαρνανία, ένας από τους πιο μεγάλους σε πληθυσμό και έκταση Νομούς της Χώρας, βρίσκεται αυτήν την ώρα σε δεινή οικονομική κατάσταση. Σήμερα, έχει μεγάλη ανεργία, υποαπασχόληση και φτώχεια. Η περιοχή ερημώνει, διότι οι κάτοικοί της εγκαταλείπουν ομαδικά τα χωριά τους και τρέπονται στα αστικά κέντρα για αναζήτηση κάποιας εργασίας.

Νομός με τεράστιες δυνατότητες ανάπτυξης θα μπορούσε να βγει από την κρίση, αν δινόταν προτεραιότητα στην κατασκευή τριών βασικών αρδευτικών έργων, ήτοι του Πεδινού Βάλτου, των Αχυρών Ξηρομέρου και της Ορεινής Τριχωνίδας, καθώς και στην κατασκευή του Λιμανιού στο Πλατυγιάλι Αστακού και του οδικού δικτύου στο νομό που είναι προπολεμικό. Εν όψει όλων αυτών:

Ερωτώνται οι κύριοι Υπουργοί: Η Κυβέρνηση πρόκειται άμεσα να αντιμετωπίσει το πρόβλημα της φτώχειας που μαστίζει τον νομό με την επίσπευση κατασκευής των έργων που αναφέρθηκαν πιο πάνω;

Η Κυβέρνηση πρόκειται να αναλάβει πρωτοβουλία, ώστε ο Νομός να ενταχθεί σε ειδικό πρόγραμμα οικονομικής στήριξης και ενίσχυσης για ανάπτυξη από τα Ταμεία της Ενωμένης Ευρώπης;".

Ο Υφυπουργός Περιβάλλοντος, Χωροταξίας και Δημοσίων

Σελίδα 5378 

'Εργων κ. Χρήστος Βερελής έχει το λόγο.

ΧΡΗΣΤΟΣ ΒΕΡΕΛΗΣ (Yφυπ. ΠΕ.ΧΩ.Δ.Ε.): Κύριε Πρόεδρε, κύριοι συνάδελφο, η 

Ερώτηση του συναδέλφου κ.Καρακώστα βεβαίως έχει ένα ευρύτατο αντικείμενο και ένα ευρύτατο πεδίο. Αφορά -θα μου επιτρέψετε να διευρύνω την ερώτησή του- τη γενικότερη ανάπτυξη και την προβληματική, η οποία υπάρχει γύρω από την ανάπτυξη, της Δυτικής Ελλάδας.

Είναι γνωστό, στατιστικά αποδεδειγμένο μετρούμενο μέσα από τα εισοδήματα, ότι η Xώρα έχει μία ανάπτυξη, η οποία είναι προς την πλευρά του ανατολικού άξονα, βεβαίως με καλύτερες υποδομές και με περισσότερες εγκαταστάσεις θέσεων εργασίας, ενώ στη δυτική πλευρά της Xώρας υπάρχει μία εικόνα, η οποία στερείται καταφανώς των υποδομών, που θα επέτρεπαν να έχουμε την αντίστοιχη ανάπτυξη. Υπάρχει μία πραγματικότητα, η οποία έφερε μία εικόνα διαφοροποίησης. Υπάρχουν διαφορετικές εξελίξεις, οι οποίες οδηγούν στην αναγκαιότητα ανάπτυξης της Δυτικής Ελλάδας. Υπάρχει μία ανάπτυξη μιας νέας τεχνολογίας που κάνει την επικοινωνία της Xώρας μας με τη Δυτική Ευρώπη περισσότερο δια της θαλάσσιας οδού, παρά δια των οδικών αξόνων. 'Ετσι, αναπτύσσονται σαν πύλες της Χώρας τα λιμάνια της Δυτικής Ελλάδος, η Πάτρα, η Ηγουμενίτσα και πιστεύω και το Πλατυγιάλι, του οποίου την ευθύνη έχει η ΕΤΒΑ, γρήγορα θα βρει και εδώ το δρόμο της λειτουργίας της ανάπτυξης.

'Ετσι, λοιπόν, πιστεύω ότι μέσα σε ένα διάστημα λίγων ετών η εικόνα της Δυτικής Ελλάδας θα αρχίσει ουσιαστικά να αναστρέφεται. Θα ήθελα για παράδειγμα και στα πλαίσια μιας ολιγόλεπτης συζήτησης που δίνει η διαδικασία της επίκαιρης ερώτησης -βεβαίως δεν είναι δυνατόν να γίνει όλη η συζήτηση, θα ήταν μάλλον ένα θέμα μιας ολόκληρης επερώτησης που θα μπορούσε να καλύψει το θέμα- να αναφέρω αθροιστικά τα έργα, τα οποία έχουν προγραμματιστεί από το ΥΠΕΧΩΔΕ για να μείνω στο Υπουργείο, στο οποίο βρίσκομαι εγώ και που πιστεύω ότι θα δώσουν μία δυνατότητα αναστροφής στη Δυτική Ελλάδα. Είναι το Ρίο-Αντίρριο, του οποίου θα αρχίσουν οι εργασίες για την κατασκευή του εργοταξίου που θα γίνει από την πλευρά του Αντιρρίου μέσα στους επόμενους μήνες. Είναι το έργο του Ακτίου Πρεβέζης το οποίο έχει προχωρήσει, βρίσκεται πάνω από το 30% και το οποίο θα δώσει μία καλύτερη οδική σύνδεση με τη Δυτική πλευρά του Νομού και με τη λεγόμενη Ιόνια Οδό. Είναι η παράκαμψη του Αγρινίου, ένα έργο του οποίου η πραγμάτωση έχει ήδη εξασφαλιστεί, έχει διακηρυχθεί το πρώτο κομμάτι του έργου για 13,5 χιλιόμετρα και ο εργολάβος θα εγκατασταθεί εντός του θέρους και θα αρχίσουν οι εργασίες. Ειναι το έργο των Αχυρών, το οποίο γνωρίζετε ότι ήδη έχει διασφαλιστεί, 500 εκατ. έχουν εγγραφεί για το 1997 και το έργο θα αρχίσει να υλοποιείται μέσα στο επόμενο τρίμηνο, διότι έχει βρεθεί πλέον στο τελικό στάδιο ο διαγωνισμός. Είναι το Κανάλι του Βάλτου, του οποίου ο διαγωνισμός έγινε πριν από λίγες μέρες. 'Ενα έργο περίπου τεσσάρων δισεκατομμυρίων δραχμών προϋπολογισμού. Είναι μία σειρά από έργα οδικά της περιοχής, 300 εκατομμύρια για το Ξηρόμερο, είναι μία σειρά από άλλα έργα και από μελέτες κυρίως για την ένταξη του Δυτικού άξονα, σε σχέση με τη διάβαση Ακτίου-Πρεβέζης.

Αυτή η συνολικότερη πολιτική, για να δώσω ένα παράδειγμα, οδηγεί στο να υπάρχει σε προγραμματισμό και να είναι υλοποιήσημη τα επόμενα χρόνια, ο λεγόμενος Δυτικός άξονας, η Ιόνια Οδός. Με πρόταση του ΥΠΕΧΩΔΕ, και αυτό ήθελα να το ανακοινώσω στη Βουλή, ήδη τέσσερα δισεκατομμύρια δραχμών έχουν ενταχθεί για να ολοκληρωθεί η οριστική και τελική μελέτη του άξονα από Αντίρριο-Γιάννενα-Κακαβιά.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε και κύριε Υπουργέ, ενώ αποδέχεσθε το πρόβλημα της Δυτικής Ελλάδας και συγκεκριμένα και ειδικότερα τη φτώχεια του Νομού Αιτωλοακαρνανίας, που κατάγεσθε και σεις από εκεί όπως και εγώ, ένα δεν καταλαβαίνω όμως, και το έφερα σε επίκαιρη ερώτηση στη Βουλή για να δώσω τη διάσταση, ότι η Αιτωλοακαρνανία αυτή τη στιγμή σημαίνει τον κώδωνα του κινδύνου, πνέει τα λοίσθια, υπάρχει μεγάλη φτώχεια. Δηλαδή αργοπεθαίνει, κύριε Υπουργέ. Και αναφερθήκατε σε έργα. Επίσης ακούμε ότι δημοπρατούνται έργα, προγραμματίζονται έργα, αλλά έργα δεν βλέπουμε. 'Εστω ένα έργο, να δώσει κάποιες θέσεις εργασίας. Δεχόμαστε καθημερινώς πολίτες που λένε ότι δεν έχουν μεροκάματο να ζήσει η οικογένειά τους. Τι θα γίνει επιτέλους; Αρχίστε ένα έργο να απασχοληθούν κάποιοι άνθρωποι. Δεν μπορεί να κάθεστε έτσι, πρέπει να ανησυχείτε και σεις. Και ξέρω, ότι το βλέπετε το πρόβλημα, αλλά δεν ξέρω γιατί δεν το αντιμετωπίζει η Κυβέρνηση. Είναι συνολικό το πρόβλημα, δεν είναι προσωπικό δικό σας, θέλετε και σεις, αλλά απευθυνθείτε στον κύριο Πρωθυπουργό.

Και σας ζήτησα το εξής: Μήπως πρέπει να ενταχθεί σε ένα πρόγραμμα στήριξης από τα ταμεία της ΕΟΚ, όπως έγινε με το Νομό Ευρυτανίας; Ο Νομός Αιτωλοακαρνανίας, πραγματικά σας λέγω, βρίσκεται σε άθλια οικονομική κατάσταση. Ο κόσμος εγκαταλείπει την ύπαιθρο και έρχεται στην Αθήνα. Τι θα κάνουν εδώ που θα έλθουν; Θα απογυμνώσουμε τα χωριά μας; Και να έλθουν να κάνουν εδώ τι; Θα τους δώσετε εργασία; Ούτε εδώ βρίσκουν εργασία. Κλέφτες θα γίνουν, θα έχουμε εγκληματικότητα. 

'Ενα έργο ζητούν, κύριε Υπουργέ. Κάντε ένα έργο. 'Εστω να αρχίσει αυτό το περιβόητο έργο της ζεύξης Ρίου - Αντιρρίου, για το οποίο έχω την Παρασκευή καταθέσει ερώτηση. 

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός κ. Βερελής έχει το λόγο.

ΧΡΗΣΤΟΣ ΒΕΡΕΛΗΣ (Υφυπ. ΠΕ.ΧΩ.Δ.Ε.): Κύριε συνάδελφε, ελπίζω ότι από τα Πρακτικά θα μπορέσετε να διαπιστώσετε τη συνολικότερη απάντηση, την οποία ήδη σας έδωσα. Και θέλουμε και μπορούμε. Τα έργα ήδη έχουν οριοθετηθεί και ένα μέρος απ' αυτά βρίσκεται στο στάδιο εκκίνησης.

Θα ήθελα με την ευκαιρία να σας πω, επειδή αναφέρεσθε σε ευρωπαϊκά ταμεία, ότι το Ταμείο Συνοχής για την περιοχή της ορεινής Ναυπακτίας έχει εγκρίνει συγκεκριμένο ποσό γι' αυτά τα έργα και μέρος αυτών έχει ξεκινήσει. Μιλάμε για έργα οδοποιϊας, τα οποία συνδέονται με το φράγμα του Ευήνου, ένα έργο, το οποίο, όπως γνωρίζετε, έχει ήδη προχωρήσει, υπήρξε μία κρίση με τον εργολάβο, υποχώρησε ο εργολάβος και το έργο αυτό βρίσκεται πλέον στο περαιούσθαι και πιστεύω ότι θα δώσει, με τα οδικά έργα της περιοχής μία δυνατότητα ανάπτυξης της ορεινής Ναυπακτίας.

Θα ήθελα, όμως, με πολύ λίγα λόγια να σας πω και για άλλα έργα, τα οποία γίνονται αυτήν τη στιγμή, όπως είναι η παράκαμψη της Ναυπάκτου, όπου η πρώτη εργολαβία, προϋπολογισμού δύο δισεκατομμυρίων οκτακοσίων εκατομμυρίων δραχμών υλοποιείται. Παρά τις αστοχίες του παρελθόντος ήδη η βελτίωση της οδού Αγρινίου - Καρπενησίου, προϋπολογισμού πεντακοσίων εκατομμυρίων περαιούται τον Απρίλιο. Η Παραϊόνιος οδός, προϋπολογισμού τεσσάρων δισεκατομμυρίων που έχει ήδη δημοπρατηθεί το τμήμα Πλατυγιάλι - Λεσίνι, προϋπολογισμού δύο δισεκατομμύριων τριακοσίων εκατομμυρίων δραχμών, έχει επίσης δημοπρατηθεί και κατασκευάζεται το τμήμα από διασταύρωση προς Πλατυγιάλι και 'Αγιο Δημήτριο. 'Εχει εκπονηθεί η οριστική μελέτη οδοποιϊας από Αστακό ως τον ποταμό Αχελώο, δεκαπέντε χιλιομέτρων. 'Εχει εκπονηθεί προμελέτη οδοποιϊας για το τμήμα από Λεσίνι μέχρι την παράκαμψη Αγρινίου, μήκους ενός χιλιομέτρου. 'Εχει εκπονηθεί προμελέτη οδοποιϊας σε επίπεδο δέκα επτά χιλιομέτρων για το τμήμα Αστακός-Μύτικας, έχει γίνει ο διαγωνισμός, έχει εγκατασταθεί ο εργολάβος και ολοκληρώνεται μέχρι το καλοκαίρι η οδός Συκιάς - Ματαράγκας - Μακρυνούς προϋπολογισμού πεντακοσίων εκατομμυρίων δραχμών...

ΙΩΑΝΝΗΣ ΚΑΡΑΚΩΣΤΑΣ: Είμαστε πλούσιοι τότε, κύριε Υπουργέ, με τόσα έργα.

ΠΡΟΕΔΡΕΥΩΝ (Παναγιώτης Ν. Κρητικός): Αυτά δεν τα γράψατε, κύριε Καρακώστα, στην ερώτησή σας. 

ΧΡΗΣΤΟΣ ΒΕΡΕΛΗΣ (Υφυπ. ΠΕ.ΧΩ.Δ.Ε.): Νομίζω ότι έχει 

Σελίδα 5379 

τη δυνατότητα ο κ. Καρακώστας, ο οποίος είναι επιμελέστατος στην κατάθεση επίκαιρων ερωτήσεων, να επανέλθει και να του πούμε συγκεκριμένα πράγματα για όλα αυτά τα έργα.

ΠΡΟΕΔΡΕΥΩΝ (Παναγιώτης Ν. Κρητικός): Θα διαμαρτυρηθούν όμως οι άλλοι συνάδελφοι.

ΧΡΗΣΤΟΣ ΒΕΡΕΛΗΣ (Υφυπ. ΠΕ.ΧΩ.Δ.Ε.): Μία επίσκεψη, κύριε Καρακώστα, σε όλα αυτά τα μέρη και μια συζήτηση, θα σας πείσει περισσότερο.

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση των επικαίρων ερωτήσεων δευτέρου κύκλου.

Πρώτη στην ημερήσια διάταξη είναι η με αριθμό 955/31.3.97 επίκαιρη ερώτηση της Βουλευτού του Πανελληνίου Σοσιαλιστικού Κινήματος κας Ελένης Ανουσάκη προς τον Υπουργό Υγείας και Πρόνοιας, σχετικά με τον πρόσφατο θάνατο νεαρής γυναίκας από αλλεργικό σοκ που προκλήθηκε από χορήγηση φαρμάκου, τον έλεγχο των φαρμάκων που διοχετεύονται στην αγορά κ.λπ.

Η επίκαιρη ερώτηση έχει ως εξής:

"'Ολη η Ελλάδα συγκλονίστηκε από τον άδικο και αιφνίδιο θάνατο της άτυχης κοπέλας από αλλεργικό σοκ, που προκλήθηκε από χορήγηση φαρμάκου. Η πρόσφατη αυτή τραγική περίπτωση ήλθε να προστεθεί στην αλυσίδα των θανάτων από φάρμακα, που δίνονται πολλές φορές χωρίς ιατρική συνταγή.

Χιλιάδες άνθρωποι καθημερινά παίρνουν φάρμακα και κυρίως οι γυναίκες που βομβαρδιζόμαστε από διαφημίσεις για το πρόσωπο, το σώμα, τα μαλλιά και ό,τι άλλο. 

Στην αγορά κυκλοφορούν φάρμακα και παρασκευάσματα που διαφημίζονται ως ελιξίρια νεότητας, ευεξίας, θεραπείας κάθε είδους παθήσεως και με δυσανάγνωστες πολλές φορές οδηγίες χρήσεως, καταναλώνονται από τους συμπολίτες μας χωρίς ιδιαίτερο έλεγχο και προσοχή.

Ερωτάται ο κύριος Υφυπουργός Υγείας, Πρόνοιας:

Πόσο έγκυρος και αξιόπιστος είναι ο έλεγχος των φαρμάκων που διοχετεύονται στην αγορά;

Με ποιο τρόπο η Πολιτεία είναι σε θέση να προστατεύσει τους πολίτες από την ασυδοσία ανεξέλεγκτων εμπόρων και την φαρμακομανία ορισμένων ανθρώπων;

Τι μέτρα θα λάβει η Πολιτεία για την αντιμετώπιση του σοβαρού αυτού θέματος;"

Ο Υφυπουργός Υγείας και Πρόνοιας, κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κυρίες και κύριοι συνάδελφοι, αφού εκφράσω τη λύπη μου για το ατυχές περιστατικό της νέας κοπέλλας, η οποία βρήκε πρόσφατα το θάνατο μέσα σε νοσοκομείο, θέλω να ενημέρωσω την κυρία συνάδελφο και το Κοινοβούλιο για τα πραγματικά περιστατικά, όπως έχουν μέχρι αυτήν τη στιγμή.

Η ασθενής Ελευθερία Νικολοπούλου, παρουσίασε εξάνθημα πιθανής αλλεργικής αιτιολογίας μετά από αναφερόμενη λήψη φαρμάκων πριμπεράν, σεπτρίν και αλμόρα και γρήγορα μετέπεσε σε συγχυτικοδιεγερτική κατάσταση και κατέληξε, αφού μετέπεσε σε κώμα. Ως αιτία θανάτου αναφέρεται στην ιατροδικαστική έκθεση πνιγμονή από εισρόφηση αναχθέντος γαστρικού περιεχομένου. Αναμένονται όμως τα αποτελέσματα και των άλλων τοξικολογικών και παθολογοανατομικών εξετάσεων για οριστική αξιολόγηση του περιστατικού από τον ΕΟΦ, δια της ειδικής επιτροπής, της λεγόμενης "Επιτροπής Φαρμακοεπαγρύπνσης". Προς το παρόν ο ΕΟΦ έχει τα στοιχεία από τα δύο νοσοκομεία, την ιατροδικαστική έκθεση και αναμένει, όπως είπα, τις παραπάνω απαντήσεις. Ανέφερε δε αμέσως το περιστατικό στο Κέντρο Διεθνούς Ελέγχου του Παγκόσμιου Οργανισμού Υγείας στην Ουψάλα.

Σε κάθε περίπτωση, ακόμα και αν ο θάνατος οφείλεται σε αλλεργική αντίδραση, αποτελεί εντελώς άσχετο θέμα η ποιότητα των φαρμάκων. Αλλεργική αντίδραση, κυρία συνάδελφε, μπορεί να εμφανιστεί με τη λήψη πάμπολλων φαρμάκων. Κλασσική περίπτωση είναι της πενικιλίνης, της ασπιρίνης. Εκατό φορές μπορεί να πάρει ένας άνθρωπος ασπιρίνη και να αντιδράσει στην εκατοστή πρώτη λήψη. Και είναι δυνατόν, αυτές οι αντιδράσεις να είναι ακόμα και θανατηφόρες. Στο συγκεκριμένο φάρμακο, στο οποίο δυστυχώς απεδόθη ο θάνατος, δεν υπάρχει ούτε τεστ ευαισθησίας και η πιθανότητα ατυχήματος είναι μια στο εκατομμύριο συνταγών.

Τα φάρμακα αποτελούν προϊόντα και λόγω του ιδιαίτερου χαρακτήρα τους ελέγχονται υποχρεωτικά σε κάθε παρτίδα παραγωγής τους. Εκτός αυτού, ο Ε.Ο.Φ. επιθεωρεί όλα τα φαρμακευτικά εργοστάσια κάθε χρόνο και διεξάγει στα εργαστήριά του εκατοντάδες δειγματοληπτικούς ελέγχους.

Οι κίνδυνοι από τα φάρμακα είναι υπαρκτοί. Ανεπιθύμητες ενέργειες, ενδεχομένως και βαριές, ενδεχομένως, στο ποσοστό που σας είπα, ακόμα και ο θάνατος, περιγράφονται στα ένθετα φύλλα των οδηγιών, μέσα στα κυτία. Ελαχιστοποιούνται μόνο με τη σωστή τους χρήση, όσο είναι δυνατόν και αν είναι δυνατόν και υπό ιατρική παρακολούθηση. 'Ενα καλό ιστορικό που παίρνει ο γιατρός, μια καλή ενημέρωση που θα δώσει ο ίδιος ο ασθενής, νομίζω, ότι ελαχιστοποιούν τους κινδύνους, που έτσι ή αλλιώς υπάρχουν. Και υπάρχουν, όχι μόνο στη Χώρα μας, βεβαίως, αλλά και σε όλες τις χώρες του κόσμου, γιατί αυτά τα στοιχεία που σας ανέφερα προέρχονται από διεθνείς στατιστικές.

ΠΡΟΕΔΡΕΥΩΝ (Παναγιώτης Ν.Κρητικός): Η κα Ανουσάκη έχει το λόγο.

ΕΛΕΝΗ ΑΝΟΥΣΑΚΗ: Κύριοι συνάδελφοι, ψηφίσαμε πρόσφατα το νόμο για τον Συνήγορο του Πολίτη. Κάνω εδώ το Συνήγορο του πολίτη και φέρνω εδώ αυτό το κορυφαίο θέμα της ασυνειδησίας και της Κυβέρνησης και των γιατρών, αλλά και της ασυνειδησίας των πολιτών. Είμαστε όλοι συνυπεύθυνοι.

'Εχω τρεις ερωτήσεις. Μου απαντήσατε, κύριε Υπουργέ, σαν γιατρός. Σέβομαι την ιδιότητά σας και ξέρω ότι καταλαβαίνετε την αγωνία μου. Ωστόσο, αυτά τα αντιβιοτικά δίνονται, αξιότιμε κύριε Υπουργέ, χωρίς συνταγή. Ζω δε, κατά λάθος! Αυτό το αντιβιοτικό τον περασμένο χρόνο το έπαιρνα συνέχεια.

Η ερώτησή μου περιλαμβάνει και μερικά άλλα θέματα. Είναι γεγονός "η φαρμακομανία" και αυτή είναι διαπιστωμένη μέσω στατιστικών. Υπάρχει όμως, μια ασυδοσία ανεξέλεγκτων εμπόρων και αναφέρθηκα συγκεκριμένα στις διάφορες διαφημίσεις που αναφέρουν χάπια για τα "μαλλιά", χάπια για "ελιξήριο νεότητας", "ευεξίας", θεραπείας και πολλά άλλα φάρμακα και σκευάσματα.

Θα ήθελα, με την ευθύτητα που σας διακρίνει και τη σοβαρότητα του γιατρού και του άξιου πολιτικού -δεν σας το λέω για να σας κάνω κοπλιμάν, επειδή δηλαδή σας επετέθηκα σας λέω και μερικά καλά λόγια για να υπάρχει ισοζυγία- να σας παρακαλέσω να λάβετε κάποια μέτρα.

Αυτό είναι δεδομένο. Η μια κυρία θα πάρει για να αδυνατίσει, η άλλη για να κάνει γυμναστική, η άλλη για να βγάλει μαλλιά, κ.ο.κ.

Παρακαλώ, κρούω τον κώδωνα του κινδύνου. Το ίδιο είχε συμβεί και με τα ναρκωτικά στα σχολεία. Προστατεύστε μας. Βγάλτε μια εγκύκλιο, κύριε Υπουργέ, να απαγορεύει να πουλάνε τα φαρμακεία αυτά τα παρασκευάσματα.

'Εχουμε καταγγελίες από την αύξηση των φαρμάκων. Δημιουργείστε δικλείδες ασφαλείας. Δεν σας το λέω χάρη γούστου. 'Επαιρνα αυτά τα αντιβιοτικά γιατί είχα κρυώσει και με συγχωρείτε τα έπαιρνα και ανεξέλεγκτα. Φταίω, λοιπόν, και εγώ ο κακός πολίτης. Εδώ, λοιπόν, θέλει μια γερή καμπάνια διαφημιστική, θέλει να μη δίνονται ανεξέλεγκτα. 'Εγινε στη συγκεκριμένη γυναίκα τεστ αλλεργίας; Εδώ, εγώ είμαι αλλεργική στην πενικιλίνη, βγάζω εξανθήματα. Λοιπόν, μου δίνουν αυτό. Το καταλαβαίνετε λοιπόν; Και εγώ εδώ πέρα κάνω το Συνήγορο του Πολίτη. 

Μπορεί αυτά να φαίνονται μικρά, μπορεί να φαίνονται λίγα, μπορεί να μη φαίνονται αξιόλογα, να θέλουμε να μιλάμε μόνο για τα μεγάλα. Αλλά αυτά τα μικρά είναι η ζωή. Παρακαλώ, προστατεύστε μας.

ΠΡΟΕΔΡΕΥΩΝ(Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Κύριε Πρόεδρε, θα επιμείνω να προσεγγίσω το θέμα με πολύ σοβαρό τρόπο. 

Σελίδα 5380 

ΕΛΕΝΗ ΑΝΟΥΣΑΚΗ: Δηλαδή εγώ δεν το προσέγγισα με σοβαρότητα, κύριε Υπουργέ; 

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Μιλήσατε, αγαπητέ συνάδελφε, για ασυνειδησία της Κυβέρνησης.

ΕΛΕΝΗ ΑΝΟΥΣΑΚΗ: Της Πολιτείας είπα.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Της Κυβέρνησης.

ΕΛΕΝΗ ΑΝΟΥΣΑΚΗ: Αισθάνομαι ότι η Κυβέρνηση πρέπει να τρέχει.

ΠΡΟΕΔΡΕΥΩΝ(Παναγιώτης Ν. Κρητικός): Παρακαλώ!

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Σας παρακαλώ πάρα πολύ. Σας άκουσα με πολλή προσοχή. Επειδή αυτήν τη στιγμή εκπροσωπώ την Κυβέρνηση και αν θέλετε είμαι και ο καθ' ύλην αρμόδιος Υφυπουργός σ' αυτά τα θέματα, με πολλή αγωνία και πολλή ευαισθησία προσεγγίσαμε το θέμα και το παρακολουθούμε. Θα μου επιτρέψετε όμως να σας πω κάτι, πολύ φιλικά. Μην υπεραπλουστεύετε τα πράγματα. Απευθύνατε ένα ερώτημα εδώ και με ρωτήσατε αν έκαναν οι γιατροί τεστ ευαισθησίας στο septrin.

Σας είπα, κυρία συνάδελφε, ότι δεν υπάρχει τεστ ευαισθησίας, μην απλοποιείτε τα πράγματα. Αυτά τα θέματα είναι πολύ σοβαρά και χρειάζονται σοβαρή προσέγγιση. Δεν υπάρχει τεστ ευαισθησίας στο septrin. Σας είπα, ένα ατύχημα συμβαίνει στο ένα εκατομμύριο συνταγών. Είναι διεθνής στατιστική. Και εν πάση περιπτώσει, ακόμη δεν ξέρουμε, αν ο θάνατος οφείλεται σε αλλεργική αντίδραση, στο septrin και σεις σώνει και καλά βγάλατε διάγνωση. Η ιατροδικαστική έκθεση σας είπα τι αναφέρει. Αναμένουμε τα αποτελέσματα. Μη βιάζεστε. Ξέρετε τι μήνυμα στέλνετε από εδώ μέσα από τη Βουλή; Ασυνειδησία της Κυβέρνησης. Υπάρχουν οδηγίες για τη χρήση των φαρμάκων. Απαγορεύεται βεβαίως η χορήγηση φαρμάκων χωρίς συνταγή.

ΕΛΕΝΗ ΑΝΟΥΣΑΚΗ: Τηρούνται;

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κυρία Ανουσάκη, μη διακόπτετε!

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Βεβαίως, υπάρχει υπερκατανάλωση φαρμάκων, άσκοπη...

ΕΛΕΝΗ ΑΝΟΥΣΑΚΗ: Δεν τηρούνται...

ΠΡΟΕΔΡΕΥΩΝ(Παναγιώτης Ν. Κρητικός): Παρακαλώ, χαμηλότεροι τόνοι. Δεν χρειάζεται να υψώνουμε τους τόνους. Και σεις να μη διακόπτετε και ο κύριος Υπουργός ....

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Με συγχωρείτε πάρα πολύ, αλλά καταλαβαίνετε, ότι εδώ μέσα πρέπει να είμαστε πάρα πολύ προσεκτικοί τι μήνυμα θα στείλουμε στον Ελληνικό Λαό. Σε όλο τον κόσμο υπάρχουν αυτά τα φαινόμενα. Λέτε και στην Ελλάδα συμβαίνουν; Σε κανένα μέρος του κόσμου δεν συμβαίνουν τέτοια πράγματα, να έρχεται θέμα στη Βουλή, γιατί μια στο εκατομμύριο των συνταγών παρουσίασε αλλεργική αντίδραση. Το θέμα είναι εάν έκαναν σωστά τη δουλειά τους οι γιατροί και οι υπηρεσίες. Και θα σας ενημερώσουμε εμείς από πλευράς Πολιτείας κάνοντας το καθήκον μας, αν υπάρχει λόγος και εσάς, εγγράφως, μετά την οριστική διευθέτηση του προβλήματος: από τι δηλαδή προήλθε ο θάνατος.

ΕΛΕΝΗ ΑΝΟΥΣΑΚΗ: Το λόγο, κύριε Πρόεδρε.

ΠΡΟΕΔΡΕΥΩΝ(Παναγιώτης Ν. Κρητικός): 'Οχι. Δεν έχετε το λόγο. Θα σας ενημερώσει ο κύριος Υπουργός αν χρειαστεί.

Τελείωσε η συζήτηση της ερώτησης.

Η τρίτη στην ημερήσια διάταξη αριθμό 966/31.3.97 επίκαιρη ερώτηση του Βουλευτή του Κ.Κ.Ε. κ. Νικολάου Γκατζή προς τους Υπουργούς Πολιτισμού και Περιβάλλοντος Χωροταξίας και Δημοσίων 'Εργων, σχετικά με την κατασκευή ξενοδοχειακού συγκροτήματος στον οικισμό Καμίνι στην Υδρα, τη λήψη μέτρων περιφρούρησης του ιστορικού και μνημειακού χαρακτήρα της Υδρας κ.λπ., διαγράφεται λόγω κωλύματος του αρμοδίου Υπουργού.

Ο κύριος Υπουργός Πολιτισμού κωλύεται, όπως γνωρίζετε, και θα την επανακαταθέσετε, κύριε Γκατζή, να συζητηθεί σε επόμενη συνεδρίαση.

ΝΙΚΟΛΑΟΣ ΓΚΑΤΖΗΣ: Ο Υφυπουργός του ΥΠΕΧΩΔΕ, στην προηγούμενη ερώτηση 953 ήταν εδώ και απάντησε.

ΠΡΟΕΔΡΕΥΩΝ (Παναγιώτης Ν. Κρητικός): Είναι αναρμόδιος, όπως αντιλαμβάνεσθε, γιατί είναι θέμα αρχαιολογικού συμβουλίου. Το αρχαιολογικό συμβούλιο είναι όργανο του Υπουργείου Πολιτισμού και ποσώς δεν αφορά το Υπουργείο ΠΕ.ΧΩ.Δ.Ε.

ΝΙΚΟΛΑΟΣ ΓΚΑΤΖΗΣ: Μα οι υπηρεσίες του θα δώσουν την άδεια κύριε Πρόεδρε. Το καταλαβαίνετε και εσείς και το ξέρετε. Θα κτιστεί ένα κτίριο πέντε χιλιάδων τετραγωνικών μέτρων. 

ΠΡΟΕΔΡΕΥΩΝ (Παναγιώτης Ν. Κρητικός): Αυτό έχω ως ενημέρωση και αυτό σας λέγω. Σας παρακαλώ να την καταθέσετε, γιατί μας ενδιαφέρει, αν θέλετε, κι εμάς, κάθε ερώτηση και ιδιαίτερα εκείνη, που θίγει ζητήματα αρχαιολογικού ενδιαφέροντος. Καταθέστε την παρακαλώ για το Υπουργείο Πολιτισμού.

Πέμπτη στην ημερήσια διάταξη επίκαιρη 

ερώτηση είναι η υπ' αριθμόν 961/31.3.97, του Βουλευτή του Δημοκρατικού Κοινωνικού Κινήματος κ. Ιωάννου Αράπη

προς τους Υπουργούς Εθνικής Οικονομίας, Οικονομικών και Εθνικής 'Αμυνας, σχετικά με τη διακοπή καταβολής επιδόματος, που χορηγήθηκε με το ν.2340/1995 στους απόστρατους αξιωματικούς του Πολεμικού Ναυτικού, την επαναχορήγησή του κ.λ.π.

Η ερώτηση του κυρίου συναδέλφου έχει ως εξής: 

"Με το ν.2340/1995 χορηγήθηκε επίδομα στους στρατιωτικούς των Ενόπλων Δυνάμεων και βοήθημα στους απόστρατους αξιωματικούς, το οποίο ανέρχεται στο 50% του επιδόματος των εν ενεργεία ομοιοβάθμων τους αξιωματικών.

Το έκτακτο αυτό επίδομα διακόπηκε από 1.1.1997 στους απόστρατους του Πολεμικού Ναυτικού, ενώ συνεχίζεται η καταβολή του στους απόστρατους του Στρατού Ξηράς, της Αεροπορίας και του Λιμενικού Σώματος.

Ερωτώνται οι κύριοι Υπουργοί:

1. Γιατί αυτή η διάκριση σε βάρος των αποστράτων αξιωματικών του Πολεμικού Ναυτικού;

2. Εάν προτίθενται να το επαναχορηγήσουν και πότε;"

Ο Υφυπουργός Εθνικής 'Αμυνας κ. Αποστολάκης έχει το λόγο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπ. Εθνικής 'Αμυνας): Κύριε Πρόεδρε, κυρίες και κύριοι συνάδελφοι, πρέπει να κάνω μία διευκρίνηση πως δεν είναι ούτε αδιαφορία ούτε δυσμενής μεταχείριση των αξιωματικών του Πολεμικού Ναυτικού.

'Οπως είπατε, το 1994 η Κυβέρνηση είχε ετοιμάσει νομοσχέδιο για το μισθολόγιο των Ενόπλων Δυνάμεων. Δεν κατάφερε να το περάσει από τη Βουλή και μέχρις ότου ψηφιστεί το νομοσχέδιο με άλλο νομοθέτημα χορηγήθηκε σαν προσωρινή λύση, για την άμεση αύξηση των αποδοχών των μονίμων στελεχών το ειδικό επίδομα. Το ίδιο επίδομα δόθηκε κατά 50% ελαττωμένο στους αντιστοίχους βαθμούς των αποστράτων αξιωματικών. 

Τελικά, με τον τελευταίο νόμο 2448, ρυθμίστηκε το μισθολόγιο των στρατιωτικών. Στις ρυθμίσεις αυτές δεν συμπεριελήφθησαν οι στρατιωτικοί συνταξιούχοι. 

(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υφυπουργού)

Δύο λεπτά έχω, κύριε Πρόεδρε ή έπρεπε να έχω τρία;

ΠΡΟΕΔΡΕΥΩΝ (Παναγιώτης Ν. Κρητικός): 'Εχετε τρία λεπτά. Παρασύρθηκα από την περικοπή προς τους απόστρατους του Πολεμικού Ναυτικού!

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπ. Εθνικής 'Αμυνας): Με το νομοσχέδιο ρυθμίστηκε το μισθολόγιο των στρατιωτικών, όμως δεν συμπεριελήφθησαν οι στρατιωτικοί συνταξιούχοι για λόγους νομικούς. Το νομοσχέδιο, όμως, για τις στρατιωτικές συντάξεις κατατέθηκε ήδη στη Βουλή. 

Το Πολεμικό Ναυτικό για λόγους διαδικαστικούς ζήτησε τη θεώρηση του χρηματικού εντάλματος από το Ελεγκτικό Συνέδριο. Ο Πάρεδρος του Ελεγκτικού Συνεδρίου δεν θεώρησε το χρηματικό αυτό ένταλμα, γιατί κατά τη γνώμη μας, περιορίστηκε σε πολύ στενή ερμηνεία των διατάξεων του νόμου.

Σελίδα 5381 

Οι δύο άλλοι Κλάδοι των Ενόπλων Δυνάμεων, Αεροπορία και Ναυτικό, με άλλες διαδικασίες, το έχουν ήδη χορηγήσει. 'Υστερα από αυτά το Πολεμικό Ναυτικό προώθησε καινούρια αίτηση, αιτιολογώντας πλήρως τους λόγους, για τους οποίους ζητούσε να χορηγηθεί αυτό το επίδομα. 

Εν κατακλείδι, θα σας πω, ότι αφενός μεν έχουν αρχίσει οι διαδικασίες από το Πολεμικό Ναυτικό, για να χορηγηθεί με άλλη προσέγγιση των διατάξεων του νόμου το επίδομα, αλλά το θέμα λύεται οριστικά με το νομοσχέδιο περί συντάξεων των αποστράτων αξιωματικών, που θα έλθει πολύ σύντομα στη Βουλή, η εφαρμογή του οποίου θα είναι αναδρομική από 1.1.97. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αράπης έχει το λόγο.

ΙΩΑΝΝΗΣ ΑΡΑΠΗΣ: Κύριε Υπουργέ, το ερώτημα είναι, γιατί δεν συνεχίζεται να δίδεται αυτό το επίδομα στο Ναυτικό, ενώ στο Λιμενικό και στα άλλα Σώματα, συνεχίζεται και δίδεται;

Αυτό είναι το ερώτημα. Μέχρι να ρυθμιστεί νομοθετικά; Αυτό απαιτούν οι απόστρατοι αξιωματικοί. Αυτό είναι το αίτημά τους.'Οταν ρυθμιστεί νομοθετικά το συνταξιοδοτικό, τότε μπορεί να συμπεριεληφθεί μέσα στο συνταξιοδοτικό. Μέχρι όμως να ρυθμιστεί, πρέπει να δίδεται το βοήθημα αυτό και ειδικώς στο Ναυτικό. Στην Αεροπορία δίδεται, στο Λιμενικό δίδεται, όπως και στο Στρατό Ξηράς.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Εθνικής 'Αμυνας κ. Αποστολάκης έχει το λόγο.

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπ. Εθνικής 'Αμυνας): Κύριε συνάδελφε, δεν ήθελα να αναφερθώ στις περίπλοκες διατάξεις περί πρώτου και δεύτερου διατάκτη. Είναι και ο Υπουργός Δικαιοσύνης εδώ και μας ακούει και θα μας κριτικάρει. Είναι άλλες οι διαδικασίες του Στρατού Ξηράς και της Πολεμικής Αεροπορίας και άλλες οι διαδικασίες του Πολεμικού Ναυτικού. Αυτό είναι για λόγους καθαρά νομικής φύσεως.

Η διαφορά των διαδικασιών επέβαλε στο Πολεμικό Ναυτικό να ζητήσει την προέγκριση του Ελεγκτικού Συνεδρίου και αυτή η προέγκριση δεν δόθηκε. Είπα δε, προλίγου, ότι κατά την άποψή μας, δεν δόθηκε, διότι το Ελεγκτικό Συνέδριο ερμήνευσε αυστηρά το γράμμα του νόμου και όχι το πνεύμα του νόμου πάνω σ' αυτές τις διατάξεις.

Παρ' όλα αυτά, σας εξήγησα και θα το επαναλάβω, ότι ανοίγονται δύο δρόμοι. Αφ' ενός μεν το Πολεμικό Ναυτικό απευθύνθηκε εκ νέου στο Ελεγκτικό Συνέδριο αιτιολογώντας με περισσότερες λεπτομέρειες -και πλήρως κατά τη γνώμη μας- το λόγο για τον οποίο πρέπει να δοθεί αυτό. Και ευελπιστούμε ότι θα δοθεί η έγκριση μέσω αυτής της οδού. Εάν παρ'όλα αυτά αποτύχουμε, θα δοθεί αναδρομικά από την 1.1.97 στους αξιωματικούς του Ναυτικού με μία μικρή καθυστέρηση.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Εξαντλήθηκε ο κατάλογος των επικαίρων ερωτήσεων. 

Σελίδα 5382 

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου του Υπουργείου Δικαιοσύνης: "Ανώτατο Ειδικό Δικαστήριο, επιτάχυνση των δικών, δικονομικές απλουστεύσεις και άλλες διατάξεις".

Δεν έχουν έρθει όλοι οι Εισηγητές, οι Ειδικοί Αγορητές, οι Κοινοβουλευτικοί Εκπρόσωποι και θα διακόψουμε περίπου για πέντε λεπτά.

(ΔΙΑΚΟΠΗ)

(ΜΕΤΑ ΤΗ ΔΙΑΚΟΠΗ)

(Στο σημείο αυτό την Προεδρική 'Εδρα καταλαμβάνει ο πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

ΠΡΟΕΔΡΟΣ (Απόστολος Κακλαμάνης): Επαναλαμβάνεται η διακοπείσα συνεδρίαση. 

Εισερχόμαστε στη συνέχιση της συζήτησης επί των άρθρων και του συνόλου του σχεδίου νόμου του Υπουργείου Δικαιοσύνης "Ανώτατο Ειδικό Δικαστήριο, επιτάχυνση των δικών, δικονομικές απλουστεύσεις και άλλες διατάξεις".

Το νομοσχέδιο έχει συνολικά έξι άρθρα.

Κύριε Μαρκογιαννάκη, πώς συζητούνται αυτά τα άρθρα; Είναι ενδεχόμενο να τελειώσει και σήμερα αυτό το νομοσχέδιο;

ΧΡΗΣΤΟΣ ΜΑΡΚΟΓΙΑΝΝΑΚΗΣ: Δεν νομίζω ότι μπορεί να τελειώσει σήμερα.

ΠΡΟΕΔΡΟΣ (Απόστολος Κακλαμάνης): Καλώς. 

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, κατ' άρθρο να το συζητήσουμε. 'Αλλωστε οι αντιρρήσεις οι οποίες υπάρχουν, από την πλευρά τη δική μας τουλάχιστον, είναι απειροελάχιστες. Δεν θα ταλαιπωρήσουμε δηλαδή πολύ το Σώμα. 

ΠΡΟΕΔΡΟΣ (Απόστολος Κακλαμάνης): Το πρώτο αφορά το Ανώτατο Ειδικό Δικαστήριο. Το δεύτερο είναι οι τροποποιήσεις των κωδίκων. Το τρίτο η οργάνωση των Δικαστηρίων. 'Ισως το τρίτο πρέπει να συζητηθεί χωριστά, γιατί βλέπω ότι έχει αρκετές διατάξεις.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Κύριε Πρόεδρε, κάθε άρθρο χωριστά.

ΠΡΟΕΔΡΟΣ (Απόστολος Κακλαμάνης): Και το Συμβούλιο της Επικρατείας για την επιτάχυνση των δικών έχει θέματα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ, έχετε το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, ο Κοινοβουλευτικός Εκπρόσωπος της Νέας Δημοκρατίας ο κ. Ζαφειρόπουλος, μου ζήτησε χθες, αυτά τα άρθρα να συζητηθούν σε δύο ενότητες. Η μία ενότητα να είναι από το άρθρο 1 μέχρι και το 3 και η άλλη ενότητα να είναι τα άρθρα 4 και 5. Και μάλιστα είπε ότι θα τελειώσουμε με την πρώτη ενότητα και να μείνουν τα δύο τελευταία άρθρα να συζητηθούν μαζί με τις τροπολογίες σε άλλη συνεδρίαση. Δεν βλέπω, όμως, να είναι εδώ ο κ. Ζαφειρόπουλος.

Εγώ θα πρότεινα τα άρθρα 1 έως και 3 να είναι η πρώτη ενότητα και τα άρθρα 4 και 5 να είναι η δεύτερη ενότητα και όπως μας πάρει ο χρόνος.

ΠΡΟΕΔΡΟΣ (Απόστολος Κακλαμάνης): Λέτε, δηλαδή, τα άρθρα 4 και 5 να συζητηθούν σε μία ενότητα και να αφήσουμε το άρθρο 6 μόνο του;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι, το άρθρο 6 είναι το ακροτελεύτιο.

Λέω, λοιπόν, τα άρθρα 1 έως και 3 να συζητηθούν σε μία ενότητα και τα άρθρα 4 και 5 να είναι η άλλη ενότητα.

ΠΡΟΕΔΡΟΣ (Απόστολος Κακλαμάνης): Επειδή την Τρίτη θα ολοκληρώσουμε τη συζήτηση του νομοσχεδίου και θα μας πει ο κύριος Υπουργός εάν θα έχει και τροπολογίες, προτείνω να διαθέσουμε τη συνεδρίαση της Τρίτης για τη συζήτηση των άρθρων 4 και 5 ως μία ενότητα και για τη συζήτηση των τροπολογιών.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Δεν υπάρχει πρόβλημα, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): 'Αρα, λοιπόν, τα τρία πρώτα άρθρα θα συζητηθούν σε μία ενότητα και τα άρθρα 4 και 5 θα είναι η άλλη ενότητα και το άρθρο 6 με τις τροπολογίες θα συζητηθούν χωριστά.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, παρακαλώ το λόγο.

ΠΡΟΕΔΡΟΣ (Απόστολος Κακλαμάνης): Ορίστε, κύριε Ζαφειρόπουλε, έχετε το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, προτείνω τα άρθρα 4 και 5 να συζητηθούν την Τρίτη και σήμερα να συζητήσουμε την πρώτη ενότητα, δηλαδή τα άρθρα 1, 2 και 3.

ΠΡΟΕΔΡΟΣ (Απόστολος Κακλαμάνης): Καλώς, ας πάμε έτσι.

Κύριε Καλαμακίδη, έχετε και εσείς την ίδια γνώμη;

ΙΩΑΝΝΗΣ ΚΑΛΑΜΑΚΙΔΗΣ: Συμφωνώ, κύριε Πρόεδρε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Συμφωνούμε, κύριε Πρόεδρε, για να έχουμε χρόνο και για τη συζήτηση των τροπολογιών, όσες θα δεχθεί ο κύριος Υπουργός ή εάν δεν δεχθεί, να δούμε ποιες θα συζητήσουμε.

ΠΡΟΕΔΡΟΣ (Απόστολος Κακλαμάνης): Ο κ. Αυδής συμφωνεί;

ΛΕΩΝΙΔΑΣ ΑΥΔΗΣ: Συμφωνούμε με την πρόταση, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Καλώς, συμφωνούμε.

'Αρα, θα συζητήσουμε σήμερα σε μια ενότητα τα άρθρα 1 έως και 3 -θα τελειώσουμε και νωρίς που είναι Πέμπτη- και την Τρίτη το βράδυ, ολοκληρώνουμε τη συζήτηση του νομοσχεδίου με την ενότητα των άρθρων 4 και 5 και τη συζήτηση των τροπολογιών.

Κύριε Υπουργέ, έχετε υπόψη σας να μας πείτε τώρα εάν θα φέρετε τροπολογίες;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εχει κατατεθεί μια τροπολογία που αφορά τη δημιουργία ειδικών τμημάτων για τα πνευματικά δικαιώματα στα τρία μεγάλα δικαστήρια.

ΠΡΟΕΔΡΟΣ (Απόστολος Κακλαμάνης): Είναι αυτοτελές άρθρο;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είναι αυτοτελές άρθρο και θα έρθει τώρα.

ΠΡΟΕΔΡΟΣ (Απόστολος Κακλαμάνης): Θα φέρετε άλλες τροπολογίες;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εγώ, όχι.

ΠΡΟΕΔΡΟΣ (Απόστολος Κακλαμάνης): Καλώς.

Aς επιφυλαχθείτε για μια, δύο τροπολογίες, μήπως θελήσει η Κυβέρνηση να φέρει κάποιες ακόμα. Είναι λίγες οι τροπολογίες.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αυτές που υπάρχουν είναι κατατεθειμένες.

ΠΡΟΕΔΡΟΣ (Απόστολος Κακλαμάνης):Πάντως, εάν υπάρχει καμία άλλη τροπολογία, μία ή δύο το πολύ, να μας την καταθέσετε την Δευτέρα ή την Τρίτη το πρωϊ το αργότερο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ωραία.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, έχετε υπόψη σας εάν θα έρθουν τροπολογίες άλλων Υπουργείων, για να το ξέρουμε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι, τροπολογίες άλλων Υπουργείων. 

ΠΡΟΕΔΡΟΣ (Απόστολος Κακλαμάνης):Αυτό είναι ευθύνη δική μου, κύριε Ζαφειρόπουλε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, σας ρωτάω, γιατί εσείς έχετε πληροφόρηση και θέλουμε να ξέρουμε.

ΠΡΟΕΔΡΟΣ (Απόστολος Κακλαμάνης): 'Οχι, εάν είναι άσχετη η τροπολογία δεν θα έλθει.

Σελίδα 5383 

Ο Εισηγητής της Πλειοψηφίας ο κ. Καλαμακίδης έχει το λόγο.

Θα δώσουμε δέκα λεπτά στους Εισηγητές και τους Ειδικούς Αγορητές.

ΙΩΑΝΝΗΣ ΚΑΛΑΜΑΚΙΔΗΣ: Κυρίες και κύριοι συνάδελφοι, με το άρθρο 1 του νομοσχεδίου εισάγεται μία δικονομική καινοτομία, δηλαδή προσδιορίζονται τα πρόσωπα ή ενώσεις προσώπων ή νομικά πρόσωπα που νομιμοποιούνται να ασκήσουν παρέμβαση ενώπιον του Ανωτάτου Ειδικού Δικαστηρίου στις Ολομέλειας των τριών Ανωτάτων Δικαστηρίων, του Συμβουλίου της Επικρατείας, του Αρείου Πάγου και του Ελεγκτικού Συνεδρίου.

Το άρθρο αυτό, όπως αναδιατυπώθηκε, προσδιορίζει αυτούς οι οποίοι νομιμοποιούνται να παρέμβουν ενώπιον των δικαστηρίων αυτών, όταν τίθεται θέμα συνταγματικότητας διάταξης τυπικού νόμου. Νομιμοποιούνται νομικά πρόσωπα, ενώσεις προσώπων και φυσικά πρόσωπα. Στην αναδιατύπωση γίνεται ένας σαφής διαχωρισμός μεταξύ των νομικών προσώπων, των ενώσεων προσώπων και των φυσικών προσώπων.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Στην πρώτη κατηγορία θα πρέπει οι νομιμοποιούμενοι να δικαιολογήσουν το έννομο συμφέρον. Στην δεύτερη κατηγορία, δηλαδή στα φυσικά πρόσωπα, πρέπει να αποδειχθεί η ύπαρξη του εννόμου συμφέροντος. Αυτές οι δύο έννοιες φρονώ ότι πρέπει να διευκρινισθούν: Ποια είναι η διαφορά μεταξύ της εννοίας ότι "πρέπει να δικαιολογήσουν το έννομο συμφέρον, τα νομικά πρόσωπα ή οι ενώσεις προσώπων", και της εννοίας ότι "τα φυσικά πρόσωπα θα πρέπει να αποδείξουν ότι έχουν έννομο συμφέρον".

Με τη διάταξη αυτή, πλέον οργανώνεται κατά τρόπο ορθολογιστικό η διαδικασία, όταν βεβαίως πρόκειται να διαγνωσθεί η αντισυνταγματικότητα θεμάτων μείζονος σημασίας. Βέβαια, στο άρθρο αυτό, δεν διευκρινίζεται η έννοια του εννόμου συμφέροντος, ούτε υπάρχει ορισμός σχετικός με την έννοια αυτή. 'Ομως, νομίζω ότι ορθώς δεν υπάρχει, διότι πλέον η νομολογία και η διδασκαλία έχουν επαρκώς αποφανθεί επί του θέματος. 'Ηδη πλέον παγίως ο 'Αρειος Πάγος έχει δεχθεί πότε υπάρχει έννομο συμφέρον και συνεπώς, παρέλκει κάθε άλλη διατύπωση ορισμού στη διάταξη του άρθρου 1.

Επίσης, σημαντική είναι η διάταξη που έχει σχέση με τον έλεγχο των ψηφοδελτίων στις εκλογικές δίκες. Εδώ βεβαίως, υπάρχει η ασφαλιστική δικλείδα. Ορίζονται από τον Πρόεδρο του Δικαστηρίου ή μετά από προδικαστική απόφαση, οι δικαστές οι οποίοι θα ασχοληθούν με τον έλεγχο των ψηφοδελτίων και των σταυρών προτίμησης. Είναι υποχρεωμένοι να συντάξουν πρακτικό και συνεπώς, διασφαλίζονται αυτοί οι οποίοι ενδιαφέρονται προκειμένου να ερευνηθεί η εγκυρότητα των ψηφοδελτίων και των σταυρών προτίμησης.

Το άρθρο 2 επανεισάγει την έννοια της ιδιαίτερης επικινδυνότητας του δράστη και ορθώς. Την επανεισάγει σαν γενική διάταξη στο άρθρο 13 του Ποινικού Κώδικα. Εδώ βεβαίως, η διάταξη προσδιορίζει την έννοια πότε ο δράστης είναι ιδιαίτερα επικίνδυνος, αλλά και εν πάση περιπτώσει, η επιστήμη και η νομολογία έχουν εξειδικεύσει επαρκώς την έννοια αυτή.

Βέβαια η περίπτωση κατά την οποία γίνει εσφαλμένη ή και καταχρηστική εφαρμογή αυτής της διάταξης, δεν είναι λόγος να μην υπάρχει αυτή η επιβαρυντική περίπτωση.

Η επαύξηση του αξιοποίνου φρονούμε ότι είναι απαραίτητη για λόγους γενικά προληπτικής λειτουργίας της ποινής. Ορθώς βεβαίως κακουργηματοποιείται η στάση των κρατουμένων, η άσκηση βίας, η βιαιοπραγία των κρατουμένων. Εισάγεται η διάταξη η οποία αποσκοπεί να άρει τα προβλήματα που γεννώνται, όταν το δικαστήριο παραλείπει να μετατρέψει τις ποινές που επιβάλλει. Τότε ο καταδικασθείς ήταν υποχρεωμένος να εκτίσει την ποινή του καίτοι η μη μετατροπή της ποινής δεν οφειλόταν σε δική του αμέλεια, επρόκειτο για αμέλεια του δικαστηρίου. Και συνεπώς ορθώς θεσπίζεται μια τέτοια διάταξη.

Με την παράγραφο 3 του άρθρου 2 διευρύνεται η δυνατότητα αναστολής της ποινής ως προς τους δράστες εγκλημάτων μικρής βαρύτητας. Πράγματι είναι σωστή αυτή η διάταξη. Γι' αυτούς που αμετάκλητα δεν έχουν καταδικασθεί για κακούργημα ή για πλημμέλημα σε ποινή άνω των έξι μηνών, δεν ξέρω κύριε Υπουργέ ποια είναι η θέση σας. Στη Διαρκή Επιτροπή οι τρεις μήνες έγιναν έξι μήνες. Υπάρχει όπως ακριβώς είχε αποφασιστεί στη Διαρκή Επιτροπή.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εχουν περιληφθεί.

ΙΩΑΝΝΗΣ ΚΑΛΑΜΑΚΙΔΗΣ: Πολύ σωστά. 'Αρα, όσοι δεν έχουν καταδικασθεί αμετάκλητα σε ποινές άνω των έξι μηνών, έχουν το δικαίωμα να τύχουν του ευεργετήματος της αναστολής της ποινής.

Τίθενται όμως σ' αυτήν την περίπτωση δύο προϋποθέσεις, και πολύ ορθά. Υπήρχε ένα νεφέλωμα με τη σχετική διάταξη του ν.2408. Εκεί δε διευκρινιζόταν αν η συνολική ποινή ήταν εκείνη η οποία θα λαμβανόταν υπόψη ή η επιμέρους ποινή, με αποτέλεσμα, να υπάρχουν ποινές επιμέρους οι οποίες δεν υπερέβαιναν τον ένα μήνα αλλά η συνολική ποινή υπερέβαινε τον ένα μήνα. Και φτάναμε στο σημείο να αναστέλονται ποινές άνω του έτους. Με τη διάταξη αυτή, αφού η συνολική ποινή υπολογίζεται αθροιστικά, δεν υπάρχει πλέον αυτή η ασάφεια και συνεπώς ορθώς τίθεται.

Η παράγραφος 9 αφορά την ποινική αντιμετώπιση όσων δε συμμορφώνονται με δικαστικές αποφάσεις, προσωρινές διαταγές των δικαστηρίων και εισαγγελικές διατάξεις. Είναι πάρα πολύ σωστή αυτή η διάταξη και ιδίως στις δίκες περί νομής. Ο νομοθέτης θέλει το αντικείμενο της διαφοράς να μην αλλάζει, να μην παραμορφώνεται μέχρις ότου οριστικά κριθεί από το δικαστήριο που έχει επιληφθεί της υποθέσεως αυτής. Ευχαριστώ. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υπουργέ, έχετε το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, σχετικά με το άρθρο 1 και ύστερα από μία παρατήρηση του κ. Παυλόπουλου λέω να το βελτιώσουμε και θα παρακαλέσω να έχω την προσοχή σας. 

Στο άρθρο 1 παράγραφος 1α -διαβάζω- "Σε δίκη ενώπιον του Ανώτατου Ειδικού Δικαστηρίου, της Ολομέλειας του Συμβουλίου της Επικρατείας, της Ολομέλειας του Αρείου Πάγου ή της Ολομέλειας του Ελεγκτικού Συνεδρίου στην οποία ενόψει των ισχυρισμών των διαδίκων ή της τυχόν παραπεμπτικής απόφασης τίθεται ζήτημα αν διάταξη τυπικού νόμου είναι σύμφωνη προς το Σύνταγμα ή όχι έχουν το δικαίωμα να ασκήσουν παρέμβαση" -εδώ αρχίζει νέα διατύπωση- "φυσικά ή νομικά πρόσωπα ή ενώσεις προσώπων τα οποία δικαιολογούν έννομο συμφέρον σε σχέση με την κρίση του ζητήματος αυτού, εφ'όσον το αυτό ζήτημα εκκρεμεί ενώπιον άλλου δικαστηρίου ή δικαστικού σχηματισμού του αυτού κλάδου δικαιοσύνης". Τα άλλα παραμένουν ως έχουν.

Αυτό το ζήτησε ο κ. Παυλόπουλος και το αποδέχομαι. Νομίζω ότι έτσι περιορίζεται πάρα πολύ το θέμα. Θα γίνει όπως είπε ο κ. Παυλόπουλος. 'Οποιος έχει έννομο συμφέρον μπορεί να παρέμβει. Αλλά αν το αφήσουμε απλωμένο όπως είναι, τότε θα εισρεύσει εκεί όλος ο κόσμος και ξέρετε πόσο είναι δικομανής.

Είναι ο νόμος 345 τον οποίο επεκαλέσθη ο κ. Παυλόπουλος. Νομίζω ότι έτσι ερχόμαστε στα ίδια, σύμφωνα και με την επιστημονική παρατήρηση της Επιστημονικής Υπηρεσίας της Βουλής αλλά και σύμφωνα με εκείνα που έλεγε το Συμβούλιο Επικρατείας. Εγώ βρήκα τη διάταξη, τη φέραμε από εδώ, τη φέραμε από εκεί και στο τέλος δέχομαι να τεθεί όπως είναι για να μην υπάρξουν πλέον επελάσεις διαφόρων. Και ο φίλος μου ο κ. Ζαφειρόπουλος θα θυμάται τον Τούμπουρο το δικηγόρο ο οποίος κάθε τόσο έκανε ενστάσεις ακόμη και κατά τη δικτατορία. Τους είχε αλλάξει τα φώτα κατά το κοινώς λεγόμενο και ήταν υποχρεωμένοι να βγάζουν και αποφάσεις. Επειδή όμως είχε το πιστοποιητικό του μη καταλογισμού δεν μπορούσαν να του κάνουν και τίποτα εκείνη την εποχή. Και εμείς μεν γελούσαμε αλλά κάποια δουλειά γινόταν δε, μια και 

Σελίδα 5384 

δεν μπορούσαν να την κάνουν ορισμένοι άλλοι.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Είναι η διάταξη περί εννόμου συμφέροντος....

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Ετσι ακριβώς είπαμε. "Δικαίωμα άσκησης παρέμβασης έχει σε κάθε περίπτωση ο Υπουργός Δικαιοσύνης εφ'όσον δεν είναι διάδικος. Η παράγραφος αυτή δεν έχει εφαρμογή σε δίκες ενώπιον της Ολομελείας του Αρείου Πάγου επί ποινικών υποθέσεων". Αυτό είναι όπως ήταν. Δηλαδή, εγώ έβαλα ό,τι είπε ο κ. Παυλόπουλος. Και αυτή η περικοπή είναι γραμμένη με τα χέρια του, για να μην παρεξηγηθούμε.

ΠΡΟΕΔΡΕΥΩΝ (Λουκάς Αποστολίδης): Ο κ. Μαρκογιαννάκης έχει το λόγο.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Μετά την τροποποίηση που επέφερε στο άρθρο 1 ο κύριος Υπουργός εμείς δεν έχουμε κάποια άλλη παρατήρηση. Αποδεχόμαστε το άρθρο ως έχει και το ψηφίζουμε. 'Ολες οι διατάξεις οι οποίες υπάρχουν από εκεί και πέρα μας ευρίσκουν συμφώνους.

'Ερχομαι τώρα στο άρθρο 2. Κατ' αρχήν οι τροποποιήσεις, οι οποίες γίνονται είναι θετικές με όλες εκείνες τις παρατηρήσεις και επιφυλάξεις τις οποίες αναφέραμε στην επί της αρχής συζήτηση. Θέλω όμως να κάνω κάποιες παρατηρήσεις που πρέπει να τις λάβετε υπόψη σας, κύριε Υπουργέ, μήπως και υπάρξει δυνατότητα περαιτέρω βελτίωσης.

Στην παράγραφο 3 του άρθρου 2 εκεί που λέτε "αν κάποιος που δεν έχει καταδικασθεί αμετακλήτως για κακούργημα ή πλημμέλημα σε περιοριστική της ελευθερίας ποινή ανωτέρα των τριών μηνών...", πρέπει να σας πω ότι για κακούργημα δεν μπορεί να καταδικασθεί κανείς σε ποινή τριών μηνών. 'Οποια ελαφρυντικά και να του αναγνωρίσεις....

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Λέει ή πλημμέλημα.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Τι χρειάζεται όμως το κακούργημα. Μπορεί στο κακούργημα να έχει καταδικασθεί για τρεις, τέσσερις, πέντε μήνες;

Εν πάση περιπτώσει, εγώ θα έλεγα "αν κάποιος δεν έχει καταδικασθεί αμετακλήτως σε στερητική της ελευθερίας ποινή πάνω από τρεις μήνες".

'Ετσι απλά. Είναι ανάγκη να βάλουμε το πλημμέλημα ή το κακούργημα;

Επίσης, είχατε πει στη Διαρκή Επιτροπή, ότι πιθανώς τους τρεις μήνες να τους κάνετε πέντε μήνες, ή έξι μήνες.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εξι μήνες.

ΧΡΗΣΤΟΣ ΜΑΡΚΟΓΙΑΝΝΑΚΗΣ: To διορθώσατε και το κάνατε έξι;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Στο κείμενο το τυπωμένο είναι έξι.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Γιατί χθες τα πήρα, κύριε Υπουργέ και μας έδωσαν αυτό.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εξι μήνες. Σελίδα τέσσερα.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Εν πάση περιπτώσει. Εντάξει, έχει γίνει έξι μήνες τώρα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εξι μήνες. Μήπως έχετε το παλιό.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Μάλιστα. Δηλαδή, αν για την ποινή η οποία συνολικά, προσθετικά στο ποινικό μητρώο είναι μέχρι έξι μήνες, μπορεί να δοθεί αναστολή. Αυτό εννοώ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ναι.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Εντάξει. 

'Ολες οι άλλες τροποποιήσεις του Ποινικού Κώδικα, μας βρίσκουν σύμφωνους, όπως και το άρθρο 232.α', όπως πλέον επανέρχεται μετά την κατάργησή του, καλώς έρχεται.

Επίσης, πολύ σωστή είναι η παράγραφος 10, όπου λύνεται το πρόβλημα που δημιουργούσε κάποιες δυσκολίες στα δικαστήρια, για το αν η απόφαση η οποία απέρριπτε την έφεση ως ανυποστήρικτη, ήταν καταδικαστική ή όχι, για να μπορεί να δοθεί αναστολή εκτελέσεως.

'Ερχομαι τώρα στο άρθρο 3: Κύριε Υπουργέ, εμείς βέβαια είμαστε αντίθετοι με την εκλογή της ηγεσίας των δικαστηρίων γενικότερα. Πιστεύουμε ότι ο θεσμός του Προϊσταμένου από Δικαστή ή Εισαγγελέα του αμέσως πάρα πάνω βαθμού, είναι η καλύτερη λύση. Σε κάθε περίπτωση όμως, από τη στιγμή που την υιοθετείτε και τη θεσμοθετείτε και για τους Εισαγγελείς, θα ήθελα να κάνω την εξής παρατήρηση: 

Στο άρθρο 3 και συγκεκριμένα εκεί που αναφέρεται ότι "σε περίπτωση θανάτου ή εξόδου με οποιοδήποτε τρόπο από την υπηρεσία αυτού που διευθύνει κάποια από τις ανωτέρω εισαγγελίες, ενεργείται αναπληρωματική εκλογή για την οποία εφαρμόζεται αναλόγως η διαδικασία της παρ. 2", ήθελα να σας παρακαλέσω το εξής, να προσθέσετε "εκτός αν αυτό επισυμβεί το τελευταίο τρίμηνο ή πεντάμηνο ή εξάμηνο από της λήξεως της θητείας". Φαντάζεσθε να πεθάνει, παραδείγματος χάριν, ο εκλεγής προϊστάμενος δύο μήνες πριν λήξει η θητεία του, να χρειάζονται να γίνουν εκλογές για δύο μήνες, διότι αν δε γίνουν εκλογές δε θα είναι νόμιμη η αναπλήρωση από οποιονδήποτε, δεν προβλέπεται κάτι τέτοιο, οπότε θα υπάρχει πρόβλημα. Γι'αυτό, λοιπόν, βάλτε "εκτός εάν αυτό συμβεί το τελευταίο εξάμηνο" παραδείγματος χάριν. Προσδιορίστε εσείς το χρόνο, οπότε η Εισαγγελία θα διοικείται από τον πρώτο επιλαχόντα, τον αμέσως επόμενο, για να είναι νόμιμη η αναπλήρωση, διαφορετικά θα υπάρχει πρόβλημα στη νομιμότητα της αναπλήρωσης.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μα, να σβήνουμε και να γράφουμε τώρα, κύριε Μαρκογιαννάκη;

ΧΡΗΣΤΟΣ ΜΑΡΚΟΓΙΑΝΝΑΚΗΣ: 'Οχι να σβήνετε. Προσθέστε μια παράγραφο εκεί πέρα, δύο λέξεις "εκτός εάν αυτό συμβεί το τελευταίο εξάμηνο της θητείας, οπότε αναπληρώνονται από τον αμέσως αρχαιότερο στην εκλογή".

Εγώ νομίζω ότι υπάρχει ένα θέμα, το οποίο πρέπει...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κάντε ένα σημείωμα.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Εντάξει.

Είχαμε παρατηρήσει, όταν συζητείτο στη Διαρκή Επιτροπή το νομοσχέδιο, αυτό το περίφημο Αυτοτελές Μονομελές Δικαστήριο που διοικείται από τον Πρωτοδίκη. Μα λέτε "ο Κανονισμός καταρτίζεται, συμπληρώνεται, τροποποιείται ή αντικαθίσταται: (γ.) των Αυτοτελών Μονομελών Δικαστηρίων από τον Πρωτοδίκη." Ποιο είναι το Αυτότελες Μονομελές Δικαστήριο; Υπάρχει κανένα Αυτοτελές Μονομελές Δικαστήριο, που να έχει μάλιστα Πρωτοδίκη; Αυτοτελές Μονομελές Δικαστήριο με Πρωτοδίκη, εγώ τουλάχιστο δε γνωρίζω. Αν είναι κατάλοιπο της βαυαροκρατίας ή οποιουδήποτε άλλου νομοθετήματος το περνάμε διαδοχικά από νομοθέτημα σε νομοθέτημα; Μιλάμε για Δικαστήριο, δε μιλάμε για σύνθεση Δικαστηρίου.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Υπουργέ, μήπως ήταν το Εμποροδικείο το παλιό;

ΧΡΗΣΤΟΣ ΜΑΡΚΟΓΙΑΝΝΑΚΗΣ: Σήμερα δεν υπάρχουν τέτοια πράγματα.

Αφαιρέστε το, αν θέλετε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Οι Πρωτοδίκες μας το έδωσαν τώρα αυτό.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Μα τι είναι αυτό το πράγμα; Κύριε Υπουργέ, καλούμαι να ψηφίσω μία διάταξη που δε γνωρίζω τι είναι. Υπάρχει τίποτα που μπορείτε να μας διαφωτίσετε;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Υπάρχει στον Οργανισμό των Δικαστηρίων. Αναφέρει: γ' του Αυτοτελούς Μονομελούς Δικαστηρίου από τον Πρωτοδίκη.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Πάντως, εγώ καλούμαι να ψηφίσω και να συζητήσω πάνω σε ένα θέμα το οποίο δε γνωρίζω.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Θα το διαβάσετε.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Το τελευταίο που θέλω να επισημάνω είναι το θέμα της αυξήσεως των θέσεων. Ορθώς αυξάνονται οι θέσεις και στον 'Αρειο Πάγο και στα Διοικητικά Εφετεία και στους Πρωτοδίκες και στους Προέδρους Πρωτοδικών. Υπάρχει όμως ένα παράπονο από τους εισαγγελικούς 

Σελίδα 5385 

λειτουργούς, τους ομοιοβάθμους των Πρωτοδικών.

Οι Αντιεισαγγελείς Πρωτοδικών, κύριε Υπουργέ, αισθάνονται αυτή τη στιγμή να τους μεταχειρίζεστε άνισα σε σχέση με τους καθήμενους. Υπάρχει μια σχετική τροπολογία που θα συζητήσουμε την Τρίτη, αλλά υπάρχει σήμερα Αντεισαγγελέας Πρωτοδικών ο οποίος έχει δεκαπέντε χρόνια και δεν έχει προοπτική προαγωγής στα επόμενα πέντε χρόνια. Για ποιο λόγο να μην υπάρξει μία ανάλογη αύξηση των Εισαγγελέων Πρωτοδικών από τη στιγμή που δεν έχουμε και οποιαδήποτε οικονομική δαπάνη δεδομένου ότι όλοι τους έχουν ήδη δύο προαγωγές οικονομικές και είναι γνωστό ότι με το νομοσχέδιο που θα κατατεθεί για το μισθολόγιο των δικαστικών η μία μισθολογική προαγωγή έτσι και αλλιώς αφαιρείται.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αφήστε να το συζητήσουμε στις τροπολογίες. Δε δώσαμε έξι θέσεις στον 'Αρειο Πάγο;

ΧΡΗΣΤΟΣ ΜΑΡΚΟΓΙΑΝΝΑΚΗΣ: 'Οχι εισαγγελικούς.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εισαγγελικούς.

ΧΡΗΣΤΟΣ ΜΑΡΚΟΓΙΑΝΝΑΚΗΣ: 'Αλλο ένα αίτημα το οποίο υποβάλλεται και συζητείται στο Ελεγκτικό Συνέδριο είναι ότι δίνετε θέσεις στην τακτική δικαιοσύνη, στα Διοικητικά Δικαστήρια, στους Εισαγγελείς υπάρχει όμως κάποιο πρόβλημα με Συμβούλους του Ελεγκτικού Συνεδρίου όπου υπάρχει μια δυσλειτουργία...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Θα δώσουμε και εκεί αλλά δεν έχουμε πιστώσεις τώρα. Στο επόμενο νομοσχέδιο θα δώσουμε και εκεί.

ΧΡΗΣΤΟΣ ΜΑΡΚΟΓΙΑΝΝΑΚΗΣ: Μας αρκεί αυτό. Μ'αυτά τα δεδομένα ψηφίζουμε και τα τρία άρθρα. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: Επειδή σ'αυτά τα άρθρα εκδηλώνεται αυτό το φαινόμενο που περιέγραψα χθες, θα το ονόμαζα ένα ιδεολογικό επαναπατρισμό του ΠΑ.ΣΟ.Κ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Πώς το είπατε;

ΛΕΩΝΙΔΑΣ ΑΥΔΗΣ: Ιδεολογικό επαναπατρισμό του ΠΑ.ΣΟ.Κ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Σε τι θέμα;

ΛΕΩΝΙΔΑΣ ΑΥΔΗΣ: Γενικώς στο νομοσχέδιο. Είναι αυτό που είπα συντηρητικοποίηση κ.λπ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δηλαδή, δεν ξέρουμε τι λέμε εδώ μέσα, Λέοντα.

ΛΕΩΝΙΔΑΣ ΑΥΔΗΣ: Ξέρουμε, ξέρουμε. Τα είπαμε χθες.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ιδεολογικός επαναπατρισμός του ΠΑ.ΣΟ.Κ. σε θέματα διαδικαστικά της Δικαιοσύνης;

ΛΕΩΝΙΔΑΣ ΑΥΔΗΣ: 'Ετσι το βλέπω εγώ. Μπορεί να έχετε αντίρρηση, αλλά δε νομίζω ότι είναι βάσιμη.

Πάμε στο άρθρο 1. Κοιτάξτε τι γίνεται με το δικαίωμα παρέμβασης του Υπουργού. Κατ' αρχήν, είναι παρέμβαση του Υπουργού γιατί δεν ξέρω με ποιον τρόπο θα πληροφορούνται οι ενδιαφερόμενοι την ύπαρξη αυτής της αντιδικίας για την άσκηση αυτής της παρεμβάσεως που προβλέπεται εδώ.

Σκοπός της διάταξης αυτής για τις παρεμβάσεις είναι να περιορισθεί σιγά-σιγά ο διάχυτος έλεγχος της συνταγματικότητας και τελικά αυτό που γίνεται με το ΑΕΔ που κατά το νόμο εκδίδει αποφάσεις περί της συνταγματικότητος που ισχύουν κατά παντός να γίνει de facto για τα λοιπά δικαστήρια, για τις ολομέλειες των λοιπών δικαστηρίων.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Το περιορίσαμε αυτό.

ΛΕΩΝΙΔΑΣ ΑΥΔΗΣ: Το περιορίσατε τώρα με την τροπολογία;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ναι, δεν το ακούσατε;

ΛΕΩΝΙΔΑΣ ΑΥΔΗΣ: Ναι, το άκουσα. Ναι, αλλά περιορίσατε τους διαδίκους. Περιορίστηκαν μόνον οι διάδικοι, ενώ ο σκοπός του νομοσχεδίου είναι, υποθέτω, να δημιουργηθούν τέτοιες προϋποθέσεις με την παρέμβαση του Υπουργού Δικαιοσύνης, ο οποίος θα πληροφορείται πάντοτε την αμφισβήτηση της συνταγματικότητας και θα μπορεί να παρεμβαίνει, ώστε να οδηγούμεθα σε μία απόφαση η οποία de facto θα έχει την ισχύ που έχουν de jure οι αποφάσεις του Ανωτάτου Ειδικού Δικαστηρίου.

Αυτό είναι ένας περιορισμός του διάχυτου ελέγχου και επομένως κατά τη γνώμη μας είναι ένα μέτρο αυταρχικοποίησης.

Το έννομο συμφέρον των φυσικών προσώπων επειδή δεν προσδιορίζεται και επειδή ήδη προδιορίστηκε το έννομο συμφέρον των νομικών προσώπων για την άσκηση παρέμβασης, υποθέτω ότι θα αναζητηθεί κατά τις διατάξεις του Κώδικα Πολιτικής Δικονομίας ή των διατάξεων περί Συμβουλίου της Επικρατείας και επομένως θα είναι πάρα πολύ περιορισμένος ο κύκλος των φυσικών προσώπων που θα έχουν δυνατότητα παρέμβασης.

Ως προς τις τροποποιήσεις της νομοθεσίας που αφορά τις εκλογικές δίκες, θα είμαστε αντίθετοι επειδή περιορίζονται οι διάδικοι και επομένως, ένας αριθμός προσώπων ενδιαφερομένων θα στερηθεί του δικαιώματος τριτανακοπής. Βέβαια, υπάρχει μια διάταξη για την παράβαση της οποίας δεν προβλέπεται κύρωση ότι οφείλει να γνωστοποιεί ο Εισηγητής σε όλους τους ενδιαφερόμενους το δικόγραφο. Αλλά αυτό δε νομίζω ότι είναι επαρκής εγγύηση. 

Επιπλέον, ναι μεν, μου φαίνεται εκ πρώτης όψεως λογική η τροπολογία, κάποιοι δικαστές κατώτερων κλιμακίων να αναλαμβάνουν τη διερεύνηση των ψηφοδελτίων, αλλά έχω, πρώτον, ένα ερωτηματικό ως προς την παράγραφο 5 του νέου άρθρου 30α, κατά την οποία η περαιτέρω συζήτηση υπόθεσης γίνεται μέσα στα όρια της αίτησης και των τυχόν ενστάσεων και διερωτώμαι μήπως αυτό σημαίνει περιορισμό της έκτασης της έρευνας, ως προς εκείνα τα πρόσωπα τα οποία θίγονται από την ένσταση, αλλά δεν είναι διάδικοι; Αυτό θα παρακαλούσα να διευκρινιστεί, για να μην υπάρξουν αμφισβητήσεις.

'Ενα δεύτερο, είναι η παράγραφος 9 του νέου άρθρου 30α, που αφορά τη δικαστική δαπάνη και φοβάμαι ότι έτσι όπως είναι διατυπωμένη, θα οδηγήσει σε επιβολή αντικειμενικά μεγάλων δαπανών στους διαδίκους και επομένως, σε αντικειμενικό περιορισμό της δυνατότητας προσβολής των εκλογικών αποτελεσμάτων.

Επί του άρθρου 2. Το άρθρο 13 του Ποινικού Κώδικα, τροποποιείται. Αυτή η έννοια του ιδιαιτέρως επικίνδυνου, πρώτον πρακτικώς δεν έχει κάποια σημασία διότι την έννοια του ιδιαιτέρως επικίνδυνου, την έχει επεξεργαστεί η νομολογία και νομίζω ότι το σχέδιο νόμου, δε λέει τίποτα παραπάνω από αυτά που έχει δεχθεί η νομολογία. Αυτή είναι η έννοια που έχει δεχθεί. Γιατί, όμως, ενώ σε ειδική διάταξη μόνο στο νόμο περί ναρκωτικών υπάρχει η έννοια του ιδιαιτέρως επικινδύνου, ως επιβαρυντική περίσταση, γιατί το νομοσχέδιο θεωρεί ότι πρέπει αυτή η διάταξη να μπει στο γενικό μέρος του Ποινικού Κώδικα;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Αυδή, είναι άλλες δύο περιπτώσεις. Είναι ο νόμος του ξεπλύματος χρήματος και ο νόμος 1608/50, που αφορά τις καταχρήσεις του Δημοσίου. Συνεπώς, σε τρεις περιπτώσεις ισχύει το "ιδιαιτέρως επικίνδυνος", δηλαδή ναρκωτικά, βρώμικο χρήμα, καταχρήσεις του Δημοσίου.

ΛΕΩΝΙΔΑΣ ΑΥΔΗΣ: Σύμφωνοι, αλλά και τρεις που είναι, ευχαριστώ για τη διόρθωση-πάλι δε δικαιολογείται η θέσπιση ειδικής διάταξης στο γενικό μέρος του Ποινικού Κώδικα, δεδομένου ότι υπάρχει ήδη επεξεργασμένη η έννοια από τη νομολογία.

Φθάνουμε στις πιο δύσκολες διατάξεις, που είναι η αντικατάσταση του άρθρου 172 για την ελευθέρωση κρατουμένου. Είπα χθες, το επαναλαμβάνω, ότι για μας η επίταση της ποινής σε αυτήν την περίπτωση, δεν έχει κανένα άλλο σκοπό παρά μόνο την αντιμετώπιση διαδηλώσεων, γιατί εκεί στην πράξη φαίνεται ότι διαπράττεται αυτό το αδίκημα και έτσι γινόταν πάντα. Και βέβαια, υποθέτω, ότι εσείς που

Σελίδα 5386 

ασχοληθήκατε με τα ποινικά, κύριε Υπουργέ, θα έχετε υπερασπίσει πολλές υποθέσεις ελευθερώσεως κρατουμένων. Σε όλες τις διαδηλώσεις, εκτός από την αντίσταση κατά της αρχής, την εξύβριση, μια κακόβουλη βλασφημία, είχε και μια δυο ελευθερώσεις κρατουμένου. Αυτό εντάσσεται στον κατάλογο των διατάξεων με τις οποίες γίνεται πιο αυταρχική η υπάρχουσα κατασταλτική νομοθεσία.

Η χειρότερη διάταξη, προς αυτήν την κατεύθυνση, είναι η επαναφορά του νόμου της Νέας Δημοκρατίας για την ποινικοποίηση της μη εκτέλεσης δικαστικών αποφάσεων. Κατ'αρχήν πρέπει να πούμε, ότι αυτό στο οποίο έχει απαντήσει ο κύριος Υπουργός, είναι η μομφή, η κατηγορία, η κριτική η δική μας, η επίκριση ότι αυτό αποβλέπει στην καταστολή των κοινωνικών αγώνων. Και ο κύριος Υπουργός το παραδέχθηκε, ότι σε αυτό αποβλέπει και μάλιστα θεώρησε ότι είναι η πολιτική του που το επιβάλλει και ότι ασκεί ορθή πολιτική. Είναι, όμως, μεγαλύτερη η εμβέλεια αυτής της διάταξης. Υποθέτω ότι θα μπορεί να καταδικαστεί για τη μη συμμόρφωση προς εκτέλεση δικαστικής αποφάσεως και ένας μισθωτής, ο οποίος δε θα εκτελέσει εκουσίως μια απόφαση εξώσεως. Εάν δε φύγει εγκαίρως από το σπίτι, εκείνος ο οποίος θα εξωστεί επειδή δεν πλήρωσε το νοίκι, υποθέτω ότι θα μπορεί να καταδικαστεί για άρνηση συμμόρφωσης σε δικαστική απόφαση.

Βεβαίως ένα ευρύ πεδίο δόξης για τη νέα διάταξη θα είναι οι οικογενειακές διαφορές. Θα πρέπει να καταδικαστεί ένας πατέρας ή μια μητέρα που δεν έδωσε εγκαίρως το παιδί για επικοινωνία όπως διέταξε η απόφαση του δικαστή. Θα είναι και αυτός ένα εγκληματίας ο οποίος θα πρέπει να φυλακιστεί.

Γενικά αυτή η διάταξη έτσι με αυτό το εύρος που έχει, υποθέτω ότι πέρα από την καταστολή των κοινωνικών αγώνων, πέρα από την αυστηροποίηση της νομοθεσίας, πέρα από την προστασία ενός κύρους του φανταστικού, αυτού του ιδεολογήματος του κύρους της αρχής, αποβλέπει σε συγκεκριμένους ιδεολογικούς σκοπούς ή θα έχει συγκεκριμένο ιδεολογικό αποτέλεσμα, δηλαδή θα δημιουργήσει μια παροδοχή του αυταρχισμού σε όλες τις εκδηλώσεις της καθημερινής μας ζωής.

Πρόκειται για μια διάταξη ιδιαίτερα επικίνδυνη. Και θυμίζω ότι η διάταξη σκοπεύει να εξασφαλίσει την εκτέλεση αποφάσεων που εκδίδονται σε ιδιωτικές διαφορές. Δεν πρόκειται περί διαφορών δημοσίων, περί δημοσίου δικαίου πράξεων των οποίων η εκτέλεση εξασφαλίζεται με ποινικά μέσα. Πρόκειται για τις διαφορές ιδιωτικού δικαίου. Και αυτό είναι το παράξενο ότι θεωρεί ο νομοθέτης ότι πρέπει να εξοπλίσει τις αποφάσεις επί διαφορών ιδιωτικού δικαίου με ποινική κύρωση.

Δεν ξέρω αν βρισκόμαστε σε κάποιο σχέδιο ιδιωτικοποίησης των κοινωνικών αγώνων, ή μήπως γίνονται πια θεσμός οι αγανακτισμένοι πολίτες. Θα πρέπει να το συνδυάσετε με τις αγωγές που έχουν κάνει κατά απεργών διάφοροι ιδιώτες. Και δεν είναι η πρώτη φορά. Παλαιότερα έκαναν αγωγή διάφοροι γνωστοί συντηρητικοί πολίτες όπως σε μία προηγούμενη απεργία των καθηγητών, τώρα είναι οι διάφοροι άλλοι ανώνυμοι, άγνωστοι, οι οποίοι δεν έχουν τη σφραγίδα του συντηρητικού, αλλά μήπως τείνει να γενικευθεί αυτό το φαινόμενο.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Κύριε Πρόεδρε, παρακαλώ μία ανοχή,γιατί είναι αδύνατον να τα διεξέλθω όλα.

Στην οργάνωση Δικαστηρίων στο άρθρο 3, υπάρχουν επιφυλάξεις αν είναι συνταγματικά ορθός ο τρόπος με τον οποίο γίνεται η μεταφορά ή η επιλογή ειρηνοδικών και αν υπάρχει σε κάποιο σημείο στέρηση του φυσικού δικαστή. 'Εχουμε αντίρρηση για όλο το πλέγμα των διατάξεων που αφορούν τη σύνθεση της Ολομέλειας του Αρείου Πάγου, την επιθεώρηση των Δικαστηρίων και την αύξηση του αριθμού των Αρεοπαγιτών, τη δημιουργία θέσεων Αντιπροέδρων. 

Πέρα από την ουσία που μπορεί να υποστηριχθεί η μία η η άλλη άποψη για το πόσοι πρέπει να είναι οι μεν, πόσοι πρέπει να είναι οι δε, η αντίρρησή μας είναι ότι δεν μπορεί να γίνεται τροποποίηση του νόμου όσες φορες θέλουμε να δημιουργήσουμε ή να αλλάξουμε κάποιους συσχετισμούς υποτιθέμενους ή πραγματικούς μέσα στα Ανώτατα Δικαστήρια. Αυτό κάποτε πρέπει να σταματήσει. Σας είπα χθες, ότι από το 1988 έως σήμερα οι τροποποιήσεις, τουλάχιστον στο θέμα της επιθεώρησης των δικαστηρίων, ανέρχονται σε οκτώ με τη σημερινή και αυτό είναι ένα απαράδεκτο φαινόμενο, κάθε ενάμιση χρόνο να αλλάζει η νομοθεσία για να επηρεαστούν οι συσχετισμοί στα Ανώτατα Δικαστήρια.

Αυτό είναι μία χονδροειδής παρέμβαση στη Δικαιοσύνη και νομίζω ότι αντιφάσκει τελείως προς τις διατάξεις τις άλλες, οι οποίες υποτίθεται ότι σκοπό έχουν να προασπίσουν το κύρος των Δικαστηρίων με τη ποινικοποίηση της παράλειψης της εκτέλεσης αποφάσεων επί αστικών διαφορών.

'Ενα άλλο σημείο που θέλω να τονίσω είναι ότι ενώ θεωρείτε ότι πρέπει να είναι τριμελής η επιθεώρηση στα πολιτικά Δικαστήρια, στα διοικητικά διατηρείτε το σύστημα της μονομελούς επιθεώρησης από το νεότερο Αντιπρόεδρο του Συμβουλίου της Επικρατείας. Προφανώς εκεί δεν υπάρχει θέμα κάποιων συσχετισμών που πρέπει να αλλάξουν και το σύστημα θεωρείται καλό.

Αυτή είναι μία αντινομία η οποία προδίδει τον ευκαιριακό χαρακτήρα και τις σκοπιμότητες που υπηρετεί η προτεινόμενη διάταξη.

'Ενα θέμα που έχει και συνταγματική προέκταση είναι αν μπορεί ο δικαστής του Συμβουλίου της Επικρατείας να ενεργεί στην επιθεώρηση των Τακτικών Διοικητικών Δικαστηρίων ενώ πρόκειται περί διαφορετικών τάξεων δικαστηρίων. Δεν υπάρχει κάποια ιεραρχία, δεν εξελίσσονται οι διοικητικοί δικαστές στο Συμβούλιο της Επικρατείας και γι'αυτό νομίζω ότι είναι άτοπο.

Για τους δικηγορικούς συλλόγους έχουμε αντίρρηση για την ιδιωτικοποίηση που επιχειρείται με τη δυνατότητα ανάθεσης τόσο της διαχείρισης των οικονομικών τους σε ιδιώτη εργολάβο, όσο και με τη δημιουργία νομικών προσώπων για την εκτέλεση ορισμένων εργασιών.

Και θεωρώ θετική -και έτσι θα ήθελα να κλείσω επειδή όλα τα αρνητικά τα είπαμε- τη διάταξη για την υιοθεσία, για την εφαρμογή των διατάξεων του προισχύσαντος δικαίου. 'Εχω μία αμφιβολία με τη νέα διατύπωση που μας δώσατε με τη χθεσινή τροποποίηση, κύριε Υπουργέ,αν είναι σωστό να κρίνονται οι υποθέσεις με το παλιό δίκαιο εκείνων στους οποίους η υιοθεσία θα ανατεθεί μέχρι 31 Ιουλίου 1997, δηλαδή μέχρι ενός χρόνου πέρα από την κατάθεση, την ψήφιση, την ισχύ του νομοσχεδίου.

Φοβάμαι ότι αυτό δεν είναι νομοθετικά ορθό, ότι δεν είναι ορθή η νομοθετική πολιτική. Θα έλεγα ότι πιο λογικό θα ήταν -επειδή αυτό το νομοσχέδιο καθυστέρησε πολύ καιρό- να παραταθεί η προθεσμία, που πρόβλεπε το αρχικό σχέδιο, για την κρίση με τις διατάξεις του προϊσχύσαντος δικαίου μέχρι την κατάθεση του νομοσχεδίου αυτού στη Βουλή, μέχρι κάποιο χρόνο που είναι αντικειμενικά ελεγκτή η καλή πίστη και η έλλειψη δόλου των διαδίκων.

Εμείς θα καταψηφίσουμε και τα τρία άρθρα για αυτούς τους λόγους που είπα και για τους γενικούς πολιτικούς λόγους που ανέπτυξα χθες και επανέφερα συνοπτικώς σήμερα.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα, ότι τη συνεδρίαση παρακολουθούν από τα δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" τριάντα τρεις μαθητές και δύο συνοδοί-καθηγητές από το 9ο Γυμνάσιο Ιλίου Αττικής.

(Χειροκροτήματα από όλες τις Πτέρυγες της Βουλής)

Ο συνάδελφος κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, δε θα επαναλάβω τα όσα στη χθεσινή συζήτηση είπα, γιατί σ' αυτήν τη συζήτηση έκανα αναφορά διεξοδικά στο άρθρο 1, με το οποίο δεν συμφωνούμε. Εμείς πιστεύουμε ότι όλα τα ζητήματα, που αφορούν στο συνταγματικό έλεγχο και κυρίως σε διαφορές συνταγματικού χαρακτήρα μεταξύ πολιτειακών οργάνων ή και Κομμάτων και σε γενικότερα συνταγματικά θέματα, πρέπει να αντιμετωπίζονται πάρα πολύ συγκεκριμένα από ένα συνταγματικό δικαστήριο, για το οποίο βεβαίως έχουμε τις επι μέρους 

Σελίδα 5387 

προτάσεις μας. Υπάρχει βέβαια το ζήτημα, αν έχει επιτύχει ο διάχυτος συνταγματικός έλεγχος, αλλά αυτό είναι ένα άλλο θέμα, το οποίο δεν έχει σχέση με τη σημερινή συζήτηση. Επομένως έχουμε δηλώσει την αντίθεσή μας αναφορικά με το άρθρο 1.

Σε ό,τι αφορά το άρθρο 2, ορθά γίνεται ο καθορισμός της εννοίας της επικινδυνότητος.Και θα έλεγα, αγαπητέ φίλε κύριε Αυδή, η νομολογία δεν μας αρκεί, διότι η νομολογία, αναφορικά με τα ζητήματα της επικινδυνότητας, ως επιβαρυντικής περίστασης, μας έχει επιφυλάξει εκπλήξεις. Κατά συνέπεια, ας οριστεί με το νόμο, είναι προτιμότερο, παρά να το αφήνουμε στη νομολογία, η οποία κάθε φορά έχει τις διακυμάνσεις της και -επαναλαμβάνω τη λέξη- μας επιφυλάσσει κάθε τόσο εκπλήξεις.

Με το άρθρο 232Α του Ποινικού Κώδικα, διαφωνούμε, κύριε Υπουργέ. Τα είπαμε και χθες, δεν θα επιμείνω. Εμείς σας ζητάμε να αποσύρετε αυτό το άρθρο και να εμμείνετε στο παλαιό καθεστώς πραγμάτων.

Είναι σωστή η διατύπωση του άρθρου 8 για τις επιβαρυντικές περιστάσεις, που αφορούν στα ναρκωτικά και πάρα πολύ καλά κάνετε, που θέσατε αυτήν τη διάταξη, κύριε Υπουργέ.

Σε ό,τι αφορά την αύξηση του αριθμού των θέσεων των δικαστών όλων των δικαστηρίων, είχα τη δυνατότητα χθες, όχι μόνο να συμφωνήσω μαζί σας, αλλά να σας προτρέψω να προχωρήσετε περαιτέρω στην αύξηση των θέσεων των δικαστών.

Υπάρχει, όμως, κύριε Υπουργέ, ένα πρόβλημα με τους Εισαγγελείς, οι οποίοι ασφυκτιούν καθηλωμένοι σε συγκεκριμένη θέση. Βεβαίως παίρνουν τη μισθολογική τους προαγωγή, δεν παίρνουν όμως τη βαθμολογική τους προαγωγή και αυτό, όπως αντιλαμβάνεστε, είναι αντικίνητρο συνεισφοράς στην υπόθεση των δικαστηρίων, διότι η ακύρωση της φιλοδοξίας αυτών των ανθρώπων νομίζω ότι λειτουργεί ως αντικίνητρο.

Υπάρχει και ένα ζήτημα, κύριε Υπουργέ, με το Ελεγκτικό Συνέδριο, τι θα κάνετε εκεί, θα αυξήσετε τις θέσεις; Νομίζω ότι κάποια τροπολογία έχετε για το Ελεγκτικό Συνέδριο. Κατά συνέπεια, επιφυλάσσομαι, όταν θα συζητήσουμε τις τροπολογίες, εκεί να μιλήσω και για το Ελεγκτικό Συνέδριο.

Τέλος, θέλω και σήμερα να επαναλάβω, κύριε Υπουργέ, την ανάγκη με σαφέστερο τρόπο να διευρύνετε τα χρονικά όρια ισχύος του προηγουμένου νομοθετικού καθεστώτος για τις υιοθεσίες. 'Οσες υποθέσεις βρίσκονται σε εκκρεμότητα, να κριθούν με βάση το προϊσχύσαν δίκαιο και να αρχίσει η ισχύς...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ισχύει μέχρι τον Ιούλιο.

ΦΩΤΗΣ ΚΟΥΒΕΛΗΣ: Επομένως όλες εκείνες, που βρίσκονται σε εκκρεμότητα μέχρι τον προσεχή Ιούλιο, καταλαμβάνονται από το προϊσχύσαν δίκαιο. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Το έχουμε βάλει μέσα.

ΦΩΤΗΣ ΚΟΥΒΕΛΗΣ: Εντάξει, κύριε Υπουργέ, με ικανοποιεί απόλυτα. 

Ευχαριστώ, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ευχαριστούμε, κύριε συνάδελφε.

Το λόγο έχει ο συνάδελφος κ. Τσαφούλιας.

ΓΕΩΡΓΙΟΣ ΤΣΑΦΟΥΛΙΑΣ: Κύριε Πρόεδρε, ψηφίζουμε το άρθρο 1. Στο άρθρο 2 διαφωνούμε με το άρθρο 232Α, όπως είπα και χθες. 'Εχουμε αυτήν την αντίρρηση. Ως προς τα άλλα, ψηφίζουμε και το άρθρο 2.

'Οσον αφορά την παρ. 9 του άρθρου 3, πιστεύουμε, ότι από 1ης Ιουλίου 1997 ο συνολικός αριθμός των οργανικών θέσεων των Εισαγγελέων Εφετών και Αντεισαγγελέων Εφετών πρέπει να αυξάνεται κατά μία και δύο αντιστοίχως και να ορίζεται σε είκοσι οκτώ και ογδόντα έξι αντιστοίχως. 

Από 1ης Ιουλίου 1997 ο συνολικός αριθμός των οργανικών θέσεων Εισαγγελέων Πρωτοδικών πρέπει να αυξηθεί κατά είκοσι πέντε και να ορίζεται στις εκατόν τριάντα τρεις. Από 1ης Ιουλίου 1998, θα πρέπει να αυξηθεί κατά είκοσι πέντε και να ορίζεται στις εκατόν πενήντα οκτώ. 

Και από 1ης Ιουλίου 1999 θα πρέπει να αυξηθεί κατά είκοσι πέντε και να ορίζεται στις εκατόν ογδόντα τρεις, με αντίστοιχη μείωση των θέσεων των Αντεισαγγελέων Πρωτοδικών και Παρέδρων Εισαγγελίας, οι οποίες πρέπει να ορίζονται σε εκατόν ενενήντα εννέα και σε εκατόν εβδομήντα τέσσερις και εκατόν σαράντα εννέα αντιστοίχως. Γι'αυτό έχουμε υποβάλει και μια τροπολογία, που θα τη δούμε και μετά.

'Οσον αφορά την αύξηση των ποινών για τις αποδράσεις κ.λπ., έχουμε μια επιφύλαξη. Ως προς τα λοιπά, τα ψηφίζουμε τα άρθρα. Δεν έχουμε άλλες αντιρρήσεις. 'Οσον αφορά την παράταση του χρόνου της υιοθεσίας, είμαστε σύμφωνοι. Αναφέρθηκα, λοιπόν, στην παρ. 9 του άρθρου 3, κύριε Υπουργέ, μόνο σ'αυτό. 'Οσον αφορά τα λοιπά, είμαστε σύμφωνοι.

ΠΡΟΕΔΡΕΥΩΝ (Λουκάς Αποστολίδης): Η συνάδελφος κα Ψαρούδα-Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, βασικά τα άρθρα 1, 2 και 3, είναι σωστά. 'Οπως είπα, αποκαθιστούν την τάξη σε ορισμένους χώρους, η οποία είχε διαταραχθεί, και γι'αυτό και τα ψηφίζουμε.

Θα ήθελα μόνο να παρατηρήσω τα εξής: Ως προς το άρθρο 1 και τη βελτίωση, που έκανε ο κύριος Υπουργός, θα του ζητούσα αν θέλει ή να το βελτιώσει εδώ ή να μας εξηγήσει, αν αυτό εννοεί με την πρόταση του κ. Παυλόπουλου, ότι στο Ανώτατο Ειδικό Δικαστήριο, που γίνεται μια δίκη μεταξύ κάποιων διαδίκων και κρίνεται θέμα συνταγματικότητας, έχει δικαίωμα παρεμβάσεως και όποιος άλλος, είτε φυσικό είτε νομικό πρόσωπο, έχει έννομο συμφέρον, εφ'όσον το ίδιο ζήτημα εκκρεμεί σε δικαστήριο της ιδίας δικαιοδοσίας, όπου όμως -προσθέτω εγώ- αυτός ο παρεμβαίνων είναι διάδικος. Μόνο τότε έχει νόημα η προσθήκη αυτή.

Δηλαδή γίνεται μια δίκη, κρίνεται ένα θέμα συνταγματικότητας μεταξύ δύο διαδίκων, είτε σε μια ολομέλεια είτε στο ΑΕΔ και θέλει να παρέμβει κάποιος άλλος, που έχει έννομο συμφέρον για την κρίση αυτού του ζητήματος. Και το έννομο συμφέρον του, κρίνεται πώς; Εκ του ότι το ίδιο ζήτημα εκκρεμεί σε μια άλλη δίκη της αυτής δικαιοδοσίας, όπου αυτός ο παρεμβαίνων είναι διάδικος, γιατί αλλιώς δεν ταυτίζεται το έννομο συμφέρον του με το κρινόμενο. 'Ετσι δεν είναι; Σκεφθείτε το, σας παρακαλώ. Νομίζω ότι αυτό είναι το νόμιμα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Συμφωνώ με αυτά που λέτε, αλλά σας παρακαλώ να τα δώσετε γραπτά. 'Ηδη ο κ.Παυλόπουλος έδωσε ένα κείμενο. Αν συμφωνείτε με το κείμενο, έχει καλώς.

ΑΝΝΑ ΜΠΕΝΑΚΗ-ΨΑΡΟΥΔΑ: Ναι, συμφωνώ, αλλά απλώς το βελτιώνω κατά τούτο και σας το εξηγώ..

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να το γράψετε αυτό, σας παρακαλώ και τελείωσε το θέμα.

ΑΝΝΑ ΜΠΕΝΑΚΗ-ΨΑΡΟΥΔΑ: Εντάξει, θα σας το δώσω.

Στις άλλες τροποποιήσεις, είμαστε σύμφωνοι. Θα σας κάνουμε κάποιες προτάσεις, κύριε Υπουργέ και θα τις δούμε.

Στις διατάξεις της Ποινικής Δικονομίας να προσθέσουμε και μια τροπολογία, την οποία θα σας την καταθέσουμε, για ένα κενό που υπάρχει. Τώρα τα κακουργήματα, νομίζω, μπορεί να δικαστούν και ερήμην. Μπορεί σε κάποιον να συμβεί ένα κώλυμα του 341, να μην εμφανιστεί και να δικαστεί ερήμην -δεν έχει αίτηση ακυρώσεως- ενώ μέχρι το 1993 απεκλείετο να γίνει δίκη ερήμην για κακούργημα, διότι ανεστέλλετο ούτως ή άλλως. Τώρα, αν δεν κάνω λάθος, μπορεί να δικαστεί ερήμην.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εσείς το κάνατε αυτό, να δικάζεται ερήμην κατηγορούμενος στο κακούργημα ή εμείς;

ΑΝΝΑ ΜΠΕΝΑΚΗ ΨΑΡΟΥΔΑ: Δεν ξέρω ποιος το άλλαξε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εγώ διαφωνώ με αυτήν τη διάταξη, να δικάζεται ερήμην για κακούργημα ο κατηγορούμενος.

ΑΝΝΑ ΜΠΕΝΑΚΗ ΨΑΡΟΥΔΑ: Τότε το αλλάζουμε, συμφωνούμε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τέλος πάντων, κοιτάξτε, όπως είναι η νομοθεσία...

ΑΝΝΑ ΜΠΕΝΑΚΗ-ΨΑΡΟΥΔΑ: Αν ισχύει αυτό που λέω, ή θα αλλάξουμε και θα επανέλθουμε στο παλαιό καθεστώς, όπου 

Σελίδα 5388 

ανεστέλλετο η δίκη ερήμην του κατηγορουμένου ή αν δεχθούμε την ερήμην εκδίκαση του κακουργήματος, με αίτηση ακυρώσεως.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Εγώ δέχομαι το θέμα. Αν δεν προφθάσουμε να τα κάνουμε σήμερα, κυρία Μπενάκη, στο επόμενο νομοσχέδιο, που θα είναι για το μισθολόγιο των δικαστών, θα λέει "και λοιπές διατάξεις" και θα τα βάλουμε εκεί.

ΑΝΝΑ ΜΠΕΝΑΚΗ-ΨΑΡΟΥΔΑ: Τέλος πάντων, εμείς θα φτιάξουμε μία διάταξη, θα σας την καταθέσουμε και ίσως μέχρι την Τρίτη να μπορέσετε να τη δείτε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οταν πληροφορήθηκα ότι ο κατηγορούμενος σε βαθμό κακουργήματος μπορεί να δικάζεται και ερήμην, εξεπλάγην. Αν είναι δυνατόν! 

ΓΕΩΡΓΙΟΣ ΤΣΑΦΟΥΛΙΑΣ: 'Εχει τροποποιηθεί.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κακώς. 'Η συλλαμβάνεται ο κατηγορούμενος σε βαθμό κακουργήματος ή αναστέλλεται η παραγραφή μέχρις ότου συλληφθεί. Τέλος πάντων, δεν χάθηκε ο κόσμος.

ΑΝΝΑ ΜΠΕΝΑΚΗ-ΨΑΡΟΥΔΑ: Θα ευθυγραμμιστούμε, λοιπόν, αν δεν έχει τροποποιηθεί ή θα φτιάξουμε διάταξη για την ενδιάμεση περίοδο. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Καλά, θα το δούμε.

ΑΝΝΑ ΜΠΕΝΑΚΗ-ΨΑΡΟΥΔΑ: 'Εχω επιφυλάξεις, όπως σας είπα, αν είναι συνταγματική η διεύθυνση των Εισαγγελιών από ομοιόβαθμους. Η Εισαγγελία διαρθρώνεται ιεραρχικά. Ο ανώτερος διατάσσει τον κατώτερο. Δεν είναι όπως στα δικαστήρια, που μπορεί να είναι ο οποιοσδήποτε.

Εάν υπάρχει, λοιπόν, προϊστάμενος νεότερος του εποπτευομένου, δεν ξέρω αν αυτό είναι συνταγματικό και δεν θα δημιουργήσει προβλήματα. Εμείς έχουμε υποστηρίξει, ότι πρέπει στις εισαγγελίες ο προϊστάμενος να προέρχεται από τον επόμενο βαθμό και ας κληρώνεται, ας εκλέγεται ή όπως αλλιώς θέλετε.

Ακόμη θα ήθελα να σας πω, ότι καλώς επαναφέρετε τη δυνατότητα μετάθεσης του δικαστού άνευ αιτήσεως, όταν έχει μεγάλη καθυστέρηση. Μπορούν να υπάρξουν όμως και άλλοι λόγοι, που θα πρέπει να γίνεται αυτό. 'Οταν δημιουργεί κάποιο σκάνδαλο ο δικαστικός, που δεν φτάνει τα όρια του πειθαρχικού αδικήματος, να μην μπορεί η υπηρεσία, το Ανώτατο Δικαστικό Συμβούλιο, να κάνει τη μετάθεση, παρά μόνο θα πρέπει να περιμένει την αίτησή του; Δεν είναι μόνο η καθυστέρηση, είναι και άλλοι λόγοι, που μπορούν να δημιουργούν τέτοιες ανάγκες.

Τέλος, θέλω να αναφερθώ στον αριθμό των θέσεων. Είδα ότι είσθε πρόθυμος να το συζητήσουμε, αλλά αν ψηφίσουμε αυτήν την αύξηση, όπως την έχετε τώρα, πώς θα την αλλάξουμε μετά με τις τροπολογίες; 

Ξέρω ότι οι συνάδελφοι έχουν καταθέσει άλλα νούμερα. Δηλαδή ζητούν μεγαλύτερη αύξηση.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Επιτρέπετε μία διακοπή;

ΑΝΝΑ ΜΠΕΝΑΚΗ ΨΑΡΟΥΔΑ: Βεβαίως.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ξέρετε, είναι και θέματα του οικονομικού τομέα ή των "αυτοκρατόρων", που έχουν το θησαυροφυλάκειο ή το κλειδί του θησαυροφυλακείου. Με βεβαιώνετε, όμως -όπως και άλλοι συνάδελφοι βεβαιώνουν- ότι δεν πρόκειται να επιβαρυνθεί το θέμα του μισθού, διότι ήδη έχουν τις προαγωγές.

Αυξάνονται, λοιπόν, οι θέσεις των Εισαγγελέων Εφετών κατά δύο και ορίζονται σε τριάντα, κατά πέντε των Αντεισαγγελέων Εφετών και ορίζονται σε ενενήντα ένα και κατά τριάντα των Εισαγγελέων Πρωτοδικών και ορίζονται σε εκατόν σαράντα τρεις.

'Ετσι, κύριε Μαρκογιαννάκη;

ΧΡΗΣΤΟΣ ΜΑΡΚΟΓΙΑΝΝΑΚΗΣ: Ναι, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Και λύνουμε και αυτό το θέμα, γιατί και εγώ δεν ήθελα και αυτοί οι άνθρωποι να μείνουν πίσω. Αλλά ξέρετε, ότι ο Αντεισαγγελέας προάγεται αμέσως και γίνεται Εισαγγελέας, ενώ ο Πρωτοδίκης...

ΧΡΗΣΤΟΣ ΜΑΡΚΟΓΙΑΝΝΑΚΗΣ: Δεκαπέντε χρόνια έχουν.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεκαοχτώ χρόνια θέλει ο Πρωτοδίκης απ' ό,τι θυμάμαι. Πότε άλλαξε δεν ξέρω.

Συμφωνείτε σ'αυτό;

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Συμφωνούμε, κύριε Υπουργέ.

ΓΕΩΡΓΙΟΣ ΤΣΑΦΟΥΛΙΑΣ: Από 1ης Ιουλίου, κύριε Υπουργέ;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Από 1ης Ιουλίου.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Λεωνίδας Τζανής έχει τον λόγο.

ΛΕΩΝΙΔΑΣ ΤΖΑΝΗΣ: Κύριε Πρόεδρε, έχω να κάνω μόνο λίγες παρατηρήσεις επί της ενότητας που συζητούμε.

Κατ'αρχήν θέλω να τονίσω, ότι είναι ένα νομοσχέδιο ακόμη, με το οποίο η Πολιτεία επιχειρεί να αντιμετωπίσει το χρονίζον πρόβλημα της βραδείας απονομής της δικαιοσύνης. Κάποια στιγμή πρέπει να δούμε, γιατί είναι υποχρεωμένη διαρκώς η Πολιτεία να ασχολείται με αυτό το θέμα, γιατί δηλαδή διαρκώς προσπαθεί και δυστυχώς διαρκώς η λειτουργία και η απονομή της δικαιοσύνης είναι βραδύτατη.

'Ενας από τους λόγους, που πιστεύω ότι οδηγούν στην βραδεία ικανοποίηση των αξιώσεων των διαδίκων, είναι το κεφάλαιο της αναγκαστικής εκτέλεσης, που κάποια στιγμή θα πρέπει να απασχολήσει το Υπουργείο Δικαιοσύνης, ώστε με σωστές και προσεγμένες επεμβάσεις στο χώρο της αναγκαστικής εκτέλεσης να οδηγήσουμε σε πιο γρήγορη ικανοποίηση των απαιτήσεων.

Είναι γνωστό, για παράδειγμα, το πόσο καθυστερεί η ικανοποίηση των απαιτήσεων των διαδίκων, εξαιτίας άσκοπων ανακοπών που κατά καιρούς ασκούνται κατά των δικαστικών αποφάσεων ή και κατά των πινάκων κατατάξεως, που ουσιαστικά οδηγεί στο να περιμένει ο διάδικος τον ίδιο χρόνο, που προσδοκά για να έχει στα χέρια του εκτελεστή απόφαση και να περιμένει άλλον τόσο χρόνο, για να ικανοποιηθεί η απαίτησή του.

Το να μεσολαβεί χρονικό διάστημα τριών ή τεσσάρων ετών από τη στιγμή της άσκησης αγωγής μέχρι την εκτέλεση της απόφασης, δεν είναι στοιχείο πολιτισμένης και οργανωμένης χώρας. Πιστεύω ότι κάποια στιγμή πρέπει να δούμε, πώς θα συντομεύσουμε τις σχετικές προθεσμίες.

Πρώτη παρατήρηση είναι, ότι πάρα πολύ σωστά προβλέπεται η δυνατότητα του Υπουργού Δικαιοσύνης για παρέμβαση σε δίκες, που έχουν ως αντικείμενο τη συνταγματικότητα διατάξεων. Η τήρηση του Συντάγματος και η συμφωνία των νόμων προς το Σύνταγμα είναι υποχρέωση της Πολιτείας και είναι δικαίωμα του κάθε πολίτη, πολλώ δε μάλλον του επιφορτισμένου με τη λειτουργία της Δικαιοσύνης Υπουργού και κατά συνέπεια δεν πρέπει να τίθεται εν αμφιβόλω αυτή η δυνατότητα.

Το δεύτερο που έχω να παρατηρήσω, κύριε Υπουργέ, σχετικά με το άρθρο 1 -και δεν ξέρω αν προβληματίζει το Υπουργείο Δικαιοσύνης αυτό το ζήτημα- είναι το φαινόμενο της βραδύτατης εκδίκασης των ενστάσεων, που στρέφονται κατά του κύρους της εκλογής Βουλευτών. Υπάρχει σχετική διάταξη στο Σύνταγμα, που ορίζει βέβαια, ότι μέχρι την έκδοση της σχετικής απόφασης, όποιες αποφάσεις της Βουλής ελήφθησαν, έστω και με διαφορά μιας ψήφου ή δύο ψήφων του εκπίπτοντος ή των εκπιπτόντων Βουλευτών, είναι έγκυρες.

Θα πρέπει, όμως, να δούμε το ουσιαστικό πρόβλημα. 'Οταν ο ρόλος του Βουλευτή είναι προσωπικός, όταν η ψήφος του Βουλευτή έχει διαπλαστική σημασία, έχει διαπλαστικές συνέπειες, θα πρέπει να περιμένουμε δύο ή δυόμισι χρόνια, οπως συνηθίζεται σήμερα, για να εκδοθεί η απόφαση του Εκλογοδικείου;

Η συγκεκριμένη πρότασή μου, κύριε Πρόεδρε και κύριε Υπουργέ, είναι να προχωρήσει το Υπουργείο Δικαιοσύνης στην ψήφιση νόμου, που να προβλέπει τη γρήγορη εκδίκαση των ενστάσεων, ώστε να μην αιωρείται ένα τέτοιο θέμα, που 

Σελίδα 5389 

πολλές φορές βασανίζει Βουλευτές, αλλά και ταυτόχρονα οδηγεί σε πιθανή αλλοίωση του περιεχομένου των αποφάσεων της Βουλής.

Το τρίτο που έχω να επισημάνω, κύριε Πρόεδρε -και να απαντήσω έμμεσα στον κ. Αυδή, αν και δεν είναι αυτή η πρόθεσή μου- είναι, ότι όταν επαναφέρει -και σωστά το κάνει- το Υπουργείο Δικαιοσύνης τη διάταξη του 232α του Κώδικα Πολιτικής Δικονομίας, δεν το κάνει για να καταστείλει κινητοποιήσεις. Ούτε εγώ άκουσα να πείτε κάτι τέτοιο εσείς.

'Οταν η Πολιτεία θυμίζει στην οποιαδήποτε κοινωνική ομάδα, στον οποιονδήποτε διάδικο, που είναι υποχρεωμένος να σεβαστεί μια δικαστική απόφαση, την αυτονόητη αυτή υποχρέωσή του, δεν το κάνει για να αντιστρατευθεί, κύριε Αυδή, σε κοινωνικές ομάδες.

Επιτρέψτε μου να πω, ότι όποια άποψη και αν έχει ο καθένας για τη λειτουργία της Δικαιοσύνης, μια δικαστική απόφαση, η οποία επιβάλλει συγκεκριμένη υποχρέωση, είναι σεβαστή απ' αυτόν τον οποίο αφορά. Κατά συνέπεια, όταν η Πολιτεία θυμίζει αυτήν την αυτονόητη υποχρέωση, δεν στρέφεται ενάντια στα κοινωνικά κινήματα.

Τελειώνω, κύριε Πρόεδρε, θυμίζοντας βέβαια είναι στην επόμενη ενότητα η διάταξη που αφορά την επιτάχυνση της διαδικασίας των εξωστικών διαφορών, ότι πάρα πολύ καλά κάνετε, κύριε Υπουργέ, γιατί λυτρώνετε μια κατηγορία ανθρώπων που έπεφταν θύματα κακοπληρωτών πολλές φορές. Οι μισθωτικές διαφορές με τις διαρκείς αναβολές των υποθέσεων έφθαναν στο σημείο να οδηγούν σε τραγικά φαινόμενα. Να έχει κάποιος ένα ή δύο ακίνητα, από τα οποία να περιμένει να σπουδάσει τα παιδιά του, να έχει και έναν κακοπληρωτή μέσα, να τον υφίσταται για ένα ή δύο χρόνια και στο τέλος όταν εξεδίδετο η απόφαση, δεν έχει τι να εισπράξει.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να παίρνει τα κλειδιά και να φεύγει.

ΛΕΩΝΙΔΑΣ ΤΖΑΝΗΣ: Να παίρνει τα κλειδιά και να φεύγει και να προκαλεί και ζημιές ενός, δύο ή τριών εκατομμυρίων.

Πάρα πολύ καλά κάνετε και προσπαθήστε σαν Υπουργείο Δικαιοσύνης να βρείτε και άλλους τομείς, με τους οποίους θα προχωρήσετε στη θέσπιση τέτοιων διαδικασιών.

Τελειώνω, απευθύνοντας μια πρόσκληση προς το Υπουργείο Δικαιοσύνης, να αξιοποιήσει αυτήν την ευκαιρία, που του παρέχει η ίδρυση της κατασκευαστικής εταιρείας "ΘΕΜΙΣ Α.Ε." 'Ηδη νομίζω, ότι έχουν περάσει ενάμισι ή δύο χρόνια από τότε που ψηφίστηκε η σχετική διάταξη. Δεν έχει λειτουργήσει η εταιρεία αυτή, είναι καιρός νομίζω, ο,τιδήποτε αφορά τη μελέτη, τη συντήρηση ...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ούτε μπορούσε να λειτουργήσει, όπως ήταν η διάταξη.

ΛΕΩΝΙΔΑΣ ΤΖΑΝΗΣ: Πάρα πολύ σωστά, λοιπόν, γίνεται η επέμβαση αυτή. Πιστεύω και ελπίζω, ότι σύντομα θα έχουμε ορατά τα αποτελέσματα της δραστηριότητας αυτής της εταιρείας.

ΠΡΟΕΔΡΕΥΩΝ (Λουκάς Αποστολίδης): Ο επίτιμος Πρόεδρος της Νέας Δημοκρατίας κ. Κωνσταντίνος Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κύριε Πρόεδρε, η επίσπευση της απονομής της Δικαιοσύνης είναι μέγα θέμα και θα άξιζε ίσως, κύριε Υπουργέ, να μας απασχολήσει σε μια ιδιαίτερη συζήτηση, είτε επερωτήσεως είτε με οποιονδήποτε άλλο τρόπο, διότι εκεί είναι η ουσία του προβλήματος σήμερα.

Η καθυστέρηση της απονομής της Δικαιοσύνης σημαίνει άρνηση της Δικαιοσύνης. Τίποτε χειρότερο απ' αυτό δεν μπορεί να υπάρξει. 

Κύριε Υπουργέ, θα σας εξομολογηθώ, ότι όταν έγινα Πρωθυπουργός και επέλεξα τον πρώτο Υπουργό Δικαιοσύνης, τον αείμνηστο Θανάση Κανελλόπουλο, του είπα ένα πράγμα. Βρες τρόπο να απονέμεται γρήγορα η Δικαιοσύνη.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μόνο που δεν ήταν δικηγόρος και δεν τα ήξερε καλά. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν μπορώ να πω, ότι είμαι ευτυχής, ούτε από την προσπάθεια που εκάναμε μαζί ούτε από την προσπαθεια που έκανα με τους επόμενους Υπουργούς. Και δεν είναι τυχαίο, κύριοι συνάδελφοι, ότι δεν απονέμεται γρήγορα η δικαιοσύνη, διότι υπάρχουν ορισμένα θέματα, που δεν θέλουμε να τα δούμε κατά πρόσωπο.

Διότι, κύριε Υπουργέ, μη γελιέσθε, το περίπλοκο των διαδικασιών, σε τελική ανάλυση, οδηγεί σε πολλές δίκες. Υπάρχουν πάρα πολλοί ενδιαφερόμενοι σ' αυτήν τη Χώρα, που θέλουν να υπάρχουν δίκες και να μην τελειώνουν οι δίκες.

Κύριε Πρόεδρε, αν πράγματι θέλουμε να λύσουμε το πρόβλημα των αναβολών, ιδιαίτερα στις ποινικές δίκες -δικηγόρος είμαι και εγώ, τώρα έγινα και συνταξιούχος, όπως ξέρετε, κύριε Υπουργέ, τελείως πρόσφατα- δεν μπορώ να δεχθώ εγώ, ότι η απουσία του συνηγόρου αποτελεί λόγο αναβολής της δίκης. Γιατί κύριε Υπουργέ; 'Οσο καιρό διατηρείται και μόνο αυτή η διάταξη και θα πρέπει να έχετε σοβαρή ανησυχία για το αν θα γίνονται οι δίκες ή δεν θα γίνονται. Και πρέπει να σας πω, κύριε Πρόεδρε, κύριε Υπουργέ και κύριοι συνάδελφοι, ότι δυστυχώς η καθυστέρηση δεν εμφανίζεται μόνο στην Αθήνα, όπου επιτέλους, ο όγκος των υποθέσεων μπορεί να τη δικαιολογήσει. Εμφανίζεται και στην ελληνική επαρχία.

Σήμερα ακριβώς δημοσιεύεται σε μια εφημερίδα των Χανίων μια έρευνα για τις καθυστερήσεις ποινικής δικαιοσύνης, στα Χανιά, που είναι τραγικές, κύριε Υπουργέ και για τις αναβολές που πολλές φορές φθάνουν στο 40% ή στο 50% των υποθέσεων.

Το άλλο που θέλω να πω είναι, ότι η Δικαιοσύνη πρέπει να γίνει ακριβή, κύριε Υπουργέ. Να το καταλάβουν. 'Οποιος θέλει να κάνει μηνύσεις, πρέπει να αναλαμβάνει το κόστος, εάν τελικά χάσει. Γιατί δηλαδή θα πρέπει να είναι φτηνή η Δικαιοσύνη; Είμαστε από τη φύση μας στρεψόδικος λαός. Ο 'Ελληνας είναι έτοιμος να πάει στο δικαστήριο και να φτάσει μέχρι τον 'Αρειο Πάγο. Να τον αποθαρρύνετε. Εμείς κάναμε ορισμένα βήματα, με την κα Μπενάκη, αρκετά γενναία προς την κατεύθυνση αυτή. Δεν είναι επαρκώς γενναία.

Το τρίτο που θέλω να σας πω είναι, κύριε Υπουργέ, ότι η ακριβή Δικαιοσύνη -που είναι δίκαιο να είναι ακριβή, γιατί θα την πληρώνει τελικά αυτός που έχει άδικο, η απόφαση τελικά αυτόν θα επιβαρύνει, φυσικά- σας δίνει έσοδα. Εσείς σαν Υπουργός Δικαιοσύνης πρέπει να αντιμετωπίσετε το συνάδελφό σας επί των Οικονομικών με ψηλά το μέτωπο, διότι του φέρνετε περισσότερα έσοδα απ'αυτά που ζητάτε.

ΕΥΑΓΓΕΛΟΣ ΓΙΑΝΝΟΠΟΥΛΟΣ(Υπ. Δικαιοσύνης): Αλλά τα βάζει αλλού.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Αλλά τα βάζει αλλού, βεβαίως. Η ενότητα του προϋπολογισμού είναι μια αρχή, από την οποία δεν μπορούμε να φύγουμε, κύριε Υπουργέ, αλλά η Δικαιοσύνη θα μπορούσε άνετα να αυτοεξυπηρετηθεί. Αν υποθέσουμε, ότι ήταν ιδιωτική επιχείρηση η Δικαιοσύνη, την έβλεπε κάποιος, θα μπορούσε να καλύψει όλα τα έξοδα της Δικαιοσύνης, να καλύψει τη δαπάνη για τα δικαστικά κτίρια, τα οποία μας ντροπιάζουν και υπάρχουν ορισμένες εκκρεμότητες ανατριχιαστικές. Εσείς ως μαχόμενος δικηγόρος παλιά και νομικός, που παρακολουθείτε τα προβλήματα, τα ξέρετε, κύριε Υπουργέ. 'Ολα αυτά μπορούν να λυθούν. Δεν μπορεί η Δικαιοσύνη να μην έχει γραμματειακή υποστήριξη, δεν γίνεται. Δεν μπορούν τα δικαστήρια να τελειώνουν στις τρεις η ώρα. Γιατί το αποδεχθήκαμε εμείς όλοι άβουλοι και μοιραίοι, για να θυμηθώ και λιγάκι τον Καβάφη, ότι θα σταματάει η δίκη στις τρεις η ώρα; 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ο Βάρναλης το είπε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ναι, έχετε δίκιο, ο Βάρναλης.

Γιατί, λοιπόν,να σταματάει η δίκη στις τρεις η ώρα; Θα έπρεπε να βρεθεί τρόπος να πληρώνονται υπερωριακά οι υπάλληλοι. Εγώ δεν λέω να μην πληρώνονται. Δεν θα πλήρωναν όλοι ευχαρίστως, αν μπορούσαν οι δικηγόροι και διάδικοι να κρατήσουν το γραμματέα; Αν ήταν ιδιωτική επιχείρηση, θα έμενε έτσι, κύριε Υπουργέ, η Δικαιοσύνη; Πρέπει να γίνονται οι δίκες συνέχεια. Πρέπει να είναι ακριβή η Δικαιοσύνη. Πρέπει τα έσοδα από τη Δικαιοσύνη τελικά να

Σελίδα 5390 

εισπράττονται. Και πρέπει να αυξήσετε τους γραμματείς και τους δικαστές.

Είχαμε ένα διάστημα ένα πρόβλημα, ότι δεν πήγαιναν αξιόλογοι νέοι επιστήμονες στο Δικαστικό Σώμα, που πέρασε μια κρίση. Τον τελευταίο καιρό ακούω ευχαρίστως, ότι υπάρχει μεγαλύτερη προθυμία. Και όταν ψηφίσουμε και το μισθολόγιο, θα υπάρξει ακόμα μεγαλύτερη προθυμία. Υπάρχουν δεκάδες χιλιάδες απόφοιτοι των Νομικών Σχολών Ελλάδος και Εξωτερικού, με μόρφωση , με προσόντα, οι οποίοι θα είναι πρόθυμοι να υπηρετήσουν τη Δικαιοσύνη. Πρέπει αυτούς που βρίσκετε από τους διαγωνισμούς να τους παίρνετε. 'Εχετε ένα διαγωνισμό πρόσφατο -νομίζω ότι υπάρχουν και τροπολογίες, που υπεβλήθησαν- και έχετε και έναν περσινό διαγωνισμό και ακούω, ότι γίνεται σκέψη να πάρετε επιλαχόντες, εφ'όσον βεβαίως έχουν πάρει τη βάση. Να τους πάρετε, κύριε Υπουργέ. Μα εδώ απ'το παράθυρο μπαίνουν δεκάδες χιλιάδες αργόμισθοι. Αν μπουν και εκατό δικαστές παραπάνω, έσταξε η ουρά του ποντικού; Είμαστε ασόβαρος λαός ορισμένες φορές. Να πάρετε αυτούς που μπορείτε. Να βάλετε καινούριο αίμα με τίμιο διαγωνισμό που γίνεται στη Δικαιοσύνη. Είναι σωστό αυτό.

Από κει και πέρα έχω και παρατηρήσεις στο νομοσχέδιο, κύριε Υπουργέ, θα παρέμβω, διότι δεν είναι στην πρόθεσή μου να κάνω γενική συζήτηση, απλώς ήθελα να σας ενθαρρύνω προς μια κατεύθυνση, την οποία νομίζετε σωστή. 

Θα ήθελα όμως και ως γενική παρατήρηση να σας πω το εξής, που το ακούσατε ήδη και από άλλους συναδέλφους. Εσείς τώρα, έχετε το ρόλο, δεν ξέρω αν πρέπει να τον πω αχάριστο ή ευχάριστο να διορθώσετε σφάλματα του Κόμματός σας,των προηγουμένων Κυβερνήσεων.

ΕΥΑΓΓΕΛΟΣ ΓΙΑΝΝΟΠΟΥΛΟΣ(Υπ. Δικαιοσύνης): Και δικά σας λάθη πολλά.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και δικά μας αν θέλετε. Το να διορθώνετε δικά μας, είναι λογικό, το να διορθώνετε δικά σας, είναι λιγάκι περίεργο. Πέρασε από το Υπουργείο Δικαιοσύνης ο κ.Κουβελάκης, αλήστου μνήμης...

ΕΥΑΓΓΕΛΟΣ ΓΙΑΝΝΟΠΟΥΛΟΣ(Υπ. Δικαιοσύνης): Θα παρακαλέσω να μην αναφερόσαστε στο παρελθόν.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Με συγχωρείτε, κύριε Υπουργέ. Δεν έχω υποχρέωση να σεβαστώ αυτήν την ευαισθησία σας, διότι εγώ δεν την έχω, διότι ο κ. Κουβελάκης υπήρξε εγκληματίας, εν ψυχρώ εγκληματίας κατά της Δικαιοσύνης.

'Εκανε πράγματα, τα οποία θα έπρεπε να οδηγήσουν το Kόμμα σας σε ανατριχίλα. 'Οταν ο κ. Κουβελάκης μείωσε τον αριθμό των αρεοπαγιτών, διότι δεν του άρεσε η σύνθεση της Ολομέλειας του Αρείου Πάγου τότε και εμείς λέγομε, ότι τους μειώνει για να μη γίνουν οι προαγωγές τώρα και να γίνουν αργότερα υπό άλλες συνθήκες, επαληθευτήκαμε...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Λες και οι άλλοι παρακάτω...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Η τιμούμε όλοι τη Δικαιοσύνη με τις όποιες επιλογές ή δεν την τιμούμε, κύριε Υπουργέ. 'Εχετε πάντως δίκιο και είστε προς τη σωστή κατεύθυνση. Και θα ήθελα για τούτο να σας ενθαρρύνω.

Θα σας πω τώρα και κάτι άλλο, κύριε Υπουργέ. Παρατήρησα τον τελευταίο καιρό, από τους προκάτοχούς σας Υπουργούς, μια αδικαιολόγητη επιείκεια απέναντι εγκλημάτων, κυρίως εγκλημάτων, τα οποία σήμερα ταλαιπωρούν και θέτουν σε κίνδυνο την κοινωνία μας. Είναι περίεργη, αδικαιολόγητη για μένα αυτή η υπερευαισθησία για τους κρατούμενους. 'Ολοι, και οι δικοί μου Υπουργοί, ενδιαφέρονταν ίσως περισσότερο για τους κρατούμενους, γι' αυτούς που έκαναν αδικήματα, παρά για τους έντιμους πολίτες. Εδώ πλέον έχουμε πάθει μια περίεργη διαστροφή σ' αυτόν τον τόπο και καταλήγει ο ένας μετά τον άλλον, να ανταγωνίζεται σε επιείκεια. 

Ο κ. Βενιζέλος, στον οποίο τρέφω εκτίμηση, τον τελευταίο καιρό μας παρουσιάστηκε και κατέβασε τις ποινές δραματικά. 'Ηταν η ώρα γι'αυτό; Εγώ είμαι βέβαιος ότι εσείς -άλλωστε το δείχνετε και από την μέχρι σήμερα στάση σας- καταλαβαίνετε ότι η ελληνική κοινωνία σήμερα, απαιτεί μεγαλύτερη αυστηρότητα, διότι είναι χαλαρή, διότι η εγκληματικότητα έχει λάβει ανησυχητικές διαστάσεις και διότι ο κόσμος επιτέλους θέλει κράτος, θέλει εφαρμογή των νόμων. Εδώ κατέληξε μια εποχή να θεωρείται υποτιμητικό να μιλάς για νόμο, να λες ότι η δικαστική απόφαση πρέπει να εφαρμόζεται. Ακόμη και τώρα άκουσα αυτή τη συζήτηση να γίνεται εδώ μέσα. Μα είναι δυνατόν ποτέ δικαστική απόφαση να μην εφαρμόζεται;

ΕΥΑΓΓΕΛΟΣ ΓΙΑΝΝΟΠΟΥΛΟΣ(Υπ. Δικαιοσύνης): Ο κ. Αυδής το είπε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ναι, ο κ. Αυδής το είπε σήμερα, το Κόμμα σας χθες, εσείς όχι, αλλά το Κόμμα σας το έλεγε χθες. Κάποτε λοιπόν, πρέπει να συμφωνήσουμε σε τούτο τον Τόπο σε μερικά αυταπόδεικτα θέματα. Και χαίρομαι γιατί ο Βαγγέλης Γιαννόπουλος εκφράζει πράγματι αυτό, το οποίο η κοινωνία σήμερα αισθάνεται και θα ήθελα μόνο να είστε, κύριε Υπουργέ, περισσότερο αποφασιστικός και γενναίος. Τουλάχιστον σε ό,τι αφορά εμένα θα χειροκροτήσω ευχαρίστως κάθε προς τη σωστή κατεύθυνση αλλαγή.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΕΥΩΝ(Λουκάς Αποστολίδης): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, το γεγονός ότι το νομοσχέδιο εκινήθη στο σωστό άξονα, αποδεικνύεται από το κυρίαρχα συναινετικό πνεύμα, που επεκράτησε στην Αίθουσα. Είναι-και αυτό το διαπιστώνω για μια ακόμη φορά- ένα σημείο ότι ανυψώνεται η στάθμη του Κοινοβουλίου και ότι η Αντιπολίτευση, κύριε Πρόεδρε, δεν γίνεται για την αντιπολίτευση. Μακάρι να πάρει μια γενικότερη εφαρμογή αυτό το πνεύμα. Να γίνεται για την διαλεκτική λειτουργία της δημοκρατίας που οδηγεί σε ανώτερες συνθέσεις και επομένως σε γονιμότερες επιλογές.

Εδώ θα ήθελα να προσθέσω ότι συνδυάζει το νομοσχέδιο την αυστηρότητα εκεί που επιβάλλεται από την έννοια της Δικαιοσύνης και αναφέρομαι στην επαναφορά του όρου "επικίνδυνος" στο 2321 του Π.Κ. και συνδυάζει την έννοια της επιείκειας που αποτελεί βασική αρχή με την αποδοχή της αναστολής στο αντίστοιχο άρθρο του Ποινικού Κώδικα, όπου μπορεί να αναστείλει την εκτέλεση της ποινής μεταξύ τριών και πέντε ετών και βάζει τους όρους "μέχρι ποινές έξι μήνες και να μην υπερβαίνουν αθροιστικά τα δυο χρόνια".

Θέλω να πω, λοιπόν, ότι το δίκαιο οφείλει να κινηθεί μέσα σ' αυτό το περίγραμμα, το περίγραμμα της αρχής της επιεικείας, που νομίζω ότι μεταλαμπαδεύτηκε στο Ρωμαϊκό Δίκαιο, στη Δωδεκάδελτο από το ελληνικό πνεύμα και που αποτελεί κυρίαρχη αρχή μέσα στο δίκαιο από τη μια μεριά και από την άλλη το άλλο όριο, το έσχατο είναι η πρόληψη και η καταστολή εκείνων των κινήσεων, που βλάπτουν το κοινωνικό σύνολο.

'Ενα δεύτερο σημείο που θέλω να επαινέσω, είναι η πρόνοιά σας για την αύξηση των δικαστικών θέσεων, διότι, όπως παντού, έτσι και στη Δικαιοσύνη, μέγιστος είναι ο παράγων άνθρωπος.

Να προσθέσω, κύριε Υπουργέ, και τελειώνω, ότι θα συμφωνήσω με τον Πρόεδρο κ. Μητσοτάκη, ότι, όπου χρειαστεί -και δεν έχω καμία αμφιβολία, γιατί το εγγυάται η ιστορία σας- πάρτε σοβαρές αποφάσεις, όπως παίρνετε πάντοτε. 'Οσο το κράτος ενδυναμώνεται σε Δημοκρατία, με τόσο περισσότερη ισχύ πρέπει να περιβάλλεται, για να μπορεί να επιβάλλει στο κοινωνικό σύνολο τα αγαθά της Δημοκρατίας, που μία συντριπτική μειοψηφία έρχεται με εγκληματικές διαθέσεις και με παράνομες πράξεις να αμφισβητήσει, ή να ακυρώσει. 

Μπορούμε, λοιπόν, να συνδυάσουμε μέσα στο πνεύμα της Δημοκρατίας και την επιείκεια και την έσχατη γραμμή της ποινής, της ποινής που θα αποδίδει εκάστω το ίδιον, που και αυτό ήταν μία βασική αρχή της Δικαιοσύνης στο αρχαίο ελληνικό πνεύμα.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος του ΠΑΣΟΚ κ. Φοίβος Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, οφείλω κι εγώ να

Σελίδα 5391 

τονίσω και να συγχαρώ γι' αυτό τον κύριο Υπουργό με τη σειρά μου, ότι και σ' αυτό το σχέδιο που συζητούμε, όπως και στο προηγούμενο, λειτούργησε εξόχως κοινοβουλευτικά και αποδέχθηκε ορθές παρατηρήσεις και υποδείξεις που έγιναν από την Αντιπολίτευση. Κι έτσι, έχουμε όλη τη χαρά ότι αυτό το σχέδιο νόμου, που προσπαθεί να λύσει προβλήματα που όλοι γνωρίζουμε, θα ψηφισθεί σχεδόν ομόφωνα. Βεβαίως, σέβομαι τις αντιρρήσεις που εξέφρασε και θα έλεγα με κομψό και έξοχο κοινοβουλευτικό ύφος ο κ. Αυδής...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κατά τη δική σας αντίληψη.

ΦΟΙΒΟΣ ΙΩΑΝΝΙΔΗΣ: Εγώ νομίζω ότι το ύφος του ήταν συμπαθές, κύριε Υπουργέ, άσχετα με το αν συμφωνεί κανείς με την ουσία των όσων είπε. 

'Ακουσα όσα είπε ο αξιότιμος επίτιμος Πρόεδρος της Νέας Δημοκρατίας προηγουμένως. 

Θα ήθελα να πω μερικές σκέψεις, διότι τα πράγματα δεν είναι ποτέ τόσο απλά. Αναφορικά με την αυστηροποίηση των ποινών, δεν υπάρχει κανένα στοιχείο που να επιβεβαιώνει ότι οδήγησε σε μείωση της εγκληματικότητας. Και δεν αναφέρομαι μόνο στη Χώρα μας, αλλά γενικότερα.

Υπάρχει μάλιστα στο Ποινικό Δίκαιο η θεωρία του σκοτεινού αριθμού. Υπάρχει η θεωρία, δηλαδή, που λέγει ότι είναι τόσο πολύ περισσότερες οι παράνομες πράξεις, οι παραβάσεις των διατάξεων του ποινικού νόμου, των ποινικών νόμων γενικότερα, απ' αυτές που οδηγούνται στο δικαστήριο και καταλήγουν σε καταδικαστικές αποφάσεις, ώστε ακόμα και να αμφισβητείται, σύμφωνα μ' αυτήν τη θεωρία και η όποια σκοπιμότητα της ποινής.

Δεν λέγω ότι αυτό είναι θέσφατο. Λέγω, όμως, ότι εν πάση περιπτώσει δεν αντιμετωπίζονται τα προβλήματα μόνο με την αυστηροποίηση των ποινών. Και σ' ό,τι αφορά την αντιμετώπιση των κρατουμένων, είναι άλλο πράγμα η αυστηρή αντιμετώπιση του εγκλήματος και άλλη η μεταχείριση του κρατούμενου. Ο κρατούμενος οτιδήποτε και αν έχει διαπράξει, έχει κάποια δικαιώματα. Και ασφαλώς κι εσείς, όπως και οι προκάτοχοί σας, σωστά αντιμετωπίζουν αυτό το πρόβλημα με τη δέουσα ανθρωπιστική αντίληψη και διάσταση.

Ελέχθησαν πολλά, κύριε Υπουργέ και για το κύρος της Δικαιοσύνης, κυρίως χθες. Εγώ θα ήθελα στο σημείο αυτό να σας διαβάσω απόσπασμα από μία εγκύκλιο του πάλαι ποτέ Εισαγγελέως του Αρείου Πάγου και Πρωθυπουργού διατελέσαντος, του αείμνηστου Δημητρίου Κιουσόπουλου. 'Εγραφε σε εγκύκλιό του προς τους δικαστές:

"Είναι περιττόν συνεχώς να εξαίρομεν την εν τω κράτει υψηλήν αποστολήν του Δικαστικού Σώματος, ταυτοχρόνως όμως, δια της καθ' όλου συμπεριφοράς μας να πράττομεν το παν, ώστε ενίοτε μόνον τον οίκτο και την απογοήτευση της κοινωνίας να προκαλώμεν. Δεν πρέπει άλλωστε να λησμονώμεν ότι ο ειλικρινής σεβασμός δεν επιβάλλεται άνωθεν, αλλά γεννάται αυτομάτως δια της καθ' όλου συμπεριφοράς του αξιούντος τον σεβασμόν προσώπου". 

Τονίζω ότι είναι πάντοτε επίκαιρος αυτή η επισήμανση του αείμνηστου Δημήτρη Κιουσόπουλου.

Επίσης, ο ίδιος εισαγγελεύς του Αρείου Πάγου, προλογίζοντας ένα βιβλίο, γράφει ότι είχε επισημάνει έκτοτε -και μιλάμε για το 1950-1952- ότι υπάρχει μεγάλη απόσταση μεταξύ των διώξεων και των παραπομπών σε ακροατήρια και των εν τέλει καταδικαστικών αποφάσεων. Παρατηρούσε δε ότι, εάν τα συμβούλια λειτουργούσαν χωρίς ευθυνοφοβία, πολλές από τις υποθέσεις που φθάνουν στο ακροατήριο δεν θα έφθαναν, γιατί είναι πολύ μεγαλύτερος ο αριθμός των εισαγομένων στα ακροατήρια υποθέσεων από αυτές που καταλήγουν σε καταδικαστικές αποφάσεις.

Κύριε Υπουργέ, οι διατάξεις που περιέχει το παρόν σχέδιο νόμου είναι αναντίρρητα θετικές. Ασφαλώς υπάρχουν προβλήματα στη Δικαιοσύνη τα οποία δεν πρόκειται να λυθούν όλα με το παρόν σχέδιο νόμου. Είναι ένα θέμα και το κόστος που έχει μία διαδικασία και αν θα πρέπει αυτό το κόστος να είναι μεγαλύτερο για εκείνους οι οποίοι προσφεύγουν εθελοντικώς στα δικαστήρια με μηνύσεις εν πολλοίς αβάσιμες, οι οποίες όμως, όπως έχουν σήμερα τα πράγματα δεν έχουν γι' αυτούς εν τέλει κανένα κόστος.

Από την άλλη μεριά υπάρχει, και επεσημάνθη και από τον επίτιμο Πρόεδρο της Νέας Δημοκρατίας, κ. Μητσοτάκη, η ανάγκη νομιμότητας. Διότι σ' αυτή τη Χώρα πράγματι έχει παραγίνει το κακό της ελλείψεως σεβασμού προς τους νόμους. Αλλά αυτό είναι ένα γενικότερο φαινόμενο που δεν μπορεί να αντιμετωπιστεί ούτε βέβαια με το παρόν σχέδιο νόμου, ούτε όμως και με τις υπερβολές. Ο σεβασμός στη νομιμότητα είναι σε τελευταία ανάλυση και θέμα παιδείας των πολιτών, ουσιαστικής παιδείας και όχι απλής εκπαίδευσης. Συνείδησης του πολίτου και των υποχρεώσεων που συνεπάγεται η ιδιότητα του πολίτου. Η νομιμότητα όμως πρέπει να γίνεται σεβαστή και πρέπει να είναι ένας από τους στόχους προς τους οποίους είμαι βέβαιος ότι και εσείς και στο σύνολό της η Κυβέρνηση προσβλέπει. 

Κύριε Υπουργέ, χαίρομαι που για άλλη μία φορά μπορούμε να ψηφίζουμε ένα σχέδιο νόμου μέσα σ' ένα γενικότερο κλίμα κοινοβουλευτικής συνεργασίας και κατανόησης και νομίζω ότι αυτό οφείλεται πρωτίστως σε σας.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Ζαφειρόπουλος έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, πράγματι αυτό το νομοσχέδιο, όταν εισήχθη στη Διαρκή Επιτροπή, το είχα χαρακτηρίσει ως διόρθωση ημαρτημένων. Διότι δείχνει εμπειρία των σημερινών συντακτών, αλλά και του αρμοδίου Υπουργού ο οποίος το εισάγει στη Βουλή. Και βεβαίως πάρα πολλά θέματα από αυτά κατά το παρελθόν τα είχαμε υποστηρίξει, αλλά δυστυχώς, οι προηγούμενες κυβερνήσεις του ΠΑΣΟΚ ήρθαν και ιδίως ο πρώτος νόμος, ο οποίος έφερε σε αντιπαλότητα τον 'Ελληνα πολίτη με τη Δικαιοσύνη, επ' ευκαιρία είχε διαφανεί ότι ήταν επί προσωπικού επιπέδου, αλλά όμως εκλόνισε πάρα πολύ το αίσθημα του σεβασμού και της νομιμότητας της Δικαιοσύνης έναντι των πολιτών.

Σήμερα προσπαθεί αυτό το νομοσχέδιο κάπως να εξισορροπήσει τα πράγματα.

Κύριε Υπουργέ, σημείωσα τη βελτίωση την οποία κάνατε στο άρθρο 1, παράγραφοι 1 και 2, αλλά νομίζω το εξής: 

Είναι μία υπόδειξη που σας έκανε και ο κ. Παυλόπουλος, ποιός θα είναι αυτός που είναι διάδικος...

ΑΝΝΑ ΜΠΕΝΑΚΗ-ΨΑΡΟΥΔΑ: Το δέχθηκε ο κύριος Υπουργός.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Το δέχθηκε; Καλώς.

Στο άρθρο 2 προστίθεται στην παράγραφο 13 του Ποινικού Κώδικα, εδάφιο ζ', για το "ιδιαιτέρως επικίνδυνος".

Κύριε Υπουργέ, ο ν. 2408 καταργώντας το "ιδιαιτέρως επικίνδυνος" οριοθέτησε το κατ' επάγγελμα και το κατά συνήθεια. Είναι σαφώς οριοθετημένο, έχει εφαρμοστεί επιτυχώς από τα Δικαστήρια, εκτός αν έχετε αντίθετες πληροφορίες. 

'Ετσι, όπως ετέθη το "ιδιαιτέρως επικίνδυνος" είναι σαν γενική ρήτρα και βεβαίως υπάρχει ο ν.2607, που είναι για το ξέπλυμα του χρήματος και ο ν.1608, περί καταχραστών Δημοσίου, που με την τροποποίηση που έγινε πρέπει το ποσό να είναι άνω των είκοσι πέντε εκατομμυρίων, για να θεωρείται κακούργημα, αλλά και πολύ ορθά το συμπεριλαμβάνετε στο θέμα των ναρκωτικών. 'Ομως, έτσι γενικά, κύριε Υπουργέ, επανερχόμεθα στο παλαιό καθεστώς. Και θα έχουμε το κατ' επάγγελμα και το κατά συνήθεια, όπως το οριοθετεί το άρθρο 1 του ν.2408 θα έχουμε όμως και τρίτη επιβαρυντική περίπτωση του "ιδιαιτέρα επικινδυνότητα", που να είσαστε βέβαιος ότι θα συμβεί αυτό που συνέβαινε παλαιότερα. Και εφόσον λέτε επιτάχυνση των διαδικασιών, αντί για επιτάχυνση θα έχουμε άμβλυνση του χρόνου εκδικάσεως μίας υποθέσεως. Διότι, λόγω της ελλείψεως δικαστών και λόγω του φόρτου των Δικαστηρίων, με την έλλειψη υποστήριξης γραμματειακής κτιριακών κ.λπ. -και ευχαρίστως άκουσα όσα χθές καταθέσατε στην Εθνική Αντιπροσωπεία, για ανέγερση δικαστικών μεγάρων και τον εμπλουτισμό της με σύγχρονη τεχνολογία- πιστεύω ότι θα γίνεται, όπως γινόταν και παλαιότερα, γιατί οι δικαστές και 

Σελίδα 5392 

κυρίως οι ανακριτές είναι νέοι και εν πολλοίς άπειροι πολλές φορές. Και ναι μεν η Σχολή Δικαστών προσπαθεί να δώσει κάποια εμπειρία, αλλά εκείνο που θα έπρεπε να συμβεί, είναι δύο πράγματα:

Η μεν επιθεώρηση των Δικαστηρίων να μη λέει να αυστηροποιηθούν οι ποινές και δεύτερον, να μην παρακολουθεί το δικαστή, αν έκανε λάθη, αλλά να προλαμβάνει τα λάθη του. 

Χρειάζεται μία επιμόρφωση και από εκεί και πέρα, εάν ο δικαστής έχει επιμόρφωση, μπορεί να την αντέξει; Μπορεί να αντέξει; 'Εχει δυνατότητα σωστής κρίσεως περί Δικαιοσύνης; Μπορεί να την αναδεικνύει μέσα από τη σκέψη του και τη συνείδησή του; Τότε έχει καλώς. Αν δεν μπορεί, απλώς και μόνο τιμωρούμε το δικαστή, ο οποίος δικαστής και ιδίως οι ανακριτές, φοβούμενοι πλέον και έχοντας πολλές υποθέσεις, για να τις ενεργοποιήσει, βάζει ένα "ιδιαιτέρως επικίνδυνος", πάει σε βαθμό κακουργήματος και έτσι διακόπτεται η παραγραφή, την οποία φοβάται μήπως ελεγχθεί γι' αυτό το θέμα.

Θα ήθελα να παρακαλέσω, κύριε Υπουργέ, στη γενναιότητα που σας διακρίνει να το δείτε αυτό το πράγμα και να απαλείψετε τη διάταξη αυτή, ή να την οριοθετήσετε γι' αυτά τα τρία αδικήματα, δηλαδή το ξέπλυμα του χρήματος, του ν.1608 και για τα ναρκωτικά. Διότι άλλως, πολύ φοβάμαι ότι αυτή η διάταξη θα αρχίσει πλέον να καλύπτει και όλα τα άλλα. Και αντί να επιταχύνουμε τις διαδικασίες, θα έχουμε αντίθετα αποτελέσματα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τα είπαμε αυτά.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: 'Ετσι όπως το λέτε, είναι ότι τεκμαίρεται ότι γι' αυτά τα τρία αδικήματα είναι.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι τεκμαίρεται. Ορίζεται ότι γι' αυτά τα τρία αδικήματα ισχύει το "ιδιαιτέρως επικίνδυνος". 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Θα το συμπεριλάβετε;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Το έχω πει.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Στην παράγραφο 4 υποπαράγραφος 1, λέει "όποιος με πρόθεση ελευθερώνει φυλακισμένο". Θα σας θυμίσω, κύριε Υπουργέ, ότι το 1975 εσείς εγώ και άλλοι συνάδελφοι υπερασπιστήκαμε καμιά πενηνταριά. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Διαβάστε όλο το άρθρο. 

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Αν μου επιτρέπετε, εγώ σ' αυτό θα σταθώ. Δεν θα σταθώ σε άλλες παραγράφους.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Μα, δεν είναι μόνο αυτές οι λέξεις.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Εγώ λέω "ελευθερώνει φυλακισμένο, ή άλλον που κρατείται με διαταγή της αρχής".

Θυμόσαστε ότι πάρα πολλές φορές σε εκείνη τη διαδικασία, πόσοι τυχόν είχαν φύγει μόνοι τους, αλλά απηγγέλθησαν κατηγορίες μετά. Είναι λιγάκι δίκοπο μαχαίρι, αν δεν το υιοθετήσετε. Τι θέλετε να πείτε όποιος με πρόθεση ελευθερώνει φυλακισμένο, ή άλλον που κρατείται με διαταγή της Αρχής;

Υπάρχει διαταγή ή η γενική διαταγή είναι "συλλάβετε"; Αυτό δεν το ξέρω. 'Οπως ξέρετε, μέχρι σήμερα, μπορεί να συμβεί και κάτι τέτοιο. Να πει "μου είχε δώσει διαταγή να συλλάβω". Ποιός; Εδώ είναι το πρόβλημά μας, κύριε Υπουργέ, και τότε το είχαμε αντιμετωπίσει, αν ενθυμείσθε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τότε ήταν για κοινωνικούς αγώνες. Τώρα γίνεται δραπέτευση εγκληματιών. Δολοφόνων, εμπρηστών, βιαστών και προπαντός αυτών που ληστεύουν τις Τράπεζες, ληστών.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Αυτό δεν μπορεί να οριοθετηθεί, αλλά εκεί όποιος κρατείται με διαταγή της αρχής να αποδεικνύεται η διαταγή της αρχής ότι είναι έγγραφη, ότι υπάρχει από προηγούμενη διαταγή ή μετήχθη στον Εισαγγελέα για να απολογηθεί ή ο,τιδήποτε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τη διαταγή την έγγραφη την ζήταγε από Εισαγγελέα και ο Κ. Μπούτας.

ΛΕΩΝΙΔΑΣ ΑΥΔΗΣ: Τον Μπούτα θέλετε να βάλετε μέσα.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Πρέπει να είναι ορισμένη, κύριε Υπουργέ.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν αλλάζετε τίποτε σ' αυτά. Είπε σε κάποιον Εισαγγελέα, "έγγραφο θέλω". Και ο Εισαγγελέας είπε "συλλάβετέ τους" και το "κόψανε λάσπη".

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Υπουργέ, για τις αυξήσεις των θέσεων τα είπαμε και μάλλον κάνατε και διορθώσεις.

Τώρα, για τη διαχείριση των περιουσιών των δικηγορικών συλλόγων: Μπορούν να ιδρύουν νομικά πρόσωπα που να εκμεταλλεύονται τις περιουσίες τους οι δικηγορικοί σύλλογοι. Μόνο για την τηλεματική;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Για την τηλεματική.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ:Ο κύριος Γενικός, ως Αντιπρόεδρος, θα τα ξέρει καλύτερα γιατί είναι πρόσφατα αυτά.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τί λέει ο νόμος. Ο νόμος τώρα είμαστε εμείς, κύριε Ζαφειρόπουλε.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ:Τί εννοείτε "ο νόμος είμαστε εμείς"; 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ο νόμος είναι η Κυβέρνηση, είναι ο Υπουργός της Δικαιοσύνης, είμαστε η Βουλή.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ:Εσείς είσαστε ο νόμος, εφ' όσον ψηφίσουμε εμείς το νόμο. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Βεβαίως.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Αδεία δική μας λοιπόν, είσαστε ο νόμος. Εάν δεν σας ψηφίσουμε ένα νόμο και μπορούμε να αντιδράσουμε στην οποιαδήποτε Κυβέρνηση...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αυτό το είπα προηγουμένως. Είμαστε η Κυβέρνηση, ο Υπουργός, η Βουλή.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Τώρα στο θέμα των υιοθεσιών, υπάρχουν κάποιοι οι οποίοι είχαν κάποιο παιδί μαζί τους. 'Ισως δεν είχαν ακολουθήσει τις διαδικασίες, ή δεν είχαν κάνει τη διαδικασία των υιοθεσιών και αυτά τα παιδιά μένουν έτσι. Μήπως θα πρέπει -σας είχα απασχολήσει και στη Διαρκή Επιτροπή γι' αυτό το θέμα- να βάζαμε μια διάταξη εκεί, η οποία κάπως να καλύψει το θέμα για ένα μικρό χρονικό διάστημα και να πούμε, να μπορεί να υιοθετηθεί ενήλικος από συμπληρώσαντα το εξηκοστό έκτο εφ' όσον συμβιεί μ' αυτόν από μακρού χρόνου ή τουλάχιστον τεσσάρων ετών. Να αποδείξει δηλαδή, ότι συμβιούσε με τον ανήλικο τουλάχιστον από τεσσάρων ετών και πέρα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):' Οχι συμβιούσε παρανόμως .

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Συμβιεί, εννοώ στην ιδία κατοικία, διατρέφεται κάτω από την ίδια στέγη, από τα ίδια οικονομικά κ.λ.π. Με τις οικογένειές μας συμβιούμε. Δεν συμβιούμε; Τί κάνουμε; Νομίζω ότι έτσι είναι.

Σχετικά με την παράγραφο 16 του άρθρου 3 του Κώδικα που περάσαμε, είναι ανθρώπινος παράγοντας και νομίζω ότι πάντα το δίκαιο κοιτάει να εξανθρωπίζει τις σχέσεις των ανθρώπων.

Κύριε Υπουργέ, δεν έχω άλλη παρατήρηση. Αυτά ήταν τα τρία άρθρα. Εκείνο όμως, το οποίο θέλω να πω -θα το πούμε βέβαια και στις τροπολογίες- είναι ότι πράγματι πιστεύω πως θα ήταν πολύ σωστό να προσλαμβάνατε και του προηγουμένου διαγωνισμού επιτυχόντες, οι οποίοι είχαν βαθμό πάνω από τη βάση αλλά δεν τους είχαν πάρει στη Σχολή, γιατί ήταν περιορισμένος ο αριθμός των εισακτέων, όπως και για τους νέους, ιδίως στη Διοικητική Δικαιοσύνη, θα πρέπει θαρραλέα να το δείτε.

Για να καταλήξω, θα αναφερθώ σ' αυτό που είπε ο επίτιμος Πρόεδρος της Νέας Δημοκρατίας. Είχαμε ξαναπεί και άλλες

Σελίδα 5393 

φορές και εσείς και εγώ και άλλοι μέσα σ' αυτήν την Αίθουσα που έχουμε ασχοληθεί με το συνδικαλισμό ότι, αν το κράτος άφηνε τα χρήματα που κερδίζει η Δικαιοσύνη με τη μετατροπή των ποινών, με τα έξοδα και τις δαπάνες της Δικαιοσύνης, να είμαστε βέβαιοι ότι η Δικαιοσύνη δεν θα έπασχε ούτε από καθυστέρηση, ούτε από προσωπικό, ούτε από τεχνολογική υποστήριξη, ούτε και από κτίρια. Πιστεύω ότι το κράτος οφείλει στη Δικαιοσύνη, εάν θέλει πράγματι να έχει Δικαιοσύνη, να δώσει χρήματα μέσα από αυτά τα οποία κερδίζει η ίδια η Δικαιοσύνη.

ΠΡΟΕΔΡΕΥΩΝ (Λουκάς Αποστολίδης): Ο Υπουργός Δικαιοσύνης κ. Ευάγγελος Γιαννόπουλος έχει το λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Επαναλαμβάνω, κύριοι συνάδελφοι, πως ό,τι είναι καλό, να το περιλάβουμε.

Να συμπληρώσω ό,τι η κα Μπενάκη συμπλήρωσε στην προηγούμενη διάταξη, όπως την καταρτίσαμε, ύστερα από παρέμβαση του κ. Παυλόπουλου. Εκεί που λέμε "σχηματισμό του αυτού κλάδου δικαιοσύνης", προστίθεται και η φράση "στην οποία είναι διάδικοι". Και τελειώνω με το άρθρο 1.

'Ερχομαι, τώρα, ν'απαντήσω σε ορισμένες παρατηρήσεις, που κάνατε, είτε ο καθένας χωριστά, είτε όλοι σας.

Ν' αρχίσω από τον επίτιμο Πρόεδρο της Νέας Δημοκρατίας, κ. Κωνσταντίνο Μητσοτάκη, ο οποίος έκανε ορισμένες παρατηρήσεις εδώ. Βεβαίως, συμφωνώ θεωρητικώς και απολύτως.

Ν' απαντήσω σε κάθε μία παρατήρηση. Ν'αρχίσω από τους επιλαχόντες. Τι προβλήματα έχουμε.

'Εγινε ο περσινός διαγωνισμός. 'Εγινε ο φετινός διαγωνισμός. Ο φετινός διαγωνισμός έχει επιλαχόντες μέχρι το 9,5, παραδείγματος χάρη. Ο περσινός είχε μέχρι το 8,5. Και μερικοί εξ εκείνων έδωσαν πάλι εξετάσεις, αλλά δεν μπόρεσαν να πετύχουν καλύτερο βαθμό. Δεν είναι, όμως, μόνον αυτό το θέμα.

Το θέμα είναι ότι από τον 'Αρειο Πάγο, από τον Πρόεδρο του Αρείου Πάγου έχω σαφή, κατηγορηματική άρνηση, να μην προσλαμβάνονται επιλαχόντες στη σχολή. 'Αποψή του. Δε τη δέχομαι. Την απορρίπτω. 'Εχουμε, όμως, και τη σχολή, η οποία δεν μπορεί να φιλοξενήσει αυτόν τον αριθμό. Δεν έχει αίθουσες.

ΚΥΡΙΑΚΟΣ ΣΠΥΡΙΟΥΝΗΣ: Στο επόμενο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να το δούμε.

Πάντως, αυτό το θέμα θα το αφήσουμε με τις τροπολογίες. Θέλω να το δω και εγώ. 

'Εχουμε και την 'Ενωση Δικαστών και Εισαγγελέων, η οποία ζητάει έκτακτο διαγωνισμό με το παλιό σύστημα, προκειμένου να προσληφθούν πάρεδροι με το παλιό καθεστώς. 

'Εχουμε πίεση από εκεί. 'Εχουμε άρνηση από εδώ. Και η εντονότερη άρνηση προέρχεται από εκείνον, που λέω εγώ ότι κρατάει το κλειδί του θησαυροφυλακείου και δε σου δίνει πίστωση. Δεν έχουμε πίστωση.

'Ολα μαζί, λοιπόν, είναι εκείνα που συγκροτούν την αδυναμία του να προχωρήσει κανείς και να κάνει ένα βήμα. Εγώ προσωπικά θέλω. Το έχουμε κουβεντιάσει το θέμα, μας έχει απασχολήσει πάρα πολύ και με το συνάδελφό μας το Γενικό Γραμματέα, τον Κώστα Νταλιάνα. Το βάλαμε κάτω. Το μελετήσαμε. 

Και ήρθαν τα παιδιά αυτά και τα κορίτσια. Και είναι περισσότερα τα κορίτσια, που έχουν επιτύχει. Και δεν ξέρω τι θα γίνει με τους εισερχόμενους ή τις εισερχόμενες στο Δικαστικό Σώμα, που είναι 80% οι γυναίκες και 20% οι άνδρες. Υπάρχει εδώ η ισότητα των δύο φύλων, που λέμε και την οποία εμείς επιβάλλουμε διά νόμου; Και εγώ, ως Υπουργός Εργασίας, έκανα και όλα εκείνα τα σχέδια, τις διαδικασίες, να στη νέα γενιά, να στις νομαρχίες, να σε όλους τους μηχανισμούς και στους οργανισμούς, να υπάρξει ιδιαίτερη γραμματεία της ισότητας των φύλων. 'Εχουμε και αυτό το πρόβλημα. Δεν έχουμε, όμως, λεφτά. Και τι είπαν τα κορίτσια που επισκέφθηκαν το Γενικό Γραμματέα: "Εμείς δε θέλουμε μισθό."

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)

Είπε ο κύριος επίτιμος Πρόεδρος της Νέας Δημοκρατίας ότι: "Bλέπω τώρα μεγάλη προθυμία, για να μπουν στο Δικαστικό Σώμα." Yπάρχει πράγματι προθυμία.

Υπάρχει, όμως, και ένα κίνητρο -θα το ξέρετε και αν δεν το ξέρετε, θα το μάθετε- ότι λαμβάνουν και μισθό εκείνοι που φοιτούν. 'Ολοι εκείνοι που επιτυγχάνουν πληρώνονται. Και στη Σχολή Ευελπίδων πληρώνουν δεν ξέρω πόσα.

Και κάποτε επιχειρήσαμε και ορισμένοι να μπούμε στη Σχολή Ευελπίδων από τη Σχολή Υπαξιωματικών. Γιατί, όταν έμπαινες από εκεί, δεν πλήρωνες φράγκο. Ενώ, αλλιώς, πλήρωνες δύο χιλιάδες πεντακόσιες δραχμές το μήνα. Και πού να τα βγάλει ο πατέρας, όταν είχε και άλλα παιδιά να σπουδάσει, είτε κορίτσια να παντρέψει;

Σήμερα, λοιπόν, λαμβάνουν και μισθό. Εγώ, αν θα με ρωτούσαν, δε θα έλεγα να λαμβάνουν και μισθό. 

Kαι έκαναν μια αίτηση, που την παρέδωσαν στον κ. Νταλιάνα, ότι δέχονται να πάνε και χωρίς να λαμβάνουν αυτό το επίδομα το εκπαιδευτικό, ας το πούμε. Δεν ξέρω και πώς το λένε.

Μπορούμε να το πάμε έτσι; Δεν μπορούμε να το πάμε έτσι, αφού πρέπει να το περιλάβουμε και σε νόμο αυτό. Τί θα γίνει με εκείνους που παίρνουν λεφτά και θα αρχίσουν να διαμαρτύρονται; Μπορεί να σου τραβήξουν και καμία αγωγή μεθαύριο, η οποία θα απορριφθεί βέβαια ως νόμω αβάσιμος, αλλά θα σου δημιουργήσουν κοινωνικό πρόβλημα. 

'Ηθελα να ήταν ο κ. Μητσοτάκης εδώ να δει τι ακριβώς συμβαίνει, ώστε να μην επιμένει. Πάντως, αφήνουμε αυτό το θέμα, κύριοι συνάδελφοι, να το κουβεντιάσουμε την ημέρα που θα συζητήσουμε τις τροπολογίες, μήπως βρούμε κάποιο τρόπο. Είμαι πρόθυμος πράγματι, ν'ακούσω και να δεχθώ γιατί θελουμε νέους δικαστές. 'Εκτακτος διαγωνισμός βέβαια δεν μπορεί να γίνει. 'Αντε να πεις ότι κάνεις έκτακτο διαγωνισμό. Η Εθνική Σχολή Δικαστών στη Θεσσαλονίκη, η οποία καθιδρύθη με νόμο του κ. Κουβελάκη, θα ξεσηκωθεί. 'Αντε να ξεσηκωθεί ολόκληρη η Μακεδονία ότι τους παίρνουν τη Σχολή από εκεί και να έχεις και τον Κοσμόπουλο το φίλο μου, Δήμαρχο της Θεσσαλονίκης, να κατεβαίνει εδώ εν σώματι όπως άλλες φορές ή και το στρατηγό τον Σπυριούνη, να μου δημιουργεί εδώ πέρα εξέγερση.

Βλέπετε πόσο ομαλά, πόσο αρμονικά, πόσο φιλικά τα συζητώ εγώ όλα εδώ πέρα, για να βρούμε λύσεις. Εγώ θέλω να βρούμε λύσεις.

'Εχω όμως να δηλώσω και τούτο: Στα θέματα της ταχύτερης απονομής της Δικαιοσύνης, θα πρέπει να σταθούμε όλοι με πολλή επιμέλεια, προσοχή και αγάπη, ώστε να βρούμε τρόπο να λύσουμε αυτά τα θέματα.

Δεν είναι δυνατόν να δικάζονται υποθέσεις, ύστερα από τέσσερα-πέντε χρόνια και να τελειώνουν σε δέκα χρόνια. 'Εχω αντιρρήσεις και από το Συμβούλιο της Επικρατείας. Τους λέω να σας δώσουμε έναν αντιπρόεδρο και πέντε συμβουλους, να κάνετε και ένα άλλο τμήμα, ώστε να επιταχύνετε τις διαδικασίες; Μου λένε, όχι, δε θέλουμε. Γιατί; Γιατί αν τα τμήματα αυτά εκδοθούν διαφορετικές αποφάσεις τι θα γίνει; Χάθηκε ο κόσμος εάν εκδοθούν διαφορετικές αποφάσεις; Είναι και η Ολομέλεια του Συμβουλίου που μπορεί να λύσει το ζήτημα.

Με ιδιαίτερη χαρά βλέπω τον δοκιμασθέντα αδίκως φίλο μου, το Βύρωνα Πολύδωρα, τον οποίο με συμπάθεια άκουσα από την πρώτη στιγμή της εκστρατείας. Τι ήθελες βρε χριστιανέ και ανακατευόσουν με αυτά τα θέματα; Δεν καθόσουν εκεί πέρα; Δεν ήξερες ότι θα σε φάνε; Εδώ φάγανε τον άνθρωπο λάχανο στο δρόμο τώρα. Τα λέω φιλικότατα όλα αυτά.

ΣΑΒΒΑΣ ΤΣΙΤΟΥΡΙΔΗΣ: (Δεν ακούστηκε).

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είναι συμπατριώτης μου, ο Βύρωνας.

ΠΡΟΕΔΡΕΥΩΝ (Παναγιώτης Σγουρίδης): Δεν πήρατε τον Υπουργό, κύριε Πολύδωρα. Εάν τον παίρνατε στο Συνέδριό σας, θα βγαίνατε!

Σελίδα 5394 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τους Πολυδωραίους τους έχω υπό τη δική μου φιλική παρέα, όχι καθοδήγηση. Γι' αυτό ήθελα να του τα πω. 

ΒΥΡΩΝ ΠΟΛΥΔΩΡΑΣ: Δεν έχω μετανοιώσει πάντως. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Σε έφαγε ο φίλος του Κώστα από εκεί. Σε καλό σου βγήκε, όμως, γιατί ενέγραψες υποθήκη μετά δεκαπενταετία. 

ΒΥΡΩΝ ΠΟΛΥΔΩΡΑΣ: Αυτά είναι κερδοσκοπικά, δε με αφορούν.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Ερχομαι σε ένα άλλο θέμα τώρα. 

Για τους εισαγγελείς, είπαμε ότι αυξάνουμε τις θέσεις. Βεβαιώθηκα ότι δεν έχουμε οικονομικές επιπτώσεις, γιατί το μισθό τον παίρνουν. 'Εχουν πάρει δύο προαγωγές κ.λπ. Εφ'όσον δεν έχουμε οικονομικές επιπτώσεις, εγώ δε θα είχα αντίρρηση. Ψηφίσαμε τώρα για τριάντα.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Να πάρουμε και παραπάνω.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αργότερα θα δούμε.

Οίκοθεν βέβαια νοείται ότι όταν ένας εισαγγελέας αποσπασθεί κάπου, δεν μπορεί να είναι και υποψήφιος. Δεν ξέρετε τι τραβάω. 'Αντε να βάλουμε και τούτο, άντε να βάλουμε και εκείνο κ.λπ. Δεν θα κάτσουμε τώρα να κάνουμε και το νόμο "Πρωσικό κώδικα, (είχε 12.500 άρθρα). Τα αντιμετωπίζει και η ζωή αυτά.

Ο Επίτιμος Πρόεδρος της Νέας Δημοκρατίας, διαμαρτυρήθηκε για τις αναβολές των δικών λόγω της απουσίας του δικηγόρου σε άλλη δίκη, που βρίσκουν ως λόγο τα δικαστήρια και οι δικηγόροι.

'Οταν κάναμε τη διάταξη -και έγινε επί των ημερών μου, όταν ήμουν Πρόεδρος του Δικηγορικού Συλλόγου Αθηνών που αλλιώς άφησα τα πράγματα και έχουν όλα αναποδογυρισθεί και λυπούμαι γι' αυτό- είχαμε ακριβώς αντιμετωπίσει τη σκληρότητα δικαστηρίων, που ενώ ο δικηγόρος ήταν στην άλλη αίθουσα και ηγόρευε και έλεγε ο κατηγορούμενος να την κρατήσετε, κύριε Πρόεδρε, να τελειώσει ο συνήγορός μου, έλεγαν όχι και δίκαζαν τον πολίτη χωρίς δικηγόρο.

Επήλθε λοιπόν, βαρεία μορφή καταχρήσεως εκ μέρους, δυστυχώς, συναδέλφων μου Δικηγόρων, που προκειμένου να αναβάλουν μία υπόθεση πάνε τάχα στη Θεσσαλονίκη να υπογράψουν συμβόλαιο, πάει η δήλωση στο Δικαστήριο ότι ο δικηγόρος είναι στη Θεσσαλονίκη για δικηγορική του υπόθεση και έτσι ανεβάλοντο οι δίκες και είχαμε πολλές αναβολές.

Πού φθάσαμε τώρα; Με εγκυκλίους εκ του Αρείου Πάγου εκπορευόμενες. Μία εκ των οποίων έχει χαρακτηρίσει και τους δικηγόρους επίορκους, κακώς, κάκιστα και είχε και τη δική μου αντίδραση αυτή η εγκύκλιος. Τι έρχονται και λένε τώρα τα δικαστήρια; Πράγματι να καίγεται ο δικηγόρος σε άλλη δίκη, όχι. Δικάζεσαι. 'Αλλη κατάχρηση εδώ. Πρέπει, λοιπόν, κάποιο πνεύμα ευρύτητας ή επιείκειας ή, αν θέλετε, ακόμη, καλοσύνης, να πρυτανεύσει σ' αυτές τις περιπτώσεις.

Λέχθηκε. Η Δικαιοσύνη να γίνει ακριβή. Δεν μπορεί να γίνει δεκτό

αυτό το πράγμα. Ο άνθρωπος, ο λαός, εκείνος που δεν μπορεί να πληρώσει, πως θα αντιμετωπίσει αυτά τα βαρύτατα έξοδα; Δε λέω ότι μία μήνυση στοιχίζει, να πούμε, δεκαπέντε, είκοσι δραχμές, τριάντα δραχ. χαρτόσημα μπορείς να βάλεις, εκατό, παραδείγματος χάριν. 'Αλλο το ένα, άλλο το άλλο. Αν γίνει ακριβή η Δικαιοσύνη γίνεται τότε προνόμιο των πλουσίων.

Λέμε ακριβή Δικαιοσύνη από τη μία μεριά και λαϊκή δικαιοσύνη σου λέει ο άλλος. Και λέω και εγώ μ' αυτά. Εγώ δε κάποια εποχή -και είχα βοηθήσει αυτό το θέμα- κάναμε και αυτούς τους κώδικες της λαϊκής δικαιοσύνης επί κατοχής. Στείλαμε και εμείς τις απόψεις μας τότε πάνω στο βουνό που συνετάσσεντο αυτοί οι κώδικες. Και είναι ένας κώδικας απονομής, με το σύστημα της λαϊκής δικαιοσύνης, ο οποίος ήταν πλήρης και δεν τον είχε γράψει και δικηγόρος, αλλά ένας φωτισμένος άνθρωπος, ο Γεωργούλας ο Μπέϊκος, νεαρός τότε, δεν ξέρω αν ήταν και φοιτητής. Και αργότερα και ο Σταύρος ο Κανελλόπουλος και άλλοι από εδώ στείλαμε σημειώματα. Και είναι ένας πλήρης Κώδιξ. Να το πάμε στη λαϊκή δικαιοσύνη; Δεν μπορούμε να το πάμε. 'Ηταν και τα Ορκωτά Δικαστήρια, τα αμιγή. Η δικτατορία τα έκανε σύνθετα και είχε την πλειοψηφία στους δικαστές. Και επί των ημερών μου ως Προέδρου του Δικηγορικού Συλλόγου Αθηνών, τροποποιήσαμε το νόμο ώστε να έχουν οι λαϊκοί την πλειοψηφία.

Αλλού επιτυγχάνεται ορθή απονομή της Δικαιοσύνης, αλλά δεν επιτυγχάνεται. Τι γινότανε, λοιπόν, όταν ηθωούτο, παραδείγματος χάριν, ο κατηγορούμενος ο οποίος βεβαίως ήταν ένοχος αλλά με την πλειοψηφία των ενόρκων αθώος!

Οπωσδήποτε βέβαια και άλλων αιτιών ή αιτίων ή μέσων λειτουργούντων για να αθωωθεί εκείνος ο κατηγορούμενος. Ποιoς την έγραφε την απόφαση; Ο Πρόεδρος ή ένας τακτικός δικαστής. Tην άφηνε, όμως, τελείως αναιτιολόγητη. Ανηρείτο από τον 'Αρειο Πάγο. Ξανά κάτω, ξανά αθώος. 'Αλλη αναίρεση από τον 'Αρειο Πάγο. Ξανά ένοχος στο τέλος μου φαίνεται και λοιπά. Τη ξέρετε την περίπτωση, να μην την αναφέρω.

Aν τα ψάχνετε, κύριε επίτιμε Πρόεδρε της Νέας Δημοκρατίας και αγαπητέ συνάδελφε, ο οποίος κακώς πήρες σύνταξη! Και επιβαρύνθηκε το Ταμείο Νομικών! Δεν έπρεπε να πάρεις. Εμείς είπαμε να πεθάνουμε με την ταυτότητα του δικηγόρου και να την πάρουμε μαζί μας στον τάφο. Ανοικτίρμων, λοιπόν, φίλε Κώστα, που φάνηκες πρός το Ταμείο Νομικών. Δε λέω πως το έκανες για τη σύνταξη, αλλά τέλος πάντων παρεξηγήθηκες από μένα. Και ποιο είναι το κακό, δηλαδή; "'Οτι υπέγραψα εγώ ως υπουργός την αποδοχή της παραίτησής του. Λέω, εδώ καταντήσαμε ο Γιαννόπουλος να υπογράφει, να το κόβει λάσπη ο Κώστας ο Μητσοτάκης από το Δικηγορικό Σώμα, έστω και αν δε δικηγορούμε; Εγώ δε θα πάρω σύνταξη, παραδείγματος χάριν. Να χαριτολογήσουμε και λίγο. 

Μίλησα για τους επιλαχόντες. Είμαι υπέρ των απόψεων, αλλά δεν μπορώ να επαναλάβω και τις αδυναμίες που παρουσιάζει αυτό το, ας το πούμε, σύστημα.

Ερχόμαστε στην ανέγερση των νέων Δικαστικών Μεγάρων, των Φυλακών, των επισκευών των Δικαστικών Μεγάρων, των επισκευών των Φυλακών. Να σας πληροφορήσω ότι υπάρχουν λεφτά το ΤΑΧΔΙΚ. 'Εχει λεφτά το ΤΑΧΔΙΚ και δεν μπορούσε να κάνει βήμα, διότι ο νόμος που έκανε ο κ. Βενιζέλος, ορθότατος εις τη σύλληψη, είχε τέτοιες ατέλειες, ώστε δεν μπορούσε να λειτουργήσει.

Παραδείγματος χάρη, δεν διελάμβανε ο νόμος τι θα γίνει, τι προσωπικό θα πάρει, τι κανονισμό θα φτιάξει κ.λπ. Και ερχόμαστε και τον ξαναγράφουμε από την αρχή.'Ηταν καλή ως ιδέα, άριστη. Σας λέω πως κατά το 1/4 του χρόνου οπωσδήποτε περιορίζεται η μακρότητα της κατασκευής και κατά το ήμισυ των εξόδων. Τα βάλαμε κάτω πόσο το τετραγωνικό μέτρο.'Ηταν 438 το μέτρο το δημόσιο και 225 το ιδιωτικό. Δηλαδή, άλλο το δημόσιο, άλλο η κατασκευαστική εταιρία.

Κάναμε λοιπόν την "ΘΕΜΙΣ ΚΑΤΑΣΚΕΥΑΣΤΙΚΗ Α.Ε." Σας έδωσα χθες και κατάλογο εκείνων των έργων που θα γίνουν το 1997, το 1998 κ.λπ., ώστε να λειτουργήσει αυτός ο νόμος. Αν θέλεις να πάρεις και προσωπικό, άντε να περιμένεις και το ΑΣΕΠ δύο χρόνια. Και τι παίρνεις; Επιστημονικό προσωπικό. Εγώ θα δώσω με τι πρόκειται να στελεχωθεί αυτή η "ΘΕΜΙΣ ΚΑΤΑΣΚΕΥΑΣΤΙΚΗ Α.Ε."

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Υπουργέ, να πείτε σε τι οφείλονται τα πρόσθετα έσοδα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης):'Εχει το ΤΑΧΔΙΚ.

ΑΝΝΑ ΜΠΕΝΑΚΗ-ΨΑΡΟΥΔΑ: Από πού;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν έχει σημασία, ο λαός τα πληρώνει, κυρία Μπενάκη. Τι έχει; Τα έχει.

ANNA ΜΠΕΝΑΚΗ-ΨΑΡΟΥΔΑ: Ποιος τα ψήφισε;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Τα ψηφίσατε εσείς;

ΑΝΝΑ ΜΠΕΝΑΚΗ-ΨΑΡΟΥΔΑ: Ναι.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Συγχαρητήρια! Εγώ σου είπα χθες να σου στείλω και λουλούδια για

Σελίδα 5395 

τις ωραίες σου κουβέντες.

Να πούμε μπράβο και στον κ. Μητσοτάκη. Εγώ ξέρετε ότι δε χαρίζω και δε χαρίζομαι και δε λογαριάζω τίποτε.'Οπου ανήκουν τα εύσημα τα δίνω, όπου πρέπει -ας μου επιτραπεί να πω- να καταχεριάσω και κανέναν, δε διστάζω να το κάνω. Και προχθές ο Ανδρουλάκης με εξέθεσε ενώπιον του Ελληνικού Λαού. Είπε "μου αρέσει το καταχέριασμα του Γιαννόπουλου, γιατί μας αξίζει κάποτε-κάποτε".

Σας διαβάζω πώς θα στελεχωθεί. Υπάλληλοι Πανεπιστημιακής Εκπαίδευσης. Θέλουμε μηχανικούς. Δεν είχε τίποτε ο νόμος. Προβλέπουμε είκοσι τρεις (23) Υπάλληλοι Τεχνολογικής Εκπαίδευσης επτά (7) υπάλληλοι Δευτεροβάθμιας Εκπαίδευσης δέκα επτά (17), υπάλληλοι Υποχρεωτικής Εκπαίδευσης τέσσερεις (4).

Και βέβαια, η πρόσληψη θα γίνει κατά παρέκκλιση των κειμένων διατάξεων, οίκοθεν νοείται και του ν. 2190/94.

ΠΡΟΕΔΡΕΥΩΝ (Παναγιώτης Σγουρίδης): Να το δώσετε στα Πρακτικά.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Βεβαίως. Φαίνεται, πώς

θα συντίθεται αυτή η δημόσια υπηρεσία.

(Στο σημείο αυτό, ο κ. Υπουργός Δικαιοσύνης κ. Ευαγγ. Γιαννόπουλος καταθέτει το σχετικό σημείωμα το οποίο έχει ως εξής:

"ΕΝΗΜΕΡΩΤΙΚΟ ΣΗΜΕΙΩΜΑ Αθήνα 31 Μαρτίου 1997

Διάρθρωση - στελέχωση της "ΘΕΜΙΣ ΚΑΤΑΣΚΕΥΑΣΤΙΚΗ Α.Ε."

Η εταιρεία κατά την πρώτη φάση λειτουργίας της διαρθρώνεται και στελεχώνεται με το ελάχιστο απαιτούμενο, για τα έργα του Υπουργείου Δικαιοσύνης, προσωπικό ως εξής:

1. Τεχνική Διεύθυνση

Αντικείμενό της είναι η μελέτη, η έρευνα, οι προδιαγραφές και η διαχείριση των έργων της εταιρίας.

Διευθύνεται από ένα (1) Αρχιτέκτονα ή Πολιτικό μηχανικό.

Διαρθώνεται σε δύο (2) τμήματα:

1.1. Τμήμα Μελετών-'Ερευνας και Προδιαγραφών

Εκπονεί μελέτες και προδιαγραφές, συντάσσει πρότυπα αναλυτικά τιμολόγια εργασιών, προϋπολογισμούς και μελέτες εξεύρεσης πόρων για την χρηματοδότηση των προγραμματιζόμενων έργων.

Διευθύνεται από ένα (1) Αρχιτέκτονα ή Πολιτικό μηχανικό.

Στελεχώνεται από έξι (6) μηχανικούς, ένα (1) οικονομολόγο, δύο (2) αποφολιτους Τ.Ε.Ι., και τέσσερις (4) απόφοιτους δευτεροβάθμιας εκπαίδευσης ή μέσης τεχνικής σχολής.

1.2. Τμήμα Διαχείριση 'Εργων

Διοικεί και επιβλέπει τα εκτελούμενα έργα.

Διευθύνεται από ένα (1) Αρχιτέκτονα ή Πολιτικό μηχανικό.

Στελεχώνεται από επτά (7) μηχανικούς, δύο (2) αποφοίτους Τ.Ε.Ι. και τέσσερις (4) αποφοίτους δευτεροβάθμιας εκπαίδευσης ή μέσης τεχνικής σχολής.

2. Διεύθυνση Διοικητική και Οικονομική

Αντικείμενό της είναι τα οικονομικά και τα διοικητικά θέματα.

Διευθύνεται από έναν (1) Οικονομολόγο απόφοιτο Α.Ε.Ι. 

Διαρθρώνεται σε δύο (2) τμήματα:

2.1. Τμήμα Διοικητικό

Διαχειρίζεται τα θέματα του προσωπικού, της μισθοδοσίας, το πρωτόκολλο, τη μηχανοργάνωση και τη διεκπεραίωση.

Διευθύνονται από ένα (1) απόφοιτο Α.Ε.Ι. κατάλληλης ειδικότητας.

Στελεχώνεται από τέσσερις (4) αποφοίτους δευτεροβάθμιας εκπαίδευσης ή μέσης σχολής και δύο (2) υποχρεωτικής εκπαίδευσης.

2.2. Τμήμα Οικονομικό

Διαχειρίζεται τα θέματα του λογιστηρίου, των προμηθειών του προϋπολογισμού και των πληρωμών.

Διευθύνεται από έναν (1) Οικονομολόγο απόφοιτο Α.Ε.Ι.

Στελεχώνεται από έναν (1) Οικονομολόγο απόφοιτο Α.Ε.Ι. και πέντε (5) αποφοίτους δευτεροβάθμιας εκπαίδευσης ή μέσης τεχνικής σχολής.

3. Νομική-Γραμματειακή Υποστήριξη και Δημόσιες Σχέσεις

Αντικείμενο του γραφείου αυτού είναι να παρέχει τη νομική, τη γραμματειακή υποστήριξη στο Δ.Σ. και τον Πρόεδρο και να υποστηρίζει τις δημόσιες σχέσεις της εταιρείας.

Στελεχώνεται από ένα (1) δικηγόρο, ένα (1) απόφοιτο Α.Ε.Ι. κατάλληλης ειδικότητας, τρεις (3) αποφοίτους δευτεροβάθμιας εκπαίδευσης ή μέσης τεχνικής σχολής και δύο (2) υπαλλήλους υποχρεωτικής εκπαίδευσης.

Το σύνολο των υπαλλήλων, που στελεχώνουν την εταιρεία με την ανωτέρω διάρθρωση είναι πενήντα ένας (51) και κατά κατηγορία ως εξής:

Υπάλληλοι Πανεπιστημιακής Εκπαίδευσης είκοσι τρεις (23)

Υπάλληλοι Τεχνολογικής Εκπαίδευσηςεπτά (7)

Υπάλληλοι Δευτεροβάθμιας Εκπαίδευσηςδεκαεπτά (17)

Υπάλληλοι Υποχρεωτικής Εκπαίδευσηςτέσσερεις (4)").

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Χθες είχαμε μία σφορδή ιδεολογική αντιπαράθεση με το φίλο μου τον Λέοντα Αυδή, τον οποίον ως νομικό και ως συνάδελφο και τον εκτιμούσα και τον εκτιμώ.'Ομως, δεν μπορώ να ακούω ορισμένα πράγματα σε βάρος μου, όχι από τον κ. Αυδή, αλλά από τον έχοντα το πρόσταγμα του Κοινοβουλευτικού Εκπροσώπου, τον κ. Κόρακα.

ΛΕΩΝΙΔΑΣ ΑΥΔΗΣ: Δεν είναι εδώ, όμως, ο κ. Κόρακας.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Οχι εσύ, αλλά ο κ. Κόρακας.

ΛΕΩΝΙΔΑΣ ΑΥΔΗΣ: Μήπως είναι καλύτερα να του τα πείτε την Τρίτη, που θα είναι εδώ για να σας απαντήσει;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Δεν πειράζει, δε θα τον θίξω. Ξέρει πότε θα απαντήσει, αύριο, μεθαύριο, στην επόμενη συνεδρίαση.

ΠΡΟΕΔΡΕΥΩΝ (Παναγιώτης Σγουρίδης):'Εχουν συνεχή διάλογο και μέσω εφημερίδων.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Κύριε Πρόεδρε, δε μίλησα χθες, δεν ήθελα να οξύνω τα πράγματα, δεν ήθελα καν να δημιουργούνται θέματα. Αλλά πρέπει για εμένα να πω τα εξής:

Υπάρχουν μερικοί που θεώρησαν τους εαυτούς τους εργολάβους των συμφερόντων της εργατικής τάξης και του λαού και εμφανίζονται ως υπηρέτες και αγωνιστές της Δημοκρατίας. Μάλιστα, αγωνιστές του γλυκέος ύδατος υπήρξαν. Δε γνώρισαν ούτε φυλακές ούτε εξορίες. Λούφαξαν στους δύσκολους καιρούς. Μιλάνε για δημόσια αναγνώριση των λαθών και αυτοκριτική αλλά συνεχίζουν να διαπράττουν τα ίδια λάθη. Είναι λάθη διαρκή και κατ'εξακολούθηση διαπραττόμενα.

Υπηρέτησα -αφορά εμένα- το λαό και ποτέ το προσωπικό μου συμφέρον. Με εκμεταλλεύτηκαν, δεν εκμεταλλεύτηκα ποτέ κανέναν, ούτε άνθρωπο ούτε πολιτικό χώρο. Δεν καπηλεύομαι το έργο των συντρόφων μου αγωνιστών γιατί πολεμήσαμε στα ίδια χαρακώματα, αγωνιστήκαμε μαζί, πονέσαμε μαζί. Δεν δέχομαι ηγεσίες και αντιλήψεις που θέλουν υποταγμένα στελέχη συναγωνιστές, φίλους και αντιπάλους. Δεν υποτάσσομαι σε κανέναν. Υποκλίνομαι μόνο μπροστά στο λαό, τη Δημοκρατία και την Πατρίδα. Μόνος μου παίρνω το 1/3 των ψήφων που παίρνουν τα κόμματα άλλων σε όλη την Ελλάδα, μόνο σε μία εκλογική περιφέρεια. Πότε τιμάμαι με 112.000, πότε με 120.000 ψήφους.

Η Οκτωβριανή Επανάσταση πράγματι συγκλόνισε τον κόσμο με τα οράματά της. Δεν την έφαγαν, όμως, οι κοριοί, αλλά οι κατεστημένες δυνάμεις που δημιούργησε το ίδιο το σύστημα, δυνάμεις που θρονιάστηκαν πάνω στο σβέρκο του λαού και του αποστέρησαν ατομικές και πολιτικές ελευθερίες. Αλλά δεν αμφισβητείται από κανέναν πλέον ότι μόνο οι ελεύθεροι λαοί, οι λαοί που ζουν κάτω από δημοκρατικό καθεστώς, μπορούν να διεκδικούν, να κατακτούν και να ανατρέπουν τις συντηρητικές και αντιδραστικές δυνάμεις και τα εκμεταλλευτικά κοινωνικά συστήματα, όπως και αν λέγονται αυτά". 

Είχα υποχρέωση να τα πω αυτά. Τελείωσα και παρακαλώ με τη δήλωση που κάναμε εδώ να περιληφθεί και ο ν. 2190 στις εξαιρέσεις. Και για τους εισαγγελείς είπαμε πως θα είναι. Οίκοθεν νοείτε ότι αν είναι απεσπασμένοι. Δεν θα είναι υποψήφιοι.

Σελίδα 5396 

ΠΡΟΕΔΡΕΥΩΝ (Παναγιώτης Σγουρίδης): Ο κ. Μητσοτάκης έχει το λόγο.

Ορίστε, κύριε Πρόεδρε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οταν είπα εγώ, κύριε Υπουργέ, ότι η Δικαιοσύνη πρέπει να είναι ακριβή, δεν είπα ότι πρέπει να είναι και απρόσιτη. 'Οταν αποφασίζει ένας πολίτης....

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να συμβιβασθούμε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οχι, να μην συμβιβασθούμε. Να την αυξήσουμε λογικά, όπως κάναμε εμείς και όπως υπάρχει ακόμα περισσότερο περιθώριο. Και έτσι έχετε ορισμένα χρήματα για να κάνετε δικαστικά μέγαρα.

'Οταν αποφασίζει ένας πολίτης να κάνει μία μήνυση, δεν πρέπει να επιβαρυνθεί; Θα κάνει μία μήνυση για να ταλαιπωρεί τη Δικαιοσύνη, αστήρικτη παντελώς; Δεν πρέπει να πληρώσει; Και όταν παραιτηθεί από τη μήνυση....

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Να το δούμε σε άλλο νομοσχέδιο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οχι, κύριε Υπουργέ. Πρέπει να ξεκαθαρίσουμε ορισμένα πράγματα.

Και όταν παραιτηθεί από τη μήνυση δεν πρέπει να πληρώσει κάτι παραπάνω; Αν κάνεις μία αστήρικτη μήνυση και παραιτηθείς δεν πρέπει να πληρώσεις; Δεν υπάρχει η αρχή, ότι τελικά αυτός που χάνει τη δίκη πληρώνει το κόστος της;

Εγώ ποτέ δεν σκέφθηκα, κύριε Υπουργέ, να πληρώνεται η Δικαιοσύνη όσο πληρώνεται στην Αγγλία όπου πράγματι είναι απρόσιτη. Από την ώρα, όμως, που η Δικαιοσύνη είναι επικίνδυνη διότι όταν χάσεις τη δίκη θα έχεις και μία μεγάλη οικονομική ζημιά, αποφεύγεις περιττές δίκες. Υπάρχει καμία αμφιβολία ότι στον Τόπο μας γίνονται περιττές δίκες; Αν δει αυτό το θέμα το Ελληνικό Κράτος και η Βουλή υπ' αυτό το πρίσμα η Δικαιοσύνη μπορεί να ανταποκριθεί πλήρως και ικανοποιητικότατα στο έργο της. Και οι δικαστές θα αμείβονται και η γραμματειακή υποστήριξη θα είναι πλήρης και σύγχρονη. Δεν ήθελα να το πω αυτό πρωτύτερα, κύριε Υπουργέ, αλλά μου έτυχε η εξής τραγική περίπτωση. Βγήκε μία απόφαση στο Συμβούλιο Επικρατείας μετά πάροδο πολλών ετών η οποία αφορούσε μία ορεινή Κοινότητα της Κρήτης σε θέμα αναδασμού. Ενδιέφερε την περιφέρεια να τελειώνει μία εκκρεμότητα για να ισχύσει ο αναδασμός. 'Εκπληκτος επληροφορήθην, ότι οι αποφάσεις του Συμβουλίου της Επικρατείας για να δακτυλογραφηθούν χρειάζονται πολλές φορές ένα και ενάμιση χρόνο. 'Ενας έως ενάμισης χρόνος για να δακτυλογραφηθεί μία απόφαση μερικών σελίδων. Είναι παραδεκτό αυτό, κύριε Πρόεδρε και κύριε Υπουργέ; Είναι Κράτος αυτό που ανέχεται αυτήν την κατάσταση;

Απορώ πώς και το Συμβούλιο Επικρατείας που ασχολείται με πολλά, και καλά κάνει ενδεχομένως, δε σκέπτεται ότι πρέπει να λύσει το πρόβλημα της καθαρογραφής. Ποιος θα μεριμνήσει για την γραμματειακή εξυπηρέτηση, ποιος θα μεριμνήσει για να χρησιμοποιηθεί επιτέλους σύγχρονος τεχνολογία στα δικαστήρια για να τελειώνουν γρήγορα οι δίκες και να εξυπηρετούνται οι πολίτες παίρνοντας την απόφαση;

Πολύ φοβάμαι, κύριε Πρόεδρε, ότι δε βλέπουμε την ουσία του προβλήματος και ασχολούμεθα περισσότερο με τα θέματα τα οποία ενδιαφέρουν τους παράγοντες της δίκης και όχι τον Ελληνικό Λαό. Ο Ελληνικός Λαός θέλει γρήγορη και σωστή Δικαιοσύνη.

ΠΡΟΕΔΡΕΥΩΝ (Παναγιώτης Σγουρίδης): Οι Βουλευτές κύριοι Παρασκευάς Παρασκευόπουλος και Παναγιώτης Καμμένος ζητούν ολιγοήμερη άδεια απουσίας στο εξωτερικό.

Εγκρίνει η Βουλή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς η Βουλή ενέκρινε τις ζητηθείσες άδειες.

Το λόγο έχει ο κύριος Αυδής για να δευτερολογήσει.

ΛΕΩΝΙΔΑΣ ΑΥΔΗΣ: Ευτυχώς που παρενεβλήθη η ομιλία του αξιοτίμου επιτίμου κυρίου Προέδρου της Νέας Δημοκρατίας και μέτρησα την απάντηση που θέλω να δώσω στον κύριο Υπουργό για τη δήλωση που μας ανέγνωσε.

Η δήλωση αποτελείται από δύο μέρη. Το δεύτερο μέρος αφορά την άποψη του κυρίου Υπουργού για τον εαυτόν του και δε θα τη σχολιάσω. Δεν είναι θέμα προς σχολιασμό.

Το πρώτο μέρος όμως πρέπει να πω ότι είναι υβριστικό, συκοφαντικό, απαράδεκτο και κυρίως δεν είναι άξιο γι' αυτήν την Αίθουσα. Φοβάμαι ότι απετέλεσε ολίσθημα.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Ποιο;

ΛΕΩΝΙΔΑΣ ΑΥΔΗΣ: Το πρώτο μέρος που αφορά κάποιους γενικούς χαρακτηρισμούς για πρόσωπα που έκαναν διάφορες κακίες εξ αφορμής της αντίθεσής τους της πολιτικής για το νομοσχέδιο. 

Για το άρθρο 232α δεν είναι τόσο απλό το πράγμα και δεν μπορούμε να το ξεπεράσουμε με μία γενική αναφορά στην υποχρέωση συμμόρφωσης στις δικαστικές αποφάσεις και στο κύρος της Δικαιοσύνης. Διανοείται κανείς ότι μπορεί να φυλακίζεται κάποιος οφειλέτης χρηματικών απαιτήσεων επειδή δεν εκποιεί εκουσίως τα ακίνητά του ώστε να ικανοποιήσει τους πιστωτές; Και αυτός δεν ασεβεί προς μία δικαστική απόφαση; Δεν είναι αυτό το θέμα. Ο στόχος είναι οι κοινωνικές συγκρούσεις, οι κοινωνικοί ανταγωνισμοί και αυτό δε συγκαλύπτεται, γιατί είναι μία ανωμαλία, αφού η εκτέλεση των αποφάσεων που εκδίδονται σε ιδιωτικές διαφορές είναι θέμα της ιδιωτικής πρωτοβουλίας και ξαφνικά μετατρέπεται σε ποινικό αδίκημα για μια κατηγορία τέτοιων υποθέσεων. Αυτή η αντινομία δεν καλύπτεται.

Το θέμα του κόστους της Δικαιοσύνης. Δε νομίζω ότι είναι εύκολο να φτάσουμε σε απαγορευτικά σημεία για την απονομή της Δικαιοσύνης και ιδίως για υποθέσεις ευαίσθητες κοινωνικά. 

Ξέρω μία υπόθεση όπου έξι εργαζόμενοι καταμήνυσαν τον εργοδότη τους για καθυστέρηση αποδοχών. Ο εργοδότης τη μια φορά έφερε ένα πιστοποιητικό ότι ήταν άρρωστος, την άλλη ότι έλειπε στο εξωτερικό, την άλλη δεν έγινε νόμιμα η επίδοση και αφού αναβλήθηκε τέσσερις πέντε φορές η δίκη και οι άνθρωποι έχασαν από ένα μεροκάματο ο καθένας, στο τέλος καταφέραμε με χίλια βάσανα να προχωρήσει η δίκη, απόντος του κατηγορουμένου και να βεβαιώσουν όλοι ότι τα πήραν τα χρήματα, ότι τους τα έδωσε έτσι ώστε να αθωωθεί και να πάει στο καλό και να γλιτώσουν και αυτοί, να μη χάσουν άλλα μεροκάματα.

Οι δίκες έχουν κόστος για τους διαδίκους πέραν του χρηματικού αντιτίμου που απαιτείται, των τελών και των εξόδων δηλαδή για τη διεξαγωγή τους. Νομίζω πως πρέπει να είναι σκοπός του Κράτους να ενθαρρύνει τους πολίτες να διεκδικούν το δίκιο τους. Βέβαια υπάρχουν οι στρεψόδικοι, οι ψυχοπαθείς και άλλες κατηγορίες. 'Ηδη κάποιο βήμα για την περιστολή κάποιων μάταιων δικών έχει γίνει με την αύξηση των εξόδων στην περίπτωση της παραίτησης από την έγκληση. Αυτό έχει γίνει. 'Ομως αυτά τα μέτρα δε σημαίνει ότι δεν μπορούν να εξισωθούν με ένα γενικό μέτρο αύξησης του κόστους της Δικαιοσύνης που για ορισμένες περιπτώσεις όπως είναι οι εργατικές διαφορές ή κάποιες δίκες περί νομής που απασχολούν τους αγρότες, φοβάμαι ότι θα έχουν δυσμενείς κοινωνικές επιπτώσεις. Πάντως τα έσοδα από τη Δικαιοσύνη νομίζω ότι υπερκαλύπτουν τα έξοδα. Δεν ξέρω αν είναι ακριβές το στοιχείο αυτό.

Υπάρχουν ακόμα μερικά φαινόμενα ανεξήγητης επιείκειας όχι σε μεμονωμένους κακοποιούς που αυτά είναι θέματα ποινικής διερεύνησης αλλά προς κατηγορίες κακοποιών. Αυτά πρέπει να διερευνηθούν σε πολιτικό επίπεδο και να δούμε μήπως υπάρχουν κάποια κυκλώματα και θα θυμάστε οι παλαιότεροι ότι το πρώτο κύκλωμα που είχε καταγγελθεί ήταν οι περίφημοι αδελφοί Κατελάνου που ήταν άρχοντες του Μεταξουργείου αλλά και μεγάλοι πολιτικοί παράγοντες της περιοχής. Δε θα ήταν, λοιπόν, άσκοπο να βλέπαμε ποιες είναι αυτές οι διατάξεις για να αποτρέψουμε παρόμοια φαινόμενα στο μέλλον.

Με την αύξηση του αριθμού των Εισαγγελιών που προανήγγειλε ο κύριος Υπουργός, τον αριθμό των Εισαγγελέων νομίζω ότι ο ίδιος λόγος θα δικαιολογούσε την αύξηση του αριθμού των συμβούλων του Ελεγκτικού Συνεδρίου. Με την 

Σελίδα 5397 

αύξηση κατά τέσσερις των θέσεων των συμβούλων θα μπορούσε να λειτουργήσει το έκτο τμήμα. Και επειδή υπάρχουν πολλοί οι οποίοι παίρνουν αποδοχές επόμενου βαθμού πάλι θα ήταν αδάπανη η αύξηση αυτών των θέσεων και νομίζω πως πρέπει να το δει ο κύριος Υπουργός όταν θα συζητήσουμε τις τροπολογίες.

Η άποψη της 'Ενωσης των Δικαστών και Εισαγγελέων να γίνει διαγωνισμός Παρέδρων με τις ισχύουσες διατάξεις σημαίνει να καταργηθεί η σχολή δικαστών. Το σημείωσα ότι δεν το αποδέχεστε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Είπα όχι.

ΛΕΩΝΙΔΑΣ ΑΥΔΗΣ: Εμένα με εκπλήσσει αυτό το αίτημα από τη συνδικαλιστική οργάνωση των Δικαστών και Εισαγγελέων. Γιατί; 'Εχει αποτύχει το πείραμα; Να βγουν και να το πουν ότι δεν πρέπει να υπάρχει Σχολή Δικαστών. Εσείς, κύριε Υπουργέ, το αποκρούσατε και είναι σαφές. Δε μιλάω για σας.

Αλλά, εμένα με εκπλήσσει αυτό ως αίτημα της 'Ενωσης Δικαστών και Εισαγγελέων. Εαν θέλουν να καταργήσουν τη Σχολή, όχι με τέτοια μέσα. Τουλάχιστο να πουν ότι δεν πρέπει να υπάρχει Σχολή Δικαστών και Εισαγγελέων, ότι ό,τι ξέρει κανείς καλό είναι, φτάνουν αυτές οι γνώσεις οι γενικές...

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Πιθανώς για να πιέσουν, κύριε Αυδή.

ΛΕΩΝΙΔΑΣ ΑΥΔΗΣ: Δεν ξέρω, αλλά όταν διατυπώνεται μια πρόταση έχει μια ενέργεια αυτοτελή.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αυτό που λέτε, να το δούμε στις τροπολογίες για το θέμα του Ελεγκτικού Συνεδρίου. Αν δεν υπάρχει επιβάρυνση οικονομική, οπότε χρειάζεται και υπογραφή του Υπουργού των Οικονομικών, λέω ναι από τώρα. Αλλά αφήστε το να το δούμε στις τροπολογίες.

ΛΕΩΝΙΔΑΣ ΑΥΔΗΣ: Για το Ελεγκτικό Συνέδριο εννοείτε;

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Ναι. Εάν δεν υπάρχει οικονομική επιβάρυνση, οπότε χρειάζεται και η υπογραφή του Υπουργού των Οικονομικών, τότε γίνεται δεκτό από τώρα.

ΛΕΩΝΙΔΑΣ ΑΥΔΗΣ: Ωραία. Δέστε το.

Δεν έχω πολλά να πω. Μόνο ένα πράγμα, ότι ανησυχεί και μένα λίγο αυτή η ανησυχία που εκδηλώνεται για τον αριθμό των γυναικών στη Δικαιοσύνη. Δεν ξέρω, το έχω ακούσει από πάρα πολλές πλευρές και μου φαίνεται λίγο παράξενο. Μου φαίνεται, δηλαδή, μήπως μαζί με την υπόλοιπη αντιδραστικοποίηση της Κοινωνίας, ετοιμάζουμε και κάποιο πλήγμα τέτοιο στην ισότητα των φύλων. Διότι δεν έχει καμία σχέση με την ισότητα το συμπτωματικό γεγονός ότι οι γυναίκες, που είναι η καταπιεσμένη κατηγορία, το καταπιεσμένο φύλο...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Σχετική έννοια!

ΛΕΩΝΙΔΑΣ ΑΥΔΗΣ: Καταπιεσμένο ως προς τα δικαιώματα. Και αυτό θα το συζητήσουμε, γιατί ξέρετε εγώ πιστεύω ότι δεν έχει αποκατασταθεί η ισότητα. Είναι μία άλλη ιστορία.

ΠΡΟΕΔΡΕΥΩΝ (Παναγιώτης Σγουρίδης): Ναι, αλλά δεν έχουμε αυτό το θεμα τώρα.

ΛΕΩΝΙΔΑΣ ΑΥΔΗΣ: Φοβάμαι ότι μέσα στα πλαίσια, στη γενική τάση αντιδραστικοποίησης, μήπως δούμε και τίποτα τέτοιο. Εμένα δε θα με εξέπλητε.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): 'Εχουμε ποσοστώσεις για τις γυναίκες στα όργανά μας, εμείς. Εσείς έχετε μείνει πίσω.

ΛΕΩΝΙΔΑΣ ΑΥΔΗΣ: Ξέρετε, εμείς το καταργήσαμε.

ΠΡΟΕΔΡΕΥΩΝ (Παναγιώτης Σγουρίδης): Ο κ.Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Βέβαια, δεν μπορούμε να το κάνουμε, αλλά νομίζω στο νομοσχέδιο που θα φέρετε, κύριε Υπουργέ, η καθυστέρηση εργατικών αποδοχών και η καθυστέρηση διατροφών να είναι αυτόφωρος διαδικασία, να εισάγονται με την αυτόφωρη διαδικασία κατευθείαν, με πρόσκληση του κατηγορουμένου στον εισαγγελέα, αν είναι δυνατή, εφικτή. Αν δεν είναι, όχι. Είναι κάτι πολύ σοβαρό. Διότι με τον τρόπο με τον οποίο λειτουργούν τώρα με τις αναβολές στα δικαστήρια, μπορεί όσον αφορά τις καθυστερήσεις των διατροφών, να εκδικάζονται υποθέσεις τέτοιες ύστερα από δύο-τρία χρόνια, να αφορούν μηνιαίες αποδοχές του 1994 και να δικάζεται καθυστέρηση διατροφής το 1998. Αυτό νομίζω ότι το είχαμε συζητήσει, ότι δεν ξέρω πώς, πρέπει να εισάγονται και με το ν. 690 και με την καθυστέρηση των διατροφών κατά την αυτόφωρο διαδικασία κατευθείαν. Και αν είναι δυνατή προ της ώρας του προσδιορισμού του αυτοφώρου η κλήση του κατηγορουμένου, έχει καλώς. Δεν είναι να γίνονται τα δικαστήρια. Πρέπει να σταματήσει αυτό το κακό. Γιατί αυτοί είναι οι περισσότερο αδικημένοι, εκείνοι που τους χρωστάνε χρήματα.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ο Βουλευτής κ. Παναγιώτης Φωτιάδης ζητάει ολιγοήμερη άδεια απουσίας του στο εξωτερικό.

Εγκρίνει η Βουλή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε.

Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Εκείνο που μπορώ να πω, κύριε Πρόεδρε, είναι ότι με ικανοποίησε η απάντηση του κυρίου Υπουργού για το θέμα του θετικού προβληματισμού και της καλής διάθεσης για τους επιλαχόντες. 'Οταν μάλιστα έχουμε αυξημένη βαθμολογία, 9,5 -καταλαβαίνετε ότι πρόκειται περί αρίστων. Αναμφισβητήτως, οι λόγοι που προσδιορίζουν τη λύση του προβλήματος είναι πράγματι σοβαροί. Και να προσθέσω και εγώ την προσωπική μου παράκληση να το δείτε, με την ευαισθησία που έχετε.

'Ενα δεύτερο σημείο προσωπικό -δε θέλω ούτε μου επιτρέπεται να κάνω το συνήγορό σας- είναι ότι δε θα συμφωνήσω με τον κ. Αυδή, ότι είναι μόνο προσωπικά στοιχεία η ιστορία του κάθε επώνυμου ανδρός. Αφορούν και την Κοινωνία. Και ο κ.Γιαννόπουλος εκπέμπει, κύριε Αυδή, ένα παράδειγμα αγώνος για την Πατρίδα, με διάτρητο το στήθος από σφαίρες και ένα παράδειγμα αγώνος για τη Δημοκρατία. Και αυτό αφορά όλους μας. Μας αφορά, δεν είναι ατομικό.

'Ενα τρίτο σημείο -και να σας διαβεβαιώσω, ότι το κάνω με καλή προαίρεση- με ενοχλεί να βομβαρδίζετε από το πρωϊ μέχρι το βράδυ, με τη δική σας κριτική, με τον τρόπο σας και να μη δέχεστε την παραμικρή κριτική. Πράγματι, το σύστημα στο οποίο πιστεύατε οδηγήθηκε σε πλήρες αδιέξοδο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Αφήστε το αυτό.

ΠΡΟΕΔΡΕΥΩΝ (Παναγιώτης Σγουρίδης): Μα, κύριε Σπυριούνη, τώρα...

ΚΥΡΙΑΚΟΣ ΣΠΥΡΙΟΥΝΗΣ: Παρακαλώ, παρακαλώ. Κύριε Πρόεδρε, είμαι ελεύθερος να πω την άποψή μου. Σας παρακαλώ!

ΠΡΟΕΔΡΕΥΩΝ (Παναγιώτης Σγουρίδης): Μα, συζητάμε τα άρθρα, κύριε συνάδελφε. Ο διάλογος είναι ελεύθερος σύμφωνα με τον Κανονισμό της Βουλής επί του θέματος.

ΚΥΡΙΑΚΟΣ ΣΠΥΡΙΟΥΝΗΣ: Σας παρακαλώ, κύριε Πρόεδρε. Αφήστε με να ολοκληρώσω.

ΠΡΟΕΔΡΕΥΩΝ (Παναγιώτης Σγουρίδης): Μα, θα ανοίξετε ξανά το θέμα από την αρχή.

ΚΥΡΙΑΚΟΣ ΣΠΥΡΙΟΥΝΗΣ: 'Οχι, δεν προσβάλω κανέναν. Σας παρακαλώ. Αφήστε με να ολοκληρώσω και θα δείτε ότι δεν προσβάλλω.

Τιμώ τους αγνούς αγωνιστές της πλευράς αυτής οι οποίοι πίστευαν σε μερικά πράγματα, πολλάκις προδόθηκαν όμως από την ηγεσία τους. Τέλος πάντων, δεν είναι του παρόντος και θα σεβαστώ την παρατήρησή σας.

Και τρίτον να επαινέσω την καλή διάθεση του Υπουργείου για τη συναινετική διαδικασία που καθιέρωσε εδώ και που οδήγησε πιστεύω στη βελτίωση του νομοσχεδίου.

Και ολοκληρώνοντας θα παρακαλέσω, κύριε Υπουργέ, να συνεχίσετε με αυτό το πνεύμα, ώστε όσες παρατηρήσεις των συναδέλφων είναι γόνιμες και προωθούν την έννοια της Δικαιοσύνης να γίνουν αποδεκτές. Σας ευχαριστώ.

ΣΤΡΑΤΗΣ ΚΟΡΑΚΑΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Κόρακα, έχετε το λόγο.

Σελίδα 5398 

ΣΤΡΑΤΗΣ ΚΟΡΑΚΑΣ: Δε θα απασχολήσω για πολύ το Σώμα.

Κύριε Πρόεδρε, ενώ απουσίαζα, άκουσα ότι ο κύριος Υπουργός διάβασε κάποιο κείμενο, έκανε ορισμένες δηλώσεις αναφερόμενος και στο άτομό μου. Δε θα μιλήσω προσωπικά για το άτομό μου γιατί δεν το συνηθίζω. Θέλω μονάχα να επαναλάβω κάτι που έχουμε πει επανειλημμένως σ' αυτήν τη Βουλή. Το τι έκανε ο καθένας για τον Τόπο αυτό, πού έδρασε και πώς έδρασε είναι ένα θέμα που πρέπει και να το αποδεικνύει αλλά και να το τιμά και πιστεύω ότι κανένας εσαεί δεν αποκτά τον τίτλο του αγωνιστή. Είναι ένας τίτλος τιμής που, αν τον έχει αποκτήσει, πρέπει με την καθημερινή του δράση να τον επιβεβαιώνει. Και λυπάμαι πάρα πολύ αλλά αυτοί που κυρίως καπηλεύονται τους αγώνες του Λαού μας σήμερα δεν το επιβεβαιώνουν με την καθημερινή τους στάση. Ακριβώς το αντίθετο κάνουν.

Εκμεταλλεύτηκαν αυτούς τους αγώνες, την ίδια την ηρωική Εθνική Αντίσταση, για να φτάσουν εκεί που έφτασαν και έρχονται σήμερα να βρίσουν αυτούς που επιμένουν στα ιδανικά τους. 'Οποια λάσπη και αν τους ρίχνουν και ό,τι και αν μας κάνουν, κύριε Πρόεδρε, θέλω να το δηλώσω, δεν πρόκειται να κάνουμε πίσω. Θα μείνουμε εδώ.

'Οσο για τον κόσμο αυτόν και το σύστημα αυτό που ανατράπηκε, νομίζω ότι θα ήταν καλό να μετριάσουμε λίγο τα λόγια μας, γιατί όσο περνάει ο καιρός τόσο οι λαοί, ακόμη και αυτοί που ήταν οι πιο φανατικά αντίθετοι προς τη Σοβιετική 'Ενωση και το σοσιαλιστικό στρατόπεδο, διαπιστώνουν ποια ήταν η τεράστια προσφορά αυτού του σοσιαλιστικού συστήματος -με όλα τα λάθη, με όλες τις αδυναμίες που μπορεί να είχε- στην ανθρωπότητα και στο μέλλον της ανθρωπότητας. Και βλέπουμε οτι σήμερα που ανατράπηκε, πού οδηγείται η ανθρωπότητα. Οδηγείται σε συνεχείς πολέμους, σε συνεχείς συρράξεις, στον όλεθρο, όχι απλώς γιατί δεν υπάρχει το αντίπαλο δέος, όπως λένε μερικοί, αλλά γιατί έλειψε η δύναμη εκείνη η οποία πραγματικά έκανε το θεριό να φοβάται όπως λέει ο Λαός μας!

Αυτά ήθελα να υπενθυμίσω δε θέλω να επεκταθώ παραπάνω, κύριε Πρόεδρε, και θέλω να επαναλάβω κάτι πολύ σωστό που είπε ο συνάδελφος κ. Αυδής:

Η όποια αντιπαράθεση εδώ κατά τη συζήτηση νομοσχεδίων δε γίνεται επί προσωπικής βάσης, χωρίς αυτό να σημαίνει ότι και εκεί αρνούμεθα την αντιπαράθεση. 'Ομως, δε γίνεται και δεν πρέπει να γίνεται. Είναι πολιτικά τα επιχειρήματα και πολιτικές απαντήσεις πρέπει να δώσουμε. Και εμείς στην κριτική μας χθες βάλαμε συγκεκριμένα πολιτικά ερωτήματα και θέματα: Πώς είναι δυνατόν να λέγεσαι προοδευτικός και επαναστάτης σήμερα, όταν προωθείς με τέτοιο πάθος όλη την πολιτική του σημερινού συστήματος, του απάνθρωπου, που γίνεται όλο και πιο απάνθρωπο με το επιχείρημα ότι, τι να κάνουμε, έπεσε ο σοσιαλισμός, χάθηκε η Σοβιετική 'Ενωση άρα βρισκόμαστε εκεί και εμείς πρέπει να επισπεύσουμε τον κατήφορο!

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει τον λόγο.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): Διάβασα τη δήλωση αυτή σαν απάντηση σε όλα εκείνα που καθημερινά υφίσταμαι σ' αυτήν την Αίθουσα εκ μέρους ορισμένων μελών του Κομμουνιστικού Κόμματος Ελλάδος.

Στο βιβλίο μου που έχει κυκλοφορήσει, για το Κ.Κ.Ε. της εποχής εκείνης έχω κάνει ύμνο σε δεκαπέντε μεριές. Για τους αγωνιστές της εποχής εκείνης, συναγωνιστές μου, έχω κάνει ύμνο σε πολλές μεριές. Για το Σπύρο Κωτσάκη, τον καπετάνιο του πρώτου Σώματος Στρατού του ΕΛΑΣ, υπό τις διαταγές του οποίου υπηρέτησα και ήμουν και σύνδεσμός του με το Γραμματέα της Κεντρικής Επιτροπής από το 1942, έχω κάνει ύμνο. Το ίδιο και για το Ζοβζοβίρη Ζήνωνα, που πέθανε και του έστειλα στεφάνι και πήρα και γράμματα από την οικογένειά του. Μέλος του Κ.Κ.Ε. και εκείνος. Το ίδιο και με τον αείμνηστο Αντώνη Αμπατιέλο, στο βιβλίο μου.

Τιμώ τους συντρόφους μου της εποχής εκείνης. 'Ομως, ήρθα σε ρήξη έντονη, από τότε που κατέθεσα υποψηφιότητα για το Δικηγορικό Σύλλογο Αθηνών το 1976, από την πλευρά εκείνη κατέβασαν διασπαστικό ψηφοδέλτιο και τότε χώρισαν οι δρόμοι μας.

Υφίσταμαι συκοφαντικές και υβριστικές επιθέσεις και εδώ στη Βουλή και μέσω του φίλου τους του "ΡΙΖΟΣΠΑΣΤΗ" και απαντώ συνεχώς. Απαντώ και εδώ. Διάβασα αυτό το κείμενο να μείνει στην ιστορία της Βουλής, ποιος είναι ο ένας, ποιος είναι ο άλλος, τι είναι το ΠΑΣΟΚ και τι είναι το σημερινό Κ.Κ.Ε.

Διάβασα, λοιπόν, αυτά για την ιστορία μου. Δεν κάνω αντιπαράθεση προσωπική με τον κ. Κόρακα, ο οποίος κάποτε ήταν στενός συνεργάτης μου στην Επιτροπή Ειρήνης (την ΕΔΥΕ) και πηγαίναμε μαζί και σε διεθνή συνέδρια, όταν τότε συνεργαζόμασταν. 'Οταν φύγαμε εμείς και κάναμε την ΚΕΑΔΕΑ, επίθεση κατά του Γιαννόπουλου. Εκείνα που εγράφησαν -και τα έγραψα για να μη μου ξεφύγει και καμιά λέξη και πάω και αλλού- τα έγραψα για την ιστορία εδώ του Κοινοβουλίου, γιατί υφιστάμεθα μία επίθεση σε όλα τα μέτωπα. Εμείς είμαστε οι αντιδραστικοί; Εμείς είμαστε οι αντιπροοδευτικοί; Εμείς είμαστε οι αντεπαναστάτες; Και επαναστάτες είναι από εκεί, προοδευτικοί είναι από εκεί. Και πώς ξοφλούν τους λογαριασμούς τους; Με μία αυτοκριτική. Και σου λένε "εμείς για το λάθος του Λιβάνου, της Καζέρας, της Βάρκιζας, του Εμφυλίου Πολέμου. Για το Δεκέμβρη. Την αποχή του 1946, κάναμε αυτοκριτική. Και τι έλεγε ο μπάρμπα Φάκας, ένας επί δεκαεπτά χρόνια ταλαιπωρούμενος σε φυλακές και εξορίες, κάποτε, όταν η καθοδήγηση του κατέβαινε από κάποιον όταν ήταν εξόριστος και έλεγε "καλά έξω, καλά μέσα κ.λπ." Και σηκώνεται επάνω και λέει: "Να σας αρχίσω με τις σταυροπαναγίες, καλά μέσα, καλά έξω" -και ο Φάκας δεκαεπτά χρόνια με τα λάθη σας φυλακές και εξορίες- "να σας ... κ.λ.π. την Παναγία". "Και να σας εξοφλήσω και εγώ και με μία αυτοκριτική ότι έκανα λάθος που σας τα είπα αυτά". Αυτά τους έχω πει.

Μόλις βλέπουν Γιαννόπουλο, σεληνιάζονται. Μόλις είναι κανένα θέμα εδώ πέρα, Μάαστριχτ, προδότες της εργατικής τάξης, εχθροί του εργατικού κινήματος, αντεπαναστάτες. Και είναι η επανάσταση αυτοί.

Εγώ δεν τους έθιξα σε θέματα, ούτε κομματικά ούτε τίποτα και εδώ είμαστε. Και στην αναγνώριση της Εθνικής Αντίστασης είχα το θάρρος να πω μέσα στη Βουλή το 1982. "Αν δεν υπήρχε Κ.Κ.Ε., δε θα υπήρχε ΕΑΜ. Και αν δεν υπήρχε ΕΑΜ δε θα υπήρχε ΕΑΜική Εθνική Αντίσταση". Διότι οι Εγγλέζοι μας ήθελαν εδώ για πληροφορίες περί του εχθρού, που λένε στο στρατιωτικό σώμα και λέει και ο στρατιωτικός κανονισμός, και για πράξεις σαμποτάζ. 'Οχι να κάνουμε λαϊκό στρατό, λαϊκή Δικαιοσύνη, αγώνα για την απελευθέρωση κ.λπ. 'Ετσι ήταν. Και αυτή είναι η αλήθεια. Και ο Χαρίλαος Φλωράκης...

ΚΥΡΙΑΚΟΣ ΣΠΥΡΙΟΥΝΗΣ: Δεν θα ήταν τόσο αποτελεσματική, κύριε Υπουργέ, όχι ότι δεν θα υπήρχε. Η αντίσταση στη δουλεία είναι στο αίμα του 'Ελληνα.

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπ. Δικαιοσύνης): ...είπε τότε ότι "εμείς δεν μονοπωλούμε την Εθνική Αντίσταση, όλος ο Ελληνικός Λαός έκανε αντίσταση". Και εγώ προσπαθώ με το βιβλίο μου εκείνο να διδάξω την εθνική λαϊκή ενότητα, να σβήσουμε τα παλιά, δε θέλω να ξύσω πάθη. Από εδώ και πέρα τι κάνουμε, γιατί έχουμε προβλήματα διαρκώς της Πατρίδας μας, της Δημοκρατίας μας, του Λαού μας.

Αυτά είχα να πω για να απαντήσω στον κ. Κόρακα, αλλά όταν μιλάει ο Γιαννόπουλος, σηκώνονται και φεύγουν βλέπεις.

Κύριε Επίτιμε Πρόεδρε της Νέας Δημοκρατίας, αυτά του Συμβουλίου της Επικρατείας για τη μηχανοργάνωση κ.λπ., τα έχουμε συμπεριλάβει. Και έχουμε πολλά θέματα με αυτό το νομοσχέδιο και με το άλλο που θα επακολουθήσει του μισθού των δικαστικών λειτουργών που θα βάλουμε και άλλες διατάξεις να συμπληρώσουμε ό,τι πρέπει για τη Δικαιοσύνη.

Πάντως, σας ευχαριστώ για τη συνεργασία σας.

ΠΡΟΕΔΡΕΥΩΝ (Παναγιώτης Σγουρίδης): Και εγώ ευχαριστώ, κύριε Υπουργέ. Ζητώ συγγνώμη από το Σώμα για την ελαστικότητα που έδειξα σήμερα κατά τη διαδικασία και τη διεύθυνση της συνεδρίασης.

'Εχει τελειώσει η συζήτηση της ενότητας των άρθρων από 1 έως και 3 του νομοσχεδίου "Ανώτατο Ειδικό Δικαστήριο, 

Σελίδα 5399 

επιτάχυνση των δικών, δικονομικές απλουστεύσεις και άλλες διατάξεις" και εισερχόμαστε στην ψήφιση των άρθρων κεχωρισμένως.

Ερωτάται το Σώμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό, όπως τροποιήθηκε από τον κύριο Υπουργό, ομοφώνως.

Ερωτάται το Σώμα: Γίνεται δεκτό το άρθρο 2;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό ομοφώνως.

Ερωτάται το Σώμα: Γίνεται δεκτό το άρθρο 3, όπως τροποποιήθηκε από τον κύριο Υπουργό;

ΟΛΟΙ ΟΙ ΒΟΥΛΕΥΤΕΣ: Δεκτό, δεκτό.

ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό, όπως τροποποιήθηκε από τον κύριο Υπουργό, ομοφώνως.

Κύριοι συνάδελφοι στο σημείο αυτό δέχεσθε να λύσουμε τη συνεδρίαση;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 14.00' λύεται η συνεδρίαση για αύριο, ημέρα Παρασκευή, 4 Απριλίου 1997 και ώρα 10.00' με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνέχεια επερώτηση κατά του Υπουργού Εργασίας και Κοινωνικών Ασφαλίσεων, σύμφωνα με την ημερήσια διάταξη που έχει διανεμηθεί.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 


Σελίδα 5400 
