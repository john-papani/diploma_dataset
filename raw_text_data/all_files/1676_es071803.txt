Παρασκευή 18 Ιουλίου 2003
ΣΥΝΕΔΡΙΑΣΗ ΙΑ΄
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
Επικύρωση Πρακτικών, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Ανακοίνωση του δελτίου επικαίρων ερωτήσεων της Τρίτης 22 Ιουλίου 2003, σελ.
3. Συζήτηση επίκαιρης επερώτησης προς τον Υπουργό Εθνικής Παιδείας και Θρησκευμάτων, σχετικά με την πολιτική της Κυβέρνησης στα ΤΕΙ, σελ.
ΟΜΙΛΗΤΕΣ
Επί της επερώτησης:
ΓΚΕΣΟΥΛΗΣ Ν., σελ.
ΕΥΘΥΜΙΟΥ Π., σελ.
ΚΕΦΑΛΟΓΙΑΝΝΗΣ Ε., σελ.
ΚΩΝΣΤΑΝΤΙΝΟΥ Φ., σελ.
ΠΑΠΑΔΟΠΟΥΛΟΣ Μ., σελ.
ΣΑΛΜΑΣ Μ., σελ.
ΣΠΗΛΙΟΠΟΥΛΟΣ Α., σελ.
ΤΑΛΙΑΔΟΥΡΟΣ Σ., σελ.
ΧΟΥΡΜΟΥΖΙΑΔΗΣ Γ., σελ.


ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΙΑ΄
Παρασκευή 18 Ιουλίου 2003
Αθήνα, σήμερα στις 18 Ιουλίου 2003, ημέρα Παρασκευή και ώρα 10.40΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Α΄ σύνθεση) για να συνεδριάσει υπό την προεδρία του Α΄ Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από τον κ. Σπυρίδωνα Ταλιαδούρο, Βουλευτή Καρδίτσας, τα ακόλουθα:
ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΔΗΜΗΤΡΙΟΣ ΤΣΙΟΓΚΑΣ, ΝΙΚΟΛΑΟΣ ΓΚΑΤΖΗΣ και ΑΝΤΩΝΙΟΣ ΣΚΥΛΛΑΚΟΣ κατέθεσαν αναφορά με την οποία η Κοινότητα Καρυάς Λάρισας, ζητεί να της χορηγηθεί έκτακτη οικονομική ενίσχυση, για να αντιμετωπιστούν οι ανάγκες που προέκυψαν από το σεισμό της 9ης Ιουνίου. 
2) Οι Βουλευτές κύριοι ΔΗΜΗΤΡΙΟΣ ΤΣΙΟΓΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία υπάλληλοι της Διεύθυνσης Μεταφορών και Επικοινωνιών και ΚΤΕΟ της Νομαρχιακής Αυτοδιοίκησης Μαγνησίας, διαμαρτύρονται, επειδή δεν τους χορηγείται πλέον η ειδική παροχή του άρθρου 14 του Ν. 3016/2002.
3) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία η Πανελλήνια Ένωση Προσωπικού Ιδιωτικού Δικαίου του Υπουργείου Δημόσιας Τάξης, ζητεί την πρόσληψη προσωπικού για την καθαριότητα των χώρων Υπουργείου του Δημοσίας Τάξης ? ΑΕΑ. 
4) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία η Ένωση Συλλόγων Γονέων και Κηδεμόνων του Δήμου Περιστερίου Αθηνών ζητεί την άμεση εφαρμογή προγράμματος ανέγερσης σχολείων.
5) Ο Βουλευτής Μαγνησίας κ. ΑΛΕΞΑΝΔΡΟΣ ΒΟΥΛΓΑΡΗΣ κατέθεσε αναφορά με την οποία ο Αγροτικός Συν/σμός Καναλίων Βόλου Μαγνησίας ζητεί την αποζημίωση αγροτών της περιοχής του που τα κτήματά τους απαλλοτριώθηκαν για τις ανάγκες του έργου της λίμνης Κάρλας. 
6) Ο Βουλευτής Χανίων κ. ΕΥΤΥΧΙΟΣ ΔΑΜΙΑΝΑΚΗΣ κατέθεσε αναφορά με την οποία ο Νομάρχης Χανίων ζητεί την παράταση των συμβάσεων τριών εργαζομένων στο ΚΕΠ Χανίων. 
7) Ο Βουλευτής Χανίων κ. ΕΥΤΥΧΙΟΣ ΔΑΜΙΑΝΑΚΗΣ κατέθεσε αναφορά με την οποία το Κέντρο Εξυπηρέτησης Πολιτών Νομού Χανίων ζητεί τη λήψη μέτρων για τη συνέχιση της εύρυθμης λειτουργίας του.
8) Ο Βουλευτής Λάρισας κ. ΝΙΚΟΛΑΟΣ ΦΛΩΡΟΣ κατέθεσε αναφορά με την οποία ο Σύνδεσμος Θεσσαλικών Βιομηχανιών ζητεί την αλλαγή της τιμολογιακής πολιτικής πώλησης ηλεκτρικής ενέργειας από ιδιωτικές μονάδες παραγωγής. 
9) Ο Βουλευτής Λάρισας κ. ΝΙΚΟΛΑΟΣ ΦΛΩΡΟΣ κατέθεσε αναφορά με την οποία η Ένωση Υπαλλήλων Πυροσβεστικού Σώματος περιφέρειας Θεσσαλίας, καταγγέλλει παράνομες ενέργειες της Διοίκησης του Πυροσβεστικού Σώματος Λάρισας.
10) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία ο Πανελλήνιος Σύνδεσμος Απόστρατων Αξιωματικών Ενόπλων Δυνάμεων και Σωμάτων Ασφαλείας ζητεί την αύξηση των συντάξεων των μελών του. 
11) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία η Συντονιστική Επιτροπή των υπό απόλυση υπαλλήλων των ΕΛΤΑ ζητεί την ανάκληση κειμένου της Διοίκησης του Οργανισμού, με το οποίο προτείνει απολύσεις εργαζομένων στα ΕΛΤΑ. 
12) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία η Επιτροπή Αλληλεγγύης για τους πολιτικούς κρατούμενους στην Τουρκία και το Κουρδιστάν ζητεί να υπάρξει διεθνής διαμαρτυρία κατά των κελιών απομόνωσης στις φυλακές, τύπου F.
13) Ο Γ΄ Αντιπρόεδρος της Βουλής και Βουλευτής Αττικής κ. ΚΩΝΣΤΑΝΤΙΝΟΣ ΒΡΕΤΤΟΣ κατέθεσε αναφορά με την οποία ο Δήμος Λαυρεωτικής Αττικής ζητεί να μην επιτραπεί η εγκατάσταση αποθήκευσης και διακίνησης υγρών καυσίμων στο λιμένα Λαυρίου.
14) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Σύλλογος Εργαζομένων Δήμων Νομού Φωκίδας ζητεί την άμεση καταβολή του πριμ παραγωγικότητας στα μέλη του. 
15) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε δημοσίευμα εφημερίδας στο οποίο ζητείται η έγκαιρη καταβολή του επιδόματος του προγράμματος τουριστικής προβολής κάθε Νομού. 
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά, στην άμεση ανάγκη αποψίλωσης των ξερών χόρτων, κατά μήκος του σιδηροδρομικού δικτύου της Πάτρας.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην έλλειψη προσωπικού στο Ογκολογικό Τμήμα του Νοσοκομείου «?γιος Ανδρέας» στην Πάτρα.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο πρόβλημα καθαριότητας του δρόμου Αρχαίας Ολυμπίας ? Πάτρας. 
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά, στους βανδαλισμούς που υπέστη το Πανεπιστήμιο Πατρών. 
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο πρόβλημα των αστέγων τσιγγάνων στα Βραχνέϊκα Αχαΐας. 
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο πρόβλημα του μεγάλου αριθμού των αδέσποτων ζώων που υπάρχουν στην Πάτρα. 
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην τραγική εικόνα εγκατάλειψης διατηρητέου κτιρίου, στο κέντρο της Πάτρας. 
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην ανάγκη λήψης μέτρων για διευκόλυνση των οχημάτων που κινούνται στην οδό Πατρών ? Κλάους στην Πάτρα. 
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά, στο πρόβλημα καθαρισμού δασικών περιοχών της Πάτρας. 
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά, στη διαμάχη για τα παραλιακά κιόσκια στο Δήμο Ρίου.
26) Ο Βουλευτής Αττικής κ. ΘΕΟΔΩΡΟΣ ΠΑΓΚΑΛΟΣ κατέθεσε αναφορά με την οποία το Σωματείο Εργαζομένων Γενικού Νοσοκομείου Ελευσίνας «ΘΡΙΑΣΙΟ» ζητεί την άμεση στελέχωση του πιο πάνω Νοσοκομείου με όλες τις ειδικότητες υπαλλήλων. 
27) Ο Βουλευτής Αττικής κ. ΘΕΟΔΩΡΟΣ ΠΑΓΚΑΛΟΣ κατέθεσε αναφορά με την οποία ο Δήμος Καλυβίων ? Θορικού Αττικής ζητεί τον καθαρισμό των ρεμάτων, ώστε να μην υπάρξει πρόβλημα πλημμύρας τον ερχόμενο χειμώνα.
28) Ο Βουλευτής Λακωνίας κ. ΛΕΩΝΙΔΑΣ ΓΡΗΓΟΡΑΚΟΣ κατέθεσε αναφορά με την οποία ζητεί τη λήψη μέτρων, για την αποτροπή τροχαίων ατυχημάτων, από τη χρήση κινητού τηλεφώνου, κατά την ώρα της οδήγησης.
29) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΤΣΙΟΓΚΑΣ κατέθεσαν αναφορά με την οποία ο Δήμαρχος Βόλου, Μαγνησίας ζητεί να παραχωρηθεί στο Δήμο Βόλου η χρήση του «ΞΕΝΙΑ» Βόλου.
30) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία το Συνδικάτο Εργαζομένων ΙΓΜΕ ζητεί την επίλυση του ασφαλιστικού και μισθολογικού προβλήματος των εργαζομένων του ΙΓΜΕ.
31) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΑΓΓΕΛΟΣ ΤΖΕΚΗΣ κατέθεσαν αναφορά με την οποία ο Δήμαρχος Μούδρου Λήμνου ζητεί την ολοκλήρωση της κατασκευής του αλιευτικού καταφυγίου Πλάκας.
32) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΑΓΓΕΛΟΣ ΤΖΕΚΗΣ κατέθεσαν αναφορά με την οποία ο Αγροτικός Σύλλογος Μανταμάδου Λέσβου ζητεί να καταβληθούν τα χρήματα της εξισωτικής αποζημίωσης στους δικαιούχους για το έτος 2002.
33) Οι Βουλευτές κύριοι ΑΝΤΩΝΙΟΣ ΣΚΥΛΛΑΚΟΣ και ΛΙΑΝΑ ΚΑΝΕΛΛΗ κατέθεσαν αναφορά με την οποία ο Σύλλογος Εργαζομένων στα Φροντιστήρια Καθηγητών καταγγέλλει την απόλυση του καθηγητή Αποστόλη Παλιούρα, από το φροντιστήριο Μ.Ε.Γ. Γραμμένου στο Καματερό Αττικής, για συνδικαλιστικούς λόγους.
34) Οι Βουλευτές κύριοι ΓΕΩΡΓΙΟΣ ΧΟΥΡΜΟΥΖΙΑΔΗΣ και ΑΓΓΕΛΟΣ ΤΖΕΚΗΣ κατέθεσαν αναφορά με την οποία η Επιτροπή Ιδιοκτητών Διατηρητέων κτιρίων Ιστορικού Κέντρου Θεσσαλονίκης καταγγέλλουν πως κτίρια της οδού Αμύντα ή διατηρούνται ακατοίκητα ή ενοικιάζονται με στοιχειώδες τίμημα, για να μην ερημώσουν και καταπέσουν.
35) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία οι καθηγητές του Μουσικού Σχολείου Γιαννιτσών ζητούν τη δημιουργία ενιαίου πίνακα αναπληρωτών ΠΕ σ.ο, για τους καθηγητές μουσικής στα Μουσικά Σχολεία.)
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, έχω την τιμή να ανακοινώσω στο Τμήμα το δελτίο επικαίρων ερωτήσεων της Τρίτης 22 Ιουλίου 2003. 
ΕΠΙΚΑΙΡΕΣ ΕΡΩΤΗΣΕΙΣ (?ρθρα 29 παρ.1, 130 παρ.8 Καν.Βουλής)
1. Η με αριθμό 43/17.7.2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κοσμά Σφυρίου προς τον Υπουργό Γεωργίας, σχετικώς με την εφαρμογή του Κανονισμού 2019/93 της Ευρωπαϊκής Ένωσης για την οικονομική ενίσχυση των νησιών του Αιγαίου, με πληθυσμό λιγότερο από εκατό χιλιάδες κατοίκους κλπ.
2. Η με αριθμό 46/17.7.2003 επίκαιρη ερώτηση του Βουλευτή της Νέας Δημοκρατίας κ. Αθανασίου Νάκου προς τον Υπουργό Ανάπτυξης, σχετικώς με δημοσιεύματα του Τύπου αναφερόμενα στην οικονομική κατάσταση των ασφαλιστικών εταιρειών κλπ.
3. Η με αριθμό 47/17.7.2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Δημητρίου Τσιόγκα προς τον Υπουργό Εσωτερικών, Δημόσιας Διοίκησης και Αποκέντρωσης, σχετικώς με την επίλυση αιτημάτων των μεταναστών κλπ.
4. Η με αριθμό 37/17-7-2003 επίκαιρη ερώτηση της Βουλευτού του Συνασπισμού της Αριστεράς των Κινημάτων και της Οικολογίας κ. Ασημίνας Ξηροτύρη-Αικατερινάρη προς τον Υπουργό Οικονομίας και Οικονομικών, σχετικώς με τις καθυστερήσεις του προγράμματος «κοινωνία της πληροφορίας», τον κίνδυνο απώλειας πόρων κλπ.
5. Η με αριθμό 45/17-7-2003 επίκαιρη ερώτηση του Ανεξάρτητου Βουλευτή κ. Βασιλείου Κεδίκογλου προς τον Υπουργό Εμπορικής Ναυτιλίας, σχετικώς με την ακτοπλοϊκή απομόνωση της Εύβοιας κλπ.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι,
εισερχόμεθα στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ? αριθμόν 3/3/10-7-2003 επίκαιρη επερώτηση, Βουλευτών της Νέας Δημοκρατίας, αρμοδιότητος του Υπουργείου Εθνικής Παιδείας και Θρησκευμάτων, σχετικά με την πολιτική της Κυβέρνησης στα ΤΕΙ. 
Οι επερωτώντες συνάδελφοι της Νέας Δημοκρατίας είναι: οι κύριοι Μιχάλης Παπαδόπουλους, Αναστάσιος Σπηλιόπουλος, Σπυρίδων Ταλιαδούρος, Γεώργιος Ορφανός, Μάριος Σαλμάς, Πέτρος Τατούλης, Θεόφιλος Βασιλείου, Κωνσταντίνος Καραμπίνας, Ιωάννης Χωματάς και Εμμανουήλ Κεφαλογιάννης.
Για τη συζήτηση της επερώτησης Κοινοβουλευτικός Εκπρόσωπος από τη Νέα Δημοκρατία ορίζεται ο Βουλευτής Ηρακλείου κ. Μανώλης Κεφαλογιάννης.
Το λόγο έχει ο πρώτος των επερωτώντων, κ. Μιχάλης Παπαδόπουλος.
ΜΙΧΑΛΗΣ ΠΑΠΑΔΟΠΟΥΛΟΣ: Ειλικρινά κύριε Πρόεδρε, θα ήμουν ιδιαίτερα χαρούμενος εγώ και η Νέα Δημοκρατία να μη μας δινόταν η ευκαιρία να καταθέσουμε αυτή την επερώτηση, αλλά δυστυχώς τα προβλήματα τα οποία διογκώνονται συνεχώς στην εκπαίδευση και ιδιαίτερα στον χώρο των ΤΕΙ, είναι πολύ σημαντικά.
Με τον τρόπο που αντιμετωπίζει διαρκώς η Κυβέρνηση τα τελευταία χρόνια τα προβλήματα της εκπαίδευσης δίνεται πραγματικά η αίσθηση ότι μας εμπαίζει ή μας κυβερνά χωρίς να έχει την συναίσθηση της πραγματικότητας.
Και πραγματικά μπαίνει το ερώτημα: Έχετε άραγε ρωτήσει έναν εκπαιδευτικό των ΤΕΙ, κύριε Υπουργέ, να σας πει τις εντυπώσεις του από τις συνέπειες του ν. 2916; Έχετε συνομιλήσει ποτέ με κάποιο σπουδαστή να σας πει τις πραγματικές συνθήκες σπουδών που επικρατούν; Έχετε μπει ποτέ στη διαδικασία να απαντήσετε στους πτυχιούχους που ρωτούν με αγωνία ποιες είναι οι αλλαγές στα δικαιώματα ή ακόμη και στο μισθό τους μετά την ανωτατοποίηση των ΤΕΙ; Πιστεύετε άραγε ότι υπάρχει άνθρωπος που να πιστεύει ότι αυτά που υποσχόσασταν ότι θα πραγματοποιηθούν μέσω του ν. 2916 ήταν αλήθεια; Πιστεύω ότι μετά από δύο χρόνια από την ψήφιση του ν. 2916 είναι σίγουρο ότι, αντί τα προβλήματα της τεχνολογικής εκπαίδευσης να επιλύονται, μόνο διογκώνονται.
Είναι επίσης κοινά παραδεκτό ότι για τη σημερινή ερμαφρόδιτη κατάσταση που επικρατεί, μεγάλο μερίδιο ευθύνης αναλογεί και στην πρώτη κυβέρνηση του ΠΑΣΟΚ, καθώς κατήργησε το 1983 τα μέχρι τότε λειτουργούντα ΚΑΤΕΕ και ίδρυσε με τυμπανοκρουσίες και μεγάλη δόση λαϊκισμού τα ΤΕΙ, δίχως να ξεκαθαρίσει ότι αυτά ανήκουν στην ανωτέρα ή στην ανωτάτη εκπαίδευση. 
Μόνο η Νέα Δημοκρατία πήρε ξεκάθαρη θέση και αντιμετώπισε τα ΤΕΙ ως πραγματικά ευρωπαϊκά τριτοβάθμια ιδρύματα, καθώς για πρώτη φορά το 1992 το Υπουργείο Παιδείας υπέγραψε τα επαγγελματικά δικαιώματα για τους αποφοίτους των τμημάτων, που εκκρεμούσαν. Το σημαντικότερο όμως βήμα ήταν η δήλωση των ΤΕΙ ως ισότιμα με τα ευρωπαϊκά τριτοβάθμια ιδρύματα στην οδηγία 8948 στη Σύνοδο της Λισαβόνας το 1992. 
Στα χρόνια όμως που ακολούθησαν, οι κυβερνήσεις του ΠΑΣΟΚ συνέχισαν αυτήν την ευκαιριακή και ανερμάτιστη πολιτική τους. Σε όλα αυτά τα χρόνια η κατάσταση παρέμεινε δραματική. Πτυχιούχοι μεγάλης σειράς τμημάτων παρέμειναν χωρίς επαγγελματικά δικαιώματα. Υπό χρηματοδότηση και η έλλειψη μονίμων εκπαιδευτικών μαστίζει τα ιδρύματα. Τα μεταπτυχιακά που διοργάνωναν επιτυχώς τα ιδρύματα σε συνεργασία με αξιόλογα ιδρύματα του εξωτερικού δεν αναγνωρίζονταν, ενώ τα ΤΕΙ εξακολουθούσαν να είναι τα μοναδικά τριτοβάθμια ιδρύματα της Ευρώπης που στερούντο του βασικού ακαδημαϊκού χαρακτηριστικού, του δικαιώματός τους δηλαδή στη διοργάνωση μεταπτυχιακών.
Την ίδια στιγμή που η κατάσταση στα ΤΕΙ παρέμενε τριτοκοσμική, η υπόλοιπη Ευρώπη δρομολογούσε αλλαγές και σταδιακά όλα τα αντίστοιχα με τα ΤΕΙ ιδρύματα μετατρέποντο σε πανεπιστημιακά ιδρύματα. Επίσης, πρέπει να θυμηθούμε ότι η Ευρώπη καταδικάστηκε από το Ευρωπαϊκό Δικαστήριο για τη μη εφαρμογή της οδηγίας 8948 και υποχρεώθηκε στην ενσωμάτωση της οδηγίας στο εθνικό δίκαιο με το π.δ.165/2000 η εφαρμογή του οποίου δημιούργησε νέα δεδομένα για τους πτυχιούχους Ευρωπαϊκής Ένωσης που εργάζονται στη χώρα μας.
Την ίδια στιγμή που υπό την πίεση των εξελίξεων στο εκπαιδευτικό τοπίο της Ευρώπης η χώρα μας έψαχνε να βρει προσανατολισμό, το Συμβούλιο της Επικρατείας το 2000 με την απόφαση του 1958/2000 ήρθε να καταδείξει την προχειρότητα και την ανευθυνότητα των κυβερνήσεων του ΠΑΣΟΚ. Ουσιαστικά δηλαδή αμφισβήτησε τη φιλοσοφία του ιδρυτικού νόμου των ΤΕΙ τον 1404/1983. Κατέταξε κατηγορηματικά τα ιδρύματα στην ανωτέρα εκπαίδευση και έκρινε αντισυνταγματική την όποια αύξηση στη διάρκεια φοίτησης των ιδρυμάτων πάνω από τα τρία χρόνια, παρ? ότι η σειρά των τμημάτων των ΤΕΙ είχαν διάρκεια φοίτησης τέσσερα χρόνια από τη φοίτησή τους το 1983. Μπροστά λοιπόν σ? αυτές τις εξελίξεις και τις τεράστιες συνέπειες που είχαν αυτές οι αποφάσεις της δικαιοσύνης, το Υπουργείο Παιδείας ήταν υποχρεωμένο να κάνει κάποιες διορθωτικές κινήσεις.
Έτσι, μετά την αποτυχημένη τροπολογία Αρσένη το Μάιο του 2001 ο σημερινός Υπουργός Παιδείας έφερε με τυμπανοκρουσίες τον 2916, με τον οποίο ερχόταν, με είκοσι χρόνια καθυστέρηση, να ξεκαθαρίσει νομικά ότι τα ΤΕΙ ανήκουν στην ανώτατη εκπαίδευση, τροποποιώντας το πρώτο άρθρο του 1404/1983.
Ξαναβάφτισε, λοιπόν, τα ΤΕΙ ανώτατα και μέσω φιλικών Μέσων Μαζικής Ενημέρωσης επιχείρησε να εμφανίσει μια απλή νομοθετική πράξη στην οποία ήταν υποχρεωμένος υπό την πίεση των εξελίξεων να προχωρήσει ως μία γενναία πολιτική πράξη και ως καινοτόμο, για τα εκπαιδευτικά μας δεδομένα, την απόφασή του. Γιατί αν κάνετε τα ΤΕΙ ανώτατα το 2001, κύριε Υπουργέ, γιατί στα βιβλία του Σχολικού Επαγγελματικού Προσανατολισμού γράφεται από το 1988 ότι είναι ήδη ανώτατα; Θα καταθέσω στα Πρακτικά της Βουλής τη συγκεκριμένη σελίδα του βιβλίου του ΣΕΠ.
Η Νέα Δημοκρατία, υιοθετώντας πλέον μία υπεύθυνη στάση, αρνήθηκε να ακολουθήσει το παιχνίδι του λαϊκισμού της Κυβέρνησης και επέμενε ότι για την επίλυση των χρόνιων προβλημάτων των ΤΕΙ δεν αρκούσαν τα ημίμετρα που προσπαθεί να εφαρμόσει το Υπουργείο, τα οποία ίσως να εκτόνωναν για λίγο την πίεση, στη συνέχεια, όμως, τα προβλήματα διογκωνόντουσαν, μεγάλωναν, όπως ακριβώς συμβαίνει σήμερα.
Έχουν περάσει περίπου δύο χρόνια από την ψήφιση του ν. 2916/2001. Με το νόμο αυτό δεν επιτεύχθηκε, όμως, η ουσιαστική αναβάθμιση των ΤΕΙ παρά μόνο η μετονομασία τους. Μάλιστα, στον προϋπολογισμό του 2002 μειώθηκαν οι δαπάνες για τα ΤΕΙ κατά 2,2%. Οι κρατικές επιχορηγήσεις των ιδρυμάτων είναι εξαιρετικά χαμηλές και δεν αρκούν να καλύψουν τις βασικές ανάγκες της λειτουργίας τους, με αποτέλεσμα οι προϋπολογισμοί των ΤΕΙ να κλείνουν τα τελευταία χρόνια με σημαντικά ελλείμματα, που συσσωρευμένα αυξάνουν ολοένα το πρόβλημα.
Ειδικότερα:
Πρώτον, δεν εξασφαλίστηκε μέχρι σήμερα η εξαγγελθείσα χρηματοδότηση των 70 δισεκατομμυρίων για την πενταετία του 2001 ? 2006, ώστε να εξασφαλιστεί η ολοκλήρωση των υποδομών των ΤΕΙ. Μέχρι σήμερα δεν χορηγήθηκε καμία πίστωση από το ποσό αυτό. Έχουμε αύξηση του αριθμού των σπουδαστών και ταυτόχρονα ελάττωση της οικονομικής ενίσχυσης από το Πρόγραμμα Δημοσίων Επενδύσεων.
Ως παράδειγμα αναφέρω το ΤΕΙ δυτικής Μακεδονίας όπου παρά το διπλασιασμό των σπουδαστών του ?και ορθώς- η χρηματοδότηση μειώθηκε με αποτέλεσμα να μην μπορούν να καλυφθούν ούτε οι στοιχειώδεις ανάγκες των σπουδαστών. Θα καταθέσω στα Πρακτικά της Βουλής τον πίνακα με τη χρηματοδότηση από το Πρόγραμμα Δημοσίων Επενδύσεων για το ΤΕΙ αυτό.
Δεύτερον, δεν πραγματοποιήθηκε καμία χρηματοδότηση για εργαστηριακό εξοπλισμό των ΤΕΙ. Ακόμα και για τα προγράμματα του ΕΠΕΑΕΚ μόλις τώρα αρχίζουν να ανακοινώνονται τα ποσά που θα υλοποιηθούν.
Θα καταθέσω στα Πρακτικά της Βουλής την ημερομηνία της τελευταίας χρηματοδότησης των προγραμμάτων του ΕΠΕΑΕΚ του ΤΕΙ δυτικής Μακεδονίας, όπου φαίνεται ότι υπάρχουν προγράμματα που χρηματοδοτήθηκαν τελευταία φορά πριν από δύο χρόνια.
Ακόμα, η διαφορά στη χρηματοδότηση ανά σπουδαστή των ΤΕΙ από τον κρατικό προϋπολογισμό παραμένει πάρα πολύ χαμηλή σε σχέση με τη χρηματοδότηση ανά σπουδαστή του πανεπιστημίου. 
Αναφέρω χαρακτηριστικά: Το μέσο κόστος ανά σπουδαστή των ΤΕΙ Αθήνας το 2001 ήταν 438.281 δραχμές, ενώ το μέσο κόστος ανά φοιτητή πανεπιστημίου ήταν 669.660 δραχμές. Μετά το ν. 2916 περιμέναμε ότι αυτή η διαφορά τουλάχιστον θα μειωθεί. Το 2002, όχι μόνο η διαφορά αυτή παρέμεινε, αλλά η χρηματοδότηση ανά σπουδαστή μειώθηκε σε 410.449 δραχμές και για το φοιτητή σε 626.476 δραχμές.
Τρίτον, οι σπουδαστές των ΤΕΙ διπλασιάστηκαν. Η εξαγγελία, όμως, για διορισμό χιλίων πεντακοσίων καθηγητών στα ΤΕΙ δεν πραγματοποιήθηκε. Αντί χιλίων πεντακοσίων θέσεων εγκρίθηκαν τετρακόσιες σαράντα και έχουν διοριστεί περίπου εκατόν πενήντα νέοι εκπαιδευτικοί. 
Με το ρυθμό αυτό που πηγαίνει το Υπουργείο Παιδείας για να διοριστούν οι χίλιοι πεντακόσιοι καθηγητές θα απαιτηθούν δέκα έτη. Αν μάλιστα ληφθεί υπόψη ότι ο διπλασιασμός της εισαγωγής των σπουδαστών στα ΤΕΙ απαιτεί τον τριπλασιασμό του αριθμού των εκπαιδευτικών, ώστε να καλυφθούν όλες οι πραγματικές και στοιχειώδεις ανάγκες λειτουργίας, νομίζω ότι αντιλαμβάνεται κανείς πάρα πολύ εύκολα το μέγεθος της υλοποίησης της εξαγγελίας αυτής.
Θυμίζω ακόμη ότι η μόνη αλλαγή που έκανε το Υπουργείο Παιδείας με το ν. 2916 ήταν οι αυστηρές ρυθμίσεις με το εκπαιδευτικό προσωπικό, καθώς αντιμετώπισε χωρίς κανένα στοιχειώδη σεβασμό τους ανθρώπους αυτούς που δούλεψαν για είκοσι χρόνια στα ιδρύματα κάτω από αντίξοες συνθήκες.
Ο μόνος στόχος λοιπόν των ρυθμίσεων αυτών ήταν μία κομματική άλωση των ΤΕΙ, κάτι που ουσιαστικά αποδείχθηκε στην πορεία, καθώς αποτελεί κοινό μυστικό πλέον ότι ο τρόπος συγκρότησης και λειτουργίας των εκλεκτορικών υπήρξε τουλάχιστον «ύποπτος» στην πλειοψηφία των περιπτώσεων. Εκεί βέβαια που πραγματικά αποδείχθηκε η υποκριτική στάση του Υπουργείου Παιδείας ήταν στη διορισμένη διοίκηση του μορφώματος της ΑΣΠΑΤΕ που αντικατέστησε τη ΣΕΛΕΤΕ και δεν είχε τυπικά ακαδημαϊκά προσόντα που απαιτούνται για τη διοίκηση στα ΤΕΙ.
Συνεχίζεται ακόμη η άκριτη παροχή υποσχέσεων για την ίδρυση νέων τμημάτων δίχως να φροντίζετε και να εξασφαλίζετε ούτε στοιχειωδώς για τις υποδομές. Και βέβαια το Υπουργείο και ο Υπουργός Παιδείας στο σημείο αυτό για άλλη μια φορά προσπάθησαν να παραπληροφορήσουν τον ελληνικό λαό, όσον αφορά το πρόγραμμα της Νέας Δημοκρατίας και τις δηλώσεις στον τομέα της παιδείας για την ίδρυση νέων τμημάτων. Έτσι είμαι υποχρεωμένος για άλλη μια φορά να επαναλάβω ότι εμείς θέλουμε την ίδρυση νέων τμημάτων σε όλη την ελληνική περιφέρεια, αλλά όχι με τον τρόπο που γίνεται.
Χαρακτηριστικό παράδειγμα αποτελεί το παράρτημα του ΤΕΙ δυτικής Μακεδονίας στα Γρεβενά, όπου σήμερα, δύο μήνες πριν την έναρξη της νέας ακαδημαϊκής χρονιάς, ενώ το τμήμα υπάρχει στα μηχανογραφικά δελτία, δεν είναι έτοιμο ούτε καν το κτίριο του δημοτικού σχολείου που έχει επιλεγεί για να στεγάσει το νέο τμήμα. Βλέπουμε μια ασύστολη υποσχεσιολογία και από τον Υφυπουργό Εργασίας -ή ανεργίας, όπως τον λένε οι συμπολίτες του στα Γρεβενά- τον κ. Τζιόλα, αλλά και από το Υπουργείο Παιδείας, που πραγματικά εμπαίζουν το λαό των Γρεβενών με την ίδρυση του νέου τμήματος.
Χθεσινό παράδειγμα της έγκριτης εφημερίδας «ΕΛΕΥΘΕΡΟΤΥΠΙΑΣ» η Σχολή Ήχου στο Ληξούρι. Ο Υπουργός Παιδείας, ο κ. Ευθυμίου, αναγνώρισε το πρόβλημα και ανακοίνωσε στις 13-6-2003 στους εκπροσώπους των φοιτητών, στο δήμαρχο, στον εκπρόσωπο του διδακτικού προσωπικού ότι από το Σεπτέμβριο η Σχολή εντάσσεται στα ΤΕΙ Καλών Τεχνών και μεταφέρεται στην Αθήνα.
Γιατί φτιάξατε τη Σχολή στο Ληξούρι, κύριε Υπουργέ; Τι εξυπηρετούσε; Τα μικροσυμφέροντα των δημάρχων, των Βουλευτών ίσως ή των νομαρχών; Υπήρχαν υποδομές; Όχι βέβαια. Καθηγητές υπάρχουν τα τελευταία δύο χρόνια; Όχι βέβαια. Αυτή είναι η λογική που προσπαθείτε να εφαρμόσετε στη ίδρυση νέων σχολών.
Τέταρτον, για το τρέχον ακαδημαϊκό έτος τα ΤΕΙ, σύμφωνα με τις εξαγγελίες του Υπουργείου Παιδείας, έπρεπε να χρηματοδοτηθούν για τις λειτουργικές τους ανάγκες με ποσό ίσο τουλάχιστον με την περσινή χρονιά. Οι προϋπολογισμοί όμως των λειτουργικών δαπανών των ΤΕΙ μειώθηκαν κατά 15% από την περσινή χρηματοδότησή τους. Για να καλυφθούν περαιτέρω οι οριακές λειτουργικές δαπάνες στον προϋπολογισμό των ΤΕΙ περικόπτονται δαπάνες από τη σπουδαστική μέριμνα. 
Έτσι λοιπόν έχουμε μείωση περίπου κατά 25% της δαπάνης της δωρεάν σίτισης των σπουδαστών, μείωση των δαπανών για τη χορήγηση δωρεάν συγγραμμάτων. Γι? αυτό πολλά ΤΕΙ έχουν πάρει την απόφαση να σταματήσουν τη σίτιση των σπουδαστών από το Σεπτέμβριο, αν δεν υπάρξει πραγματικά άμεσα μια χρηματοδότηση, γεγονός βέβαια που θα πλήξει άμεσα και γρήγορα τις φτωχές τάξεις του ελληνικού πληθυσμού. Αναφέρω χαρακτηριστικά ότι το ΤΕΙ δυτικής Μακεδονίας αφαίρεσε 600.000 ευρώ για οφειλές στη σίτιση από την περσινή χρονιά.
Θα καταθέσω στα Πρακτικά της Βουλής έναν πίνακα, όπου φαίνεται η μεγάλη απόκλιση της χρηματοδότησης του ΥΠΕΠΘ προς το ΤΕΙ και των πραγματικών αναγκών για σίτιση.
Πέμπτον, σε ό,τι αφορά τα εργαστήρια και γενικότερα την υλικοτεχνική υποδομή: Δεν έχει υπάρξει καμία ουσιαστική πρόοδος. Οι κτιριακές εγκαταστάσεις εξακολουθούν να είναι ανεπαρκείς, ενώ στα περισσότερα ΤΕΙ δεν υπάρχουν εστίες με αποτέλεσμα οι φοιτητές να ταλαιπωρούνται. Το πρόβλημα είναι ακόμα πιο έντονο και οξύ στην Αθήνα μετά το κλείσιμο της Φοιτητικής Εστίας Αθηνών. Δραματική είναι η κατάσταση με τις συνθήκες στην πτυχιακή διαδικασία, όπου εκατοντάδες φοιτητές βρίσκονται σε λίστα αναμονής για μία θέση στο εργαστήριο καθυστερώντας έτσι τη λήψη των πτυχίων τους. Το μόνιμο προσωπικό όλων των βαθμίδων ανέρχεται περίπου σε δύο χιλιάδες τριακόσιους καθηγητές, ενώ οι έκτακτοι με πλήρες ωράριο είναι περίπου τέσσερις χιλιάδες πεντακόσιοι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε. 
Αν θέλετε, λοιπόν, κύριε Υπουργέ, να λύσετε το πρόβλημα του μεγάλου αριθμού των εκτάκτων, θα πρέπει να δώσετε τέσσερις χιλιάδες πεντακόσιες θέσεις μόνιμου εκπαιδευτικού προσωπικού. Αν μάλιστα συνεχιστεί ο ρυθμός αυτός των εκατόν πενήντα θέσεων το χρόνο, τότε θα χρειαστούν περίπου τριάντα χρόνια για να καλυφθούν οι ανάγκες αυτές. Πρέπει επιτέλους η Κυβέρνηση να υιοθετήσει την πρόταση-απαίτηση, αν θέλετε, της Συνόδου των Προέδρων των ΤΕΙ να ενταχθούν οι δαπάνες μισθοδοσίας των επιστημονικών και εργαστηριακών συνεργατών σε έναν ειδικό κωδικό του ΥΠΕΠΘ.
Θα καταθέσω στα Πρακτικά την ανακοίνωση της Συνόδου των Προέδρων.
Καμία ουσιαστική αλλαγή δεν έφερε ο νόμος για τους πτυχιούχους, καθώς ο διαχωρισμός ΠΕ και ΤΕ παραμένει. Οι διαφορές των πτυχιούχων ΤΕΙ με τους αντιστοίχους των Πανεπιστημίων στα διοικητικά κλιμάκια είναι τεράστιες.
Εκτός του Υπουργείου Παιδείας, όλα τα υπόλοιπα Υπουργεία εξακολουθούν να αντιμετωπίζουν ουσιαστικά τους απόφοιτους των ΤΕΙ ως απόφοιτους ανωτέρων σχολών, κάτι που σημαίνει προφανώς, κύριε Υπουργέ, ότι είτε δεν θέλετε είτε δεν μπορείτε να πείσετε τους συναδέλφους σας στην Κυβέρνηση για την ορθότητα των νομοθετικών ρυθμίσεών σας.
Θα καταθέσω ενδεικτικά στα Πρακτικά της Βουλής φετινές προκηρύξεις για πρόσληψη προσωπικού στο ΥΠΕΧΩΔΕ και στο Υπουργείο Πολιτισμού, όπου οι πτυχιούχοι ΤΕΙ, δύο χρόνια μετά το νόμο, αναφέρονται ως πτυχιούχοι ανωτέρων σχολών. 
Επίσης, θα καταθέσω ένα αντίγραφο μιας άδειας ασκήσεως επαγγέλματος μηχανολόγου ΤΕΙ με ημερομηνία 15-1-2002, όπου αναφέρεται ως πτυχιούχος ανωτέρας τεχνικής σχολής.
Το Υπουργείο Παιδείας προσπάθησε να πείσει τα ΤΕΙ ότι έδωσε πλέον τη δυνατότητα στους πτυχιούχους να πραγματοποιούν μεταπτυχιακές σπουδές. Βέβαια αυτό δεν είναι αληθές, διότι από το 1995 οι πτυχιούχοι μπορούν να πραγματοποιούν μεταπτυχιακές σπουδές σε πανεπιστήμια του εξωτερικού, δυστυχώς όμως αυτές δεν αναγνωρίζονται. Και από πού να αναγνωρίζονται; Από ένα ΔΙΚΑΤΣΑ, για το οποίο ξέρουμε όλοι την ιστορία η οποία έχει δημιουργηθεί. Περισσότερα θα πούμε αργότερα.
Το συγκεκριμένο θέμα είναι πάρα πολύ σοβαρό, καθώς εκατοντάδες πτυχιούχοι έχουν φοιτήσει ή φοιτούν σε αυτά τα μεταπτυχιακά, ξοδεύοντας μάλιστα μεγάλα χρηματικά ποσά, βασιζόμενοι στο ότι εγγυητής του τίτλου που αποκτούν, είναι το ΤΕΙ ως δημόσιο εκπαιδευτικό ίδρυμα.
Κύριε Υπουργέ, σας ρωτώ το εξής: Τι θα κάνετε για να αντιμετωπίσετε αυτές τις αποφάσεις; Έχετε άραγε αντιληφθεί πόσο άσχημη είναι η κατάσταση που έχει προκύψει και τι αδιέξοδα έχουν δημιουργηθεί;
Είναι προφανές ότι σε μια τέτοια Κυβέρνηση, η οποία δεν μπορεί να λύσει τα συσσωρευμένα προβλήματα, πρέπει κάποιοι να επέμβουν. Και αυτός είναι ο ρόλος ο δικός μας ως Αντιπολίτευση. Η χώρα με ευθύνη, αλλά και με ειδική ομολογία του Πρωθυπουργού, εισήχθη σε μια προεκλογική περίοδο άγνωστης διάρκειας. Ο Πρωθυπουργός έχει ήδη μετονομάσει την Κυβέρνηση εκλογική. Εμείς, λοιπόν, περιμένουμε λύσεις και να μη θεωρείτε ότι η Κυβέρνηση είναι μόνο εκλογική.
(Στο σημείο αυτό ο Βουλευτής κ. Μιχάλης Παπαδόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Έχω την τιμή να ανακοινώσω στο Τμήμα ότι το Κομμουνιστικό Κόμμα Ελλάδας ορίζει ως Κοινοβουλευτικό Εκπρόσωπο για τη συζήτηση της επερώτησης για τα ΤΕΙ το συνάδελφο Βουλευτή κ. Γεώργιο Χουρμουζιάδη.
Ο κ. Σπηλιόπουλος έχει το λόγο.
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Κύριε Υπουργέ, γνωρίζω την τακτική σας να παρουσιάζετε μονίμως τα πάντα στον ευαίσθητο χώρο της παιδείας ως ρόδινα. Γνωρίζω ακόμη πόσο σας ενοχλεί η αλήθεια κάθε χώρα που επιχειρείται να αναδειχθεί.
Επανειλημμένα μέχρι σήμερα κατηγόρησα την πολιτική ηγεσία του Υπουργείου Παιδείας ότι επέλεξε και ακολουθεί συνειδητά τον εύκολο και φθηνό δρόμο της διαχείρισης των προβλημάτων και της κρίσης που ταλανίζει το εκπαιδευτικό σύστημα της χώρας μας, ανήμπορη να συνειδητοποιήσει και να αντιληφθεί ότι το ζητούμενο σε μια εποχή όπου όλα τριγύρω μας αλλάζουν -παγκοσμιοποίηση, κοινωνία της γνώσης και της πληροφορίας, μεγάλες προσπάθειες για σύγκλιση των εκπαιδευτικών συστημάτων στον ευρωπαϊκό χώρο και γενικότερα, προκειμένου να σμικρυνθεί η απόσταση που μας χωρίζει από τις υπόλοιπες χώρες, αλλά και να προσεγγίσουμε τους μεγάλους στόχους που τίθενται-δεν είναι να ωραιοποιούμε καταστάσεις, δεν είναι να ελαχιστοποιούμε προβλήματα και βεβαίως δεν είναι να προχωρούμε σε νομοθετικές παρεμβάσεις, που δεν υλοποιούνται και κυρίως αποσκοπούν στο να αποπροσανατολίσουν την κοινή γνώμη και να δημιουργήσουν ψευδεπίγραφες εντυπώσεις.
Μια τέτοια πρωτοβουλία σας ήταν και αυτή που αφορούσε δύο χρόνια πριν την ανωτατοποίηση των ΤΕΙ -αναφέρομαι στο ν.2916/2001. Τότε εμείς με υψηλό αίσθημα ευθύνης και με προτάσεις ολοκληρωμένες, αλλά και ρεαλιστικές που ήταν συμβατές και με τη διεθνή και με την ελληνική πραγματικότητα, επισημάναμε ότι αποτελεί προσβολή για την ιστορία και τη συνεισφορά των ΤΕΙ η επιχειρούμενη ανωτατοποίηση από τη στιγμή ?όλοι συμφωνούσαμε σε αυτό- πως αυτή η ανωτατοποίηση ήταν διαπιστωτική και ονομαστική. Όλοι συμφωνούσαμε ότι δεν ήταν ουσιαστική, δηλαδή δεν ήταν ανωτατοποίηση που να στηρίζεται στην αξιολόγηση και στη γενναία ενίσχυση των ΤΕΙ, προκειμένου να αντιμετωπίσουν τα τεράστια προβλήματα που αντιμετώπιζαν και αντιμετωπίζουν σε ό,τι αφορά στις υποδομές, στο διδακτικό προσωπικό, στα θέματα της αναγνώρισης των επαγγελματικών δικαιωμάτων των πτυχιούχων τους, της αυτόνομης οργάνωσης μεταπτυχιακών σπουδών κ.λ.π.
Τότε όπως ασφαλώς θα θυμάστε μας καθησυχάζατε μοιράζοντας και σε εμάς και στους ενδιαφερόμενους υποσχέσεις. Τα στοιχεία που παραθέτουμε σε αυτήν την επερώτηση που καταθέσαμε, σας διαψεύδουν οικτρά. Ελπίζω να μην προσπαθήσετε και στην περίπτωση αυτή να κάνετε κατά την προσφιλή σας τακτική το μαύρο άσπρο ούτε βεβαίως να επιχειρήσετε να αμφισβητήσετε την αλήθεια.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Αν το κάνετε εσείς, κύριε Σπηλιόπουλε, εμείς δεν πρέπει να το αντιστρέψουμε;
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Όταν δεν σας βοηθούν οι αριθμοί θα πρέπει να αντιλαμβάνεσθε και τη δυσκολία τέτοιων προσπαθειών. Μιλάμε για μια αλήθεια, που όπως σας είπε προηγουμένως και ο κ. Παπαδόπουλος, έχει επισημανθεί από όλα τα ΤΕΙ, από τη σύνοδο των προέδρων τους, από όλην την κοινότητα των ΤΕΙ.
Σας ρωτάμε λοιπόν: Είναι αλήθεια ή ψέματα ότι παρά τις μεγαλόστομες εξαγγελίες σας δεν διαθέσατε τα 60 δισεκατομμύρια που δεσμευθήκατε ότι θα δώσετε στα ΤΕΙ την περίοδο 2001, από τότε που ψηφίστηκε ο νόμος, μέχρι το 2006 ?εκπνέει το 2003- προκειμένου να βελτιώσουν τις υποδομές τους; Μαζί πριν από λίγες μέρες με τον κ. Γκεσούλη, βρεθήκαμε στο ΤΕΙ της Θεσσαλονίκης. Το πρόβλημα με τις παλιές εγκαταστάσεις και με την ανάγκη του εκσυγχρονισμού τους είναι τεράστιο. Δημόσια επισημάνθηκε το πρόβλημα αυτό.
Είναι αλήθεια ή ψέματα ότι εξαγγείλατε την προκήρυξη εν ονόματι αυτής της ψευδεπίγραφης, όπως την χαρακτηρίσαμε, ανωτατοποίησης χιλίων πεντακοσίων θέσεων διδακτικού προσωπικού, ενώ σήμερα εγκρίθηκαν πιστώσεις μόνο για τετρακόσια σαράντα και προχώρησε η πρόσληψη μόνον για εκατόν πενήντα θέσεις μελών διδακτικού προσωπικού με βαριά ευθύνη των υπηρεσιών του Υπουργείου σας; Και όλα αυτά σε μια περίοδο που διπλασιάστηκε ο αριθμός των φοιτητών των ΤΕΙ. Δεν έπρεπε αυτό το θέμα να αντιμετωπισθεί κατά προτεραιότητα;
Είναι αλήθεια ή ψέματα ότι στον προϋπολογισμό του τρέχοντος έτους οι δαπάνες που διατέθηκαν είναι μειωμένες κατά 2,2%; Τα λέει ο προϋπολογισμός, εμείς τα επιβεβαιώνουμε. Όπως φυσικά μειωμένες είναι οι δαπάνες για τη σίτιση και για τα συγγράμματα.
Είναι αλήθεια ή ψέματα ότι στο πρόγραμμα ΕΠΑΕΚ υπάρχουν τεράστια προβλήματα; Αυτά τα επισημαίνουν και πάλι οι ίδιοι οι πρόεδροι των ΤΕΙ. Προβλήματα που δημιουργούνται από τις δυσλειτουργίες των υπηρεσιών του Υπουργείου με συνέπεια να χάνονται ευκαιρίες, να χάνονται κονδύλια.
Είναι αλήθεια ή ψέματα, κύριε Υπουργέ, ότι όλα τα ΤΕΙ σήμερα ασφυκτιούν οικονομικά; Αυτό είναι το μόνιμο και μεγαλύτερο πρόβλημά τους.
Είναι αλήθεια ή ψέματα ότι σε δεκαεπτά ειδικότητες δεν έχουν ακόμη καθοριστεί τα επαγγελματικά δικαιώματα με αποτέλεσμα οι πτυχιούχοι αυτών των τμημάτων να βρίσκονται κυριολεκτικά στον αέρα; Ποιος ευθύνεται γι? αυτό; Ευθύνεται και πάλι το ΤΕΕ; Εσείς δεν έχετε καμία ευθύνη σαν κεντρική εξουσία, σαν Υπουργείο;
Είναι αλήθεια ή ψέματα ότι διατηρήσατε και καλώς, κατά την άποψή μου, το θεσμό των εκτάκτων ωρομισθίων καθηγητών και ότι αυξήσατε τον αριθμό τους για να αντιμετωπισθεί το πρόβλημα της αύξησης του αριθμού των φοιτητών; Όμως, γνωρίζετε εξίσου καλά με εμένα ότι μήνες τώρα το προσωπικό αυτό δεν πληρώνεται. Στη Θεσσαλονίκη έχουν να πληρωθούν τρεις μήνες. Ούτε το επίδομα αδείας ούτε το επίδομα Πάσχα έχουν πάρει οι άνθρωποι αυτοί. Είναι οικογενειάρχες. Αυτή είναι η πραγματικότητα. Παλαιοτέρα σας κατηγορήσαμε ότι αδιαφορείτε γι? αυτό το σημαντικό μέρος του διδακτικού προσωπικού των ΤΕΙ. Δεν απαντήσατε. Όμως ο αριθμός αυτού του προσωπικού αυξήθηκε για να καλυφθούν οι ανάγκες.
Είναι αλήθεια ή ψέματα ότι δεν αντιμετωπίσθηκε το θέμα της αυτόνομης οργάνωσης μεταπτυχιακών σπουδών, που είναι ένα από τα μείζονα ζητήματα που έχουν σχέση με την περίφημη ανωτατοποίηση των ΤΕΙ; Ξεκινάει ένα πρόγραμμα οργάνωσης μεταπτυχιακών προγραμμάτων με κάποια από τα πανεπιστήμια. Δεν το αμφισβητούμε. Όμως, στο θέμα αυτό που είναι μείζονος σημασίας ?και αναφέρομαι κυρίως στο θέμα της αυτόνομης οργάνωσης μεταπτυχιακών προγραμμάτων- δεν προχωρήσατε καθόλου.
Αυτό αποτελεί προσβολή για το θεσμό των ΤΕΙ. Είναι τέλος αλήθεια ή ψέματα ότι υπάρχουν ακόμη προβλήματα στην αναγνώριση των μεταπτυχιακών τίτλων που εκπονούνται στο εξωτερικό από πτυχιούχους ΤΕΙ; Πώς θα αναγνωριστούν οι τίτλοι αυτοί, όταν το «περίφημο» ΔΙΚΑΤΣΑ , που υποτίθεται ότι ήταν το όργανο που θα ασχολούνταν με τα θέματα αυτά, ασχολείται με άλλα; Λυπάμαι που θα σας στεναχωρήσω -γιατί είμαι υποχρεωμένος και απέναντι στη δική μου πολιτική πορεία αλλά και στην αλήθεια που υπηρετώ- να σας θυμίσω αυτά που σας είπα για το όργανο αυτό ένα χρόνο πριν. Και με λοιδωρήσατε γι? αυτά που είπα.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Όχι εσάς ειδικά. 
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Να πω ότι με κατηγορήσατε. Αυτό είναι από τα μεγαλύτερα προβλήματα.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ να τελειώνετε.
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Σας είπα ότι παίρνω από το χρόνο της δευτερολογίας μου.
ΠΡΟΕΔΡΕΥΩΝ (Κωνσταντίνος Γείτονας): Έχετε καταναλώσει και το χρόνο της δευτερολογίας σας.
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Έχω μαζί μου τα Πρακτικά για να σας τα διαβάσω. Αλλά θα σας τα δώσω, για να θυμόμαστε κάποτε και την ιστορία. Σας είχα πει ότι υπάρχει ένα βρώμικο κύκλωμα από φροντιστήριο και συγκεκριμένα πρόσωπα. Σας τα έδωσα και μου είπατε ότι με αυτά που λέω, κατηγορώ τους καθηγητές. Αλλά δεν κατηγορούσα τους καθηγητές, αλλά αυτούς τους ανθρώπους και κάποιους συνεργάτες μέσα από το ΔΙΚΑΤΣΑ. Και είδατε πού φθάσαμε. Σας είχα δώσει ονόματα τότε. Όλα αυτά έχουν και τις παρενέργειες. Μία από αυτές είναι ότι δεν αναγνωρίζονται τίτλοι, γιατί δεν ασχολείται κανείς. 
ΠΡΟΕΔΡΕΥΩΝ (Κωνσταντίνος Γείτονας): Κύριε συνάδελφε, δεν έχω άλλο περιθώριο, για παράταση του χρόνου ομιλίας σας.
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Αυτοί ασχολούνται με τα φακελλάκια και τα χιλιάδες ευρώ. Ας ασχοληθούμε σοβαρά με το θέμα των ΤΕΙ. Τα προβλήματα είναι τεράστια.
ΠΡΟΕΔΡΕΥΩΝ (Κωνσταντίνος Γείτονας): Θέλω να πω κύριοι συνάδελφοι, κάτι που έχω τονίσει επανειλημμένα. Αν αθροίζουμε κάθε φορά το χρόνο της πρωτολογίας και της δευτερολογίας σε μία ενιαία ομιλία, φαλκιδεύουμε ουσιαστικά και τον κοινοβουλευτικό διάλογο και τον Κανονισμό. Ο κοινοβουλευτικός διάλογος προϋποθέτει λόγο και αντίλογο.
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Να λέμε και τις αδυναμίες. Δεν συμβαίνει και τίποτε, αν μιλήσουμε και μισό λεπτό παραπάνω.
ΠΡΟΕΔΡΕΥΩΝ (Κωνσταντίνος Γείτονας): Δεν με καταλάβατε. Ίσα-ίσα, εσείς αποδυναμώνετε τον αντίλογό σας, πρωτολογώντας μόνο έστω και στο άθροισμα του χρόνου. Όφειλα να το υπενθυμίσω.
Ο κ. Ταλιαδούρος έχει το λόγο.
ΣΠΥΡΙΔΩΝ ΤΑΛΙΑΔΟΥΡΟΣ: Κύριε Πρόεδρε, η θλιβερή πραγματικότητα είναι ότι δυστυχώς τα κρίσιμα προβλήματα των ΤΕΙ δεν έχουν αντιμετωπιστεί. Η ουσιαστική αναβάθμιση των Ιδρυμάτων, παρά τις κατά καιρούς κυβερνητικές εξαγγελίες και δεσμεύσεις, δεν έγινε πράξη. Δεν υπήρξαν ποτέ εκείνες οι δράσεις που είναι απαραίτητες για να καταταγούν τα Ιδρύματα ουσία και όχι τύποις στην ανωτάτη εκπαίδευση. Και τούτο πρώτα απ? όλα γιατί ουσιαστική ένταξη στην ανωτάτη βαθμίδα της εκπαίδευσης δεν νοείται χωρίς την απαραίτητη αύξηση των δαπανών για την υλικοτεχνική υποδομή και την αντιμετώπιση των αυξημένων λειτουργικών δαπανών. Εσείς, κύριε Υπουργέ, αυξήσατε τις λειτουργικές δαπάνες χωρίς όμως να προνοήσετε για το πώς αυτές θα καλυφθούν. Είναι χαρακτηριστικό ότι τα ΤΕΙ σήμερα είναι σε αδυναμία να καλύψουν τις βασικές λειτουργικές τους δαπάνες. Οι προϋπολογισμοί τους κλείνουν με σημαντικά ελλείμματα, που σωρευώμενα αυξάνουν το πρόβλημα. Τούτο γιατί αυξήθηκαν οι λειτουργικές ανάγκες τα τελευταία χρόνια, πρώτον από τη συνεχή αύξηση των σπουδαστών, δεύτερον από την αύξηση των ωρών απασχόλησης των συνεργατών, που προκύπτει από την αύξηση των σπουδαστών και από την μείωση του ωραρίου που προβλέπει ο τελευταίος νόμος. Αυξήθηκαν οι ανάγκες κονδυλίων για στέγαση και επιδότηση ενοικίου. Αυξήθηκαν οι ανάγκες για εκσυγχρονισμό και συντήρηση των εγκαταστάσεων και των κτιρίων. Αυξήθηκαν αλματωδώς οι δαπάνες για αγορά βιβλίων από το ελεύθερο εμπόριο. Υπάρχει σοβαρή έλλειψη κτιριακής υποδομής και εργαστηρίων. Για να ελπίζουμε σε αναβάθμιση της εκπαίδευσης που παρέχουν τα ΤΕΙ, θα πρέπει το Υπουργείο Παιδείας, όχι μόνο να τηρήσει τις δεσμεύσεις που έδωσε πριν δύο χρόνια ως προς το χρονοδιάγραμμα επιχορήγησης και ενίσχυσης των Ιδρυμάτων, αλλά να προβεί και σε πρόσθετες οικονομικές ενισχύσεις είτε μέσα από το Κοινοτικό Πλαίσιο Στήριξης είτε μέσα από εθνικούς πόρους.
Αντίθετα, οι προϋπολογισμοί λειτουργικών δαπανών των Ιδρυμάτων μειώθηκαν φέτος κατά 15%.
Πώς είναι δυνατόν να προχωρήσει η ολοκλήρωση των υποδομών των ΤΕΙ.; Πέρασαν δύο ολόκληρα χρόνια. Πόσο ακόμα θα περιμένουμε;
Πέραν των οικονομικών προβλημάτων δεν έχετε λάβει μέριμνα ώστε τα ΤΕΙ να αποκτήσουν τα απαραίτητα ακαδημαϊκά χαρακτηριστικά για να μπορούν να κάνουν έρευνα και μεταπτυχιακές σπουδές. Μπορούν να τα κάνουν αυτά σε συνεργασία με κάποιο άλλο πανεπιστήμιο, πράγμα που δεν είναι εφικτό, διότι θα μοιράζεται η επιχορήγηση. Δεν έχετε αναγνωρίσει ακόμα τις μεταπτυχιακές σπουδές σε συνεργασία με ιδρύματα του εξωτερικού. Δεν έχετε προχωρήσει σε ρύθμιση για να υπάρχει συνεργασία των πανεπιστημίων με τα ΤΕΙ στην έρευνα. Δεν έχετε ρυθμίσει τη δυνατότητα αυτοτελούς έρευνας και μεταπτυχιακών σπουδών στα ΤΕΙ σε κάποιο χρονικό διάστημα.
Δημιουργούνται και πρακτικά προβλήματα. Πώς θα αποκτήσουν τους απαιτούμενους ακαδημαϊκούς τίτλους οι περίπου χίλιοι πεντακόσιοι εκπαιδευτικοί των σημερινών ΤΕΙ; Μήπως προτίθεται η πολιτεία να χορηγήσει ομαδικές άδειες για να πάνε στα πανεπιστήμια, για να πάρουν τους τίτλους που απαιτούνται; Δεν θα αποδιοργανωθούν έτσι οι σπουδές στα ιδρύματα;
Δυστυχώς, η ίδια εικόνα αποδιοργάνωσης εμφανίζεται και σε μια σειρά επιμέρους θέματα. Για παράδειγμα επί δύο χρόνια δεν έχει διοριστεί διοικητικό προσωπικό στα ΤΕΙ παρά την εξαγγελία και τη νομοθετική ρύθμιση. Παραμένουν χωρίς νομική υπηρεσία τα περιφερειακά ΤΕΙ. Σήμερα δεν λειτουργούν οι τεχνικές υπηρεσίες, αφού στα δύο χρόνια που μεσολάβησαν από την ψήφιση του νόμου δεν έχει διοριστεί κανένας. Χαρακτηριστικό παράδειγμα της πολιτικής του «ράβε ? ξήλωνε», της μόνης πολιτικής που με συνέπεια υπηρετεί αυτή η Κυβέρνηση είναι το Τμήμα Τεχνολογίας Μουσικών Οργάνων που άρχισε να λειτουργεί το 2000 στο Ληξούρι της Κεφαλονιάς. Τότε δέχθηκε σπουδαστές, χωρίς να έχει καθηγητές, χωρίς να έχει εργαστήρια. Πριν από ένα χρόνο, στις 16 Μαΐου, ο κύριος Υπουργός σε σχετική ερώτηση απήντησε ότι έχουν προκηρυχθεί πέντε θέσεις εκπαιδευτικού προσωπικού σ? αυτό το ΤΕΙ και ότι η διαδικασία βρίσκεται στο στάδιο της επιλογής και ότι πέραν αυτών των θέσεων αναμένεται και η προκήρυξη και άλλων, ότι υπάρχει πρόβλεψη για ειδικούς δασκάλους, ότι προκηρύχθηκε διαγωνισμός για την προμήθεια του εργαστηριακού εξοπλισμού του τμήματος ύψους 100 εκατομμυρίων δραχμών κλπ. Φέτος όλα αυτά τα καταργείτε. Καταργείτε το τμήμα και το μεταφέρετε στην Αθήνα. Αποτελεί αυτό δείγμα προγραμματισμού και ευθύνης;
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): 
Είναι λάθος αυτό, κύριε συνάδελφε.
ΣΠΥΡΙΔΩΝ ΤΑΛΙΑΔΟΥΡΟΣ: Υπάρχει και τεράστιο πρόβλημα στο θέμα της πρόληψης επιστημονικών και εργαστηριακών συνεργατών. Επειδή η νομοθεσία παρουσιάζει προβλήματα στα ΤΕΙ για την πρόσληψή τους, αλλά και επειδή απαιτούνται αυξημένες πιστώσεις, γιατί αυξήθηκε το ωρομίσθιό τους, έχουμε πρόβλημα.
Πρόβλημα υπάρχει ακόμη με τη μη αναγνώριση των δεκαεπτά επαγγελματικών δικαιωμάτων σε δεκαεπτά ειδικότητες. Με αυτήν την πολιτική ουσιαστικά υπονομεύονται τα ΤΕΙ και η προοπτική τους για ουσιαστική μετεξέλιξή τους σε Ανώτατα Εκπαιδευτικά Ιδρύματα.
ΠΡΟΕΔΡΕΥΩΝ (Κωνσταντίνος Γείτονας): Ο κ. Σαλμάς έχει το λόγο.
ΜΑΡΙΟΣ ΣΑΛΜΑΣ: Σήμερα ήρθαν οι Βουλευτές της Αξιωματικής Αντιπολίτευσης για να καταθέσουν μία επερώτηση με την οποία επερωτούν τον Υπουργό Παιδείας για τα προβλήματα που θεωρούμε ότι υπάρχουν στο χώρο των Ανώτερων Τεχνολογικών Ιδρυμάτων. Βεβαίως, με την ευκαιρία αυτής της επερώτησης θα ασκήσουμε και την κριτική μας ως εκ του θεσμικού μας ρόλου για την πολιτική και για τις παραλείψεις της Κυβέρνησης πάνω στα Ανώτερα Τεχνολογικά Ιδρύματα. Αυτή είναι η αποστολή μας.
Θα έφευγα από τη συνεδρίαση με μεγάλη χαρά, αν φεύγοντας άκουγα τον Υπουργό να παραδέχεται έστω και ένα πράγμα απ? αυτά που λέμε, μια διατύπωση, μια σκέψη, μια κριτική. Δηλαδή αν έρθει μαζί μας, στη σκέψη μας, για τα προβλήματα που αντιμετωπίζουν σήμερα τα Τεχνολογικά Εκπαιδευτικά Ιδρύματα. Αντίθετα, θα στενοχωριόμουν πάρα πολύ, αν έφευγα από τη συνεδρίαση έχοντας από τον Υπουργό την εικόνα ότι όλα πάνε καλά, ότι έκανε το καλύτερο δυνατό και ότι δεν γίνεται τίποτα περισσότερο. 
Ακούσατε από τους συναδέλφους τη συγκεκριμένη κριτική μας για τα προβλήματα που αντιμετωπίζουν σήμερα τα ΤΕΙ και αφορούν ?κωδικοποιημένα- την εξαγγελθείσα χρηματοδότηση. Δεν το λέμε εμείς, αλλά οι πρόεδροι και οι σπουδαστές των ΤΕΙ. Το εισπράττουμε, σας το μεταφέρουμε και περιμένουν να τους πάμε μια απάντηση. Αν η απάντηση είναι πως όλα πάνε καλά, είναι άλλη υπόθεση. Σας λέμε, όμως, ότι η εξαγγελθείσα χρηματοδότησή σας δεν υλοποιήθηκε. Η υπόσχεσή σας για την ερευνητική αναβάθμιση των ΤΕΙ δεν υλοποιήθηκε. 
Βεβαίως, δεν μιλώ μόνο για το ΕΠΕΑΕΚ. Θα σας θυμίσω ότι με το ΕΠΕΑΕΚ του προηγούμενου Κοινοτικού Πλαισίου Στήριξης στα Ανώτατα Εκπαιδευτικά Ιδρύματα το μόνο που κατορθώθηκε ήταν να αυξήσουν το μισθό τους μερικοί καθηγητές πανεπιστημίου. Και αν, κύριε Υπουργέ, ρωτούσατε τι αποτελέσματα είχαμε από τα προηγούμενα ΕΠΕΑΕΚ των Ανώτατων Εκπαιδευτικών Ιδρυμάτων, δηλαδή πόσοι απ? αυτούς που εκπαιδεύθηκαν στα ΕΠΕΑΕΚ και συμμετείχαν σε αυτά βρήκαν απασχόληση ή τους χρησίμευσε η εκπαίδευση σε κάτι, τότε θα βλέπατε ότι δεν ήταν και τόσο αποτελεσματικά. Απλώς κάνατε μια διαχείριση των χρημάτων που η Ευρωπαϊκή Ένωση έδωσε γι? αυτήν την υπόθεση.
Μια άλλη παρατήρησή μας αφορά σαφώς στο διορισμό των καθηγητών που υπολείπεται σε όλα τα εκπαιδευτικά ιδρύματα. Βεβαίως, εμείς στις περιφέρειές μας, όπου έχουμε εκπαιδευτικά ιδρύματα, το εισπράττουμε. 
Μια άλλη παρατήρηση έχει να κάνει με τα επαγγελματικά δικαιώματα. Σε αυτό, κύριε Υπουργέ, θέλω να δώσετε ιδιαίτερη σημασία. Έχουμε εισαγωγή σπουδαστών στα ΤΕΙ ή στα ΑΕΙ, σε σχολές και τμήματα, όπου δεν έχουμε ξεκαθαρίσει τα επαγγελματικά τους δικαιώματα. Σε μια ερώτηση που σας κατέθεσα τελευταία για τα επαγγελματικά δικαιώματα των δύο σχολών που υπάρχουν στο Αγρίνιο μου απαντήσατε ότι δεν έχουν ξεκαθαριστεί ακόμη. Ορκίστηκαν οι πρώτοι απόφοιτοι. Πού θα πάνε; Σε ποια επιμελητήρια θα γραφτούν; Αυτό είναι παράλειψη του Υπουργείου και θέλω να την υλοποιήσετε και να το ξεκαθαρίσετε. Το ίδιο να κάνετε και με τις δεκαεπτά ειδικότητες των ΤΕΙ, που υπάρχουν ακόμη σε εκκρεμότητα. 
Βεβαίως, θα ήθελα να αναφερθώ συγκεκριμένα τώρα στο ΤΕΙ Μεσολογγίου, που είναι στην εκλογική μου περιφέρεια και το οποίο πραγματικά αντιμετωπίζει σοβαρότατα προβλήματα σε αίθουσες και εργαστήρια. Η Σχολή Διοίκησης και Οικονομίας κατασκευάζεται από πιστώσεις του ΠΕΠ δυτικής Ελλάδος και δεν έχει ολοκληρωθεί ?μιλώ για το κτήριο- γιατί οι πιστώσεις δεν επαρκούν. Οι πιστώσεις από τις δημόσιες επενδύσεις είναι πολύ μειωμένες. Δεν υπάρχει διοικητήριο. Δεν υπάρχει βιβλιοθήκη. Βεβαίως, μόνιμα το ΤΕΙ ?και αυτή τη χρονιά περισσότερο- ζητεί αύξηση των λειτουργικών δαπανών, γιατί το 60% του υπάρχοντος προϋπολογισμού απορροφάται για την πληρωμή των έκτακτων καθηγητών. 
Πρόσφατα, κύριε Υπουργέ, ανακοινώσατε την ίδρυση παραρτήματος ΤΕΙ στη Ναύπακτο. Ήταν ένα αίτημα διαχρονικό. Το είχε υποσχεθεί και ο Πρωθυπουργός προεκλογικά. Βεβαίως, δεν το υλοποιήσατε επί τέσσερα χρόνια. Το ανακοινώνετε την τελευταία χρονιά, για να το υλοποιήσετε το 2006-2007, δηλαδή να το υλοποιήσει η επόμενη ή μεθεπόμενη κυβέρνηση. Βεβαίως, τίποτα δεν έχετε κάνει προς αυτήν την κατεύθυνση.
Επειδή είχαμε και απάντηση του Υπουργού Μεταφορών ότι η Νέα Δημοκρατία είναι αντίθετη με τα ΤΕΙ και με την ίδρυση του ΤΕΙ της Ναυπάκτου, θα σας πω χαρακτηριστικά το εξής: Σας λέμε ότι εμείς είμαστε υπέρμαχοι του ΤΕΙ της Ναυπάκτου. Όμως, δεν το υλοποιείτε. Απλώς το εγγράφετε. Και βεβαίως, πολλά έχετε εγγράψει, αλλά δεν τα έχετε υλοποιήσει. 
Σημαντικό στοιχείο στην ανακοίνωσή σας για το ΤΕΙ της Ναυπάκτου είναι ότι δεν έχετε κατ? αρχήν ξεκαθαρίσει τι ΤΕΙ θα είναι, τι αντικείμενο θα έχει. Στην αρχή ξεκίνησε ως ΤΕΙ βιβλιοθηκονομίας. Το ΤΕΙ Μεσολογγίου σας πρότεινε να είναι Τμήμα Τηλεπικοινωνιακών Συστημάτων και Δικτύων και σε πρόσφατη απάντησή σας σε ερώτησή μου, μου είπατε ότι ακόμη δεν έχετε ξεκαθαρίσει τι ΤΕΙ θέλετε να είναι. Και ακόμη χειρότερα: Δεν έχετε ξεκαθαρίσει πού θα υπάγετε αυτό το ΤΕΙ της Ναυπάκτου. Αφήσατε να εννοηθεί ότι θα υπάγεται στο ΤΕΙ Πατρών. Είναι πρωτόγνωρο να υπάρχει ένα ΤΕΙ σε ένα νομό, να γίνεται ένα παράρτημα στον ίδιο το νομό και το παράρτημα αυτό να ανήκει σε ένα ΤΕΙ άλλου νομού, συγκεκριμένα της Πάτρας.
Αυτό νομίζω ότι θα δημιουργήσει τρομακτικά προβλήματα χρηματοδότησης του ΤΕΙ Ναυπάκτου και βεβαίως πρέπει να αποφασίσετε σύντομα και να ξεκαθαρίσετε το θέμα, για να μην δημιουργηθούν στο μέλλον αυτά τα προβλήματα χρηματοδότησης.
Σίγουρα δεν έχει αρχίσει να κατασκευάζεται το κτίριο, δεν υπάρχουν οι απαιτούμενες υποδομές, τα οικόπεδα, αίθουσες, εργαστήρια του ΤΕΙ της Ναυπάκτου, ώστε να είναι έτοιμα κατά τον προβλεπόμενο χρόνο έναρξης της λειτουργίας του. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω να κάνω, κύριε Υπουργέ, και μια τελευταία επισήμανση, ανοίγοντας μία παρένθεση και θα ήθελα να το ακούσετε αυτό. Υπάρχουν οι δύο σχολές του Αγρινίου, που ποτέ δεν έγιναν αυτόνομο πανεπιστήμιο.
ΠΡΟΕΔΡΕΥΩΝ (Κωνσταντίνος Γείτονας): Κλείστε, την ομιλία σας, κύριε συνάδελφε.
ΜΑΡΙΟΣ ΣΑΛΜΑΣ: Μισό λεπτό, κύριε Πρόεδρε.
Μιλώ, λοιπόν, κύριε Υπουργέ, για το αυτόνομο Πανεπιστήμιο Αγρινίου, το οποίο ο Πρωθυπουργός ανακοίνωσε προεκλογικά στην πλατεία του Αγρινίου. Επί δύο χρόνια στις ερωτήσεις που κατέθετα μου απαντούσατε ότι η ειδική επιτροπή το μελετά και τότε αναρωτήθηκα γιατί ο Πρωθυπουργός το ανακοίνωσε. Όταν όμως ανακοινώθηκε το πόρισμα της επιτροπής χωροθέτησης των πανεπιστημιακών ιδρυμάτων, δεν το περιλάβατε?
ΠΡΟΕΔΡΕΥΩΝ (Κωνσταντίνος Γείτονας): Ολοκληρώστε, κύριε συνάδελφε.
ΜΑΡΙΟΣ ΣΑΛΜΑΣ: Ανακοινώσατε όμως τότε δύο νέες σχολές. Οι δύο νέες σχολές αυτές δεν περιλαμβάνονται στα μηχανογραφικά και παραπέμπονται στις καλένδες.
Θέλω, λοιπόν, κύριε Υπουργέ, καταλήγοντας να σας πω ότι πρέπει να υπάρχει συνέπεια και αξιοπιστία σε αυτά που λέμε και ειδικότερα όταν λέμε πράγματα που αφορούν την παιδεία.
ΠΡΟΕΔΡΕΥΩΝ (Κωνσταντίνος Γείτονας): Δεν υπάρχει άλλος εκ των επερωτώντων για να ομιλήσει.
Ορίστε, κύριε Υπουργέ, έχετε εσείς το λόγο.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Κύριοι Βουλευτές, ένας κοινοβουλευτικός έλεγχος έχει, όχι μόνο την αυτονόητη θεσμική του σημασία, αλλά και ιδιαίτερη αξία γιατί βοηθάει την Κυβέρνηση όταν ασκείται με υπευθυνότητα, αλλά καταδεικνύει και τη φύση της πολιτικής διαπραγμάτευσης, αναδεικνύει το χαρακτήρα των κομμάτων και την ποιότητα της πολιτικής τους λειτουργίας.
Θα έλεγα ότι στο θέμα των ΤΕΙ η Νέα Δημοκρατία παρουσιάζει το κλασικό σύμπτωμα της έλξης που ασκεί στο δολοφόνο ο τόπος του εγκλήματος. Διότι πραγματικά ενώ ένα κόμμα ?φαντάζομαι- οφείλει να λειτουργεί σε σχέση με τις προγραμματικές του εξαγγελίες και να πιστοποιεί αυτές τις εξαγγελίες με την πρακτική του, η Νέα Δημοκρατία έρχεται σήμερα να ασκήσει κριτική στην Κυβέρνηση, όταν μόλις προ δύο μηνών η ίδια εξαίρεσε από το πρόγραμμά της τα ΤΕΙ από την Ανώτατη Εκπαίδευση. Και ακούμε τέσσερις διακεκριμένους Βουλευτές της Νέας Δημοκρατίας να ασκούν κριτική?
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Δεν γράφει αυτό στις προγραμματικές δηλώσεις.
ΠΡΟΕΔΡΕΥΩΝ (Κωνσταντίνος Γείτονας): Μην αρχίζουμε τις διακοπές.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): ?όσον αφορά?
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Συνεχίζει την παραπληροφόρηση.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, γι? αυτό σας είπα ότι θα σας χρειασθεί η δευτερολογία. Δεν γίνεται διάλογος με διακοπές. Θα απαντήσει άλλωστε ο κοινοβουλευτικός σας Εκπρόσωπος.
ΜΙΧΑΛΗΣ ΠΑΠΑΔΟΠΟΥΛΟΣ: Παραπληροφορεί τον κόσμο.
ΠΡΟΕΔΡΕΥΩΝ (Κωνσταντίνος Γείτονας): Παρακαλώ, αφήστε τον Υπουργό να ομιλήσει. 
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Θα καταθέσω την αναντίρρητη αλήθεια, όπως προκύπτει από τις προγραμματικές θέσεις της Νέας Δημοκρατίας, τις οποίες έχω μπροστά μου. Στη σελίδα 54 αναφέρεστε στα Τεχνολογικά Εκπαιδευτικά Ιδρύματα, τα οποία προσδιορίζονται με έναν αφηρημένο τρόπο που ίσχυε προ δεκαετίας ως «τριτοβάθμια εκπαίδευση». Προχωρά το πρόγραμμα και στη σελίδα 57 μιλάει για την ανώτατη εκπαίδευση, η οποία περιλαμβάνει μόνο τα πανεπιστήμια της χώρας και ακόμη περισσότερο προσδιορίζει πάρα πολύ συγκεκριμένα ότι ανώτατα θα γίνουν τα ΤΕΙ, σύμφωνα με τη Νέα Δημοκρατία, μετά από τετραετή περίοδο αξιολόγησης και όσα ΤΕΙ ?λέει επί λέξει- μετά τη λήξη της περιόδου αυτής έχουν φθάσει τα πανεπιστημιακά στάνταρ, τότε θα αποκτούν τα αντίστοιχα ακαδημαϊκά χαρακτηριστικά.
Είναι εκπληκτικό και χαρακτηριστικό παράδειγμα μιας διγλωσσίας μοναδικής ένα κόμμα να εξαιρεί, να καταργεί τον τεχνολογικό τομέα από την ανώτατη εκπαίδευση της χώρας και να ανακοινώνει με ρητό τρόπο ότι όχι απλώς δεν τον αναγνωρίζει ως ανώτατη εκπαίδευση, αλλά ότι τα δεκατέσσερα ΤΕΙ που έχει σήμερα η χώρα, με τη σύλληψη της Νέας Δημοκρατίας, θα περάσουν από τετραετή περίοδο αξιολόγησης, έτσι ώστε ενδεχομένως ορισμένα από αυτά να αναγνωριστούν κάποτε ως προς τα ακαδημαϊκά τους χαρακτηριστικά και την ένταξή τους στην ανώτατη εκπαίδευση.
Και ακούμε εμείς αυτόν τον ορυμαγδό της κριτικής, στην παράταξη, στο κόμμα, το οποίο όχι απλώς ρητορικά ή προσχηματικά σε κάποιο πρόγραμμα, αλλά πραγματικά, στο πεδίο της πραγματικότητας, οδηγεί σταθερά τα ΤΕΙ όχι απλώς στην υπόστασή τους ως Ανώτατα Εκπαιδευτικά Ιδρύματα αλλά και στην εσωτερική πραγμάτωση με πλήρη τρόπο αυτής της πορείας.
Θα έλεγα ότι σήμερα η Νέα Δημοκρατία πραγματικά επέστρεψε στον τόπο του εγκλήματος, πράγμα το οποίο έκανε με πλήρη επισημότητα προ διμήνου, εξαιρώντας και καταργώντας τα ΤΕΙ ως αναπόσπαστο τμήμα της ανώτατης εκπαίδευσης της χώρας, όπως οριστικοποιήθηκε και πιστοποιήθηκε με το ν. 2916 το Μάιο του 2001.
Ακόμα περισσότερο η Νέα Δημοκρατία συμπεριφέρεται όπως και τότε, που δεν ψήφισε το νόμο, με μία παράδοξη και κατά τη γνώμη μου ανεπίτρεπτη ?πολιτικά εννοώ- συμπεριφορά. Δεν μπορείς από τη μία μεριά να μην αναγνωρίζεις καν την ένταξη των ΤΕΙ στην ανώτατη εκπαίδευση και από την άλλη να πλειοδοτείς σε θέματα τα οποία η ίδια η παράταξη αυτή στο πρόγραμμά της θα τα αναγνωρίσει σε ορισμένα ΤΕΙ, εάν και εφόσον πιστοποιηθούν μετά από τετραετή αξιολόγηση ότι είναι εις θέση να τα πραγματοποιήσουν. 
Δεν μπορεί λοιπόν να κατηγορείται η Κυβέρνηση από τους αξιότιμους Βουλευτές της Νέας Δημοκρατίας γιατί σήμερα δεν δίνει το δικαίωμα οργάνωσης αυτόνομων μεταπτυχιακών στα ΤΕΙ, την ίδια ώρα που η ίδια η Νέα Δημοκρατία δεν αναγνωρίζει στα ΤΕΙ την πρωτογενή υπόσταση του να μετέχεις στην ανώτατη εκπαίδευση. 
Ξέρετε πολύ καλά πόσο διαφορετικές θέσεις έχουμε το ΠΑΣΟΚ και το Κ.Κ.Ε., αλλά όταν υπάρχουν διακεκριμένοι πανεπιστημιακοί ?εδώ θα επικαλεστώ τον κ. Χουρμουζιάδη- αν μη τι άλλο εισάγεται σε απόλυτη σχιζοφρένεια η πολιτική συλλογιστική, όταν καταδικάζετε την Κυβέρνηση γιατί δεν αναγνωρίζει τα αυτόνομα μεταπτυχιακά, την ίδια ώρα που εσείς δεν αναγνωρίζετε καν ανώτατη εκπαίδευση στα ΤΕΙ και θέλετε σε αυτό που δεν αναγνωρίζετε ως ανώτατη εκπαίδευση να απολογηθεί η Κυβέρνηση γιατί δεν δίνει το δικαίωμα των αυτόνομων μεταπτυχιακών. 
Πρόκειται πραγματικά για μια πολιτική συλλογιστική που υπερβαίνει τη συνήθη στάση της Νέας Δημοκρατίας?
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: ?.(Δεν ακούστηκε)
ΠΡΟΕΔΡΕΥΩΝ (Κωνσταντίνος Γείτονας): Γιατί ο θόρυβος; Ηρεμήστε! Κύριε Σπηλιόπουλε, σας παρακαλώ.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): ? να μπορεί να είναι και με τον «αστυφύλαξ» και με το «χωροφύλαξ». Τώρα εισαγάγατε και τον «αγροφύλαξ». Είστε και με μια τρίτη κατάσταση, και με τον «αστυφύλαξ» και με το «χωροφύλαξ» και εισήλθε και ο «αγροφύλαξ» ως τμήμα της πολιτικής σας συλλογιστικής.
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Θα μας κάνετε και μαθήματα τώρα; 
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Είναι θέματα κοινής λογικής?..
(Θόρυβος από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Γείτονας): Ησυχία, παρακαλώ. 
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): ?ρα, λοιπόν θα είχε νόημα η συζήτηση, αν αναγνωρίζαμε πραγματικά το τοπίο, αν εκκινούσαμε από την ίδια αφετηρία και αν πραγματικά εκκινώντας από την ίδια αφετηρία, προσπαθώντας να δούμε πώς θα ενισχύσουμε ακόμα περισσότερο το λόγο και το ρόλο των ΤΕΙ, συμβάλαμε με γόνιμη κριτική.
Γιατί εμείς δεν θα ισχυριστούμε ότι δεν υπάρχουν προβλήματα. Δεν θα ισχυριστούμε ότι έχουμε παντού την αρτιότητα των υποδομών και την πληρότητα των σχέσεων ή του προσωπικού που και εμείς επιθυμούμε, για την οποία όμως εργαζόμαστε συστηματικά και θα εξηγήσω με ποιους ρυθμούς και με ποιους τρόπους θα φτάσουμε εκεί.
Φυσικά υπάρχουν και συγκεκριμένες εστίες πολύ ειδικότερων προβλημάτων. Όμως η πραγματικότητα των ΤΕΙ και η πραγματικότητα των μεγεθών διαψεύδει πλήρως και την κριτική που ασκήθηκε, όσο και αν αυτή η κριτική είναι υπονομευμένη εσωτερικά ως προς την αξιοπιστία, από τη θέση της Νέας Δημοκρατίας για το θέμα των ΤΕΙ. 
Θα καταθέσω τα στοιχεία πριν έρθω και σε πιο συγκεκριμένες και πιο αναλυτικές τοποθετήσεις, για ένα-ένα, όπως είναι τα επτά σημεία, που κατετέθησαν στην επερώτηση της Νέας Δημοκρατίας και αναπτύχθηκαν από τους Βουλευτές της. Πριν από όλα, το συνολικό ποσό των 76 δισεκατομμυρίων, το οποίο αφορά το πρόγραμμα των κατασκευών, των υποδομών και των εργαστηρίων για τα ΤΕΙ την περίοδο 2001-2004 βρίσκεται σε πλήρη εξέλιξη και άνω του μισού αυτού του ποσού έχει ήδη εκταμιευθεί σε εξελισσόμενα έργα.
Αναφέρω χαρακτηριστικά με ημερομηνία 15 Ιουλίου την αναφορά της Ειδικής Υπηρεσίας Διαχείρισης του ΕΠΕΑΕΚ ?παίρνω ένα παράδειγμα- «στο πλαίσιο της κατηγορίας πράξης 2-1-3Ε «Ενίσχυση και εμπλουτισμός ακαδημαϊκών βιβλιοθηκών» έχουν εγκριθεί και ενταχθεί πράξεις που αντιστοιχούν στο σύνολο των δεκατεσσάρων ΤΕΙ της χώρας με συνολικό προϋπολογισμό 14.139.000 ευρώ. Η διάρκεια υλοποίησης του φυσικού αντικειμένου εκτείνεται έως και την 31-12-2006 όσο είναι η λήξη του ΕΠΑΕΚ, αλλά μέχρι την παρούσα χρονική στιγμή 14-7-2003 στα προαναφερόμενα ιδρύματα έχει χορηγηθεί χρηματοδότηση συνολικού ποσού 5.902.000 ευρώ, το οποίο αντιστοιχεί στο 42% της συνολικής εγκεκριμένης χρηματοδότησης».
Οπουδήποτε αλλού αν δούμε συγκεκριμένα τη φάση εκταμίευσης θα δούμε ότι υπάρχει πλήρης αξιοποίηση των ποσών που έχουν δεσμευθεί, στην κατεύθυνση που έχουν δεσμευθεί και φυσικά ?
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δεν μας καταθέτετε τον πίνακα;
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Θα σας καταθέσω τον πίνακα, αλλά θέλω να σας εξηγήσω και κάτι, γιατί δεν έχουμε τίποτα να κρύψουμε και τίποτα απολύτως παρά να δεχθούμε τις αφετηριακές ελλείψεις των ΤΕΙ, τις οποίες θεραπεύουμε.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Καταθέστε τον, γιατί θα διευκολύνει τη συζήτηση.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Σε ορισμένες περιπτώσεις τα ΤΕΙ καθυστερούν την ένταξη των έργων, διότι όπως γνωρίζετε τα ΤΕΙ εστερούντο τεχνικής και νομικής υπηρεσίας. Γι? αυτό άλλωστε σε αυτήν εδώ την Αίθουσα ψηφίσαμε στο ν. 3027 πέρυσι το Μάιο τη δυνατότητα τα ΤΕΙ να έχουν από τον ΟΣΚ τη συνδρομή ως συμβούλου στο κατασκευαστικό σκέλος έως ότου ολοκληρώσουν τις τεχνικές υπηρεσίες τις δικές τους. Το ίδιο συμβαίνει με τις νομικές υπηρεσίες. Ελπίζω έως το Σεπτέμβρη να έχει λήξει η πρόσληψη νομικών συμβούλων σε όλα τα ΤΕΙ της χώρας για να μπορούν να έχουν αυτονομία. Και όπου υπάρχουν καθυστερήσεις, για παράδειγμα, νομίζω ότι η Νέα Δημοκρατία δεν έχει κανένα πρόβλημα να έχει πλήρη σχέση και ορθά ?άλλωστε ειδικός γραμματέας της Νέας Δημοκρατίας υπήρξε και προσωπικά τον τιμώ- με τον πρόεδρο του ΤΕΙ Αθήνας, τον κ. Καλκάνη, και να πληροφορηθεί πως εδώ και ενάμιση περίπου χρόνο το ΤΕΙ Αθήνας είχε ενταγμένο το έργο των 550.000.000 για τα εργαστήριά του, και οδηγήθηκε στην προκήρυξη μόλις προ ολίγων ημερών.
Αυτό, κύριε Παπαδόπουλε, δεν είναι ευθύνη ούτε του ΕΠΑΕΚ ούτε της ειδικής διαχειριστικής αρχής. Είναι πρόβλημα αδυναμίας ανταπόκρισης ενός ΤΕΙ που δεν είχε συνηθίσει τη διαχείριση τέτοιων τεράστιων ποσών και τέτοιων προοπτικών στο να εντάξει και να προκηρύξει τα έργα. Προκηρύχθηκε, λοιπόν, το έργο προ ολίγων ημερών, γιατί τότε ωρίμασε το ΤΕΙ Αθήνας να αξιοποιήσει τους εγγεγραμμένους πόρους του. Και φαντάζομαι δεν σας είναι δύσκολο να το ελέγξετε από τον κ. Καλκάνη και προσωπικά.
?ρα όλα τα προγράμματα που αφορούν εξοπλισμούς βρίσκονται στην τελική φάση υλοποίησης και οι χρηματοδοτήσεις οι καταβληθείσες σε πολλές περιπτώσεις ξεπερνούν το μισό των συνολικά δεσμευθέντων ποσών. Και επειδή ορθά η Νέα Δημοκρατία επιμένει στο πεδίο των αριθμών θα ήθελα να πω, επειδή αναφέρθηκε ότι αυξήθηκε ο αριθμός των σπουδαστών, αλλά δεν αυξήθηκε αντίστοιχα η μέριμνα και η προσοχή για τις υποδομές, τα εξής. Πράγματι το 1993 είχαμε είκοσι χιλιάδες σπουδαστές στα ΤΕΙ και το 2002 είχαμε σαράντα τρεις χιλιάδες. Θέλω, λοιπόν, να κάνετε μία σύγκριση σε μία αύξηση που είναι περίπου 105% για τους σπουδαστές. Το 1993, λοιπόν, η Νέα Δημοκρατία έδιδε ετησίως στα ΤΕΙ 3.000.000.000 δραχμές. για υποδομές. Και κατηγορηθήκαμε τώρα ότι αυξήσαμε σε αυτήν τη δεκαετία ?διπλασιάσαμε συν κάτι- τον αριθμό των σπουδαστών αλλά δεν κάναμε τίποτα για τις υποδομές.
Το 2002-2003, η μέση ετήσια χρηματοδότηση των ΤΕΙ είναι 19,6 δισεκατομμύρια ?ετησίως επαναλαμβάνω- δηλαδή έναντι μίας αύξησης του αριθμού των σπουδαστών της τάξεως των 105% περίπου, έχουμε αύξηση 553% των χρηματοδοτήσεων από το 1993 έως το 2003.
Όσον αφορά στο θέμα του προσωπικού, είχαμε ανακοινώσει και εδώ στη Βουλή στη συζήτηση για την ψήφιση του νόμου το 2001, ότι προσδιορίζουμε στην τετραετία 2001-2004 τη δημιουργία χιλίων διακοσίων θέσεων επιστημονικού προσωπικού και τριακοσίων θέσεων ειδικού τεχνικού προσωπικού. Πώς έχουν τα αντικειμενικά αδιάβλητα στοιχεία των ήδη πραγματοποιηθεισών πράξεων, τις οποίες ανά πάσα στιγμή μπορείτε να ελέγξετε; Πρώτον, ως τώρα έχουν προκηρυχθεί οι πεντακόσιες πενήντα θέσεις επιστημονικού προσωπικού, έχουν προσληφθεί και βρίσκονται στα ανώτατα ιδρύματα οι τριακόσιοι πενήντα και οι προκηρύξεις και οι κρίσεις των άλλων διακοσίων βρίσκονται σε διάφορους βαθμούς εξέλιξης.
Ολοκληρώθηκε, επίσης, η έγκριση προκήρυξης άλλων τριακοσίων θέσεων εκπαιδευτικού προσωπικού, ενώ εδώ πάλι σ? αυτήν την Αίθουσα πριν από δύο μήνες, στο ν. 3149 για την Εθνική Βιβλιοθήκη, συνεστήθησαν ακόμα εκατόν πενήντα νέες οργανικές θέσεις επιστημονικού προσωπικού, έτσι ώστε με τις εκατόν πενήντα θέσεις που συνεστήθησαν ήδη και άλλες διακόσιες από τις υπάρχουσες κενές οργανικές θέσεις, με την επόμενη προκήρυξη του 2004 θα έχουμε κάλυψη του αριθμού που δεσμευτήκαμε των χιλίων διακοσίων μελών επιστημονικού προσωπικού.
Επιπροσθέτως ?και φαντάζομαι ότι το γνωρίζει η Νέα Δημοκρατία, γι? αυτό ίσως δεν αναφέρθηκε εκεί- όσον αφορά στο ειδικό τεχνικό προσωπικό, έχουν ήδη προκηρυχθεί οι διακόσιες από τις τριακόσιες θέσεις. Εξ αυτών των διακοσίων, οι εκατόν πενήντα έχουν διοριστεί ήδη και βρίσκονται στα ιδρύματα, των άλλων πενήντα οι διορισμοί βρίσκονται σε διαδικασία τυπικής ολοκλήρωσης και είμαστε έτοιμοι για την προκήρυξη των υπόλοιπων εκατό θέσεων των μελών του ειδικού τεχνικού προσωπικού.
Κύριοι Βουλευτές της Νέας Δημοκρατίας, έχουμε επίσης μία σταθερή αύξηση των επιχορηγήσεων των ΤΕΙ, όσον αφορά στις λειτουργικές τους δαπάνες -δηλαδή και τη σίτιση, τη στέγαση, τα συγγράμματα- από τον τακτικό προϋπολογισμό. Μάλιστα, στο ίδιο επίπεδο που ανέφερα πριν -γιατί οι συγκρίσεις είναι πάντα χρήσιμες- είπαμε και το επισημάνατε ότι διπλασιάστηκε ο αριθμός των σπουδαστών των ΤΕΙ από το 1993, αλλά σ? αυτήν την αύξηση του 100% των φοιτητών, έχουμε από το 1993 την εξής αύξηση: Το 1993, η ετήσια επιχορήγηση των ΤΕΙ από τη Νέα Δημοκρατία ήταν 4,5 δισεκατομμύρια δραχμές. Τώρα, είναι 27,4 δισεκατομμύρια δραχμές, δηλαδή για μία αύξηση των σπουδαστών 105%, έχουμε αύξηση 508,9% στην επιχορήγηση των ΤΕΙ.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δραχμική είναι αυτή. Αυτά που λέτε είναι σοφιστείες.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Είναι αλήθεια ότι έχουμε μέση ετήσια αύξηση από το 2000 έως τώρα 8,3% των επιχορηγήσεων για τις λειτουργικές δαπάνες. Τονίζω -γιατί αποτέλεσε και θέμα δέσμευσης του Πρωθυπουργού στη συνάντησή του με τους πρυτάνεις- ότι οι επιχορηγήσεις του 2003 και στα πανεπιστήμια και στα ΤΕΙ, θα είναι τουλάχιστον στο ύψος του 2002.
Σας λέω ?γιατί δεν το κρύψαμε- ότι φέτος, εν όψει του πολέμου στο Ιράκ, είχαμε κάνει μία συγκρατημένη πρόβλεψη στο σύνολο των μεγεθών του προϋπολογισμού και σ? αυτό το σημείο επαναλαμβάνω κάτι που το γνωρίζουν οι πρυτάνεις από τη συνάντησή τους με τον Πρωθυπουργό, ότι ακριβώς τα ίδια θα επαναλαμβάναμε στους προέδρους των ΤΕΙ, αλλά πρόκειται για την ακυρωθείσα συνάντηση λόγω της ημέρας του τραγικού περιστατικού του Μακρυχωρίου που συνέπιπτε με τη συνάντηση του Πρωθυπουργού με τους προέδρους των ΤΕΙ.
Στο ίδιο πλαίσιο εντάσσεται και το θέμα των εστιών που, πράγματι, χρειάζεται να γίνει πολύ περισσότερη δουλειά και προσπαθούμε προς αυτήν την κατεύθυνση. Αυτήν τη στιγμή, υπάρχουν οκτώ εστίες ?εννιά, αν βάλουμε και την εστία της ΑΣΠΑΤΕ στην Αθήνα- στη Θεσσαλονίκη, στη Λάρισα, στην Πάτρα, στο Ηράκλειο, στη Χαλκίδα, στην Κοζάνη, στην Καβάλα, στην ?ρτα.
Βρίσκονται σε φάση κατασκευής εστίες στην Ηγουμενίτσα, στην Καλαμάτα, στις Σέρρες και τη Λαμία, αλλά ξέρετε πάρα πολύ καλά ότι και πάλι υπάρχουν ελλείψεις και προσπαθούμε με δύο προγράμματα -είτε με την επιχορήγηση των ΤΕΙ για την ενοικίαση ξενοδοχείων, είτε κατευθείαν με την επιχορήγηση ενοικίων των σπουδαστών- να καλύπτουμε αυτήν την πλευρά, ενώ δεν αξίζει καν να συζητήσουμε, γιατί δεν νομίζω ότι πέραν του γραπτού κειμένου το προάσπισε εδώ κάποιος Βουλευτής της Νέας Δημοκρατίας, εγώ τουλάχιστον δεν το θυμάμαι, αυτό που αναφέρατε στην επερώτηση, την περικοπή τάχα της δωρεάν διανομής συγγραμμάτων. 
Έχετε μπερδέψει το πρόγραμμά σας. Εσείς λέτε ότι θα καταργήσετε την δωρεάν διανομή σε όλους τους σπουδαστές και κάνετε μια προέκταση των θέσεων σας στο ΠΑΣΟΚ. Μη δημιουργείτε αυτήν τη σύγχυση ανάμεσα στην πολιτική που ακολουθούμε εμείς, που είναι η πλήρης κάλυψη της δωρεάν διανομής συγγραμμάτων στο σύνολο των σπουδαστών, των ΤΕΙ και των πανεπιστημίων, σε σχέση με τη δική σας πρόταση, που υπερηφάνως την αναφέρετε, δηλαδή το ότι σταματά η δωρεάν διανομή συγγραμμάτων στους φοιτητές, εκτός αν επειδή δεν αναγνωρίζετε τα ΤΕΙ ως κομμάτι της ανώτατης εκπαίδευσης, δεν έχετε καν σκοπό να ασχοληθείτε με αυτό το θέμα και επομένως δεν θα επεκτείνετε εκεί το μέτρο, διότι ούτως ή άλλως δεν θα υπάρχουν ΤΕΙ στη συλλογιστική σας.
Υπάρχει κάποιο ζήτημα όντως σχετικά με το θέμα των εκτάκτων. Ο κ. Γκεσούλης θα αναφερθεί αναλυτικά σε αυτό. Όμως έχω την αίσθηση, κύριε Σπηλιόπουλε, ότι ο κ. Γκεσούλης θα σας διαψεύσει, γιατί καθώς καθόμασταν δίπλα, μου είπε ότι αυτό το τραγικό θέαμα που περιγράψατε στη Θεσσαλονίκη ήταν σε εγκαίνια νέας μονάδας. 
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Έχετε πάει ποτέ στα ΤΕΙ Θεσσαλονίκης;
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων):
?Εχω πάει στα ΤΕΙ Θεσσαλονίκης και επίσης έχω μια συνεργασία ευρύτερη και με το Δήμαρχο Εχεδώρου, της Σίνδου για μια εκτεταμένη παρέμβαση στη σπουδαστική στέγη.
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Ας πάμε κάποια μέρα μαζί.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων):
Τυχαίνει να έχω και προσωπική επαφή, αλλά λόγω του κ. Γκεσούλη, έχω πάρα πολύ καλή αίσθηση της Θεσσαλονίκης, εξαιτίας της επίμονης, σταθερής και σωστής προσπάθειας να φέρει τη Θεσσαλονίκη στην πρώτη γραμμή, που ούτως ή άλλως είναι και η γραμμή του ΠΑΣΟΚ για τη Θεσσαλονίκη.
Θα αναφέρω δύο τελευταία στοιχεία σχετικά με θέματα τα οποία δεν απασχόλησαν τη Νέα Δημοκρατία και τα οποία όμως έχουν ιδιαίτερη αξία. Εμείς έχουμε πει ρητά ότι η ίδια η εξέλιξη των ΤΕΙ θα οδηγήσει και στη δημιουργία των αυτόνομων μεταπτυχιακών, όπως συνέβη παντού στην Ευρώπη, αφού πρώτα υπήχθησαν στην ανώτατη εκπαίδευση και πράγματι σταδιακά απέκτησαν την τεχνογνωσία και τη δυνατότητα της διοργάνωσης των αυτόνομων μεταπτυχιακών.
Εμείς ήδη αυτό το προετοιμάζουμε στην πράξη με τρεις τρόπους: 
Πρώτον, με τη δυνατότητα συνδιοργάνωσης μεταπτυχιακών με τα πανεπιστήμια της χώρας. Ήδη έχουν εγκριθεί εννέα, και προχωρήσαμε σε επαναπροκήρυξη, η οποία λήγει στις 1-10-2003, προκειμένου να αξιολογηθούν και να εγκριθούν και άλλα προγράμματα μεταπτυχιακών σπουδών, καθώς έχουμε και την απαραίτητη χρηματοδότηση με βάση την οποία προκηρύξαμε τα νέα προγράμματα.
Θα ήθελα να τονίσω πως ό,τι είπαμε, το κάναμε. Αυτήν τη στιγμή στο Ελληνικό Ανοιχτό Πανεπιστήμιο υπάρχουν εκατόν πέντε μέλη επιστημονικού προσωπικού των ΤΕΙ από τα εκατόν ογδόντα επτά που υπέβαλαν αιτήσεις και πραγματοποιούν εκεί τις μεταπτυχιακές τους σπουδές.
Δεύτερον, εγκρίνουμε τη συνδιοργάνωση μεταπτυχιακών σπουδών με έγκυρα πανεπιστήμια του εξωτερικού και, τρίτον, και πιο σημαντικό, ενισχύουμε αποφασιστικά με το πρόγραμμα «ΑΡΧΙΜΗΔΗΣ» την έρευνα στα ΤΕΙ. ?Εχουμε προκηρύξει το πρόγραμμα από τις 21-1-2003 και αυτό το λέω στη Βουλή με τεράστια υπερηφάνεια και με τεράστια προσωπική χαρά γιατί η υποβολή προτάσεων ξεπέρασε κάθε προσδοκία. Αυτήν τη στιγμή έχουμε τετρακόσιες εξήντα επτά προτάσεις των ΤΕΙ για έρευνα σε όλα τα επίπεδα, βασική και εφαρμοσμένη, που φυσικά αυτό το ερευνητικό πρόγραμμα θα είναι η βασιλική οδός επί της ουσίας -και αυτό το λέω με επιστημονικό τρόπο, κύριε Χουρμουζιάδη- για να οδηγηθούν στη δύναμη, στην προίκα, στην τεχνογνωσία της διοργάνωσης των δικών τους αυτοδύναμων μεταπτυχιακών.
Τέλος, στην κατεύθυνση αυτή συμβάλλει η ανάπτυξη των Κέντρων Τεχνολογικής Έρευνας. Αυτή τη στιγμή έχουμε θεσμοθετημένα οκτώ κέντρα που λειτουργούν και έχουμε αιτήσεις από όλα τα άλλα ιδρύματα. Τονίζω δε κατηγορηματικά ότι θα ανταποκριθούμε στις αιτήσεις όλων των ιδρυμάτων, έτσι ώστε και τα δεκατέσσερα ΤΕΙ της χώρας να έχουν το δικό τους Κέντρο Τεχνολογικής έρευνας.
Υπάρχει κάτι τελευταίο, για το οποίο η Νέα Δημοκρατία πρέπει να δώσει εξηγήσεις, κάτι που έχει αποφύγει πλήρως από τις 15 Μαΐου και μετά. Η Νέα Δημοκρατία στο πρόγραμμά της επίσημα εδώ μέσα και στις δηλώσεις του κ. Σουφλιά δήλωσε ότι θέτει τέρμα στην «αλόγιστη επέκταση των νέων τμημάτων των πανεπιστημίων και των ΤΕΙ». Θέλω να ρωτήσω κάτι, γιατί άκουσα τον κ. Σαλμά να ρωτά τι γίνεται με τα νέα τμήματα. 
ΜΙΧΑΛΗΣ ΠΑΠΑΔΟΠΟΥΛΟΣ: Σας το είπα στην πρωτολογία μου.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): 
Ερωτώ, λοιπόν, επισήμως και κατηγορηματικά τη Νέα Δημοκρατία: Έχει η Κυβέρνηση ανακοινώσει με πράξη του Υπουργικού Συμβουλίου από τον Ιούνιο του 2002 την ανάπτυξη των νέων Πανεπιστημίων της Στερεάς Ελλάδας, της Δυτικής Μακεδονίας και την ανάπτυξη έντεκα Τμημάτων ΤΕΙ, συμπεριλαμβανομένου του Τμήματος της Ναυπάκτου, το οποίο ανέφερε ο κ. Σαλμάς;
Ερωτώ, λοιπόν, ευθέως: Αυτήν την ανακοίνωση και τον υλοποιούμενο ήδη σχεδιασμό τον σέβεται η Νέα Δημοκρατία ή όχι;
Όταν λέει ότι θα καταργήσει την «αλόγιστη ανάπτυξη» των νέων τμημάτων, περιλαμβάνει και αυτά τα τμήματα; Περιλαμβάνει, δηλαδή και το τμήμα που ο κ. Σαλμάς θέλει να προσδιοριστεί τώρα και ποιο είναι το περιεχόμενό του; Είναι δυνατόν να ελέγχεται η Κυβέρνηση για τα τμήματα που έχει εξαγγείλει και πραγματώνει από ένα κόμμα, που λέει ότι θα τα καταργήσει, και να ζητά ο κ. Σαλμάς να προσδιορίσουμε τα περιεχόμενα, ενώ έχετε δηλώσει ότι σταματά η ανάπτυξη νέων τμημάτων πανεπιστημίων και ΤΕΙ;
ΜΙΧΑΛΗΣ ΠΑΠΑΔΟΠΟΥΛΟΣ: Αυτό δεν το είπαμε ποτέ.
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Κύριε Υπουργέ, αυτό το συμπέρασμα βγάλατε; Φαίνεται πως τα διαβάσατε ανάποδα.
ΠΕΤΡΟΣ ΕΥΘΥΜΙΟΥ (Υπουργός Εθνικής Παιδείας και Θρησκευμάτων): Αυτή η διγλωσσία και η υποκρισία πρέπει να σταματήσουν. Μάλλον ο κ. Σαλμάς και η Νέα Δημοκρατία πρέπει να απαντήσουν αν συγκεκριμένα, όπως έχουν ανακοινωθεί, τα έντεκα τμήματα των ΤΕΙ και τα τμημάτων των πανεπιστημίων, που ήδη λειτουργούν και έχουν εξαγγελθεί με δεσμευτικό πρόγραμμα, αν είναι σεβαστά ή όχι.
Για όλα τα άλλα είναι παράδοξο να δέχεται κανείς ότι θα υπάρξει έλεγχος για κάτι που έχετε ανακοινώσει ότι δεν θα το κάνετε και να ζητάτε από την Κυβέρνηση να ανακοινώσει και τα περιεχόμενα των νέων τμημάτων.
Κύριε Παπαδόπουλε, και στα Γρεβενά το τμήμα θα λειτουργήσει και θα λειτουργήσει σωστά. Παρά τη θέλησή σας, τις θέσεις σας και παρά την κατάργηση των ΤΕΙ που ευαγγελίζεστε, τα ΤΕΙ εδραιώθηκαν, είναι κομμάτι της ανώτατης εκπαίδευσης. Τα ΤΕΙ είναι αυτήν τη στιγμή στην αιχμή των αντίστοιχων ευρωπαϊκών αναζητήσεων και σήμερα προσήλθατε με άσφαιρα πυρά, γιατί ξεκινάτε από απολύτως κενή αφετηρία στο θέμα της εκπαίδευσης και ιδίως στο θέμα της ανώτατης εκπαίδευσης.
Ευχαριστώ.
(Χειροκροτήματα από την πτέρυγα του ΠΑΣΟΚ)
ΠΡΟΕΔΡΕΥΩΝ (Κωνσταντίνος Γείτονας): Το λόγο έχει ο Κοινοβουλευτικός Εκπρόσωπος της Νέας Δημοκρατίας, κ. Κεφαλογιάννης.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, ο Υπουργός Παιδείας στην ομιλία του προσπάθησε χωρίς επιτυχία να απαντήσει στα ερωτήματα των Βουλευτών της Νέας Δημοκρατίας. Μάλιστα στην εισαγωγή και στο κλείσιμο της ομιλίας του θύμιζε Υπουργό μίας κυβέρνησης, η οποία προετοιμάζεται συστηματικά για το ρόλο της στην αντιπολίτευση. 
Οι Βουλευτές της Νέας Δημοκρατίας με σοβαρότητα, με πληρότητα και με υπευθυνότητα έθεσαν τα ζητήματα που απασχολούν στην επιστημονική κοινότητα και τους σπουδαστές των Ανώτατων Εκπαιδευτικών Ιδρυμάτων, καθώς και των Τεχνολογικών Εκπαιδευτικών Τμημάτων. Παρ? ότι το «Α» στα Ανώτατα Τεχνολογικά Εκπαιδευτικά Ιδρύματα δεν είναι το «α» της ανώτατης εκπαίδευσης, αλλά μάλλον είναι το «Α» το στερητικό. 
Ο κύριος Υπουργός παραποίησε το πρόγραμμα της Νέας Δημοκρατίας. Όσα ανέφερε για το πρόγραμμα της Νέας Δημοκρατίας δεν τα διάβασε πραγματικά μέσα από το πρόγραμμά της. Ίσως πήρε το πρόγραμμα της Νέας Δημοκρατίας από τη Χαριλάου Τρικούπη. 
Εμείς θα του δώσουμε το πραγματικό πρόγραμμα της Νέας Δημοκρατίας, που προκάλεσε μεγάλη σύγχυση στις κυβερνητικές τάξεις και πολλές συνεντεύξεις, παρεμβάσεις και συζητήσεις στα κυβερνητικά όργανα, προσπαθώντας να αναστρέψει το θετικό κλίμα, το οποίο δημιουργήθηκε από την αναγγελία του προγράμματος της Νέας Δημοκρατίας.
Η Νέα Δημοκρατία, κύριε Υπουργέ, έχει ταυτίσει τα ΑΕΙ με τα ΤΕΙ. Έχουν κοινά χαρακτηριστικά. Διαβάστε τη σελίδα 55 του προγράμματος της Νέας Δημοκρατίας που σας κατέθεσα. Εσείς δεν ανησυχείτε από την αντίδραση της εκπαιδευτικής κοινότητας; Δεν ανησυχείτε από τις αντιδράσεις των σπουδαστών; Δεν είδατε τα αποτελέσματα των εκλογών στα Ανώτατα Εκπαιδευτικά Ιδρύματα; Δεν είδατε τις εκλογές των φοιτητών; Σ? αυτές τις σχολές δεν κατανοείτε το πρόβλημα το οποίο υπάρχει; Ψηφίσατε το ν. 2916/2001 που καθιστά μόνο κατ? όνομα τα ΤΕΙ ανώτατες σχολές. Μα, αυτό το κάνατε εξ ανάγκης. Από το 1983 που ψηφίσατε το νόμο ταλαιπωρείτε χιλιάδες ελληνικές οικογένειες. Παίξατε με το όνειρο εκατοντάδων χιλιάδων ελληνικών οικογενειών. Δεν είχατε τότε προσδιορίσει αν οι σχολές αυτές είναι ανώτερες ή ανώτατες. Το κάνατε λοιπόν με το νόμο του 2001 εξ ανάγκης. Σας υποχρέωσε το Ευρωπαϊκό Δικαστήριο με την οδηγία 48/89. Αναγκαστήκατε μετά από έντεκα χρόνια να καταθέσετε το σχετικό προεδρικό διάταγμα. Σας το επέβαλε η απόφαση του Συμβουλίου της Επικρατείας του 2000 που κατέταξε τοπ τα ΤΕΙ στην ανώτερη εκπαίδευση. 
(Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ ? ΨΑΡΟΥΔΑ)
Εξ ανάγκης, λοιπόν, πήρατε κάποια μέτρα, κάνατε κάποιες διορθωτικές κινήσεις. Γι? αυτό ήλθε και ο νόμος του ΠΑΣΟΚ το 2001, παρ, ότι βέβαια, με την επικοινωνιακή πολιτική της Κυβέρνησης προσπάθησε να παρουσιάσει αυτό το θέμα σαν μια γενναία πολιτική πράξη. Την αντίδραση όμως τη βλέπετε στην επιστημονική κοινότητα, στα ΑΕΙ και στους εκπαιδευτικούς, στα ΤΕΙ και στους εκπαιδευτικούς, αλλά και στους φοιτητές. 
Οι συνάδελφοι της Ν.Δ. σας έθεσαν συγκεκριμένα ερωτήματα στα οποία δεν δώσατε επαρκείς απαντήσεις. Εξαγγείλατε τα εξήντα δισεκατομμύρια δραχμές για τα έτη 2001-2006 για τη βελτίωση της υποδομής των ΤΕΙ. Παρά ταύτα δεν έχετε δώσει καμιά πίστωση για την ολοκλήρωση των υποδομών αυτών. 
Ανέφερε κάποια νούμερα ο Υπουργός. Οφείλετε να μας απαντήσετε αν αυτά τα νούμερα είναι εγκρίσεις ή εκταμιεύσεις και ποια ποσά έχουν εκταμιευτεί. Και να μας καταθέσει ?για τα Πρακτικά της Βουλής το σχετικό πίνακα ο κύριος Υπουργός, να μας πει αναλυτικά κατά ΤΕΙ ποια είναι τα ποσά τα οποία έχουν εκταμιευτεί. Καμία χρηματοδότηση δεν έχει δοθεί για τον εργαστηριακό εξοπλισμό. Να μας πείτε αναλυτικά και κατά ΤΕΙ ποια είναι η χρηματοδότηση για εργαστηριακό εξοπλισμό.
Παραδέχτηκε ο Υπουργός ?τουλάχιστον αυτό κατάλαβα από την ομιλία του- ότι οι σπουδαστές στα ΤΕΙ έχουν διπλασιαστεί, ενώ οι διορισμοί χιλίων πεντακοσίων καθηγητών που είχαν εξαγγελθεί δεν έγιναν ποτέ. Μέχρι σήμερα αυτοί που έχουν προσληφθεί είναι μόνο εκατόν πενήντα. Όλα τα άλλα είναι εκ του πονηρού. 
Εάν δηλαδή εξαγγέλλετε χίλιους πεντακόσιους διορισμούς και προσλαμβάνετε εκατόν πενήντα άτομα, αυτό σημαίνει ότι χρειάζονται δέκα χρόνια για να υλοποιηθούν οι εξαγγελίες σας. 
Στον προϋπολογισμό, οι δαπάνες για λειτουργικές ανάγκες των ΤΕΙ μειώθηκαν κατά 15%. Έχουν γίνει περικοπές στη δωρεάν σίτιση. Έχουν γίνει μειώσεις στη χορήγηση των δωρεάν συγγραμμάτων. Αυτή είναι η πραγματικότητα στα ΤΕΙ. Δεν υπάρχει κανένα χαρακτηριστικό ανώτατου ιδρύματος, δεν υπάρχουν μεταπτυχιακά προγράμματα. Δεν υπάρχει έρευνα, δεν υπάρχουν πόροι. ?ρα τα ΤΕΙ είναι υποβαθμισμένα είναι αυτό που σας περιέγραψαν οι συνάδελφοι και αυτή είναι η απάντηση για τη θέση της Νέας Δημοκρατίας για τα έντεκα υπό ίδρυση τμήματα στα οποία αναφερθήκατε. Πολλές φορές μπορεί να είναι χειρότερα ακόμα και από Τεχνικά Λύκεια. Όπως άλλες φορές μπορεί να είναι καλύτερα και από ΑΕΙ. Και αυτό γίνεται παγκοσμίως. Αυτό γίνεται στη Βρετανία με τα «polytechnics» αυτό γίνεται στις άλλες χώρες της Ευρωπαϊκής Ένωσης. ?ρα εσείς όταν έχετε ΤΕΙ όπως το ΤΕΙ π.χ. των Γρεβενών όπου δεν υπάρχει πέτρα πάνω σε πέτρα, όπου δεν έχει μπει ούτε θεμέλιος λίθος, τι θέλετε να σας συγχαρούμε; Τι να περιμένουμε από το ΤΕΙ της Πρέβεζας όταν μέχρι πέρυσι τα μαθήματα γινόταν σε αποθήκη; Ε, γι? αυτά τα ΤΕΙ εμείς λέμε όχι. Να ιδρυθούν και έντεκα και δώδεκα και δεκαπέντε και είκοσι σχολές. Αλλά να ιδρυθούν με προϋποθέσεις, όχι με ταμπέλες, όχι με εξαγγελίες, όχι με εγκαίνια. Να υπάρχουν ορισμένα στάνταρντς. Εσείς δεν κατανοείτε το πρόγραμμα της Νέας Δημοκρατίας διότι στην πολιτική της εικοσαετίας και σε όλη αυτήν τη διαδρομή, στο λεξιλόγιό σας δεν υπάρχει λέξη αξιολόγηση. 
Εάν λοιπόν εμείς αναφερόμαστε σε κάτι, είναι ότι θα αξιολογούνται όλες οι βαθμίδες της εκπαίδευσης. Και βέβαια τα ΤΕΙ. Εσείς πώς αξιολογείτε τον εαυτό σας και πώς αξιολογείτε ορισμένες σχολές που αναφέρθηκαν και τι έχετε να μας πείτε γι? αυτά τα συγκεκριμένα δύο παραδείγματα στο χώρο των ΤΕΙ. Αυτά τα θεωρείτε Ανώτατα Εκπαιδευτικά Ιδρύματα; Δεν βλέπετε όλα αυτά τα χρόνια από τη ζήτηση των σπουδαστών, (πολλοί εκ των οποίων έχουν και προβλήματα αναβολής) ότι σε ορισμένες σχολές η ζήτηση είναι τόσο χαμηλή που οι εισαγωγές γίνονται με βαθμούς οι οποίοι όχι μόνο δεν πιάνουν τη βάση, αλλά εισάγονται στις σχολές αυτές με λευκές κόλλες. Εμείς αυτά τα ΤΕΙ δεν τα θέλουμε. Εμείς θέλουμε αναβαθμισμένα ΤΕΙ, θέλουμε ΤΕΙ ανταγωνιστικά με αυτά των χωρών της Ευρωπαϊκής Ένωσης. Θέλουμε οι άλλες χώρες να υποχρεώνονται να αξιολογούν και να αποδέχονται τα δικά μας Τεχνολογικά Εκπαιδευτικά Ιδρύματα.
Κύριε Υπουργέ οι Κυβερνήσεις του ΠΑΣΟΚ έχουν βεβαρημένο παρελθόν. Πέρα από το νόμο του 1983 που άφησε να ταλαιπωρούνται εκατοντάδες χιλιάδες φοιτητές και οικογένειες για μια εικοσαετία, είσθε εσείς που ιδρύσατε ογδόντα δύο νέα τμήματα ΑΕΙ και ΤΕΙ χωρίς κανένα σχεδιασμό, χωρίς καμιά υποδομή, χωρίς να υπάρχει καμία χρηματοδότηση. Είσαστε εσείς που στο αποκορύφωμα της πολιτικής σας υποκρισίας το 1989, δηλώσατε στην τότε ΕΟΚ τα ΤΕΙ ως κέντρα εκπαίδευσης ανέργων. Και πολύ φοβάμαι ότι στα χρόνια που ακολούθησαν δεν έχετε αλλάξει νοοτροπία. Απλώς αναγκαστήκατε να τα μετονομάσετε ανώτατα, χωρίς την υποδομή, γιατί έτσι καταλαβαίνετε τη λειτουργία των ΤΕΙ, έτσι θέλετε να εκπαιδεύετε ένα μεγάλο κομμάτι των σπουδαστών που επιλέγουν την τεχνική εκπαίδευση.
Οφείλετε λοιπόν στη δευτερολογία σας να δώσετε σαφείς απαντήσεις στους συναδέλφους και να αφήσετε την κριτική στο πρόγραμμα της Νέας Δημοκρατίας. ?λλωστε είναι γνωστό ότι θα έχετε πολύ χρόνο τα επόμενα χρόνια που θα ακολουθήσουν, μετά τις εκλογές, για να ασκείτε κριτική και στο πρόγραμμα και στην πολιτική της Νέας Δημοκρατίας.
Σας ευχαριστώ. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο Κοινοβουλευτικός Εκπρόσωπος του ΠΑΣΟΚ κ. Φλώρος Κωνσταντίνου έχει το λόγο. 
ΦΛΩΡΟΣ ΚΩΝΣΤΑΝΤΙΝΟΥ: Σας ευχαριστώ, κυρία Πρόεδρε.
Το ότι ο Κοινοβουλευτικός Εκπρόσωπος της Νέας Δημοκρατίας δεν εξάντλησε καν το χρόνο του στην κριτική προς την Κυβέρνηση?
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: «Ούκ εν τω πολλώ το ευ». 
ΦΛΩΡΟΣ ΚΩΝΣΤΑΝΤΙΝΟΥ: Πράγματι, «ούκ εν τω πολλώ το ευ». Αυτό είναι ένα αξίωμα, το οποίο πρέπει να σεβόμαστε. Θα πρέπει, λοιπόν, να δεχθούμε ότι λακωνίσατε με αυτά που είπατε. Εγώ θα ευχόμουν να ήταν έτσι, αλλά φοβούμαι ότι η πραγματική αιτία που είπατε λίγα είναι ότι δεν έχετε τι να πείτε απέναντι στα στοιχεία που ο Υπουργός παρέθεσε. Δεν θα κάνω βέβαια αυτήν τη στιγμή μια προσπάθεια να επαναλάβω αυτά τα στοιχεία και τους αριθμούς -αν χρειαστεί θα επανέλθω και εγώ- αλλά θα ήθελα να ξεκινήσω από κάποια πολιτικά ζητήματα που υπάρχουν ?ετέθησαν εν μέρει και από τον Υπουργό- και στα οποία πολιτικά θέματα η Νέα Δημοκρατία και ο Κοινοβουλευτικός της Εκπρόσωπος δεν απάντησαν. Θα επανέλθουμε, λοιπόν, και περιμένουμε να απαντήσετε είτε εδώ, είτε με άλλη ευκαιρία. 
Όπως γνωρίζετε, πέρυσι τέτοια εποχή έγινε ειδική συνεδρίαση του Υπουργικού Συμβουλίου σε ό,τι αφορά την τριτοβάθμια εκπαίδευση. Ελήφθη μία υπεύθυνη απόφαση από το Υπουργικό Συμβούλιο και από ανακοινώθηκε από τον Πρωθυπουργό, σε ό,τι αφορά την εξέλιξη της τριτοβάθμιας εκπαίδευσης για την επόμενη δεκαετία. Μέσα σ? αυτόν τον υπεύθυνο προγραμματισμό ανακοινώθηκαν το Πανεπιστήμιο της Πελοποννήσου, το ΤΕΙ της Δυτικής Μακεδονίας και διάφορα τμήματα σχολών πανεπιστημιακών ή ΤΕΙ σε όλη την Ελλάδα.
Θα περίμενε κανείς ότι απέναντι σ? αυτήν την υπεύθυνη στάση της Κυβέρνησης -που γι? αυτήν σήμαινε και πολιτικό κόστος, διότι γνωρίζετε ότι πάνω από τριακόσια αιτήματα περίπου υπήρχαν για δημιουργία τμημάτων σχολών ΤΕΙ και ΑΕΙ και αναγκαστικά μια υπεύθυνη Κυβέρνηση αυτό δεν μπορεί να το υλοποιήσει- και την ανάληψη του πολιτικού κόστους που αυτό σημαίνει ότι πήρε μία απόφαση και την ανακοίνωσε, ένα κόμμα υπεύθυνο όπως είναι η Αξιωματική Αντιπολίτευση να στηρίξει μια τέτοια προσπάθεια ή τουλάχιστον να έχει μια σωστή και εμπεριστατωμένη θέση για την πορεία της τριτοβάθμιας εκπαίδευσης στην επόμενη δεκαετία. 
Αυτό, κυρία Πρόεδρε, επιβάλλεται πολύ περισσότερο να γίνει για το λόγο ότι δεν είναι μόνο θέμα της Κυβέρνησης η πορεία και η γνώση την επόμενη δεκαετία, αλλά είναι σκέψεις, ακόμη αν θέλετε και αποφάσεις, οργάνων κορυφής της Ευρωπαϊκής ?Ενωσης για το πώς βλέπουν τη γνώση από εδώ και πέρα. Μάλιστα, θέλω να σας θυμίσω την απόφαση της Συνόδου της Λισσαβόνας ?και όχι μόνο της Συνόδου Κορυφής της Λισσαβόνας- όπου θέτει, ως στόχο για την Ευρωπαϊκή Ένωση, να γίνει η Ευρωπαϊκή Ένωση ο χώρος με την καλύτερη γνώση, τη δυνατότητα ανταγωνισμού στη γνώση την επόμενη δεκαετία. 
Αντί αυτού, αντί μιας τέτοιας υπεύθυνης στάσης από πλευράς Νέας Δημοκρατίας, τι ακούμε; Τι λέει η Νέα Δημοκρατία και μάλιστα σε δεσμευτικές θέσεις που εξαγγέλλει; Θα σταματήσει ?λέει- την αλόγιστη ανάπτυξη των ΤΕΙ πανελλαδικά. Δηλαδή, η απόφαση του Υπουργικού Συμβουλίου, η υπεύθυνη θέση της Κυβέρνησης ?όπως εξήγησα πριν- ονομάζεται αλόγιστη ανάπτυξη των ΤΕΙ και της τριτοβάθμιας εκπαίδευσης. Το ότι δηλαδή πολλές περιοχές που ζητούσαν δημιουργία τμημάτων, σχολών, ενδεχομένως και πανεπιστημίων ολόκληρων, δεν ικανοποιούνται, αυτό δεν είναι υπεύθυνο από πλευράς Κυβέρνησης, αλλά είναι υπεύθυνο από πλευράς Αξιωματικής Αντιπολίτευσης να λέει «θα τα σταματήσουμε αυτά». Και υπάρχουν συνάδελφοι που το υποστηρίζουν αυτό μέσα σ? αυτήν την Αίθουσα. 
Περιμένω από τη Νέα Δημοκρατία και από τον Κοινοβουλευτικό Εκπρόσωπο να απαντήσει.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κανείς δεν τα είπε αυτά που λέτε εσείς. 
ΦΛΩΡΟΣ ΚΩΝΣΤΑΝΤΙΝΟΥ: Με διακόπτετε και πάλι, κυρία Πρόεδρε, συμπίπτει να προεδρεύετε εσείς. Αυτό γίνεται συνέχεια όταν ομιλώ, χωρίς να έχω καμία διάθεση αντιδικίας ή να προκαλώ κάποιον συνάδελφο προσωπικά.
Αντιλαμβάνεστε όμως ότι όπως κι εγώ, που κατάγομαι από τη Δράμα, αναρωτιέμαι, έτσι και άλλοι συνάδελφοι άλλων περιοχών αναρωτιούνται, περισσότερο για την περιοχή από όπου κατάγονται αλλά και ως Βουλευτές, για όλη την πορεία της εκπαίδευσης. Δηλαδή τι σημαίνει κατάργηση της αλόγιστης εκπαίδευσης; Θα σταματήσουν να υπάρχουν τμήματα; Δεν θα δημιουργήσετε καινούργια τμήματα αν οψέποτε έρθετε στην κυβέρνηση;
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δεν θα δημιουργούμε τμήματα σε αποθήκες.
ΦΛΩΡΟΣ ΚΩΝΣΤΑΝΤΙΝΟΥ: Δεν δημιουργείτε τμήματα, μάλιστα.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Κεφαλογιάννη, έχετε δευτερολογία να απαντήσετε. Μη διακόπτετε.
ΦΛΩΡΟΣ ΚΩΝΣΤΑΝΤΙΝΟΥ: Η απάντηση, κυρία Πρόεδρε, είναι αυτή που εγώ πίστευα ότι θα δοθεί. Δεν θα δημιουργήσουν τμήματα αλόγιστα και μάλιστα?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Κωνσταντίνου, με συγχωρείτε, αλλά εσείς προκαλείτε τώρα τις απαντήσεις. Σας παρακαλώ. Αφήστε τα αλλεπάλληλα ερωτηματικά. 
ΦΛΩΡΟΣ ΚΩΝΣΤΑΝΤΙΝΟΥ: Μα, με διακόπτουν και φταίω εγώ, κυρία Πρόεδρε;
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Αυτά είναι σοφιστίες και ανηθικότητες.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Σας είπα ότι κακώς σας διακόπτουν, αλλά μην προκαλείτε και σεις τις διακοπές. 
ΦΛΩΡΟΣ ΚΩΝΣΤΑΝΤΙΝΟΥ: Ακούστε λοιπόν, κυρία Πρόεδρε, να πάμε στο δεύτερο που είναι ίσως θέμα που αποκαλύπτει τις θέσεις της Νέας Δημοκρατίας. 
Δεν θα πάμε ?λέει- σε καινούργια τμήματα αν δεν υπάρχει υποδομή. Πιστεύω ότι αυτή είναι η θέση σας. Να σας πω ένα παράδειγμα, κυρία Πρόεδρε. Στην Ορεστιάδα πριν από μερικά χρόνια δημιουργήθηκαν δύο πανεπιστημιακά τμήματα και πράγματι η υποδομή σε αυτή την ακριτική περιοχή δεν ήταν η άριστη που θα μπορούσε να υπάρχει. Τι θα έπρεπε να κάνει μια υπεύθυνη κυβέρνηση; Να δημιουργήσει πρώτα μια υποδομή από φοιτητικές εστίες, από σίτιση, από κτίρια, από εξοπλισμό, από επιστημονικό και άλλο προσωπικό και μετά να κάνει το τμήμα ή θα ξεκινούσε σιγά σιγά; Πρέπει να ξεκινάει σιγά σιγά για να κάνει τα τμήματα είτε πανεπιστημιακά είτε ΤΕΙ. Η απάντηση βεβαίως, κατά τη γνώμη μου, είναι ότι ξεκινούμε βήμα βήμα. Και η κριτική που θα πρέπει να ασκείται στην Κυβέρνηση δεν είναι γιατί δημιουργεί τα τμήματα, έστω και αν αντιμετωπίζουν δυσκολίες λειτουργίας, αλλά για το αν λειτουργεί αποτελεσματικά δημιουργώντας συν τον χρόνο καινούργιες υποδομές τέτοιες ώστε σύντομα τα τμήματα είτε ολοκληρωμένα πανεπιστήμια είτε πανεπιστημιακά τμήματα και ΤΕΙ να μπορούν να είναι σωστά, αποτελεσματικά και να παρέχουν τέτοιες συνθήκες ζωής και γνώσης του φοιτητή που να τον κάνουν άνθρωπο χρήσιμο, αποδοτικό και ανταγωνιστικό στην κοινωνία. 
Αν λοιπόν η επερώτηση, η συζήτηση ετίθετο έτσι τότε πιστεύω ότι θα ήταν διαφορετική και η θέση της Νέας Δημοκρατίας. Για να γίνω περισσότερο σαφής έρχομαι στα ερωτήματα ?επτά συγκεκριμένα- που θέτει η Νέα Δημοκρατία στην επερώτηση που συζητούμε σήμερα. 
Έχοντας μπροστά μου το κείμενο της επερώτησης και την απάντηση επίσης των αρμοδίων υπηρεσιών, έχω ένα ερώτημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επιτρέψτε μου να ολοκληρώσω, κυρία Πρόεδρε, τελειώνω.
Στο πρώτο ερώτημα της επερώτησής σας λέτε: «Δεν εξασφαλίστηκε μέχρι σήμερα η εξαγγελθείσα χρηματοδότηση 60 τρισεκατομμυρίων δραχμών για την πενταετία 2000-2001?» και συνεχίζεται η ερώτησή σας. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Σας αδικεί αυτό που λέτε?
ΦΛΩΡΟΣ ΚΩΝΣΤΑΝΤΙΝΟΥ: Μη διακόπτετε, κύριε συνάδελφε. Συνεχώς αυτήν τη δουλειά κάνετε.
Θέλω να απαντήσω με αυτά που λένε οι υπεύθυνες υπηρεσίες του Υπουργείου Παιδείας. Πού είδατε ότι δεσμεύτηκε η Κυβέρνηση για 60 τρισεκατομμύρια δραχμές δαπάνες?
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Δεν είναι τρισεκατομμύρια, κύριε συνάδελφε?
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Κεφαλογιάννη, σας παρακαλώ! Υπάρχει το Βήμα για να τα πείτε με άνεση. Αφήστε τον κ. Κωνσταντίνου να ολοκληρώσει.
ΦΛΩΡΟΣ ΚΩΝΣΤΑΝΤΙΝΟΥ: Με ενημερώνει ο κ. Κεφαλογιάννης ότι είναι τυπογραφικά λάθη αυτά και είναι 60 δισεκατομμύρια και όχι τρισεκατομμύρια.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Κύριε Κωνσταντίνου, ολοκληρώστε σας παρακαλώ.
ΦΛΩΡΟΣ ΚΩΝΣΤΑΝΤΙΝΟΥ: Να δεχθώ λοιπόν ότι είναι 60 δισεκατομμύρια, κύριε συνάδελφε. Σε ερωτήσεις που έχετε κάνει, έχετε πάρει απαντήσεις γι΄ αυτά τα ποσά και ο Υπουργός και σε ό,τι αφορά θέματα που έχουν σχέση με υποδομές σας είπε ότι οι δαπάνες για τις υποδομές σε σχέση με το 1993 αυξήθηκαν κατά 550%, την ίδια στιγμή που ο αριθμός των σπουδαστών στα ΤΕΙ αυξήθηκε κατά 101% με 102%.
Σε ό,τι αφορά το επιστημονικό προσωπικό, είναι σε εξέλιξη οι προσλήψεις ειδικού επιστημονικού προσωπικού. Ήδη από τις πεντακόσιες πενήντα θέσεις που έχουν προκηρυχθεί, έχει καλυφθεί ένας μεγάλος αριθμός. Το 2004 θα έχει προσληφθεί επιστημονικό προσωπικό για χίλιες διακόσιες θέσεις.
Κυρία Πρόεδρε, τελειώνω. Αντιλαμβάνομαι ότι υπερέβην το χρόνο. Όμως θέλω να πω ότι η τακτική του μηδενισμού, η προσπάθεια της Νέας Δημοκρατίας να ισοπεδώσει και να απορρίψει τα πάντα, δεν είναι η καλύτερη μέθοδος. Όσοι ζούμε στην περιφέρεια γνωρίζουμε τις δυσκολίες για να δημιουργηθεί ένα τμήμα ΤΕΙ. Τις ζήσαμε στη Δράμα και παντού. Όμως δεν μπορούμε να μηδενίζουμε τα πάντα και να λέμε ότι τίποτε δεν γίνεται, ότι η Κυβέρνηση δεν έχει προχωρήσει καθόλου, ότι οι φοιτητές ζουν σε απερίγραπτες συνθήκες. Δεν θα πω τις λέξεις που χρησιμοποιεί η Νέα Δημοκρατία σε ό,τι αφορά τα τμήματα ΤΕΙ.
Έτσι, λοιπόν, η Κυβέρνηση, με τις δαπάνες, αλλά κυρίως με τον προγραμματισμό, αποδεικνύει ότι η τριτοβάθμια εκπαίδευση και τα ΤΕΙ πηγαίνουν καλύτερα, αλλά πρέπει να συνεχίσουμε, για να πάνε ακόμη καλύτερα.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Χουρμουζιάδης, Κοινοβουλευτικός Εκπρόσωπος του Κομμουνιστικού Κόμματος Ελλάδας, έχει το λόγο.
ΓΕΩΡΓΙΟΣ ΧΟΥΡΜΟΥΖΙΑΔΗΣ: Ευχαριστώ, κυρία Πρόεδρε.
Θα μπορούσε κανείς με μία απλή φράση να τοποθετηθεί και να πιστεύει ότι συμμετείχε στη συζήτηση. Μετά το ν. 2916/2001, τα πράγματα στα ΤΕΙ δεν έχουν αλλάξει, κύριε Υφυπουργέ. Τώρα η Κυβέρνηση προσπαθεί με χρηματοδοτήσεις ή με μεταπτυχιακά προγράμματα να αλλάξει αυτήν την κατάσταση. Αν, όμως, περιοριζόταν κανείς σ? αυτήν τη διαπίστωση, ο κύριος Υπουργός, με τη γνωστή πυθαγόρεια γοητεία των αριθμών, θα απαντούσε και θα έπρεπε να είμαστε ικανοποιημένοι με τις απαντήσεις του.
Θα έλεγα ότι θα μπορούσε να συμφωνήσει κανείς με τα επτά σημεία, τα οποία συγκροτούν την επερώτηση των Βουλευτών της Νέας Δημοκρατίας, γιατί όλα έχουν άμεση σχέση με την αλήθεια. Όμως, θα μου επιτρέψουν οι αγαπητοί συνάδελφοι της Νέας Δημοκρατίας να πω ?κι αυτό δεν είναι αυθαίρετο- ότι και τα επτά ερωτήματα έχουν ένα βασικό χαρακτήρα περιγραφής και μάλιστα, θα έλεγα, εμπειρικής περιγραφής. 
Αυτά τα ερωτήματα «παλεύουν» με τους αριθμούς και με τις χρηματοδοτήσεις. Δεν είδα μέσα στο κείμενο της επερώτησης μία ουσιαστική παρέμβαση, ένα σχόλιο για το ότι τα ΤΕΙ δεν ανταποκρίνονται στις σύγχρονες ανάγκες της επιστήμης, δεν ανταποκρίνονται στις σύγχρονες ανάγκες της ελληνικής κοινωνίας, του ελληνικού λαού. Νομίζω ότι εκεί θα έπρεπε να στραφεί μία επερώτηση και να αποκαλύψει ότι πραγματικά τα ΤΕΙ δεν παίζουν το ρόλο ενός Ανώτατου Εκπαιδευτικού Ιδρύματος.
Αν, όμως, περιοριζόταν κανείς μόνο σ? αυτά τα δύο σχόλια, θα αποδείκνυε ότι τελικά η συζήτηση για τον κοινοβουλευτικό έλεγχο παίρνει ένα συνθηματολογικό χαρακτήρα. Δεν το πιστεύουμε αυτό και δεν θα ήθελα να το υποστηρίξω.
Για να οργανώσω την τοποθέτησή μου, θα έλεγα, κυρία Πρόεδρε, ότι τέσσερα είναι τα βασικά κεφάλαια που αυτήν τη στιγμή συγκροτούν την πραγματικότητα των ΤΕΙ. Το ένα κεφάλαιο αφορά τις χρηματοδοτήσεις, όχι απλώς για να αντιμετωπιστούν ανάγκες μόνο του προσωπικού ή κάποιων κατασκευαστικών υποδομών, αλλά λειτουργικές χρηματοδοτήσεις. Το λέω αυτό με την έννοια ότι θα έπρεπε πραγματικά να αντιμετωπίσουν τον εκσυγχρονισμό των ΤΕΙ, τον εκσυγχρονισμό των προγραμμάτων τους και των ερευνητικών τους προτάσεων και να μην είναι απλώς χρηματοδοτήσεις με τις οποίες θα μπορούσε ο Υπουργός ή ο Υφυπουργός Παιδείας με μία σειρά αριθμών και στατιστικών να ανατρέψει τα επερωτήματα. 
Αν, όμως, γινόταν μία ουσιαστικότερη συζήτηση για το τι καινούργιο φέρουν οι χρηματοδοτήσεις όσον αφορά την «ανωτατοποίηση» των ΤΕΙ, τότε θα μπορούσε κανείς να συμφωνήσει και με τους αριθμούς και με τις στατιστικές διαπιστώσεις.
Κυρία Πρόεδρε, το δεύτερο κεφάλαιο αφορά το επιστημονικό περιεχόμενο. Δεν ακούστηκε ως τώρα μέσα στην Αίθουσα το πού τείνει η «ανωτατοποίηση», σε ποια μεταμόρφωση των ΤΕΙ. Σε ποιο πεδίο επιστημονικής ανάγκης θα έπρεπε τελικά να τείνει η «ανωτατοποίηση»;
Τα προγράμματα εκσυγχρονίζονται, αποκτούν επιστημονικό αντικείμενο, ειδικότητες; Η ανθοκομία για παράδειγμα αντιστοιχεί σε μια επιστημονική ανάγκη; Το μακιγιάζ τελικά μπορεί να έχει μια θέση με τη μορφή που αυτή ασκείται ως ειδικότητα μέσα στην ανώτατη παιδεία;
Εγώ νομίζω ότι μια επερώτηση θα έπρεπε να ασχοληθεί με αυτά τα θέματα. Έχουμε επομένως την επιστημονική αναβάθμιση των ΤΕΙ μέσα από τα προγράμματα και ιδιαίτερα από την άσκηση και οργάνωση μεταπτυχιακών ερευνητικών προγραμμάτων. Κάτι που δεν έχει γίνει μέχρι σήμερα. 
Μας είπε ο κύριος Υπουργός ότι υπάρχουν προτάσεις κλπ. αλλά μέχρι τώρα δεν έχει γίνει τίποτα. ?ρα και στον τομέα των μεταπτυχιακών και ερευνητικών δραστηριοτήτων των ΤΕΙ δεν μπορούμε να πούμε ότι είναι δυνατόν να στηρίξουμε την ιδέα, το όραμα της ανωτατοποίησης. 
Ακόμη σε αυτόν τον τομέα θα μπορούσαμε να βάλουμε και το επαγγελματικό περιεχόμενο. Ακόμη εξακολουθεί η ασάφεια της επαγγελματικής ουσίας των αποφοίτων. Ξέρετε ίσως είναι πολύ ενδεικτικό και είναι η μοναδική φορά που θα αναφερθώ σε νούμερα, ότι στους τρεις εισαγόμενους ο ένας αποφοιτά. Γιατί στο δρόμο των σπουδών του όλο και κάθε μέρα συνειδητοποιεί το άσκοπο. Γιατί κανείς από τους αποφοίτους των ΤΕΙ μέχρι και σήμερα δεν έχει συνειδητοποιήσει τι ακριβώς είναι ο πτυχιούχος ενός ανώτατου ιδρύματος, ο πτυχιούχος ενός τεχνικού λυκείου; Γιατί έχουμε την πληροφορία ότι πολλοί απόφοιτοι των ΤΕΙ γράφονται και στα ΙΕΚ για να αποκτήσει ουσία το πτυχίο που είχαν πάρει από τα ΤΕΙ. 
?ρα και στον επαγγελματικό τομέα, κύριε Υφυπουργέ, υπάρχει αυτό το ερώτημα, τι ακριβώς είναι τα ΤΕΙ. Και αυτό φαίνεται μέσα από την καθημερινή πρακτική, δεν είναι ένα συμπέρασμα που βγαίνει από αντιπολιτευτική αυτήν τη στιγμή διάθεση. 
Έρχομαι στο προσωπικό. Μα είναι δυνατόν -οι πιο πολλοί εδώ μέσα είμαστε εκπαιδευτικοί- με ένα προσωπικό έκτακτο το οποίο δουλεύει με την απειλή της απόλυσης ή της μη ανανέωσης της σύμβασης που δουλεύει με την απειλή της αμισθίας να παραγάγει ένα εκπαιδευτικό έργο και μάλιστα επιπέδου; Διότι όλοι οι συνάδελφοι των ΤΕΙ μπαίνουν στην αίθουσα, κάνουν το μάθημά τους και τελειώνουν. Την ποιότητα αυτή όμως μπορούμε να την ελέγξουμε, αν πραγματικά είναι η ποιότητα που θα έπρεπε να έχει το εκπαιδευτικό έργο κάτω από την απειλή του έκτακτου; Πότε, κύριε Υφυπουργέ, θα λείψει αυτή η κατάρα του ωρομίσθιου, του αναπληρωτή και του έκτακτου από την εκπαίδευση; 
Εγώ πιστεύω ότι είναι βασικός λόγος για να μην πάνε τα πράγματα καλά, όχι μόνο στην ανώτατη εκπαίδευση αλλά και στη δευτεροβάθμια και πρωτοβάθμια. 
Το τελευταίο κεφάλαιο είναι η φοιτητική μέριμνα. Έχουμε άμεσες πληροφορίες ότι η φοιτητική μέριμνα χωλαίνει. Εστίες δεν υπάρχουν ή εκεί που υπάρχουν δεν επαρκούν, δεν αντιμετωπίζουν τις ανάγκες. Ξέρετε ότι έχουμε φοιτητές των ΤΕΙ με προσφυγικές σχεδόν ταλαιπωρίες, με ακριβά ενοίκια, με σπίτια που είναι ειδικά για φοιτητές που σημαίνει χαμηλή ποιότητα. 
Πότε, κύριε Υπουργέ, θα ολοκληρωθεί το πρόγραμμα των φοιτητικών εστιών; Και εκεί ακριβώς τα ποσά έχουν σημασία. Πρέπει να υπάρχουν γενναίες χρηματοδοτήσεις για να ξέρει ο φοιτητής των ΤΕΙ ότι έχει την εστία του. Είναι και αυτό ουσιαστικό στοιχείο της ουσίας της ανώτατης εκπαίδευσης. Ευχαριστώ. 
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Εισερχόμαστε στο στάδιο των δευτερολογιών.
Ο κ. Παπαδόπουλος έχει το λόγο.
ΜΙΧΑΛΗΣ ΠΑΠΑΔΟΠΟΥΛΟΣ: Κυρία Πρόεδρε, δυστυχώς μετά τη σημερινή συζήτηση είμαι πλέον απόλυτα σίγουρος ότι το Υπουργείο Παιδείας και η πολιτική του ηγεσία δεν έχει καμία επαφή με την πραγματικότητα. 
Και το λέγω αυτό διότι και σήμερα ακόμη ο κύριος Υπουργός προσπάθησε να παραπληροφορήσει και το Κοινοβούλιο, αλλά και τον ελληνικό λαό σε ό,τι έχει να κάνει με το πρόγραμμα της Νέας Δημοκρατίας, που πραγματικά, ενώ το τόνισα στην πρωτολογία μου για τις θέσεις τις οποίες έχουμε πάρει, προσπάθησε με το χειρότερο τρόπο να λασπολογήσει και να παραπληροφορήσει, ενώ αντίθετα δεν μίλησε καθόλου και δεν αναφέρθηκε σε κανένα από τα έγγραφα τα οποία κατέθεσα ούτε δηλαδή για το χάλι που έχει η Δημόσια Διοίκηση και δεν λειτουργούν οι υπηρεσίες και τα Υπουργεία, βγάζοντας ακόμα και χθες χαρτιά και πιστοποιητικά που ονομάζουν τα ΤΕΙ τεχνικές σχολές. 
Επίσης δεν είπε τίποτα για τα ζητήματα της χρηματοδότησης τα οποία έβαλα αλλά και για τον τρόπο με τον οποίο θα αυξηθεί η χρηματοδότηση, γιατί μειώθηκε η χρηματοδότηση σε πολλά σημεία στα ΤΕΙ, όσον αφορά τη σίτιση. Είπε ψέματα ότι δε μειώθηκε η χρηματοδότηση των συγγραμμάτων, ενώ αυτό ισχύει. Και πραγματικά δεν μπορώ να καταλάβω το εξής: 
Εμφανίστηκε σήμερα ο κύριος Υπουργός σαν να είναι Αντιπολίτευση. Δεν έχει καταλάβει το θεσμικό ρόλο που παίζουν οι επερωτήσεις. Σήμερα απολογήθηκε, ζήτησε από τη Νέα Δημοκρατία να δώσει εξηγήσεις και δεν κατάλαβε ότι στη διαδικασία αυτή η Αντιπολίτευση εγκαλεί το Υπουργείο Παιδείας και τον Υπουργό.
Νομίζω ότι δεν έχει κανένα δικαίωμα να συνεχίζει και να πειραματίζεται σε βάρος των νέων αυτής της χώρας γιατί για εμάς η παιδεία είναι μια εθνική υπόθεση. Και πιστεύω ότι ο μόνος τρόπος για να απεγκλωβισθεί η παιδεία από τα τεράστια αδιέξοδα που την έχει οδηγήσει η σημερινή Κυβέρνηση, είναι να εφαρμοσθεί πραγματικά αυτό το οποίο με λάθος τρόπο έχει διαβάσει ο κύριος Υπουργός, δηλαδή το πρόγραμμά μας. 
Δεν πρέπει να ξεχνάμε ότι η παιδεία έχει ως κυρίαρχο σκοπό τη διάπλαση ελεύθερων, υπεύθυνων, δημοκρατικών πολιτών, πολιτών δημιουργικών με κοινωνικότητα και αίσθημα ευθύνης αλλά και πνευματική, συναισθηματική και αισθητική καλλιέργεια στη γνώση. Με την παιδεία θεμελιώνονται και προάγονται η ανθρωπιστική καλλιέργεια, το ερευνητικό πνεύμα, οι γνώσεις, οι δεξιότητες, ενώ σήμερα, με το πρόγραμμα το οποίο εφαρμόζει το Υπουργείο Παιδείας γίνεται ακριβώς το αντίθετο.
Χιλιάδες απόφοιτοι δεκαεπτά ειδικοτήτων και οι οικογένειές τους έχουν αφεθεί στην τύχη τους, διότι στερούνται επαγγελματικά δικαιώματα. Ακόμα, λίγες μέρες πριν εκδοθεί η απόφαση του Συμβουλίου της Επικρατείας, σύμφωνα με την οποία το ΤΕΕ υποχρεούται να εγγράψει ως μέλη του και να δώσει άδεια ασκήσεως επαγγέλματος στους αντίστοιχους πτυχιούχους των ΤΕΙ, μηχανικούς δηλαδή τριετούς φοίτησης των πανεπιστημίων της Ευρωπαϊκής Ένωσης που έρχονται να ασκήσουν επάγγελμα στην Ελλάδα, οι Έλληνες μηχανικοί των ΤΕΙ στερούνται στα περισσότερα τμήματα παντελώς επαγγελματικών δικαιωμάτων, ενώ πρόσφατα θα σας θυμίσω ότι το Δ΄ Τμήμα του Συμβουλίου της Επικρατείας ζήτησε την ακύρωση του προεδρικού διατάγματος 318/94 που αφορά τα επαγγελματικά δικαιώματα των τμημάτων ΤΕΙ, αγνοώντας παντελώς το ν.2916.
Κυρίες και κύριοι συνάδελφοι, πιστεύω ότι το Υπουργείο Παιδείας προσπάθησε να υποβαθμίσει τη συγκεκριμένη επερώτηση, γιατί ούτε μπορεί, αλλά κυρίως δεν θέλει να δώσει λύση στα χρόνια προβλήματα των ΤΕΙ. Και αυτό αποδεικνύεται από την πρακτική την οποία ακολουθεί.
Η Νέα Δημοκρατία δεν ανέχεται πλέον αυτήν την παραπλάνηση και την κατάφωρη αδικία που γίνεται σ΄ ένα μεγάλο ποσοστό νέων της Ελλάδος που σπουδάζουν στα ΤΕΙ. Εμείς πιστεύουμε ότι τα ΤΕΙ χρειάζονται και φιλοδοξούμε να έχουν ουσιαστικές ευκαιρίες εξέλιξης και αναβάθμισης σε σχολές, σε σπουδαστές, σε καθηγητές, καλύτερο επίπεδο για όλους τους συντελεστές της εκπαίδευσης και περισσότερες ευκαιρίες απασχόλησης για τους αποφοίτους των ΤΕΙ. Να χρηματοδοτήσει, να στηρίξει επαρκώς όλα τα ΤΕΙ της χώρας, προκειμένου να τους δώσει το χρόνο και τα οικονομικά μέσα να βελτιωθούν. Αυτό λέμε στο πρόγραμμά μας. Δε λέμε τίποτα παραπάνω. Και βέβαια θέλουν καινούργια προγράμματα σπουδών, θέλουν ακαδημαϊκά προσόντα για το διδακτικό προσωπικό, θέλουν ενισχυμένα συγγράμματα στις βιβλιοθήκες τους, θέλουν πρόσβαση στην ηλεκτρονική τράπεζα δεδομένων.
Είναι γεγονός ότι ο κύριος Υπουργός προσπάθησε για άλλη μια φορά να λασπολογήσει και να αποπροσανατολίσει τη συζήτηση μιλώντας για την ίδρυση νέων τμημάτων.
Θέλω να το διευκρινίσω για μια, αλλά το είπα και στην πρωτολογία μου ότι η Νέα Δημοκρατία και στο πρόγραμμά της, αλλά και σε όλες τις δηλώσεις της και όλοι οι συνάδελφοι Βουλευτές ποτέ, μα, ποτέ δεν μιλήσαμε και δεν είπαμε ότι δεν θέλουμε να ιδρυθούν νέα τμήματα ή παραρτήματα των ΤΕΙ σε διάφορες περιοχές της χώρας.
Και εγώ θέλω στο νομό μου, στην Πτολεμαΐδα, να υπάρχει παράρτημα ΤΕΙ και βεβαίως στα Γρεβενά θα θέλουν παράρτημα ΤΕΙ. Ποιο παράρτημα όμως; Το παράρτημα το οποίο γράφεται μέσα το μηχανογραφικό και σήμερα δεν υπάρχει απολύτως τίποτα; Το παράρτημα με το οποίο εμπαίζουν την κοινωνία του Νομού Γρεβενών χωρίς να έχει δημιουργηθεί η παραμικρή υποδομή, όταν προχθές μόλις ξεκίνησαν οι διαδικασίες για να κτιστεί το κτήριο; Μήπως ξεχνάμε τα έργα τα οποία γίνονται ; Η Εγνατία από την Κοζάνη μέχρι τα Γρεβενά έκανε δέκα χρόνια για να γίνει; Θα γίνει μέσα σ΄ ενάμιση μήνα το ΤΕΙ στα Γρεβενά, για να μπορέσει να λειτουργήσει στις αρχές Σεπτεμβρίου; Είναι δυνατόν; Σε ποιους απευθύνονται; Έχει την εντύπωση το Υπουργείο Παιδείας ότι μιλά σε ανθρώπους που δεν ξέρουν ή δεν βλέπουν την πραγματικότητα; ΄Αρα μάλλον ο Υπουργός Παιδείας και η πολιτική του Υπουργείου είναι τέτοια που δεν ξέρει και δεν κατανοεί την πραγματικότητα.
Κυρίες και κύριοι συνάδελφοι, είναι δυνατόν να μιλάμε για ανωτατοποίηση των ΤΕΙ τη στιγμή που δεν έχουν το δικαίωμα οργάνωσης αυτόνομων μεταπτυχιακών και δεν έχουν το δικαίωμα της βασικής και εφαρμοσμένης έρευνας; Δεν μπορούμε να μιλάμε για ανώτατα ΤΕΙ τη στιγμή που δεν έχουν καθοριστεί επαγγελματικά δικαιώματα δεκαεπτά ειδικοτήτων, όπου χρειάζεται διάλογος και είναι ένα θέμα που θα έπρεπε μέσα στο πρώτο χρόνο της κυβερνητικής θητείας να έχει λήξει, εάν θέλαμε να είναι αξιόπιστοι και σοβαροί και ως ελληνικό Κοινοβούλιο και ως Υπουργείο Παιδείας. 
Η εθνική διάσταση της παιδείας για μας αποτελεί μία πολιτική χωρίς πολιτικές σκοπιμότητες και αυτό κάνουμε. Θέλει διαύγεια σταθερότητα στόχων και σκοπών, ελευθερία επιλογών και επάρκεια πόρων, προσώπων και καταστάσεων. Μέσα σ΄ ένα περιβάλλον διυπουργικού ανταγωνισμού δεν μπορεί άλλο να συνεχίζεται αυτή η κατάσταση. Εμείς θέλουμε ποιότητα, αξιολόγηση και πόρους. Είναι οι βασικοί άξονες της εκπαιδευτικής μας πολιτικής. Επιλέγουμε να επενδύσουμε κατά προτεραιότητα στη γνώση και αυτό κάναμε, να δημιουργήσουμε ένα αναβαθμισμένο εκπαιδευτικό σύστημα στην πράξη και όχι στα χαρτιά, όπως κάνει το Υπουργείο Παιδείας, εκπαίδευση που να μπορεί να ανταποκριθεί στα όνειρα και στις φιλοδοξίες των νέων μας. Το μόνο καλό που μπορείτε να προσφέρετε εσείς σ΄ αυτόν τον τόπο είναι να λήξει η Κυβέρνηση τη θητείας της, διότι έτσι, όπως αυτή συνεχίζεται, το μόνο το οποίο κάνει είναι να διογκώνει και να διαιωνίζει τα προβλήματα τα οποία υπάρχουν.
Και βέβαια ήταν εκπληκτική η αναφορά του Υπουργού όσον αφορά το θέμα του ΔΙΚΑΤΣΑ. Προφανώς ούτε τα Πρακτικά έχει διαβάσει ούτε θυμάται τι έλεγε πριν από ένα χρόνο. Διότι, όταν εμείς αναφέραμε τη διαφθορά που είχε επικρατήσει μέσα στο ΔΙΚΑΤΣΑ, όταν οι συνάδελφοι και ο κ. Σπηλιόπουλος μιλούσαν για τα έκτροπα τα οποία γίνονταν, ο κύριος Υπουργός θα διαβάσετε στα Πρακτικά της Βουλής ότι λέει πως είναι ένα αδιάβλητο σύστημα, ότι οι διαδικασίες ελέγχονται, ότι το Υπουργείο Παιδείας εγγυάται για τη φερεγγυότητα και αξιοπιστία των εξετάσεων αυτών. 
Πριν από λίγο καιρό αναγκάστηκε να πει τελείως διαφορετικά πράγματα. Ξέρετε γιατί; Ο πρώτος λόγος ήταν γιατί θα έβγαινε στον αέρα το σκάνδαλο για το ΔΙΚΑΤΣΑ και θα ήταν υποχρεωμένος να απολογηθεί. Πριν απολογηθεί ο ίδιος για την ανικανότητα της διαχείρισης των διαδικασιών στο ΔΙΚΑΤΣΑ, αναγκάστηκε να τους στείλει στον εισαγγελέα. 
( Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Κυρίες και κύριοι συνάδελφοι, για μας η παιδεία αποτελεί προτεραιότητα, για μας τα ΤΕΙ πρέπει να είναι ανώτατα όχι ονομαστικά, όπως φαίνεται μέχρι σήμερα με το νομοσχέδιο το οποίο έγινε. Εμείς θέλουμε μία ουσιαστική εκπαίδευση για τους νέους αυτής της χώρας. 
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κ. Ταλιαδούρος. 
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Εγώ δεν θα δευτερολογήσω, κύριε Πρόεδρε; 
ΠΡΟΕΔΡΕΥΩΝ (Παναγιώτης Σγουρίδης): Καλύψατε τη δευτερολογία σας. Ξέρω τι λένε τα χαρτιά. Scripta manent. Εντάξει, θα σας δώσω ένα λεπτό.
Ορίστε, κύριε Ταλιαδούρε.
ΣΠΥΡΙΔΩΝ ΤΑΛΙΑΔΟΥΡΟΣ: Κύριε Πρόεδρε, ο κύριος Υπουργός στην ομιλία του προσπάθησε επιμελώς να αποφύγει τον πυρήνα της κριτικής μας, ότι δηλαδή η Κυβέρνηση, παρά τις προ διετίας εξαγγελίες της, δεν κατόρθωσε να δημιουργήσει στα ΤΕΙ τις προϋποθέσεις για ουσιαστική αναβάθμιση της παρεχόμενης εκπαίδευσης, η οποία θα οδηγήσει τα ΤΕΙ ουσία και όχι τύποις στην ανώτατη βαθμίδα της εκπαίδευσης και αυτό, γιατί η χρηματοδότηση είναι ελλιπής και πάντως κατώτερη των εξαγγελιών και των αναγκών, γιατί οι ελλείψεις σε υποδομή, σε εργαστήρια, σε διδακτικό, διοικητικό και τεχνικό προσωπικό είναι μεγάλες και δεν έχουν καλυφθεί και γιατί οι προϋποθέσεις για αυτόνομη έρευνα και αυτόνομες μεταπτυχιακές σπουδές δεν υπάρχουν και ούτε μπορεί να υπάρξουν με το σύστημα το οποίο εισήγαγε η Κυβέρνηση. 
Δεύτερον, ο κύριος Υπουργός ή δεν αντιλαμβάνεται ή παραποιεί σκόπιμα τις θέσεις και τις προτάσεις της Νέας Δημοκρατίας. Και τούτο γιατί τα ερωτήματα που τίθενται είναι: Θέλουμε ιδρύματα στα χαρτιά ή θέλουμε ιδρύματα στην ουσία; Θέλουμε ιδρύματα που να παρέχουν ουσιαστική μόρφωση ή να παρέχουν τυπική μόρφωση; Θέλουμε τους αποφοίτους τους να απορροφώνται από την αγορά εργασίας ή να παραμένουν άνεργοι στο ταμείο ανεργίας; Θέλουμε να υπάρχει ένα ράβε-ξήλωνε στην ίδρυση των ΤΕΙ και των πανεπιστημίων ή θέλουμε έναν προγραμματισμό; Εδώ είναι το ερώτημα.
Χαρακτηριστική περίπτωση του ράβε-ξήλωνε είναι και το ΤΕΙ του Ληξουρίου που ο κύριος Υπουργός ανακοίνωσε ότι μεταφέρεται στην Αθήνα. Υπήρξαν παρεμβάσεις τοπικών παραγόντων και του τοπικού Υφυπουργού, του κ. Καλαφάτη, με σύσκεψη που πραγματοποίησε για να αλλάξει και υπάρχουν και διαμαρτυρίες πολλών εκεί τοπικών παραγόντων, σπουδαστών, γονέων κλπ.
Το ερώτημα είναι: Έτσι φτιάχνουμε τα ιδρύματα; Τη μία μέρα λέμε ότι τα ιδρύουμε, μετά από δύο χρόνια λέμε ότι τα καταργούμε και μετά από μερικές ημέρες, λόγω παρέμβασης τοπικού Υφυπουργού, λέμε ότι τα επανιδρύουμε; Αυτός είναι ο προγραμματισμός; Αυτό είναι το ράβε-ξήλωνε που η Νέα Δημοκρατία καταγγέλλει και φαίνεται ότι δεν το έχει αντιληφθεί ο κύριος Υπουργός.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σαλμάς έχει το λόγο.
ΜΑΡΙΟΣ ΣΑΛΜΑΣ: Κύριε Πρόεδρε, κύριοι συνάδελφοι, σήμερα θυμήθηκα κάτι κουρδιστά παιχνιδάκια, κάτι τυμπανιστές μικρούς που όταν πέφτουν οι μπαταρίες ούτε να κλείσουν τα τύμπανα δεν θυμούνται. Αυτό μου θύμισε και ο Υπουργός και ο Κοινοβουλευτικός Εκπρόσωπος που δεν μπορούν να αρθρώσουν πολιτικό λόγο και πολιτικές πειστικές απαντήσεις. 
Κύριε Υπουργέ, ποιον κοροϊδεύετε; Να σας θυμίσω τώρα για την παιδεία συγκεκριμένα θέματα; Προεκλογικά ο Πρωθυπουργός κ. Σημίτης στην πλατεία του Αγρινίου: «Θα ιδρύσω αυτόνομο πανεπιστήμιο στην Αιτωλοακαρνανία». Δύο χρόνια μετά τίποτα. Αυτή είναι η ανάπτυξη των πανεπιστημιακών ιδρυμάτων; Αυτό εννοούμε εμείς όταν λέμε αλόγιστη. Εσείς όπου θυμάστε, φτιάχνετε εκπαιδευτικά ιδρύματα. Στα χαρτιά βεβαίως. Διότι για παράδειγμα το ΤΕΙ της Ναυπάκτου, το οποίο εμείς θέλουμε, το θυμηθήκατε ένα χρόνο πριν τις εκλογές για να το χρησιμοποιήσετε προεκλογικά. Και πότε θα λειτουργήσει; Το 2007, την επόμενη ή την μεθεπόμενη κυβέρνηση. Και πού θα λειτουργήσει, αφού ακόμα δεν έχετε καθορίσει τι αντικείμενο θα έχει, αφού ακόμη δεν έχετε ξεκινήσει να δημιουργείτε υποδομή; 
Σε απάντησή του ο Υπουργός πέρσι, το 2002, μου είπε «το ιδρύουμε στα χαρτιά το ΤΕΙ και μέχρι του χρόνου το Μάιο θα ξεκινήσουμε». Τώρα έχουμε Ιούλιο και τίποτα δεν έχει ξεκινήσει. Ούτε καν ξέρουμε τι συγκεκριμένα θα κάνετε. 
Ερωτούμε τον κύριο Υπουργό τι θα γίνει με το πανεπιστήμιο του Αγρινίου, που δεν το κάνετε. Λέει «θα κάνουμε δύο νέες σχολές». Ποιες νέες σχολές; Αφού στα μηχανογραφικά μέχρι και φέτος δεν έχει υπάρξει τίποτα. ?ρα η τετραετία σας πέρασε και τίποτα δεν λειτουργήσατε. Για ποιους τα εγγράφετε; Για τους επόμενους; Εμείς ξέρουμε τι θα κάνουμε. Δεν θέλουμε να μας υποδείξετε εσείς τι θα κάνουμε. Εσείς πείτε μας τι κάνατε την τετραετία. 
Σας είπα βεβαίως και για τα επαγγελματικά δικαιώματα των ΤΕΙ δεκαεπτά ειδικοτήτων. Απάντηση δεν πήραμε. Και βεβαίως δεν θα πάρουμε απάντηση, γιατί σας είπα ότι βγήκαν οι πρώτοι απόφοιτοι από τις σχολές του Αγρινίου. Και σε απάντησή του ο Υπουργός ακούστε τι μου λέει. Μιλώ για τις δύο ανώτατες σχολές του Αγρινίου. Μου λέει: «Για να υπάρξει, με βάση την έννοια των ανωτέρω διατάξεων προκειμένου να εκδοθούν κάποια προεδρικά διατάγματα και να ρυθμιστούν τα θέματα επαγγελματικής κατοχύρωσης των τμημάτων της Σχολής Διαχείρισης Φυσικών Πόρων και Επιχειρήσεων του παραρτήματος Αγρινίου του Πανεπιστημίου Ιωαννίνων, θα πρέπει να υπάρξει σχετική γνώμη της Συγκλήτου του ως άνω ιδρύματος και σχετική προς αυτή εισήγηση των γενικών συνελεύσεων των αντίστοιχων τμημάτων και τέλος σχετική γνώμη του Συμβουλίου Ανώτατης Παιδείας. Μέχρι στιγμής δεν έχουν υποβληθεί στην υπηρεσία μας οι σχετικές προτάσεις.» 
Για ποιο Συμβούλιο Ανώτατης Παιδείας μιλάτε, κύριε Υπουργέ; Συνεδρίασε ποτέ; Υπάρχει; Ποιον περιπαίζετε; Σε ποιον απαντάτε με αυτόν τον τρόπο; Είναι σοβαρός κοινοβουλευτικός έλεγχος η διαδικασία αυτή; Και όταν στη συνέχεια της ίδιας ερώτησης μου απαντά για τις φοιτητικές εστίες του Αγρινίου, μου λέει ότι δεν περιλαμβάνεται στο πρόγραμμα του Πανεπιστημίου Ιωαννίνων. Μα, πώς θα χρηματοδοτηθεί, αφού οι σχολές του Αγρινίου υπάγονται στο Πανεπιστήμιο Ιωαννίνων και μέσω ΠΕΠ δεν μπορεί να χρηματοδοτηθεί; Δεν μπορούν τα Γιάννενα να χρηματοδοτηθούν από το ΠΕΠ Δυτικής Ελλάδος. Το ίδιο λάθος πάτε να κάνετε και με το ΤΕΙ της Ναυπάκτου. Να το εντάξετε στην Πάτρα. Δεν μπορεί η Νομαρχία Αιτωλοακαρνανίας να χρηματοδοτήσει το ΤΕΙ της Πάτρας.
ΠΡΟΕΔΡΕΥΩΝ (Παναγιώτης Σγουρίδης): Ο κ. Σπηλιόπουλος έχει το λόγο για δύο λεπτά.
ΑΝΑΣΤΑΣΙΟΣ ΣΠΗΛΙΟΠΟΥΛΟΣ: Δύο λόγια μόνο θα πω, κύριε Πρόεδρε.
Κατ? αρχάς να εκφράσω τη λύπη μου για την αποχώρηση του Υπουργού και να πω ότι με την ομιλία του επιβεβαίωσε αυτά που είπα και στα οποία θα προσθέσω πως μου θυμίζει το παράδειγμα μονίμως του καλόγερου, ο οποίος βαφτίζει το κρέας νηστίσιμο και το τρώει. 
Μονίμως ωραιοποιεί μια κατάσταση, η οποία είναι τραγική. Υπάρχουν προβλήματα, βεβαίως έχουν γίνει βήματα, αλλά αυτή η τακτική δεν προσφέρει υπηρεσίες, δεν υπηρετεί τον ευαίσθητο χώρο της παιδείας. Και κάποτε θα πρέπει να τα καταλάβει ο κ. Ευθυμίου. Είναι καλό να θέλει να εκλεγεί Βουλευτής, αλλά καλύτερο είναι να ασχοληθεί και με τα υπαρκτά, τα ουσιαστικά προβλήματα της παιδείας. Και ένα απ? αυτά είναι και τα συσσωρευμένα προβλήματα των ΤΕΙ.
Είχα αναφερθεί στο θέμα της μη αναγνώρισης μεταπτυχιακών τίτλων που αποκτώνται από σπουδαστές των ΤΕΙ σε ξένες χώρες ως ένα σημείο απαξιωτικό των εκπαιδευτικών αυτών ιδρυμάτων. Και είπα στον κύριο Υπουργό ότι όλη αυτή η ιστορία συνδέεται με τον τρόπο που λειτουργούσε αυτό το φαύλο ΔΙΚΑΤΣΑ. Και περίμενα απάντηση. 
Είπα ?και επαναλαμβάνω- ότι αντί το ΔΙΚΑΤΣΑ να ασχοληθεί με τα ζητήματα αυτά, της αναγνώρισης τίτλων σπουδών που αποκτώνται από ελληνόπουλα στο εξωτερικό, σε συνεργασία με άθλια κυκλώματα έναντι αδρής αμοιβής με τη συμμετοχή της διευθύντριας και υπαλλήλων του κάνει αυτά που κάνει. Και όταν εγώ τα έλεγα αυτά, πριν από ένα χρόνο και έδινα ονόματα στον Υπουργό και για το φροντιστήριο και για τους απατεώνες, με τους οποίους συναλλάσσονται και η διευθύντρια και υπάλληλοι του ΔΙΚΑΤΣΑ, μου έλεγε να πάω στον εισαγγελέα. Και το πετούσε το χαρτί για να έρθει μετά από ένα χρόνο, μετά τις αποκαλύψεις προς τιμήν του νέου προέδρου του ΔΙΚΑΤΣΑ, να παριστάνει σε όλους μας τον βεληγκέκα. Αυτά είναι φαιδρά πράγματα.
Αυτό ήταν το ΔΙΚΑΤΣΑ. Απ? αυτό το ΔΙΚΑΤΣΑ περιμέναμε, κύριε Υπουργέ, να αναγνωρίσει τίτλους σπουδών των παιδιών μας που αποκτώνται στο εξωτερικό; Σ? αυτά τα ζητήματα θέλουμε απαντήσεις. Δεν ασχολείστε με τα ζητήματα της παιδείας. Μόνο με το περιτύλιγμα, με το επικάλυμμα, με τη δημιουργία εντυπώσεων. 
Γι? αυτό και σας είπαμε ότι η ανωτατοποίηση των ΤΕΙ είναι διαπιστωτική, είναι ονομαστική, δεν είναι ουσιαστική. Αυτό αποδεικνύεται. Και δεν τα λέμε εμείς, που μονίμως μας αμφισβητείτε. Αμφισβητείτε τα προγράμματά μας χωρίς να τα διαβάσετε, τα κρίνετε πριν ακόμα τα καταθέσουμε, έρχεστε εδώ και λέτε ανακρίβειες ή τα παρουσιάζετε αποσπασματικά για να δημιουργήσετε εντυπώσεις και εξαφανίζεστε. Αυτή δεν είναι τακτική, δεν είναι προσφορά στον ευαίσθητο χώρο της παιδείας. Σοβαρευτείτε κάποτε.
Αυτά ήθελα να πω.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κύριος Υπουργός.
ΝΙΚΟΛΑΟΣ ΓΚΕΣΟΥΛΗΣ (Υφυπουργός Εθνικής Παιδείας και Θρησκευμάτων): Κύριοι συνάδελφοι, εγώ θα ξεκινήσω την ομιλία μου ευχαριστώντας όλους που επιλέξατε το Υπουργείο Παιδείας να καταθέσετε αυτήν την επερώτηση. Να σας πω ότι με χαροποιεί, γιατί μου δίνετε τη δυνατότητα να κάνουμε εδώ, στην Εθνική Αντιπροσωπεία, έναν απολογισμό του τι έχει γίνει, να αναδείξουμε και να δούμε τα προβλήματα, όπου υπάρχουν, και να καταθέσουμε τις απόψεις μας και τις ιδέες μας, όπως έχετε εσείς και τις καταγράφετε ως κόμμα και το κάθε κόμμα εδώ στην Εθνική Αντιπροσωπεία.
Βέβαια η επικριτική σας στάση απέναντι στην Κυβέρνηση για το θέμα των τεχνολογικών ιδρυμάτων έχει κάποια χαρακτηριστικά υποκριτικής συμπεριφοράς. Αυτό φαίνεται τόσο από τοποθετήσεις που κάνουν τα στελέχη της Νέας Δημοκρατίας και εδώ, στην Εθνική Αντιπροσωπεία, αλλά και στα μέσα ενημέρωσης όσο και από το ίδιο το πρόγραμμα της Νέας Δημοκρατίας. Και τα τεχνολογικά ιδρύματα τα αντιμετωπίζει με μία πλήρη αμφισβήτηση, με μία απόρριψη πολλές φορές και με μία περιφρόνηση που δεν δίστασε και σήμερα να το κάνει.
Χαίρομαι, λοιπόν, που θα μας δοθεί η ευκαιρία ?και μας δόθηκε- να κάνουμε αυτήν την κουβέντα.
Λέει η Αξιωματική Αντιπολίτευση ότι δημιουργεί πανικό το πρόβλημα της Νέας Δημοκρατίας στο ΠΑΣΟΚ και στην Κυβέρνηση. Θέλω να τους διαβεβαιώσω ότι δεν δημιουργεί κανένα πανικό σε μας. Θα έλεγα ότι δημιουργεί πανικό στην ακαδημαϊκή και εκπαιδευτική κοινότητα για όσα γράφονται και λέγονται. Σε μας κανέναν.
Η δικιά σας αλήθεια ειπώθηκε. Μιλάτε για τα τεχνολογικά ιδρύματα, τα οποία θέλετε, όταν και αν έρθετε ποτέ στην εξουσία, να αξιολογήσετε, να αποτυπώσετε τις επιδόσεις τους και μετά να συζητήσουμε για όλα τα υπόλοιπα. Και πράγματι σήμερα η κριτική γίνεται -και καλώς γίνεται- για το πόσο προχώρησε ο νόμος αυτός, που στόχευε πραγματικά στην ανωτατοποίηση.
Θέλω να κάνω και μία άλλη παρατήρηση. Το κόμμα της Αξιωματικής Αντιπολίτευσης έχει δημόσια τοποθετηθεί μέσα από το πρόγραμμά του, λέγοντας ότι δεν θέλει τη διεύρυνση των πανεπιστημιακών και τεχνολογικών σπουδών, όπως την αποφάσισε η Κυβέρνηση στο Υπουργικό Συμβούλιο με την ανάπτυξη τμημάτων, σχολών, τεχνολογικών ιδρυμάτων και πανεπιστημίων. 
Η αντίφαση που θέλω να επισημάνω είναι η εξής. Ενώ η θέση του κόμματος της Αξιωματικής Αντιπολίτευσης είναι αυτή, τα μέλη της Νέας Δημοκρατίας και συγκεκριμένα Βουλευτές που είναι σήμερα εδώ, διεκδικούν για την περιοχή τους ένα τμήμα, μια σχολή είτε πανεπιστημιακή είτε τεχνολογική. 
Τι λέει σήμερα η Νέα Δημοκρατία; Δεν αναγνωρίζει και σήμερα την ανωτατοποίηση. 
Ποια είναι η περιγραφή που κάνει η Αξιωματική Αντιπολίτευση; Παρακολουθώντας όλες τις ομιλίες μέχρι τώρα και έχοντας μια ιδέα από το δημόσιο λόγο της Νέας Δημοκρατίας από τα Μέσα Μαζικής Ενημέρωσης, η φωτογραφία που έχω μπροστά μου, απ? όλα όσα άκουσα είναι ότι τα ΤΕΙ αποτελούν εγκαταλελειμμένα κτήρια με σπασμένα τζάμια και ένα μαυροπίνακα. Περίπου αυτό περιγράφηκε ως τεχνολογικό ίδρυμα από τη μεριά της Αξιωματικής Αντιπολίτευσης. 
Ε, λοιπόν, αυτή η εικόνα δεν ανήκει στη σημερινή πραγματικότητα. Δεν ανήκει στην προσπάθεια και στο αποτέλεσμα τόσο της Κυβέρνησης και του Υπουργείου Παιδείας όσο και εκείνων που δουλεύουν στα τεχνολογικά ιδρύματα, αγωνίζονται και προσφέρουν. Αυτή η εικόνα δεν είναι η εικόνα της αλήθειας.
Θα συμφωνήσω μαζί σας ότι αυξήσαμε και συγκεκριμένα διπλασιάσαμε τον αριθμό των φοιτητών στα τεχνολογικά μας ιδρύματα. Είναι αλήθεια. Το κάναμε και ήταν συνειδητή μας πολιτική επιλογή, γιατί θελήσαμε και το επιτύχαμε να υπονομεύσουμε τη φοιτητική μετανάστευση, που είχε η χώρα μας και μας έκανε πρωταθλητές σε όλη την Ευρωπαϊκή Ένωση. Τη μεγαλύτερη φοιτητική μετανάστευση την έχει η Ελλάδα. Επιλέξαμε να αυξήσουμε, να αναπτύξουμε και να διευρύνουμε την τριτοβάθμια εκπαίδευση στη χώρα μας ?όχι σε βάρος της ποιότητας- αναζητώντας θέσεις για τα παιδιά μας στην Ελλάδα και όχι στο εξωτερικό, πράγμα που σημαίνει οικονομική και κοινωνική αιμορραγία, που σημαίνει για την κάθε οικογένεια ένα δυσβάσταχτο οικονομικό πρόβλημα, έχοντας το παιδί της στο εξωτερικό, συν την αγωνία όταν αυτό απουσιάζει, πολλές φορές σε πανεπιστήμια αμφιβόλου ικανότητας. 
Εμείς επιλέξαμε την ανάπτυξη, τη διεύρυνση και την αναβάθμιση της τριτοβάθμιας εκπαίδευσης στην Ελλάδα, υπονομεύοντας τη φοιτητική μετανάστευση. 
Είναι επίσης αλήθεια αυτό που είπατε ότι ανωτατοποιήσαμε τα τεχνολογικά ιδρύματα. Σ? αυτήν την ανωτατοποίηση υπάρχουν και δυσκολίες. Όμως, τολμήσαμε και τολμούμε, γιατί έχουμε ευθύνη και συνέπεια, όταν ασχολούμαστε με τα θέματα της παιδείας. Τολμήσαμε, γιατί για να κάνεις κάτι καινούργιο, θα συναντήσεις δυσκολίες, θα υπάρχουν προβλήματα, θα υπάρχουν αντιξοότητες, θα υπάρχουν αυτοί οι οποίοι αντιστέκονται, γιατί φοβούνται, μιας και το καινούργιο δημιουργεί φοβίες. Παρ? όλα αυτά, την προσπάθεια την κάναμε και ας υπάρχουν δυσκολίες.
Θα ήθελα εδώ, πριν μπω στα επιμέρους ζητήματα και απαντήσω στα θέματα που θέσατε, να επισημάνω κάτι που πιστεύω βαθιά. Όπως είναι δύο ειδών τα προβλήματα που συναντά κανείς στη ζωή, δύο ειδών είναι και τα προβλήματα στην εκπαίδευση. Είναι τα προβλήματα κρίσης που προκύπτουν, όταν ένας οργανισμός, μία δραστηριότητα, μια ενέργεια βρίσκεται σε υποχώρηση, σε αποδιάρθρωση, σε διάλυση και είναι και τα προβλήματα ανάπτυξης, βελτίωσης, εκσυγχρονισμού και ανωτατοποίησης στη συγκεκριμένη περίπτωση. 
Εγώ είμαι απ? αυτούς που χαίρομαι να συναντώ και να λύνω τέτοια προβλήματα. Θα είμαι ο τελευταίος που θα έλεγα ότι δεν υπάρχουν πολλά και δύσκολα προβλήματα, όταν κάνεις κάτι καινούργιο, όταν ανοικοδομείς κάτι. 
Ε, λοιπόν, αυτά είναι τα προβλήματα που έχει σήμερα το δικό μας εκπαιδευτικό σύστημα. Είναι προβλήματα ανάπτυξης, βελτίωσης και εκσυγχρονισμού και δεν είναι εγκατάλειψης και περιθωριοποίησης, όπως είπατε. Γι? αυτό αγωνιζόμαστε κάθε μέρα και στο Υπουργείο Παιδείας, αλλά συνολικά και η Κυβέρνηση, αλλά και αυτοί που δουλεύουν στο χώρο των ΤΕΙ, για τους οποίους πρέπει να πούμε πέντε κουβέντες, γιατί δίνουν υπόσταση σε αυτά τα ιδρύματα κάτω από αντίξοες συνθήκες. Μιλώ πάντα για το εκπαιδευτικό προσωπικό.
Στην επερώτησή σας αναφέρετε αν ανωτατοποιήθηκαν τα ΤΕΙ, αν ολοκληρώθηκε αυτή η διαδικασία. Πράγματι ψηφίσαμε το ν.2916/2001, ο οποίος στόχευε στην ανωτατοποίηση, στην αναβάθμιση των ΤΕΙ για να φθάσουν το επίπεδο των ΑΕΙ. Δηλαδή πρέπει να γίνουν δύο πυλώνες στην τριτοβάθμια εκπαίδευση: ο ένας τα πανεπιστήμιά μας και ο άλλος η τεχνολογική μας εκπαίδευση. Αυτό κάναμε. Αυτή, όμως, η προσπάθεια που προβλέπεται μέσα από το νόμο, βρίσκεται σε εξέλιξη και ο καθένας μπορεί να κάνει την κριτική του και να πει ότι εκεί πήγαν τα πράγματα μέχρι τα 2/3, αλλού πήγαν μέχρι το 1/3. 
Τι εννοούμε όταν λέμε ανωτατοποίηση; Εγώ αντιλαμβάνομαι τις εξής παραμέτρους: Το εκπαιδευτικό προσωπικό στο χώρο των τεχνολογικών ιδρυμάτων πρέπει να έχει υψηλού επιπέδου ακαδημαϊκά προσόντα, καθώς και πλούσια εμπειρία εργασιακή. 
Όταν ψηφίστηκε ο νόμος το υπάρχον εκπαιδευτικό προσωπικό έπρεπε να μπει σε διαδικασία κρίσης με βάση τα καινούργια προσόντα για να κριθεί για την καινούργια πραγματικότητα που διαμορφώνουμε, την ακαδημαϊκή, στα τεχνολογικά ιδρύματα. Έγινε αυτό; Η απάντηση είναι ότι έγινε. Ενημερώνω την Εθνική Αντιπροσωπεία ότι έγιναν κρίσεις στο εκπαιδευτικό προσωπικό των ΤΕΙ που είχε τα ακαδημαϊκά προσόντα. Και έτσι επιλέχθηκε το 97% από αυτούς που δικαιούντο να συμμετέχουν στις κρίσεις.
Όσον αφορά τις νέες θέσεις, η Κυβέρνηση υποσχέθηκε χίλιες πεντακόσιες. Αυτός ο αριθμός των μονίμων εκπαιδευτικών που έχουν υψηλό κύρος και ακαδημαϊκά προσόντα, βρίσκεται ήδη σε εξέλιξη. Αυτήν τη στιγμή έχει προσληφθεί ο μεγαλύτερος αριθμός και μέχρι το 2004 θα έχει ολοκληρωθεί η διαδικασία.
Τι άλλο είναι που καθορίζει την ανωτατοποίηση των ΤΕΙ; Τα μεταπτυχιακά. Επειδή, όμως, δεν υπάρχει εμπειρία στο χώρο αυτό είπαμε να γίνουν συνεργασίες με τα πανεπιστήμιά μας, αλλά και με τα πανεπιστήμια του εξωτερικού. Το όλο θέμα βρίσκεται σε εξέλιξη. 
Δεν κάνουμε εκπτώσεις ?και θέλω να το δηλώσω αυτό- ούτε στις κρίσεις των εκπαιδευτικών ούτε στην ανάπτυξη των μεταπτυχιακών ούτε στην έρευνα για να μπορεί να αμφισβητηθεί το κύρος και η αξιοπιστία που θέλουμε να οικοδομήσουμε στα ΤΕΙ. Με αυστηρό τρόπο βρίσκεται σε εξέλιξη η κρίση των μεταπτυχιακών. Έχουν εγκριθεί εννιά και υπάρχει σε εξέλιξη προκήρυξη. 
Τι γίνεται με το θέμα του εκπαιδευτικού προσωπικού; Έχουμε, λέει, λίγους μονίμους.
Έχουμε δυόμισι χιλιάδες μονίμους αυτήν τη στιγμή με τα υψηλά ακαδημαϊκά προσόντα και χρησιμοποιούνται περίπου εξίμισι χιλιάδες έκτακτοι, που αντιστοιχούν σε τεσσεράμισι χιλιάδες αν είχαν πλήρες ωράριο. Αυτός ο αριθμός μεταβάλλεται συνεχώς υπέρ των μονίμων. Και αυτή η προσπάθεια συνεχίζεται, γιατί ήδη βρίσκονται σε κρίση αρκετές θέσεις από αυτές που δώσαμε, από τις χίλιες πεντακόσιες.
Εκείνο που θέλω να επισημάνω είναι το εξής: Πρέπει να γνωρίζει ο ελληνικός λαός ότι οι εκπαιδευτικοί που χρησιμοποιούνται στα ΤΕΙ έχουν υψηλά ακαδημαϊκά προσόντα και εργασιακή εμπειρία, τέτοια που μας φέρνει σε υψηλό επίπεδο εκπαιδευτικού προσωπικού στην Ευρωπαϊκή Ένωση σε σχέση με άλλα ιδρύματα της αλλοδαπής. Η αναλογία που έχουμε εκπαιδευτικού προσωπικού ανά φοιτητές, μόνιμων και εκτάκτων, είναι από τις καλύτερες στην Ευρώπη. 
Ο κ. Χουρμουζιάδης έθεσε ένα θέμα και είναι ευκαιρία να απαντήσω. Το σύστημα αντιμετώπισης των εκτάκτων γίνεται με ένα τρόπο που ήδη έχει ικανοποιήσει τα αιτήματά τους. Οι συμβάσεις τους υπογράφονται από τώρα για να αρχίσουν να ισχύουν από το Σεπτέμβρη και πραγματικά τα θέματα ρυθμίζονται έτσι, ώστε αυτοί να γνωρίζουν πού θα εργαστούν, πόσες ώρες, με ποιους οικονομικούς όρους και ποιες οι ακαδημαϊκές τους υποχρεώσεις.
Σχετικά με την έρευνα, μία άλλη παράμετρος που συνθέτει την ανωτατοποίηση. Με την έρευνα, πράγματι προχωρήσαμε και όπως ανέφερε και ο Υπουργός προηγούμενα, τετρακόσιες εξήντα επτά προτάσεις κατατέθηκαν και αξιολογούνται με αυστηρό τρόπο, ώστε να επιλεγούν οι καλύτερες. Το σύνολο των χρημάτων που κατευθύνονται στην έρευνα με το πρόγραμμα «Αρχιμήδης» είναι πάνω από 4 δισεκατομμύρια για τα ΤΕΙ. Έτσι η έρευνα προχωράει.
Το ερώτημα είναι τι γίνεται με τις υποδομές: Και απαντώ με τρεις αριθμούς, γιατί ο χρόνος δεν επιτρέπει παραπάνω. Αυτά τα στοιχεία μπορούν να δοθούν και να τα ελέγξουμε. Μπορείτε να έχετε πρόσβαση για να επαληθευτεί η πραγματικότητα που περιγράφω. Σε σχέση με την προηγούμενη τετραετία και αυτή που διανύουμε, 2001-2004, έχουμε τετραπλασιασμό των επενδύσεων όσον αφορά τις υποδομές. Αυτή είναι μία πραγματικότητα. Αυτό προέρχεται από εθνικούς και από κοινοτικούς πόρους. Το πού βρίσκεται η απορρόφηση, έχει να κάνει πραγματικά με το ότι συναντούν δυσκολίες τα ΤΕΙ μας, γιατί δεν έχουν τεχνικές υπηρεσίες, νομικές υπηρεσίες. Προσπαθούμε να συνδράμουμε, ώστε να απορροφηθούν τα χρήματα για να καλύψουμε τις υποδομές που είναι απαραίτητες. 
Όσον αφορά τις λειτουργικές δαπάνες, σε σχέση με την προηγούμενη τετραετία διπλασιάστηκαν. Θα συμφωνήσω μαζί σας ότι θέλουμε περισσότερα. Θέλω όμως να πω ότι πέρα από τους εθνικούς πόρους που χρησιμοποιούμε σε αυτήν την περίπτωση, υπάρχουν και οι πόροι από το ΕΠΕΑΕΚ, που κατευθύνονται από το νέο τμήμα ανάπτυξης. Εκεί υπάρχει ένα άλλο σημαντικό κονδύλιο που προστίθεται σε αυτά. 
Όσον αφορά για τα Γρεβενά και το Ληξούρι και για το ΔΙΚΑΤΣΑ, που ανέφερε ο κ. Σπηλιόπουλος, εμείς αμφισβητήσαμε τον τρόπο λειτουργίας του, τη συνέπεια και ευθύνη του και γι? αυτό νομοθετήσαμε πέρυσι.
ΜΙΧΑΛΗΣ ΠΑΠΑΔΟΠΟΥΛΟΣ: Δεν άλλαξε τίποτε.
ΝΙΚΟΛΑΟΣ ΓΚΕΣΟΥΛΗΣ (Υφυπουργός Εθνικής Παιδείας και Θρησκευμάτων): Επιτρέψτε μου να το εξηγήσω, γιατί το έθεσε δύο φορές ο κ. Σπηλιόπουλος. Αντιμετωπίσαμε στον πυρήνα του το πρόβλημα. Δεύτερον, μόλις αμφισβητήθηκαν οι συμπεριφορές και οι στάσεις υπαλλήλων, διατάξαμε ΕΔΕ, καλέσαμε τους δικαστικούς και την Αστυνομία για να ξεδιαλύνουμε τις συμπεριφορές και τις στάσεις. ?ρα δεν υπάρχει καμία σκιά στη στάση μας. 
Όσον αφορά το θέμα των Γρεβενών, το τμήμα θα λειτουργήσει. Το τμήμα έχει ένα καταπληκτικό περιεχόμενο. Κατανοώ την αγωνία σας για το πότε και πώς θα λειτουργήσει. Υπάρχει ένα έτοιμο σχολικό κτήριο καινούργιο. Έχουμε διαθέσει 220 εκατομμύρια για την ανάπλασή του από το ΠΕΠ δυτικής Μακεδονίας. Αυτήν τη στιγμή ο διαγωνισμός βρίσκεται σε εξέλιξη. Αυτήν την ενημέρωση έχω από την περιφερειάρχη, από τον πρόεδρο του ΤΕΙ και από το Νομάρχη Γρεβενών. Παρακολουθώ προσωπικά το θέμα και επισκέφθηκα τα Γρεβενά. Διαπίστωσα την κατάσταση αυτού του κτηρίου, το οποίο θα αναπλαστεί.
Μ ΙΧΑΛΗΣ ΠΑΠΑΔΟΠΟΥΛΟΣ: Θα ξεκινήσουν οι σπουδές σ΄ ένα μήνα;
ΝΙΚΟΛΑΟΣ ΓΚΕΣΟΥΛΗΣ (Υφυπουργός Εθνικής Παιδείας και Θρησκευμάτων): Θα λειτουργήσει.
Το δεύτερο σημείο είναι η χρηματοδότηση. Τρίτον ασχολούμαστε με τη φοιτητική μέριμνα για να τη ρυθμίσουμε.
Όσον αφορά για το Ληξούρι, για το οποίο τόσο περιφρονητικά και απαξιωτικά τοποθετηθήκατε, σας ενημερώνω ότι υπάρχουν πενήντα πέντε άτομα εκπαιδευτικό προσωπικό για τριακόσια παιδιά που φοιτούν εκεί . Αυτή η αναλογία δεν υπάρχει ούτε στην Ευρώπη. Προκηρύχθηκαν πέντε θέσεις μονίμων, αλλά οι τέσσερις βγήκαν άγονες. Αυτό σημαίνει ότι δεν κάνουμε εκπτώσεις στα ακαδημαϊκά προσόντα στην πρόσληψη του μόνιμου εκπαιδευτικού προσωπικού. Έτσι αυτήν τη στιγμή έχουμε δύο μονίμους πενήντα τρεις εκτάκτους και βρίσκεται σε εξέλιξη ο διαγωνισμός για τέσσερις ακόμη μονίμους.
ΠΡΟΕΔΡΕΥΩΝ (Παναγιώτης Σγουρίδης): Ο κ. Κεφαλογιάννης έχει το λόγο.
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Κύριε Πρόεδρε, θα ξεκινήσω από μια αποστροφή της ομιλίας του κυρίου Υπουργού. Μίλησε για τη φοιτητική μετανάστευση και για την προστασία του εισοδήματος των Ελλήνων πολιτών. Αν τα λέει αυτά μετά από είκοσι χρόνια κυβερνήσεων ΠΑΣΟΚ τότε η Κυβέρνηση βρίσκεται εκτός τόπου και χρόνου. Αν δώσαμε μάχη για να ιδρυθούν ανώτατα μη κερδοσκοπικά εκπαιδευτικά ιδρύματα στην Ελλάδα το κάναμε για να σταματήσει η μετανάστευση φοιτητών. Κατέχουμε το παγκόσμιο ρεκόρ φοιτητών που σπουδάζουν στο εξωτερικό και μάλιστα σε χώρες αμφιβόλου ποιότητας εκπαίδευσης. 
Γνωρίζετε ότι στις χώρες της Ανατολικής Ευρώπης έχουν ιδρυθεί πανεπιστημιακές σχολές που διδάσκουν στην αγγλική με μοναδικό σκοπό να υποδεχτούν Έλληνες φοιτητές. Γνωρίζετε ότι ένα τρισεκατομμύριο δραχμές είναι η αιμορραγία των ελληνικών οικογενειών. Γνωρίζετε ότι για τις πενήντα χιλιάδες φοιτητών του εξωτερικού η ελληνική οικογένεια πληρώνει 300 δισεκατομμύρια ετησίως. Γνωρίζετε ότι και αυτοί που φοιτούν στην Ελλάδα πληρώνουν από ενάμισι ως δύο εκατομμύρια ετησίως είτε φοιτούν στα ΑΕΙ είτε στα ΤΕΙ. Φοβάμαι, λοιπόν, ότι είστε εκτός τόπου και χρόνου, όταν τα λέτε αυτά.
Αντί να απολογείστε λέτε ότι προσπαθείτε με την πολιτική σας να λύσετε ένα πρόβλημα που εσείς οι ίδιοι δημιουργήσατε.
Με τις τοποθετήσεις τους ο Υπουργός, ο Υφυπουργός και ο Κοινοβουλευτικός Εκπρόσωπος του ΠΑΣΟΚ μας απέδειξαν πόσο δίκιο είχε η Νέα Δημοκρατία που κατέθεσε τη σημερινή επερώτηση. Αποδείχτηκε ακόμη η γύμνια των επιχειρημάτων της Κυβέρνησης και του κυβερνώντος κόμματος.
Διότι όλη η επιχειρηματολογία εξαντλείται στο πρόγραμμα της Νέας Δημοκρατίας, το οποίο κακοποιείται και δείχνει πόσο έχει τρομοκρατηθεί η Κυβέρνηση από την παρουσίαση του προγράμματος της Νέας Δημοκρατίας, επιλογή μάλιστα που έγινε από τον Κώστα Καραμανλή να παρουσιαστεί πρώτο από όλα τα προγράμματα. Αυτό δείχνει την σημασία που αποδίδει η Νέα Δημοκρατία στο θέμα της παιδείας. Η γύμνια, λοιπόν, των επιχειρημάτων φαίνεται από το γεγονός ότι η επιχειρηματολογία της Κυβέρνησης εξαντλήθηκε στην κριτική για το πρόγραμμα της Νέας Δημοκρατίας. Σαν πως η Κυβέρνηση του τόπου σήμερα είναι η Νέα Δημοκρατία και η Αντιπολίτευση είναι το ΠΑΣΟΚ, καλομελέτα κι έρχεται. Φαίνεται ότι γίνεται και σε σας πια συνείδηση αυτό που θα συμβεί σε μερικούς μήνες. Επίσης είναι προφανές ότι μοναδικό σας επιχείρημα είναι η παραποίηση των θέσεων των συναδέλφων και η κακοποίηση της αλήθειας. Με ψευτοερωτήματα, με ψευτοδιλήμματα, όπως για παράδειγμα το ψευτοερώτημα το οποίο έθεσε και ο Υπουργός και ο Κοινοβουλευτικός Εκπρόσωπος του ΠΑΣΟΚ, θέλετε, λέγουν, την ίδρυση νέων σχολών ΤΕΙ; Μα, βεβαίως θέλουμε και όχι μόνο έντεκα, αλλά είκοσι και είκοσι πέντε. Να κάνετε και στο Λασίθι και σε άλλες περιοχές, εκεί που δεν υπάρχουν ανώτατα εκπαιδευτικά ιδρύματα. Αλλά η απάντησή μας είναι, όχι ΤΕΙ σε αποθήκες. Όχι ΤΕΙ εκεί που δεν υπάρχει πέτρα πάνω σε πέτρα.
Και σεις, κύριε Υπουργέ, δυσκολευτήκατε να δώσετε απάντηση προηγουμένως. Παρ΄ότι είσαστε λαλίστατος, είσαστε γνωστός ρήτορας της Βουλής, όταν απολογούμενος απαντήσατε στο συνάδελφό μου τον κ. Παπαδόπουλο?
ΠΡΟΕΔΡΕΥΩΝ (Παναγιώτης Σγουρίδης): Ο νέος Δημοσθένης!
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: ?για το ΤΕΙ των Γρεβενών τι είπατε; Ναι ξέρετε δώσαμε κάτι λεφτά, που δεν δώσαμε, αυτό με διαβεβαίωσε η περιφερειάρχης ή ο περιφερειάρχης, οι υπηρεσίες. Το ερώτημα είναι, στα Γρεβενά θα λειτουργήσει το τμήμα σε ενάμιση μήνα; Ναι ή όχι; Δεσμευτείτε. 
ΝΙΚΟΛΑΟΣ ΓΚΕΣΟΥΛΗΣ (Υφυπουργός Εθνικής Παιδείας και Θρησκευμάτων): Κανονικά. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Και αν δεν λειτουργήσει τι θα κάνετε εσείς; Θα στείλετε κάποιον από τους υπηρεσιακούς παράγοντες στο σπίτι του; Θα παραιτηθείτε; Τι θα κάνετε; Εδώ τα θέματα είναι σοβαρά.
Εμείς, λοιπόν, σας λέμε ότι στο λεξιλόγιο της Νέας Δημοκρατίας υπάρχουν δύο λέξεις, τις οποίες εσείς δεν μάθατε ποτέ «ποιότητα» και «αξιολόγηση». Αυτό θέλουμε και στα ΤΕΙ και στα ΑΕΙ και σε όλες τις βαθμίδες της εκπαίδευσης. Αυτή είναι η πεμπτουσία του προγράμματος της Νέας Δημοκρατίας. Μάλιστα ο Κοινοβουλευτικός Εκπρόσωπος του ΠΑΣΟΚ ακόμη και τυπογραφικά λάθη προσπάθησε να αξιοποιήσει για να ενισχύσει τα έωλα επιχειρήματα της Κυβέρνησης και της κυβερνητικής παράταξης. Λέτε ότι κατά την Ν.Δ. 60 τρις δρχ. είναι η δέσμευση για τα ΤΕΙ. Ε, τυπογραφικό λάθος έγινε, τι να κάνουμε; Είναι 60 δισεκατομμύρια, αλλά από τα οποία δεν έχει δοθεί τίποτα. 
Ο κύριος Υπουργός όταν ήταν στο Βήμα μάς έδειχνε ένα έγγραφο που δήθεν ανέγραψε τις πιστώσεις, αλλά δεν το κατέθεσε στα Πρακτικά. Θα καταθέσετε στα Πρακτικά πόσα χρήματα πήγαν από τις εξαγγελίες σας για 60 δισεκατομμύρια στις υποδομές για τα ΤΕΙ; Δεν έχει εκταμιευτεί ούτε μια δραχμή. Καταθέστε το. Μη μας λέτε δεσμεύσεις. Μη μας λέτε τι έχει εγκριθεί. Πείτε μας τι έχε απορροφηθεί. Υπάρχουν αυτά τα χρήματα; Εγώ θα χαρώ πολύ να ακούσω ότι υπάρχουν. Καταθέστε τα όμως στα Πρακτικά για να τα δούμε. 
Επιβεβαιώθηκε επίσης από την ομιλία σας ότι το μόνιμο προσωπικό των ΤΕΙ είναι δύο χιλιάδες πεντακόσιοι καθηγητές περίπου. Το έκτακτο όμως είναι τέσσερις χιλιάδες πεντακόσιοι. Τώρα κοντός ψαλμός αλληλούια. Δηλαδή πώς είναι δυνατόν εσείς μετά από αυτήν τη δική σας δήλωση να ισχυρίζεστε ότι η ποιότητα και η αναλογία σπουδαστών και διδασκόντων είναι από τις καλύτερες στην Ευρώπη; Αυτό μόνο το ΠΑΣΟΚ μπορεί να το πει. Κύριε Πρόεδρε, τα ερωτήματα παραμένουν. Τα έθεσαν οι συνάδελφοι Βουλευτές. Ο διαχωρισμός πανεπιστημιακής και τεχνολογικής εκπαίδευσης παραμένει, ναι ή όχι; Οι διαφορές στα διοικητικά και μισθολογικά κλιμάκια είναι ή δεν είναι τεράστιες; Εξακολουθούν τα Υπουργεία ?πλην, βεβαίως, του Υπουργείου Παιδείας- να αντιμετωπίζουν τους αποφοίτους των ΤΕΙ ως αποφοίτους ανωτέρων σχολών; Αυτό ισχύει; Ναι ή όχι; Θα ιδρυθούν μεταπτυχιακά τμήματα στα ΤΕΙ; Ναι ή όχι; Διότι οι όροι εισαγωγής των αποφοίτων στα ΤΕΙ παραμένουν απογοητευτικοί. Τίποτα στην κατεύθυνση αναγνώρισης μεταπτυχιακών προγραμμάτων που διοργανώνουν τα ΤΕΙ σε συνεργασία με γνωστά πανεπιστήμια του εξωτερικού δεν προχωρά. Είναι γνωστό ότι τα ΤΕΙ στερούνται του δικαιώματος της αυτόνομης εισαγωγής μεταπτυχιακών σπουδών. Δώστε απαντήσεις. Αλλιώς δεν έχετε πανεπιστήμια! Τεχνολογικά λύκεια έχετε! Αυτό θα πει ότι δεν έχετε εκπαίδευση!
ΝΙΚΟΛΑΟΣ ΓΚΕΣΟΥΛΗΣ (Υφυπουργός Εθνικής Παιδείας και Θρησκευμάτων): Σας ακούνε. 
ΕΜΜΑΝΟΥΗΛ ΚΕΦΑΛΟΓΙΑΝΝΗΣ: Βεβαίως, μας ακούνε και όχι μόνο μας ακούνε, αλλά και μας ρωτούν, κύριε Υπουργέ, γιατί με τόση ευπρέπεια αντιμετωπίζουμε μια κυβέρνηση, η οποία φέρεται σαν να θέλει να εκδικηθεί τα ΤΕΙ. Αυτό μας λένε. Αυτό μας είπαν στο νομοσχέδιο που συζητήθηκε πρόπερσι. Αυτό μας λένε και τώρα, δύο χρόνια μετά.
Κύριε Πρόεδρε, κλείνω λέγοντας ότι η Κυβέρνηση στο λίγο χρόνο που της απομένει -επειδή δεν μπορεί να κάνει τίποτα ουσιαστικό- θα μας προσφέρει τη μεγαλύτερη υπηρεσία και στον τομέα των ΤΕΙ, αν αποχωρήσει το συντομότερο δυνατό. Εμείς θέλαμε όλο αυτό το διάστημα να βοηθήσουμε την Κυβέρνηση και στο θέμα της παιδείας και στο θέμα των ΤΕΙ, γιατί πιστεύουμε ότι το θέμα της ανώτατης εκπαίδευσης πρέπει να βγαίνει έξω από τις πολιτικές αντιπαραθέσεις των κομμάτων. Αυτήν τη χείρα βοηθείας, αυτήν τη διάθεση να βγει από την κομματική αντιπαράθεση η παιδεία η Κυβέρνηση ποτέ δεν την αποδέχθηκε. Πάντα, παραποιώντας την αλήθεια, αντιπολιτευόμενη τον εαυτό της και την Αντιπολίτευση, προσπάθησε να πορευτεί στο μέλλον. Δυστυχώς γι? αυτήν, αυτή η πορεία έχει φθάσει στο τέλος της. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ. Θα σας δώσω -παρά τον Κανονισμό- δύο λεπτά.
ΝΙΚΟΛΑΟΣ ΓΚΕΣΟΥΛΗΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, ξέρω την επιθυμία της Νέας Δημοκρατίας και τις προσδοκίες της. ?λλωστε τις έχει καταλάβει και ο ελληνικός λαός. Είναι έτοιμη για τα πάντα, αρκεί να αρπάξει την εξουσία. Νομίζει πως θα αρπάξει την ευκαιρία. Όμως, επειδή η πολιτική είναι χώρος προσφοράς, πρέπει να προσεγγίζουμε την προσφορά με πολλή αλήθεια, πολλή ευαισθησία και πολλή ευθύνη. Αυτό το κρίνει ο ελληνικός λαός. Και μέχρι τώρα ο ελληνικός λαός κρίνει ότι στην κυβέρνηση πρέπει να είναι το ΠΑΣΟΚ, γιατί έχει αυτά τα στοιχεία. 
Όσον αφορά τώρα τη Νέα Δημοκρατία, θα δούμε τι θα κρίνει ο λαός και σ? αυτές τις εκλογές. Θα κάνω, όμως, μία πρόβλεψη: Θα κρίνει πάλι για σας, όπως και το 2000. 
΄Ερχομαι πάλι στο θέμα της παιδείας. Φαίνεται ότι δεν γίνεται καλή αποτύπωση, από την πλευρά της Αξιωματικής Αντιπολίτευσης, της πραγματικότητας που υπάρχει σήμερα στην εκπαίδευση. Κύριοι, εγώ θέλω να σας ενημερώσω και ο ελληνικός λαός το γνωρίζει. Αυτοί που βιώνουν το χώρο της εκπαίδευσης διαπιστώνουν ότι η παιδεία αλλάζει. Τα στοιχεία που κυριαρχούν είναι: βελτίωση, φρεσκάδα και ποιότητα. Αυτή είναι η αλήθεια. Αυτή είναι η πραγματικότητα στην οποία εσείς, για να περιγράψετε και να αναδείξετε ένα θέμα καταφεύγετε στην απαξίωση και στην περιθωριοποίηση των πάντων. Ε, λοιπόν, η πραγματικότητα είναι άλλη! 
Κλείνοντας θέλω να σας δώσω ένα στοιχείο γι? αυτό: Έχουμε αύξηση των αποφοίτων λυκείου που επιλέγουν τα τεχνολογικά εκπαιδευτικά ιδρύματα έναντι των πανεπιστημίων. Τα προτιμούν. Θα το δούμε και στις βάσεις, που θα δημοσιευτούν μεθαύριο, όπου στις προτιμήσεις των παιδιών θα έχουμε σε ορισμένες σχολές προτιμήσεις τμημάτων των ΤΕΙ. Το διαπιστώσαμε και πέρυσι και αυτό βρίσκεται σε εξέλιξη. 
Ένα δεύτερο στοιχείο είναι ότι παλιοί φοιτητές των ΤΕΙ, που τα είχαν εγκαταλείψει, επιστρέφουν σ? αυτά. Αυτό σημαίνει ότι πείθονται πως τα τεχνολογικά ιδρύματα αποκτούν αξιοπιστία, κύρος, ακαδημαϊκά προσόντα και ικανότητες, που θα δίνουμε στα ίδια τα παιδιά μας.
Ολοκληρώνω, κύριε Πρόεδρε, λέγοντας ότι εγώ δέχομαι να κάνετε κριτική στην Κυβέρνηση και είναι δικαίωμά σας εξάλλου. Δεν δέχομαι όμως αυτό το χαρακτηρισμό, ότι τα τεχνολογικά μας ιδρύματα σήμερα, με τον αγώνα όλων αυτών που εργάζονται, είναι τεχνικά λύκεια. Δεν είναι τεχνικά λύκεια, πρόκειται για υψηλού επιπέδου ιδρύματα, για τα οποία πρέπει να είμαστε περήφανοι για τον αγώνα και την προσπάθεια που κάνουν να βρουν τον ακαδημαϊκό τους δρόμο. Και εμείς αυτήν τη μάχη δίνουμε, αυτής της ποιότητας. 
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, κηρύσσεται περαιωμένη η συζήτηση επί της υπ? αριθμόν 3/3/10-7-2003 επίκαιρης επερώτησης Βουλευτών της Νέας Δημοκρατίας προς τον Υπουργό Εθνικής Παιδείας και Θρησκευμάτων, σχετικά με την πολιτική της Κυβέρνησης στα ΤΕΙ. 
Έχουν διανεμηθεί τα Πρακτικά της Πέμπτης 3 Ιουλίου 2003, Παρασκευής 4 Ιουλίου 2003 και Τρίτης 8 Ιουλίου 2003 και ερωτάται το Τμήμα αν τα επικυρώνει.
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της Πέμπτης 3 Ιουλίου 2003, Παρασκευής 4 Ιουλίου 2003 και Τρίτης 8 Ιουλίου 2003 επικυρώθηκαν. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 13.20΄, λύεται η συνεδρίαση για την Τρίτη 22 Ιουλίου 2003 και ώρα 18.30΄, με αντικείμενο εργασιών του Τμήματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία: i) Ψήφιση στο σύνολο του σχεδίου νόμου του Υπουργείου Υγείας και Πρόνοιας: «Οργάνωση και εκσυγχρονισμός των Υπηρεσιών Δημόσιας Υγείας και άλλες διατάξεις» και ii) Συνέχιση της συζήτησης επί των άρθρων και του συνόλου του σχεδίου νόμου του Υπουργείου Ανάπτυξης: «Αξιοποίηση του γεωθερμικού δυναμικού, τηλεθέρμανση και άλλες διατάξεις», σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ



1

Συνεδρίαση 18-7-2003



