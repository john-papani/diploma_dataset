Σελίδα 6613 
Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΛΒ'

Τετάρτη 21 Μαΐου 1997

Αθήνα, σήμερα στις 21η Μαΐου 1997, ημέρα Τετάρτη και ώρα 18.24', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 20.5.1997 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΛΑ' συνεδριάσεώς του, της 20ης Μαΐου 1997, σε ό,τι αφορά τη ψήφιση στο σύνολο των σχεδίων νόμων:

α) "Διοίκηση, οργάνωση, στελέχωση της Περιφέρειας, ρύθμιση θεμάτων για την τοπική αυτοδιοίκηση και άλλες διατάξεις.

β) "Κύρωση Συμφωνίας μεταξύ της Κυβερνήσεως της Ελληνικής Δημοκρατίας και της Κυβερνήσεως της Δημοκρατίας της Αρμενίας, για συνεργασία στους τομείς της εκπαίδευσης, του πολιτισμού και της επιστήμης".

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Νικόλαο Σαλαγιάννη Βουλευτή Καρδίτσας, τ' ακόλουθα:)

ΚΑΤΑΘΕΣΗ ΑΝΑΦΟΡΩΝ
1) Οι Βουλευτές κύριοι ΜΑΡΙΑ ΜΠΟΣΚΟΥ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Σύλλογος Γεωπόνων Νομού Ημαθίας ζητεί τη χορήγηση αποζημίωσης στους παραγωγούς ροδακίνων - νεκταρινιών της περιοχής του για την κάλυψη των ζημιών στην παραγωγή τους από τους πρόσφατους παγετούς.

2) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Δήμαρχος Ερεσού Λέσβου ζητεί την κατασκευή έργων υποδομής στην περιοχή του.

3) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΛΕΩΝ ΑΥΔΗΣ κατέθεσαν αναφορά με την οποία ο Μορφωτικός - Εκπολιτιστικός - Αθλητικός Σύλλογος "ΛΗΜΝΟΣ" Λήμνου ζητεί να ενισχυθεί οικονομικά για τη συνέχιση και ανάπτυξη των δραστηριοτήτων του.

4) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Κοινότητα Μεσοτόπου Λέσβου ζητεί την ανέγερση τηλεπικοινωνιακού κέντρου στην περιοχή της.

5) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Οικοδομοεργατοτεχνιτών Κ.Βούρλων και Περιχώρων Φθιώτιδας ζητεί τη λήψη μέτρων για την πάταξη της ανεργίας.

6) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία η 'Ενωση Συνταξιούχων ΙΚΑ Γιαννιτσών Πέλλας ζητεί την επανασύνδεση της κατώτερης σύνταξης με τα 20 ημερομίσθια του ανειδίκευτου εργάτη.

7) Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία ο Σύνδεσμος Πολιτικών Συνταξιούχων Νομού Αρκαδίας ζητεί την αύξηση των συντάξεων των μελών του βάσει του νέου μισθολογίου των Δημοσίων Υπαλλήλων.

8) Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΣΠΥΡΟΣ ΔΑΝΕΛΛΗΣ κατέθεσαν αναφορά με την οποία η Ομοσπονδία Συνταξιούχων Τραπεζικών Οργανώσεων Ελλάδος ζητεί την ίδρυση ενιαίου φορέα ασφάλισης για όλους τους τραπεζοϋπαλλήλους.

9) Οι Βουλευτές κύριοι ΕΥΑΓΓΕΛΟΣ ΑΠΟΣΤΟΛΟΥ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία ο Γενικός Οργανισμός Εγγείων Βελτιώσεων Πεδιάδων Θεσ/νίκης - Λαγκαδά ζητεί την ανακαίνιση και τον εκσυγχρονισμό των υφισταμένων εγγειοβελτιωτικών έργων.

10)Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία η ΟΛΜΕ ζητεί την πρόταξη των αποφοίτων τρίμηνης εισαγωγικής επιμόρφωσης στους φετινούς διορισμούς.

11)Οι Βουλευτές κύριοι ΠΕΤΡΟΣ ΚΟΥΝΑΛΑΚΗΣ και ΑΝΔΡΙΑΝΗ ΛΟΥΛΕ κατέθεσαν αναφορά με την οποία η ΟΛΜΕ ζητεί την επανεξέταση του θεσμού των "δυσπρόσιτων" σχολείων.

12)Οι Βουλευτές κύριοι ΦΩΤΗΣ ΚΟΥΒΕΛΗΣ και ΜΟΥΣΤΑΦΑ ΜΟΥΣΤΑΦΑ κατέθεσαν αναφορά με την οποία η 'Ενωση Συνταξιούχων ΤΕΒΕ Αθηνών και Περιχώρων ζητεί οι κατώτερες συντάξεις να ορισθούν στο 80% του μισθού του ανειδίκευτου εργάτη.

13)Οι Βουλευτές κύριοι ΜΟΥΣΤΑΦΑ ΜΟΥΣΤΑΦΑ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία Θύματα και Ανάπηροι Πολέμου 'Αμαχου Πληθυσμού 1940-49 ζητούν την επίλυση οικονομικών και ασφαλιστικών προβλημάτων τους.

14)Οι Βουλευτές κύριοι ΦΩΤΗΣ ΚΟΥΒΕΛΗΣ και ΣΤΕΛΛΑ ΑΛΦΙΕΡΗ κατέθεσαν αναφορά με την οποία η 'Ενωση Εστιατόρων και Συναφών Επαγγελμάτων Αθηνών - Αττικής ζητεί την κατάργηση του φόρου 5% προς τους ΟΤΑ.

Σελίδα 6614 

15)Ο Βουλευτής Αθήνας κ. ΠΕΤΡΟΣ ΚΟΥΝΑΛΑΚΗΣ κατέθεσε αναφορά με την οποία το Παράρτημα Νομού Καρδίτσας της Πανελλήνιας 'Ενωσης Επαν/σθέντων ζητεί την αναγνώριση των χρόνων τους στην αλλοδαπή για τους πολιτικούς πρόσφυγες.

16)Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία η Κοινότητα Σκεπαστού του Νομού Αχαϊας ζητεί να μη συνενωθεί με τις γύρω κοινότητες.

17)Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία ο Σύνδεσμος Βιομηχανιών Πελοποννήσου και Δυτικής Ελλάδας ζητεί να μην εφαρμοσθεί η απόφαση που αφορά στη δημιουργία μιας και μόνο ομάδας παραγωγών ανά Νομό βιομηχανικής τομάτας.

18)Ο Βουλευτής Θεσ/νίκης κ. ΓΕΩΡΓΙΟΣ ΚΙΡΚΟΣ κατέθεσε αναφορά με την οποία η Εταιρία Υποβρυχίων Ερευνών ζητεί τη δημιουργία Μονάδων Υπερβαρικής Ιατρικής στο Νομό Αττικής.

19)Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο το Σωματείο Γαλακτοζαχαροπλαστών Δράμας αντιτίθεται στην επιβολή φόρου στα είδη ζαχαροπλαστικής.

20)Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Δήμος Αστυπάλαιας του Νομού Δωδεκανήσου ζητεί χρηματοδότηση της κατασκευής του λιμανιού του Αγίου Ανδρέα Αστυπάλαιας.

21)Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η Ομοσπονδία Αγροτικών Συλλόγων του Νομού Ηρακλείου ζητεί την πληρωμή των σχεδίων βελτίωσης καν. 797 Ε.Ε.

22)Ο Βουλευτής Θεσ/νίκης κ. ΣΤΥΛΙΑΝΟΣ ΠΑΠΑΘΕΜΕΛΗΣ κατέθεσε αναφορά με την οποία οι διωχθέντες από τη δικτατορία αξιωματικοί ζητούν τη ρύθμιση της συνταξιοδότησής τους.

23)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας στο οποίο αποκαλύπτονται οι παρανομίες στη λειτουργία της Αναπτυξιακής Α.Ε.

24)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η 'Ενωση Καταστηματαρχών Κουρέων - Κομμωτών Εύβοιας υποβάλλει πρόταση για τη νομοθετική ρύθμιση του εργασιακού καθεστώτος του κλάδου.

25)Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία οι κτηνοτρόφοι Αγχιάλου του Νομού Μαγνησίας ζητούν τη χορήγηση αποζημίωσης επειδή τα αιγοπρόβατά τους επλήγησαν από την ευλογιά.

26)Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε δημοσίευμα εφημερίδας στο οποίο εκφράζονται διαμαρτυρίες για την υπουργική απόφαση περί καθορισμού πλαισίων λειτουργίας εμπορικών καταστημάτων και καταστημάτων τροφίμων.

27)Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία η Ελληνική Αντικαρκινική Εταιρεία Παράρτημα Πάτρας ζητεί την οικονομική ενίσχυση της στέγασης των υπηρεσιών της στην Πάτρα Αχαϊας.

28)Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία η Κοινότητα Αγιοβλασίτικων του Νομού Αχαϊας αντιτίθεται στην υλοποίηση του προγράμματος συνένωσης των κοινοτήτων "Ιωάννης Καποδίστριας".

29)Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία ο Σύλλογος Επιστημονικού Υγειονομικού Προσωπικού ΙΚΑ Πάτρας ζητεί τη μονιμοποίηση των συμβασιούχων γιατρών του ΙΚΑ.

30)Ο Βουλευτής Αχαϊας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία το Σωματείο Κωφών Βαρήκοων Νοτιοδυτικής Ελλάδας ζητεί χρηματοδότηση για τη συνέχιση της δραστηριότητάς του.

31)Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία η Κοινότητα Λαπαναγών του Νομού Αχαίας ζητεί να ενταχθεί σε πρόγραμμα αποκατάστασης σεισμοπλήκτων.

32)Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία η Κοινότητα Καστριών του Νομού Αχαίας ζητεί να μη συνενωθεί με τις γύρω κοινότητες.

33)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία το Σωματείο Ιδιωτικών Επαγγελματιών Εργαζομένων στις εγκαταστάσεις της ΧΕΛΕΞΠΟ ζητεί τη συμμετοχή μέλους του στο Δ.Σ. της ΧΕΛΕΞΠΟ.

34)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η Κοινότητα Mannhein Γερμανίας διαμαρτύρεται για το κλείσιμο της υπηρεσίας του εργατικού ακολούθου στο Mannhein Γερμανίας.

35)Ο Βουλευτής Σάμου κ. ΚΩΝ/ΝΟΣ ΚΑΡΑΜΗΝΑΣ κατέθεσε αναφορά με την οποία η Κοινότητα Χώρας του Νομού Σάμου ζητεί χρηματοδότηση της υδροδότησής της.

36)Ο Βουλευτής Σάμου κ. ΚΩΝ/ΝΟΣ ΚΑΡΑΜΗΝΑΣ κατέθεσε αναφορά με την οποία ο Σύλλογος Γονέων - Κηδεμόνων Γυμνασίου - Λυκείου Αγ. Κηρύκου Ικαρίας ζητεί την επίλυση των λειτουργικών προβλημάτων του σχολείου.

37)Ο Βουλευτής Θεσ/νίκης κ. ΓΕΩΡΓΙΟΣ ΟΡΦΑΝΟΣ κατέθεσε αναφορά με την οποία οι Κοινότητες Αυγερινού και Δάφνης του Νομού Κοζάνης υποβάλλουν προτάσεις σχετικά με την υλοποίηση του προγράμματος "Ιωάννης Καποδίστριας".

38)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Σύνδεσμος Ελλήνων Επαγγελματιών Οργανωτών Συνεδρίων προτείνει λύσεις στην κρίση του ελληνικού τουρισμού.

39)Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία ο Σύνδεσμος Ελλήνων Επαγγελματιών Οργανωτών Συνεδρίων προτείνει λύσεις στην κρίση του ελληνικού τουρισμού.

40)Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία η Κοινότητα Ροδιάς του Νομού Ηρακλείου ζητεί να μην εγκατασταθεί κεραία κινητής τηλεφωνίας στην περιοχή της.

41)Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία ο Δήμος Καστελλίου του Νομού Ηρακλείου ζητεί την επανένταξη του έργου "Αναστήλωση παλαιού Γυμνασίου Καστελλίου Πεδιάδας" στο ΕΑΠΤΑ 2.

42)Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία ο Δήμος Στυλίδας του Νομού Φθιώτιδας ζητεί να μην καταργηθεί η ΔΟΥ Στυλίδας του Νομού Φθιώτιδας.

43)Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία ο Αγροτικός Συνεταιρισμός Γλύφας του Νομού Φθιώτιδας διαμαρτύρεται για την υπουργική απόφαση που προβλέπει τη διακοπή του αεροψεκασμού για την καταπολέμηση του δάκου της ελιάς στην περιοχή του.

44)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία οι φοιτητές στη Σχολή Τεχνικών Υπαξιωματικών Αεροπορίας ζητούν την ένταξη της ΣΤΥΑ στην Ανώτερη Εκπαιδευτική Βαθμίδα.

Σελίδα 6615 

45)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε δημοσίευμα εφημερίδας στο οποίο ο Δήμος Ανωγείων Ρεθύμνου υποβάλλει προτάσεις για τη συνένωσή του με άλλους ΟΤΑ της περιοχής του.

46)Ο Βουλευτής Ρεθύμνου κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε δημοσίευμα εφημερίδας σχετικά με την κακή κατάσταση του οδικού δικτύου στα Ανώγεια Ρεθύμνου Κρήτης.

47)Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία η Πανελλήνια 'Ενωση Επαγγελματιών Πιλότων Πολιτικής Αεροπορίας ζητεί την πρόσληψη ανέργων πολιτικών χειριστών αεροσκαφών στην 359 ΜΑΕΔΥ της Πολεμικής Αεροπορίας.

48)Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Εποπτών Δημοσίας Υγείας υποβάλλει προτάσεις του τρόπου λειτουργίας των ΟΤΑ.

49)Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Εποπτών Δημοσίας Υγείας υποβάλλει προτάσεις του τρόπου λειτουργίας των ΟΤΑ.

50)Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία οι δημοτικοί σύμβουλοι διαμερισμάτων των Δήμων Αθηναίων, Θεσ/νίκης, Πειραιά, Πάτρας υποβάλλουν προτάσεις νομοθετικής ρύθμισης της λειτουργίας των δημοτικών διαμερισμάτων

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2664/4-3-97 Ερώτηση δόθηκε με το υπ' αριθμ. 2835/7-5-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2664/4-3-97 που κατέθεσε στη Βουλή η Βουλευτής κα Φάνη Πάλλη-Πετραλιά αναφορικά με την ιατρική περίθαλψη κατοίκων απομακρυσμένων νησιωτικών περιοχών σας γνωρίζουμε τα εξής:

1. Το Υπουργείο μας έχει δώσει άμεση προτεραιότητα στην υγειονομική αναβάθμιση των νησιωτικών περιοχών.Στα πλαίσια αυτά εντάσσεται το πρόγραμμα για την υγειονομική θωράκιση του Αιγαίου "ΙΠΠΟΚΡΑΤΗΣ" και στόχος μας είναι η ταχύτερη δυνατή υλοποίησή του. Για το λόγο αυτό στο νομοσχέδιο για τον εκσυγχρονισμό του ΕΣΥ υπάρχει διάταξη σύμφωνα με την οποία μπορεί να συνιστώνται θέσεις προσωπικού σε Περιφερειακά Ιατρεία νησιών που δεν έχουν Κέντρο Υγείας με Κοινή Υπουργική Απόφαση ύστερα από γνώμη του ΚΕΣΥ.

2. Ο εκσυγχρονισμός του ΕΚΑΒ επιτυγχάνεται με την ενίσχυση τόσο των μέσων που διαθέτει όσο και των κτιριακών του εγκαταστάσεων ανά την επικράτεια. Για το λόγο αυτό μεγάλο μέρος των κοινοτικών κονδυλίων για την ανάπτυξη το ΕΚΑΒ προβλέπεται να απορροφηθεί εντός του τρέχοντος έτους.

3. Η προμήθεια τεσσάρων ελικοπτέρων και δύο αεροπλάνων από το ΕΚΑΒ για την αντιμετώπιση εκτάκτων περιστατικών έχει ενταχθεί στο Β' Κ.Π.Σ. ενώ σε εξέλιξη βρίσκονται οι προπαρασκευαστικές διαδικασίες για την προκήρυξη του σχετικού διαγωνισμού.

4. Η αντιμετώπιση των επειγόντων περιστατικών σε αυτές τις περιοχές και η διαφώτιση του πληθυσμού επ' αυτού γίνεται από τις υπάρχουσες υγειονομικές μονάδες (Περιφερειακά Ιατρεία-Κέντρα Υγείας - Νοσοκομεία) ενώ η κάλυψη των αναγκών σε αερομεταφορές επιτυγχάνεται με την πλήρη αξιοποίηση των αεροπορικών μέσων της Πολεμικής Αεροπορίας και της Ολυμπιακής Αεροπλοϊας με τη διοίκηση της οποίας έχουμε ήδη έρθει σε συνεννόηση για την περαιτέρω βελτίωση του χρόνου ανταπόκρισης τους καθώς και σε συνεργασίας μετά των συναρμοδίων Υπουργείων και φορέων Τοπικής Αυτοδιοίκησης για τη βελτίωση Αεροδρομίων-Ελικοδρομίων των νησιωτικών περιοχών της χώρας.

5. Η εκπαίδευση των αγροτικών γιατρών, πριν την ανάληψη της υπηρεσίας τους, προβλέπεται στο νομοσχέδιο για τον εκσυγχρονισμό του ΕΣΥ που θα κατατεθεί σύντομα στη Βουλή.

6. Το Β' εξάμηνο του 1994 και το Α' εξάμηνο του 1995 υλοποιήθηκαν από το ΕΚΑΒ τα προγράμματα Επαγγελματικής Κατάρτισης Πληρωμάτων Ασθενοφόρων (ΠΕΚΠΑ) και Εκπαίδευσης Τμήματος Ιατρικής Καταστροφών (ΕΤΙΚ). Τα προγράμματα αυτά απευθύνονταν σε γιατρούς, νοσηλευτές, τεχνικούς, διοικητικούς, και πληρώματα ασθενοφόρων στην αντιμετώπιση επειγόντων περιστατικών και γενικότερα στην παροχή επείγουσας προνοσοκομειακής φροντίδας καθώς και στην αντιμετώπιση μαζικών καταστροφών καθόσον η χώρα μας θεωρείται ιδιαίτερα σεισμογενής. Για τα προγράμματα αυτά απορροφήθησαν τη συγκεκριμένη χρονική περίοδο συνολικά 131.000.000 δρχ.

Επίσης με την Υ4β/5747/Φ3/11-10-96 Κοινή Υπουργική Απόφαση θεσπίστηκε η λειτουργία Μετεκπαιδευτικού Κέντρου στο ΕΚΑΒ για την Επείγουσα Προνοσοκομειακή Ιατρική. Το κέντρο αυτό απευθύνεται σε γιατρούς όλων των Νοσηλευτικών Ιδρυμάτων, το εκπαιδευτικό πρόγραμμα είναι ετήσιο και αρχίζει το Α' δεκαπενθήμερο Μαρτίου κάθε χρόνου.

Ο Υφυπουργός

ΕΜΜ. ΣΚΟΥΛΑΚΗΣ"

2. Στην με αριθμό 2923/97 Ερώτηση δόθηκε με το υπ' αριθμ. 13162/9-5-97 έγγραφο από τον Υπουργό Υγείας η ακόλουθη απάντηση:

"Απαντώντας στην αρ. 2923/97 ερώτηση του Βουλευτή κ. Μιχ. Καρχιμάκη σας γνωρίζουμε τα παρακάτω:

1. Για το επίδομα αυξημένης ευθύνης του διμήνου Νοεμβρίου - Δεκεμβρίου έχουν επιχορηγηθεί όλα τα Ιδρύματα και έχει καταβληθεί σε όλους τους δικαιούχους.

2. Για το Ιατρικό Προσ/κό των Νοσηλευτικών Ιδρυμάτων, έχουν εξασφαλιστεί οι σχετικές πιστώσεις. Ζητήθηκε από τα Νοσοκομεία να αποστείλουν τις οικονομικές απαιτήσεις για το συγκεκριμένο προσωπικό και ήδη αποστέλλονται τα απαιτούμενα κονδύλια για την απρόσκοπτη καταβολή του.

Ο Υπουργός

Κ. ΓΕΙΤΟΝΑΣ"

3. Στην με αριθμό 2983/27-3-97 Ερώτηση δόθηκε με το υπ' αριθμ. 1744/14-5-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2983/27.3.97 που κατατέθηκε στη Βουλή από τους Βουλευτές κ.κ. Γ. Ορφανό και Γ. Καρασμάνη και μας διαβιβάσθηκε με το αρθ. πρωτ. Φ 36/457/16.4.97 έγγραφο του Υπ. Εργασίας και Κοιν. Ασφαλίσεων σχετικά με τη χορήγηση Επιδομάτων Προνοιακού χαρακτήρα σε ορφανά παιδιά και την εγγραφή τους στους Κρατικούς Παιδικούς και Βρεφονηπιακούς Σταθμούς σας πληροφορούμε τα ακόλουθα:

Το Υπουργείο Υγείας και Πρόνοιας στα πλαίσια των αρμοδιοτήτων του εφαρμόζει μια σειρά προγραμμάτων για την κοινωνική προστασία και την οικονομική στήριξη της οικογένειας και του παιδιού.

Συγκεκριμένα το επίδομα απροστάτευτων παιδιών που εφαρμόζεται σύμφωνα με τις διατάξεις του ν. 4051/60 (ΦΕΚ 68/80 τ.Α') και των σε εκτέλεση αυτού εκδοθέντων Προεδρικών Διαταγμάτων καταβάλλεται για την οικονομική ενίσχυση της οικογένειας του απροστάτευτου παιδιού, ήτοι του παιδιού που είναι ορφανό και από τους δύο γονείς, ή ο πατέρας του έχει πεθάνει ή έχει εγκαταλείψει την οικογένεια ή είναι ανίκανος να εργασθεί λόγω αναπηρίας ή ορισμένων ασθενειών.

Το ποσό του επιδόματος ανέρχεται σήμερα σε 12.000 δρχ. μηνιαίως για κάθε απροστάτευτο παιδί και μέχρι συμπλήρωσης του 16ου έτους της ηλικίας του, εφόσον το εισόδημα της οικογένειάς του όταν είναι τριμελής δεν υπερβαίνει τις 48.000 δρχ. το μήνα.

Σε περίπτωση περισσοτέρων ατόμων το εισόδημα αυτό αυξάνεται για κάθε επί πλέον μέλος κατά 7.000 δρχ.

Το Υπουργείο μας ανάλογα και με τις οικονομικές δυνατό-

Σελίδα 6616 

τητες που του παρέχονται, φροντίζει για τη βελτίωση των προγραμμάτων που εφαρμόζει για τη στήριξη της οικογένειας και έχει ήδη προωθήσει σχέδιο Προεδρικού Διατάγματος με το οποίο επιχειρείται αύξηση του επιδόματος από 12.000 δρχ.το μήνα που είναι σήμερα σε 15.000 δρχ.και με οικονομικό κριτήριο για τριμελή οικογένεια από 48.000 δρχ. σε 80.000 δρχ. μηνιαίως, προσαυξανόμενο κατά 7.000 δρχ.για κάθε επί πλέον μέλος. Το κόστος της ρυθμίσεως αυτής ανέρχεται στο ποσό των 2.500.000.000 δρχ. ετησίως περίπου.

'Οσον αφορά στη διατύπωση ότι δεν λαμβάνεται πρόβλεψη και ιδιαίτερη μέριμνα για την εγγραφή ορφανών παιδιών στους Κρατικούς Παιδικούς και Βρεφονηπιακούς Σταθμούς τούτο δεν ευσταθεί δεδομένου ότι σύμφωνα με τον κανονισμό που διέπει τη λειτουργία των Κρατικών Παιδικών και Βρεφονηπιακών Σταθμών (αποφ. 4108/88 ΦΕΚ 546/88 Β') κατά την εγγραφή των παιδιών στους παραπάνω σταθμούς εγγράφονται κατά προτεραιότητα τα παιδιά που έχουν ανάγκη φροντίδας λόγω διαφόρων κοινωνικών αιτιών (όπως λ.χ. ορφανά από δύο ή ένα γονέα, παιδιά αγάμων μητέρων, διαζευγμένων ή σε διάσταση γονέων, παιδιά που προέρχονται από γονείς με σωματική ή πνευματική αναπηρία, πολύτεκνων οικογενειών κ.λπ.).

Το Υπουργείο Εσωτερικών Δημόσιας Διοίκησης και Αποκέντρωσης προς το οποίο κοινοποιείται το παρόν με φωτοαντίγραφο της ερώτησης παρακαλείται να απαντήσει στο θέμα των οικογενειακών μερίδων στους Δήμους λόγω αρμοδιότητας.

Ο Υφυπουργός

ΘΕΟΔ. ΚΟΤΣΩΝΗΣ"

4. Στην με αριθμό 3103/97 Ερώτηση δόθηκε με το υπ' αριθμ. 3621/8-5-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 3103/97 σας γνωρίζουμε ότι από τα στοιχεία της υπηρεσίας μας προκύπτουν τα εξής:

Σε όλο τον κόσμο η εκπόνηση των μελετών Βιοδιαθεσιμότητας και βιοϊσοδυναμίας γίνεται από ειδικούς. Οι μελέτες αυτές περιλαμβάνουν τρία στάδια 1) σχεδιασμό, 2) εκτέλεση (χορήγηση των μορφών - ανάλυση των βιολογικών δειγμάτων) και 3) αξιολόγηση των αποτελεσμάτων.

Τρεις από τις ενδιαφερόμενες εταιρείες απετάνθηκαν στον καθ' ύλη αρμόδιο καθηγητή Βιοφαρμακευτικής - φαρμακοκινητικής του Παν. Αθηνών Παναγιώτη Μαχαίρα ζητώντας την συνεργασία του στο σχεδιασμό των μελετών και την ανάλυση των αποτελεσμάτων, από της ανάληψης των καθηκόντων του στον ΕΟΦ ο κ. Μαχαίρας δεν έχει ουδεμία συνεργασία με τις εταιρείες αυτές ή οποιεσδήποτε άλλες φαρμακευτικές επιχειρήσεις.

Η συμμετοχή του κ. Μαχαίρα στις δραστηριότητες αυτές μέχρι της ανάληψης των καθηκόντων περιελάμβανε αποκλειστικά και μόνο τα ακόλουθα:

1. Σύνταξη προωτοκόλλου μελέτης Βιοϊσοδυναμίας σκευασμάτων διλτιαζέμης για το Ινστιτούτο φαρμακευτικής έρευνας και τεχνολογίας (Ι.Φ.Ε.Τ.).

2. Σύνταξη πρωτοκόλλου μελέτης βιοϊσοδυναμίας σκευασμάτων ατενολόλης για το (Ι.Φ.Ε.Τ.).

3. Σύνταξη πρωτοκόλλου μελέτης Βιοϊσοδυναμίας σκευασμάτων νιφεδιπίνης για το εργαστήριο Αναλύσεων φαρμακοχημικών προϊόντων.

Σε καμμία από τις μελέτες αυτές ο κ. Μαχαίρας δεν αναφέρεται ως επιστημονικός υπεύθυνος.

Ο Υφυπουργός

ΕΜΜ. ΣΚΟΥΛΑΚΗΣ"

5. Στην με αριθμό 3109/3-4-97 Ερώτηση δόθηκε με το υπ' αριθμ. 1692/13-5-97 έγγραφο από τον Υπουργό Ανάπτυξης η ακόλουθη απάντηση:

"Σε απάντηση της ερώτησης 3109/3.4.1997 που κατατέθηκε στη Βουλή των Ελλήνων από το Βουλευτή κ. Νικόλαο Κατσαρό, αναφορικά με τα προβλήματα που αντιμετωπίζει η Επαρχία Ελασσόνας και τα μέτρα που πρέπει να ληφθούν για την ανάπτυξή της, σε ότι αφορά θέματα της αρμοδιότητάς μας, σας γνωρίζουμε τα εξής:

Η επενδυτική - αναπτυξιακή διάσταση της τουριστικής πολιτικής διαμορφώνεται με επίκεντρο τον βασικό προγραμματικό στόχο της αναβάθμισης της τουριστικής προσφοράς μέσω του ανοίγματός της σε νέες μορφές τουρισμού και της ανάδειξης και προστασίας των φυσικών και πολιτιστικών πόρων.

Ο αναπτυξιακός Ν. 1892/90, όπως ισχύει σήμερα και τα προγράμματα της Ευρωπαϊκής 'Ενωσης (Β' ΚΠΣ κλπ), αποτελούν τα μέσα για την επίτευξη των στόχων της τουριστικής πολιτικής.

Για την προσέλκυση τουριστικών επενδύσεων και την περαιτέρω τουριστική της ανάπτυξη, η Επαρχία Ελασσόνας αντιμετωπίζεται ευνοϊκότερα από το σύνολο των άλλων περιοχών του Ν. Λάρισας, καθώς ανήκει στην Δ' ζώνη κινήτρων του αναπτυξιακού Νόμου 1892/90, ενώ οι υπόλοιπες περιοχές ανήκουν στην Γ' ζώνη κινήτρων.

Επίσης για το Ν. Λάρισας και συγκεκριμένα για το επαρχείο της Ελασσόνας, η προβλεπόμενη επιχορήγηση από τον Ν. 1892/90, αυξάνεται κατά (5) ποσοστιαίες μονάδες βάσει της παρ. 1ε, εδάφ.3, του π.δ. 456/95 (ΦΕΚ 269/Α/29.12.1995), περί κωδικοποιήσεως των διατάξεων του Ν. 1892/90, υπό την προϋπόθεση, ότι το συνολικό ποσό της επιχορήγησης δεν ξεπερνά το 65% του ύψους της επένδυσης.

Τα κίνητρα του Ν. 1892/90, όπως ισχύει σήμερα, αφορούν σε επενδύσεις:

-σε νέα κύρια ξενοδοχειακά καταλύματα εντός ζωνών τουρισμού - αναψυχής,

-ολοκληρωμένες επενδύσεις εκσυγχρονισμού υφισταμένων κύριων ξενοδοχειακών καταλυμάτων,

-επενδύσεις μετατροπής παραδοσιακών ή διατηρητέων κτισμάτων σε τουριστικά καταλύματα και κυρίως

-σε επένδυση έργων ειδικής τουριστικής υποδομής (Συνεδριακά Κέντρα, Μαρίνες, Γήπεδα Γκόλφ, Κέντρα Θαλασσοθεραπείας, Κέντρα Τουρισμού Υγείας κ.λπ.).

Ενδεικτικά αναφέρουμε, ότι με το Ν. 1892/90, όπως τροποποιήθηκε, συμπληρώθηκε και ισχύει σήμερα, στις ιδιωτικές επενδύσεις:

- έργων ειδικής τουριστικής υποδομής (Συνεδριακά Κέντρα, Μαρίνες, Γήπεδα Γκόλφ, Εγκαταστάσεις αξιοποίησης Ιαματικών Πηγών, Κέντρα Θαλασσοθεραπείας κ.λπ.), που πραγματοποιούνται στις Ζώνες Β', Γ' και Δ' κινήτρων, παρέχεται επιχορήγηση 35 ποσοστιαίων μονάδων επί της παραγωγικής επένδυσης.

- εκσυγχρονισμού ξενοδοχειακών μονάδων, παρέχεται ενιαίο ποσοστό επιχορήγησης 25% για όλες τις ζώνες κινήτρων.

- μετατροπής παραδοσιακών ή διατηρητέων κτισμάτων σε τουριστικά καταλύματα, παρέχεται στις ζώνες Β' Γ' και Δ' κινήτρων επιχορήγηση 30% ποσοστιαίων μονάδων επί του ύψους της παραγωγικής επένδυσης.

Στα πλαίσια του Υποπρογράμματος "ΤΟΥΡΙΣΜΟΣ" του Β' Κ.Π.Σ. και ειδικότερα του Μέτρου 1.2 για ορεινό, οικολογικό και θεραπευτικό Τουρισμό έχουν αποφασιστεί σε συνεργασία με τη Νομαρχία, τους ορειβατικούς συλλόγους και τοπικούς φορείς οι ακόλουθες παρεμβάσεις:

Η σήμανση και βελτίωση-συντήρηση του Ευρωπαϊκού Μονοπατιού Ε4 (διαδρομής Λιτόχωρου-Πριόνια-Κορυφών Ολύμπου) καθώς και δευτερευόντων μονοπατιών, η ανάδειξη ενδιάμεσων σημείων με ιδιαίτερο τουριστικό ενδιαφέρον, η βελτίωση και συντήρηση των υφιστάμενων καταφυγίων, η κατασκευή δύο επιπλέον καταφυγίων και δύο ελικοδρομίων.

Τα έργα αυτά που συνοδεύονται από επαγγελματική κατάρτιση οδηγών βουνού, ενημέρωση, διαφήμιση, εγκατάσταση σταθμών πληροφοριών και βοήθειας και χαρτογράφηση των διαδρομών, συνιστούν ένα πρόγραμμα ολοκληρωμένης παρέμβασης στο ιστορικό βουνό, συνολικού προϋπολογισμού 600.000.000 δρχ.

Η Υπουργός

ΒΑΣΩ ΠΑΠΑΝΔΡΕΟΥ"

Σελίδα 6617 

6. Στην με αριθμό 3247/10-4-97 Ερώτηση δόθηκε με το υπ' αριθμ. 370/12-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3247/10-4-97 του βουλευτή κ. Αθανασίου Χειμάρα που μας διαβιβάστηκε με το υπ' αριθ. 1047172/1240/24-4-97 έγγραφο του Υπουργείου Οικονομικών, παρακαλούμε να πληροφορήσετε τον κ. Βουλευτή ότι έχει ανατεθεί από τη Δ/νση Μελετών 'Εργων Οδοποιίας του ΥΠΕΧΩΔΕ μελέτη, με θέμα "Σχεδιασμός και Πολιτική Διοδίων στον Οδικό 'Αξονα Π.Α.Θ.Ε.", η οποία δεν έχει ολοκληρωθεί ακόμη.

Από τη μελέτη αυτή θα προκύψει η χωροθέτηση των Σταθμών Διοδίων, αφού ληφθούν υπόψη τεχνικά, κυκλοφοριακά και περιβαλλοντικά στοιχεία των εξεταζομένων θέσεων.

Ο Υπουργός

Κ. ΛΑΛΙΩΤΗΣ"

7. Στην με αριθμό 3317/15-4-97 Ερώτηση δόθηκε με το υπ' αριθμ. 4997/9-5-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στο σχετικό έγγραφό σας, που μας διαβιβάζετε την ερώτηση 3317/15-4-97, που κατατέθηκε στη Βουλή από το Βουλευτή κ. Π. Καμμένο και απευθύνεται στον Υπουργό Μεταφορών και Επικοινωνιών, σας πληροφορούμε ότι για το ίδιο θέμα έχουμε απαντήσει στο Σώμα με το υπ' αρ' Β 4786/9-4-97 έγγραφό μας αντίγραφο του οποίου σας επισυνάπτουμε.

Ο Υφυπουργός

ΕΜΜ. ΛΟΥΚΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

8. Στην με αριθμό 3361/97 Ερώτηση δόθηκε με το υπ' αριθμ. 12800/8-5-97 έγγραφο από τον Υπουργό Υγείας η ακόλουθη απάντηση:

"Απαντώντας στην αρ. 3361/97 Ερώτηση του Βουλευτή κ. Γιώργου Ορφανού, σας γνωρίζουμε τα παρακάτω:

1. Από το ΑΣΕΠ ζητήσαμε την τακτική πλήρωση 500 θέσεων του κλάδου ΔΕ Πληρωμάτων Ασθενοφόρων του Ε.Κ.Α.Β. Στο ΦΕΚ 18/10-4-97 τ. ΑΣΕΠ δημοσιεύθηκε η προκήρυξη 475 θέσεων και η πλήρωσή τους θα γίνει με σειρά προτεραιότητας σύμφωνα με το Ν. 2190/94.

Οι υπόλοιπες 25 θέσεις θα καλυφθούν από άτομα με ειδικές ανάγκες του Ν. 1648/86.

2. Στα αιτούμενα προσόντα διορισμού στην προκήρυξη περιλαμβάνεται και η βεβαίωση αποφοίτησης από το Πρόγραμμα Επαγγελματικής Κατάρτισης Πληρωμάτων Ασθενοφόρων του Ε.Κ.Α.Β..

Ο Υπουργός

Κ. ΓΕΙΤΟΝΑΣ"

9. Στην με αριθμό 3383/21-4-97 Ερώτηση δόθηκε με το υπ' αριθμ.1189/24-4-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 3383/21-4-97 που κατατέθηκε στη Βουλή από το Βουλευτή κ. Πάνο Καμμένο, σας γνωρίζουμε τα εξής:

Με το σχετικό (β) έγγραφο της Δ/νσής μας, το Υπουργείο εκτιμά ότι:

1) Το ζήτημα των βιολογικών επιδράσεων από την έκθεση των ατόμων σε ηλεκτρομαγνητικά πεδία - υψηλές συχνότητες της κινητής τηλεφωνίας, είναι ανοικτό και στη διεθνή βιβλιογραφία υπάρχουν αντικρουόμενες μελέτες και κατά συνέπεια δεν είναι φρόνιμο να καθοριστούν οριακές τιμές που ενδεχομένως αποδειχθούν ανεπαρκείς. 'Αλλωστε, μελετώνται ακόμη οι βραχυπρόθεσμες και μακρυπρόθεσμες επιδράσεις στην υγεία από τη χρήση κινητής τηλεφωνίας, όπως διαπιστώνεται και από την έκθεση της Επιτροπής Μελέτης Βιολογικών Επιδράσεων της κινητής τηλεφωνίας, η οποία συγκροτήθηκε με την αριθ. Υ2/οικ.1132/14-3-95 απόφαση του Υπουργού Υγείας.

2) Κρίνεται σκόπιμο στο διάστημα αυτό να θεωρηθούν οι στάθμες αναφοράς του ΕΛΟΤ για τη λειτουργία Σταθμών Βάσης Κινητής Τηλεφωνίας, ως ελάχιστες απαιτήσεις για ορισμένες περιοχές συχνοτήτων και να τεθούν ευρύτερα περιθώρια προς το αυστηρότερον ή να υιοθετηθούν οι προτάσεις των πειραματικών προτύπων του ΕΛΟΤ, για δοκιμαστική εφαρμογή και να τροποποιηθούν με βάση την απαιτηθείσα εμπειρία από τη χρήση τους τα νέα επιστημονικά δεδομένα και την απόφαση της GENELEC για μόνιμη εφαρμογή.

3) Επειδή από βραχυπρόθεσμες μελέτες οι επιδράσεις, ανάλογα με τη συχνότητα, περιλαμβάνουν τη διέγερση των ηλεκτρικώς ευερέθιστων κυττάρων του νευρικού και μυικού ιστού, μεταβολή της διαβατότητας των κυτταρικών μεμβρανών ως και την θέρμανση τους, καθώς επηρεασμό των βηματοδοτών, θεωρείται σκόπιμο μέχρι την οριστικοποίηση των δεδομένων να αποφεύγεται η εγκατάσταση κεραιών κοντά σε σχολεία, νοσοκομεία, γηροκομεία, παιδικούς σταθμούς κ.λπ.).

Με την υπ' αριθμ. 17719/7-8-96 (σχετ.γ) απόφαση του Υπουργού ΠΕ.ΧΩ.Δ.Ε. συγκροτήθηκε επιτροπή που αποτελείται από εκπροσώπους των Υπουργείων ΠΕ.ΧΩ.Δ.Ε., Μεταφορών-Επικοινωνιών, Υγείας Πρόνοιας, με έργο τη συμπλήρωση του υπάρχοντος Νομικού Πλαισίου σε ό,τι αφορά τα μέτρα προφύλαξης του κοινού από τη λειτουργία των εγκαταστάσεων κινητής τηλεφωνίας (άρθρο 24α του Ν. 2075/1992 ΦΕΚ. 129 τ.Α', παρ. 5 εδ. ζ', ως αυτό ορίζεται από το άρθρο 41 του Ν. 2145/93 (ΦΕΚ 88 τ.Α').

Η ως άνω Επιτροπή ολοκλήρωσε το έργο της και αναμένεται να εκδοθεί το πόρισμά της.

Τα συνερωτώμενα Υπουργεία ΠΕ.ΧΩ.Δ.Ε., Ανάπτυξης-Μεταφορών και Επικοινωνιών, Δικαιοσύνης και Κοινωνικών Ασφαλίσεων, παρακαλούνται να απαντήσουν σε θέματα αρμοδιότητάς τους.

Ο Υφυπουργός

ΕΜΜ. ΣΚΟΥΛΑΚΗΣ"

10. Στην με αριθμό 3390/17-4-97 Ερώτηση δόθηκε με το υπ' αριθμ. 1524/12-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3390/17-4-97 που κατέθεσε στη Βουλή ο Βουλευτής κ. Πέτρος Κουναλάκης, παρακαλούμε να τον πληροφορήσετε τα εξής:

Με την απόφαση 117626/8641/27-1-1975 του Υπ. Γεωργίας παραχωρήθηκε η συγκεκριμένη έκταση στο Υπ. Εθνικής 'Αμυνας για την εγκατάσταση του Στρατοπέδου Σπυρούδη και η οποία μέχρι σήμερα ισχύει. Το Υπ. Εθν. 'Αμυνας έχει δεσμευθεί μέχρι τέλος Ιουνίου 1997 να ολοκληρώσει τη διαδικασία μετεγκατάστασης του Στρατοπέδου.

Το Υπουργείο Γεωργίας αντιμετωπίζει θετικά την παραχώρηση του ανωτέρω χώρου στο Δήμο Αγ.Παρασκευής εφ' όσον προηγουμένως ολοκληρωθεί η εκκένωση από το Υπ. Εθν. 'Αμυνας.

Ο Υπουργός

ΣΤ. ΤΖΟΥΜΑΚΑΣ"

11. Στην με αριθμό 3391/97 Ερώτηση δόθηκε με το υπ' αριθμ. 6025/12-5-97 έγγραφο από την Υπουργό Αιγαίου η ακόλουθη απάντηση:

"Σε απάντηση στην Ερώτηση 3391/97 του Βουλευτή κ. Αθ. Βαρίνου σχετικά με την οικονομική ενίσχυση της Κοινότητας Αμάδων Ν. Χίου, σας γνωρίζουμε τα εξής:

Τα περισσότερα από τα θέματα που αναφέρονται στην Ερώτηση είναι τοπικής σημασίας και αρμόδιοι για την επίλυσή τους είναι η Νομαρχιακή και Τοπική Αυτοδιοίκηση.

Σε αντίθεση με όσα ισχυρίζεται ο κ. Βουλευτής, ο προγραμματισμός και η ιεράρχηση των αναγκών και των έργων γίνεται από το Νομαρχιακό Συμβούλιο που είναι αρμόδιο για

Σελίδα 6618 

την προώθησή τους και την αξιοποίηση εθνικών και κοινοτικών προγραμμάτων. 'Ετσι στα πλαίσια αυτά η Κοινότητα Αμάδων έχει χρηματοδοτηθεί το 1996 και το 1997 για τα έργα στα οποία γίνεται αναφορά με τα παρακάτω ποσά:

α. 700 χιλ. δραχμές για τη βελτίωση της αγροτικής της οδοποιίας (1996)

β. 2,8 εκατ. δραχμές για την κατασκευή γεφυρών στο δρόμο προς την παραλία (1996 σε δύο δόσεις)

γ. 9 εκατ. δραχμές για τη διαμόρφωση πλατειών της (1997 στα πλαίσια του ΕΑΠΤΑ μέσω του Αναπτυξιακού Συνδέσμου ΒΑ Χίου)

δ. Το Υπουργείο Αιγαίου επιχορήγησε, στα πλαίσια των περιορισμένων πόρων του, την Κοινότητα Αμάδων Χίου στις 12.8.1996 με το ποσό του ενός εκατομμυρίου για την κάλυψη Κοινοτικών αναγκών της και με 2 εκατ. δραχμές, τελευταία, για την επισκευή του σχολείου σύμφωνα με αίτημα της Κοινότητας.

'Οπως είναι γνωστό, το Υπουργείο Αιγαίου συνεργάζεται στενά με την Τοπική και Νομαρχιακή Αυτοδιοίκηση στην εκπόνηση και υλοποίηση ευρύτερων αναπτυξιακών προγραμμάτων, όμως καλύπτει τοπικές ανάγκες επείγοντος χαρακτήρα κυρίως σε περιπτώσεις που η Νομαρχιακή και Τοπική Αυτοδιοίκηση αδυνατούν να το πράξουν.

Η Υπουργός

ΕΛΙΣΑΒΕΤ ΠΑΠΑΖΩΗ"

12. Στην με αριθμό 3402/17-4-97 Ερώτηση δόθηκε με το υπ' αριθμ. 353/12-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3402/17.4.97 που κατέθεσε στη Βουλή η Βουλευτής κα Μαρία Δαμανάκη παρακαλούμε να πληροφορήσετε την κα Βουλευτή τα εξής:

1. Το ΥΠΕΧΩΔΕ έχει εκπονήσει τις ακόλουθες κυκλοφοριακές μελέτες που αφορούν τις λεωφόρους του Δήμου Περιστερίου:

α. Για την οδό ΑΝΑΠΑΥΣΕΩΣ/ΑΓ.ΙΕΡΟΘΕΟΥ/ΠΑΝ.ΤΣΑΛΔΑΡΗ (τμήμα: ΡΑΒΙΝΕ-ΠΛ.ΔΕΓΚΛΕΡΗ) έχει εκπονηθεί κυκλοφοριακή προμελέτη, η οποία έχει εγκριθεί.

β. Για την οδό ΠΕΛΑΣΓΙΑΣ έχει εκπονηθεί κυκλοφοριακή προμελέτη, για το τμήμα ΝΗΣΟΥ-ΘΗΒΩΝ (στα πλαίσια της προμελέτης της οδού ΘΗΒΩΝ από τμήμα ΠΟΓΡΑΔΕΤΣ-ΚΩΝ/ΠΟΛΕΩΣ), η οποία έχει εγκριθεί.

2. 'Οσον αφορά στις απαλλοτριώσεις για τη διάνοιξη των λεωφόρων ενημερώνουμε τα ακόλουθα:

α. Η απαλλοτρίωση της οδού Αιμ. Βεάκη (στο Δήμο Περιστερίου) έχει συντελεστεί με την παρακατάθεση του με αριθ. 3207/2.4.96 γραμματίου παρακατάθεσης που δημοσιεύθηκε στο ΦΕΚ 421/29.4.96.

β. Για την απαλλοτρίωση της οδού Πατρών (στο Δήμο Περιστερίου) είχαν αρχίσει οι προκαταρκτικές διαδικασίες (αποτύπωση ρυμοτομούμενων κτισμάτων, εδαφών κ.λπ.).

γ. Για την οδό Τζών Κέννεντυ στο τμήμα της από την οδό Αγ. Γερασίμου μέχρι την οδό Φιλιατρίων (Π.Α. 12/4) έχει γίνει παρακατάθεση 135.811.470 δρχ. και έχει δημοσιευθεί στο ΦΕΚ 1350 τ.Δ/20.11.96.

3. Τέλος προκειμένου το Υπουργείο μας να προχωρήσει στις υπόλοιπες απαιτούμενες μελέτες έχει ζητηθεί από το Δήμο Περιστερίου τυχόν υπάρχοντα τοπογραφικά διαγράμματα καθώς και πινακίδες του εγκεκριμένου ρυμοτομικού σχεδίου. Για τις υπολοιπόμενες απαλλοτριώσεις και τη διάνοιξη των λεωφόρων γίνονται προσπάθειες για εξεύρεση πιστώσεων.

Ο Υπουργός

Κ. ΛΑΛΙΩΤΗΣ"

13. Στην με αιρθμό 3411/17-4-97 Ερώτηση δόθηκε με το υπ'αριθμ. 1528/9-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην παραπάνω ερώτηση που κατέθεσαν οι Βουλευτές κ.κ. Β. Μπούτας, Α. Τασούλας, σας πληροφορούμε τα εξής:

Η εφαρμογή του συστήματος των ποσοστώσεων στο αγελαδινό γάλα υπαγορεύεται από την ισχύουσα κοινοτική νομοθεσία και είναι υποχρεωτική για όλα τα Κ.Μ. Στα πλαίσια αυτά κατά συνέπεια, δεν είναι δυνατή η απαλλαγή των κτηνοτρόφων από το τέλος συνυπευθυνότητας σε περίπτωση υπέρβασης της Εθνικής ποσόστωσης γάλακτος.

Για την αντιμετώπιση των αρνητικών συνεπειών της ανεπαρκούς Εθνικής ποσόστωσης, το Υπουργείο Γεωργίας έχει υποβάλλει στις Υπηρεσίες της Ε.Ε., αίτημα για αύξησή της κατά 125.000 τόν., το οποίο όμως δεν έχει τύχει μέχρι σήμερα ευνοϊκής αντιμετώπισης.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

14. Στην με αριθμό 3412/17-4-97 Ερώτηση δόθηκε με το υπ' αριθμ. 643/9-5-97 έγγραφο από τον Υπουργό Οικονομικών η ακόλουθη απάντηση:

"Απαντώντας στο από 17.4.97 έγγραφό σας, με το οποίο μας διαβιβάστηκε η αριθμ. 3412/17.4.97 ερώτηση των Βουλευτών Α. Τασούλα και Μ. Μπόσκου, σχετικά με την λειτουργία των Δ.Ο.Υ. Αστακού, Βόνιτσας και Θέρμου Ν. Αιτωλοακαρνανίας, σας γνωρίζουμε τα εξής:

α) Το Υπουργείο Οικονομικών, στο πλαίσιο της σχετικής υποχρέωσής του από τις οικείες νομοθετικές διατάξεις (άρθρου 6 του Ν. 2026/1992, παρ. 7 άρθρου 3 του Ν. 2349/1995 και του Ν. 2343/1995) και τις μεγάλες και επείγουσες υπηρεσιακές ανάγκες, για την κατάρτιση νέου Οργανισμού των Υπηρεσιών του, μελετά και προχωρεί στην αναδιοργάνωση όλων των Υπηρεσιών του, καθώς και στο διοικητικό και τεχνολογικό εκσυγχρονισμό της λειτουργίας αυτών, με την κατάρτιση νέων οργανισμών και κανονισμών λειτουργίας τους, την εγκατάσταση σύγχρονων ολοκληρωμένων πληροφοριακών συστημάτων, την απλούστευση και κατάργηση γραφειοκρατικών τύπων και διαδικασιών, τη μηχανοργάνωση και τον εξοπλισμό γενικά αυτών με όλα τα απαραίτητα μέσα, για την αποδοτικότερη και αποτελεσματικότερη άσκηση του έργου τους και την παροχή καλύτερων υπηρεσιών προς τους πολίτες, αλλά και τη δημιουργία δυνατότητας εξυπηρέτησής τους με πολλούς τρόπους και από διάφορα σημεία της χώρας.

β) Στο πλαίσιο αυτό της προσαρμογής και εκσυγχρονισμού των Υπηρεσιών του Υπουργείου Οικονομικών και των σχετικών διατάξεων, που διέπουν τη λειτουργία και το αντικείμενο εργασιών τους, για την αντιμετώπιση των σημερινών αναγκών (όπως αυτές διαμορφώνονται από τις σύγχρονες οικονομικές ελληνικές και διεθνείς εξελίξεις), λαμβάνεται υπόψη η εμπειρία και η τεχνογνωσία των άλλων κρατών, καθώς και οι επικρατούσες στην Ελλάδα συνθήκες και όλα τα απαραίτητα σχετικά στοιχεία (υπηρεσιακές ανάγκες και δυνατότητες, οι ιδιαίτερες οικονομικές συνθήκες, οι χιλιομετρικές-εδαφικές ή άλλες δυσκολίες εξυπηρέτησης των πολιτών κ.λπ.). Παράλληλα όμως, μελετώνται και εξετάζονται αρμοδίως νέοι τρόποι συναλλαγής και εξυπηρέτησης των πολιτών, που δεν απαιτούν απαραίτητα τη μετάβαση αυτών στην αρμόδια Δ.Ο.Υ. ή τη σύσταση Δ.Ο.Υ. σε κάθε τόπο που παρουσιάζει οικονομική δραστηριότητα.

γ) Το θέμα της οργάνωσης και λειτουργίας των Δ.Ο.Υ., περιλαμβανομένων και των Δ.Ο.Υ. Αστακού, Βόνιτσας και Θέρμου Ν. Αιτωλοακαρνανίας, θα αντιμετωπισθεί με το νέο Οργανισμό των Περιφερειακών Υπηρεσιών του Υπουργείου Οικονομικών, που επεξεργάζεται και καταρτίζεται από ειδική ομάδα εργασίας, που συγκροτήθηκε προς τούτο στο Υπουργείο Οικονομικών και η οποία δεν έχει ολοκληρώσει ακόμη το έργο της.

Οι τελικές αποφάσεις για το θέμα αυτό, θα ληφθούν μετά την κατάρτιση και υποβολή από την Ομάδα Εργασίας ολοκληρωμένου σχεδίου του Οργανισμού των Περιφερειακών Υπηρεσιών του Υπουργείου Οικονομικών.

Ο Υπουργός

Γ. ΠΑΠΑΝΤΩΝΙΟΥ"

Σελίδα 6619 

15. Στην με αριθμό 3420/17-4-97 Ερώτηση δόθηκε με το υπ' αριθμ. 1530/9-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3420/17-4-97 που κατέθεσε ο Βουλευτής κ. Σ. Βαλυράκης, σας πληροφορούμε τα εξής:

Πριν από την ίδρυση του ΕΘΙΑΓΕ που πραγματοποιήθηκε με το Ν. 1845/89, οι διάσπαρτες σε ολόκληρη τη χώρα, περισσότερες από πενήντα (50), ερευνητικές μονάδες (Ινστιτούτα και Σταθμοί Γεωργικής 'Ερευνας) - τότε αποκεντρωμένες υπηρεσίες του Υπουργείου Γεωργίας - λειτουργούσαν χωρίς τον απαραίτητο ενδιάμεσο διοικητικό και ερευνητικό συντονισμό.

Γι' αυτό, με το Π.Δ. 433/18 Μαϊου 1977, προβλέφθηκε στον Οργανισμό του Υπουργείου Γεωργίας η ίδρυση πέντε Κέντρων Γεωργικής 'Ερευνας (Κ.Γ.Ε.) ως συντονιστικών μονάδων:

α) του Κ.Γ.Ε. Β. Ελλάδος με έδρα τη Θεσσαλονίκη

β) του Κ.Γ.Ε. Κ. Ελλάδος με έδρα τη Λάρισα

γ) του Κ.Γ.Ε. Αθηνών με έδρα την Αθήνα

δ) του Κ.Γ.Ε. Πελοποννήσου και Ηπείρου με έδρα την Πάτρα και

ε) του Κ.Γ.Ε. Κρήτης και Νήσων με έδρα τα Χανιά

Σε κάθε ένα από τα πέντε αυτά Κ.Γ.Ε. συγκεντρώθηκαν, με κριτήριο τη γεωγραφική χωροθέτηση, τα γειτονικά μη εξειδικευμένα Ινστιτούτα και Σταθμοί Γεωργικής 'Ερευνας, με σκοπό τον διοικητικό και ερευνητικό συντονισμό τους.

Στα δώδεκα χρόνια που μεσολάβησαν από την ίδρυση των Κ.Γ.Ε. (1977) μέχρι τη δημιουργία του ΕΘΙΑΓΕ (1989), τα Κ.Γ.Ε., ουδέποτε λειτούργησαν ως συντονιστικές υπηρεσίες των μονάδων που τα συγκρότησαν.

Η στελέχωσή τους μέχρι και σήμερα αποτελείται από επιστήμονες, ενεργούς ερευνητές και όχι από εξειδικευμένο για το συντονισμό ευρύτερων περιοχών της αγροτικής έρευνας εποπτικό προσωπικό.

Την αποτυχία του σχεδιασμού οργάνωσης ερευνητικών μονάδων του Υπουργείου Γεωργίας μέσω των Κ.Γ.Ε. αναγνώρισε η πολιτεία, γι' αυτό και με το Ν. 1845/89 (νόμος που ψηφίστηκε από τους βουλευτές όλων των πολιτικών κομμάτων), με τον οποίο ιδρύθηκε και το ΕΘΙΑΓΕ, κατάργησε ουσιαστικά το θεσμό των Κέντρων Γ.Ε., όπως άλλωστε κατάργησε και τους Σταθμούς Γ.Ε., καθόρισε ως βασική μονάδα το "Ινστιτούτο" και προέτρεψε τον νεοϊδρυόμενο ΕΘΙΑΓΕ να αναδιοργανώσει τη δομή των μέχρι τότε υπαρχουσών υπηρεσιών αγροτικής έρευνας που μεταφέρθηκαν σ' αυτό και το συναποτέλεσαν.

Η διοίκηση του ΕΘΙΑΓΕ, ύστερα από δημόσιο διαγωνισμό ανέθεσε το 1994 σε ειδικούς επιστήμονες και στο Πολυτεχνείο Κρήτης την εκπόνηση μελέτης για την αναδιοργάνωση του ιδρύματος.

Βασικός στόχος της μελέτης, ήταν η συγκρότηση ολίγων αλλά σύγχρονων και ευέλικτων μονάδων, ικανών να προσφέρουν την τεχνογνωσία και τεχνολογία που απαιτείται για να υπάρξουν οι προϋποθέσεις για τον εκσυγχρονισμό της αγροτικής έρευνας και την κατ' ακολουθία συμβολή της στην αναπτυξιακή πορεία της αγροτικής οικονομίας στη χώρας μας. 'Αλλωστε, μέσα στον σημερινό ευρωπαϊκό και διεθνή ανταγωνισμό που έχει επιβληθεί, πολλές μικρές και κατακερματισμένες ευρευνητικές μονάδες δεν μπορούν πλέον να βοηθήσουν σ' αυτήν την προοπτική.

Η μελέτη για τη νέα δομή του ΕΘΙΑΓΕ συζητήθηκε ευρύτατα στην Κοινότητα του ιδρύματος, οριστικοποιήθηκε και υποβλήθηκε στο Υπουργείο Γεωργίας για να προωθηθεί η έκδοση του αναγκαίου Προεδρικού Διατάγματος.

Με το νέο οργανόγραμμα του ΕΘΙΑΓΕ δημιουργείται στα Χανιά ένα μεγάλο Ινστιτούτο Αγροτικής 'Ερευνας, στο οποίο θα συγχωνευθούν, το Ινστιτούτο Υποτροπικών Φυτών και Ελαίας Χανίων, το Κέντρο Γεωργικής 'Ερευνας Κρήτης και Νήσων, ο Σταθμός Γεωργικής 'Ερευνας Ασωμάτων και ο Σταθμός Γεωργικής 'Ερευνας Ρόδου.

Από τη νέα δομή που θα λάβει οργανωτικά η αγροτική έρευνα στα Χανιά της Κρήτης, γίνεται φανερό, ότι η υπάρχουσα ερευνητική υποδομή όχι μόνο αναγνωρίζεται για την προσφορά της αλλά ανασυγκροτείται, εκσυγχρονίζεται και εμπλουτίζεται με νέους ερευνητικούς τομείς και δραστηριότητες και αναβαθμίζεται.

Ωστόσο, η ανάγκη εξορθολογισμού της λειτουργίας του ΕΘΙΑΓΕ και η προσαρμογή του στις απαιτήσεις του Ν. 1845/89 οδήγησαν τη διοίκηση του ιδρύματος να προτείνει στο Υπουργείο Γεωργίας την άμεση κατάργηση όλων των Κ.Γ.Ε. εκτός από εκείνο της Β. Ελλάδος.

Η προσωρινή εξαίρεση του Κ.Γ.Ε. Β. Ελλάδος από την απόφαση της τυπικής κατάργησης των υπολοίπων τεσσάρων Κ.Γ.Ε., δεν αποτελεί μεροληπτική αντιμετώπιση του Δ.Σ., του ΕΘΙΑΓΕ προς το κέντρο αυτό.

Προέρχεται κυρίως από την κοινωνική ευαισθησία της διοίκησης του ιδρύματος να αποφύγει την άμεση μετάθεση δέκα επτά ερευνητών και σαράντα περίπου υπαλλήλων από τη Θεσσαλονίκη σε άλλες πόλεις, όπου λειτουργούν ερευνητικές μονάδες του ΕΘΙΑΓΕ με συγγενείς δραστηριότητες προς τις ειδικότητες των ερευνητών που υπηρετούν στο Κ.Γ.Ε. Β. Ελλάδος επειδή στην ευρύτερη περιοχή της Θεσσαλονίκης δεν έχουν την έδρα τους Ινστιτούτα με αντίστοιχα γνωστικά αντικείμενα και ερευνητικές δραστηριότητες με τους υπηρετούντες στο Κ.Γ.Ε. Β. Ελλάδος ερευνητές.

Αντίθετα, ο μικρός αριθμός των υπηρετούντων ερευνητών στα υπόλοιπα Κ.Γ.Ε. (ειδικά στο Κ.Γ.Ε. Κρήτης υπηρετούν δύο ερευνητές), αλλά κυρίως η συνάφεια των επιστημονικών τους ειδικοτήτων και της ερευνητικής τους δραστηριότητας συμβαδίζει με τα επιστημονικά αντικείμενα γειτονικών τους Ινστιτούτων που στεγάζονται μάλιστα στο ίδιο κτίριο, με συνέπεια να μην ανασταλεί ούτε προς στιγμή η ερευνητική τους προσπάθεια.

Ο Υπουργός

ΣΤΕΦ. ΤΖΟΥΜΑΚΑΣ"

16. Στην με αριθμό 3433/18-4-97 ερώτηση δόθηκε με το υπ' αριθμ. 1/12-5-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 3433/18-4-1997 που κατέθεσε η Βουλευτής κ. Σ. Αλφιέρη, σας γνωρίζουμε τα εξής:

Η 'Υδρα αστυνομεύεται αποτελεσματικά από το Αστυνομικό Τμήμα 'Υδρας, το οποίο λαμβάνει κάθε αναγκαίο μέτρο για την τήρηση της τάξης και την προστασία των πολιτών και της περιουσίας τους.

Στο πλαίσιο αυτό σχηματίσθηκε και υποβλήθηκε στον Εισαγγελέα Πρωτοδικών Πειραιά δικογραφία κατά του Κόκκου Λουκά, για παράβαση του άρθρου 308 του Π.Κ. (απλή σωματική βλάβη), μετά από έγκληση που υπέβαλε εναντίον του την 30-1-1993 ο πρόεδρος του Συλλόγου Οικολόγων 'Υδρας Τσακίρης Εμμανουήλ.

Για την καταγγελθείσα την 31-3-1997 από τον ίδιο φθορά στην οικία του, η οποία βρίσκεται σε απομακρυσμένο σημείο οικισμού στη θέση "Χουρμάδα", ενεργήθηκε αμέσως αυτοψία κατά την οποία διεπιστώθη ρύπανση (γραμμοειδές βάψιμο) με σπρέυ του τοίχου και των σκαλιών της εισόδου της και άρχισαν έρευνες για εντοπισμό των δραστών. Παράλληλα συστήθηκε στον ίδιο να καταθέσει στο πλησιέστερο Αστυνομικό Τμήμα έγκληση, προκειμένου να κινηθεί και η ποινική διαδικασία για το θέμα αυτό.

Μετά το περιστατικό αυτό η ιδιοκτησία του ανωτέρου και των άλλων μελών του αναφερόμενου Συλλόγου επιτηρούνται συνεχώς με περιπολίες, για να προληφθούν έκνομες ενέργειες σε βάρος τους.

Ο Υπουργός

ΓΕΩΡΓΙΟΣ ΡΩΜΑΙΟΣ"

17. Στην με αριθμό 3436/18-4-97 ερώτηση δόθηκε με το υπ' αριθμ. 361/12-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3436/18.4.97 που κατέθεσαν στη Βουλή οι Βουλευτές κ.κ. Βασίλειος Κορκολόπουλος, Γεώργιος Τρυφωνίδης, Ανδρέας Καραγκούνης και Γεώργιος

Σελίδα 6620 

Σαλαγκούδης, παρακαλούμε να πληροφορήσετε τους κ.κ. Βουλευτές τα εξής:

Η Ελλάδα είναι ως γνωστόν μία από τις πλέον σεισμόπληκτες χώρες στον κόσμο. Είναι χαρακτηριστικό ότι στον Ελληνικό χερσαίο και υποθαλάσσιο χώρο εκλύεται κάθε χρόνο του 50% της συνολικής σεισμικής ενέργειας της Ευρώπης και το 2% του πλανήτη.

Είναι λοιπόν φυσικό το πρόβλημα αυτό να απασχολεί την Πολιτεία, η οποία φέρει και το κύριο βάρος της αποκατάστασης των σεισμοπλήκτων.

Πρώτο μέλημα της Πολιτείας είναι η προστασία των ανθρώπινων ζώων κατά τη διάρκεια καταστροφικού σεισμού. Αυτό επιτυγχάνεται με τη θεσμοθέτηση ειδικών κανονισμών δόμησης ώστε οι κατασκευές να είναι αρκετά ισχυρές απέναντι στο σεισμό και να υφίστανται τις μικρότερες δυνατές βλάβες, καθώς επίσης με την ενημέρωση και εκπαίδευση των πολιτών και ιδιαίτερα των μικρών μαθητών για τις ενέργειες που πρέπει να κάνουν σε περίπτωση σεισμού.

Στους ιδιαίτερα κρίσιμους αυτούς τομείς για την προστασία της ζωής έχουν γίνει σημαντικά βήματα από την Πολιτεία μέσω του Οργανισμού Αντισεισμικού Σχεδιασμού και Προστασίας που ιδρύθηκε και λειτουργεί από το 1984, όπως ο Νέος Αντισεισμικός Κανονισμός που εφαρμόζεται τα τελευταία 2 χρόνια, ο νέος Κανονισμός Σκυροδέματος και αρκετοί άλλοι κανονισμοί και όροι δόμησης.

Εξίσου σημαντικό μέλημα της Πολιτείας είναι η παροχή βοήθειας στους σεισμόπληκτους για να αντιμετωπίσουν τα άμμεσα στεγαστικά και οικονομικά προβλήματα από την μερική ή ολική καταστροφή των οικιών τους.

Τέτοιες παροχές είναι τα οικονομικά βοηθήματα που δίνονται στους άστεγους, στους χαμηλοσυνταξιούχους και στους άνεργους, οι διευκολύνσεις στην εξόφληση των οφειλομένων φόρων και δανείων, η προσωρινή στέγαση με μεταφερόμενους οικίσκους.

Ακόμη ισχύουν ιδιαίτερα μέτρα για την επισκευή ή ανακατασκευή των κατοικιών που υπέστησαν βλάβες από το σεισμό και το ΥΠΕΧΩΔΕ από το 1978 και μετά εφαρμόζει σε γενικές γραμμές τα παρακάτω:

- Σε περίπτωση καταστροφής ή βλάβης ιδιωτικών οικοδομών από σεισμό, το ΥΠΕΧΩΔΕ διαθέτει στους ιδιοκτήτες των εν λόγω οικοδομών άτοκο δάνειο και δωρεάν κρατική αρωγή για την ανακατασκευή ή επισκευή της οικοδομής.

Ενδεικτικά αναφέρεται ότι στους σεισμούς Κοζάνης - Γρεβενών (Μάιος 1995), Αιγίου - Φωκίδας (Ιούνιος 1995) και Κόνιτσας (Αύγουστος 1996), το ποσό που διατίθεται σε περίπτωση ανακατασκευής των κατοικιών που κρίθηκαν Επικινδύνως Ετοιμόρροπες είναι 110.000 δρχ./Μ2 με ανώτατο όριο επιδοτούμενης επιφάνειας τα 120 Μ2.

- Από το ποσό αυτό το 1/3 χορηγείται ως δωρεάν κρατική αρωγή και τα υπόλοιπα 2/3 ως άτοκο δάνειο το οποίο εξοφλείται σε 15 χρόνια και χορηγείται από τις Τράπεζες.

Συνεπώς ο ιδιοκτήτης κατοικίας μέσου εμβαδού (80 Μ2) λαμβάνει για την ανακατασκευή της συνολικά 80 Χ 110.000 = 8.800.000 δρχ. από τα οποία 2.933.000 διατίθενται ως κρατική αρωγή και για τα υπόλοιπα 5.876.000 δρχ. χορηγούνται ως άτοκο δάνειο.

- Οι κρατικές αρωγές και οι τόκοι των δανείων επιβαρύνουν το Δημόσιο.

Είναι ενδεικτικό ότι το 1996 η Εθνική Οικονομία επιβαρύνθηκε με ποσό άνω των 65 δισεκατομμυρίων για την αποκατάσταση των σεισμοπλήκτων. Επειδή δε το γεγονός του σεισμού είναι απρόβλεπτο, οι δαπάνες αυτές ανατρέπουν τον Κρατικό Προϋπολογισμό, αφαιρούν πόρους από άλλες προγραμματισμένες και αναγκαίες δραστηριότητες του Κράτους και οδηγούν συνήθως σε δανεισμό που επιβαρύνει περισσότερο τις επόμενες γενιές.

Το κόστος αυτό επιβαρύνει μέσω της φορολογίας ή του δανεισμού όλους τους πολίτες ακόμα και αυτούς που δεν διαθέτουν ιδιόκτητη κατοικία, οι οποίοι κατά τεκμήριο είναι οι οικονομικά ασθενέστεροι, γεγονός που το καθιστά κοινωνικά άδικο.

Το νομικό πλαίσιο που διέπει την εφαρμογή των παραπάνω μέτρων (Ν. 867/79, Ν. 1048/80, Ν. 1133/81, Ν. 1283/82) παρουσιάζει κενά, δεν έχει εναρμονισθεί με τη σύγχρονη δομή του Κράτους (Β' βαθμός Τοπ. Αυτοδιοίκησης) και γενικώς απαιτεί ανασύνταξη και εκσυγχρονισμό.

Για όλους τους παραπάνω λόγους το ΥΠΕΧΩΔΕ προσανατολίζεται στην αλλαγή του νομοθετικού πλαισίου αντιμετώπισης των ζημιών από σεισμούς, ειδικά στον τομέα της επισκευής ή ανακατασκευής ενώ θα παραμείνει στην ίδια μέχρι σήμερα κατεύθυνση σε ότι αφορά τις άμεσες παρεμβάσεις.

- Η στεγαστική αποκατάσταση των πληγέντων ιδιοκτητών ακινήτων θα γίνεται με συνδυασμό Κρατικής επιχορήγησης και ασφάλισης των οικοδομών, η οποία θα είναι προαιρετική.

Η ασφάλιση αυτή θα κινείται στους παρακάτω άξονες:

- Οι ιδιοκτήτες των ακινήτων ασφαλίζουν τις οικοδομές τους έναντι βλάβης από σεισμό, καταβάλλοντας ετήσιο ασφάλιστρο, το ύψος του οποίου θα εξαρτάται από το εμβαδό της ασφαλιζόμενης οικοδομής και θα κλιμακώνεται μέχρι ένα ανώτατο όριο επιφάνειας.

- Η διαχείριση του πόρου αυτού από την ασφάλιση γίνεται από φορέα που ανήκει στο Δημόσιο ο οποίος και θα έχει την εποπτεία της αποκατάστασης των ασφαλισμένων οικοδομών.

- Σε περίπτωση βλάβης από σεισμό οι ιδιοκτήτες των οικοδομών που είναι ασφαλισμένες λαμβάνουν αποζημίωση από τον Φορέα Διαχείρισης για την ανακατασκευή ή επισκευή της κατοικίας. Η αποζημίωση αυτή θα είναι ανάλογη με το εμβαδόν της οικοδομής που υπέστη τη βλάβη και το μέγεθος της βλάβης.

- Το ύψος της αποζημίωσης θα καλύπτει τα έξοδα για την ανακατασκευή ή επισκευή της κατοικίας και θα κλιμακώνεται μέχρι ένα ανώτατο όριο (οροφή) ώστε να εξασφαλίζεται η Λαϊκή Στέγη (δηλ. ανώτατο όριο επιφάνειας όπως περιγράφτηκε παραπάνω).

- Το Δημόσιο θα επιδοτεί το ασφάλιστρο ώστε να επεκταθεί η εφαρμογή του από όσο το δυνατόν περισσότερα νοικοκυριά. Η επιδότηση αυτή θα φθάνει το 100% του ασφαλίστρου για τους άπορους ιδιοκτήτες.

- Από τους πόρους αυτούς ο Υπουργός ΠΕΧΩΔΕ θα μπορεί να χρηματοδοτεί προγράμματα μετακίνησης σεισμοπλήκτων οικισμών από περιοχές που κρίνονται ως επισφαλείς και ακατάλληλες για δόμηση σε άλλες με υγιή εδάφη.

- Ακόμη ο Υπουργός ΠΕΧΩΔΕ θα μπορεί να χρηματοδοτεί πλήρως με απόφασή του το ασφάλιστρο ή την επισκευή ακινήτων που ανήκουν σε άπορους ιδιοκτήτες.

Οι στόχοι του νομοσχεδίου είναι:

- Να μην επιβαρύνεται η Εθνική Οικονομία με τις δαπάνες αποκατάστασης των σεισμοπλήκτων.

- Οι δαπάνες αποκατάστασης να βαρύνουν αναλογικά μόνον τους ιδιοκτήτες κατοικιών, οι οποίοι είναι και οι εν δυνάμει χρήστες των μέτρων αποκατάστασης, και όχι όλους ανεξαιρέτως τους φορολογούμενους.

- Η αποζημίωση που θα χορηγείται για την επισκευή ή ανακατασκευή των κατοικιών να είναι επαρκής, και να μην οδηγεί τους σεισμόπληκτους σε επιπλέον δαπάνες όπως σήμερα συμβαίνει.

- Να εκσυγχρονισθεί το νομικό πλαίσιο για την αποκατάσταση των σεισμοπλήκτων.

Είναι φανερό ότι όχι μόνο δεν επιβάλλεται πρόσθετη φορολογία με το υπό σύνταξη νομοσχέδιο, αλλά ωφελούνται σε σύγκριση με τα ισχύοντα σήμερα μέτρα τόσο οι σεισμόπληκτοι όσο και η Εθνική Οικονομία.

'Αλλωστε και η Νέα Δημοκρατία στη συζήτηση της υπ' αρθ. 19/29-11-96 Επερώτησης για το σεισμό της Κόνιτσας δια του τότε Αντιπροέδρου του κόμματος κ. Βαρβιτσιώτη ζήτησε την Ασφάλιση των οικοδομών για τους κινδύνους από σεισμό, και μάλιστα την ασφάλιση στην ιδιωτική ασφαλιστική αγορά, σύμφωνα με πρόταση που είχε υποβληθεί από τον ίδιο στις 30/6/1988.

Τέλος πρέπει να αναφερθεί ότι σε καμμία προηγμένη χώρα αντιμετωπίζεται το κόστος των επιπτώσεων των φυσικών καταστροφών από τη γενική φορολογία, αλλά υπάρχουν ειδικά 

Σελίδα 6621 

ασφαλιστικά προγράμματα.

Ο Υπουργός

ΚΩΣΤΑΣ ΛΑΛΙΩΤΗΣ"

18. Στην με αριθμό 3441/18-4-97 ερώτηση δόθηκε με το υπ' αριθμ. 652/9-5-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στο από 22.4.97 έγγραφό σας, με το οποίο μας διαβιβάστηκε η αριθμ. 3441/18.4.97 ερώτηση της βουλευτή Φάνης Πάλλη-Πετραλιά και σε συνέχεια των αριθμ. 1045735/402/18-4-96 και 1079772/803/10-7-97 εγγράφων του Υπουργείου Οικονομικών, με τα οποία δόθηκαν απαντήσεις σε ερωτήματα άλλων βουλευτών αναφορικά με το πιο πάνω θέμα, σας γνωρίζουμε συμπληρωματικά τα εξής:

1. Μετά τις διατυπωθείσες από τον Ιούνιο 1996 αντιρρήσεις του Δήμου Αγίας Βαρβάρας για τη μεταστέγαση της Δ.Ο.Υ. Κορυδαλλού σε νέο κτίριο, το Υπουργείο Οικονομικών, διέταξε αναστολή της διαδικασίας μεταστέγασης, παρά το γεγονός ότι είχε ήδη υπογραφεί το σχετικό μισθωτήριο συμβόλαιο. Παράλληλα ζητήθηκε γνωμοδότηση του Νομικού Συμβουλίου του Κράτους σχετικά με τη νομιμότητα της όλης διαδικασίας μίσθωσης του ακινήτου. Εκδόθηκαν τελικά δύο γνωμοδοτήσεις επί των αντίστοιχων ερωτημάτων της αρμόδιας υπηρεσίας του Υπουργείου. Με βάση αυτές τις γνωμοδοτήσεις δόθηκαν οι σχετικές οδηγίες στην αρμόδια Κτηματική Υπηρεσία του Υπουργείου για τη νομιμοποίηση της όλης διαδικασίας μίσθωσης, οι οποίες και εκτελέστηκαν.

2. Πρόσφατα διατυπώθηκαν νέες αντιρρήσεις από το Δήμο Αγίας Βαρβάρας για την εν λόγω μεταστέγαση. Οι αντιρρήσεις εστιάστηκαν:

α) Στη διατύπωση αμφιβολιών όσον αφορά στη νομιμότητα της οικοδομικής άδειας του κτιρίου που μισθώθηκε για τη στέγαση της Δ.Ο.Υ. Κορυδαλλού.

β) Στην άποψη ότι είναι δυσχερής η πρόσβαση των κατοίκων του Δήμου Αγίας Βαρβάρας στο κτίριο αυτό και

γ) Στην άποψη ότι υπάρχει δυνατότητα εξεύρεσης άλλων κτιρίων στο κέντρο του Δήμου Κορυδαλλού ή στις παρυφές μεταξύ αυτού και του Δήμου Αγίας Βαρβάτας για τη στέγαση της Δ.Ο.Υ. Κορυδαλλού, χωρίς όμως να υποδειχθούν συγκεκριμένα κτίρια. Μετά τις νέες αυτές αντιρρήσεις δόθηκε νέα εντολή αναστολής της διαδικασίας μεταστέγασης της Δ.Ο.Υ., πατά το γεγονός ότι έχουν ολοκληρωθεί όλες οι διαδικασίες μίσθωσης, προκειμένου να εξετασθούν από το Υπουργείο τα επιχειρήματα του Δήμου Αγίας Βαρβάρας.

3. Ανεξάρτητα από τις παραπάνω ενέργειες θεωρούμε σκόπιμο να επισημάνουμε τα εξής σχετικά με το θέμα της μεταστέγασης της Δ.Ο.Υ. Κορυδαλλού:

α) Το κτίριο στο οποίο στεγάζεται μέχρι σήμερα η Δ.Ο.Υ. έχει κριθεί από τους αρμόδιους ως ακατάλληλο για την κάλυψη των νέων στεγαστικών αναγκών της υπηρεσίας ενόψει και της εγκατάστασης και λειτουργίας του Ολοκληρωμένου Πληροφοριακού Συστήματος TAXIS. Την άποψη αυτή έχει εκφράσει και το Δημοτικό Συμβούλιο του Δήμου Αγίας Βαρβάρας στην αριθ. 54/19-3-1996 σχετική απόφασή του.

β) Για την εξεύρεση νέου κατάλληλου κτιρίου διενεργήθηκαν από 14.11.1994 μέχρι 22.2.1996 οκτώ άγονες δημοπρασίες και μόλις στην τελευταία δημοπρασία της 19.3.1996 προσφέρθηκαν τρία κτίρια, από τα οποία τα δύο κρίθηκαν ακατάλληλα από πλευράς ωφέλιμης επιφάνειας χώρων.

γ) Το επιλεγέν κτίριο είναι νεόδμητο και διαρρυθμίστηκε σύμφωνα με τις σύγχρονες ανάγκες των Δ.Ο.Υ.

δ) Η θέση του νέου κτιρίου δεν είναι βέβαια στο κέντρο του Δήμου Κορυδαλλού αλλά στα όρια αυτού, εξυπηρετείται όμως από πέντε λεωφορειακές γραμμές (τρεις από τον Πειραιά Νο 809,810 και 814 που διασχίζουν το Δήμο Κορυδαλλού και δύο από την Αθήνα Νο Α17 και Β17 που διασχίζουν την κεντρική λεωφόρο Μ. Αλεξάνδρου του Δήμου Αγίας Βαρβάρας) με στάση σε απόσταση 70 μ. από το επιλεγέν κτίριο.

4. Σε ότι αφορά το αίτημα σύστασης και λειτουργίας Δ.Ο.Υ. στο Δήμο Αγ. Βαρβάρας, για την αποκλειστική εξυπηρέτηση των κατοίκων της περιοχής αυτής, το Υπουργείο Οικονομικών θα εξετάσει το θέμα αυτό στο πλαίσιο της αναδιοργάνωσης των Υπηρεσιών του και της κατάρτισης του νέου οργανισμού αυτών, σε συνδυασμό με την προωθούμενη μηχανοργάνωση αυτών με Η/Υ και τις υπάρχουσες σχετικές υπηρεσιακές ανάγκες και δυνατότητες.

'Ηδη έχει συσταθεί και λειτουργεί στο Υπουργείο Οικονομικών, ειδική Ομάδα Εργασίας που επεξεργάζεται τα σχετικά στοιχεία και καταρτίζει σχέδιο Προεδρικού Διατάγματος Οργανισμού των Υπηρεσιών αυτού και η οποία δεν έχει ολοκληρώσει ακόμη το έργο της.

Οι τελικές αποφάσεις για το θέμα αυτό, θα ληφθούν μετά την κατάρτιση και υποβολή από την Ομάδα Εργασίας ολοκληρωμένου σχεδίου του Οργανισμού των Περιφερειακών Υπηρεσιών του Υπουργείου Οικονομικών.

5. Από την πορισματική έκθεση που υπέβαλε ο αρμόδιος Επιθεωρητής που διενήργησε σχετική προανάκριση, δεν προκύπτουν σαφείς ενδείξεις διάπραξης πειθαρχικού αδικήματος από την Προϊσταμένη της Κτηματικής Υπηρεσίας Δυτικής Αττικής και για το λόγο αυτό δεν διενεργήθηκε κύρια ανάκριση.

Ο Υφυπουργός

Γ. ΔΡΥΣ"

19. Στην με αριθμό 3442/18-4-97 ερώτηση δόθηκε με το υπ' αριθμ. 1541/9-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3442/18.4.97 που κατέθεσε ο Βουλευτής κ. Ε. Μπασιάκος, για τα θέματα της αρμοδιότητάς μας, σας πληροφορούμε τα εξής:

Η Συμφωνία Τελωνειακής 'Ενωσης της ΕΕ- Τουρκίας που ισχύει από 6/3/1996 προβλέπει για τον αγροτικό τομέα μια μακρά περίοδο προσαρμογής και επανεξέταση της κατάστασης μετά το τέλος αυτής της περιόδου. Στο ενδιάμεσο διάστημα προβλέπεται ότι θα γίνεται προσπάθεια βελτίωσης των όρων πρόσβασης αγροτικών προϊόντων, προελεύσεως της ΕΕ στην αγορά της Τουρκίας και προελεύσεως Τουρκίας στην αγορά της ΕΕ.

Ωστόσο, πρέπει να σημειώσουμε ότι οι παραχωρήσεις της ΕΕ προς την Τουρκία, στην συντριπτική τους πλειοψηφία, καθορίστηκαν με την απόφαση 1/80 του Συμβουλίου Σύνδεσης ΕΕ-Τουρκίας της 19/9/80. Με την εν λόγω απόφαση (Κεφάλαιο 1, άρθρα 2, 3, 4, 5) η ΕΕ ανέλαβε την υποχρέωση σταδιακού (εντός μεταβατικής περιόδου 6 ετών) μηδενισμού των δασμών πο επιβάλλονταν στις εισαγωγές στην ΕΕ γεωργικών προϊόντων προελεύσεως Τουρκίας. Τα μόνο γεωργικά προϊόντα που εξαιρέθηκαν και τα οποία υπόκειντο σε περιορισμούς ήταν:

- Τρία γεωργικά προϊόντα (Ντοματοπολτός, Φουντούκια, Ξερά Βερύκκοκα) τα οποία υπόκειντο σε συμφωνίες αυτοπεριορισμού των εξαγωγών.

Η εμπειρία έδειξε ότι ο έλεγχος και η εφαρμογή αυτών των συμφωνιών ήταν εξαιρετικά δυσχερής και συχνά, όπως π.χ. στον τοματοπολτό καταστρατηγούντο. Εξάλλου, μετά την εφαρμογή των συμφωνιών του Γύρου Ουρουγουάης οι συμφωνίες αυτοπεριορισμού των εξαγωγών δεν μπορούσαν να διατηρηθούν σε ισχύ.

- 'Ενδεκα γεωργικά προϊόντα για τα οποία προβλέπονταν ημερολογιακοί περιορισμοί, μεταξύ αυτών και το αιγοπρόβειο κρέας.

- Τρία ως τέσσερα γεωργικά προϊόντα στα οποία εφαρμόζονταν τιμές εισόδου (π.χ. σταφίδες). Αλλά, η τήρηση των καθοριζομένων κάθε φορά από την ΕΕ τιμών εισόδου απεδείχθη στην πράξη εξαιρετικά δυσχερής και η καταστρατήγηση του μηχανισμού αυτού σχετικά εύκολη. Επιπλέον η διατήρηση των τιμών εισόδου, που εφαρμόζονταν κατά παρέκκλιση των διατάξεων της GATT, δεν είναι δυνατή μετά την εφαρμογή των συμφωνιών του Γύρου Ουρουγουάης.

Κατά συνέπεια, οι σημαντικότερες παραχωρήσεις προς την

Σελίδα 6622 

Τουρκία είχαν ήδη γίνει με την απόφαση 1/80 του Συμβουλίου Σύνδεσης της 19/9/80, με βάση την οποία στην ουσία και όσον αφορά τα γεωργικά προϊόντα είχε θεσπιστεί "ζώνη ελευθέρων ανταλλαγών". Η ζημιά που υφιστάμεθα επομένως, με την παρούσα συμφωνία είναι ελάχιστη συγκριτικά με αυτήν που έχουμε ήδη υποστεί από το ισχύον μέχρι σήμερα καθεστώς.

Πρέπει επιπροσθέτως, να τονισθεί ότι με δεδομένο το γεγονός του δασμολογικού αφοπλισμού της ΕΕ για την πλειοψηφία των αγροτικών προϊόντων οι τρέχουσες διαπραγματεύσεις μεταξύ των δύο μερών για την βελτίωση των όρων πρόσβασης στην αγορά αφορούν κυρίως σε παραχωρήσεις της Τουρκίας προς την ΕΕ διότι η Τουρκική αγορά εξακολουθεί να παραμένει σχετικά κλειστή για τα γεωργικά προϊόντα της ΕΕ. Με την έννοια αυτή η σχετική συμφωνία μπορεί να προσφέρει πλεονεκτήματα και στην Ελλάδα εφόσον βέβαια οι Ελληνικοί φορείς είναι σε θέση να διεισδύσουν στη Τουρκική αγορά.

Κατά την τρέχουσα διαπραγμάτευση το δυσκολότερο θέμα στο "γεωργικό πακέτο" ήταν ο καθορισμός ποσόστωσης στον τοματοπολτό. Ο τελικός συμβιβασμός είναι για δασμολογική ποσόστωση 30.000 Τον. ετησίως κατανεμόμενη σε δύο ίσες εξαμηνιαίες δόσεις. Η ρύθμιση αυτή από Ελληνικής πλευράς κρίθηκε ικανοποιητική (και από τους φορείς των παραγωγών και των μεταποιητών) δεδομένου ότι επιτρέπει τον αποτελεσματικό έλεγχο των εισαγωγών και αποτρέπει τις καταστρατηγήσεις που είχαν συστηματικά παρατηρηθεί στο παρελθόν στο πλαίσιο της συμφωνίας αυτοπεριορισμού των εξαγωγών. Επίσης, η Ελληνική πλευρά, επέτυχε αφενός μεν τη διαγραφή της φέτας που περιλαμβάνονταν στον αρχικό κατάλογο παραχωρήσεων της ΕΕ και το άνοιγμα συμβολικής δασμολογικής ποσόστωσης εκ μέρους της Τουρκίας για 100 Τον. ροδακίνων.

Συνολικά η εν λόγω συμφωνία από οικονομικής απόψεως κρίνεται ότι δεν είναι επιβλαβής για την ελληνική γεωργία ενώ προσφέρει δυνατότητες διείσδυσης στην Τουρκική αγορά.

Ο Υπουργός

ΣΤΕΦ. ΤΖΟΥΜΑΚΑΣ"

20. Στην με αριθμό 3446/18-4-97 ερώτηση δόθηκε με το υπ' αριθμ. 427/12-5-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 3446/18-4-1997 που κατέθεσε η Βουλευτής κ. Σ. Αλφιέρη, σας γνωρίζουμε τα εξής:

Τα περί ρατσιστικών διαθέσεων και εκδηλώσεων των αστυνομικών σε βάρος Ελληνοποντίων της πρώην ΕΣΣΔ καταγγελλόμενα με αυτή δεν ανταποκρίνονται στην πραγματικότητα.

Οι 'Ελληνες αστυνομικοί σήμερα σέβονται, όσο ποτέ άλλοτε, τα συνταγματικά κατοχυρωμένα ατομικά δικαιώματα και τις ελευθερίες και η προστασία τους αποτελεί γνώμονα σε κάθε ενέργειά τους.

Είμαστε ιδιαίτερα ευαίσθητοι στα θέματα αυτά και σε κανένα δεν θα επιτρέψουμε την ανάπτυξη κλίματος ρατσισμού, απρεπούς συμπεριφοράς ή καταπάτησης των δικαιωμάτων του πολίτη.

'Οσον αφορά το επικαλούμενο συμβάν στο Αστυνομικό Τμήμα Καλλιθέας, σας πληροφορούμε ότι αυτό δημιουργήθηκε από τις δύο γυναίκες οι οποίες μετέβησαν εκεί την 17-6-1993, κληθείσες κατόπιν εισαγγελικής παραγγελίας και χωρίς λόγο εξύβρισαν, βλασφήμισαν και επετέθησαν στους εκτελούντες εσωτερική υπηρεσία αστυνομικούς. Για τις πράξεις τους αυτές οδηγήθησαν στη Δικαιοσύνη και καταδικάσθηκαν σε φυλάκιση εννέα μηνών και σαράντα πέντε ημερών.

Ο Υπουργός

ΓΕΩΡΓΙΟΣ ΡΩΜΑΙΟΣ"

21. Στην με αριθμό 3450/18-4-97 ερώτηση δόθηκε με το υπ' αριθμ. 246/8-5-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3450/18.4.97 ερώτηση του Βουλευτή κ. Αναστάση Παπαληγούρα, σας γνωρίζουμε τα εξής:

1. Για την αξιοποίηση και ανάδειξη της Αρχαίας Σικυώνας, η οποία έχει ένα σημαντικό αρχαιολογικό χώρο και θέατρο, καταβάλλονται από την αρμόδια Εφορεία συνεχείς προσπάθειες για την επαναλειτουργία του από 10ετία και πλέον κλειστού για το κοινό Αρχαιολογικού της Μουσείου σε συνεργασία την Κοινότητα Αρχαίας Σικυώνας και το Δήμο Κιάτου και τη Γεν. Γραμματεία Περιφερείας Πελοποννήσου. Το θέμα εντάσσεται σε κάθε ετήσιο προγραμματισμό της Δ' Εφορείας Προϊστορικών και Κλασικών Αρχαιοτήτων.

Η αρμόδια Υπηρεσία στις ενέργειές της για την ανάδειξη και αξιοποίηση της αρχαίας Σικυώνας, κυρίως του αρχαίου θεάτρου της, διασταυρώνεται με την Αρχαιολογική Εταιρεία η οποία διατηρεί τα δικαιώματα των ανασκαφών των μνημείων του αρχαιολογικού χώρου καθώς και του αρχαίου θεάτρου.

Αναλυτικότερα αναφέρουμε ως προς τα συγκεκριμένα τρία θέματα που θίγονται στην Ερώτηση του κ. Βουλευτή.

Α. Αρχαίο Θέατρο Σικυώνας

Στις ανατολικές υπώρειες του λόφου της ακρόπολης της Αρχαίας Σικυώνας κατασκευάστηκε το θέατρο της τον 4ο μ.Χ. αιώνα με terminus ante quem το 251 π.Χ. Θεωρείται ως ένα από τα πιο εντυπωσιακά θέατρα αυτού του μεγέθους. 'Εχει σχεδόν κυκλική ορχήστρα, σκηνή και προσκήνιο παρόμοια με του θεάτρου της Αρχαίας 'Ισθμιας. Το κοίλο διατηρείται σε 15 κερκίδες, στο άνω διάζωμα έχει δύο θολωτές διόδους ενώ στις παρόδους υπήρχαν πύλες όμοιες με αυτές της Επιδαύρου.

Οι πρώτες ανασκαφικές έρευνες στην Σικυώνα έγιναν το 1887-91 από την Αμερικάνικη Σχολή, ενώ από τις αρχές του 20ου αιώνα (1920) οι ανασκαφές συνεχίστηκαν από την Αρχαιολογική Εταιρεία η οποία διατηρεί μέχρι σήμερα τα δικαιώματα της αποκάλυψης και ανασκαφής των μνημείων της Αρχαίας Αγοράς και του Θεάτρου. Η τελευταία ανασκαφική έρευνα στο θέατρο του οποίου το κοίλο δεν έχει αποκαλυφθεί παρά μόνο στις πρώτες σειρές των εδωλίων του έγινε το 1984 με ανασκαφέα την τότε 'Εφορο Αρχαιοτήτων Π. Κρυστάλλη - Βότση σε συνεργασία με την Αρχαιολογική Εταιρεία.

Το 1991 με πρωτοβουλία του τότε Κοινοτάρχη Βασιλικού και της Νομαρχίας Κορινθίας διετέθη το ποσό των 40.000.000 δρχ. από τα ΣΑΝΤΣΠΑ Ν. Κορινθίας ΔΕ 1991 (Πρόγραμμα Τουρισμός - Μνημεία - Μουσεία) για το έργο "Αξιοποίηση Αρχαίου θεάτρου Σικυώνας"και εντάχθηκε στα έργα που εκτελούνται από τους ΟΤΑ με φορέα διαχειρίσεως του ως άνω ποσού την Κοινότητα Βασιλικού (Αρχαία Σικυώνα) Κορινθίας.

Η αρμόδια Εφορεία μετά την ενημέρωσή της για τη διάθεση του εν λόγω ποσού για τα έτη 1991-1993 προέβη στις ακόλουθες ενέργειες:

α. Απέστειλε προς αναθεώρηση στη Διεύθυνση Αναστήλωσης Αρχαίων Μνημείων παλαιά εγκεκριμένη από το 1981 από το ΚΑΣ μελέτη αναστήλωσης των θολωτών διόδων του θεάτρου και πρότεινε πρόγραμμα εργασιών για την υλοποίηση του έργου σε συνεργασία με την Αρχαιολογική Εταιρία (Φ2/2/401/29.1.91). Η υλοποίηση της μελέτης εμποδίστηκε από την άρνηση της Αρχαιολογικής Εταιρείας να συνεργαστεί με την Εφορεία και την Κοινότητα για την υλοποίηση του έργου (βλ. συνημμένα τα υπ' αρ. 1532/30.11.89 και 10008/31.9.90 προηγούμενα έγγραφα της Αρχαιολογικής Εταιρείας η οποία είχε τη θέση της μεταφοράς του συνολικού ποσού επ' ονόματί της και τη χρήση κατά την κρίση της, για τα μνημεία του αρχαιολογικού χώρου και όχι για το θέατρο το οποίο δεν είχε εντάξει στον προγραμματισμό της για μια πενταετία).

β. Σε συνέχεια η αρμόδια Εφορεία γνωρίζοντας ότι η υλοποίηση της ως άνω μελέτης εξαρτάται από την ολοκλήρωση της αποκάλυψης του κοίλου (βλ.συν. ΥΠΠΟ/ΑΝΑΣΤΗΛ/1/51859/508/18.10.85 έγγραφο της Αναστήλωσης Αρχαίων Μνημείων) ενέταξε στους προγραμματισμούς του έργου της για το 1993 και για το 1994 την ανασκαφή του κοίλου και την υλοποίηση της αναστήλωσης των θολωτών

Σελίδα 6623 

διόδων. Ζητήσαμε στη συνέχεια να εξεταστεί από τη ΔΙΠΚΑ η δυνατότητα αναθέσεως στην αρμόδια Εφορεία του παραπάνω έργου επειδή η Αρχαιολογική Εταιρεία δεν είχε πραγματοποιήσει ανασκαφές στο θέατρο από το 1984, και βάσει του ΚΝ 5351/32 αρ.35 και των σχετικών διατάξεων του ΠΔ 30.12.1927/21.1.1928 (ΦΕΚ 6/1928 τ.Α' αρ.19) δεν έχει πλέον το δικαίωμα της συνέχισης του ανασκαφικού έργου. Παρ' όλο που δεν υπήρξε άμεση απάντηση επί του θέματος, η Αρχαιολογική Εταιρεία θεώρησε ανώφελη την ανασκαφή εάν δεν προηγείτο η δημοσίευση των ανασκαφών του παρελθόντος και αφ' ετέρου ότι η ανασκαφή ανήκει σ' αυτήν και στην κ. Βότση η οποία πρέπει να παραιτηθεί των δικαιωμάτων της ως ανασκαφέως προκειμένου η αρμόδια Εφορεία να μπορέσει να ανασκάψει και να αποκαλύψει το κοίλο του θεάτρου.

Παρά τις επανειλημμένες προσπάθειες της αρμόδιας Εφορείας για την περάτωση του ανασκαφικού έργου και την αξιοποίηση του θεάτρου, αυτή περιορίστηκε στο έργο συντήρησης των ήδη αποκαλυφθέντων μερών του θεάτρου. Επειδή το εν λόγω μνημείο, παρουσιάζει πολλά προβλήματα συντήρησης, λόγω των πολλών αιτημάτων για παραχώρησή του για παραστάσεις ή συναυλίες, ανατέθηκε σε αρχιτέκτονα του ΥΠ.ΠΟ. η εργασία αυτή.

2. Το Αρχαιολογικό Μουσείο της Αρχαίας Σικυώνας παραμένει κλειστό εδώ και μια δεκαετία (1987-1997).

Οι εργασίες που γίνονται εδώ και μία πενταετία σ' αυτό ολοκληρώνονται και σύμφωνα με τον προγραμματισμό της αρμόδιας Εφορίας (1997) υπολογίζεται να επαναλειτουργήσει ως το προσεχές φθινόπωρο.

Από το 1991 έως σήμερα έγιναν στο Αρχαιολογικό Μουσείο Σικυώνας οι παρακάτω εργασίες:

Αντικατάσταση και αποκατάσταση κεράμων στέγης Μουσείου και Αποθήκης μετά από το θρυματισμό από χαλάζι των ήδη τοποθετηθέντων κατά την επισκευή της στέγης του Μουσείου. Αντικατάσταση ή αποκατάσταση σιδηρών κιγκλιδωμάτων παραθύρων Μουσείου. Αντικατάσταση της εξωτερικής θύρας του Αρχαιολογικού Μουσείου της Αποθήκης. Συντήρηση - επένδυση του μωσαϊκού δαπέδου του Μουσείου. Κατασκευή νέων προθηκών Μουσείου και συντήρηση των υπαρχουσών παλαιότερων στο Μουσείο. Επιχρωματισμός ξύλινης στέγης του Μουσείου. Τοποθέτηση συναγερμού. Συμπλήρωση των φωτιστικών του Μουσείου (70 spots). Αντικατάσταση - επισκευή βάθρων των αγαλμάτων του Μουσείου. Αντικατάσταση υδρορροών στέγης Μουσείου. Προμήθεια καθισμάτων (6). Αντικατάσταση και συμπλήρωση ραφιών της αποθήκης του Μουσείου (ντέξιον). Αγορά 500 ξύλινων κιβωτίων για την τοποθέτηση αρχαιολογικού υλικού (όστρακα από τις ανασκαφές κεραμικό υλικό) στις αποθήκες. Αντικατάσταση και συντήρηση σεναζιού περίφραξης εξωτερικού χώρου Μουσείου. Αγορά Com puter για την καταγραφή των αντικειμένων.

Η αρμόδια Εφορεία κατά την πενταετία αυτή συμπεριελάμβανε στους κατ' έτος προγραμματισμούς της το έργο επανέκθεσης του Αρχαιολογικού Μουσείου Σικυώνας και από τον προϋπολογισμό της διέθετε κατ' έτος μέρος του για την πρόσληψη εποχικού προσωπικού (ενός ή δύο αρχαιολόγων, ενός συντηρητού και δύο εργατών) το οποίο υπό την εποπτεία αρχαιολόγου και συντηρητού της Εφορείας εργάστηκε για καταγραφή, τοποθέτηση, καθαρισμό και συντήρηση των αντικειμένων του Μουσείου και της Αποθήκης του.

Κατά το έτος 1996 περατώθηκε η συντήρηση του κεραμικού υλικού για την έκθεση-μεταφέρθηκε το υλικό που υπήρχε (χάλκινα και κεραμικά αντικείμενα) για συντήρηση στο Μουσείο Κορίνθου, έγινε καταγραφή των εκ μεταφοράς από Κόρινθο αντικειμένων του Μουσείου και φωτογραφήθηκε μεγάλο μέρος των αντικειμένων της έκθεσης (βλ. επισυν. Πίνακα).

Μέσα στο 1997 υπολογίζεται να συμπληρωθούν οι επανεκθετικές εργασίες στο Αρχαιολογικό Μουσείο της Σικυώνας.

Το όλο έργο υλοποιήθηκε με την άμεση συμπαράσταση των Κοινοτήτων Βασιλικού και Μουλκίου καθώς και του Δήμου Κιάτου που έστω και με μικρές επιχορηγήσεις κατά το έτος 1996 συμπαραστάθηκαν στην προσπάθεια για επαναλειτουργία του Αρχαιολογικού Μουσείου.

Η τελική μελέτη επανέκθεσης του Μουσείου είναι έτοιμη και θα κατατεθεί για έγκριση στην Δ' ΕΠΚΑ στο τέλος Μαίου 1997.

3. Η τειχισμένη Ακρόπολη της Τιτάνης καθώς και τα κατάλοιπα του αρχαίου οικισμού που περιβάλλεται και αυτός με τείχος είναι ένας από τους αρχαιολογικούς χώρους στην Κορινθία που δεν φυλάσσεται επί μονίμου βάσεως, όπως γίνεται με τους μεγαλύτερους αρχαιολογικούς χώρους.

Για τη συνεχή φύλαξη αυτών των χώρων και των μεμονωμένων μνημείων που βρίσκονται στην περιφέρεια ελέγχου της Εφορείας μας οι οποίοι σε αριθμό ξεπερνούν τον αριθμό των φυλασσόμενων αρχαιολογικών χώρων θα έπρεπε να διατίθενται υπερδιπλάσιος αριθμός φυλακτικού προσωπικού.

Παρόλο που οι αρχαιότητες της αρχαίας Τιτάνης δεν φυλάσσονται από προσωπικό σε μόνιμη βάση η περιοχή της ελέγχεται από το φυλακτικό προσωπικό της Εφορείας που υπηρετεί στη Νεμέα (αρχαιολογικό χώρο και Μουσείο). Η δε φύλαξη και ο έλεγχος που γίνεται έχει αποτρέψει τις αρχαιολογικές ενέργειες που γίνονται σε άλλους χώρους της Κορινθίας όπως είναι γνωστό και οι οποίες δεν αναφέρονται στην Ερώτηση του κ. Βουλευτή. Αντίθετα μέχρι σήμερα δεν έχουν γίνει αντιληπτές ενέργειες αρχαιοκαπηλίας στο χώρο αυτό.

Εκτός από το εκκλησάκι του Αγίου Τρύφωνα (ναός Αθηνάς) που είναι κηρυγμένο αρχαίο μνημείο, οι υπόλοιπες αρχαιότητες της Τιτάνης δεν αποτελούν κηρυγμένο αρχαιολογικό χώρο μέχρι σήμερα.

Η αρμόδια Εφορεία για την προστασία αυτού του χώρου έχει ζητήσει την απομάκρυνση του σύγχρονου νεκροταφείου που βρίσκεται μέσα στο χώρο, έχει ξεκινήσει την οριοθέτηση της Ακρόπολης και του γύρω απ' αυτήν ευρισκόμενου οικισμού ώστε να μπορέσει να προτείνει ζώνες προστασίας γύρω από τον αρχαιολογικό χώρο και έχει απαλλοτριώσει το οικόπεδο Καρμόγιαννη στο οποίο έχει αποκαλυφθεί μετά από ανασκαφική έρευνα της αρμόδιας Εφορείας Λουτρικό συγκρότημα.

Κτιριακά προβλήματα στο Μουσείο Αρχαίας Σικυώνας δεν εκκρεμούν.

'Εχουν γίνει εργασίες επισκευής στο παρελθόν και τώρα επίκειται η επανέκθεση.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

22. Στην με αριθμό 3456/21-4-97 ερώτηση δόθηκε με το υπ' αριθμ. 1554/9-5-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην παραπάνω Ερώτηση,που κατέθεσε ο Βουλευτής κ. Γ. Καλαντζής, σας πληροφορούμε τα εξής:

Για τις ζημιές που προξενήθηκαν από παγετό κατά το χρονικό διάστημα από 14 έως 17.4.97 σε καλλιέργειες καρπουζιών στην περιοχή του ποταμού Νέστου (Κοινότητες Ερατεινού, Αγιάσματος, Πετροπηγής κ.λπ.) του Νομού Καβάλας ο ΕΛΓΑ επιλήφθηκε αμέσως.

Συγκεκριμένα, την πληγείσα περιοχή επισκέφθηκε για επισημάνσεις στις 21.4.97 ο Προϊστάμενος του Υποκαταστήματος στην Καβάλα, προκειμένου να έχει ο ΕΛΓΑ πλήρη εικόνα της έκτασης και τους ύψους των ζημιών.

Οι εκτιμήσεις των παραπάνω ζημιών θα αρχίσουν στις 5.6.97 και υπολογίζεται να ολοκληρωθούν σε σύντομο χρονικό διάστημα.

Η Α.Τ.Ε., σύμφωνα με πάγια τακτική της, παρέχει πιστωτικές διευκολύνσεις και δανειακές ενισχύσεις στους παραγωγούς που διαπιστωμένα αδυνατούν να ανταποκριθούν στις υποχρεώσεις τους στην ΑΤΕ λόγω εκτάκτων γεγονότων όπως δυσμενείς καιρικές συνθήκες, αζητησία προϊόντων, ασυνήθιστες μεταβολές τιμών κ.λπ.), τα οποία επηρέασαν αρνητικά τις εκμεταλλεύσεις τους. Οι διευκολύνσεις αυτές παρέχονται μέσα στα πλαίσια της 1820/89 Πράξης του Διοικητή της Τράπεζας της Ελλάδος και προβλέπουν ρύθμιση των ληξ/σμων χρεών, χωρίς τόκους ποινής, σε ένα νέο δάνειο. Η ένταξη των πληγέντων παραγωγών στο μέτρο αυτό γίνεται ύστερα

Σελίδα 6624 

από εξατομίκευση των ζημιών της κάθε εκμετάλλευσης και αφορά το μέρος των οφειλών που διαπιστωμένα δεν είναι σε θέση να εξυπηρετηθεί.

Πέραν από τα παραπάνω στις περιπτώσεις που οι ζημιές αφορούν καλλιέργειες που βρίσκονται στο πρώτο στάδιο της ανάπτυξής τους και κρίνεται σκόπιμη η επανασπορά τους για να μην απωλεσθεί παντελώς το αναμενόμενο από αυτές εισόδημα, η ΑΤΕ εξετάζει πάντα με ευρύτητα τα αιτήματα των πιστούχων της που ζητούν επανενίσχυση για να σπείρουν και πάλι τις καλλιέργειές τους.

Σημειώνεται ότι μέχρι σήμερα στο Κατ/μα της ΑΤΕ Χρυσούπολης στην περιοχή του οποίου διενεργούνται οι συγκεκριμένες καλλιέργειες πρώϊμου καρπουζιού που ζημιώθηκαν από τον παγετό δεν έχει υποβληθεί από κανένα παραγωγό αίτημα επανενίσχυσής του για το σκοπό αυτό.

Ο Υπουργός

ΣΤΕΦ. ΤΖΟΥΜΑΚΑΣ"

23. Στην με αριθμό 3460/21-4-97 ερώτηση δόθηκε με το υπ' αριθμ. 1038/9-5-97 έγγραφο από τον Αναπληρωτή Υπουργό Εξωτερικών η ακόλουθη απάντηση:

"Σε απάντηση της ερώτησης 3460/21-4-97 σας γνωρίζουμε τα εξής:

Η Ελληνική Κυβέρνηση ενδιαφέρεται να προχωρήσει στον εξορθολογισμό και στην εξυγίανση του ΕΙΥΑΠΟΕ.

Στόχος της Κυβερνήσεως είναι η λειτουργία του Ιδρύματος σε νέες βάσεις, προκειμένου να ανταποκριθεί πληρέστερα στις ανάγκες που προκύπτουν από τη διαμονή και εργασία στη χώρα μας μεγάλου αριθμού Ομογενών από τις χώρες της πρώην ΕΣΣΔ.

Το ενδιαφέρον της Κυβερνήσεως για την αναμόρφωση του ΕΙΥΑΠΟΕ εντάσσεται στους γενικότερους στόχους αλλαγών και διορθωτικών παρεμβάσεων στα ζητήματα μεταναστευτικής πολιτικής, τα οποία, όπως είναι γνωστό εξετάζει Επιτροπή που συγκροτήθηκε για το σκοπό αυτό.

Η δημοσιότητα, η σχετική με τη συγκρότηση των Επιτροπών που θα επιληφθούν των θεμάτων αυτών αποδεικνύει την επιθυμία της Κυβερνήσεως να διαχειρισθεί τα ανωτέρω θέματα με διαφάνεια και υπευθυνότητα.

Η ενασχόληση της Κυβερνητικής Επιτροπής με τα ανωτέρω ζητήματα, αποδεικνύει τη σημασία που η Κυβέρνηση αποδίδει στη βελτίωση της θέσης των ομογενών μας.

Ο αναπροσανατολισμός της πολιτικής μας θα πρέπει βεβαίως να λάβει υπόψη του την αύξηση του αριθμού των ομογενών μας που μετανάστευσαν στην Ελλάδα, καθώς και την εγκατάστασή τους σε συγκεκριμένες περιοχές.

Στόχος της πολιτικής μας είναι η αξιοποίηση του ειδικευμένου επιστημονικού δυναμικού των ομογενών μας, σε συνδυασμό με την καλύτερη δυνατή αντιμετώπιση των προβλημάτων στέγασης, χωρίς βέβαια να αγνοούνται οι ομογενείς μας που επιλέγουν να μην εγκαταλείψουν τις εστίες τους αλλά να ζήσουν και να προκύψουν στους τόπους καταγωγής των.

Ο ΑΝΑΠΛΗΡΩΤΗΣ ΥΠΟΥΡΓΟΣ

ΓΙΩΡΓΟΣ Α. ΠΑΠΑΝΔΡΕΟΥ"

24. Στην με αριθμό 3461/21-4-97 ερώτηση δόθηκε με το υπ' αριθμ. 19348/9-5-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 3461/21-4-97 που κατέθεσε ο Βουλευτής κ. Μανόλης Στρατάκης σας πληροφορούμε τα εξής:

Η πολιτεία αναγνωρίζοντας τους αγώνες και τις θυσίες όσων αγωνίστηκαν κατά του Διδακτορικού καθεστώτος 1967-1971, ψήφισε το Νόμο 1543/84, στον οποίο ορίζονται οι προϋποθέσεις και οι διαδικασίες αναγνώρισης της ιδιότητας των αγωνιστών κατά της Δικτατορίας, και δεν αντιμετωπίζει προς το παρόν, την περίπτωση να προχωρήσει σε νέα νομοθετική ρύθμιση για την αλλαγή της εν λόγω διαδικασίας.

Ο Υφυπουργός

ΛΑΜΠΡΟΣ ΠΑΠΑΔΗΜΑΣ"

25. Στην με αριθμό 3465/22-4-97 ερώτηση δόθηκε με το υπ' αριθμ. 363/13-5-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 3465/22.04.97 που κατέθεσε στη Βουλή ο Βουλευτής κ. Ευάγγελος Μεϊμαράκης, παρακαλούμε να πληροφορήσετε τον κ. Βουλευτή τα εξής:

Τα κατασκευαζόμενα έργα στον Κηφισό και ειδικά στην περιοχή της γέφυρας Ροσινιόλ στο Περιστέρι δεν προβλέπουν απλά την κάλυψη της κοίτης του Κηφισού.

Το σημαντικό έργο που κατασκευάζεται έχει σχεδιαστεί για να καλύψει δύο σκοπούς:

α. Τη διεύρυνση και εκβάθυνση της κοίτης του Κηφισού που θα εξασφαλίσει την αντιπλημμυρική προστασία της περιοχής οριστικά.

β. Την αντικατάσταση των δύο γεφυρών του αυτοκινητόδρομου Αθήνα - Λαμία με μια νέα σύγχρονη γέφυρα που θα εξασφαλίσει τρεις λωρίδες κυκλοφορίας και λωρίδα εκτάκτου ανάγκης ανά κατεύθυνση, που είναι απαραίτητες για τη λειτουργία του αυτοκινητόδρομου.

Για την κατασκευή των έργων αυτών απαιτείται η κατεδάφιση των υπαρχουσών γεφυρών και η εκσκαφή του Κηφισού με όλα τα τεχνητά έργα του, συμπεριλαμβανομένης και της ισόγειας γέφυρας πάνω από την κοίτη του Κηφισού.

Κυκλοφοριακές ρυθμίσεις έχουν υλοποιηθεί στην περιοχή αυτή που αφορούν στην εξυπηρέτηση της κυκλοφορίας κατά τα στάδια της κατασκευής των έργων στην Λεφ. Δημοκρατίας και στην Εθνική Οδό (κάλυψη Κηφισού - διαμόρφωση Νέας Γέφυρας επί της κάλυψης και ανισόπεδη σύνδεση Λεωφόρου Δημοκρατίας - Λιοσίων).

Η λειτουργία των κυκλοφοριακών ρυθμίσεων που συνοδεύουν τα έργα (δηλαδή των εναλλακτικών οδών που έχουν διαμορφωθεί διαταχθεί και σημανθεί) εξελίσσεται ικανοποιητικά λόγω της καλής ενημέρωσης του κοινού, αλλά και της φιλότιμης προσπάθειας της Τροχαίας Κολωνού η οποία και θα συνεχίζεται. Πέραν τούτου όμως οι αρμόδιες Υπηρεσίες έχουν εντολη να βρίσκονται κοντά και να παίρνουν κάθε μέτρο που θα λύνει το κυκλοφοριακό πρόβλημα.

Στις ρυθμίσεις εντάσσεται η μονοδρόμηση της οδού Λιοσίων, καθώς και πλέγμα νέων διαμορφωμένων οδικών τμημάτων παράλληλων προς την Εθνική Οδό και κάθετων προς αυτήν, ώστε να επιτυγχάνεται η πλήρης αποκατάσταση της διαμπερούς επικοινωνίας της οδού Δυρραχίου με εναλλακτικές διαδρομές της περιοχής των Τριών Γεφυρών, δια της Εθνικής Οδού και της οδού Λένορμαν.

Οι χρόνοι έναρξης, λήξης και διάρκειας των αντίστοιχων κυκλοφοριακών ρυθμίσεων κατά τα στάδια και φάσεις κατασκευής των έργων, εξαρτώνται από τις απαιτήσεις των έργων αυτών και τις αντίστοιχες προθεσμίες εκτέλεσης τους, καθώς και από σχετικό προγραμματισμό εφαρμογής ώστε να επιτυγχάνεται η ομαλή διεξαγωγή της κυκλοφορίας και παράλληλα να ελαχιστοποιείται η από τα έργα όχληση των παρακειμένων Δήμων.

Ο Υπουργός

Κ. ΛΑΛΙΩΤΗΣ"

26. Στην με αριθμό 3465/22.4.97 ερώτηση δόθηκε με το υπ' αριθμ. 9/12.5.97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 3465/22-4-1997 που κατέθεσε ο Βουλευτής κ. Β. ΜΕΙΜΑΡΑΚΗΣ, σας γνωρίζουμε ότι η μελέτη και ο σχεδιασμός εκτροπής της κυκλοφορίας, λόγω εκτέλεσης έργων στο αναφερόμενο σημείο, έχει εκπονηθεί από το ΥΠΕΧΩΔΕ.

Λόγω κατεδάφισης της αερογέφυρας Ροσινιόλ η κυκλοφορία των οχημάτων, τα οποία θα κινούνται επί της Κων/λεως με κατεύθυνση τη λεωφόρο Κηφισού και προς Αθήνα, θα γίνεται μέσω των οδών Στυλιανού Γονατά, Υπάτης κάτωθεν των τριών Γεφυρών, Αυλώνος, Σιώκου, Λιοσίων. Τα οχήματα προς Περιστέρι θα ακολουθούν τη διαδρομή Λιοσίων, κάτωθεν των τριών Γεφυρών, αριστερά στη νέα εθνική οδό, δεξιά στη

Σελίδα 6625 

Μεθώνης, αριστερά στη Στυλιανού Γονατά, δεξιά στη λεωφόρο Κωνσταντινουπόλεως. Επίσης μέρος της κυκλοφορίας των οχημάτων θα μετατοπισθεί προς οδό Λένορμαν (γέφυρα Κολοκυνθούς) και προς λεωφόρο Αθηνών (γέφυρα Καβάλας).

Για τη διευκόλυνση της κυκλοφορίας και την πρόληψη των τροχαίων ατυχημάτων κατά μήκος των ανωτέρω διαδρομών και στην ευρύτερη περιοχή, η αρμόδια Υπηρεσία Τροχαίας έχει εκπονήσει και λαμβάνει καθημερινά έντονα μέτρα με ρυθμιστές τροχονόμους και περιπολίες πεζές και εποχούμενες.

Κατόπιν εντολής μας η Υπηρεσία αυτή βρίσκεται σε διαρκή επιχειρησιακή ετοιμότητα προκειμένου να αντιμετωπίσει αμέσως κάθε πρόβλημα που θα παρουσιασθεί.

Ο Υπουργός

ΓΕΩΡΓΙΟΣ ΡΩΜΑΙΟΣ"

27. Στην με αριθμό 3470/23-4-97 ερώτηση δόθηκε με το υπ' αριθμ. 27/12-5-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 3470/23-4-97 ερώτησης, που κατέθεσε ο Βουλευτής κ. Φ. ΚΟΥΒΕΛΗΣ, σας γνωρίζουμε ότι καταδικάσαμε από την πρώτη

στιγμή τη βέβηλη ρατσιστική πράξη κατά του Εβραϊκού Νεκροταφείου στα Τρίκαλα και δώσαμε αμέσως εντολή στην Αστυνομική Διεύθυνση Τρικάλων να εντείνει τις προσπάθειες για εντοπισμό και παραπομπή των δραστών στη Δικαιοσύνη και να ασκεί συνεχή επιτήρηση στον ανωτέρω χώρο για πρόληψη

επανάληψης παρόμοιων περιστατικών.

Το Τμήμα Ασφαλείας Τρικάλων που έχει επιληφθεί σχετικής προανακρίσεως, ενεργεί για το σκοπό αυτό έντονες έρευνες και αναζητήσεις προς κάθε κατεύθυνση και καταβάλλει κάθε δυνατή προσπάθεια για εξιχνίαση της υπόθεσης.

Το Υπουργείο μας παρακολουθεί με αμείωτο ενδιαφέρον την εξέλιξη του όλου θέματος.

Ο Υπουργός

ΓΕΩΡΓΙΟΣ ΡΩΜΑΙΟΣ"

28. Στην με αριθμό 3474/23-4-97 ερώτηση δόθηκε με το υπ' αριθμ. 366/13-5-97 έγγραφο από τον Υπουργό ΠΕ.ΧΩ.ΔΕ. η ακόλουθη απάντηση:

"Απαντώντας στην ερώτηση 3474/23.4.97 που κατέθεσαν στη Βουλή οι Βουλευτές κ.κ. Νίκος Γκατζής και Στρατής Κόρακας, παρακαλούμε να πληροφορήσετε τους κ.κ. Βουλευτές ότι το Θέμα του ΕΤΜΟΑ θα εξετασθεί στα πλαίσια της γενικότερης αναδιάρθρωσης των φορέων του δημοσίου τομέα με τη διαδικασία που προβλέπεται από τις διατάξεις του άρθρου 2 του Ν. 2469/97. "Περιορισμός και βελτίωση της αποτελεσματικότητας των δαπανών και άλλες διατάξεις" (ΦΕΚ 38/Α14-3-97).

Ο Υπουργός

Κ. ΛΑΛΙΩΤΗΣ"

29. Στην με αριθμό 3482/24-4-97 ερώτηση δόθηκε με το υπ' αριθμ. 368/12-5-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση 3482/24-4-97 που κατέθεσε στη Βουλή, ο βουλευτής κ. Ευγένιος Χαϊτίδης παρακαλούμε να πληροφορήσετε τον κ. Βουλευτή με τα στοιχεία της Περιφερειακής Υπηρεσίας του ΥΠΕΧΩΔΕ τα εξής:

1. Από την τεχνική μελέτη του αυτοκινητόδρομου Λευκώνας - Προμαχώνα στη συγκεκριμένη θέση δεν προβλεπόταν η κατασκευή της ανισόπεδης διάβασης ίσως επειδή μπορούν οι κάτοικοι να εξυπηρετηθούν με άλλη απόσταση 1000 μ.

2. Οταν από τους κατοίκους προκλήθηκε σχετικό αίτημα με κινητοποιήσεις επιλήφθηκε του θέματος η περιφέρεια Κεντρικής Μακεδονίας και προσωπικά ο κ. Γενικός Γραμματέας επισκέφθηκε με τους υπηρεσιακούς παράγοντες τη θέση εξέτασε το πρόβλημα παρουσία των κατοίκων προς θετική κατεύθυνση και εξετάζεται αν είναι δυνατόν να επιλυθεί στα πλαίσια του εγκεκριμένου συνολικού προϋπολογισμού του έργου όσον δυνατόν οικονομικότερα.

Ο Υπουργός

Κ. ΛΑΛΙΩΤΗΣ"

30. Στην με αριθμό 3512/5-5-97 ερώτηση δόθηκε με το υπ' αριθμ. 252/9-5-97 έγγραφο από τον Υπουργό Πολιτισμού η ακόλουθη απάντηση:

"Απαντώντας στην αριθμ. 3512/5-5-97 ερώτηση του Βουλευτή κ. Ιωάννη Βαρβιτσιώτη, σας γνωρίζουμε τα εξής:

Το κτίσμα, στο οποίο εγκαταστάθηκε η οικογένεια των Παλαιών Πατρών Γερμανού το 1720, είναι κηρυγμένο ιστορικό διατηρητέο μνημείο (ΦΕΚ 396/12-9-63) και έχει απαλλοτριωθεί από το Υπουργείο Πολιτισμού (1978) για αρχαιολογικούς σκοπούς. Σύμφωνα με πληροφορίες μέχρι το 1987 σωζόταν στην αρχική του μορφή, ενώ η σημερινή μορφή έχει προκύψει από τις αλλεπάλληλες επεμβάσεις των κατά καιρούς χρηστών, αφού κατοικείτο συνεχώς μέχρι το 1964.

Η αρμόδια υπηρεσία του ΥΠ.ΠΟ. με την ΥΠΠΟ/ΔΑΒΜΜ/63382/ 2420/18-12-95 απόφαση επιχορήγησε τη Νομαρχιακή Αυτοδιοίκηση Αρκαδίας με το ποσό των 20.000.000 δραχμών προκειμένου να εκτελεστούν εργασίες στερέωσης. Η τελευταία φάση της μελέτης (οριστική μελέτη και μελέτη εφαρμογής) για την αποκατάσταση του κτιρίου -που εκπονείται από το Τμήμα Αρχιτεκτόνων του ΕΜΠ-αναμένεται να ολοκληρωθεί περίπου στα τέλη Μαΐου. Θα ακολουθήσει γνωμοδότηση τη αρμόδιας Εφορείας Βυζαντινών Αρχαιοτήτων, γνωμοδότηση του ΚΑΣ και έκδοση της σχετικής εγκριτικής απόφασης. Σημειώνεται ότι, η διεύθυνση Αναστήλωσης Βυζαντινών και Μεταβυζαντινών μνημείων έχει εισηγηθεί την εγγραφή ειδικού κωδικού στο πρόγραμμα δημοσίων επενδύσεων του ΥΠ.ΠΟ με προϋπολογισμό 180.000.000 δραχμές.

Ο Υπουργός

ΕΥΑΓΓΕΛΟΣ ΒΕΝΙΖΕΛΟΣ"

31. Στην με αριθμό 3515/5-5-97 ερώτηση δόθηκε με το υπ' αριθμ. 566/13-5-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3515/5-5-97 που κατέθεσαν οι βουλευτές κ. Στρ. Κόρακας και κα Μαρ. Μπόσκου, σας γνωρίζουμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Χίου με σχετικό έγγραφό της, το κτίριο στο οποίο στεγάζεται το 4ο Νηπιαγωγείο του συνοικισμού Βαρβασίου του Δήμου Χίου δεν είναι ιδανικό κτίριο για Νημιαγωγείο, δεν είναι όμως ακατάλληλο.

Σε καμμιά περίπτωση δεν μπορεί να χαρακτηρισθεί αποθήκη, γιατί δεν είναι υπόγειο η ημιυπόγειο σκοτεινό, υγρό πληκτικό.

Είναι ισόγειο υπερυψωμένο, φωτεινό, ευάερο, ευήλιο και με σωστό προσανατολισμό.

Πληρεί τις απαραίτητες προϋποθέσεις υγιεινής με τουαλέτες σύγχρονες, αποχέτευση, κατάλληλη ηλεκτρική και υδραυλική εγκατάσταση, θέρμανση και καθαρούς εσωτερικούς και εξωτερικούς χώρους.

Δε διατρέχει κίνδυνο η ζωή των νηπίων, γιατί και η αυλή περιφράχθηκε με κιγκλίδωμα και δικτυωτό σύρμα πριν δύο μήνες και έχουν ληφθεί όλα τα κατάλληλα και απαραίτητα προστατευτικά μέσα.

Από το Δήμο της Χίου έχει προγραμματιστεί γενική επισκευή του νηπιαγωγείου και αυτή τη στιγμή έχει εγκριθεί το ποσό του 1.500.000 δρχ. για επισκευές.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 22ας Μαϊου 1997.

Επίκαιρες Ερωτήσεις Πρώτου Κύκλου 

Σελίδα 6626 

1. Η με αριθμό 1182/14-5-97 Επίκαιρη Ερώτηση του Βουλευτή του Πανελληνίου Σοσιαλιστικού Κινήματος κ. Βασιλείου Κεδίκογλου προς τον Υπουργό Εθνικής Οικονομίας και Οικονομικών, σχετικά με τη θεσμοθέτηση διατάξεων για τη διαφάνεια και αξιοπιστία στις συναλλαγές του Χρηματιστηρίου Αξιών Αθηνών (Χ.Α.Α.).

2. Η με αριθμό 1201/15-5-97 επίκαιρη ερώτηση του Βουλευτή της Νέας Δημοκρατίας κ. Ελευθερίου Παπαγεωργόπουλου προς τους Υπουργούς Περιβάλλοντος-Χωροταξίας και Δημοσίων 'Εργων, Ανάπτυξης, Εσωτερικών - Δημόσιας Διοίκησης και Αποκέντρωσης, σχετικά με τη λήψη των αναγκαίων μέτρων περιβαλλοντικής προστασίας του Ληλάντιου Πεδίου στη Χαλκίδα κ.λπ.

3. Η με αριθμό 1214/19-5-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας, σχετικά με τις προθέσεις της Κυβέρνησης να προχωρήσει στη διάλυση των Οργανισμών Καπνού, Βάμβακος και Ελαιολάδου κ.λπ.

4. Η με αριθμό 1193/15-5-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς τους Υπουργούς Ανάπτυξης, Μεταφορών και Επικοινωνιών, σχετικά με την έμμεση επιδότηση από τον Οργανισμό Τηλεπικοινωνιών Ελλάδος (Ο.Τ.Ε.) των εταιρειών κινητής τηλεφωνίας μέσω των τελών διασύνδεσης, την ανάπτυξη της κινητής τηλεφωνίας από τον ίδιο οργανισμό κ.λπ.

5. Η με αριθμό 1203/16.5.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τους Υπουργούς Δημόσιας Τάξης, Εθνικής Οικονομίας και Οικονομικών, σχετικά με τη λήψη των αναγκαίων μέτρων αντιμετώπισης των προβλημάτων των Σωμάτων Ασφαλείας κ.λπ.

Β. Επίκαιρες Ερωτήσεις Δεύτερου Κύκλου

1. Η με αριθμό 1196/15-5-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Κυριάκου Σπυριούνη προς τον Υπουργό Εθνικής 'Αμυνας, σχετικά με την αποπομπή επιτυχόντων από τη Σχολή των Ικάρων για λόγους πτητικής ανεπάρκειας, τη δυνατότητα απορρόφησης από Πανεπιστημιακές Σχολές κ.λπ.

2. Η με αριθμό 1195/15-5-97 επίκαιρη ερώτηση του Βουλευτή της Νέας Δημοκρατίας κ. Αθανασίου Δαβάκη προς τον Υπουργό Υγείας και Πρόνοιας, σχετικά με την κατανομή των Κρατικών Βρεφονηπιακών και Παιδικών Σταθμών ανά Περιφέρεια και Νομό, τα κριτήρια κ.λπ.

3. Η με αριθμό 1213/19-5-97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Κωστόπουλου προς τον Υπουργό Περιβάλλοντος - Χωροταξίας και Δημοσίων 'Εργων, σχετικά με τα κατασκευαστικά προβλήματα του Μετρό της Αθήνας, τη λήψη μέτρων για τη συνέχιση και ολοκλήρωση του έργου κ.λπ.

4. Η με αριθμό 1192/15-5-97 επίκαιρη ερώτηση της Βουλευτού του Συνασπισμού της Αριστεράς και της Προόδου κυρίας Μαρίας Δαμανάκη προς τον Υπουργό Περιβάλλοντος-Χωροταξίας και Δημοσίων 'Εργων, σχετικά με την κατασκευή του νέου ανισόπεδου κόμβου στη συμβολή της Λεωφόρου Κηφισσού και Δυρραχίου (Ροσινιόλ), τα κυκλοφοριακά προβλήματα κ.λπ.

5. Η με αριθμό 1194/15.5.97 Επίκαιρη Ερώτηση του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τους Υπουργούς Περιβάλλοντος-Χωροταξίας και Δημοσίων 'Εργων, Γεωργίας, σχετικά με τις καταστροφές που προκλήθηκαν προ οκταμήνου από θεομηνίες στη Θράκη και ιδιαίτερα στο Νομό Ξάνθης, την καθυστέρηση καταγραφής τους, την αποζημίωση των πληγέντων κ.λπ. 

Σελίδα 6627 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη 

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Α. Επίκαιρες Ερωτήσεις Πρώτου Κύκλου.

Πρώτη στην ημερήσια διάταξη είναι η με αριθμό 1204/16-5-97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Κοσσυβάκη προς τον Υπουργό Υγείας και Πρόνοιας, σχετικά με τη λειτουργία του νέου Νομαρχιακού Νοσοκομείου 'Αρτας, η οποία σε περίληψη έχει ως εξής:

"Ολοκληρώθηκε πρόσφατα η μεταφορά του Νομαρχιακού Νοσοκομείου 'Αρτας στο νέο κτίριο, του οποίου η κατασκευή άρχισε το 1991, ενταγμένο στο πρώτο Kοινοτικό Πλαίσιο Στήριξης και ολοκληρώθηκε πρόσφατα με την ένταξη της χρηματοδότησης του εξοπλισμού στο δεύτερο Κοινοτικό Πλαίσιο.

Στο Νοσοκομείο της 'Αρτας υπήρχε χρόνιο πρόβλημα στελέχωσης με ιατρικό, νοσηλευτικό και λοιπό προσωπικό, με αποτέλεσμα οι υπηρεσίες που παρείχε να είναι υποβαθμισμένες και οι ασθενείς να κατευθύνονται, είτε στα Γιάννενα είτε στην Πάτρα είτε στα νοσοκομεία των Αθηνών.

Μέχρι σήμερα το πρόβλημα της στελέχωσης δεν έχει αντιμετωπιστεί σε κανένα επίπεδο, παρά το γεγονός ότι υπήρξαν από πλευράς ηγεσίας Υπουργείου δεσμεύσεις συγκεκριμένες και παρά το γεγονός, ότι πρόκειται για υπερσύγχρονο νοσοκομείο διακοσίων σαράντα κλινών, για το οποίο επενδύθηκαν περίπου έξι δισεκατομμύρια δραχμές και εξυπηρετεί μια ευρύτερη περιοχή με πληθυσμό άνω των τριακοσίων χιλιάδων κατοίκων.

Ερωτάσθε, κύριε Υπουργέ:

Σε ποιες συγκεκριμένες ενέργειες πρόκειται να προβείτε για την άμεση αντιμετώπιση της στελέχωσης του νέου Νομαρχιακού Νοσοκομείου της 'Αρτας, το οποίο είναι έργο ζωής για το νομό μας και την ευρύτερη περιοχή, καθώς επίσης και την κατασκευή και λειτουργία του Κέντρου Υγείας των Αγνάντων 'Αρτας".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κύριοι συνάδελφοι, σίγουρα ένα καινούριο νοσοκομείο, όπως είναι αυτό της 'Αρτας, ιδιαίτερα τον πρώτο καιρό λειτουργίας του αντιμετωπίζει προβλήματα και προσωπικού και λειτουργικά προβλήματα -ιδιαίτερα βέβαια προσωπικού- δεδομένου ότι μεταφέρθηκε στο καινούριο νοσοκομείο της 'Αρτας το προσωπικό το οποίο λειτουργούσε ένα πολύ μικρότερο νοσοκομείο, κάτι που σίγουρα σημαίνει πολλές δυσκολίες, ιδιαίτερα τώρα στην αρχή, στην αντιμετώπιση των αυξημένων λειτουργικών αναγκών και πιέσεων που δέχεται.

Εμείς από πλευράς του Υπουργείου Υγείας ολοκληρώσαμε σύντομα την αναμόρφωση του Οργανισμού από το τέλος του 1995. Ικανοποιήσαμε όλες τις αιτήσεις μετατάξεων που είχαν γίνει απ' όλη την Ελλάδα για το νοσοκομείο της 'Αρτας. 'Ετσι, σύμφωνα με τα χθεσινά δεδομένα, όπως μας ενημέρωσε ο Πρόεδρος του Νοσοκομείου, όσον αφορά το προσωπικό οι προβλεπόμενες οργανικές θέσεις, σύμφωνα με τον καινούριο Οργανισμό όλου του προσωπικού, εκτός από το ιατρικό, είναι διακόσιες δέκα. Σήμερα υπηρετούν εκατόν ογδόντα.

'Εχουμε στην κατανομή που γίνεται αυτόν τον καιρό προς το ΑΣΕΠ δεκαέξι θέσεις για το Νομό 'Αρτας, οπότε νομίζω, ότι με αυτό το προσωπικό, όταν ολοκληρωθεί η διαδικασία της πρόσληψής του, θα ικανοποιηθεί το μεγαλύτερο μέρος των αναγκών, όσον αφορά το λοιπό προσωπικό εκτός από τους γιατρούς.

Τώρα, όσον αφορά τους γιατρούς, έχουμε προωθήσει από 23.4.97 προς το Υπουργείο Οικονομικών την τροποποίηση του Οργανισμού και τη σύσταση τριάντα θέσεων ιατρικού προσωπικού. 

Πληροφορούμαι ότι τελειώνει η διαδικασία από πλευράς Υπουργείου Οικονομικών και προωθείται προς το Υπουργείο Προεδρίας, έτσι ώστε σύντομα, μετά την ολοκλήρωση της διαδικασίας της σύστασης των θέσεων, το Υπουργείο Υγείας και Πρόνοιας να προκηρύξει αυτές τις θέσεις. Ελπίζω ότι αυτό θα γίνει πολύ σύντομα. Με την ψήφιση μάλιστα νομοσχεδίου έχουμε τη δυνατότητα και αν ακόμα δεν έχουμε προσελεύσεις γιατρών με κατ' εξαίρεση διαδικασίες σε άκαρπες προκηρύξεις, να προχωρήσουμε στην πρόσληψη ιατρικού προσωπικού από τον πίνακα του ΟΑΕΔ.

Πρέπει να ομολογήσουμε, ότι είναι δύσκολες οι διαδικασίες: Να συστήσεις, να τροποποιήσεις Οργανισμό και να προκηρύξεις θέσεις. Οι διαδικασίες του ΑΣΕΠ και οι διαδικασίες του ΣΚΕΙΟΠΝΙ είναι χρονοβόρες. Εν πάση περιπτώσει, υπολογίζω ότι προς το τέλος του 1997 να έχουμε δυνατότητα να πούμε, ότι τώρα το νοσοκομείο της 'Αρτας πηγαίνει πολύ καλύτερα. Θα συνεχίσουμε την προσπάθεια ανάπτυξής του. Θα έχουμε την ευκαιρία, όμως, να τα δούμε και από κοντά, ή ο Υπουργός ή εγώ, τώρα με την επικείμενη επίσκεψη του Πρωθυπουργού και θα τα συζητήσουμε εκεί επί τόπου.

ΠΡΟΕΔΡΟΣ (Απόστολος Κακλαμάνης): Ο κ. Κοσσυβάκης έχει το λόγο.

ΔΗΜΗΤΡΙΟΣ ΚΟΣΣΥΒΑΚΗΣ: Κύριε Πρόεδρε, το νοσοκομείο, στο οποίο αναφέρομαι, τείνει να γίνει το δεύτερο μνημείο καθυστέρησης στο Νομό της 'Αρτας, μετά το θρυλικό γεφύρι απ' το οποίο μας έμαθε όλη η Ελλάδα.

Πιστεύω, κύριε Υπουργέ, ότι χρειάζεται μια ιδιαίτερη ευαισθησία στην αντιμετώπιση των ζητημάτων που αφορούν τη στελέχωση αυτού του νοσοκομείου, διότι, όπως αναφέρω και στο κείμενο της ερώτησής μου, έχουν επενδυθεί πάνω από έξι δισεκατομμύρια και αυτοί οι κοινωνικοί πόροι θα πρέπει να αποδώσουν κάποια στιγμή για την αναβάθμιση των υπηρεσιών υγείας, που προσφέρονται στους κατοίκους του Νομού της 'Αρτας, αλλά και στους κατοίκους της ευρύτερης περιοχής.

Είναι γεγονός, ότι χωρίς την απαραίτητη στελέχωση του νέου Νομαρχιακού Νοσοκομείου της 'Αρτας με το απαραίτητο ιατρικό νοσηλευτικό και λοιπό προσωπικό, το νοσοκομείο θα παραμείνει ένα πολυτελέστατο ξενοδοχείο και δεν θα ικανοποιήσει τις προσδοκίες, για τις οποίες κατασκευάστηκε.

Είναι φοβερές οι αδυναμίες σε έλλειψη προσωπικού και είναι εμφανές αυτό εδώ από τη λειτουργία του στα πρώτα στάδια της ανάπτυξής του.

Εδώ θα πρέπει, κύριε Υπουργέ, να βρουν εφαρμογή οι γενικές κυβερνητικές εξαγγελίες για ένα αποκεντρωμένο και αποτελεσματικό Εθνικό Σύστημα Υγείας, αλλά και για την περιώνυμη αύξηση των δαπανών για την υγεία σε ποσοστό 15%, το οποίο θα πρέπει να βρει κάποια εφαρμογή και κάποιο περιεχόμενο και στο Νομό της 'Αρτας.

Παραλείψατε να κάνετε μια αναφορά στο Κέντρο Υγείας των Αγνάντων, το οποίο είναι το δεύτερο θέμα που θίγει η ερώτησή μου. Και είναι ένα σοβαρό ζήτημα, γιατί έχει το μοναδικό προνόμιο ο Νομός της 'Αρτας, αυτό το κέντρο υγείας να παραμένει σε εκκρεμότητα από το 1984, σε μια ορεινή περιοχή της οποίας οι κάτοικοι έχουν ανάγκη αυτό το συγκεκριμένο έργο. Ενώ έχει κατασκευαστεί σε όλη τη Χώρα ένας αριθμός κέντρων υγείας αγροτικού τύπου -περίπου τετρακόσια- έχουμε το μοναδικό κέντρο υγείας, το οποίο δεν έχει κατασκευαστεί.

Υπάρχει όμως και ο παραλογισμός, σ' αυτό το συγκεκριμένο κέντρο υγείας να υπηρετούν περίπου είκοσιέξι εργαζόμενοι, συν πέντε γιατροί, δηλαδή τριάντα ένα άτομα και να υπάρχουν και σήμερα -έχω εδώ το ΦΕΚ-προκηρύξεις θέσεων εργαζομένων, οι οποίες συνυπολογίζονται μέσα στον αριθμό που αναφέρατε για τους εκατόν ογδόντα εργαζόμενους στο Γενικό Νομαρχιακό Νοσοκομείο της 'Αρτας. Αν αφαιρεθεί αυτός ο αριθμός, τότε αποδεικνύεται, ότι οι ελλείψεις είναι πολύ περισσότερες απ' αυτές τις οποίες έχετε αναφέρει.

Περιμένουμε με την επίσκεψη του Πρωθυπουργού και του Υπουργού Υγείας στην 'Αρτα, να δοθούν κάποιες οριστικές απαντήσεις για το θέμα, γιατί ο αρτινός λαός στηρίζει πολλές ελπίδες στην λειτουργία του νέου αυτού Νομαρχιακού Νοσοκομείου.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός 

Σελίδα 6628 

έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, νομίζω ότι ήμουν σαφής στην τοποθέτησή μου.

Θα μου επιτρέψετε, κύριε συνάδελφε, να δεχθώ τη δική σας ευαισθησία, -την καταλαβαίνω- και του συναδέλφου κ. Κολιοπάνου και όλων σας, για την ανάπτυξη του νοσοκομείου, αλλα δεχθείτε και σεις τη δική μας. Μόνο που εμείς δεν απαντάμε με ευαισθησία, παρά με το τι μπορούμε να κάνουμε. Και αυτά που μπορούμε να κάνουμε τα έχετε ψηφίσει και σεις στον προϋπολογισμό. Είναι γραμμένες οι δυο χιλιάδες επτακόσιες θέσεις που μοιράσαμε. Αυτά ψηφίσαμε όλοι, αυτά μπορούσε η Κυβέρνηση και αυτά έκανε.

Εν πάση περιπτώσει, θέλω να σας πω, επειδή παρομοιάσατε το νοσοκομείο της 'Αρτας με το γεφύρι της 'Αρτας, ότι δεν είναι έτσι τα πράγματα. Ξεκίνησε το 1991. Τελείωσε σε πέντε χρόνια.

ΔΗΜΗΤΡΙΟΣ ΚΟΣΣΥΒΑΚΗΣ: Ξεκίνησε το 1983.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Εγώ ξέρω ότι οι εργασίες ξεκίνησαν το 1991. Ολοκληρώθηκε σε πέντε χρόνια.

Πάντως σε όλο τον κόσμο, σε όλη την Ευρώπη και στην Ελλάδα, όλα τα νοσοκομεία κάνουν να κατασκευαστούν από τέσσερα μέχρι πέντε χρόνια και όλα χρειάζονται ένα χρονοδιάγραμμα για να αναπτυχθούν πλήρως. 'Ετσι έγινε με τα πανεπιστημιακά, έτσι θα γίνει και με το δικό σας. Σας είπα ότι προχωρούμε στην προκήρυξη θέσεων. Υπάρχουν διαδικασίες. Αν θέλετε να καταργήσουμε το νόμο του ΑΣΕΠ και τα ΣΚΕΙΟΠΝΙ, πείτε μας το. Δεν υπάρχει άλλος τρόπος συντόμευσης, πρόσληψης ιατρικού και νοσηλευτικού προσωπικού. Σας είπα ότι κάνουμε ό,τι μπορούμε. Ικανοποιήσαμε τις μετατάξεις και ίσως και με την ψήφιση του νόμου να μπορέσουμε να δώσουμε λύση στις ελλείψεις ιατρικού προσωπικού, με τη δυνατότητα που δίνεται στον Υπουργό να μπορεί να προσλαμβάνει ιατρικό προσωπικό, χωρίς προκήρυξη από τον πίνακα του ΟΑΕΔ.

'Οσον αφορά το Κέντρο Υγείας Αγνάντων, έχετε δίκιο. Η υπηρεσία με ενημερώνει, ότι έχει υποβληθεί αίτημα για κτιριολογικό πρόγραμμα δέκα εκατομμυρίων, η πίστωση δόθηκε από πλευράς του Υπουργείου Υγείας και Πρόνοιας και αναμένεται -έτσι τουλάχιστον με ενημερώνουν- η ολοκλήρωση των εργασιών. Επίσης με ενημερώνουν, ότι προωθείται προεδρικό διάταγμα, έτσι ώστε να ενταχθεί στις προβληματικές και άγονες περιοχές το Κέντρο Υγείας Αγνάντων, για να έχουμε ευκολότερη προσέλευση ιατρικού και νοσηλευτικού προσωπικού, λόγω κινήτρων και σ' αυτήν την περιοχή.

Ευχαριστώ, κύριε Πρόεδρε.

ΠΡΟΕΔΡΟΣ(Απόστολος Κακλαμάνης): Παρακαλώ να τηρείτε τους χρόνους, που ορίζει ο Κανονισμός.

Δεύτερη είναι η με αριθμό 1185/14.5.97 επίκαιρη ερώτηση...

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, επειδή έχω πρόβλημα, μήπως θα μπορούσε να συζητηθεί η υπ' αριθμόν 3 επίκαιρη ερώτηση του δευτέρου κύκλου;

ΠΡΟΕΔΡΟΣ(Απόστολος Κακλαμάνης): Πρέπει να πω, επειδή είστε από τους καλύτερους πελάτες του Κοινοβουλίου, από πλευράς Κυβερνήσεως στη διαδικασία ιδιαίτερα αυτή, θα ικανοποιήσουμε εκ προοιμίου οποιοδήποτε αίτημα έχετε. Συμφωνείτε, κύριοι συνάδελφοι, υποθέτω.

Ερωτάται λοιπόν το Σώμα, αν συμφωνεί να προηγηθεί η ερώτηση του κ. Σκουλάκη. 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ(Απόστολος Κακλαμάνης): Συνεπώς η Βουλή συνεφώνησε.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Ευχαριστώ πάρα πολύ.

ΠΡΟΕΔΡΟΣ(Απόστολος Κακλαμάνης): Εισερχόμαστε στην τρίτη στην ημερήσια διάταξη με αριθμό 1212/19.5.97 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τον Υπουργό Υγείας και Πρόνοιας, σχετικά με την οικονομική ενίσχυση του Ψυχιατρικού Νοσοκομείου Αττικής και του Ψυχιατρείου Λέρου, τη στελέχωσή τους κ.λπ.

Η επίκαιρη ερώτηση του κ. Κολοζώφ έχει ως εξής:

"Είναι γεγονός, ότι οι συνθήκες νοσηλείας και διαβίωσης των ψυχικά άρρωστων στη Χώρα μας επιδεινώνονται δραματικά. Τα διάφορα δημόσια νοσοκομεία και κέντρα ψυχικής υγείας λειτουργούν μέσα σε συνθήκες αποδιοργάνωσης, τεράστιων ελλείψεων σε προσωπικό όλων των ειδικοτήτων και μιζέριας εξ αιτίας της ανεπαρκούς κρατικής χρηματοδότησής τους.

Πρόσφατα οι εργαζόμενοι στο Ψυχιατρικό Νοσοκομείο Αττικής (Δαφνί) προχώρησαν σε κινητοποιήσεις, αγωνιζόμενοι για να μη ματαιωθούν τα εφαρμοζόμενα ψυχιατρικά προγράμματα και απαιτώντας άμεση χρηματοδότηση από τον κρατικό προϋπολογισμό, καθώς και επίλυση των οξύτατων προβλημάτων που έχουν ανακύψει.

Είναι τραγικό το γεγονός, ότι η Κυβέρνηση με την πολιτική της αντί να στηρίξει τις νέες δομές και τα όποια θετικά βήματα έγιναν στο χώρο της ψυχικής υγείας, καταστρέφει όλον το δημόσιο τομέα και καταδικάζει χωρίς οίκτο πίσω από τα τείχη του ασύλου χιλιάδες πονεμένους συνανθρώπους μας.

Ερωτάται ο κύριος Υπουργός, αν προτίθεται η Κυβέρνηση να χρηματοδοτήσει άμεσα από τον κρατικό προϋπολογισμό το Ψυχιατρικό Νοσοκομείο Αττικής, το Ψυχιατρείο της Λέρου καθώς και όλα τα δημόσια ψυχιατρεία;

Εάν θα προχωρήσει άμεσα στην κάλυψη των κενών θέσεων των ψυχιάτρων και των άλλων κλάδων εργαζομένων, τόσο στα ψυχιατρεία όσο και τις άλλες δομές ψυχικής υγείας;

Εάν θα προχωρήσει άμεσα στη θεσμική και νομοθετική κατοχύρωση των νέων δομών αποκατάστασης που έχουν δημιουργηθεί καθώς και στη σχετική χρηματοδότησή τους."

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ(Υφυπ. Υγείας και Πρόνοιας): Κύριε Πρόεδρε, το θέμα, το οποίο φέρνει με την επίκαιρη ερώτησή του για συζήτηση σήμερα στη Βουλή ο αγαπητός κύριος συνάδελφος Κολοζώφ, είναι πάρα πολύ λεπτό, μας απασχολεί και εμάς σαν Υπουργείο Υγείας και Πρόνοιας. Αφορά δυο μεγάλα νοσοκομεία της Χώρας, το Ψυχιατρικό Νοσοκομείο Αττικής και το Ψυχιατρείο της Λέρου και αν θέλετε την πορεία της ψυχιατρικής μεταρρύθμισης στη Χώρα μας.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ).

Η παρούσα πολιτική ηγεσία τον Οκτώβρη αμέσως μόλις βρεθήκαμε μπροστά στα οικονομικά προβλήματα όλων των νοσηλευτικών ιδρυμάτων της Χώρας μας, πήραμε μια πρωτοβουλία και θέσαμε το οικονομικό θέμα των νοσοκομείων στην Κυβέρνηση και η Κυβέρνηση απάντησε με μια γενναία απόφαση, η οποία είχε να κάνει με τη ρύθμιση όλων των χρεών, όλων των νοσηλευτικών ιδρυμάτων της Χώρας, ύψους εκατόν ενενήντα δισεκατομμυρίων. Αυτή η διαδικασία ολοκληρώθηκε και έτσι ξεφύγαμε από το βραχνά του συσσωρευμένου χρέους όλων των νοσοκομείων της Χώρας.

Επίσης προχωρήσαμε σε μια δεύτερη απόφαση, την οποία έκανε δεκτή η Κυβέρνηση, το Υπουργείο Οικονομικών, να καλυφθεί η μισθοδοσία όλων των νοσηλευτικών ιδρυμάτων της Χώρας, κάτι που δεν εγίνετο μέχρι τώρα. Η μισθοδοσία καλύπτετο περίπου κατά 70% με 80% και κατά το υπόλοιπο ποσοστό εκαλύπτετο από τα νοσήλια.

Το Υπουργείο Οικονομικών εξαίρεσε τα ψυχιατρεία απ' αυτήν τη γενική ρύθμιση της κάλυψης της μισθοδοσίας. Αυτό το αιτιολογικό σαν σκεπτικό είναι σωστό, ότι το κόστος νοσηλείας των ψυχιατρικά ασθενών είναι πολύ μικρότερο και το καταλαβαίνετε από το κόστος νοσηλείας των γενικών νοσοκομείων μας. Αυτό θα έχει στο μέλλον σαν αποτέλεσμα να υπάρξουν προβλήματα στην κάλυψη των λειτουργικών αναγκών και της μισθοδοσίας των ψυχιατρείων.

Εκείνο που έχω να σας διαβεβαιώσω είναι, ότι το Υπουργείο Υγείας και Πρόνοιας σε κάθε περίπτωση, σε συνεργασία με το Υπουργείο Οικονομικών, θα καλύψει και τη μισθοδοσία και 

Σελίδα 6629 

όλες τις λειτουργικές ανάγκες όλων των ψυχιατρείων της Xώρας. Δεν υπάρχει κανένα θέμα, δεν υπάρχει κανένα πρόβλημα, και αυτό θέλω να στείλω σαν μήνυμα σ' όλους και τους εργαζόμενους και τους συγγενείς των ψυχιατρικά ασθενών, ότι δεν υπάρχει κανένα, μα κανένα πρόβλημα. Υπάρχουν μάλιστα και ψυχιατρεία, για να σας αποδείξω ότι αυτό που σας λέγω είναι σωστό, τα οποία έχουν αποθεματικό. Στην Κέρκυρα ήμασταν την Κυριακή, έχει δυόμισι δισεκατομμύρια αποθεματικό, το οποίο οφείλεται ακριβώς στο ότι το κόστος νοσηλείας των ψυχιατρικά ασθενών είναι πολύ μικρότερο από το κόστος νοσηλείας των άλλων ασθενών μας. Στα υπόλοιπα θα απαντήσω στη δευτερολογία μου.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Κύριε Υπουργέ, είναι γνωστά αυτά που είπατε. Στο ιστορικό θα συμφωνήσουμε. 'Ομως, γιατί δεν κάνετε κάτι πολύ πιο απλό, αντί να υπόσχεσθε έτσι αόριστα, ότι οπωσδήποτε θα καλυφθούν, να άρετε αυτήν την εξαίρεση του Υπουργείου Οικονομικών. Είναι πολύ πιο απλό. Η εγκύκλιος αυτή του κ. Xριστοδουλάκη έχει αυτήν την εξαίρεση, να αρθεί η εξαίρεση, έτσι ώστε να υπάρχει εγγύηση, ότι όντως αυτά τα ψυχιατρικά νοσοκομεία θα μπορέσουν να καλύψουν τις λειτουργικές τους ανάγκες με αυτήν την επιχορήγηση που έπαιρναν όλα τα άλλα νοσοκομεία.

Τώρα ο τρόπος που μετριέται αυτό δεν είναι σωστός. Και ξέρετε πολύ καλά, ότι στο Ψυχιατρικό νοσοκομείο, το Δαφνί, έφαγαν τα αποθέματά τους, ακριβώς γιατί δεν υπήρχε αντιστοιχία, γιατί υπάρχουν εξακόσιοι με επτακόσιοι ασθενείς, οι οποίοι δεν πληρώνουν. Είναι άποροι. Και το νοσοκομείο αυτό στα δύο αυτά χρόνια έχει φάει όλα του τα αποθέματα, για να μπορέσει να αντιμετωπίσει αυτό το πρόβλημα.

Δεν μου απαντήσατε καθόλου για τα θέματα που δημιουργήθηκαν με την εξάντληση πια του προγράμματος του 815 της Ευρωπαϊκής 'Ενωσης, όπου έγινε μία μεταρρύθμιση, στηρίχθηκε σ' αυτό το πρόγραμμα, το πρόγραμμα αυτό είχε έναν περιορισμένο χρονικό ορίζοντα, δημιουργήθηκαν οι προϋποθέσεις για να ολοκληρωθεί αυτή η μεταρρύθμιση αποασυλοποίηση και επανένταξη αυτών των ασθενών, να τους βγάλουμε πια από τα άσυλα και στο μεγαλύτερό τους μέρος να τους επανεντάξουμε στην κοινωνία και σήμερα αυτό τινάζεται στον αέρα, γιατί δεν έχει προβλεφθεί η συνέχιση της χρηματοδότησης. Τι θα γίνει στην περίπτωση αυτή; Θα αφήσουμε αυτήν τη μεταρρύθμιση να καταρρεύσει έτσι μ' αυτόν τον τρόπο; Ελπίζω η απάντησή σας να είναι θετική στο δεύτερο μέρος. Δυστυχώς δεν μπορώ να την προβλέψω.

Τελειώνοντας θέλω να πω, ότι εμείς θα θέλαμε να κατοχυρωθούν θεσμικά και νομικά αυτές οι νέες δομές, που έχουν δημιουργηθεί και να εξασφαλισθεί από τον προϋπολογισμό του Κράτους η συνέχεια και η χρηματοδότησή τους.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, συμπληρωματικά έχω να απαντήσω στον αγαπητό συνάδελφο, ότι ετοιμάζουμε νομοσχέδιο που θα περιλαμβάνει διατάξεις για τις κοινωνικές επιχειρήσεις, τις ενδιάμεσες στεγαστικές δομές και άλλες ρυθμίσεις για τη στήριξη της ψυχιατρικής μεταρρύθμισης.

Τα προβλήματα που έχουν προκύψει, όσον αφορά τη συνέχιση των προγραμμάτων του κοινωνικού αποκλεισμού, ξέρετε, ότι δεν έχουν προκύψει από δική μας αμέλεια, αν θέλετε, έχουν προκύψει πράγματι -πρέπει να το ομολογήσουμε- από τα προβλήματα με το Υπουργείο Εργασίας που δεν σταμάτησαν και υπάρχει μία διαδικασία σε εξέλιξη. Το Υπουργείο Υγείας έχει υποβάλει χωριστό πρόγραμμα στην Ευρωπαϊκή 'Ενωση.

Είχαμε συναντήσεις εδώ με τον Φλιν και τους συνεργάτες του και προφορικά τουλάχιστον μας διαβεβαίωσαν, ότι η προτασή μας είναι ενδιαφέρουσα και πολύ σοβαρή. Μέχρι τέλους του Μάη θα πρέπει να έχουμε μία απάντηση, θα έχει καλή εξέλιξη και θα υπάρξει ένα καλό πρόγραμμα για την ψυχιατρική μεταρρύθμιση.

Δίνουμε εκατόν πενήντα θέσεις τώρα για τα ψυχιατρεία με την προκήρυξη που βρίσκεται τώρα σε εξέλιξη για νοσηλευτικό προσωπικό και, εν πάση περιπτώσει, εμείς μπορούμε να σας διαβεβαιώσουμε, ότι και πόρους θα εξασφαλίσουμε και προσωπικό και θα εκπαιδεύουμε και μετεκπαιδεύουμε συνέχεια το προσωπικό, κάτι που γίνεται τα τελευταία χρόνια. Αλλά όση προσπάθεια και αν καταβάλει η πολιτική ηγεσία του Υπουργείου Υγείας, όση προσπάθεια και αν καταβάλουν οι επιστήμονες αν, αγαπητέ συνάδελφε, δεν υπάρχει μία κοινωνική αποδοχή και συμπαράσταση σ' αυτήν την προσπάθεια, όλη η προσπάθεια της ψυχιατρικής μεταρρύθμισης δεν θα πάει καλά.

'Οταν ξεκινάνε όλα τα ψυχιατρεία να νοικιάσουν διαμερίσματα και προκηρύσσουν διαγωνισμούς και δεν παρουσιάζονται άνθρωποι να ενοικιάζουν τα διαμερίσματά τους, ενώ υπάρχουν χιλιάδες διαμερίσματα σε όλες τις πόλεις, για να κάνουμε αποασυλοποίηση, καταλαβαίνετε τι σημασία έχει αυτό που σας είπα.

Πρέπει, λοιπόν, να δώσουμε μάχη παράλληλα και με εξεύρεση των πόρων, να ευαισθητοποιήσουμε και την ελληνική κοινωνία, διότι δυστυχώς υπάρχουν ακόμα φαινόμενα ρατσισμού.

ΟΡΕΣΤΗΣ ΚΟΛΟΖΩΦ: Πάντως δεν είναι αυτό το άμεσο πρόβλημα.

ΠΡΟΕΔΡΕΥΩΝ (Παναγιώτης Ν. Κρητικός): Επανερχόμαστε στην κανονική σειρά συζήτησης των επικαίρων ερωτήσεων πρώτου κύκλου. 

Δεύτερη στην ημερήσια διάταξη είναι η με αριθμό 1185/14.5.97 επίκαιρη ερώτηση του Βουλευτή της Νέας Δημοκρατίας κ. Σπυρίδωνος Σπύρου προς τον Υπουργό Εμπορικής Ναυτιλίας, σχετικά με τη λήψη των αναγκαίων μέτρων προστασίας των θαλασσίων συνόρων Κέρκυρας - Αλβανίας για την αντιμετώπιση της αλβανικής μαφίας, τη στελέχωση του Λιμεναρχείου Κέρκυρας κ.λπ., η οποία έχει ως εξής:

"Κύριε Υπουργέ, η Κέρκυρα και η Λευκάδα θρηνούν το θάνατο του εικοσιτετράχρονου λιμενοφύλακα Μαρίνου Ζαμπάτη, που έπεσε κατά την ώρα του καθήκοντος τα ξημερώματα του Μεγάλου Σαββάτου παραμονή του Πάσχα μετά από ανταλλαγή πυροβολισμών με Αλβανούς μαφιόζους, όπως τουλάχιστον αναφέρθηκε στον έντυπο και ηλεκτρονικό Τύπο. Σας θυμίζω, κύριε Υπουργέ, ότι ο Μαρίνος Ζαμπάτης ήταν ένας εκ των ανδρών που πήρε μέρος και στην επιστροφή του κλεμμένου φουσκωτού σκάφους του Λιμεναρχείου Πρεβέζης. Αυτά και μόνο τα δύο περιστατικά όφειλαν, κύριε Υπουργέ, να σας προβληματίσουν περισσότερο για τα μέτρα προστασίας των θαλασσίων συνόρων Κέρκυρας Αλβανίας και της ευρύτερης περιοχής από οτιδήποτε άλλο.

Επιβεβαίωση της αδυναμίας του Λιμεναρχείου Κερκύρας και γενικά του Ελληνικού Κράτους να περιφρουρήσει τη ζωή, την περιουσία και την οικονομία της Κέρκυρας, αλλά και της Βορειοδυτικής Ελλάδος μέχρι Πρέβεζα είναι η πρόσφατη επίθεση το πρωί της Δευτέρας 5.5.97 Αλβανών μαφιόζων με ταχύπλοο σκάφος στην περιοχή Κομμένου Κερκύρας με καταιγισμό πυρών και στις Μπενίτσες.

Η Κέρκυρα δοκιμάζεται σκληρά από τη δράση της αλβανικής μαφίας και οι άνδρες του Λιμεναρχείου Κερκύρας, αλλά και η Αστυνομική Δύναμη του νησιού, καταβάλλουν υπεράνθρωπες προσπάθειες. 'Ομως τώρα εν όψει του καλοκαιριού θα αποδειχθούν μη επαρκείς, με ό,τι αυτό ενδεχομένως συνεπάγεται για την εικόνα του νομού στο εσωτερικό και το εξωτερικό της Χώρας.

Η Κέρκυρα απειλείται με τουριστική και οικονομική καταστροφή.

Κατόπιν αυτών ερωτάται ο κύριος Υπουργός Εμπορικής Ναυτιλίας:

1) Είναι διατεθειμένο το Υπουργείο να ενισχύσει το Λιμεναρχείο Κερκύρας με επιπλέον είκοσι (20) μόνιμους άνδρες;

2) Να δοθούν τα απαραίτητα ταχύπλοα σκάφη, που θα είναι ικανά να αντιμετωπίσουν την αλβανική μαφία;

3) Υπάρχει χρονοδιάγραμμα και συγκεκριμένο σχέδιο για

Σελίδα 6630 

την πλήρη προστασία των θαλασσίων συνόρων Κέρκυρας Αλβανίας και της ευρύτερης περιοχής;

4) Πώς προγραμματίζετε τη στελέχωση του υποσταθμού Ερρικούσας και πότε;"

Ο Υπουργός Εμπορικής Ναυτιλίας κ. Σουμάκης έχει το λόγο.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Δεν υπάρχει καμιά αμφιβολία, ότι τέτοιου είδους γεγονότα - όπως ο τραγικός θάνατος του νεαρού λιμενοφύλακα, κάτω από αυτές τις συνθήκες, μια προσπάθεια, μέσα σ' ένα επιχειρησιακό σχέδιο που σαν στόχο είχε την αποτροπή τέτοιου είδους λειτουργιών και ενεργειών εγκληματικών στοιχείων από την Αλβανία - όλους μας κάνουν πέραν της θλίψης μας και να προβληματιζόμαστε και να γινόμαστε σοφότεροι.

Θέλω, όμως, να πιστεύω, ότι σε καμία περίπτωση κανείς μας δεν ξεκινά από την αρχή ότι αυτό μπορεί να αποτελεί μία διαδικασία μικροπολιτικής, διότι είναι πολύ περισσότερο σοβαρότερο το γεγονός για να το βλέπουμε έτσι.

Θα συμφωνούσα σε πάρα πολλά απ' αυτά που λέγει ο αγαπητός συνάδελφος από την Κέρκυρα, για όσα πράγματι έχει επιφέρει αυτό το γεγονός, αλλά σε καμία περίπτωση, κύριε Πρόεδρε, δεν θα συμφωνήσω στο ότι θα έπρεπε να μας έχει προβληματίσει περισσότερο και να αντιμετωπίσουμε τα πράγματα διαφορετικά.

'Εχω πει επανειλημμένα και δεν διστάζω να το λέω κάθε φορά, ότι οι δυνατότητες, όπως έχουν διαμορφωθεί στο Λιμενικό Σώμα, είναι αυτές που είναι. Σήμερα έχουν αλλάξει πάρα πολλά πράγματα. Το Λιμενικό Σώμα έχει κληθεί και καλείται καθημερινά να παίξει διαφορετικούς ρόλους, κάτι που δεν το έκανε στο παρελθόν και πρέπει να ομολογήσω, ότι δεν έχει προσαρμοστεί σε κάτι τέτοιο. Το γιατί και πώς, είναι μία ιστορία, που δεν νομίζω ότι εξυπηρετεί σε τίποτα αυτήν τη στιγμή. Αυτό που αντιλαμβανόμαστε όλοι, πιστεύω, είναι ότι μέσα σ' αυτές τις δυνατότητές του, με τις υπεράνθρωπες προσπάθειες πράγματι των ανδρών στην περιοχή εκείνη, όπως και με την ουσιαστική ενίσχυση των πλωτών μέσων που διαθέτει, το Λιμενικό Σώμα, επιτελεί το καθήκον του. Μάλιστα πολύ πριν το γεγονός είχαμε μια σημαντική ενίσχυση στο Λιμεναρχείο της Κέρκυρας.

Αναφέρατε και κάτι άλλο, ότι δηλαδή είπα, πως θα πάνε τόσοι και δεν πήγαν. Πρέπει εδώ να σας πω μόνο τα στοιχεία. Το Λιμεναρχείο της Κέρκυρας ενισχύθηκε με ακόμη έντεκα, συν είκοσι έξι στο Λιμεναρχείο της Ηγουμενίτσας, γιατί πλέον την περιοχή αυτή δεν πρέπει να τη βλέπουμε μεμονωμένα σαν Κέρκυρα. Θα πρέπει να τη βλέπουμε σαν δύο βασικά Λιμεναρχεία σε στρατηγικά σημεία του στενού και παρακάτω, προκειμένου με πολύ καλό συντονισμό αυτών των Λιμεναρχείων να αντιμετωπίσουμε την κατά το τελευταίο χρονικό διάστημα, αν θέλετε, όχι απλά αυξημένη εγκληματική δραστηριότητα, αλλά μια δραστηριότητα, η οποία δεν έχει καμία αρχή. Ενώ παλιότερα οι Αλβανοί μαφιόζοι πυροβολούσαν και έφευγαν κι όταν έβλεπαν σκάφη του Λιμενικού απομακρύνονταν, σήμερα πυροβολούν χωρίς καμία αναστολή κατά παντός σκάφους του Λιμενικού.

Καταλαβαίνετε, λοιπόν, ότι έχουμε να αντιμετωπίσουμε μια αυξημένη εγκληματικότητα στην περιοχή, μια διαφορετική συμπεριφορά αυτής της εγκληματικότητας. Και στα πλαίσια, επαναλαμβάνω, των δυνατοτήτων μας, σε συνεργασία και με τα Υπουργεία Δημόσιας Τάξης, Εθνικής 'Αμυνας και Οικονομικών, έχουμε καταφέρει να ενισχύσουμε με πάρα πολλά πλωτά και την Κέρκυρα και την Ηγουμενίτσα. Ετοιμάζουμε να βάλουμε σ' αυτήν την επιχειρησιακή δράση και πλωτά από το τελωνείο, τα οποία έχουν αγοραστεί και με καλύτερο συντονισμό των ανδρών της ξηράς, τόσο της Αστυνομίας όσο και των Ενόπλων Δυνάμεων, για την καλύτερη περιφρούρηση των συνόρων στα ηπειρωτικά, θα αντιμετωπισθεί καλύτερα η κατάσταση. 

Τελειώνοντας θέλω να σας βεβαιώσω, ότι αυτήν τη στιγμή είμαστε σε μία διερεύνηση για ακόμη μεγαλύτερη ενίσχυση με πλωτά μέσα μεγαλύτερης ταχύτητας, επίσης και με άλλον εξοπλισμό ηλεκτρονικού τύπου, αλλά και άλλα εφόδια προσωπικά των ανδρών του Λιμενικού Σώματος.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Σπύρου έχει το λόγο.

ΣΠΥΡΙΔΩΝ ΣΠΥΡΟΥ: Κύριε Πρόεδρε, με όλον το σεβασμό που έχω προς τον κύριο Υπουργό, από τις απαντήσεις που έδωσε, εκτιμώ, ότι έχει υποβαθμίσει τη σημασία του προβλήματος, που υπάρχει στην περιοχή. Και αν ο κύριος Υπουργός κοιμάται ενδεχομένως ήσυχος το βράδυ, οι κάτοικοι του Βορείου Ιονίου και της Κέρκυρας, κυριολεκτώ, κοιμούνται με το όπλο στο προσκέφαλο.

Στο Βόρειο Ιόνιο, κύριε Υπουργέ, διασύρεται το Ελληνικό Κράτος. Και δεν υπερβάλλω. Μόλις τώρα ήλθα από την Κέρκυρα, όπου είχαμε τις εκδηλώσεις για την εκατοστή τριακοστή τρίτη επέτειο της Ενώσεως της Επτανήσου με την Ελλάδα. Nα υπενθυμίσω εδώ, ότι οι Επτανήσιοι έδωσαν όλο εκείνο το στελεχιακό δυναμικό για την αναγέννηση του Κράτους μας στους τομείς της επιστήμης και της τέχνης. Κατά τη διάρκεια των εκδηλώσεων αυτών ετέθη υπόψη και του κ. Αρσένη και του κ. Βαρβιτσιώτη, αλλά και των Βουλευτών της περιοχής -και αυτήν τη στιγμή μιλώ και εκ μέρους των Βουλευτών της ευρύτερης περιοχής, με τους οποίους συντάξαμε κάποιο κείμενο προ ημερών, Λευκάδος, Πρεβέζης και Θεσπρωτίας- ότι το πρόβλημα είναι τεράστιο.

Για να επιβεβαιώσω ότι τα μέτρα είναι αναποτελεσματικά, σας λέγω, ότι πριν από λίγες ημέρες, έπιασαν όμηρο μέλος εμπορικού σκάφους και πήραν πέντε εκατομμύρια για να τον αφήσουν. Και χθες συνέλαβαν έναν ξένο τουρίστα σε ένα ιστιοπλοϊκό, με αποτέλεσμα έτσι η συμμορία αυτή που κυκλοφορεί στην περιοχή να καθιστά τη ναυσιπλοία στο σημείο αυτό αδύνατη.

Σε μία εποχή που αρχίζει ο τουρισμός, καταλαβαίνετε, ότι μπαίνει σε κίνδυνο η ζωή και η ασφάλεια των κατοίκων και των τουριστών και διακυβεύεται η οικονομική προοπτική της Κέρκυρας και της ευρείας περιοχής με μια κρίση στον τουρισμό. 

Για να αντιμετωπισθεί -για να είμαι συγκεκριμένος- χρειάζονται μέσα νυκτός, από τις διαβεβαιώσεις που είχα από το Λιμεναρχείο. Χρειάζεται ταχύπλοο σκάφος με ταχύτητα πάνω από εξήντα χιλιόμετρα ή να το αγοράσουμε ή να το νοικιάσουμε. Επίσης χρειάζεται η στελέχωση του Λιμεναρχείου με άνδρες. Κάτι πρέπει να γίνει, για να μπορέσουμε να γίνουμε αποτελεσματικοί. 'Αλλως ο κίνδυνος είναι πάρα πολύ μεγάλος.

Αυτά πρέπει να μπορέσετε να τα υλοποιήσετε, κύριε Υπουργέ, σύντομα για να μπορέσουμε να γίνουμε αποτελεσματικοί. Ειλικρινά διασύρεται το Ελληνικό Κράτος στο βόρειο Ιόνιο.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Κύριε συνάδελφε, εγώ επεσήμανα από την πρώτη στιγμή και αναγνώρισα και το κρίσιμο και το σοβαρό. Και σας πληροφορώ ότι κοιμόμουνα πολύ περισσότερο όταν είχα την άλλη μου ιδιότητα, παρά τη σημερινή. Δεν ξέρω εσείς τι κάνετε, εγώ ειλικρινα με διάφορα τέτοια γεγονότα έχω χάσει τον ύπνο μου. Και να είστε σίγουρος, ότι όλους μας προβληματίζει πράγματι και για τον τουρισμό και για τη Χώρα. Αυτού του είδους τα φαινόμενα είναι τραγικά.

Είπα και στην πρωτολογία μου, ότι θα κάνω ό,τι είναι δυνατόν σε εξοπλισμό, σύγχρονο ηλεκτρονικό εξοπλισμό, προκειμένου να τον προμηθευτούν και να έχουμε όσο γίνεται καλύτερη αποτελεσματικότητα, και με σκάφη υψηλής ταχύτητας.

Πρέπει να σας πω, όμως και κάτι ακόμη, -αυτό το λάθος κάνουμε όλοι- ότι τα δύο περιστατικά, που έγιναν χθες και προχθές, τα οποία έγιναν στο λιμάνι των Αγίων Σαράντα, έγιναν εκτός της Ελληνικής Επικράτειας. Δεν πιστεύω να θέλετε -εκτός αν το αποφασίσουμε σαν Βουλή, δεν ξέρω τι θα κάνει η Κυβέρνηση- να πάμε στο λιμάνι των Αγίων Σαράντα για να επιβάλουμε την τάξη σαν Λιμενικό ή σαν Ελλάδα. Γιατί έχετε λάθος πληροφόρηση. Και τα δύο αυτά περιστατικά, δυστυχώς, επηρεάζουν βεβαίως και μας, είναι λάθος, όμως, να τα κάνουμε σημαία δικής μας ευθύνης. Τουλάχιστον να 

Σελίδα 6631 

παίρνουμε το μέρος της ευθύνης αυτών που εμείς έχουμε. Να μην παίρνουμε, λοιπόν, και τη δράση των Αλβανών μέσα στα χωρικά τους ύδατα ή μέσα στο λιμάνι τους, τη στιγμή μάλιστα που το ένα περιστατικό μας το ανακοίνωσαν κατόπιν πιέσεων του Λιμενάρχη Ηγουμενίτσας περίπου είκοσι τέσσερις ώρες μετά. Και δεν έχει καμία ευθύνη το Ελληνικό Κράτος και το τονίζω αυτό. Μην παίρνουμε σαν καραμέλα και ζυμωνόμαστε και κάνουμε διαφήμηση εμείς της όποιας λειτουργίας των άλλων, ότι για όλα φταίει η Ελλάδα. Και λυπάμαι που το ακούω αυτό το πράγμα.

Συμφωνώ ότι σε ένα γενικότερο απόηχο επηρεάζει και μας και είναι το σοβαρότερο ίσως πρόβλημα αυτής της δράσης, που είναι πλέον μέσα στα χωρικά ύδατα των Αλβανών. Αλλά μην κάνουμε το λάθος και να αναγνωρίζουμε, ότι και σε αυτό ακόμη φταίει η Ελληνική Κυβέρνηση και η Ελλάδα.

Σας διαβεβαιώνω, κλείνοντας, ότι εμείς έχουμε κάνει ό,τι είναι ανθρωπίνως δυνατόν. 'Εχουμε ενισχύσει τα δύο Λιμεναρχεία και υπάρχει συντονισμός ενεργειών και με το Υπουργείο Εθνικής 'Αμυνας και με το Υπουργείο Δημόσιας Τάξης και των Λιμενικών Αρχών πρώτον. Ενισχύσαμε με ανθρώπινο δυναμικό, όσο μπορούσαμε και ειλικρινά έχουμε αποδυναμώσει άλλα λιμεναρχεία, προκειμένου όντως να ενισχύσουμε το χώρο εκείνο.

Και τρίτον, θα προχωρήσουμε άμεσα σε ενίσχυση με καινούριου τύπου πλωτά και εξοπλισμό την περιοχή εκείνη. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Η τρίτη στην ημερήσια διάταξη με αριθμό 1211/19.5.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αποστόλου Τασούλα προς τους Υπουργούς Εθνικής 'Αμυνας, Εργασίας και Κοινωνικών Ασφαλίσεων, σχετικά με τη δυνατότητα αναστολής κατάταξης στο στρατό, μαθητών Εσπερινών Γυμνασίων, Λυκείων, Τεχνικών Επαγγελματικών Σχολών κ.λπ., διαγράφεται λόγω κωλύματος των ερωτωμένων Υπουργών.

Τέταρτη στην ημερήσια διάταξη είναι η με αριθμό 1190/15.5.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τους Υπουργούς Εξωτερικών, Περιβάλλοντος-Χωροταξίας και Δημοσίων 'Εργων, σχετικά με τους κινδύνους από τη λειτουργία του πυρηνικού σταθμού στο Κοζλοντούι της Βουλγαρίας, τις ενέργειες της Κυβέρνησης προς την Ευρωπαϊκή 'Ενωση κ.λπ.

Η επίκαιρη ερώτηση του κυρίου συναδέλφου έχει ως εξής:

"Η λειτουργία του απαρχαιωμένου πυρηνικού σταθμού του Κοζλοντούι στη Βουλγαρία είναι "επικίνδυνη πέρα από τα αποδεκτά όρια", δήλωνε λίγους μήνες πριν ο Υπουργός Ενέργειας της Βουλγαρίας.

Οι κίνδυνοι που εγκυμονούνται από τη λειτουργία του είναι τεράστιοι για την ευρύτερη περιοχή και βεβαίως για τη γειτνιάζουσα με τη Βουλγαρία Χώρα μας.

Οι κίνδυνοι αυτοί επανειλημμένα έχουν επισημανθεί από ελληνικές και διεθνείς οργανώσεις για την προστασία του περιβάλλοντος. Οι εκάστοτε βουλγαρικές κυβερνήσεις αρνούνται να συμμορφωθούν με τα πορίσματα και τις συστάσεις της Ευρωπαϊκής 'Ενωσης για τη διακοπή της λειτουργίας των τεσσάρων (4) πεπαλαιωμένων αντιδραστήρων.

Η πρόσφατη πυρκαγιά που σημειώθηκε στις εγκαταστάσεις του σταθμού, αναδεικνύει με τρόπο δραματικό τους κινδύνους που απειλούνται από τη λειτουργία του.

Ερωτώνται οι κύριοι Υπουργοί: Σε ποιες άμεσες ενέργειες και διαβήματα θα προβούν προς την Κυβέρνηση της Βουλγαρίας, για να σταματήσει η λειτουργία του πυρηνικού σταθμού Κοζλοντούι.

Εάν προτίθενται να προβάλουν και αναδείξουν δυναμικά και συντονισμένα το προαναφερόμενο ζήτημα στους αρμόδιους Οργανισμούς της Διεθνούς Κοινότητας και στην Ευρωπαϊκή 'Ενωση."

Ο Υφυπουργός Περιβάλλοντος-Χωροταξίας και Δημοσίων 'Εργων κ. Θεόδωρος Κολιοπάνος έχει το λόγο.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕΧΩΔΕ): Κύριε Πρόεδρε, κυρίες και κύριοι συνάδελφοι με την επίκαιρη ερώτησή του ο συνάδελφος κ. Κουβέλης θίγει ξανά ένα τεράστιο ζήτημα, όχι μόνο για την Ελλαδα, αλλά και για την ανθρωπότητα ολόκληρη. Γιατι το ζήτημα της πυρηνικής ενέργειας είναι ένα τεράστιο πρόβλημα, στο οποίο όμως όλες οι ελληνικές κυβερνήσεις έχουν ξεκάθαρη θέση, έχουν πει "όχι" στην πυρηνική ενέργεια, σε μια ενέργεια, που κατά την προσωπική μου εκτίμηση στο μέλλον, ακόμα και όταν θα υπάρχει η πολιτική βούληση, ακόμα και όταν θα υπάρχουν απεριόριστοι πόροι από τα κράτη και απο τις κυβερνήσεις, φοβούμαι ότι δεν θα μπορούν να ελέγξουν τις δυσμενείς της συνέπειες για το περιβάλλον και για τον άνθρωπο. Πολύ περισσότερο, όταν ένα τέτοιο πυρηνικό εργοστάσιο είναι παλιό, με γνωστά και δηλωμένα προβλήματα όπως είναι το Κοζλοντούι, πολύ κοντά στα σύνορα της Χώρας μας και μάλιστα σε μια χώρα, τη Βουλγαρία, που δυστυχώς σήμερα διέρχεται και κοινωνική αναταραχή και οικονομική δυσπραγία.

Θέλω να υπενθυμίσω στο φίλο κ. Κουβέλη, ότι και το Υπουργείο Εξωτερικών και το Υ.ΠΕ.ΧΩ.ΔΕ. στο παρελθόν και μέχρι τώρα έχει κάνει μία σειρά ενεργειών, με στόχο να σταματήσει η λειτουργία των τεσσάρων από τις έξι μονάδες του Κοζλοντούι. Είναι ενέργειες προς το Συμβούλιο Υπουργών Περιβάλλοντος της Ευρωπαϊκής 'Ενωσης τον Οκτώβρη του 1995, ενέργειες που ανάγκασαν και την Επίτροπο και το Συμβούλιο Υπουργών να συμφωνήσει με το αίτημα της Ελλάδας και να ζητήσει το κλείσιμο της Μονάδας Ι. Επιστολές προς την Ευρωπαϊκή 'Ενωση και στον Υπουργό Πειβάλλοντος της Βουλγαρίας, που εξέφραζαν τις έντονες ανησυχίες μας. Η προβολή των ελληνικών θέσεων για το κλείσιμο τουλάχιστον της Μονάδας Ι, στην Υπουργική Σύνοδο "'Ενα περιβάλλον για την Ευρώπη" τον Οκτώβρη του '95 και βέβαια στην Υπουργική Σύνοδο Περιβάλλοντος του ΟΟΣΑ.

'Ολες αυτές οι ενέργειες, όλες αυτές οι πιέσεις, κύριε συνάδελφε, όπως ξέρετε, είχαν σαν αποτέλεσμα να διακοπεί η λειτουργία της Μονάδας Ι του Κοζλοντούι, στις 30 Μαίου του 1996, μετά την υποβολή του σχετικού μνημονίου προς τη βουλγαρική κυβέρνηση, από την Ευρωπαϊκή 'Ενωση στις 6 Μαίου 1996. Η διακοπή έγινε με στόχο τη συντήρηση και τον έλεγχο της Μονάδας αυτής. Πράγματι, υποτίθεται ότι έγινε αυτή η συντήρηση, έγιναν αυτοί οι έλεγχοι από εμπειρογνώμονες της Ευρωπαϊκής 'Ενωσης και στη συνέχεια επετράπη ξανά ...

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υφυπουργού)

Ολοκληρώνω, κύριε Πρόεδρε.

Επετράπη ξανά η λειτουργία του, διότι σύμφωνα με την 'Εκθεση της Επιτροπής, έπαψε πλέον να υπάρχει ο λόγος ανησυχίας. Προσωπικά πιστεύω ότι υπάρχει λόγος ανησυχίας, ακόμα υπάρχουν πολλοί λόγοι ανησυχίας και για το γενικότερο περιβάλλον, μέσα στο οποίο βρίσκεται ο αντιδραστήρας αυτός, αλλά και για το γεγονός ότι πράγματι, όπως λέτε, είναι πεπαλαιωμένος.

Τι θα κάνουμε στο μέλλον: Κύριε συνάδελφε, αντιλαμβάνεσθε ότι θα συνεχίσουμε να πιέζουμε στην ίδια κατεύθυνση. Δηλαδή, οι δυνατότητές μας, να ασκήσουμε πιέσεις, είναι μέσα από την Ευρωπαϊκή 'Ενωση και μέσα από τους Διεθνείς Οργανισμούς, ώστε να φθάσουμε στην οριστική λύση, που θα είναι το κλείσιμο και των τεσσάρων μονάδων.

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ! 'Οχι άλλο! Στη δευτερολογία σας.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.ΔΕ.): Θα συνεχίσω μετά, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω τη χαρά να ανακοινώσω στο Σώμα, ότι από τα Δυτικά Θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην Αίθουσα "ΕΛΕΥΘΕΡΙΟΣ ΒΕΝΙΖΕΛΟΣ" δεκατέσσερις μαθητές και ένας συνοδός-καθηγητής από το ΙΕΚ του Πειραιά μας.

Τους καλωσορίζουμε στο Κοινοβούλιο.

(Χειροκροτήματα από όλες τις Πτέρυγες)

Ο κ. Φώτης Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, είναι ακριβές, ότι η

Σελίδα 6632 

Ελλάδα είναι σε πολύ μικρή απόσταση από το εργοστάσιο του Κοζλοντούϊ, μόλις διακόσια είκοσι πέντε χιλιόμετρα. Αντιλαμβάνεται κανείς, αν συμβεί ένα ατύχημα και έχουμε διαρροή ενέργειας, τι επιφυλάσσεται και για τη Χώρα μας.

'Αλλωστε, έχουμε την τραγική εμπειρία από το Τσερνομπίλ. Τα αποτελέσματα της διαρροής πυρηνικής ενέργειας από εκεί τα μετράμε και σήμερα, διότι και σήμερα αφήνει αυτή η διαρροή πυρηνικής ενέργειας τα θλιβερά αποτυπώματά της.

Κύριε Πρόεδρε και κύριοι συνάδελφοι, το Κοζλοντούι έχει μια ιστορία μικρών και μεγάλων ατυχημάτων. Είχαμε μεγάλο ατύχημα τον Ιούνιο του 1982, καθώς και μεγάλο ατύχημα το Φεβρουάριο του 1983.

Στην τριετία 1990-1993 είχαμε δεκαπέντε μικρότερα ατυχήματα, αλλά σε τρεις περιπτώσεις σημειώθηκε διαρροή ραδιενέργειας.

Πρόσφατα, πριν από λίγες ημέρες, κύριε Υπουργέ, είχαμε την πυρκαγιά αλλά και την τραγική ομολογία του Υπουργού Ενέργειας της Βουλγαρίας ότι η λειτουργία του εργοστασίου είναι επικίνδυνη πέρα από τα αποδεκτά όρια. 

Είναι ακριβές ότι το εργοστάσιο Κοζλοντούι καλυπτει περίπου το 45% των αναγκών ενέργειας της Βουλγαρίας, πράγμα που σημαίνει ότι η πίεσή μας προς την Ευρωπαϊκή 'Ενωση και τους άλλους αρμόδιους οργανισμούς είναι να υπάρξει μια οικονομική ενίσχυση προς τη χώρα αυτή, προκειμένου να αντιμετωπισθεί το ζήτημα της ενέργειας που καλύπτεται, όπως προανέφερα, σε ποσοστό 45%, κύριε Πρόεδρε, απ' αυτό το εργοστάσιο.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Κύριε Υφυπουργέ, δεν φτάνει να αφήνουμε την όλη υπόθεση σε μία ρουτίνα και όπου βγει αυτή η ιστορία μέσα από τυπικού χαρακτήρα πιέσεις. Αντιλαμβάνομαι την καλή σας θέληση, αλλά χρειάζεται με οργανωμένο και σχεδιασμένο τρόπο να πιέσετε προς τα αρμόδια όργανα, να πιέσετε και προς τη Βουλγαρική Κυβέρνηση προκειμένου, τουλάχιστον, οι τέσσερις πεπαλαιωμένοι αντιδραστήρες να αποσυρθούν.

Νομίζω, ότι είχατε την ευκαιρία και με βάση τη δήλωση του Υπουργού Ενέργειας της Βουλγαρίας, με την οποία ο ίδιος ομολογεί ότι είναι πέρα από κάθε όριο απαράδεκτη η λειτουργία αυτού του εργοστασίου, αλλά είχατε και την πρόσφατη πυρκαγιά, που σημειώθηκε πριν από δεκαπέντε ημέρες.

Νομίζω, ότι έχετε την επίκαιρη δυνατότητα, έχετε την ευκαιρία τώρα, για άλλη μια φορά, με πρωτοβουλία της Ελληνικής Κυβέρνησης...

ΠΡΟΕΔΡΕΥΩΝ (Παναγιώτης Ν. Κρητικός):Σας παρακαλώ κύριοι συνάδελφοι, να τηρούμε το χρόνο. Για όλους το λέω αυτό.

ΦΩΤΗΣ ΚΟΥΒΕΛΗΣ:Κύριε Πρόεδρε...

ΠΡΟΕΔΡΕΥΩΝ (Παναγιώτης Ν. Κρητικός):Το ίδιο έκανα και στον Υπουργό.

ΦΩΤΗΣ ΚΟΥΒΕΛΗΣ:Ναι, αλλά τον αφήσατε να συνεχίσει.

ΠΡΟΕΔΡΕΥΩΝ (Παναγιώτης Ν. Κρητικός):'Οχι, σε κάποιο σημείο του είπα να τελειώσει και τελείωσε. Εσείς είσαστε στο τρίτο λεπτό.

ΦΩΤΗΣ ΚΟΥΒΕΛΗΣ:Τελειώνω, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός):Ολοκληρώστε.

ΦΩΤΗΣ ΚΟΥΒΕΛΗΣ:'Ελεγα, λοιπόν, κύριε Υφυπουργέ, ότι έχετε τη δυνατότητα με βάση αυτό το γεγονός, για άλλη μια φορά να αναδείξετε δυναμικά την όλη υπόθεση και να ζητήσετε την απόσυρση, τουλάχιστον των τεσσάρων, πεπαλαιωμένων αντιδραστήρων.

ΠΡΟΕΔΡΕΥΩΝ (Παναγιώτης Ν. Κρητικός):Θα παρακαλέσω, κύριοι συνάδελφοι, και εσάς και τους κυρίους Υπουργούς, να τηρούμε επακριβώς το χρόνο που προβλέπει ο Κανονισμός. 'Εχω κάνει έναν υπολογισμό. Οι επίκαιρες ερωτήσεις κρατάνε μία έως μιάμιση περίπου ώρα όταν τηρείται επακριβώς ο χρόνος. Υπερβαίνουμε όμως πολλές φορές το χρόνο αυτό κατά 50%το ολιγότερο. Πάμε έτσι σε μεγάλη επιβάρυνση και επιμήκυνση της συνεδριάσεως που είναι σε βάρος του άλλου έργου της Βουλής. Θα παρακαλέσω να τηρούμε το χρόνο επακριβώς. Μέσα στα λεπτά που δικαιούμεθα να εκθέτουμε τις σκέψεις μας και τις απόψεις μας. 'Αλλωστε στα πλαίσια των επικαίρων ερωτήσεων, δεν μπορούν να γίνονται μεγάλες αγορεύσεις.

Ο κύριος Υφυπουργός έχει το λόγο.

ΘΕΟΔΩΡΟΣ ΚΟΛΙΟΠΑΝΟΣ (Υφυπ. ΠΕ.ΧΩ.ΔΕ.): Κύριε συνάδελφε, συμπληρώνοντας την πρωτολογία μου, ήθελα να πω ότι είναι γνωστό πως κανένα κράτος δεν μπορεί να επιβάλει σε ένα άλλο κράτος να χρησιμοποιεί ή να μη χρησιμοποιεί την πυρηνική ενέργεια. Δυστυχώς, αυτή είναι μια πολύ σκληρή πραγματικότητα. Το μόνο που μπορεί να κάνει είναι μέσα από έμμεσες πιέσεις, μέσα από διεθνείς οργανισμούς, μέσα από το Διεθνή Οργανισμό Ατομικής Ενέργειας, μέσα από τον ΟΟΣΑ, μέσα από την Ευρωπαϊκή 'Ενωση να πιέζει προς αυτήν την κατεύθυνση αν και δεν είναι η μόνη ενδεδειγμένη κατεύθυνση να μη χρησιμοποιήσει η Βουλγαρία τους πυρηνικούς αντιδραστήρες. Διότι όπως είπατε πολύ σωστά, το Κοζλοντούι καλύπτει για τη Βουλγαρία το 40% με 45% των αναγκών της σε ηλεκτρική ενέργεια.

Πιέζουμε, λοιπόν, να δοθεί και αντίστοιχη βοήθεια από την Ευρωπαϊκή 'Ενωση στη Βουλγαρία που περνάει μια γενικότερη κρίση, ώστε να σταματήσει η λειτουργία αυτή.

Πράγματι, σε πρόταση της Ευρωπαϊκής 'Ενωσης, περιλαμβάνεται από το πρόγραμμα PHARE μία ενίσχυση της Βουλγαρίας ύψους 41,6 MECU τόσο για τη βελτίωση της ασφάλειας των πυρηνικών της εργοστασίων, όσο και για την εισαγωγή ηλεκτρικού ρεύματος από άλλες χώρες ώστε να μπορέσει να αντιμετωπίσει το ενεργειακό της ισοζύγιο.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Πέμπτη στην ημερήσια διάταξη είναι η με αριθμό 1208/16.5.1997 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Δημαρά προς τον Υπουργό Εθνικής Παιδείας και Θρησκευμάτων, σχετικά με την αύξηση των τροχαίων ατυχημάτων έξω από τα σχολεία, την υλοποίηση του θεσμού του σχολικού τροχονόμου κ.λπ.

Η επίκαιρη ερώτηση του κυρίου συναδέλφου σε περίληψη έχει ως εξής:

"Τα τροχαία δυστυχήματα και ατυχήματα, που καταγράφηκαν τον τελευταίο καιρό, έξω από τα σχολεία, θα μπορούσαν να εκτιμηθούν, ως μία από τις σύγχρονες πληγές και ντροπές της νεοελληνικής κοινωνίας.

Από το 1992, εμπεριέχεται στον Κώδικα Οδικής Κυκλοφορίας, ο θεσμός του σχολικού τροχονόμου.

Ερωτάται ο κύριος Υπουργός:

Τι πρόκειται να κάνει, ώστε να αρχίσει να λειτουργεί ο θεσμός του σχολικού τροχονόμου."

Ο Υφυπουργός Εθνικής Παιδείας και Θρησκευμάτων κ. Ιωάννης Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κυρία και κύριοι συνάδελφοι, είναι γεγονός ότι το ατελές και αλυσιτελές μιας νομοθετικής ρύθμισης από το 1992, στα πλαίσια του Κώδικα Οδικής Κυκλοφορίας και η σχετική απροθυμία των παραγόντων που θα έπρεπε να την ενεργοποιήσουν -δηλαδή ομιλώ για την εκπαιδευτική κοινότητα, αλλά και για την κοινωνία γενικότερα, δηλαδή για τους γονείς και κηδεμόνες- καταδίκασαν σε αχρησία αυτή τη διάταξη.

Τότε, υπήρξε η νομοθετική πρωτοβουλία και η κοινωνική απροθυμία και όχι αδικαιολόγητα. Γιατί γνωρίζουμε ότι είναι τέτοια η συμπεριφορά των Ελλήνων οδηγών, γενικά και ειδικά, ώστε υπήρχε και θέμα ασφάλειας του σχολικού τροχονόμου. Υπήρχε δηλαδή ο κίνδυνος, σε ένα τέτοιο ατύχημα, να μην θρηνούμε μόνο το θύμα μαθητή, αλλά να θρηνούμε και το θύμα σχολικό τροχονόμο.

Θέλω να πω με αυτό ότι εάν είμαστε απόλυτα πεπεισμένοι ότι μόνο με το σχολικό τροχονόμο, θα αντιμετωπίζαμε δραστικά το πρόβλημα των τροχαίων ατυχημάτων μπροστά στα σχολεία με θύματα τους μαθητές, θα είχαμε εξασφαλίσει οπωσδήποτε και πολύ νωρίτερα τη λειτουργία αυτού του θεσμού, όπως συμβαίνει στην Ευρώπη, όπου είναι εξασφαλι

Σελίδα 6633 

σμένη και η επιβίωση του σχολικού τροχονόμου.

Τώρα, τι πρέπει να κάνουμε: Είναι γεγονός, ότι εκδηλώνεται μία κοινωνική προθυμία, μία εθελοντική προσφορά και πρέπει να την αξιοποιήσουμε. 

Το Υπουργείο Παιδείας, σε συνεννόηση με τα Υπουργεία Εσωτερικών και Δημόσιας Τάξης, έκανε μία συνάντηση υπευθύνων παραγόντων. Και κατέληξαν στο συμπέρασμα, ότι πρέπει να προχωρήσουν το συντομότερο δυνατόν -και μάλιστα με την επικείμενη νομοθετική ευκαιρία της αναθεώρησης πολλών σημείων του Κώδικα Οδικής Κυκλοφορίας- και να βάλουν μια τέτοια διάταξη που να είναι και εφαρμόσιμη. Και μάλιστα να επεκτείνουν την ευθύνη αυτής της εφαρμογής κυρίως στην Τοπική Αυτοδιοίκηση και στο σύνολο της κοινωνίας.

'Ομως πρέπει οπωσδήποτε να έχει εξασφαλιστεί και η επιβίωση του σχολικού τροχονόμου.

Ειλικρινά υπήρξε ένας καρπός από αυτήν τη συνάντηση. Και ήδη το Υπουργείο Παιδείας έχει προτείνει, με υπογραφή του Υπουργού, μια τέτοια νομοθετική ρύθμιση εκσυγχρονισμού, αλλά και εφαρμογής του θεσμού του σχολικού τροχονόμου.

Παράλληλα, όμως, θέλαμε να κάνουμε μία επισήμανση: 'Οτι δεν σταματούν οι ευθύνες της πολιτείας και ιδιαίτερα του Υπουργείου Παιδείας, μόνο με την εφαρμογή του θεσμού του σχολικού τροχονόμου. Θα πρέπει να υπάρξει μια συστηματική αγωγή όλων των Ελλήνων οδηγών που έχουν διπλώματα, αλλά παράλληλα θα πρέπει να υπάρξει -και υπάρχει- στο σχολικό χώρο και σε όλες τις βαθμίδες της εκπαίδευσης, μια κυκλοφοριακή αγωγή, μία αγωγή οδικής ασφάλειας, που βρίσκεται σε εξέλιξη και χρηματοδοτείται μάλιστα, ευτυχώς, και από το Δεύτερο Κοινοτικό Πλαίσιο Στήριξης.

Για να είμαι ακριβής στο χρόνο μου, κύριε Πρόεδρε, σταματώ εδώ, για να συνεχίσουμε.

ΠΡΟΕΔΡΕΥΩΝ (Παναγιώτης Ν. Κρητικός): Σας ευχαριστώ πολύ.

Ο κ. Δημαράς έχει το λόγο.

ΙΩΑΝΝΗΣ ΔΗΜΑΡΑΣ: Ευχαριστώ πολύ, κύριε Πρόεδρε.

Το εκπληκτικό είναι ότι αυτή τη στιγμή μας παρακολουθούν και κάποιοι μαθητές, ευτυχώς. Θεωρώ ότι είναι καλοί αγγελιοφόροι, για να μεταφέρουν τις πληροφορίες και τον προβληματισμό και το δικό μας και του κυρίου Υφυπουργού, του οποίου τις καλές προθέσεις δεν αρνούμαι.

Αναρωτιέμαι μονάχα. Ξέρετε τι είπατε πριν από λίγο; Είπατε ότι επειδή δεν έχει διασφαλιστεί η επιβίωση του σχολικού τροχονόμου, γι αυτό ο νόμος, ο οποίος έχει ψηφιστεί από το 1992, μέχρι σήμερα δεν εφαρμόζεται. Εκπληκτικό είναι αυτό!

'Ωστε, λοιπόν, επειδή δεν έχει διασφαλιστεί η δυνατότητα επιβίωσης του σχολικού τροχονόμου, να σκοτώνονται τα παιδιά! Και το 30% του συνόλου των ατυχημάτων που συμβαίνουν σήμερα στις παιδικές ηλικίες, συμβαίνουν έξω από σχολεία. Και αυτό δεν μπορώ να καταλάβω, πώς δεν σας ανησυχεί. Γιατί δεν ενεργοποιείτε νόμο που έχει ψηφιστεί από την Ελληνική Πολιτεία;

Είναι απίστευτο να έχει ψηφιστεί νόμος από το 1992 και να μην εφαρμόζεται. Είναι απίστευτο να έχω στα χέρια μου τρία έγγραφα του Υπουργείου Δημόσιας Τάξης προς το Υπουργείο Εθνικής Παιδείας και Θρησκευμάτων, όπως λέγεται, από το Μάρτιο του '93, από το Δεκέμβριο του '93, από το Δεκέμβριο του '96 για να σας ζητά, τί; Να καθοριστεί η στολή που θα φοράει ο σχολικός τροχονόμος, για να αρχίσει η υλοποίηση του νόμου.

Τελευταία, κύριε Πρόεδρε -γιατί θα μπορούσε κανείς να πει πολλά γι'αυτό το θέμα- έχει υποβληθεί μήνυση από το Σύλλογο "Το χαμόγελο του παιδιού" -γιατί μίλησε για εθελοντική προσφορά ο κύριος Υφυπουργός και καλώς μίλησε γι'αυτήν- σε βάρος κάθε αρμοδίου και υπευθύνου.

Εδώ και δύο μήνες έχουν στείλει επιστολή στο γραφείο σας στο Υπουργείο και δεν έχουν πάρει απάντηση. 'Εχουν στα χέρια τους εκατοντάδες εγγράφων, επίσημες αναφορές, στις οποίες δεν έχει απαντηθεί ποτέ το αυτονόητα αιτούμενο, να υπάρξει δηλαδή, η στιγμή που θα υλοποιηθεί νόμος της Πολιτείας.

Είναι εκπληκτικό αυτό που άκουσα σήμερα ως απλός πολίτης, ότι δηλαδή, δεν έχει διασφαλιστεί η δυνατότητα να σώσουμε το σχολικό τροχονόμο, γι'αυτό δεν εφαρμόζεται. Δεν ξέρω τι να πω, κύριε Υφυπουργέ.

Θέλω να σας δώσω συγχαρητήρια για τον τρόπο με τον οποίο αντέδρασε το Υπουργείο Παιδείας, σε σχέση με εκείνη τη σκοταδιστική και μεσαιωνική εγκύκλιο του σχολικού συμβούλου στη Λάρισα.

ΠΡΟΕΔΡΕΥΩΝ (Παναγιώτης Ν. Κρητικός): Αυτό είναι άλλο θέμα.

Ο κύριος Υφυπουργός Εθνικής Παιδείας και Θρησκευμάτων έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, θα πρέπει να υπολογίσουμε κατ'αρχήν, ποιος είναι ο συντελεστής ευθύνης από την έλλειψη σχολικού τροχονόμου στο φαινόμενο γενικά, των τροχαίων ατυχημάτων, με θύματα μαθητές.

Δεν θέλω να ελαχιστοποιήσω εγώ τη σημασία του. Απλούστατα, ήθελα να επισημάνω ότι δεν είναι η έλλειψη αυτή ο κύριος συντελεστής ευθύνης, γιατί έχουμε μια τάση να δημιουργούμε άλλοθι και είτε να περιορίζουμε ευθύνες, είτε να απεκδυόμεθα από ευθύνες. Τέτοια τάση δεν υπάρχει από το Υπουργείο Παιδείας. Αλλά ωστόσο, να είστε βέβαιοι ότι δεν είναι ο σχολικός τροχονόμος εκείνος ο οποίος θα σώσει το μαθητή από την έλλειψη συνείδησης του 'Ελληνα οδηγού, ο οποίος δεν κάνει το αυτονόητο, δηλαδή, δεν σταματά μπροστά σε μια διάβαση ενός δρόμου μονής κατεύθυνσης που διέρχεται μπροστά από ένα σχολείο.

Εάν θα διαβάσετε προσεκτικά το άρθρο 41 παράγραφος 3 του ν. 2098/92, θα διαπιστώσετε ότι αυτό λέει: Μπροστά μόνο σε τέτοια διάβαση, όχι σε σταυροδρόμι, όχι εκεί που υπάρχει σηματοδότης, μόνο για τα παιδιά του Δημοτικού -διότι θέλουν υποβοήθηση τα παιδιά του Δημοτικού- θέλουν υπόδειξη από σχολικό τροχονόμο, οι οδηγοί, οι οποίοι πρέπει, έτσι κι αλλιώς, να κάνουν το αυτονόητο: Να σταματήσουν μπροστά στη διάβαση, όταν βλέπουν να περνά ένας πεζός και ιδιαίτερα, ένα παιδί που χρήζει και ειδικής προστασίας.

Αλλά, ωστόσο -γι'αυτό ακριβώς, είπα ότι είναι ατελής η διάταξη και αλυσιτελής- χρειάζεται μια ολοκλήρωση, αλλά χρειάζεται κυρίως τι; Χρειάζεται και μια εκπαίδευση και μια προετοιμασία όλων εκείνων των εθελοντών, από την πλευρά αρμόδιων και κατάλληλων οργάνων της Τροχαίας, για να μην θρηνούμε λέω, δύο θύματα και το μαθητή και το σχολικό τροχονόμο.

'Ηδη σας έχω πει, ότι έχει γίνει αυτή η πρόταση και νομίζω ότι και με μια διαδικασία ασφαλιστικών μέτρων, μπορούμε να ενεργοποιήσουμε το θεσμό, έως ότου λάβει και την ολοκληρωμένη νομοθετική του μορφή. Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Εισερχόμαστε στη συζήτηση των επικαίρων ερωτήσεων Δευτέρου Κύκλου.

Η πρώτη της ημερήσιας διάταξης, υπ'αριθμόν 1205/16.5.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Νικολάου Σαλαγιάννη προς τον Υπουργό Εθνικής Οικονομίας και Οικονομικών, σχετικά με την καθυστέρηση επιστροφής του Φόρου Προστιθέμενης Αξίας (ΦΠΑ) στους βαμβακοπαραγωγούς του Νομού Καρδίτσας, διαγράφεται με τη σύμφωνη γνώμη ερωτώντος και ερωτωμένου.

Δεύτερη στην ημερήσια διάταξη είναι η υπ'αριθμόν 1198/15.5.97 επίκαιρη ερώτηση του Βουλευτή της Νέας Δημοκρατίας κ. Γεωργίου Καλού, προς τον Υπουργό Εμπορικής Ναυτιλίας, σχετικά με τη λήψη των αναγκαίων μέτρων αναβάθμισης της λειτουργίας του Λιμενικού Σώματος (προμήθεια νέων ταχύπλοων σκαφών, ελικοπτέρων παντός καιρού κ.λπ.).

Η ερώτηση του κ. Καλού σε περίληψη έχει ως εξής:

"Τα πρόσφατα δυσάρεστα γεγονότα που έφεραν αντιμέτωπο το Λιμενικό Σώμα με την Αλβανική μαφία σφραγίστηκαν από τον τραγικό θάνατο του λιμενοφύλακα Μαρίνου Ζαμπάτη στην περιοχή της Κέρκυρας και την κλοπή φουσκωτού σκάφους του Λιμενικού Σώματος από το λιμάνι της Πρέβεζας. Οι 

Σελίδα 6634 

σχετικές επιχειρήσεις έδειξαν ανάγλυφα τα οξύτατα προβλήματα που αντιμετωπίζει σήμερα το Λιμενικό Σώμα, οι άνδρες του οποίου καλούνται να επιτελούν το δυσχερέστατο έργο φύλαξης των ελληνικών θαλασσών, των ακτών και των συνόρων μας, χωρίς να διαθέτουν γρήγορα και εξοπλισμένα σκάφη, εφοδιασμένα με τα απαραίτητα σύγχρονα μέσα παρακολούθησης.

Επειδή η Κυβέρνηση έδειξε ολιγωρία και δεν πρόβλεψε τις ανάγκες αυτές έγκαιρα, ώστε το Λιμενικό Σώμα να μη στερείται σήμερα του απαραίτητου έμψυχου δυναμικού αλλά και της κατάλληλης υποδομής.

Ερωτάται ο κύριος Υπουργός Εμπορικής Ναυτιλίας:

1. Τι απέγιναν τα τέσσερα νέου τύπου ταχύπλοα σκάφη του Λιμενικού Σώματος, που περιφέρονται από ναυπηγείο σε ναυπηγείο, ποιός έχει την ευθύνη την επισκευή τους και για τις απαράδεκτες καθυστερήσεις;

2. Προχωρεί και με ποιούς ρυθμούς η διαδικασία προμήθειας των ελικοπτέρων "παντός καιρού", αλλά και των άλλων ιπτάμενων μέσων που απαιτούνται ειδικά, για τη φύλαξη των ελληνικών θαλασσών;

3. Θα παραγγελθούν ή όχι νέα ταχύπλοα σκάφη ακτοφυλακής εφοδιασμένα με τα απαραίτητα σύγχρονα ηλεκτρονικά συστήματα παρακολούθησης;

4. Θα προχωρήσει ή όχι το Υπουργείο Εμπορικής Ναυτιλίας στην πλήρωση των τεράστιων κενών στις οργανικές θέσεις του Λιμενικού Σώματος και στην εξειδίκευση αξιωματικών στο έργο της ακτοφυλακής;".

Ο Υπουργός Εμπορικής Ναυτιλίας έχει και πάλι το λόγο.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Κύριε Πρόεδρε, πιστεύω ότι ο αγαπητός συνάδελφος και φίλος κ. Καλός θα μου επιτρέψει να μην επαναλάβω κάποια τουλάχιστον από τα προηγούμενα, που είχαν σχέση με την ερώτηση του προηγούμενου συναδέλφου.

Πράγματι υπάρχουν προβλήματα στο Λιμενικό Σώμα. Δεν έχει γίνει, αν θέλετε, ένας προγραμματισμός σε μια κατεύθυνση τέτοια που να εξυπηρετεί και τις ανάγκες του σήμερα, αλλά και τις ανάγκες που προκύπτουν κάθε φορά, σύμφωνα και από την ελληνική πραγματικότητα, αλλά και από τις διεθνείς εξελίξεις. Αυτός είναι, αν θέλετε, ο μεγάλος προβληματισμός που απασχολεί σήμερα την πολιτική και τη στρατιωτική ηγεσία του Λιμενικού Σώματος, έτσι ώστε αυτό το δυναμικό που έχουμε το έμψυχο, να μπορέσουμε να το αναδιατάξουμε, να το εξειδικεύσουμε, να το εκπαιδεύσουμε και μετεκπαιδεύσουμε, να δημιουργήσουμε έναν άλλο οργανισμό Λιμενικού Σώματος που να ανταποκρίνεται πραγματικά στις πολύ μεγάλες σημερινές διεθνείς ανάγκες του, είτε στο επιχειρησιακό επίπεδο, είτε στην υποστήριξη της εμπορικής ναυτιλίας, είτε στις θαλάσσιες συγκοινωνίες, είτε στην προστασία του θαλάσσιου περιβάλλοντος.

Γι' αυτό ακριβώς ήδη χθες ή προχθές νομίζω, απεφασίσθη από το Υπουργικό Συμβούλιο η πρόσληψη τριακοσίων λιμενοφυλάκων. Σχετικά δε με τη διαδικασία πρόσληψής των, έχω καταθέσει τροπολογία στη γραμματεία του Υπουργικού Συμβουλίου για να φύγουμε από τη λογική των διαγωνισμών και των γραπτών, να πάμε σε μοριοποίηση για να ησυχάσουμε όλοι και να υπάρχει μια απόλυτος διαφάνεια στον τρόπο πρόσληψης των λιμενοφυλάκων, όπου επίσης θα υπάρχει το εξής χαρακτηριστικό: Θα υπάρχει δέσμευση του Υπουργού, ότι συγκεκριμένος αριθμός θα προέρχεται από τις ειδικές δυνάμεις του στρατού ή του ναυτικού, δηλαδή θα είναι ήδη εκπαιδευμένοι, με πτυχίο από την ειδικότητα που είχαν όταν υπηρετούσαν.

Καταλαβαίνετε ότι με όλα αυτά που συμβαίνουν τον τελευταίο καιρό είναι επιτακτική ανάγκη να μην πάρουμε γενικά και απροσδιόριστα κάποιους λιμενικούς, αλλά τουλάχιστον ένα κομμάτι, που το αρχηγείο του Λιμενικού Σώματος θα μας προσδιορίσει, θα είναι έτοιμο υλικό για να στελεχώσει και τα πλωτά μέσα και τις υπηρεσίες της ξηράς.

Σε ό,τι αφορά τα πλωτά, πράγματι δεν προέβημεν στην παραλαβή των τεσσάρων πλωτών παρά τις παρατάσεις που δώσαμε, γιατί είχαμε κρίνει συμφερότερο για το ελληνικό κράτος να του δώσουμε κάποιες προθεσμίες πέρα απ' αυτές που είχε δεσμευθεί, ακυρώσαμε την παραλαβή των, γιατί είναι αναξιόπιστα σε ό,τι αφορά τη λειτουργία τους, βεβαίως με όποιο έννομο συμφέρον υπέρ του Ελληνικού Δημοσίου. Αρκεί να σας πω ότι υπήρχε δυνατότητα αυτό το πλωτό αν το παραλαμβάναμε, να ταξιδεύει πέντε ώρες και μετά τις πέντε ώρες να κοπεί η προπέλα και να μείνει το πλωτό μεσοπέλαγα.

Σε ό,τι αφορά τα ελικόπτερα, στις 10 Ιουνίου γίνεται ο διαγωνισμός. Νομίζω, ότι προχωρήσαμε πάρα πολύ γρήγορα. Πρέπει να σας πω ότι η απόφαση του Υπουργικού Συμβουλίου για τη συγκρότηση διακομματικής επιτροπής ήταν στις 19 Νοεμβρίου. Εκεί φταίμε και λίγο τα Κόμματα, γιατί καταφέραμε να στείλουμε τους εκπροσώπους μας στις 14 Φεβρουαρίου. Στις 10 Ιουνίου, όμως, μετά από ομόφωνη απόφαση της διακομματικής επιτροπής προχωρούμε σε διεθνή διαγωνισμό για την απόκτηση των ελικοπτέρων "παντός καιρού". 'Οπως είπα και στην προηγούμενη επίκαιρη ερώτηση, θα προβούμε και σε ό,τι άλλο αναγκαίο εξοπλισμό, είτε για τους λιμενικούς, είτε σε πλωτά, προκειμένου να αντιμετωπίσουμε τις έκτακτες καινούριες ανάγκες.

Και υπάρχει ένας προγραμματισμός για τον εξοπλισμό του Λιμενικού Σώματος με πλωτά πλέον των είκοσι, με χρήματα της Ευρωπαϊκής 'Ενωσης, είτε από το δεύτερο πακέτο Ντελόρ, είτε από το INTEREG και τους αλιευτικούς πόρους.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Καλός έχει το λόγο.

ΓΕΩΡΓΙΟΣ ΚΑΛΟΣ: Κύριε Πρόεδρε, ο συμπαθέστατος κατά πάντα συνάδελφος και Πειραιώτης Υπουργός κ. Σουμάκης, ανεγνώρισε -και αυτό είναι το ευχάριστο- ότι υπάρχουν προβλήματα τόσο στη δομή όσο και στη λειτουργία ή στο πρόγραμμα στελέχωσης του Λιμενικού Σώματος, αλλά και στον εξοπλισμό του για να μπορέσει να επιτελεί απρόσκοπτα τα πολύ σημαντικά και σπουδαία στη σημερινή πραγματικότητα καθήκοντά του.

Αυτό είναι το ευχάριστο.

Από την άλλη πλευρά εγώ θα ήθελα να τα υπενθυμίσω στον κύριο Υπουργό και δι' αυτού στον κύριο Πρωθυπουργό, ο οποίος όταν κατέθεσα την ερώτηση, δεν είχε κάνει την περίφημη στην Αίθουσα προχθεσινή του δήλωση, μέσω της οποίας αναβαπτίσθηκε σε όλα τα θετικά των κυβερνήσεων από το 1981 του ΠΑΣΟΚ μέχρι σήμερα. Να υπενθυμίσω τις ανάγκες του Λιμενικού Σώματος σ' εκείνον που πήρε στην πλάτη του και τις ευθύνες, ως εκσυγχρονιστής, όλων εκείνων των "αρνητικών" του ΠΑ.ΣΟ.Κ. μέχρι και σήμερα.

Γι' αυτό από σήμερα και μετά, εμείς μπορούμε να ρωτούμε και για την προϊστορία των προβλημάτων, που ταλανίζουν τον Τόπο.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

'Ετσι λοιπόν θα ήθελα να σημειώσω, κύριε Υπουργέ, και να το σημειώσει και ο κύριος Πρωθυπουργός, ο οποίος είναι και αυτός Πειραιώτης Βουλευτής, ότι σήμερα η Ενιαία Μονάδα Ειδικών Αποστολών του Λιμενικού Σώματος, δυστυχώς δεν υπάρχει.

Ο κ. Κατσιφάρας, ο αλήστου μνήμης κ. Κατσιφάρας, διέλυσε αυτήν τη μονάδα μετά τη λειτουργία της υπέρ της εννόμου τάξεως στη θάλασσα, με αφορμή τα γεγονότα στο "CITY OF POROS". Ομολογήσατε, ότι υπάρχουν προβλήματα σήμερα στο Λιμενικό Σώμα. Δεν είναι ανάγκη και δεν αρκεί να ψάχνουμε να βρούμε έτοιμους εκπαιδευμένους λιμενικούς στη θάλασσα, στον αέρα, στην ξηρά, για να τους προσλάβουμε τώρα, όπως τους τριακόσιους που προείπατε, όταν από την άλλη πλευρά πρέπει να έχουμε κατά νου, ότι οι Ειδικές Δυνάμεις του Λιμενικού Σώματος πρέπει να επανασυσταθούν και μάλιστα να γίνει ανάλογο Ειδικό Κέντρο Επιχειρήσεων στο Υπουργείο σας -σας το προτείνω-για τη φύλαξη των ακτών της Χώρας. Γιατί είναι αυτό ένα ειδικό και σοβαρότατο έργο, που απαιτεί πολλή-πολλή προσοχή.

Από την άλλη πλευρά, συμφωνώ μαζί σας να ξεπεράσουμε το πολιτικό κατεστημένο και τις κομματικές προκαταλήψεις στην εισαγωγή λιμενοφυλάκων. Αλλά από τη μία θα μπάζουμε

Σελίδα 6635 

στελέχη στο Λιμενικό Σώμα ακομμάτιστα -πολύ σωστά το είπατε- και από την άλλη θα είμαστε στον πειρασμό να βγάζουμε κομματικά ανώτατα στελέχη του Λιμενικού Σώματος και να αποστερούμε το Λιμενικό Σώμα από πολύτιμες δυνάμεις στην κορυφή της ιεραρχίας. Εδώ χρειάζεται να ευαισθητοποιηθείτε, κύριε Υπουργέ.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Και στο τέλος να πω κάτι άλλο. Το πρόγραμμα εξοπλισμού, ως σχεδιασμός, ικανοποιεί, αλλά έχει αργήσει φοβερά. Υπάρχει ευθύνη στο Λιμενικό Σώμα ή στην πολιτική ηγεσία του ΥΕΝ.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, δεν έχετε άλλο χρόνο.

ΓΕΩΡΓΙΟΣ ΚΑΛΟΣ: Και παρακαλώ να σημειώσετε, ότι τόσο τα ελικόπτερα όσο και τα ταχύπλοα σκάφη, πρέπει να φύγουν -κι εδώ ολοκληρώνω- από τη λογική που προείπατε...

ΠΡΟΕΔΡΕΥΩΝ (Παναγιώτης Ν. Κρητικός): Να είσθε ταχύπλοος και στο λόγο, παρακαλώ.

ΓΕΩΡΓΙΟΣ ΚΑΛΟΣ: ...της κακής κατασκευάστριας εταιρίας, της γνωστής ΙΝΤΕRMARINE. H INTERMARINE να αποκλειστεί και να μην πάρει μέρος στις επόμενες παραγγελίες, εφ' όσον απέτυχε στις μέχρι σήμερα κατασκευές ταχυπλόων, που τα έχετε άχρηστα, παροπλισμένα στον Προλιμένα Πειραιώς.

Σας ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός Εμπορικής Ναυτιλίας έχει το λόγο.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Βέβαια λίγο ξεφύγαμε από την επίκαιρη ερώτηση και μπλέξαμε λίγο περισσότερο γενικότερα την πολιτική.

ΠΡΟΕΔΡΕΥΩΝ (Παναγιώτης Ν. Κρητικός): Ανοίχτηκε στα πελάγη ο κ. Καλός, γι' αυτό πήγα να τον επαναφέρω.

ΣΤΑΥΡΟΣ ΣΟΥΜΑΚΗΣ (Υπ.Εμπορικής Ναυτιλίας): Θα έπρεπε να κάνετε την παρέμβαση λίγο νωρίτερα. Το τι έκανε το ΠΑΣΟΚ ή δεν έκανε, κρίνεται κάθε φορά από τον Ελληνικό Λαό. Και όσο θα παίρνει την εμπιστοσύνη του Ελληνικού Λαού, θα σημαίνει πως ό,τι έκανε, καλώς το έκανε, αγαπητέ φίλε και συνάδελφε, κύριε Καλέ.

ΓΕΩΡΓΙΟΣ ΚΑΛΟΣ: Είσθε η συνέχεια, κύριε Υπουργέ.

ΣΤΑΥΡΟΣ ΣΟΥΜΑΚΗΣ (Υπ.Εμπορικής Ναυτιλίας): Μην πάμε σ' αυτήν τη διαδικασία. Θα σας πω και κάτι άλλο. Επειδή έχω κοιτάξει και τα περιβόητα πογκρόμ των αξιωματικών του Λιμενικού Σώματος, επί Υπουργίας κ. Παυλίδη δείτε λίγο τα νούμερα των αποστρατειών, για να δείτε τι έγινε. Και είναι κρίμα αυτό. Πιστεύω -δεν ξέρω τι έγινε στο παρελθόν- ότι μπορεί να γινόντουσαν τα ίδια απ' όλους, αν θέλετε να λέμε την αλήθεια, με όποια κριτήρια.

ΓΕΩΡΓΙΟΣ ΚΑΛΟΣ: Καταδικάζω και αυτά.

ΣΤΑΥΡΟΣ ΣΟΥΜΑΚΗΣ (Υπουργός Εμπορικής Ναυτιλίας): Σήμερα τουλάχιστον -και το ξέρετε πολύ καλά- στις όποιες κρίσεις έγιναν, μόνο τα κομματικά κριτήρια δεν υπερίσχυσαν. Και νομίζω ότι αυτό το αναγνωρίζετε.

ΓΕΩΡΓΙΟΣ ΚΑΛΟΣ: Εγώ σας είπα για τον κ. Κατσιφάρα.

ΣΤΑΥΡΟΣ ΣΟΥΜΑΚΗΣ (Υπ. Εμπορικής Ναυτιλίας): Και πριν τον κ. Κατσιφάρα, επί των Κυβερνήσεων της Νέας Δημοκρατίας, σε μεγάλους αριθμούς πηγαίναμε. Αφήστε τα, μην τα ακουμπήσουμε αυτά. Το θέμα είναι τι κάνουμε από εδώ και πέρα, γιατί πράγματι έχει αποδυναμωθεί το Λιμενικό Σώμα. Αυτό είναι γεγονός. Και ειλικρινά κάνουμε ό,τι είναι δυνατόν σήμερα με αυτό το έμψυχο δυναμικό να λειτουργήσουμε και να ανταποκριθούμε στις μεγάλες ανάγκες.

Σίγουρα, πρέπει να πω ότι εμείς θα προχωρήσουμε στους εξοπλισμούς. Δεν ξέρω πόσο νόμιμα μπορεί κανείς να αποκλείσει εκ των προτέρων τους όποιους κακούς, αν θέλετε, επιχειρηματίες. Eγώ χαίρομαι που λέτε ότι δεν μπορούμε κάθε φορά να ασχολούμαστε με κάποιους δήθεν προμηθευτές, οι οποίοι τελικά δεν μπορούν να μας παραδώσουν, με αποτέλεσμα να μένει το Λιμενικό Σώμα, στην προκειμένη περίπτωση, χωρίς τον αναγκαίο εξοπλισμό, που τόσο πολύ τον έχουμε ανάγκη σαν Χώρα.

Γι'αυτό ακριβώς, πιστεύω ότι θα πάμε σε μια διαδικασία απόλυτα διαφανή -να είσαστε σίγουρος- και με πολιτικό θάρρος και γνώση θα πάρουμε το όποιο κόστος και να χρειαστεί, θα ενημερωθούν και τα Κόμματα εαν υπάρξουν εμπόδια τέτοιου τύπου ή τεχνικά, γιατί φθάνουμε και σε διαδικασίες να είναι ένας ο προμηθευτής...

ΠΡΟΕΔΡΕΥΩΝ(Παναγιώτης Ν. Κρητικός): Ολοκληρώστε, κύριε Υπουργέ.

ΣΤΑΥΡΟΣ ΣΟΥΜΑΚΗΣ(Υπ. Εμπορικής Ναυτιλίας): ....να γίνει ξανά ο διαγωνισμός και εκεί θα κριθεί και η ευθύνη όλων των Κομμάτων.

ΠΡΟΕΔΡΕΥΩΝ(Παναγιώτης Ν. Κρητικός): Εισερχόμαστε στη συζήτηση της τέταρτης και τελευταίας στην ημερήσια διάταξη επίκαιρης ερώτησης με αριθμό 1209/16.5.97 της Βουλευτού του Δημοκρατικού Κοινωνικού Κινήματος κας Καραγιάννη-Αράπη προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης να τιμήσει τους μαθητές που διακρίθηκαν στην Ολυμπιάδα Μαθηματικών στη Βομβάη κ.λπ.

Η επίκαιρη ερώτηση έχει ως εξής:

"Στις 4.5.1997 η Νομαρχία Αθηνών τίμησε τους έξι μαθητές λυκείου που στις 9.7.96 πήραν μέρος και διακρίθηκαν στη Διεθνή Ολυμπιάδα Μαθηματικών στη Βομβάη της Ινδίας. 

Αξίζει να σημειώθεί ότι στην Ολυμπιάδα συμμετείχαν εβδομήντα πέντε χώρες και η ελληνική ομάδα κατέλαβε την τρίτη θέση μεταξύ των χωρών της Ευρωπαϊκής 'Ενωσης και την εικοστή δευτέρα στον κόσμο.

Επειδή το Υπουργείο Παιδείας απαξίωσε να στείλει ακόμη εκπρόσωπό του στην τελετή βράβευσης των μαθητών, ερωτάται ο κύριος Υπουργός, εάν προτίθεται να τιμήσει τους Oλυμπιονίκες του πνεύματος, επιφυλάσσοντας και γι'αυτούς ίση μεταχείριση με τους Ολυμπιονίκες του αθλητισμού και να μεριμνήσει για την κατ' εξαίρεση εισαγωγή τους στα πανεπιστήμια".

Ο Υφυπουργός Εθνικής Παιδείας και Θρησκευμάτων κ. Ανθόπουλος έχει το λόγο.

ΙΩΑΝΝΗΣ ΑΝΘΟΠΟΥΛΟΣ(Υφυπ. Παιδείας και Θρησκευμάτων): Κύριε Πρόεδρε, κυρίες και κύριοι συνάδελφοι, το Υπουργείο Παιδείας πράγματι, συνεπικουρεί και με οικονομικές επιχορηγήσεις και με διοικητικές διευκολύνσεις την Ελληνική Μαθηματική Εταιρεία. 'Εχει χρηματοδοτήσει μέχρι σήμερα, όλες τις αποστολές που έχουν οργανωθεί, είτε στη Διεθνή Μαθηματική Ολυμπιάδα το 1996, είτε στη Βαλκανική Μαθηματική Ολυμπιάδα το 1997.

Πράγματι, μπορούμε να υπερηφανευθούμε ότι οι 'Ελληνες μαθητές κατέλαβαν αξιόλογη θέση σ' αυτούς τους αγώνες της Ολυμπιάδας του πνεύματος. Επομένως, αυτόματα προκύπτει η υποχρέωση της Πολιτείας και να τους αναγνωρίσει και να τους τιμήσει και να τους διευκολύνει όπου δει, διότι υπηρετούν πραγματικά το πνεύμα.

Η απουσία κατά την ημέρα τελετής κάποιων βραβείων του εκπροσώπου του Υπουργείου Παιδείας ήταν τυχαία και οφείλεται σε κάποια προβλήματα υγείας του εκπροσώπου του Υπουργείου Παιδείας. Αυτό, όμως, δεν σημαίνει ότι το Υπουργείο Παιδείας υποτιμά την ύψιστη συνεισφορά αυτών των μαθητών για διεθνείς διακρίσεις της Χώρας μας στον τομέα του πνεύματος.

Γι' αυτό το λόγο πρόκειται να δώσει "τιμητικό δίπλωμα" σε όσους αρίστευσαν και κατέλαβαν σημαντική θέση και στον έναν και στον άλλο διεθνή διαγωνισμό και εξετάζει σοβαρά -αυτή είναι η καλύτερη και πιο δόκιμη φράση- να διευκολύνει την πρόσβασή τους στα Ανώτατα Εκπαιδευτικά Ιδρύματα της Χώρας, για όσο χρόνο ακόμη υπάρχουν οι γενικές εξετάσεις, αλλά και να αντιμετωπίσει την καλύτερη μεταχείρισή τους και όταν θα υπάρχει ελεύθερη πρόσβαση με το μοριακό σύστημα ενδεχόμενα που θα ισχύσει μετά την εκπαιδευτική μεταρρύθμιση. Ευχαριστώ.

ΠΡΟΕΔΡΕΥΩΝ(Παναγιώτης Ν. Κρητικός): Η κα Καραγιάννη-Αράπη έχει το λόγο.

ΒΑΣΙΛΙΚΗ ΚΑΡΑΓΙΑΝΝΗ ΑΡΑΠΗ: Κύριε Πρόεδρε, κύριε Υπουργέ, η ερώτησή μου δεν αναφέρεται στη μαθηματική εταιρεία που διεξάγει το διαγωνισμό, και όπως είπε ο κύριος Υπουργός την συνεπικουρεί το Υπουργείο Παιδείας.

Σελίδα 6636 

Η ερώτησή μου αφορά τα έξι αυτά παιδιά, από τα οποία τα πέντε πήραν χάλκινα βραβεία και ένα πήρε αργυρό. Μπορώ να ενημερώσω τον κύριο Υπουργό, αν δεν ξέρει, ότι τα δυο παιδιά τον Μπρεγιάννη και τον Μαλικιώση τα πήρε ήδη το Τεχνολογικό Ινστιτούτο της Μασαχουσέτης στη Σχολή των Ευφυών και τους έδωσε υποτροφία με δώδεκα εκατομμύρια το άτομο.

Είναι κρίμα, κύριε Υπουργέ, αυτά τα παιδιά που βγαίνουν από το κύτταρο του ελληνικού σχολείου που είναι το δημόσιο σχολείο, να τα παίρνουν ξένα κράτη και να τα εκμεταλλεύονται. Δεν λέω ότι δεν θα περάσουν αυτά τα παιδιά στο Πανεπιστήμιο. 'Ηδη τα τρία είναι φοιτητές. Ο Μπρεγιάννης μπήκε πρώτος στο Πολυτεχνείο. Επίσης, πρώτος μπήκε ο Τάκος και δεύτερος ο Μπουρτζούμης. Δεν έχουν ανάγκη. Είναι μία τιμητική διάκριση, όπως γίνεται με τους αθλητές, οι οποίοι διακρίνονται στους Ολυμπιακούς Αγώνες που μπαίνουν άνευ εξετάσεων σε όποια σχολή θέλουν και παίρνουν και τα δισεκατομμύρια από την Πολιτεία.

Πρόκειται για μια ηθική ικανοποίηση προς αυτά τα παιδιά. Πρέπει να τιμηθούν και να μπαίνουν άνευ εξετάσεων. Δεν είναι μεγάλος ο αριθμός τους. Τα τρία ήδη έχουν μπει. Τα υπόλοιπα τρία τώρα θα δώσουν εξετάσεις.

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)

Χαίρομαι, όμως, κύριε Υπουργέ, που άκουσα από σας ότι βρίσκεσθε σε έναν καλό δρόμο και σκέφτεστε να τα τιμήσετε. Πρέπει, όμως, να υπάρξει μία ηθική ικανοποίηση και να μπουν άνευ εξετάσεων στα Πανεπιστήμια. Βέβαια, δεν έχουν ανάγκη, αλλά θα είναι μία ηθική ικανοποίηση για τις πνευματικές τους δυνατότητες. 

ΠΡΟΕΔΡΟΣ (Απόστολος Κακλαμάνης): Ο κύριος Υφυπουργός έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπ. Εθνικής Παιδείας και Θρησκευμάτων): Κύριε Πρόεδρε, χαίρομαι πραγματικά που και η κυρία συνάδελφος αναγνωρίζει ότι η ηθική ικανοποίηση μετρά γι' αυτά τα παιδιά και όχι η όποια διευκόλυνση, διότι μόνον αυτή θα μείωνε την πνευματική τους αξία. 'Ενας μαθητής που αριστεύει σε παγκόσμιο διεθνή διαγωνισμό στα μαθηματικά, διαθέτει τέτοια ευφυία, που δεν χρειάζεται κανενός είδους υποβοήθηση για να αλώσει οποιοδήποτε πανεπιστημιακό ίδρυμα.

Τιμής ένεκεν η Πολιτεία οφείλει να γκρεμίζει τείχη στον ολυμπιονίκη του πνεύματος, όπως το έκανε από αρχαιοτάτων χρόνων για τον ολυμπιονίκη του σώματος. Γι' αυτό ακριβώς λέμε ότι χάριν της τιμητικής αυτής προσφοράς από την πλευρά της Πολιτείας, θα πρέπει να εξετάσουμε και το ενδεχόμενο της εισόδου τους στα Πανεπιστήμια, με την έννοια ότι γκρεμίζουμε ένα τείχος δυσκολίας ή άμυνας υπέρ αυτών των ολυμπιονικών του πνεύματος.

ΠΡΟΕΔΡΟΣ (Απόστολος Κακλαμάνης): Ολοκληρώθηκε η συζήτηση των επικαίρων ερωτήσεων.

Σελίδα 6637 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμεθα στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Θα συνεχισθεί η συζήτηση επί των άρθρων και του συνόλου του σχεδίου νόμου: "Βιώσιμη οικιστική ανάπτυξη των πόλεων και οικισμών της Χώρας και άλλες διατάξεις", αρμοδιότητας Υπουργείου Περιβάλλοντος, Χωροταξίας και Δημοσίων 'Εργων.

'Οπως γνωρίζετε, κυρίες και κύριοι συνάδελφοι, θα διαθέσουμε τη σημερινή και την αυριανή συνεδρίαση για τη συζήτηση των άρθρων αυτού του νομοσχεδίου. 

Θα ήθελα να παρακαλέσω τους εισηγητές, τον κ. Βούλγαρη και την κα Παπαδημητρίου να μας πουν -βλέπω ότι αυτό το νομοσχέδιο έχει τρία κεφάλαια- εάν υπάρχουν κάποια άρθρα για τα οποία θα χρειαστεί μία ιδιαίτερη συζήτηση, για να τα αποχωρίσουμε από το πλήθος των άλλων άρθρων. 

Σήμερα μπορούμε να προχωρήσουμε στο πρώτο κεφάλαιο και ίσως και στο δεύτερο, αν έχουμε χρόνο. Αύριο να κλείσουμε τη συζήτηση. Εάν υπάρξουν τροπολογίες που κατετέθησαν μετά την προτεραία της Διασκέψεως των Προέδρων, επιφυλάσσομαι να προτείνω επιπλέον χρόνο για τη συζήτησή τους.

Ορίστε, κυρία Παπαδημητρίου, έχετε το λόγο. 

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, πιστεύω -κι έτσι είναι- ότι η κριτική μας για όλα τα άρθρα των κεφαλαίων Α' και Β' είναι παγία, με κάποιες ιδιαιτερότητες ανά άρθρο. Δεν έχω αντίρρηση να μείνουμε σήμερα μέχρι αργά, αρκεί να υπάρχει λόγος να είμαστε εδώ στη Βουλή, γιατί χθες το βράδυ -και σωστά- δημιουργήθηκε από τον Κοινοβουλευτικό μας Εκπρόσωπο ένα επεισόδιο.

Εγώ θα παρακαλούσα να τοποθετηθεί ο κύριος Υπουργός για τις τροπολογίες. Μερικές εξ αυτών πιστεύουμε ότι δημιουργούν μεγάλα προβλήματα. Μετά, επαγωγικά, να κανονίσουμε πόσο χρόνο χρειαζόμαστε για τις τροπολογίες.

Δηλαδή αν μπορούσαμε από τώρα να είχαμε ένδειξη ποιες είναι οι προθέσεις του για τις τροπολογίες, νομίζω ότι μπορούμε να αποφασίσουμε τα τριών κεφαλαίων. Θεωρώ ότι τα δύο κεφάλαια μπορούμε να τα συζητήσουμε απόψε.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, μέχρι τώρα τι τροπολογίες έχετε;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.ΔΕ.): Κύριε Πρόεδρε, το Υπουργείο ΠΕΧΩΔΕ όποιες τροπολογίες είχε να καταθέσει, τις κατέθεσε κατά τη διάρκεια της συζητήσεως στην Κοινοβουλευτική Επιτροπή και έχουν ενσωματωθεί στο νομοσχέδιο. Είχα, όμως, τότε κάνει ιδιαίτερη μνεία σε μία τροπολογία που θα μπορούσαμε να τη συζητήσουμε και να τη δεχθούμε για την Πολίχνη της Θεσσαλονίκης.

Επίσης, όπως ξέρετε, υπάρχει η τροπολογία που είχε συζητηθεί κατά τη διάρκεια της συζητήσεως του νομοσχεδίου του Υπουργείου Εσωτερικών. Εγώ άλλες τροπολογίες δεν έχω.

ΠΡΟΕΔΡΟΣ (Απόστολος Κακλαμάνης): Κύριε Υπουργέ, εσείς έχετε άλλη τροπολογία πέραν αυτής που συζητήθηκε στη Διαρκή Επιτροπή;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.ΔΕ.): 'Οχι. Μόνο κάποιες επαναδιατυπώσεις των άρθρων μετά από τις επισημάνσεις που έκαναν οι συνάδελφοι στην Επιτροπή.

ΠΡΟΕΔΡΟΣ (Απόστολος Κακλαμάνης): Καλώς. Σε ό,τι αφορά την τροπολογία αυτή για την Πολίχνη, εφ'όσον θα έλθει, όπως πληροφορούμαι από Βουλευτές όλων των Κομμάτων, ας διατυπωθεί και μεταξύ των προτεινόντων, ώστε να προχωρήσουμε.

Η τροπολογία που μας απασχόλησε στο προηγούμενο νομοσχέδιο που αφορά το προσωπικό καθαριότητος των δήμων, αυτή είχαμε συμφωνήσει ότι, εφ'όσον θα υπάρξει κάποια πρόταση για το πρόβλημα αυτό, εξαιρετικώς θα δεχθεί η Βουλή να ενταχθεί σ'αυτό το νομοσχέδιο. Από εκεί και πέρα θα αναμένουμε από το Υπουργείο Εσωτερικών αν θα υπάρξει τελικώς πρόταση για το θέμα αυτό και βεβαίως πρέπει να διαθέσουμε κάποιο χρόνο για να τη συζητήσουμε, γιατί ίσως κάποιοι δεν θα συμφωνούν ή θα έχουν να προτείνουν κάτι διαφορετικό.

Επομένως μέχρι τώρα δεν έχουμε τροπολογία από πλευράς Υπουργείου ΠΕΧΩΔΕ, απ' ό,τι καταλαβαίνω.

Ο κ. Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, ως Κοινοβουλευτικός Εκπρόσωπος της Νέας Δημοκρατίας, θα ήθελα να θέσω το εξής θέμα. Καταθέσαμε εμπροθέσμως μία τροπολογία που αφορά την ποινική δίωξη των αγροτών κατά τις πρόσφατες αγροτικές κινητοποιήσεις και επειδή την Παρασκευή αρχίζουν οι δίκες, κυρίως στο χώρο της Θεσσαλίας, θα παρακαλούσαμε να συζητηθεί η συγκεκριμένη τροπολογία.

ΠΡΟΕΔΡΟΣ (Απόστολος Κακλαμάνης): 'Ηθελα να σας πω κύριε Τσιτουρίδη, ότι υπάρχουν τροπολογίες συναδέλφων Βουλευτών. Κατά την πάγια τακτική και σύμφωνα με τις διατάξεις του Κανονισμού και του Συντάγματος θα συζητηθούν αυτές που είναι εμπρόθεσμες, αυτές που δεν προσβλέπουν σε δαπάνες στον Κρατικό Προϋπολογισμό, εκτός εάν υιοθετούνται από τον αρμόδιο Υπουργό και βεβαίως αυτές που είναι σχετικές με το νομοσχέδιο.

Για την περίπτωση αυτή εγώ δεν θα είχα αντίρρηση, εάν η Κυβέρνηση και όλα τα Κόμματα συμφωνήσουν πάνω σ'αυτή, παρ'όλο που δεν είναι σχετική με το νομοσχέδιο, δεν θα είχα αντίρρηση λόγω της σημασίας του θέματος και του κοινωνικού χαρακτήρα του να την κουβεντιάσουμε. Εν πάση περιπτώσει, θα αναμένουμε τι θέση θα πάρει η Κυβέρνηση, αφού ολοκληρώσουμε τη συζήτηση των άρθρων του νομοσχεδίου και μπούμε στις τροπολογίες των συναδέλφων Βουλευτών.

Ο κ. Τσιτουρίδης έχει το λόγο.

ΣΑΒΒΑΣ ΤΣΙΤΟΥΡΙΔΗΣ: Κύριε Πρόεδρε, θα θέλαμε από την Κυβέρνηση να τοποθετηθεί σήμερα επί του θέματος, διότι την Παρασκευή το πρωί, σε λιγότερο από σαράντα οκτώ ώρες από τώρα θα αρχίσουν οι δίκες στη Λάρισα και θα θέλαμε να ξέρουμε εάν η Κυβέρνηση δέχεται να τη συζητήσει, γιατί πιστεύουμε ότι η τροπή της δίκης να είναι διαφορετική αν η Κυβέρνηση δεχθεί να συζητήσει την τροπολογία αυτή.

ΠΡΟΕΔΡΟΣ(Απόστολος Κακλαμάνης): Κύριε Τσιτουρίδη, ο παριστάμενος Υπουργός αντιλαμβανόμεθα όλοι ότι είναι παντελώς αναρμόδιος και δεν θα ήταν και από μέρους μου σωστό να του θέσω ένα τέτοιο ερώτημα.

Η Κυβέρνηση γνωρίζει το θέμα. Ενημερώνεται και αυτήν τη στιγμή ότι υπάρχει το θέμα. Από εκεί και πέρα, ο αρμόδιος Υπουργός εάν νομίζει ότι πρέπει να υιοθετήσει αυτήν την τροπολογία, τότε θα μπορεί να συζητηθεί και ενδεχομένως, αν το Σώμα αποφασίσει, να γίνει δεκτή. Σ' αυτό το στάδιο που είμαστε τώρα δεν μπορούμε να κάνουμε τίποτε άλλο.

Κυρία Παπαδημητρίου και κύριε Βούλγαρη, να προχωρήσουμε στο πρώτο και δεύτερο κεφάλαιο σήμερα, αλλά θα ήθελα να μου πείτε εάν εξ αυτών των δύο κεφαλαίων υπάρχουν κάποια άρθρα που θα πρέπει να τα αποχωρήσουμε για να γίνει μια καλύτερη συζήτηση επ' αυτών.

Ορίστε, κυρία Παπαδημητρίου.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, να κάνω μία πρόταση για τις τροπολογίες στον κύριο Υπουργό, γιατί αυτό θα ελαφρύνει την υπόλοιπη δουλειά.

ΠΡΟΕΔΡΟΣ(Απόστολος Κακλαμάνης): Κυρία Παπαδημητρίου, δεν υπάρχει θέμα τροπολογιών. Δεν έχει καταθέσει ο Υπουργός τροπολογίες.

ΕΛΛΙΣΑΒΕΤ ΠΑΠΑΔΗΜΗΤΡΙΟΥ: Ναί, αλλά είναι μερικές, όπως του Ρεθύμνου, όπως της Εργατικής Εστίας, που νομίζω ότι μπορεί στο προσεχές νομοσχέδιο για τον ΓΟΚ, να συμπεριληφθούν.

ΠΡΟΕΔΡΟΣ(Απόστολος Κακλαμάνης): Και πάλι θα σας παρακαλέσω πάρα πολύ. 'Οταν έρθει η ώρα των τροπολογιών των Βουλευτών, εκεί ο Υπουργός μπορεί να πεί εάν συμφωνεί για κάποιες εξ αυτών. Αν δεν συμφωνεί, εφόσον δεν προβλέπουν δαπάνες, αυτό δεν αναιρεί το δικαίωμα των Βουλευτών να θελήσουν να τις αναπτύξουν. Επίσης μπορεί να δώσει και πληροφορίες σχετικά με το τί προτίθεται να κάνει για τροπολογίες, όπως αυτήν που αναφέρατε.

Τώρα, πρέπει να μπούμε στη συζήτηση των άρθρων του νομοσχεδίου, γιατί ήδη είναι σχεδόν 20.00' η ώρα.

Σελίδα 6638 

Ο κ.Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, ήθελα και εγώ να τονίσω τη σημασία της ανάγκης να συζητηθεί η τροπολογία. Τουλάχιστον δια εκπροσώπου της Κυβέρνησης να δοθεί ένα "ναί ή όχι" για να ξέρουμε.

ΠΡΟΕΔΡΟΣ(Απόστολος Κακλαμάνης): Κύριε Γκατζή, με συγχωρείτε.

Θεωρώ ότι και εσείς και τα υπόλοιπα Κόμματα θα έχουν ενδιαφέρον για ένα τόσο σημαντικό θέμα. Αλλά η διαδικασία μας είναι άλλη αυτήν τη στιγμή και πρέπει να την σεβαστούμε.

ΝΙΚΟΛΑΟΣ ΓΚΑΤΖΗΣ: Τη σεβόμαστε, κύριε Πρόεδρε. Με συγχωρείτε, εάν διαταράσσω τη διαδικασία, αλλά το θεωρούμε πολύ σημαντικό θέμα και έχουμε καταθέσει και τροπολογία.

ΠΡΟΕΔΡΟΣ(Απόστολος Κακλαμάνης): Το κατάλαβα.

Τώρα, επί του νομοσχεδίου, θέλω να μου πεί κανείς τι άποψη έχει για την οργάνωση της συζητήσεως.

Ορίστε, κύριε Βούλγαρη.

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, επειδή τα πιό ουσιώδη άρθρα του νομοσχεδίου περιλαμβάνονται στα κεφάλαια Α' και Β', θα πρότεινα να συζητήσουμε σήμερα, εφόσον έχουμε τον αναγκαίο χρόνο, χωριστά το κεφάλαιο Α' που περιλαμβάνει επτά άρθρα και στη συνέχεια το κεφάλαιο Β' που περιλαμβάνει εννέα άρθρα. Το κεφάλαιο Γ' μαζί με τις τροπολογίες να μείνει για αύριο.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Συμφωνούμε.

ΠΡΟΕΔΡΟΣ(Απόστολος Κακλαμάνης): Μάλιστα.

Ας προχωρήσουμε, λοιπόν, στο πρώτο κεφάλαιο και εφόσον έχουμε χρόνο, προχωρούμε στο δεύτερο και αύριο να συζητήσουμε το τρίτο κεφάλαιο και τις τροπολογίες.

Ορίστε, κύριε Υπουργέ, έχετε το λόγο, εάν έχετε κάτι να παρατηρήσετε. Εάν απλώς συμφωνείτε, να προχωρήσουμε.

ΚΩΝΣΤΑΝΤΙΝΟΣ ΛΑΛΙΩΤΗΣ(Υπ. ΠΕ.ΧΩ.ΔΕ.): Συμφωνώ απολύτως με την προσέγγιση αυτή, να συζητήσουμε σήμερα το πρώτο και το δεύτερο κεφάλαιο.

ΠΡΟΕΔΡΟΣ(Απόστολος Κακλαμάνης): Ορίστε, κύριε Γκατζή.

ΝΙΚΟΛΑΟΣ ΓΚΑΤΖΗΣ:Κύριε Πρόεδρε, ιδιαίτερα στο πρώτο κεφάλαιο είναι πολύ σημαντικά άρθρα και καλύτερα θα ήταν να τα πάρουμε ένα -ένα γιατί, αν πάμε έτσι, και ο χρόνος θα είναι περιορισμένος, πιστεύω, για την ανάπτυξή τους. Δεν ξέρω τί χρόνος θα δοθεί στους εισηγητές, αλλά πιστεύω ότι είναι πάρα πολύ σοβαρά και δεν θα δοθεί ο χρόνος, γιατί έχουν ιδιαίτερες και σημαντικές λεπτομέρειες που πρέπει να προσεχθούν.

ΠΡΟΕΔΡΟΣ(Απόστολος Κακλαμάνης): Καλώς. Θα σας δοθεί χρόνος περισσότερος και θα μπορέσετε να εμμένετε περισσότερο στην ενότητα αυτή.

Κύριοι συνάδελφοι, προτείνω ο χρόνος να είναι διπλάσιος για τους εισηγητές και ειδικούς αγορητές .

Να προχωρήσουμε τώρα επί του πρώτου κεφαλαίου. Θα φροντίσουμε, κύριε Υπουργέ, που έχετε και τη γιορτή σας απόψε -και χρόνια πολλά- να μην σας ταλαιπωρήσουμε πολύ.

Ο κ. Βούλγαρης έχει το λόγο επί του πρώτου κεφαλαίου.

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, κυρίες και κύριοι συνάδελφοι, όπως τόνισα και στη χθεσινή μου τοποθέτηση επί της αρχής, ο νόμος για τη βιώσιμη οικιστική ανάπτυξη των οικισμών της Χώρας μας έρχεται να αντικαταστήσει τον οικιστικό νόμο 1337/83 με μία διαφορετική τελείως φιλοσοφία, αρχές και κατευθύνσεις.

Θέλω να επισημάνω για άλλη μία φορά ότι ο οικιστικός νόμος 1337/83 έπρεπε να ρυθμίσει το εκρηκτικό πρόβλημα των χιλιάδων αυθαιρέτων κτισμάτων που είχαν αυθαίρετα οικοδομηθεί στη Χώρα μας γύρω από τα αστικά κέντρα -και όχι μόνο αλλά και σε άλλες περιοχές, διότι είχαμε και αυθαίρετους οικισμούς για παραθεριστική κατοικία. Για αυτό το λόγο στο πρώτο άρθρο καθόριζε ότι με τις διατάξεις του οικιστικού νόμου 1337/83 έπρεπε να ρυθμιστούν πολεοδομικά με μελέτες εντάξεως στο σχέδιο πόλης περιοχές πυκνοδομημένες και αραιοδομημένες αυθαιρέτων που μαζί με ορισμένες αδόμητες περιοχές θα ορίζονταν οι πολεοδομικές ενότητες, σύμφωνα με τις οποίες θα συντάσσονταν τα ρυμοτομικά σχέδια ούτως ώστε αυτές οι εκτάσεις να αποκτούσαν εγκεκριμένο ρυμοτομικό σχέδιο.

Αυτή, λοιπόν, ήταν η βασική αρχή του οικιστικού νόμου 1337/83. 'Οπως τονίσαμε χθες μέχρι σήμερα έχουμε τριακόσιες πενήντα χιλιάδες στρέμματα εντάξεως στο σχέδιο πόλης.

Με το νομοσχέδιο αυτό το οποίο δεν έχει, όπως τονίστηκε, από διάφορες πλευρές της Αντιπολίτευσης, μεταβατικό χαρακτήρα, αλλά καθαρά θεσμικό, περνάμε σε μία διαφορετική φιλοσοφία με τη φιλοπεριβαλλοντική του διάσταση και καθορίζεται με ποιους μηχανισμούς, με ποια σχέδια, με ποιους πόρους, με ποιες αρμοδιότητες θα πρέπει τις γύρω από τα αστικά κέντρα περιοχές της Χώρας -και όσον αφορά τον περιαστικό, μη αστικό δηλαδή, και αγροτικής φύσεως χώρο- να τις προστατεύσουμε. Ταυτόχρονα, καθορίζοντας τις αναγκαίες και απαραίτητες εκτάσεις, οι οποίες σύμφωνα με προδιαγραφές που προβλέπουν ορισμένες διατάξεις του νόμου ότι θα εκδοθούν με απόφαση του Υπουργού είναι αναγκαίες για να καλύψουν τυχόν υπόλοιπες στεγαστικές ανάγκες της Χώρας μας, είτε για πρώτη, είτε για παραθεριστική κατοικία.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ.)

Αυτή, λοιπόν, είναι η βασική αρχή του νέου νομοσχεδίου που το διακρίνει ένας φιλοπεριβαλλοντικός χαρακτήρας με την έννοια ότι με τα επίπεδα σχεδιασμού που καθορίζει ταυτόχρονα καθορίζουμε το ποιές κατ' οικονομία εκτάσεις θα πρέπει να έχουμε για να καλύψουμε αυτές τις υπόλοιπες στεγαστικές ανάγκες, αλλά και ποιές είναι οι περιοχές εκείνες οι οποίες θα πρέπει να προστατευθούν και να μη μετατραπούν σε οικιστικό χώρο, διότι έχουν ένα χαρακτήρα φυσικού χώρου ή διότι είναι δασικές περιοχές, αρχαιολογικές περιοχές, περιοχές ιδιαιτέρου φυσικού κάλλους ή διότι προστατεύονται από τις εθνικές και διεθνείς συνθήκες, διότι είναι βιότοποι, υγρότοποι, και αποτελούν την κληρονομιά μας για το φυσικό πλούτο της Χώρας μας.

Η πρώτη ενότητα για την οποία ξεκινάμε σήμερα τη συζήτηση, το κεφάλαιο Α' του νομοσχεδίου, αποτελείται από επτά άρθρα τα οποία καθορίζουν το σκοπό και τις κατευθυντήριες αρχές του νομοσχεδίου, τα ρυθμιστικά σχέδια και τα προγράμματα προστασίας του περιβάλλοντος, τους οργανισμούς εφαρμογής των ρυθμιστικών σχεδίων, τα γενικά πολεοδομικά σχέδια, τα σχέδια χωρικής, οικιστικής οργάνωσης ανοικτών πόλεων, τα όργανα εφαρμογής και υλοποίησης του σχεδιασμού και τις πολεοδομικές μελέτες.

Με τα άρθρα αυτά, καθορίζεται και οριστικοποιείται πια στη Χώρα μας, το επίπεδο του σχεδιασμού. Αυτό προσαρμόζεται με την πολιτική της Κυβέρνησης του ΠΑ.ΣΟ.Κ. και το θεσμικό έργο που αυτή τη χρονική περίοδο προχωρεί. Αναφέρομαι συγκεκριμένα στο νομοσχέδιο που ψηφίσαμε πρόσφατα για την οργάνωση των περιφερειακών υπηρεσιών και των περιφερειών και στη συνέχεια τη διαδικασία που έχει ξεκινήσει, για να καταλήξει σε ένα θεσμικό πλαίσιο το πρόγραμμα "ΙΩΑΝΝΗΣ ΚΑΠΟΔΙΣΤΡΙΑΣ" για την ενοποίηση των ΟΤΑ στη Χώρα μας, ούτως ώστε απο τους πέντε χιλιάδες οκτακόσιους περίπου Οργανισμούς Τοπικής Αυτοδιοίκησης που έχουμε, να περάσουμε σε έναν αριθμό ο οποίος να είναι προσαρμοσμένος και με τα ευρωπαϊκά δεδομένα, δηλαδή σε σχέση με τις άλλες χώρες της Ευρωπαϊκής 'Ενωσης.

'Ετσι, λοιπόν, έχουμε καθορισμό των επιπέδων σχεδιασμού, σε συνάρτηση με την οργάνωση των περιφερειακών υπηρεσιών, με την ενοποίηση των ΟΤΑ, καθώς και με τις αρμοδιότητες που έχει αναλάβει η Δευτεροβάθμια Νομαρχιακή Αυτοδιοίκηση.

Αυτή, λοιπόν, η προσαρμογή μας δίνει ένα πλαίσιο, όπου το χωροταξικό και πολεοδομικό σχεδιασμό των αστικών κέντρων και των οικισμών της Χώρας μας, θα τον έχει το Κράτος. Και συγκεκριμένα, όπως αναφέρεται στα άρθρα αυτής της ενότητας, ο γενικός γραμματέας της περιφέρειας, θα έχει τις αρμοδιότητες σύνταξης και έγκρισης και των γενικών πολεοδομικών σχεδίων και των σχεδίων χωρικής και οικιστικής ανάπτυξης των ανοικτών πόλεων. Αυτόν, δηλαδή, τον επιτε-

Σελίδα 6639 

λικό χωροταξικό και πολεοδομικό σχεδιασμό, που αποτελεί τη στρατηγική ανάπτυξης του κάθε αστικού κέντρου, του κάθε οικισμού στη Χώρα μας.

Το δεύτερο επίπεδο, που αποτελεί η πολεοδομική μελέτη και η πράξη εφαρμογής, είναι μία αρμοδιότητα, την οποία θα ασκεί η Νομαρχιακή Αυτοδιοίκηση και βέβαια κάτω απο ορισμένες προϋποθέσεις, που περιγράφουν οι διατάξεις του κεφαλαίου αυτού, η Τοπική Αυτοδιοίκηση, εφόσον βέβαια έχει τις δυνατότητες της οργανωμένης τεχνικής υπηρεσίας και της εμπειρίας και της γνώσης, για να μπορεί να ανταπεξέλθει σ'αυτές τις διαδικασίες έγκρισης των πολεοδομικών μελετών και εφαρμογής του σχεδίου στο έδαφος, που είναι οι πράξεις εφαρμογής.

Μ' αυτές, λοιπόν, τις διατάξεις και συγκεκριμένα το άρθρο 4, το γενικό πολεοδομικό σχέδιο, το άρθρο 5, το σχέδιο χωρικής και οικιστικής οργάνωσης ανοικτής πόλης, το άρθρο 6, που είναι τα όργανα εφαρμογής και το άρθρο 7, που είναι η πολεοδομική μελέτη, ξεκαθαρίζει πια το τοπίο και τα επίπεδα σχεδιασμού στη Χώρα μας.

Θέλω, επίσης, να επισημάνω, σε σχέση με αυτήν την ενότητα των άρθρων, ότι περνάμε, όσον αφορά το στρατηγικό χωροταξικό και πολεοδομικό σχεδιασμό, σε τρία επίπεδα σχεδιασμού, που είναι τα ρυθμιστικά σχέδια και τα προγράμματα προστασίας του περιβάλλοντος, που αφορούν τις πόλεις Πάτρα, Ηράκλειο, Βόλο, Καβάλα, Γιάννενα και Λάρισα, με την ίδρυση των αντίστοιχων οργανισμών, οι οποίοι θα ελέγχουν και θα εφαρμόζουν αυτό το σχεδιασμό, όπως αντίστοιχα έχουν γίνει με δύο νόμους για τα πολεοδομικά συγκροτήματα της Αθήνας και Θεσσαλονίκης. Και αυτό, γιατί αυτές οι πόλεις αποτελούνται από σύνολο δήμων και κοινοτήτων, αφορούν, δηλαδή, πολεοδομικά συγκροτήματα και ο σχεδιασμός πρέπει να είναι συνολικός και ολοκληρωμένος και όχι με γενικό πολεοδομικό σχέδιο, που θα έχει κάθε οργανισμός Τοπικής Αυτοδιοίκησης χωριστά.

Το δεύτερο επίπεδο, είναι το γενικό πολεοδομικό σχέδιο, που αφορά όχι μόνο έναν Οργανισμό Τοπικής Αυτοδιοίκησης, αλλά ένα σύνολο οργανισμών Τοπικής Αυτοδιοίκησης, που στο νόμο αναφέρεται συμβούλιο περιοχής, αλλά στη συνέχεια, μετά την εισαγωγή στη Βουλή και την ψήφιση του νομοσχεδίου για την ενοποίηση των οργανισμών Τοπικής Αυτοδιοίκησης, θα μιλάμε πια για γενικά πολεοδομικά σχέδια, που θα αναφέρονται στην εδαφική περιφέρεια του ενοποιούμενου ΟΤΑ.

Και τρίτο είναι το σχέδιο χωρικής οικιστικής οργάνωσης ανοιχτής πόλης που αφορά οικισμούς κάτω των δύο χιλιάδων κατοίκων, όπου και σ'αυτή, την περίπτωση θα έχουμε ένα στρατηγικό σχέδιο με στοιχεία χωροταξικού και πολεοδομικού σχεδιασμού, που θα αφορά πάλι ένα σύνολο Οργανισμών Τοπικής Αυτοδιοίκησης, ούτως ώστε να γνωρίζουμε, σ'αυτήν τη γεωγραφική ενότητα, ποιες θα είναι οι περιοχές οι οποίες πρόκειται να δομηθούν, δηλαδή να μετατραπούν σε οικιστικές περιοχές, αλλά κυρίως ποιες είναι εκείνες οι περιοχές στις οποίες θα αναπτυχθούν παραγωγικές δραστηριότητες για την ανάπτυξη ολόκληρης αυτής της εδαφικής λωρίδας που αναφέρεται σε ένα σύνολο Οργανισμών Τοπικής Αυτοδιοίκησης.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή)

Και βεβαίως κλείνοντας, κύριε Πρόεδρε, θα αναφέρω ότι για πρώτη φορά ένας οικιστικός νόμος θεσπίζει και όργανα εφαρμογής αυτού του σχεδιασμού, είτε είναι γενικά πολεοδομικά σχέδια είτε είναι σχέδια χωρικής και οικιστικής οργάνωσης ανοιχτών πόλεων. Οι διατάξεις προβλέπουν ποιά θα είναι αυτά τα όργανα που θα παρακολουθούν και θα ελέγχουν αυτό τον σχεδιασμό, γιατί πρέπει να πούμε ότι μπορούμε να έχουμε επιθυμητή ανάπτυξη όταν έχουμε χωροταξικό και πολεοδομικό σχεδιασμό.

Κλείνω με μία καινοτομία που υπάρχει στην πολεοδομική μελέτη, η οποία θα έχει άμεσο αντίκτυπο στο χρόνο εκπόνησης των πολεοδομικών μελετών. Η πολεοδομική μελέτη δε θα γίνεται πια -η ένταξη, δηλαδή, μιας περιοχής στο σχέδιο πόλεως- με προεδρικό διάταγμα που επισείει όλες αυτές τις καθυστερήσεις λόγω και της επεξεργασίας στο Συμβούλιο της Επικρατείας, αλλά με απόφαση του νομάρχη ύστερα από ορισμένες διαδικασίες, γνωμοδότηση των αρμόδιων οργάνων, όπως είναι το Συμβούλιο Χωροταξίας του Νομού. Αυτό σημαίνει ότι θα επιταχυνθεί τουλάχιστον για ένα χρόνο. 

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε παρακαλώ.

ΑΛΕΞΑΝΔΡΟΣ ΒΟΥΛΓΑΡΗΣ:...το χρονικό διάστημα εκπόνησης αυτών των μελετών και ένταξης των αντίστοιχων περιοχών στο σχέδιο πόλεως.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Η Εισηγήτρια της Νέας Δημοκρατίας, κυρία 'Ελσα Παπαδημητρίου έχει το λόγο.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κυρίες και κύριοι συνάδελφοι, θα ήθελα να πω ότι ο κ. Βούλγαρης με την τελευταία του φράση κατέθεσε το λόγο ύπαρξης αυτού του νομοσχεδίου. Είπε, τελικά, ότι θα γλιτώσουμε ένα χρόνο, διότι θα παρακάμψουμε το Σ.τ.Ε.

Δεν είμαι από εκείνους τους Βουλευτές ή από εκείνους τους μηχανικούς που πιστεύουν ότι θα έπρεπε να πολεοδομούν οι δικαστές, αλλά προς Θεού, όταν λείπουν οι δυνάμενοι να πολεοδομήσουν και το κράτος δεν τους διασφαλίζει, καλύτερα να έχουμε και αυτό το μάτι των δικαστών που θεωρώ ότι είναι πολύ πιο αξιόπιστο από το μάτι του όποιου κοινοτάρχη που μετέχει και αποφασίζει, εν ονόματι της δήθεν δημοκρατικής αποκέντρωσης, σε κάποιο επίπεδο σχεδιασμού.

Κύριε Υπουργέ, απορήσατε χθες με το ύφος της εισήγησής μου, που θεωρώ ότι ήταν καθ' όλα πρέπον και σίγουρα μελετημένο από τη δική μου άποψη. Θα σας θυμίσω ότι με χαρακτηρίζει ο σεβασμός του Συντάγματος και της ρήτρας συνείδησης των Βουλευτών και έχω ψηφίσει, κόντρα στη συλλογική απόφαση της Κοινοβουλευτικής Ομάδας του Κόμματός μου, το Εθνικό Κτηματολόγιο. Τώρα το έχω μετανιώσει βέβαια, γιατί δε βλέπω να κάνετε τίποτε, αλλά θεώρησα ότι είναι μια συμβολική πράξη εκ μέρους μου, για να δείξω ότι εδώ είμαστε για να συνεργαστούμε προς το καλύτερο.

Επομένως, φοβάμαι ότι δεν καταλάβατε πόσα εξαιρετικά "ειδικά" σας πρότεινα και καθόλου γενικόλογα, όπως είπατε. Και εν πάση περιπτώσει, δεν θεωρώ ότι έριξα πυρά. Φοβάμαι ότι, αν υποθέσουμε ότι μόνο πυρά εκτόξευσα, θα πρέπει να δηλώσω ότι είμαι πάρα πολύ απογοητευμένη για την αλεξίσφαιρη διάθεση που έχετε και σε κριτική και σε πρόθεση αποδοχής βοήθειας.

Και πάμε στο άρθρο 1. Θα ξαναπώ ότι δεν πιστεύω πως το νομοσχέδιό σας περιλαμβάνει αρχές, αναφέρεται σε αρχές και δεν είναι δυνατόν να μην έχει γίνει αυτό κατανοητό. Θεωρώ ότι θα ήταν κοινοβουλευτικά πιο πρέπον να πείτε ότι έχουμε να βολέψουμε κάποιες περιοχές αυθαιρέτων και μέχρι να το κάνουμε και με χωροταξικό υπόβαθρο επιλέγουμε αυτού του είδους το βόλεμα, γιατί περί τούτου πρόκειται.

Αλλά στο μέτρο που εκχωρείτε πολεοδομικές αρμοδιότητες και θεωρείτε ότι με την ανάθεση χωροταξικών μελετών στο 50% -είπατε χθες- του Ελλαδικού χώρου πληρούνται οι κατευθύνσεις -πληρούται, δηλαδή, η συνταγματική υποχρέωση για χωροταξικό υπόβαθρο- έχω να σας πω ότι δεν γνωρίζετε πολύ καλά τις αρχές της χωροταξίας.

Και σας ερωτώ: Εκεί τελικά που δεν υπάρχει έστω και αυτό το υπόβαθρο, εκεί τελικά που δεν έχετε αναθέσει καμία μελέτη στην υπόλοιπη Ελλάδα, ποιοι θα δίνουν τις κατευθύνσεις; Πώς θα δίδονται οι κατευθύνσεις;

Στην παράγραφο 2 αναφέρεστε στη διαφύλαξη της γεωργικής γης υψηλής παραγωγικότητος. Προφανώς σας είπαν οι σύμβουλοί σας ότι αυτό με την υφιστάμενη νομοθεσία διαφυλάσσεται. Γνωρίζετε τη λειτουργία του άρθρου 18; Επιλέγει ο νομάρχης ή ο περιφερειάρχης τρεις υπαλλήλους της γεωργικής υπηρεσίας και εκείνοι αποφασίζουν, πάρα πολύ εύκολα, πολύ απλά και πολύ γρήγορα, τι πρέπει να αρθεί από γεωργική χρήση. 

Τουλάχιστον σ' αυτήν την παράγραφο σας προτείνω η 

Σελίδα 6640 

διαφύλαξη της γεωργικής γης υψηλής παραγωγικότητος να γίνει από το γενικό γραμματέα της περιφέρειας μετά από πρόταση του γενικού διευθυντού -τώρα τον φτιάξατε- της νέας οργάνωσης της περιφέρειας, δηλαδή να είναι σε ανώτατο επίπεδο του Υπουργείου Γεωργίας η διαφύλαξη της γεωργικής γης μετά από κάποια μελέτη. Δεν μπορεί να είναι το πρόχειρο που υπάρχει και που έχουμε όλοι αξιοποιήσει μέχρι σήμερα.

Αναφέρεσθε στα επίπεδα σχεδιασμού που πρέπει να πω ότι χθες κατεδείχθη περίτρανα πόσο συγκρούονται. 'Ολοι μιλούν για επιμόρφωση, εκπαίδευση και ενημέρωση. Δεν ξέρω τι θα καταφέρετε και γιατί πρέπει αυτό να πληρωθεί από το ΕΤΕΡΠΣ. Υπάρχουν δισεκατομμύρια πόροι από το Κοινωνικό Ταμείο που απορώ γιατί δεν έχουν χρησιμοποιηθεί σ' ένα είδος "Κλεισθένη" για τους υπαλλήλους χωροταξίας. Φυλάξτε το ΕΤΕΡΠΣ. Το έχετε ήδη σπαταλήσει οκτώ φορές μόνο μ' αυτό το νομοσχέδιο.

Πιστεύω ότι η παράγραφος 7 για τα σταθερότυπα σας βρίσκει υπό κάποια σύγχυση. Δηλαδή, από μόνο του το σταθερότυπο, από μόνο του το standard διαφοροποιείται. Είναι η συνισταμένη έκφραση πολλών παραμέτρων. Επομένως, όταν τροφοδοτούνται με αλλιώτικα κριτήρια, με αλλιώτικες συνιστώσες, το standard για κάθε περιοχή από μόνο του αλλάζει. 

'Αρα, τα σταθερότυπα αυτά μπορεί να διαφοροποιούνται. Νομίζω ότι μπορεί να εκλείψει. Αλλά δεν πιστεύω ότι οι προδιαγραφές θα πρέπει να δίδονται ανά μελέτη με απόφαση του Υπουργού Περιβάλλοντος. Πρέπει να δεσμευθείτε απόψε ότι με κάποιο αντικειμενικό τρόπο θα έρθετε πάλι σ' αυτήν την Αίθουσα μ' ένα χωροταξικό νομοσχέδιο -σύντομα, εύχομαι- και θα δώσουμε προδιαγραφές που θα ισχύουν πάντα.

Η παράγραφος 8 του άρθρου 1, που αναφέρει ότι κατά περίπτωση με απόφαση του Υπουργού Περιβάλλοντος και Χωροταξίας θα ορίζεται τι μελέτες χρειάζονται, τι ειδικότητες μελετητών, ποιος ο τρόπος αμοιβής, καταθέτει την παθογένεια του συστήματος λειτουργίας και του Υ.ΠΕ.ΧΩ.ΔΕ. και του τεχνικού κόσμου. Θα πρέπει ασυζητητί να έχετε για "κάθε κατηγορία έργου", όχι "για κάθε περίπτωση". Και, επιτέλους, υπάρχουν γεωτεχνικές, γεωλογικές, υδρολογικές μελέτες που στοιβάζουν σε ολονών μας τα συρτάρια. Δεσμευθείτε να γίνει μια κωδικοποίηση και χαρτογράφηση των υφισταμένων μελετών στήριξης, ώστε σε κάθε περίπτωση να ξέρουμε τι λείπει.

Και σας παρακαλώ δεσμευτείτε -και συνεργαστείτε με τον τεχνικό κόσμο, που γνωρίζω γιατί ανθίσταται και δε σας βοηθάει, αλλά αυτό κάποια στιγμή πρέπει να γίνει- ότι θα πρέπει να κατηγοριοποιηθούν οι μελέτες και ο τρόπος αμοιβής.

Σας έχω ξαναπεί σε αυτήν την Αίθουσα ότι για το ίδιο μέγεθος αεροδρομίου, περίπου με τα ίδια προβλήματα, το ένα νησί ανέθετε Μελέτη Περιβαλλοντικών Επιπτώσεων (ΜΠΕ) για ένα αεροδρόμιο με οκτώ εκατομμύρια και το άλλο με εκατόν είκοσι εκατομμύρια. Δηλαδή, θα έχει πάντα τη δυσκολία και τον ψόγο ο κάθε Υπουργός ότι αδιαφανώς ή παράνομα ή ρουσφετολογικά αναθέτει;

Νομίζω ότι αυτό το άρθρο, στα πλαίσια αυτού του νόμου μπορούμε να το ξαναδούμε μεταξύ μας και να το φτιάξετε, για να φαίνεστε και σεις πιο αξιόπιστος, όπως είμαι σίγουρη ότι είναι η πρόθεσή σας.

Μιλήσαμε πολύ χθες και με καλύπτει η ομιλία μου στη συζήτηση επί της αρχής, αλλά θα ξαναπώ ότι πρέπει να συνομολογήσουμε τη δυσλειτουργία και τη μη σημαντική προσφορά των δύο οργανισμών, για να αναρωτηθούν και οι συνάδελφοι, γιατί προσθέτετε οργανισμούς και στις άλλες πόλεις, χωρίς ουσιαστικά κριτήρια.

Στην ουσία δίνετε και τη δυνατότητα στις άλλες πόλεις να τον κάνουν. Και γιατί να μην τον κάνουν, όταν μπορεί η εκτελεστική επιτροπή, ο Πρόεδρος, ο Αντιπρόεδρος, τα τρία μέλη, όπως τους επιλέγετε, είναι πάντα δεδομένο ότι είναι από την κυβερνητική πλειοψηφία. Δύο διαλέγετε εσείς, έναν ο διορισμένος περιφερειάρχης. 'Ετσι από τους δεκατέσσερις νομάρχες της Νέας Δημοκρατίας, σε ένα μόνο συμβούλιο, σε μία επιτροπή, θα υπάρχουν και δύο "μαϊντανοί" της Νέας Δημοκρατίας ή όποιου άλλου κόμματος.

Δε θέλω να πω ότι δε θα δουλέψουν καλά, επειδή τους ορίζετε εσείς, αλλά θα έχετε την ευχαρίστηση να φαίνεστε ξεκάθαρος και να λειτουργήσει και το σύστημα, αν λειτουργήσει. Αλλά δύνανται αυτοί οι διορισμένοι να αντικαθιστούν το Συμβούλιο Χωροταξίας και Περιβάλλοντος; Κυριολεκτούμε; Ξέρετε κανένα νομαρχιακό συμβούλιο, που έχει μέσα του ανθρώπους που μπορούν να σταθούν στο ύψος του ΣΧΕΠ ή του ΚΣΧΩΠ;

Αυτό πρέπει να το ξαναδείτε, κύριε Υπουργέ. Με την εμπειρία των συμβούλων σας -βλέπω εδώ και το γενικό μας διευθυντή- απορώ πως διέλαθε της προσοχής σας. Είναι διάτρητο.

'Οσον αφορά τα οικονομικά των δήμων, τα οικονομικά των επιτροπών, τα οικονομικά των οργανισμών, δεν ξέρω πως έχετε προϋπολογίσει το κόστος για να διαθέτετε αυτήν την οικονομική στήριξη. Πιστεύω ότι, επειδή το 10% ή το 20% από τους φτωχούς δήμους είναι ήδη δυσβάσταχτο, αλλά και ανεπαρκές, έτσι και το δώσουν, θα αναγκαστείτε όπως προβλέπει η παράγραφος στ' τελικά να μπείτε σε ειδικότερες των "ειδικών φορολογιών" που αναφέρατε.

Τώρα για το γενικό πολεοδομικό σχεδιασμό προσπάθησα να μετρήσω πόσες καινούριες πολεοδομικές διευθύνσεις φτιάχνετε στο μικρό Νομό Αργολίδος και είναι δώδεκα. Φαντάζεστε ότι τελικά θα υπάρξουν πεντακόσιοι - εξακόσιοι φορείς πολεοδομικής εφαρμογής, πολεοδομικού ελέγχου, δηλαδή, πολεοδομικών ρουσφετιών;

Σας ρώτησα και χθες πώς διασφαλίζεται η πείρα και η γνώση, με ποια προσόντα. Αυτό πιστεύω ότι πρέπει από σήμερα να διασφαλιστεί.

'Εχω περάσει ίσως ήδη στη δευτερολογία μου, κύριε Πρόεδρε. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κυρίες και κύριοι Βουλευτές και χθες επισημάναμε ότι ο χωροταξικός και πολεοδομικός σχεδιασμός είναι η έκφραση της πολιτικής στο χώρο. Πιστεύω, ότι αυτή η εκτίμηση είναι κοινά αποδεκτή και αναντίρρητη, όπως επίσης πιστεύουμε ότι η ανάγκη, ο σχεδιασμός που εκφράζεται με αυτήν την πολιτική, πρέπει κατά κύριο λόγο να ανταποκρίνεται και στις απαιτούμενες ανάγκες ανάπτυξης της χώρας από τη μια, αλλά και από την άλλη να έχει στο κέντρο της η ανάπτυξη αυτή τον εργαζόμενο άνθρωπο και τις σύγχρονες ανάγκες του.

'Ετσι λοιπόν, όταν ένα νομοσχέδιο έχει διαφορετική κατεύθυνση απ'αυτή, είναι φυσικό, όχι απλώς να μην λύσει τα υπάρχοντα προβλήματα τα οποία έχουν συσσωρευθεί, απεναντίας να συσσωρεύσει και άλλα, εκτός από ορισμένες μικρολεπτομέρειες που μπορεί να λύσει και να χρησιμοποιηθεί σαν εργαλείο που θα το πούμε στην άλλη σειρά. Με τις αναπλάσεις το νομοσχέδιο αυτό δείχνει, κύριοι συνάδελφοι, με σαφήνεια την ταξικότητα που έχει.

Συγκεκριμένα, θα κάνω τις παρατηρήσεις, κατ'άρθρο.

Στο πρώτο άρθρο, στην παράγραφο 1, σημείο α. Με τις ανοιχτές πόλεις κάνει όλη την Ελλάδα οικόπεδα. 'Οπως ακριβώς βρίσκονται οι κοινότητες αναφέρει ότι και ο ενδιάμεσος χώρος μεταξύ των κοινοτήτων αυτών, είτε σήμερα που θα γίνουν δήμοι είτε με τα περιφερειακά συμβούλια εντάσσεται μέσα στο σχέδιο πόλης.

Καταλαβαίνετε, λοιπόν, την έκταση που θα έχει η επέκταση αυτή.

'Ετσι, εμείς πιστεύουμε ότι θα πρέπει να υπάρχει ένας καθορισμένος περιορισμός αυτής της ανάπτυξης.

Στο β'. Η μεγαλύτερη δυνατή οικονομία -λέει- γίνεται με την οικιστική επέκταση. Για μας αυτή η φράση, που συμπεριλαμβάνεται στην εισηγητική έκθεση είναι χωρίς αντίκρισμα. Αν και δεν καταργείται εδώ ο ν.1337 που έκανε προβλέψεις για πενταετία, πραγματικά με τις προδιαγραφές και μελέτες του Γ.Π.Σ. που ελάχιστα τήρησαν, με την αναφορά σε θέματα που αντιμετώπιζαν βασικές διατάξεις του ν.1337 Γ.Π.Σ. κ.λπ. και με τη συχνή ακόμη αντιγραφή αυτών των διατάξεων, παράλληλα με την αποσιώπηση άλλων, κάνει ένα ουσιαστικό

Σελίδα 6641 

βήμα πίσω από την πολεοδομία των οικοπέδων, αφού δεν μπαίνει κανένα όριο για χρονική προοπτική αυτών των επεκτάσεων.

Ο ν. 1337 είχε ένα χρονικό όριο. Εδώ, πού πάμε; Θα έχουμε μία επέκταση συνέχεια των πόλεων; Θα έχουμε μία κατ'επανάληψη επέκταση, χωρίς κανένα χρονικό περιθώριο να πούμε ότι αυτό θα εφαρμοστεί μέχρι τότε; Γίνονται οι επεκτάσεις όλες, μπαίνουν αυτά τα περιθώρια των επεκτάσεων κ.λπ. αφού έχουν καθοριστεί και τελειώνει η υπόθεση; Αυτό νομίζουμε ότι είναι σημαντικό.

Επίσης, ενδιαφέρον έχει η αναφορά στον επιθυμητό συσχετισμό των οικιστικών παραμέτρων, όπως αναφέρεται σε εισαγωγικά στην εισηγητική έκθεση. Εδώ, θα ήθελα να πω ότι υπάρχει μια ξεχωριστή κατευθυντήρια αρχή στην εισηγητική έκθεση, αλλά κατά την άποψή μας είναι ένα μνημείο ασάφειας. Δεν προσδιορίζεται, δε φαίνεται ουσιαστικά το τι θέλει να δώσει στη συγκεκριμένη περίπτωση.

Στο γ' έχουμε την αναφορά των σταθερότυπων. Αυτό πραγματικά ήταν ένα θετικό εργαλείο στην πολεοδόμηση που είχε ο ν.1337, έστω και αν χρησιμοποιήθηκε λειψά. Εδώ, όμως, τι γίνεται;

ΒΑΣΙΛΗΣ ΚΕΔΙΚΟΓΛΟΥ: Σε ποιο άρθρο, κύριε συνάδελφε;

ΝΙΚΟΛΑΟΣ ΓΚΑΤΖΗΣ: Στο πρώτο.

Λοιπόν, δεν υπάρχουν σταθερότυπα, κύριοι συνάδελφοι, και θεωρούμε ότι είναι ένα από τα βασικά. Πως ακριβώς θα γίνει η εκτίμηση; Τι συγκεκριμένο κοινόχρηστο χώρο θέλουμε; Πόσο θέλουμε την επέκταση; Τι προβλέπεται για κοινωφελείς χώρους; Αυτά θα πρέπει να είναι καθορισμένα, όπως τα προέβλεπε και ο ν.1337 για να πούμε ότι πραγματικά θα μπορούν να το έχουν σαν εργαλείο οι άνθρωποι αυτοί οι οποίοι θα μελετήσουν τις παραπέρα αυτές εντάξεις. Και εδώ θέλουμε να τονίσουμε, κύριοι συνάδελφοι, ότι υποβαθμίζετε πραγματικά αυτά τα σταθερότυπα, σε σχέση με την προηγούμενη νομοθεσία και πρακτική.

'Οσο για την αναφορά στον έλεγχο χρήσεων γης, πουθενά στο παρόν νομοσχέδιο δε γίνεται κάτι αυστηρότερο από την υπάρχουσα νομοθεσία που επιτρέπει το σημερινό απαράδεκτο ανακάτεμα των μη συμβατών χρήσεων, κατοικία, ψυχαγωγία, εμπόριο, βιοτεχνία βρίσκονται στον ίδιο χώρο, χωρίς να έχουμε έναν προσδιορισμό, το πώς αυτά κατανέμονται στην ανάπτυξη της χώρας.

Στο δ'. Εδώ πραγματικά υπάρχει ένα ευχολόγιο, χωρίς αντίκρισμα.

Ερχόμαστε στην παράγραφο 2. Θα σημειώσουμε και εδώ, ότι είναι αξιοσημείωτη η αναφορά που γίνεται στην γεωργική γη υψηλής παραγωγικότητας, αλλά πάλι θα πω ότι, όπως και το παραπάνω, είναι ένα ευχολόγιο.

Στο 4 έχουμε τις ΖΕΚ και τις ΕΖΥΣ. Εδώ η ιδιωτική πολεοδόμηση δεν είναι νέοι τρόποι πολεοδομικών επεμβάσεων, όπως λέει και στην εισηγητική έκθεση. Το κακό, όμως, είναι ότι δεν καταργεί αυτές τις ρυθμίσεις για μας, των ιδιωτών που δεν πρέπει πραγματικά να παρεμβαίνουν και να είναι αυτοί που θα ρυθμίζουν σήμερα την κατοικία, την επέκταση στο σχέδιο και όλα τα συναφή που έχει ένας οικισμός.

Επίσης δεν αναφέρεται τι γίνεται με τους συνεταιρισμούς. Καταργεί αυτήν την αντιπολεοδομική αναφορά, που είχε ο προηγούμενος νόμος σε σχέση με τους συνεταιρισμούς. Και τί γίνεται, κύριε Υπουργέ, -το ξέρετε- με τους συνεταιρισμούς. Και το ξέρετε αυτό της Γλυφάδας των καφεπωλών που έκταση του δημοσίου την πήραν δωρεάν και προχθές έμαθα ότι πουλήθηκε μισό στρέμμα πενήντα εκατομμύρια. Τι θα γίνει, δηλαδή, θα έχουμε πηγή πλούτου ορισμένων ανθρώπων από εκτάσεις του δημοσίου οι οποίες παραχωρούνται για να καλύψουν πραγματικά στεγαστικές ανάγκες; Είναι κάτι το οποίο θα πρέπει να ελέγχεται, είναι κάτι το οποίο δε θα πρέπει πραγματικά να γίνεται, δηλαδή, αυτή η αισχροκέρδια εις βάρος του συνόλου, εις βάρος του λαού μας και του δημοσίου ουσιαστικά.

Στο Β' εμείς διαφωνούμε ότι θα πρέπει να πάνε και τα λεφτά του ΕΤΕΡΨ γι' αυτήν την υπόθεση. Θεωρούμε ότι θα είναι τάϊσμα ρουσφετολογικών προσλήψεων κάθε λογής τρωκτικών που νέμονται όλες αυτές τις δημόσιες δαπάνες. 

Στην 7 παράγραφο το πολύ σαφές του άρθρου 2 του 1337 στη παρ. 2 λέει ότι στο γενικό πολεοδομικό σχέδιο περιλαμβάνονται οι γενικές εκτιμήσεις των αναγκών των πολεοδομικών ενοτήτων σε κοινόχρηστους χώρους, κοινωφελείς, εξυπηρετήσεις και δημόσιες παρεμβάσεις ή ενισχύσεις και στη παρ. β' λέει πως με την απόφαση του ΥΧΟΠ, καθορίζονται ειδικές προδιαγραφές, με βάσει τις οποίες εκπονούνται οι μελέτες, καθώς και το ΓΚΣ. Εδώ, όμως, στη 15632 του Χ 1337 πάλι με απόφαση του ΥΧΟΠ, που βγήκε λίγες μέρες μετά την ψήφιση του νόμου, εγκρίθηκαν οι προδιαγραφές του ΓΚΣ, που περιλαμβάνουν τα σταθερότυπα. Επανέρχομαι σ' αυτό γιατί είναι ουσιαστικό. Πόσα τετραγωνικά πράσινο και αθλητικού χώρου κ.λπ. Θα πρέπει αυτά να τα δούμε όλα.

Στο άρθρο 2 και στο άρθρο 3, να τα πάρω μαζί γιατί δε νομιζω ότι θα με φθάσει ο χρόνος, κύριε Πρόεδρε, γι' αυτό εγώ ζήτησα να συζητηθεί κατ' άρθρο. 

ΠΡΟΕΔΡΕΥΩΝ (Παναγιώτης Ν.Κρητικός): Θα σας δοθεί η άνεση, κύριε Γκατζή.

ΝΙΚΟΛΑΟΣ ΓΚΑΤΖΗΣ: Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν.Κρητικός): Και από τη θέση σας μπορούσατε να μιλήσετε. Η επί των άρθρων συζήτηση γίνεται πάντοτε από τη θέση μας, αλλά αφού ανεβήκατε στο Βήμα, μιλάτε από κει.

ΝΙΚΟΛΑΟΣ ΓΚΑΤΖΗΣ: Κάνει επέκταση των ρυθμιστικών σχεδίων και των οργανισμών εφαρμογής τους. 

Εδώ πραγματικά, κύριοι συνάδελφοι, θεωρουμε ότι είναι ένας τρόπος νέων διορισμών. Αυτά θα έπρεπε να περάσουν στην Τοπική Αυτοδιοίκηση στα άρθρα 2 και 3 που αναφέρονται στους οργανισμούς.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Μα έχουν πλειοψηφία οι εκπρόσωποι της Αυτοδιοίκησης.

ΝΙΚΟΛΑΟΣ ΓΚΑΤΖΗΣ: Ναι. 'Εχουμε από κει και πέρα το προσωπικό, έχουμε τους συμβούλους, έχουμε τους τεχνικούς κ.λπ. Θεωρούμε ότι αυτά πρέπει να είναι στη Δευτεροβάθμια Αυτοδιοίκηση, να τα ελέγχετε κατ' ευθείαν. Υπάρχει πολεοδομική νομοθεσία, υπάρχει εφαρμογή και δεν ξέρω τι απέδωσαν οι οργανισμοί του Δήμου της Αθήνας και της Θεσσαλονίκης σ' αυτήν την υπόθεση.

Επίσης, στο άρθρο 2 παρ. 3 στο τέλος δίνετε τώρα, δεν υπήρχε στο προηγούμενο νομοσχέδιο, τη δυνατότητα στον Υπουργό ΠΕ.ΧΩ.Δ.Ε., να προχωράει σε ρυθμιστικά σχέδια και προγράμματα, προστασίας του περιβάλλοντος, χωρίς τη γνωμοδότηση των τοπικών αρχών, έστω και των περιφερειακών ακόμα ούτε της Νομαρχιακής, ούτε της Πρωτοβάθμιας Αυτοδιοίκησης. Εάν παρέλθει το δίμηνο και δε γνωματεύσουν αυτοί, προχωράει το Υπουργείο αυτόβουλα.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ.ΝΙΚΟΛΑΟΣ ΚΑΤΣΑΡΟΣ)

Στο άρθρο 3 παράγραφος 3 ο Υπουργός ΠΕ.ΧΩ.Δ.Ε. κρατά τη δυνατότητα διορισμού προέδρου και αντιπροέδρου των οργανισμών σε όλη την Ελλάδα. Ξέρουμε από εκεί και πέρα ότι ο διορισμός γίνεται από τα περιφερειακά ή από τις νομαρχιακές κλπ. Είναι ένα κυβερνητικό όργανο ελεγχόμενο που θα έχει και τις κατευθυντήριες γραμμές σε όλα τα θέματα, είτε πρόκειται για τις προσλήψεις είτε για τη διαχείριση είτε για τις μελέτες, κ.λπ. Είναι πάντως, κατά την άποψή μας, ένας ελεγχόμενος μηχανισμός.

Κρατήστε, αν θέλετε, κύριε Υπουργέ, τον έλεγχο όλων αυτών των αποφάσεων που παίρνουν οι Οργανισμοί, κατόπιν εγκρίσεως του Υπουργού. Διότι τώρα μεν τον δίνετε στον περιφερειάρχη, τον αφαιρείτε από το Νομάρχη, αλλά και ο Περιφερειάρχης έχει και αυτός τη δυνατότητα να παρεμβαίνει μέσα σε αποφάσεις που πιθανόν έχει επηρεάσει το Νομαρχιακό Συμβούλιο, αλλά έρχονται και απορρίπτονται από τον κυβερνητικό εκπρόσωπο.

Η άποψή μας είναι ότι θα πρέπει ο έλεγχος αυτός να περάσει στη Νομαρχιακή Αυτοδιοίκηση και ιδιαίτερα όχι στο νομάρχη, αλλά στο νομαρχιακό συμβούλιο.

Στο άρθρο 4, έχουμε μια αντίφαση της τελευταίας παραγράφου με τις προηγούμενες. Δεν μπόρεσα να καταλάβω 

Σελίδα 6642 

ακριβώς, αλλά η ουσία είναι ό,τι κάνει ο Γ.Π.Σ. στην ύπαιθρο. Δεν ξέρω αν μπορεί αυτό να γίνει. 'Ετσι τουλάχιστον εγώ το κατάλαβα.

'Ερχομαι στην παράγραφο 3 του άρθρου 4. Στην παράγραφο αυτή λέγει -αυτό τουλάχιστον είναι το νόημα- ας γίνουν όλα οικόπεδα. Δε συμφωνούμε, όμως, μ'αυτές τις αντιλήψεις και μ'αυτές τις αρχές.

Στις παραγράφους 5 και 6 γίνεται ένα γενικό μπέρδεμα, κατά την άποψή μας όχι τυχαία. 'Εχει σχετικές διατυπώσεις ο 1337 που μαζί με τις υπουργικές αποφάσεις που το συνόδευαν είχε τότε μια σαφήνεια στα σταθεροποιητικά θέματα κλπ. Εδώ, όμως, έχουμε ένα ανακάτεμα.

Η παράγραφος 7 είναι θετική. 'Εχει, όμως, πάλι τη δυνατότητα αναθεώρησης για έργα και προγράμματα. Περιλαμβάνει π.χ. την τσιμεντοποίηση και αναθεώρηση για το χώρο της υπεραγοράς του Πειραιά. Είναι μια φωτογραφική διάταξη...

ΠΡΟΕΔΡΕΥΩΝ (Νικόλαος Κατσαρός): Παρακαλώ, τελειώνετε. 'Εχετε και δευτερολογία. 'Εχει περάσει αρκετά ο χρόνος σας.

ΝΙΚΟΛΑΟΣ ΓΚΑΤΖΗΣ: Κύριε Υπουργέ, εγώ διαμαρτύρομαι γιατί δε μας αφήνετε να πούμε τις απόψεις μας κατ'άρθρον. 'Οταν βάζουμε ολόκληρη διάταξη δεν μπορεί να έχουμε μόνο δέκα λεπτά ομιλία και δεν ξέρω γιατί δεν παρεμβήκατε. Εγώ σηκώθηκα και είπα την άποψή μου. Πρέπει να μας δοθεί περισσότερος χρόνος. Διαβεβαιώθηκα από το Προεδρείο ότι θα μου δοθεί ο χρόνος και τώρα μου λέει ο κύριος Αντιπρόεδρος ότι τελείωσε ο χρόνος μου. Θα σταματήσω μεν εδώ, αλλά δεν μπορούμε έτσι να εκφράσουμε τις απόψεις μας. Αν θέλετε να περάσει έτσι το νομοσχέδιο, εντάξει να το περάσουμε. Εμείς πάντως δεν το ψηφίζουμε και θα συζητάτε εσείς επί της αρχής και επί του τέλους.

ΠΡΟΕΔΡΕΥΩΝ (Νικόλαος Κατσαρός): Δεν είναι δουλειά του κυρίου Υπουργού αυτό. Απεφάσισε η Διάσκεψη των Προέδρων και η Βουλή και είχατε και την ανοχή ...

ΝΙΚΟΛΑΟΣ ΓΚΑΤΖΗΣ: Απεφάσισε η Βουλή να συζητήσουμε με ενότητες τα άρθρα και ο κύριος Πρόεδρος είπε ότι θα δοθεί διπλάσιος χρόνος για να διασφαλιστεί η ανάπτυξη των θεμάτων.

ΠΡΟΕΔΡΕΥΩΝ (Νικόλαος Κατσαρός): Αντί πέντε λεπτά, σας δόθησαν δέκα και ήδη είσθε το δέκατο τέταρτο λεπτό. 'Αλλωστε, έχετε και δευτερολογία.

ΝΙΚΟΛΑΟΣ ΓΚΑΤΖΗΣ: Στη δευτερολογία, τι να πούμε μέσα σε τρία λεπτά που θα μας δώσετε;

ΠΡΟΕΔΡΕΥΩΝ (Νικόλαος Κατσαρός): Πολλά μπορεί να πει κάποιος, μέσα σε πέντε λεπτά. Πάρα πολλά.

Ο Βουλευτής Κεφαλληνίας κ. Καλαφάτης ζητεί ολιγοήμερη άδεια απουσίας στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε.

Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα Δυτικά Γενικά Θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" δέκα οκτώ μαθητές και ένας συνοδός-καθηγητής από το έβδομο εσπερινό επαγγελματικό λύκειο Αθηνών.

(Χειροκροτήματα απ'όλες τις Πτέρυγες της Βουλής)

Ο κ. Δανέλλης έχει το λόγο.

ΣΠΥΡΙΔΩΝ ΔΑΝΕΛΛΗΣ: Κυρίες και κύριοι συνάδελφοι, όπως είπαμε και χθες, βεβαίως δεν μπορούμε να μη συμφωνήσουμε με τους σκοπούς του νομοσχεδίου. Επιφυλασσόμεθα, όμως, να κρίνουμε στο μέλλον από τον τρόπο με τον οποίο θα υλοποιηθούν οι προθέσεις οι οποίες εκφράζονται στην Εισηγητική 'Εκθεση και βεβαίως από τις παρεμβάσεις οι οποίες θα γίνουν στον τομέα της πολεοδόμησης και στον ευρύτερο τομέα χωροθέτησης και της αντιμετώπισης των τομέων περιβάλλοντος.

Στο άρθρο 1 παράγραφο 1, συμπεραίνεται ότι προσδιορισμός του πολεοδομικού σχεδιασμού που προδιαγράφει ο προτεινόμενος νόμος είναι η οικιστική ανάπτυξη.

'Οπως είπαμε χθες στη γενική μας τοποθέτηση , μόνο με την εναρμόνιση και τη συσχέτιση του πολεοδομικού με το χωροταξικό σχεδιασμό και βεβαίως αντιστρόφως , η οικιστική ανάπτυξη, η οποία συσχετίζεται με τις τομεακές επιλογές χωροθέτησης δραστηριοτήτων και τις αναπτυξιακές και χωρικές εξελίξεις , όπως επίσης και η συσχέτιση αυτών με το στόχο της προστασίας του περιβάλλοντος σε περιφερειακό επίπεδο, σε επίπεδο νομού αλλά και σε επίπεδο χωρικών ενοτήτων θα είναι το σύστημα το οποίο θα μας δώσει τη δυνατότητα να έχουμε μια αποτελεσματική αντιμετώπιση των προβλημάτων που τίθενται και βεβαίως εκεί θα κριθεί εν τέλει και το νομοσχέδιο το οποίο συζητούμε σήμερα.

Φοβούμαστε πολύ, ότι ο προτεινόμενος πολεοδομικός σχεδιασμός στη παρ. 3 του άρθρου 1, με αδιευκρίνιστο περιεχόμενο, με όργανα τα οποία αμφισβητούνται και με διαδικασίες οι οποίες δεν ανταποκρίνονται σε χωροταξικό σχεδιασμό, προτείνεται να τον υποκαταστήσουν, αφού προσδιορίζεται ως σχεδιασμός στρατηγικού επιπέδου οικιστικής οργάνωσης, που κάθε φορά επιλεκτικά προωθούμενος καλύπτει όλον τον ελληνικό χώρο εντός και εκτός σχεδίου.

Στη παρ. 4, η οποία αναφέρεται σε πολεοδομικά και οικονομικά κίνητρα και άλλες ρυθμίσεις και θεσμούς, που δεν έχουν λειτουργήσει, δεν αναφέρονται οι αδυναμίες που έχουν οδηγήσει σε αδράνεια, έτσι ώστε να γίνουν αποτελεσματικοί.

Στην παρ. 5, όπου αναφέρεται επιγραμματικά στις διαδικασίες συμμετοχής και αποκέντρωσης και αναφέρονται ως στόχος του προτεινόμενου νόμου, πιστεύουμε ότι η έλλειψη στρατηγικού χωροταξικού σχεδιασμού θα κάνει προβληματική και την προτεινόμενη αποκέντρωση, όπως αυτή εκφράζεται μέσα από το νομοσχέδιο.

Μια ερώτηση που θέλουμε να υποβάλουμε, είναι εάν πραγματικά έχουν ετοιμασθεί από το Υ.ΠΕ.ΧΩ.Δ.Ε., έστω σε στάδιο προσχεδίου, οι προβλεπόμενες υπουργικές αποφάσεις. Και εάν πραγματικά έχουν προετοιμασθεί, νομίζω ότι θα ήταν σκόπιμο να τις καταθέσετε στο Σώμα για να καταλάβουμε και τις προθέσεις και ιδιαίτερα το σχέδιο προδιαγραφών για τις τρεις βαθμίδες των σχεδίων, το ρυθμιστικό, το γενικό πολεοδομικό και το ΣΧΟΟΑΠ.

Mε την ευκαιρία αυτή, επειδή γίνεται αναφορά σε αρκετά από τα παρακάτω άρθρα , στη μελλοντική αντιμετώπιση διαφόρων επιμέρους ζητημάτων με υπουργικές αποφάσεις ή π.δ. ,δεν μπορώ να μην πω, έστω κινδυνεύοντας να ακουστεί σαν ευφυολόγημα, ότι αυτή η διαδικασία και αυτή η αναφορά και παραπομπή στο μέλλον αντιμετώπισης διαφόρων επιμέρους ζητημάτων με τη σύνταξη π.δ. και υπουργικών αποφάσεων, ότι μου θυμίζει τη γνωστή κωμωδία του 1960 και τις διαδικασίες τις οποίες ακολουθούσε ευρηματικά ο σκηνοθέτης το "στρίβειν δια του αρραβώνος", διότι πραγματικά παραπέμπονται -και αυτή ήταν η μεθοδολογία με την οποία αντιμετωπίστηκαν μέχρι σήμερα ή μάλλον δεν αντιμετωπίστηκαν διάφορα σοβαρά ζητήματα-διάφορα θέματα στις καλένδες. Και νομίζω ότι θα είναι κρίσιμο να ξέρουμε τις προθέσεις σας, γιατί είναι και ζητήματα κλειδιά στο παρόν νομοσχέδιο.

Προτείνουμε στην παρ. 3 του άρθρου 1 προς το τέλος να τεθεί "τα προτεινόμενα μέσα του νόμου αυτού , ρυθμιστικό σχέδιο , γενικό πολεοδομικό σχέδιο και ΣΧΟΟΑΠ, πρέπει να εναρμονίζονται με τις γενικές και ειδικές κατευθύνσεις χωροταξικής πολιτικής που προκύπτουν από εγκεκριμένα χωροταξικά σχέδια και προγράμματα".

Οι διατάξεις που ακολουθούν και ορίζουν ότι τα ρυθμιστικά σχέδια εγκρίνονται με π.δ. με πρόταση του Υπουργού και οι οργανισμοί εποπτεύονται από τον Υ.ΠΕ.ΧΩ.Δ.Ε., νομίζουμε ότι θέτουν έν αμφιβόλω όποια αποκέντρωση αναφέρει η εισηγητική έκθεση. Και το ίδιο βέβαια ισχύει και για τα γενικά πολεοδομικά και για τα ΣΧΟΟΑΠ. Και επειδή είναι γνωστά τα προβλήματα και οι δυσλειτουργίες, τις οποίες όλοι διακρίνουμε στη λειτουργία των οργανισμών Αθήνας και Θεσσαλονίκης και όλα τα προβλήματα για το πού υπάγονται και σε ποιον αναφέρονται και επειδή πρέπει να υπενθυμίσουμε ότι στο συνέδριο του ΤΕΕ και στο αίτημα των νομαρχών να ενταχθούν στην νομαρχιακή αυτοδιοίκηση, η άποψη του Υπουργού ήταν ότι θα πρέπει να ανήκουν στην περιφέρεια, νομίζω ότι θα 

Σελίδα 6643 

πρέπει να ξαναδούμε κάποια ζητήματα σε σχέση με το θέμα αυτό.

Γιατί αν παραμείνει στη σημερινή αναφορά και οι επόμενοι οργανισμοί αντί να λύσουν ζητήματα νομίζω θα δημιουργήσουν νέες δυσλειτουργίες. 

Σε ό,τι αφορά τους πόρους των οργανισμών που προτείνουμε με την παράγραφο 6 βεβαίως, νομίζουμε ότι ενισχύεται η διαπίστωση ότι οι οργανισμοί θα δρουν αντιθετικά προς τους Οργανισμούς Τοπικής Αυτοδιοίκησης και Νομαρχιακής Αυτοδιοίκησης, αφού θα δίνονται σε αυτούς το 10%-20% από τα έσοδα των δήμων και κοινοτήτων από το ΤΑΠ, αφού θα δίνονται σ'αυτούς πρόστιμα και τέλη που επιβάλλονται στους ρυπαίνοντες το περιβάλλον και μέρος από ειδικές φορολογίες για την προστασία του περιβάλλοντος. Και επίσης θα δίνεται σ' αυτούς έκτακτη ετήσια κρατική επιχορήγηση από τον προϋπολογισμό των δημοσίων επενδύσεων που βεβαίως δεν θα είναι μικρότερη από το 2% των πόρων που διαθέτει ο προϋπολογισμός για έργα στην περιοχή του Ρυθμιστικού. Και ο πόρος αυτός θα κοπεί από τη Νομαρχιακή Αυτοδιοίκηση για τους ΟΤΑ. 

Στο άρθρο 4 για το γενικό πολεοδομικό σχέδιο θεωρούμε θετική την ενιαία μελέτη και ρύθμιση βεβαίως του αστικού και περιαστικού χώρου. Νομίζουμε, όμως, ότι η εκ προοιμίου ταύτιση των ορίων του γενικού πολεοδομικού σχεδίου με τα όρια του σχεδίου πόλης είναι μηχανιστική και ισοπεδωτική. Νομίζουμε, ότι θα πρέπει να προκύπτουν τα όρια του γενικού πολεοδομικού μέσα από κριτήρια τα οποία θα θέτουν σαφείς προδιαγραφές σε συνδυασμό βεβαίως με την έρευνα επιστημονική και σοβαρά τεκμηριωμένη. Συμφωνούμε ότι με την ανάπτυξη περιοχών παραγωγικών δραστηριοτήτων, νομίζουμε, όμως, ότι το κίνητρο της αύξησης του συντελεστή δόμησης που δίνει το νομοσχέδιο, θα πρέπει να περιοριστεί στο 60%.

Παράλληλα θα πρέπει να απαγορευθεί η χωροθέτηση αντίστοιχων δραστηριοτήτων στην εκτός σχεδίου περιοχή του γενικού πολεοδομικού σχεδίου εκτός αν πρόκειται για αγροτοβιομηχανικές δραστηριότητες. 

Επίσης εκτιμούμε ότι τα ρυθμιστικά σχέδια με όλες τις επιφυλάξεις που έχουμε εκφράσει και τα γενικά πολεοδομικά, ανεξαρτήτως πληθυσμιακών μεγεθών θα πρέπει να εγκρίνονται από τη Νομαρχιακή Αυτοδιοίκηση. Και βεβαίως ο πολεοδομικός σχεδιασμός είπαμε και χθες ότι θα πρέπει να περιέλθει κατά την άποψή μας στην αρμοδιότητα των ΟΤΑ.

Θα θέλαμε επίσης να επισημάνουμε ότι παρ' όλη τη διατύπωση των παραγράφων 5 του άρθρου 1 επιδιώκεται με διαδικασίες η συμμετοχή εκτός των άλλων και των κοινωνικών φορέων αλλά και του πολίτη στη διαμόρφωση του σχεδιασμού και της εφαρμογής του. Η κατεύθυνση αυτή δε βλέπουμε να υλοποιείται με αντίστοιχες διατάξεις και προβλέψεις. Δε βλέπουμε να θεσμοθετείτε καμιά διαδικασία συμμετοχής και βεβαίως δεν εμπλουτίζονται αυτές οι οποίες λειτουργούν ήδη. Δηλαδή, τα γνωμοδοτικά όργανα. Προτείνουμε να γνωμοδοτούν οι ΟΚΕ όπως αυτές περιγραφονται στο ν. 2218/94 για τη Νομαρχιακή Αυτοδιοίκηση.

Στο άρθρο 5 στην οικιστική οργάνωση της ανοικτής πόλης κατ' αναλογία ισχύουν αυτά τα οποία εκφράσαμε στο άρθρο 4.

Στο άρθρο 6 στα όργανα εφαρμογής του γενικού πολεοδομικού και του ΣΧΟΟΑΠ, δεν συμφωνούμε με τη θεσμοθέτηση όλων αυτών των ΝΠΔΔ που προβλέπει το νομοσχέδιο. Κατά τη δική μας άποψη, κάθε επίπεδο αυτοδιοίκησης το οποίο αναλαμβάνει την έγκριση του σχεδιασμού που της αντιστοιχεί, οφείλει να παρακολουθεί βεβαίως και να συντονίζει την εφαρμογή του. Μόνο έτσι βλέπουμε να υπάρχει μια αποτελεσματικότητα. Πολύ περισσότερο που στα υπό ίδρυση νομικά πρόσωπα εκχωρείται πόρος 10%-20% των ΟΤΑ που εισπράττεται ως τέλος ακίνητης περιουσίας επιπλέον του ισόποσου ποσοστού που προβλέπεται να εκχωρηθούν στα νομικά πρόσωπα των ρυθμιστικών. 

Συμφωνούμε, όμως, με τις επιτροπές πολεοδομικού σχεδιασμού στις οποίες συμμετέχουν και οι κοινωνικοί φορείς.

Στο άρθρο 7 για τις πολεοδομικές μελέτες, πριν από την έγκριση του γενικού πολεοδομικού σχεδίου, κατά τις διατάξεις του παρόντος νομοσχεδίου, είναι επιτρεπτή η πολεοδόμηση μόνο περιοχών που προβλέπονται από εγκεκριμένο γενικό πολεοδομικό του 1337.

Νομίζουμε, λοιπόν, ότι αυτό θα πρέπει να έχει ως ρητή διατύπωση ή από ρυθμιστικό σχέδιο με την επιφύλαξη της παρ. 2 του άρθρου 4 και αυτό διότι η μεν ΖΟΕ δεν προβλέπει συγκεκριμένες εκτάσεις για πολεοδόμηση,το δε ειδικό χωροταξικό σχέδιο είναι άλλου επιπέδου σχεδιασμός. 

Η έγκριση των πολεοδομικών μελετών επέκτασης και αναθεώρησης θα πρέπει να αποδοθεί κατά τη δική μας άποψη στους ΟΤΑ σύμφωνα με τις προτάσεις μας στο άρθρο 4 παρ. 10 του νομοσχεδίου, διότι δε θεωρούμε ότι θα είναι αποτελεσματική η ενασχόληση του Υ.ΠΕ.ΧΩ.Δ.Ε. με τις εκγρίσεις των πολεοδομικών μελετών επεκτάσεων και αναθεωρήσεων. Και αυτό μας το δείχνει νομίζω και η μέχρι σήμερα πείρα. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, είχαν χθες τη δυνατότητα όλοι οι συνάδελφοι και οι Εισηγητές και οι Βουλευτές να αναπτύξουν τις θέσεις τους για τις αρχές του νομοσχεδίου. Νομίζω ότι ο διάλογος ήταν και γόνιμος και εποικοδομητικός.

Σήμερα, με τη συζήτηση των άρθρων κατά ενότητες, θεωρώ ότι μπορούμε να αναπτύξουμε συλλογισμούς και προβληματισμούς, αλλά και επισημάνσεις για τα συγκεκριμένα άρθρα. Το κεφάλαιο που συζητούμε αυτήν τη στιγμή περιέχει επτά άρθρα, από το 1 έως το 7, όπου καθορίζονται οι βασικές αρχές του νομοσχεδίου, όπως καθορίζονται, επίσης, και διατάξεις ανά επίπεδο πολεοδομικού σχεδιασμού.

Στόχος είναι ο καθορισμός ενός ολοκληρωμένου και αποτελεσματικού πολεοδομικού πλαισίου, αρχών, κατευθύνσεων, όρων και διαδικασιών, οι οποίες μπορούν να συμβάλουν στη διαμόρφωση ενός αναβαθμισμένου οικιστικού περιβάλλοντος, έτσι ώστε οι πόλεις και οι οικισμοί αυτής της Χώρας, αλλά και οι ευρύτερες περιοχές τους να γίνουν και να διατηρούνται βιώσιμες. Να εξελίσσονται με βάση ορισμένες κατευθύνσεις, που ενισχύουν την ταυτότητα και τη φυσιογνωμία τους και καλύπτουν τις οικιστικές ανάγκες και τις επιθυμίες τις οικιστικές των πολιτών.

Νομίζω ότι η καινοτομία του νομοσχεδίου, όπως αυτή προσδιορίζεται στα άρθρα τα οποία συζητούμε, είναι ότι καθορίζουμε βασικές αρχές για την οικιστική ανάπτυξη των πόλεων και των οικισμών. Νομίζω, ότι τα ανώτατα όρια πυκνοτήτων και οι σταθερότυποι προσδιορίζονται με σαφήνεια. Αυτό που είπε η κα Παπαδημητρίου δεν ισχύει, δηλαδή, ότι προωθούμε αυτό τον πολεοδομικό σχεδιασμό για να βολέψουμε κάποια αυθαίρετα, τα οποία έχουν αναπτυχθεί. Πιστεύουμε, ότι υπάρχει ένας χωροταξικός σχεδιασμός, κυρίως για τις περιοχές που δέχονται σημαντικές πιέσεις οικιστικές -και αναφέρομαι στις παράκτιες περιοχές, όπως και στις τουριστικές περιοχές. Εκεί υπάρχουν ειδικές χωροταξικές μελέτες που έχουν προωθηθεί από το ENVIREG και αμέσως μετά και οι ζώνες οικιστικού ελέγχου, που καθορίζουν και χρήσεις γης, αλλά καθορίζουν και όρους και περιορισμούς δόμησης και μέσα εκεί, πια, μπορούν να αναπτύσσονται τα γενικά πολεοδομικά σχέδια. 'Οπως επίσης υπάρχουν και τα σχέδια χωρικής και οικιστικής ανάπτυξης για τις ανοικτές πόλεις, τα λεγόμενα ΣΧΟΟΑΠ. Εδώ δεν πρέπει να υπάρχει η παρεξήγηση ότι με τα ΣΧΟΟΑΠ απλώνεται, γίνεται η Ελλάδα ένα οικόπεδο, όπως είπε νομίζω ο κ. Γκατζής. Δεν είναι έτσι. Το αντίθετο. Με τα ΣΧΟΟΑΠ είναι αδύνατο να επεκταθούν οι πόλεις και οι οικισμοί πέρα από το σταθερότυπό τους. Οι ανοικτές πόλεις, οι Δήμοι, όπως θα συγκροτηθούν με το πρόγραμμα "Ιωάννης Καποδίστριας" είναι αδύνατο να επεκταθούν πέρα από ένα ορισμένο όριο, όπως αυτό καθορίζεται από την πυκνότητα του πληθυσμού, από τις οικιστικές ανάγκες και τις παραγωγικές δυνατότητες και από τους σταθερότυπους, τους οποίους καθορίζουμε.

Επίσης, είναι λάθος να νομίζει κανείς ότι με την ενότητα

Σελίδα 6644 

που δίνουμε στον αστικό και περιαστικό χώρο με αναφορά τα γενικά πολεοδομικά σχέδια, επεκτείνονται οι πόλεις χωρίς όριο στον περιαστικό χώρο. Αυτό γινόταν μέχρι σήμερα, γιατί υπήρχε πάντα η διαδοχική επέκταση, το ναι πάντα, στην επέκταση των γενικών πολεοδομικών σχεδίων.

Ξέρετε ότι αυτό το νομοσχέδιο αφ' ενός βάζει ένα όριο και αφ' ετέρου δίνει προτεραιότητα να ανακαλύψουν οι δήμοι, οι κοινότητες, η Νομαρχιακή Αυτοδιοίκηση και το Κράτος στα κέντρα των πόλεων με την ανάπλαση και την αναβάθμισή τους ή στις υποβαθμισμένες περιοχές. Αυτό είναι μία πολύ μεγάλη καινοτομία και το ξέρετε.

Ακόμη η καινοτομία αυτού του άρθρου συνοψίζεται και συμπυκνώνεται στο ότι εκπονούμε με ενιαίο τρόπο και προωθούμε την έγκριση του σχεδιασμού ολόκληρου του αστικού και του περιαστικού χώρου και όχι μέσα από τις διαδοχικές διασπάσεις που γίνονται με τη διαδοχική επέκταση των γενικών πολεοδομικών σχεδίων.

Αυτό που ίσχυε μέχρι τώρα ήταν το επικίνδυνο. Φαίνεται και από τον αριθμό. 'Εχουμε προώθηση και έγκριση της επέκτασης τετρακοσίων ογδόντα περίπου γενικών πολεοδομικών σχεδίων και έχουμε μόνο τριάντα πέντε με σαράντα ζώνες οικιστικού ελέγχου, διότι όλοι προωθούσαν και είχαν τη συνταγή και την πεπατημένη τα γενικά πολεοδομικά σχέδια. Δεν καθόριζαν γύρω από τις πόλεις τις ζώνες οικιστικού ελέγχου. Αυτο δείχνει.

Αντιθέτως τώρα, με την ενοποίηση του αστικού και του περιαστικού χώρου, τη συνόψισή τους και την προβολή τους μέσα στο γενικό πολεοδομικό σχέδιο, αυτό επιτυγχάνουμε και όχι αυτό που περιγράφει. Το αντίθετο ακριβώς. Και νομίζω ότι έχουμε την ίδια ευαισθησία. Για τους οικοδομικούς συνεταιρισμούς θέλω να πω τα εξής: Η χωροθέτησή τους γίνεται πλέον με τα νέα γενικά πολεοδομικά σχέδια και τα σχέδια χωρικής, οικιστικής οργάνωσης ανοικτών πόλεων, όπως έμμεσα έχει ζητήσει και το Συμβούλιο της Επικρατείας. Η πολεοδόμησή τους γίνεται, όπως και σήμερα, με βάση το σχετικό προεδρικό διάταγμα, κύριε Γκατζή, και δεν ανατρέπεται κάτι.

Στα πολεοδομικά σταθερότυπα στα οποία έκανε ειδική μνεία η κα Παπαδημητρίου, περιλαμβάνονται τα ανώτερα όρια πυκνοτήτων και κορεσμών για όλες τις κατηγορίες των πόλεων και των οικισμών που δεν υπάρχουν και τα οποία καθιερώνονται με το άρθρο 1, παράγραφος 7, αυτού του νομοσχεδίου. Και αυτό είναι πολύ σημαντικό.

'Αλλωστε, αυτό αποτελούσε και ένα μόνιμο αίτημα του Συλλόγου Αρχιτεκτόνων και του Τεχνικού Επιμελητηρίου, που δεν είχε μέχρι τώρα θεσμοθετηθεί και καλυφθεί. Και έρχεται αυτό το νομοσχέδιο να καλύψει αυτό το αίτημα και αυτές τις επισημάνσεις που είχαν κάνει και οι αρχιτέκτονες και οι πολεοδόμοι.

Υπήρξαν ορισμένες αναφορές από τον κ. Γκατζή ότι δεν πρέπει να ενισχύονται οι οργανισμοί ρυθμιστικών σχεδίων από το Ειδικό Ταμείο Ρυθμιστικών Σχεδίων. Πιστεύουμε ότι είναι μία πηγή χρηματοδότησης για όλους τους φορείς της Αυτοδιοίκησης. Υπάρχουν και άλλες και πιστεύουμε πως πρέπει να ενισχύονται. Τα χρήματα δεν πρόκειται να πάνε για διορισμούς. Οι οργανισμοί ρυθμιστικών σχεδίων και προστασίας περιβάλλοντος και της Αθήνας και της Θεσσαλονίκης, αλλά και του Ηρακλείου και του Βόλου και των Ιωαννίνων και της Λάρισας, των επτά πόλεων που εμείς τώρα προτείνουμε, είναι Νομικά Πρόσωπα Δημοσίου Δικαίου και οποιαδήποτε πρόσληψη ακολουθεί το δρόμο του 2190. Δεν υπάρχει κάποιος που θα πάρει κάτι.

Κύριε Δανέλλη, οι οργανισμοί δεν είναι σε αντίθεση με την Τοπική και τη Νομαρχιακή Αυτοδιοίκηση. 'Αλλωστε στην Κοινοβουλευτική Επιτροπή υπήρξε θερμή συνηγορία και από τους εκπροσώπους της ΕΝΑΕ, τον κ. Κουλουμπή και από τον εκπρόσωπο της Κεντρικής 'Ενωσης Δήμων και Κοινοτήτων, τον κ. Καράβολα. Αντιθέτως, θα βοηθήσουν πολύ τους οργανισμούς Τοπικής Αυτοδιοίκησης πρώτου και δεύτερου βαθμού οι οργανισμοί.

Κύριε Πρόεδρε, θεώρησα χρέος μου να απαντήσω σε κρίσιμες επισημάνσεις που έκαναν οι αγαπητοί συνάδελφοι.

Επίσης θα ήθελα να πω ότι έχουν μοιραστεί ορισμένες τροποποιήσεις που έχουμε κάνει στα άρθρα 1 έως και 7 που συζητούμε αυτήν τη στιγμή, δυστυχώς μόνο στους Κοινοβουλευτικούς Εκπροσώπους. Είναι από τις επισημάνσεις που έχουν γίνει.

ΝΙΚΟΛΑΟΣ ΓΚΑΤΖΗΣ: Μας τις δώσατε τώρα, κύριε Υπουργέ, που γίνεται η συζήτηση. Πότε θα τις δούμε;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Για την οικονομία της συζήτησης, σας λέω ότι τις έχω δώσει έγκαιρα.

Και θα ήθελα να δώσω ιδιαίτερη έμφαση στη σύνθεση των Οργανισμών Εφαρμογής Ρυθμιστικών Σχεδίων και Προστασίας Περιβάλλοντος των επτά πόλεων που προτείνουμε. Μέχρι τώρα υπήρχε η αναφορά για πενταμελές διοικητικό συμβούλιο. Τώρα προσθέτουμε και άλλα δύο μέλη. 

Και για να μην υπάρχουν συγχύσεις και να μη δημιουργούνται εντυπώσεις λέμε το εξής: Η σύνθεση των νέων οργανισμών είναι επταμελής. 

Ο πρόεδρος και ο αντιπρόεδρος ορίζονται από τον Υπουργό, μετά από πρόταση του Περιφερειακού Συμβουλίου. Αυτό είναι πολύ σημαντικό, γιατί βάζουμε ορισμένες προδιαγραφές και προϋποθέσεις για τα πρόσωπα που θα παίξουν σημαίνοντα ρόλο.

Επίσης υπάρχει ένα μέλος που το ορίζει ο μεγαλύτερος δήμος με απόφαση του διοικητικού συμβουλίου. 

'Ενα μέλος που ορίζεται από την περιφέρεια, με απόφαση του Περιφερειακού Συμβουλίου. 

'Ενα μέλος από τη Νομαρχιακή Αυτοδιοίκηση, με απόφαση του Νομαρχιακού Συμβουλίου. 

'Ενα μέλος από την Τοπική 'Ενωση Δήμων και Κοινοτήτων της περιοχής. Και ένα μέλος από το Τεχνικό Επιμελητήριο.

'Αρα οι Οργανισμοί Ρυθμιστικού δεν είναι μια προέκταση του Υπουργού, ούτε του Περιφερειάρχη. 'Οπως βλέπετε τα πέντε μέλη είναι αιρετά. Ορίζονται ως εκπρόσωποι συγκεκριμένων φορέων Νομαρχιακής και Τοπικής Αυτοδιοίκησης και επιστημονικών φορέων.

Κύριε Πρόεδρε, νομίζω ότι είναι αναγκαίο να διαβάσω ποιες είναι οι αλλαγές των άρθρων -έχουν μοιραστεί στους Κοινοβουλευτικούς Εκπροσώπους- αν μου επιτρέπετε.

ΠΡΟΕΔΡΕΥΩΝ (Νικόλαος Κατσαρός): Βεβαίως, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.: Στο άρθρο 3 παράγραφος 3: Αυτή η παράγραφος αφορά τους Οργανισμούς Ρυθμιστικών Σχεδίων των επτά πόλεων που προτείνουμε και τη σύνθεση των διοικητικών συμβουλίων. Είπα και πριν ότι αυξάνονται από πέντε μέλη σε επτά μέλη και έτσι γίνεται πιο αντιπροσωπευτικό, γιατί συμμετέχουν και εκπρόσωποι της Τοπικής 'Ενωσης Δήμων και Κοινοτήτων της περιοχής, καθώς και εκπρόσωπος του Τεχνικού Επιμελητηρίου της περιοχής. Η τροπολογία στο άρθρο 3, παράγραφος 3 είναι η εξής:

ΒΑΣΙΛΗΣ ΚΕΔΙΚΟΓΛΟΥ: Μη χάνετε το χρόνο σας, κύριε Υπουργέ, θα τις διαβάσουμε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Θα πρέπει, όμως, να τις ανακοινώσω για να περιληφθούν στα Πρακτικά. Θέλετε να τις καταθέσω στα Πρακτικά;

ΠΡΟΕΔΡΕΥΩΝ (Νικόλαος Κατσαρός): Καταθέστε τις κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Επίσης υπάρχει μια πολύ μικρή διαφοροποίηση στο άρθρο 4, παράγραφος 4. Προστίθεται μία λέξη, η λέξη "αρχιτεκτονικού".

ΝΙΚΟΛΑΟΣ ΓΚΑΤΖΗΣ: Πού προστίθεται αυτή η λέξη κύριε Υπουργέ;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): 'Εχετε μπροστά σας τις τροποποιήσεις, κύριε συνάδελφε. Eίναι στο άρθρο 4, παράγραφος 4. Αν θέλετε, να τη διαβάσω. Θα τις καταθέσω και στα Πρακτικά.

ΝΙΚΟΛΑΟΣ ΓΚΑΤΖΗΣ: Δε θα μπορούσατε, κύριε Υπουργέ... ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Εγώ για τα Πρακτικά το κάνω αυτήν τη στιγμή. Τις τροποποιήσεις 

Σελίδα 6645 

τις έχετε μπροστά σας. Νομίζω ότι δε θα έπρεπε...

ΝΙΚΟΛΑΟΣ ΓΚΑΤΖΗΣ: Πότε να τις δούμε, κύριε Υπουργέ; Τι να πρωτοκάνουμε; Εσάς να παρακολουθούμε για να μπορέσουμε να τοποθετηθούμε, να σημειώνουμε...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Προσπαθώ να διευκολύνω, κύριε συνάδελφε.

ΠΡΟΕΔΡΕΥΩΝ (Νικόλαος Κατσαρός): Κύριε Γκατζή, σας παρακαλώ. Είναι εγγεγραμμένοι πολλοί συνάδελφοι για να ομιλήσουν. Στο διάστημα που θα ομιλούν οι άλλοι συνάδελφοι -είναι έξι συνάδελφοι- μπορείτε κάλλιστα να διαβάσετε...

ΒΑΣΙΛΗΣ ΚΕΔΙΚΟΓΛΟΥ: Τι είναι έξι συνάδελφοι, κύριε Πρόεδρε; Υπόθεση μισής ώρας είναι. Είναι αυτός ο χρόνος αρκετός για να μπορέσουμε να δούμε τις τροποποιήσεις;

ΠΡΟΕΔΡΕΥΩΝ (Νικόλαος Κατσαρός): Πάντοτε για σας δεν είναι αρκετός ο χρόνος κύριε Κεδίκογλου!

ΒΑΣΙΛΗΣ ΚΕΔΙΚΟΓΛΟΥ: 'Εχω μάθει να διαβάζω, κύριε Πρόεδρε, και όχι να κορυβαντιώ!

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Επίσης υπάρχουν ορισμένες διορθώσεις που είναι απαραίτητες. Είναι ορισμένα λάθη τυπογραφικά που έχουν γίνει στο άρθρο 1, στο άρθρο 3 και στο άρθρο 4, τις οποίες καταθέτω στα Πρακτικά.

Σας ευχαριστώ.

(Στο σημείο αυτό ο Υπουργός ΠΕ.ΧΩ.Δ.Ε. κ. Κ. Λαλιώτης καταθέτει στα Πρακτικά τις προαναφερόμενες διορθώσεις και τροποποιήσεις, οι οποίες έχουν ως εξής:

"ΑΡΘΡΟ 1

Το πρώτο εδάφιο της παραγράφου 4 του άρθρου 1 αντικαθίσταται με το ορθό ως εξής:

"Εκτός από τους προβλεπόμενους από την ισχύουσα πολεοδομική νομοθεσία τρόπους πολεοδομικής επέμβασης με κανονιστικούς όρους δόμησης, ενεργό πολεοδομία και αστικό αναδασμό, η πολεοδομική επέμβαση σε συγκεκριμένες περιοχές που προβλέπονται για το σκοπό αυτό στα πλαίσια του χωροταξικού και πολεοδομικού σχεδιασμού μπορεί να γίνεται, κατά τις σχετικές διατάξεις:...".

Στην όγδοη σειρά της παραγράφου 6 του ιδίου άρθρου διαγράφεται το γράμμα "ν" στο τέλος της λέξης "αυτόν".

ΑΡΘΡΟ 3

Στη δέκατη σειρά της παραγράφου 3 του άρθρου 3 η λέξη "της" αντικαθίσταται με τη λέξη "του".

ΑΡΘΡΟ 3 Παρ. 3

Αύξηση μελών, από 5 σε 7, του Οργανισμού Εφαρμογής Ρυθ

μιστικού Σχεδίου

Με τη διάταξη αυτή ορίζονται ως μέλη του Οργανισμού Εφαρμογής Ρυθμιστικού Σχεδίου και εκπρόσωπος της Τοπικής 'Ενωσης Δήμων και Κοινοτήτων καθώς και εκπρόσωπος του ΤΕΕ.

ΤΡΟΠΟΛΟΓΙΑ

Στο σχέδιο νόμου "Βιώσιμη Οικιστική Ανάπτυξη των πόλεων

και οικισμών της χώρας και άλλες διατάξεις

ΑΡΘΡΟ 3 Παρ. 3

1. α. Στην παράγραφο 3 του άρθρου 3 του νομοσχεδίου στην τέταρτη σειρά οι λέξεις "τρία ακόμη μέλη" αντικαθίστανται με τις λέξεις "πέντε ακόμη μέλη".

β. Στο τέταρτο εδάφιο της ίδιας ως άνω παραγράφου 3 διαγράφονται οι λέξεις "και τα άλλα".

γ. Στο τέλος του ως άνω τετάρτου εδαφίου η τελεία γίνεται κόμμα και προστίθενται τα κάτωθι:

"ένα μέλος ορίζει η Τοπική 'Ενωση Δήμων και Κοινοτήτων και ένα μέλος ορίζεται από το Τεχνικό Επιμελητήριο της Ελλάδος".

2. Στο τέλος του δεκάτου εδαφίου της παραγρ. 3 η τελεία γίνεται κόμμα και προστίθενται οι λέξεις "για να διατυπώσουν τις απόψεις τους".

3. Το ενδέκατο εδάφιο της ίδιας παραγράφου διαγράφεται.

Αθήνα .................

Ο Υπουργός Περιβάλλοντος Χωροταξίας

και Δημοσίων 'Εργων

Κ. Λαλιώτης

ΑΡΘΡΟ 4

Στην έβδομη σειρά της παραγράφου 10 του άρθρου 4 μετά τις λέξεις "του ΣΧΟΠ" προστίθεται η λέξη "περιφέρειας".

Στη τέταρτη σειρά της παραγράφου 11 του ιδίου άρθρου 4 μετά τη λέξη "τροποποίησης" προστίθενται τα γράμματα "Γ.Π.Σ.".

Στην όγδοη σειρά της παραγράφου 12 του ίδιου ως άνω άρθρου 4, μετά τη λέξη "σχεδίων" προστίθενται τα ακόλουθα:

"... καθώς και προς την πρόταση πολεοδομικής οργάνωσης και τις γενικές κατευθύνσεις, που περιέχονται στα Γ.Π.Σ. και στα ΣΧΟΟΑΠ, τα οποία εγκρίνονται κατ' εφαρμογή του παρόντος νόμου. Σε περίπτωση που η ειδική μελέτη του άρθρου 23 του ν. 1650/1986 απαιτεί μέτρα ή ρυθμίσεις που ..."

ΑΡΘΡΟ 4 Παρ. 4

Αφορά περιοχές αρχιτεκτονικού ενδιαφέροντος

Η διάταξη αυτή αφορά περιοχές ειδικής προστασίας οι οποίες προσδιορίζονται με το ΓΠΣ και από τις οποίες είχαν παραληφθεί οι περιοχές αρχιτεκτονικού ενδιαφέροντος. Τούτο επισημάνθηκε από το Υπουργείο Πολιτισμού και συμπληρώνεται.

ΤΡΟΠΟΛΟΓΙΑ

Στο σχέδιο νόμου "Βιώσιμη Οικιστική Ανάπτυξη των πόλεων

και οικισμών της χώρας και άλλες διατάξεις

ΑΡΘΡΟ 4 Παρ. 4

Στο πρώτο εδάφιο της παραγρ. 4 του άρθρου 4 του νομοσχεδίου, μετά τη λέξη "αρχαιολογικού" προστίθεται η λέξη "αρχιτεκτονικού,". 

Αθήνα .....................

Ο Υπουργός Περιβάλλοντος Χωροταξίας

και Δημοσίων 'Εργων

Κ. Λαλιώτης

ΑΡΘΡΟ 4 Παρ. 11

ΕΙΣΗΓΗΤΙΚΗ ΕΚΘΕΣΗ

Μεταβατική διάταξη για μελέτες τροποποίησης ΓΠΣ

Με τη διάταξη αυτή δίνεται η δυνατότητα μελέτες τροποποίησης ΓΠΣ που εκπονούνται ήδη από την Κεντρική Υπηρεσία του Υπουργείου και τους Οργανισμούς Αθήνας - Θεσσαλονίκης, να ολοκληρώνονται με τις προϋφιστάμενες διατάξεις.

Ανάλογη διάταξη υπάρχει στο νομοσχέδιο για μελέτες τροποποίησης ΓΠΣ που έχουν ανατεθεί σε ιδιωτικά γραφεία μελετών και με την παρούσα ρύθμιση γίνεται σχετική εναρμόνιση.

Αθήνα .....................

Ο Υπουργός Περιβάλλοντος Χωροταξίας

και Δημοσίων 'Εργων

Κ. Λαλιώτης

ΤΡΟΠΟΛΟΓΙΑ

Στο σχέδιο νόμου "Βιώσιμη Οικιστική Ανάπτυξη των πόλεων

και οικισμών της χώρας και άλλες διατάξεις

ΑΡΘΡΟ 4 Παρ. 11

Στο τέλος του τετάρτου εδαφίου της παραγράφου 11 του άρθρου 4 του νομοσχεδίου προστίθενται τα εξής:

"Σε περίπτωση δε που η μελέτη τροποποίησης ΓΠΣ εκπονείται από τον Οργανισμό Αθήνας ή Θεσσαλονίκης ή την αρμόδια Κεντρική Υπηρεσία του Υ.ΠΕ.ΧΩ.Δ.Ε., εφ' όσον η Εκτελεστική Επιτροπή του Οργανισμού Αθήνας ή Θεσσαλονίκης ή το Κεντρικό ΣΧΟΠ, αντίστοιχα, έχουν γνωμοδοτήσει για να αρχίσει η εκπόνηση της μελέτης τροποποίησης του ΓΠΣ".

Αθήνα .....................

Ο Υπουργός Περιβάλλοντος Χωροταξίας

και Δημοσίων 'Εργων

Κ. Λαλιώτης"

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, με συγχωρείτε, αλλά είχα την αίσθηση, επειδή μίλησε ο κύριος Υπουργός ότι είχαν μιλήσει οι κύριοι συνάδελφοι.

Δε θέλω να μιλήσω, πολύ ευχαρίστως όμως, για να διευκολύνουμε τον κύριο Υπουργό, ο οποίος γιορτάζει σήμερα και τους άλλους Κωνσταντίνους, να κάνουμε μία ονομαστική ψηφοφορία, κύριε Πρόεδρε, για να λύσουμε το θέμα επί της ενότητας αυτής. Αυτό για το αστείο και για τα Χρόνια Πολλά 

Σελίδα 6646 

στον κύριο Υπουργό.

Παρακαλώ πολύ, κύριε Πρόεδρε, να μιλήσουν οι συνάδελφοι Βουλευτές.

ΠΡΟΕΔΡΕΥΩΝ (Νικόλαος Κατσαρός): Ο κ. Παυλόπουλος έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα περιορίσω την παρέμβασή μου σε δύο, και μόνο, σημεία. Το ένα έχει αμιγώς πολιτικό χαρακτήρα, το άλλο αφορά ορισμένα συνταγματικά θέματα.

Ξεκινάω από τη βασική ρύθμιση, η οποία διαπνέει τα άρθρα 4 και 5.

Κύριε Υπουργέ, στα άρθρα 4 και 5, η βασική φιλοσοφία του σχεδίου νόμου εντοπίζεται στο γεγονός ότι η έγκριση και αναθεώρηση του ΓΠΕ- όταν πρόκειται για γενικά πολεοδομικά σχέδια, τα οποία είναι σε περιοχές δήμων, οι οποίοι έχουν πάνω από είκοσι χιλιάδες κατοίκους- γίνεται από τον περιφερειάρχη, ύστερα από γνώμη του οικείου ΣΧΟΠ. Ενώ για τις λοιπές περιπτώσεις από το νομάρχη, πάλι ύστερα από γνώμη του οικείου ΣΧΟΠ. Επίσης, η έγκριση και η αναθεώρηση του ΣΧΟΟΑΠ, γίνεται και πάλι με απόφαση του νομάρχη, ύστερα από απόφαση του οικείου ΣΧΟΠ. Αυτή είναι η άποψη, την οποία έχετε υιοθετήσει.

ΑΘΑΝΑΣΙΟΣ ΝΑΚΟΣ: Μόνο το ΣΧΟΟΑΠ είναι από το νομάρχη. Το άλλο είναι από το γενικό γραμματέα περιφέρειας.

ΒΑΣΙΛΗΣ ΚΕΔΙΚΟΓΛΟΥ: Το ΣΧΟΟΑΠ είναι του Κράτους.

ΠΡΟΚΟΠΗΣ ΠΑΥΛΟΠΟΥΛΟΣ: 'Οχι, δεν είναι από το γενικό γραμματέα περιφέρειας. Σε περιοχές όπου είναι δήμος κάτω από είκοσι χιλιάδες κατοίκους, η έγκριση γίνεται από το νομάρχη. Μιλάω για το γενικό πολεοδομικό σχέδιο. Αυτή είναι η βασική ρύθμιση, την οποία έχετε εισαγάγει.

Αυτή η ρύθμιση παρουσιάζει δύο προβλήματα. Φαίνεται ότι με τον τρόπο αυτό

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Μου επιτρέπετε, κύριε συνάδελφε;

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, για να τηρείται ο Κανονισμός, έχει κάποια συμμετοχή στη διαδικασία και το Προεδρείο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Εάν μου επιτρέπετε, κύριε Πρόεδρε, νομίζω ότι ο κ. Παυλόπουλος γνωρίζει την πρώτη εγγραφή του νομοσχεδίου. Κατά τη διάρκεια της συζήτησης στην Κοινοβουλευτική Επιτροπή, επειδή υπήρχαν και οι επισημάνσεις της Επιστημονικής Επιτροπής της Βουλής, θεωρήσαμε ότι ήταν αναγκαίο -και είναι αναγκαίο- να θεσμοθετηθούν η συμμετοχή και η ευθύνη του γενικού γραμματέα της περιφέρειας, που αποτελεί κρατική εκπροσώπηση με οντότητα και υπόσταση, όπου με την έγκρισή του, να προωθούνται τα γενικά πολεοδομικά σχέδια και οι αποφάσεις πια των Νομαρχιακών Αυτοδιοικήσεων, των δημοτικών ή των Τοπικών Αυτοδιοικήσεων, εξειδικεύουν, δεν καθορίζουν όρους.

Πάντως, οι κατευθύνσεις, οι αρχές, οι όροι και οι προϋποθέσεις είναι ενσωματωμένες στις αποφάσεις του γενικού γραμματέα της περιφέρειας. 

ΠΡΟΚΟΠΗΣ ΠΑΥΛΟΠΟΥΛΟΣ: Για το ΣΧΟΟΑΠ υποθέτω ότι παραμένει η αρμοδιότητα του νομάρχη.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): 'Οχι. Και το ΣΧΟΟΑΠ είναι στο γενικό γραμματέα της περιφέρειας.

ΠΡΟΚΟΠΗΣ ΠΑΥΛΟΠΟΥΛΟΣ: Γι' αυτά που έχω να πω είναι το ίδιο πράγμα...

ΑΘΑΝΑΣΙΟΣ ΝΑΚΟΣ: Δεν είναι έτσι.

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Παυλόπουλε, συνεχίστε.

ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, θα μου επιτρέψετε να διευκρινίσει ο κύριος Υπουργός πως έχει το πράγμα. Δεν είμαι μέλος της αρμόδιας επιτροπής -βεβαίως και έχω το κείμενο, το οποίο έχουν και οι υπόλοιποι συνάδελφοι που δεν είμαστε μέλη της επιτροπής- έχω όμως την εντύπωση ότι για το ΣΧΟΟΑΠ παραμένει η αρμοδιότητα του νομάρχη.

ΠΡΟΕΔΡΕΥΩΝ (Νικόλαος Κατσαρός): Θα το διευκρινίσει μετά ο κύριος Υπουργός. Παρακαλώ όμως, εσείς να ολοκληρώσετε την τοποθέτησή σας.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Το άρθρο αυτό καθορίζει με πολύ μεγάλη ενάργεια και με αναλυτική περιγραφή ότι την ευθύνη για τη διαδικασία της εκπόνησης και της έγκρισης των γενικών πολεοδομικών σχεδίων την έχει ο γενικός γραμματέας της περιφέρειας.

ΠΡΟΚΟΠΗΣ ΠΑΥΛΟΠΟΥΛΟΣ: Στο άρθρο 5, παράγραφος 3 ...

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, δεν μπορεί να γίνει έτσι η συζήτηση.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Και το άρθρο 5 αναφέρει πάλι το ίδιο για τα Σ.Χ.Ο.Ο.Α.Π. στην παράγραφο 3: "Η έγκριση και η αναθεώρηση των Σ.Χ.Ο.Ο.Α.Π. γίνεται με απόφαση του γενικού γραμματέα της περιφέρειας, μετά από γνώμη του οικείου περιφερειακού συμβουλίου χωροταξίας οικισμού και περιβάλλοντος".

ΠΡΟΚΟΠΗΣ ΠΑΥΛΟΠΟΥΛΟΣ:Εντάξει κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.):Λάβαμε υπόψη μας τις παρατηρήσεις που έκανε η Επιστημονική Επιτροπή της Βουλής αλλά και άλλοι έγκριτοι νομικοί, μεταξύ των οποίων ήσασταν και εσείς.

ΠΡΟΚΟΠΗΣ ΠΑΥΛΟΠΟΥΛΟΣ:Κύριε Υπουργέ, στο σημείο αυτό επιτρέψτε μου να πω ότι οι φόβοι, τους οποίους θέλω να εκφράσω, δεν μπορούν να μειωθούν από το γεγονός ότι αντί να πηγαίνουν ορισμένες από αυτές τις αρμοδιότητες σε 'Οργανα Τοπικής Αυτοδιοίκησης, όπως είναι ο νομάρχης -όργανο δευτεροβάθμιας Τοπικής Αυτοδιοίκησης- πηγαίνουν στον περιφερειάρχη. Θα έλεγα, το ακριβώς αντίστροφο.

Ποια είναι η φιλοσοφία την οποία φαίνεται να υιοθετεί το σχέδιο νόμου; 'Οτι οι αρμοδιότητες που υπάρχουν στο κέντρο έστω και αν αφορούν βασικά θέματα χωροταξίας και οικισμού, πρέπει να πάνε στην περιφέρεια. Prima faciae φαίνεται ότι η φιλοδοξία σας είναι θεμιτή και δημοκρατική. 'Οτι δηλαδή κάτι τέτοιο συνάδει προς τους όρους και τις προϋποθέσεις του άρθρου 101 παράγραφος 3 του Συντάγματος. Θα μου επιτρέψετε όμως να σας πω ότι σ'αυτό υπάρχει βασική αντίρρηση από πλευράς Νέας Δημοκρατίας. Και μάλιστα τόσο για λόγους πολιτικούς όσο και για λόγους συνταγματικούς.

Ο πολιτικός λόγος, κύριε Υπουργέ, αναπτύχθηκε και κατά τη διάρκεια της συζήτησης του σχεδίου νόμου το οποίο αφορά την οργάνωση της περιφέρειας. Αν ο περιφερειάρχης ήταν όργανο, το οποίο θα διοριζόταν με όρους και προϋποθέσεις που αφορούν τα προσόντα του και συγκεκριμένη θητεία, η οποία θα διασφάλιζε την ανεξαρτησία του απέναντι στις κομματικές παρεμβάσεις, πολιτική αντίρρηση δε θα μπορούσε να υπάρξει.

'Ομως, κυρίες και κύριοι συνάδελφοι, παρά τις επισημάνσεις που έγιναν ακόμα και από την πλευρά της Συμπολίτευσης, η Κυβέρνηση επέλεξε, ακόμα και αυτήν την κρίσιμη στιγμή, να θεσμοθετήσει τον περιφερειάρχη ως μετακλητό υπάλληλο της Κυβέρνησης. Δηλαδή ως όργανο το οποίο διορίζεται, χωρίς κανένα προσόν και χωρίς καμία θητεία. Σ'αυτό το κομματικό όργανο ανατίθενται οι αρμοδιότητες για τις οποίες μιλήσαμε και μιλάμε τώρα, δηλαδή και για την έγκριση και αναθεώρηση του γενικού πολεοδομικού σχεδίου και βεβαίως για το Σ.Χ.Ο.Ο.Α.Π. 'Αραγε για ποια αποκέντρωση στο σημείο αυτό μπορούμε να μιλάμε, αφού πρόκειται για ένα όργανο που δεν αποτελεί παρά ιμάντα- όπως τόνισα και με την ευκαιρία του σχεδίου νόμου για τις περιφέρειες- μεταφοράς κομματικών ή μικροπολιτικών εντολών από το κέντρο στην περιφέρεια.

Για μας, κύριε Υπουργέ, το γεγονός της μεταφοράς αυτής δεν εγγυάται τίποτα. Από τη στιγμή κατά την οποία ο περιφερειάρχης δεν έχει τα εχέγγυα αντικειμενικής άσκησης των αρμοδιοτήτων αυτών δε θεωρούμε ότι υπάρχει ουσιαστική αποκέντρωση. Αντιθέτως θεωρούμε ότι μέσω αυτού οργανώνεται, ιδιαίτερα στα ευαίσθητα θέματα χωροταξίας και οικισμού, στο επίπεδο της περιφέρειας, ένα άλλο κομματικό κράτος.

Τέλος, θα ήθελα να αναφερθώ εν συντομία και σε ένα συνταγματικό πρόβλημα. Η Επιστημονική Υπηρεσία της Βουλής ορθώς σας τόνισε ότι οι αρμοδιότητες αυτές δεν είναι τοπικές αλλά ούτε και περιφερειακές.

Σελίδα 6647 

Δεν ήσασταν εδώ όταν συζητούσαμε το σχέδιο νόμου για τις περιφέρειες. Είπαμε ότι σύμφωνα με το άρθρο 101 παράγραφος 3 του Συντάγματος ανήκουν στα περιφερειακά όργανα του Κράτους, τα κρατικά βεβαίως όργανα, μόνο περιφερειακές αρμοδιότητες. Δεν ανήκουν αρμοδιότητες κεντρικών οργάνων του Κράτους.

Εάν θεωρείτε ότι τα θέματα του Γενικού Πολεοδομικού Σχεδίου και του Σ.Χ.Ο.Ο.Α.Π. είναι εκ φύσεως περιφερειακά θέματα, στη Νέα Δημοκρατία είμαστε ριζικά αντίθετοι. Θεωρούμε ότι οι όροι και οι προϋποθέσεις υπό τους οποίους πρέπει να εφαρμόζεται το άρθρο 24 του Συντάγματος έχουν εθνική σημασία. Γιατί ο καθορισμός όρων και περιορισμών δόμησης και ο γενικότερος σχεδιασμός είναι ζητήματα τα οποία, έστω και αν αφορούν την περιφέρεια, εν τούτοις ανάγονται σε εθνικό επίπεδο, αφού μπορούν να επηρεάσουν γενικότερα τη ζωή σ'αυτόν τον Τόπο.

Δε θεωρώ ότι με τον τρόπο αυτό η Νέα Δημοκρατία υποβαθμίζει τα περιφερειακά όργανα. Αναβαθμίζει, αντιθέτως, την περιβαλλοντική και τη χωροταξική πολιτική που πρέπει να ακολουθεί οιαδήποτε κυβέρνηση.

Κατά τούτο, λοιπόν, και για λόγους συνταγματικούς, επειδή το άρθρο 101 παράγραφος 3 του Συντάγματος αφορά μόνο θέματα περιφερειακά και δεν θεωρούμε ότι είναι θέμα περιφερειακό το Γενικό Πολεοδομικό Σχέδιο, όπως επίσης το Σ.Χ.Ο.Ο.Α.Π. -αλλά και για λόγους πολιτικούς- δεδομένου ότι δε θεωρούμε πως ο περιφερειάρχης, υπό τους όρους που θεσμοθετήσατε, παρουσιάζει τα απαραίτητα εχέγγυα- δε μας επιτρέπεται να ψηφίσουμε τις σχετικές διατάξεις. Και τούτο γιατί θεωρούμε ότι για τους δύο αυτούς λόγους είναι αλυσιτελής η ρύθμιση την οποία προτείνετε και αντίθετη ακόμα και με τις φιλοδοξίες, τις οποίες επιχειρείτε να εξυπηρετήσετε.

Ευχαριστώ, πολύ κύριε Πρόεδρε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, το λόγο.

ΠΡΟΕΔΡΕΥΩΝ (Νικόλαος Κατσαρός): Ορίστε, κύριε Υπουργέ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Στις επισημάνσεις που έκανε ο αγαπητός συνάδελφος κ.Παυλόπουλος σε σχέση με τις αναφορές του νομοσχεδίου, νομίζω ότι με τη διακοπή που μου επέτρεψε ο κύριος Πρόεδρος να κάνω, έδωσα απάντηση.

Στη γενική αναφορά που κάνατε στο αν είναι συνταγματικό ή όχι, πιστεύουμε ότι όσο και εσείς, άλλο τόσο και εμείς έχουμε την ίδια ευαισθησία για την τήρηση του Συντάγματος. 'Ομως, έχουμε διαφορετικές θεωρήσεις και διαφορετικές αρχές ως προς το τι είναι περιφερειακό και τι είναι τοπικό.

Είναι αλήθεια ότι το γενικό χωροταξικό σχέδιο της Ελλάδας ή τα ειδικά χωροταξικά σχέδια της περιφέρειας ή τα χωροταξικά σχέδια που αφορούν μείζονες περιοχές, όπως και τα ρυθμιστικά σχέδια ορισμένων μεγάλων πόλεων ή κρίσιμων περιοχών, ανήκουν στον εθνικό σχεδιασμό. Γι' αυτό την ευθύνη την έχει το Υπουργείο Χωροταξίας, Περιβάλλοντος και Δημοσίων 'Εργων.

Τα γενικά πολεοδομικά σχέδια όπως και τα ΣΧΟΟΑΠ, επειδή έχουν πια αποκρυσταλλωθεί οι κατευθυντήριες αρχές, οι όροι και οι προϋποθέσεις για την ανάπτυξή τους, μπορεί να προωθείται από το Γενικό Γραμματέα της Περιφέρειας η εκπόνηση και η έγκρισή τους. Επίσης μπορεί να προωθείται η εφαρμογή τους από την Νομαρχιακή και την Τοπική Αυτοδιοίκηση.

Νομίζουμε ότι δεν τίθεται θέμα συνταγματικό. Ακριβώς γι' αυτόν το λόγο, επειδή δε θέλαμε να υπάρχει η οποιαδήποτε δυσαρμονία, κάναμε αυτήν την προσαρμογή σύμφωνα με τις παρατηρήσεις και της Επιστημονικής Επιτροπής της Βουλής. Σημειώνω τη γνώση αλλά και την ευαισθησία που έχετε γύρω από τη θεωρητική αναφορά αλλά και την πρακτική εφαρμογή του Συντάγματος. 'Ομως νομίζω ότι και οι δικοί μου νομικοί σύμβουλοι και οι σύμβουλοι της Κυβερνήσεως, όπως και η Επιστημονική Επιτροπή της Βουλής, είναι εξίσου ευαίσθητοι και με πολύ καλές γνώσεις των συνταγματικών μας επιταγών.

Ευχαριστώ.

ΠΡΟΕΔΡΕΥΩΝ(Νικόλαος Κατσαρός): Ο κ. Καλαφάτης έχει το λόγο.

ΑΛΕΞΑΝΔΡΟΣ ΚΑΛΑΦΑΤΗΣ: Κύριε Πρόεδρε, χθες επειδή έπρεπε να παρευρίσκομαι στην Κεφαλλονιά για τις εκδηλώσεις της 'Ενωσης της Επτανήσου με την Ελλαδα, δεν μπόρεσα να πάρω μέρος στη χθεσινή συζήτηση. Και γι' αυτό θα εκφράσω σήμερα κάποιες σκέψεις, κάποιες απόψεις μου επί της αρχής και λιγότερο επί των άρθρων.

ΠΡΟΕΔΡΕΥΩΝ(Νικόλαος Κατσαρός): Κύριε συνάδελφε, αυτό είναι εκτός Κανονισμού. Απόψε δικαιούσθε να αναφερθείτε στα άρθρα. Βεβαίως, αν κάνετε και κάποια αναφορά δε θα σας αφαιρεθεί ο λόγος.

ΑΛΕΞΑΝΔΡΟΣ ΚΑΛΑΦΑΤΗΣ: Θα υπάρξει αναφορά μου.

ΜΟΣΧΟΣ ΓΙΚΟΝΟΓΛΟΥ: Του φάγατε το χρόνο.

ΠΡΟΕΔΡΕΥΩΝ(Νικόλαος Κατσαρός): Σας παρακαλώ, μην του αφαιρείτε εσείς και άλλο χρόνο.

ΑΛΕΞΑΝΔΡΟΣ ΚΑΛΑΦΑΤΗΣ: Συζητούμε ένα εξόχως σημαντικό νομοσχέδιο, που έχει άμεση σχέση με την ίδια μας τη ζωή. Το πώς είναι, το πώς συμπεριφέρεται, εξελίσσεται, πώς διαμορφώνεται, πώς υπάρχει η πόλη, είναι απολύτως συναρτημένο με το αξιοβίωτο της δικής μας ύπαρξης.

Στην πόλη, στην κάθε ιστορική στιγμή αποτυπώνεται με σαφήνεια το πολιτισμικό πλαίσιο της κάθε κοινωνίας. Βεβαίως, η ιστορία της πόλης δεν είναι ταυτόσημη με την ανθρώπινη ιστορία, καθώς η πόλη εμφανίζεται μόλις τα τελευταία δέκα χιλιάδες περίπου χρόνια, ενώ η δική μας πορεία πηγαίνει πολύ πίσω, εκατοντάδες χιλιάδες και εκατομμύρια χρόνια.

Η ιστορία της πόλης, όμως, ταυτίζεται με την ιστορία των πολιτισμένων κοινωνιών, γιατί η πόλη απλούστατα είναι δημιούργημα της πρώτης ανθρώπινης οργανωμένης κοινωνίας.

'Ετσι, η πόλη και η κοινωνία προχώρησαν μαζί και κάθε φορά η δημιουργούμενη πόλη απεικόνιζε πιστά τον πολιτισμό της κοινωνίας. Ο 19ος και κυρίως ο 20ός αιώνας δημιούργησαν τις σημερινές μεγαλουπόλεις, αδηφάγες, αδιέξοδες, αυτοκαταστροφικές. Το κυριότερο, όμως, "επίτευγμα" των μεγαλουπόλεων είναι η αποσύνδεση του ατόμου από τη δημιουργική σχέση του με το άμεσο περιβάλλον του.

Θεωρώ πως οι ιστορικοί λόγοι που θεμελίωσαν τις τερατουπόλεις έχουν εκλείψει, οι ίδιες δε έχουν εισέλθει σ' ένα μονόδρομο έντονης παρακμής καθώς βυθίζονται ολοένα στα δικά τους αδιέξοδα δημιουργήματα.

Αν δυστυχώς οι αναπτυσσόμενες περιοχές του πλανήτη ακολουθούν τον καταστροφικό δρόμο της πολεοδομικής υπερσυγκέντρωσης, στις ανεπτυγμένες κοινωνίες έχει αρχίσει η αντίστροφη μέτρηση. Η αστυφιλία που κάποτε αποτελούσε περίλαμπρη ιδέα, σήμερα ξεθωριασμένη και αποκρουστική απωθεί.

Η έκρηξη της τεχνολογίας, η ανάπτυξη της επικοινωνίας, οι υποδομές στη μεταφορά αλλά κυρίαρχα η ανάγκη του ατόμου να επανασυνδεθεί με τα ανθρώπινα χαρακτηριστικά που χάθηκαν στις απάνθρωπες πόλεις, οδηγεί αναπόφευκτα το γένος μας στο δρόμο της μεγάλης επιστροφής.

Οι μικρές σύγχρονες ανθρώπινες πόλεις θα αποτελέσουν τον πόλο έλξης. Εκεί είναι το μέλλον. Η τερατώδης μεγαλούπολη απορφάνεψε τον άνθρωπο από πολλά χαρακτηριστικά του γένους μας, που είναι η σχέση με το περιβάλλον, με τη φύση, το νερό, το δάσος, τη θάλασσα, τον ελεύθερο χώρο, το χρόνο, τη συναναστροφή, την αλληλεγγύη, την άμεση πολιτική λειτουργία, την πολιτιστική δημιουργία.

Πώς μεγαλώνει το παιδί στην Αθήνα; Πώς μπορεί να δημιουργήσει εκείνα τα ανεξίτηλα ανθρώπινα βιώματα που θα χαράξουν στη συνείδησή του την αγάπη, το σεβασμό, τη μνήμη, τη νοσταλγία, όλα αυτά που θα δώσουν το ηθικό υπόβαθρο στην εθνική του συνείδηση και στην ανθρώπινη διάσταση;

Οι άγριες πόλεις ξεριζώνουν βάναυσα ό,τι με κόπο, με υπομονή, μεθοδικότητα, φαντασία, αυταπάτες, υπερβάσεις δημιούργησε ο ανθρώπινος πολιτισμός.

Αγαπητές και αγαπητοί συνάδελφοι, έχω τη μεγάλη τιμή να εκπροσωπώ στο Εθνικό μας Κοινοβούλιο τους Κεφαλονίτες και τους Θακούς, που όπως όλοι καλά γνωρίζετε είναι

Σελίδα 6648 

κατεσπαρμένοι σε κάθε γωνιά του πλανήτη. Τα αναφέρω αυτά γιατί έχουν άμεση σχέση με το οραματικό πλαίσιο του συζητούμενου νομοσχεδίου. Ξέρετε, αυτοί οι άνθρωποι όπου και αν βρίσκονται καίγονται από το νόστο. Αυτό φυσικά συμβαίνει με όλες τις περιφέρειες της Ελλάδας. Μεγάλωσαν στην ανέχεια, στα εξαθλιωμένα χωριά μας. Τώρα μεγαλουργούν στις ξένες πατρίδες. Ο πλούτος απέδιωξε την ένδεια όχι όμως το χωριό, τη γειτονιά, την πόλη του καθενός.

Αντίθετα δυνάμωσε η σχέση του μετανάστη με την Πατρίδα. Αυτή η απύθμενη αγάπη είναι έκφραση της συμπυκνωμένης συνείδησης που προκύπτει από την άμεση σχέση του ανθρώπου με το περιβάλλον του, γιατί ο πλούτος και η φτώχεια είναι έννοιες σχετικές. Στον άνθρωπο παίζει απόλυτο ρόλο η σχέση με αυτό που βιώνει. Γι' αυτό η Αθήνα δεν μπορεί να αγαπηθεί πια. Η σχέση της με τον πολίτη είναι στρεβλή αν όχι διαστροφική.

Κατά την άποψή μου όμως θέτω ένα πρόβλημα: Αν είναι δυνατόν ακόμη και αν αυτό το νομοσχέδιο που σήμερα συζητούμε γίνει πράξη, η Αθήνα μπορεί να καταστεί ανθρώπινη πόλη; Κατά την άποψή μου όχι. 'Ενας δρόμος υπάρχει για τη σωτηρία της Αθήνας, το ζωντάνεμα της περιφέρειας. Αυτοί που διαβιούν στην Αθήνα δεν είναι πολίτες, είναι κάτοικοι. Απλώς κατοικούν, δεν πολιτεύονται με την κυριολεκτική αρχική έννοια του όρου. Και κατοικούν προσωρινά. Θέλουν, είναι έτοιμοι πια για τη μεγάλη επιστροφή. Αλλά εδώ το Κράτος μας είναι πίσω από τις περιστάσεις. Ολιγωρεί, δεν μπορεί να αξιοποιήσει αυτήν την προϊούσα διάθεση που αρχίζει να είναι πασιφανής και διάχυτη ιδιαιτέρως σ' όσους "Αθηναίους" υπάρχει ισχυρός δεσμός με την επαρχία τους.

ΠΡΟΕΔΡΕΥΩΝ (Νικόλαος Κατσαρός): Ο κ. Νάκος έχει το λόγο.

ΑΘΑΝΑΣΙΟΣ ΝΑΚΟΣ: Μία διευκρίνιση κύριε Πρόεδρε για ένα πίνακα που μοίρασε ο κύριος Υπουργός, εκτός χρόνου, όπως κάνουν στο μπάσκετ τα φάουλ που είναι εκτός χρόνου και σταματάει το timing. Εδώ υπήρξε μία διευκρίνιση χθες ότι έχουν γίνει πράξεις εφαρμογής σε εκατόν τριάντα χιλιάδες στρέμματα. Επικαλούμαι την μαρτυρία του τέως Γενικού Γραμματέα και συναδέλφου κ. Βούλγαρη. Ο Νομός Μαγνησίας έχει οκτώ πολεοδομικές μελέτες. 'Οπως γνωρίζουμε και οι δύο, κατετέθησαν οι τρεις. Η μία ανεκλήθη διότι αφορά είναι εκείνη την περίφημη απόφαση του Συμβουλίου Επικρατείας, προσφυγή Λάκη Χατζησταμούλη. 'Αρα, δύο μελέτες έχουν κατατεθεί στο Υποθηκοφυλακείο και στον πίνακα αναγράφονται επτά. 'Αρα, για ποια εκατόν τριάντα χιλιάδες στρέμματα μετά από δεκατέσσερα χρόνια; Ούτε εξακόσια στρέμματα δεν είναι κύριε Υπουργέ. Αν δε αναλογικά πάρω και εφαρμόσω το Νομό Μαγνησίας σ' όλη τη Χώρα, ούτε είκοσι χιλιάδες στρέμματα δεν έχουν πράξη εφαρμογής σήμερα.

'Ετσι δεν είναι, κύριε Βούλγαρη;

ΑΛΕΞΑΝΔΡΟΣ ΒΟΥΛΓΑΡΗΣ: 'Εχουν καθυστερήσει οι μελέτες του Βόλου.

ΑΘΑΝΑΣΙΟΣ ΝΑΚΟΣ: 'Αλλο αυτό. Ο πίνακας ...

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Νάκο, μην κάνετε προσωπικές αναφορές. Τι θέλετε τώρα; Να σας διακόψει ο κ. Βούλγαρης;

ΑΘΑΝΑΣΙΟΣ ΝΑΚΟΣ: Οι παρατηρήσεις που θέλω να κάνω είναι οι εξής: Πρώτον το νομοσχέδιο δε λαμβάνει υπόψη αυτό για το οποίο επικρατεί σάλος σε όλη την Ελλάδα, δηλαδή το σχέδιο "ΙΩΑΝΝΗΣ ΚΑΠΟΔΙΣΤΡΙΑΣ". Τα Συμβούλια περιοχής τα οποία αναγράφονται μέσα, -είναι λάθος να περάσουν στο νόμο. Να βάλετε "ή οι δήμοι που θα δημιουργηθούν". Μπορεί ο "ΙΩΑΝΝΗΣ ΚΑΠΟΔΙΣΤΡΙΑΣ" να λέει ότι βάση για τη συνένωση των δήμων είναι τα συμβούλια περιοχής αλλά οι αποφάσεις των ΤΕΔΚ, των επιτροπών, που με κριτήρια κομματικά δημιουργήσατε δε λαμβάνουν υπόψη τα συμβούλια περιοχής και αντί για δεκατρία συμβούλια περιοχής εμφανίζονται στο Νομό Μαγνησίας π.χ. είκοσι τέσσερις δήμοι και τρεις κοινότητες.

'Αρα, λοιπόν, ο νόμος εάν δεν προβλέψει άλλο εργαλείο θα είναι λάθος από την αρχή.

Η δεύτερη παρατήρησή μου είναι η εξής. Είναι γεγονός ότι η ζωή τρέχει πιο πολύ από τη γραφειοκρατία. Οι πόλεις αναπτύσσονται, όπως αναπτύσσονται, η χώρα μας κτίζεται και ασθμαίνουσα η νομοθεσία προσπαθεί να προλάβει καταστάσεις. 'Ετσι, λοιπόν, τα προβλεπόμενα από το παρόν σχέδιο νόμου γενικά πολεοδομικά σχέδια ρυθμιστικά, ΖΟΕ, χρήσεις γης κανονιστικές διατάξεις οργανισμών Τοπικής Αυτοδιοίκησης, προτάσεις για τροποποιήσεις σχεδίων πόλεως οι οποίες ακολουθούνται από τους οργανισμούς Τοπικής Αυτοδιοίκησης με καθορισμό πολεοδομικών κέντρων και χρήσεων γης στο αστικό και περιαστικό περιβάλλον των πόλεων, προεδρικά διατάγματα και όροι δόμησης όπως π.χ. το προεδρικό διάταγμα Πηλίου, συνιστούν ένα απερίγραπτο μωσαϊκό μία πολυνομία, με αντιφατικές διατάξεις σε επίπεδο νομού πλέον και όχι σε επίπεδο πολεοδομικής νομοθεσίας.

Γι αυτό, λοιπόν, κύριε Υπουργέ, πριν προχωρήσετε έχω μία συγκεκριμένη πρόταση για τις πόλεις για τις οποίες προβλέπεται η σύσταση οργανισμού. Μεταξύ αυτών είναι και η πόλη μου ο Βόλος. Προτείνω την άμεση σύσταση της εκτελεστικής επιτροπής που θα μετατραπεί σε οργανισμό της πόλεως που προβλέπεται από το σχέδιο νόμου και την κωδικοποίηση άμεσα των ισχυόντων κανόνων, θεσμών και οποιονδήποτε διατάξεων που υπάρχουν ανά νομό για τη συγκεκριμένη περιοχή, διότι η θεσμοθέτηση ή δημιουργία του οργανισμού και της εκτελεστικής επιτροπής που προβλέπεται, εκ των υστέρων θα ήταν άνευ λόγου και αιτίας. Αυτές οι εκτελεστικές επιτροπές των οργανισμών εφόσον είστε διατεθειμένοι να προχωρήσετε πρέπει να γίνουν άμεσα και να συγκεντρώσουν τις υπάρχουσες διατάξεις σε κάθε νομό ούτως ώστε να μπει κάποια τάξη. Σας ανέφερα όλο το νομοθετικό πλέγμα που υπάρχει σε κάθε νομό και το οποίο αποτελείται από αλληλοσυγκρουόμενες αποφάσεις από πολυνομία και γενικότερα από ένα κομφούζιο το οποίο δεν επιτρέπει κανένα σχεδιασμό.

Δεύτερον, είπατε ότι πρόκειται για επιχείρηση χωροταξικής ανασυγκρότησης κατά το πρότυπο της επιχείρησης πολεοδομικής ανασυγκρότησης. Μετά τις διορθώσεις που έγιναν οι εγκρίσεις γίνονται από το γενικό γραμματέα περιφέρειας. Αυτή είναι μια άποψη με την οποία συμφωνώ απόλυτα. Και εδώ η πρότασή μου είναι και οι πολεοδομικές μελέτες να εγκρίνονται από το γενικό γραμματέα περιφέρειας. Εδώ θα εκφράσω την αντίρρηση που είχα εκφράσει και κατά τη συζήτηση του νομοσχεδίου που εθέσπισε το δεύτερο βαθμό Τοπικής Αυτοδιοίκησης, ότι η συναλλαγή οι πιέσεις και το πολιτικό κόστος ακόμα και σε αυτές τις πολεοδομικές μελέτες δε θα αφήσουν τους αρμόδιους νομάρχες να κάνουν σωστά τη δουλειά τους.

Συμφωνώ, λοιπόν, και χαίρομαι που αλλάξατε...

ΠΡΟΕΔΡΕΥΩΝ (Νικόλαος Κατσαρός): Τελειώνετε, κύριε Νάκο.

ΑΘΑΝΑΣΙΟΣ ΝΑΚΟΣ: Κύριε Πρόεδρε, μπορώ να χρησιμοποιήσω τη δευτερολογία μου;

ΠΡΟΕΔΡΕΥΩΝ (Νικόλαος Κατσαρός): 'Οχι,όταν έρθει η σειρά σας.

Παρακαλώ τελειώστε.

ΑΘΑΝΑΣΙΟΣ ΝΑΚΟΣ: Πιστεύω, λοιπόν, ότι ο ν.1515/85 και ο ν.1337 από τις διατάξεις των οποίων ρυθμίζονται οι προδιαγραφές ή δίνονται οι κατευθύνσεις για τη σύνταξη των Γενικών Πολεοδομικών Σχεδίων, των ΣΧΟΟΑΠ, των ΖΟΕ κ.λπ. δεν είναι επαρκείς. Θα σας πω για ποιο λόγο. Εάν δεχθούμε και την Οδηγία και τον προβληματισμό που υπάρχει στην Ευρωπαϊκή 'Ενωση ότι η οικονομία της υπαίθρου αντιμετωπίζεται πλέον ως σύνολο και την ανάπτυξη των περιφερειών, που είναι επίκαιρο θέμα, πρέπει να τη βλέπει κανείς σε συνδυασμό με τη γεωργική παραγωγή, με τη γενικότερη ανάπτυξη, την αποκαλούμενη οικονομία της υπαίθρου, τα Γενικά Πολεοδομικά Σχέδια και τα ΣΧΟΟΑΠ θα έπρεπε να έχουν και την αναπτυξιακή διάσταση...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Την έχουν.

ΑΘΑΝΑΣΙΟΣ ΝΑΚΟΣ: Δεν την έχουν. Δεν προβλέπεται πουθενά.

ΠΡΟΕΔΡΕΥΩΝ (Νικόλαος Κατσαρός): Κύριε Νάκο, τελειώσατε.

Σελίδα 6649 

ΑΘΑΝΑΣΙΟΣ ΝΑΚΟΣ: Κύριε Πρόεδρε, δε μας ρώτησε κανείς πώς θέλουμε να συζητήσουμε.

ΠΡΟΕΔΡΕΥΩΝ (Νικόλαος Κατσαρός): Κύριε Νάκο, εγώ έχω μία απόφαση, την οποία εκτελώ.

ΑΘΑΝΑΣΙΟΣ ΝΑΚΟΣ: Και εγώ αδυνατώ 25 άρθρα να τα συζητήσω σε τρία λεπτά.

ΠΡΟΕΔΡΕΥΩΝ (Νικόλαος Κατσαρός): Ο κ.Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, ο συνάδελφος από την Κεφαλονιά έθιξε ένα βαθύτατα ανθρώπινο πρόβλημα και με ερέθισε να θυμηθώ την "πόλη" του Καβάφη. Η πόλις, λοιπόν, θα μας ακολουθεί, κύριε Υπουργέ, στους δρόμους της θα γυρνάμε και στις γειτονιές της, θα γερνάμε και πάντα εκεί θα φθάνωμε. Να τολμήσουμε, λοιπόν, όλοι μαζί και να δημιουργήσουμε τις ανθρώπινες πόλεις, όπως φιλοδοξεί από το 1 μέχρι και το 7 άρθρο του πρώτου κεφαλαίου του συζητούμενου νομοσχεδίου και εξηγούμαι: Πρώτον, στο άρθρο 1 καθορίζονται οι έννοιες, καθορίζονται οι αρχές, καθορίζονται τα επίπεδα ευθύνης και ευρύτητας στην όλη οικιστική, βιώσιμη ανάπτυξη, καθορίζονται οι αποφάσεις του Υπουργού ΠΕΧΩΔΕ για τα διάφορα ρυθμιζόμενα θέματα, όπως τη χρηματοδότηση και άλλα.

Στα υπόλοιπα άρθρα, όπως 2, 3, 4 κ.λπ. έχουμε διαδοχικά αναγραφόμενα τα επίπεδα της όλης πολεοδομικής προσπάθειας. Το επίπεδο του ρυθμιστικού σχεδίου καθορίζεται με σαφήνεια στο άρθρο 2. Στο άρθρο 3 καθορίζονται οι οργανισμοί και προβλέπεται η ίδρυση ενός Νομικού Προσώπου Δημοσίου Δικαίου που θα εδρεύει στον αντίστοιχο νομό και θα έχει την ευθύνη του ελέγχου της εφαρμογής της προώθησης του ρυθμιστικού σχεδίου και της λύσεως των προβλημάτων.

'Ηταν επιτυχής η διεύρυνση που κάνατε, από πέντε μέλη σε επτά, για να υπάρχει μια ευρύτερη αντιπροσώπευση και να αμβλύνονται και οι επιφυλάξεις που εξεφράσθησαν για το εξαρτημένο κ.λπ.

Στο άρθρο 4 καθορίζονται οι λεπτομέρειες για το γενικό πολεοδομικό σχέδιο. Θέλω να επισημάνω κι εγώ ότι η πρόβλεψη να μην μπορεί να τροποποιηθεί, να μετασχηματισθεί, προ παρέλευσης πενταετίας, εκτός από ειδικές περιπτώσεις, νομίζω ότι σταθεροποιεί μια προοπτική και αποτελεί την καλύτερη εγγύηση εξέλιξης του πολεοδομικού σχεδιασμού με τις σύγχρονες αντιλήψεις της επιστήμης και στην ένταξη των αναγκών της αναπτυξιακής πολιτικής στην περιοχή.

Η αποκέντρωση που γίνεται -συμφωνώ απολύτως, κύριε Νάκο, με την άποψή σας- νομίζω ότι δεν εντάσσει μόνο τη γενική προσπάθεια στο βασικό πνεύμα της διοικητικής αποκέντρωσης, αλλά υπηρετεί και γόνιμα την ανάγκη της λύσεως των τοπικών προβλημάτων, ένα από τα οποία, η πολεοδόμηση, αποτελεί σπουδαίο παράγοντα ζωής και επιπλέον δικαιώνει αντιθέτως και τη συνταγματική επιταγή να μην παρακωλύεται η πρωτοβουλία και η τοπική δράση των οργάνων κάτω από την εποπτεία του Κράτους, όπως καθορίζεται στα άρθρα 101 και 102 του Συντάγματος. Θα μου επιτρέψει ο αγαπητός κ. Παυλόπουλος να έχω κι εγώ μια διαφορετική άποψη ότι η εποπτεία του Κράτους δεν πρέπει να παρακωλύει τη δράση και την πρωτοβουλία.

Στο άρθρο 7 καθορίζονται οι πολεοδομικές μελέτες. Πράγματι, πολλά ακούγονται, κύριε Υπουργέ, για τις πολεοδομικές μελέτες. 'Ολο μελέτες υπάρχουν, αλλά αυτές οι μελέτες δεν εφαρμόζονται. Για να κάνουμε, λοιπόν, πολεοδόμηση -λέει το άρθρο 7- και για να κάνουμε ανάπλαση, απαιτείται πολεοδομική μελέτη. Είναι βασικός όρος, για να εντάσσεται η συνολική προσπάθεια μέσα σε κανόνες και αρχές, που θέλει να υπηρετήσει το νομοσχέδιο.

Ψηφίζω και τα επτά άρθρα του νομοσχεδίου.

ΠΡΟΕΔΡΕΥΩΝ (Νικόλαος Κατσαρός): Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Ευχαριστώ πολύ, κύριε Πρόεδρε.

'Εχω την αίσθηση -ευτυχώς με εξαίρεση τον κύριο Υπουργό- ότι τελούμε εν συγχύσει εδώ πολλοί περί τη σύλληψη, τη σύνταξη και τη διατύπωση του νομοσχεδίου. Προς τιμήν του ο κύριος Υπουργός δεν τελεί σε σύγχυση και ξέρει πολύ καλά τι κάνει και οφείλω για άλλη μια φορά να πω, ότι κάνει το μέγιστο δυνατό, που μπορούσε να αποδώσει το δυναμικό του Υπουργείου του.

'Εχουμε το Σύνταγμα, το οποίο λέει ξεκάθαρα στο άρθρο 24: "Η χωροταξική αναδιάρθρωση της Χώρας, η διαμόρφωση, η ανάπτυξη, η πολεοδόμηση και η επέκταση των πόλεων και των οικιστικών γενικά περιοχών υπάγεται στη ρυθμιστική αρμοδιότητα και τον έλεγχο του κράτους". Τέλειωσε.

Στη συνέχεια βεβαίως είναι αυτό που λέει ο κ. Παυλόπουλος, το άρθρο 101 παράγραφος 2, που μας λέει ότι η "διοικητική διαίρεση της Χώρας διαμορφώνεται με βάση τις γεωοικονομικές, κοινωνικές και συγκοινωνιακές συνθήκες" -αυτό δεν έχει γίνει με τις περιφέρειες ως τώρα- και δεύτερον, "τα περιφερειακά κρατικά όργανα έχουν γενική αποφασιστική αρμοδιότητα για τις υποθέσεις της περιφέρειάς τους, οι κεντρικές υπηρεσίες εκτός από ειδικές αρμοδιότητες, έχουν τη γενική κατεύθυνση, το συντονισμό και τον έλεγχο των περιφερειακών οργάνων, όπως ο νόμος ορίζει".

Συνεπώς έχω την άποψη, ότι και αν ακόμη ο περιφερειάρχης, κύριε Παυλόπουλε, όπως γνωρίζουμε εμείς, είναι μόνο περιφερειακό όργανο, βλέπουμε ότι -προσωπικά πιστεύω ότι είναι κρατικό όργανο ασχολούμενο με την Περιφέρεια-καλύπτεται από το δεύτερο εδάφιο της παραγράφου 3 του άρθρου 101 του Συντάγματος. Διότι, επαναλαμβάνω, το Κράτος έχει τη γενική κατεύθυνση, το συντονισμό και τον έλεγχο των περιφερειακών οργάνων.

Τι κάνει τώρα το νομοσχέδιο αυτό και τι κάνει ο Υπουργός, που είναι απόλυτα, πιστεύω, μέσα στο πνεύμα του Συντάγματος. Τώρα, αν υπάρχουν κάποιες παραλείψεις -διατυπώσεις, αυτές θα οφείλονται στο Προεδρείο, το οποίο συντέμνει και συνθλίβει το χρόνο και δεν αφήνει, δε μας επιτρέπει να μελετήσουμε όσο χρειάζεται τα πράγματα και να κάνουμε εκείνες τις παρατηρήσεις που πρέπει.

Κατ' αρχήν ο γενικός πολεοδομικός σχεδιασμός κρατιέται από τον Υπουργό ανήκει στο Κράτος. Τα γενικά πολεοδομικά σχέδια τα ΣΧΟΟΑΠ, εγκρίνονται για μεν τις μεγάλες πόλεις από τον Υπουργό, για δε τις μικρότερες από τον περιφερειάρχη υπό την έννοια ότι ο περιφερειάρχης είναι ή κρατικό όργανο εκπρόσωπος του Κράτους ή το όργανο που χρησιμοποιεί η Κυβέρνηση σύμφωνα με το άρθρο 103, για τη γενική κατεύθυνση, το συντονισμό και τον έλεγχο των περιφερειακών οργάνων. Είτε έτσι χρησιμοποιείται ο περιφερειάρχης είτε αλλιώς, νομίζω ότι καλυπτόμεθα συνταγματικώς.

Συνεπώς αυτή είναι η βασική θέση του νομοσχεδίου και είναι πάρα πολύ καλή.

'Εχει προσόντα: Στο άρθρο 1 επιτέλους -το είπα και χθες, το επαναλαμβάνω και σήμερα- βλέπω μια διάταξη, η οποία σέβεται τις παραγωγικές δυνατότητες της χώρας και αφού λαμβάνεται ιδιαίτερη μέριμνα για τη γη υψηλής παραγωγικότητας.

'Εγινε μεγάλη συζήτηση από το Κ.Κ.Ε., λέγοντας ότι η Ελλάδα γίνεται οικόπεδα και ο Εκπρόσωπος του Συνασπισμού μας μίλησε ότι λείπει ο χωροταξικός σχεδιασμός, ο χωροταξικός σχεδιασμός είναι οι επικοινωνικές ανάγκες για τη κάλυψη των δραστηριοτήτων μας, της ζωής, της παραγωγής, της κίνησης, της επαφής, της οιασδήποτε μορφής συνεργασίας μεταξύ των πολιτών. Αυτές είναι οι πόλεις, αυτή είναι η ιστορία. Ο χωροταξικός σχεδιασμός καθορίζεται συνεπώς από εκείνους τους άξονες, εκείνους τους δρόμους -με τη γενική έννοια- επικοινωνίας όλων αυτών των δραστηριοτήτων. Γι' αυτό χθες τόνισα ιδιαίτερα, κύριε Πρόεδρε και κύριε Υπουργέ , το φόβο μήπως τελικά επαληθευθεί η άποψη, ότι πάμε από τη πόλη στην οικουμενούπολη, αν επιμείνετε στον άξονα μόνο του ΠΑΘΕ να πάει προς τα πάνω το τμήμα του από Λαμία στους Αγίους Θεοδώρους πρέπει να διακοπεί.

Βέβαια, αν περάσουν δεκαπέντε χρόνια και λειτουργεί μόνο ο ΠΑΘΕ, όπως έχει δυστυχώς συμφωνηθεί και με δικούς μας Υπουργούς, με ένα έγγραφο αποικιακού τύπου, με ένα έγγραφο διομολόγησης, με ένα έγγραφο ντροπής Υπουργών του ΠΑ.ΣΟ.Κ. προς την Ευρωπαϊκή 'Ενωση, με ένα έγγραφο 

Σελίδα 6650 

που ομολογούμε ότι είμαστε αποικία και αναπτυχθεί η Ελλάδα στον άξονα αυτόν από εδώ μέχρι τα σύνορα, μην περιμένετε να αναπτυχθεί η περιοχή της Κεντρικής Ελλαδας, είτε αυτό λέγεται Καρπενήσι είτε λέγεται Καρδίτσα είτε λέγεται Λάρισα είτε λέγεται Τρίκαλα ή τα άλλα Βορειοκεντρικά μέρη.

Γι' αυτό, λοιπόν, κύριε Υπουργέ, επειδή έχετε αντιληφθεί το βάθος του νομοσχεδίου αυτού, έχετε διπλή ευθύνη. Πρέπει το ταχύτερο δυνατό να διαμορφώσετε αυτούς τους άξονες επικοινωνίας, που δε θα επιτρέψουν να γίνει η Ελλάδα όπως τη βλέπουμε από την πόλη στην οικουμενούπολη. Κάθε μέρα που περνάει, κύριε Πρόεδρε, βλέπετε η Αθήνα να ενώνεται συνεχώς μέχρι και τους Ευζώνους. Τι θα γίνει, λοιπόν, ο άξονας από 'Αμφισσα μέχρι Λαμία; Σήμερα είναι βουνά. Τι θα γίνει ο άξονας από Λαμία, Φάρσαλα, Λάρισα, Καρδίτσα, Τρίκαλα, 'Αρτα κ.λπ.;

Γι' αυτό σας είπα χθες, το ταχύτερο διακόψτε αυτόν τον ΠΑΘΕ από τους Αγίους Θεοδώρους μέχρι τη Λαμία, κρατήστε τα λεφτά και αρχίστε το καινούριο και δώστε τη σφραγίδα και της νέας κοινοβουλευτικής περιόδου στην υλική υποδομή της χώρας και τη σφραγίδα της κυβέρνησης και τη δική σας σφραγίδα ως Υ.ΠΕ.ΧΩ.Δ.Ε..

Και χαίρομαι που συγκατανεύει και ο γενικός γραμματέας, ο οποίος στη συνέχεια θα υπογράψει πιστεύω την εγκύκλιο που θα ερμηνεύει το νόμο αυτόν και θα δίνει τις κατευθυντήριες οδηγίες.

Πιο κάτω -και αν μου επιτρέπετε, κύριε Προεδρε, μια μικρή παράταση- ήθελα να κάνω δυο επισημάνσεις. Δίνετε κάποιες εξουσίες στη Νομαρχιακή Αυτοδιοίκηση. Φοβούμαι αυτήν την εξουσιοδότηση που δίνετε, γιατί η Νομαρχιακή Αυτοδιοίκηση, το είπα και χθες δεν είναι προϊστάμενος του Α' βαθμού Αυτοδιοίκησης, όπως είναι διατυπωμένα σεις δίνετε εξουσίες προϊσταμένου.

Δεύτερον, θέλω να σας επισημάνω ιδιαίτερα, να τονίσω και να εξάρω την παρ.7 του πρώτου άρθρου, που καθορίζονται τα στάνταρς. Εκεί πρέπει να προσέξετε ιδιαίτερα την πολεοδομική μελέτη. Η πολεοδομική μελέτη κύριε Υπουργέ, πρέπει να είναι αυθύπαρκτη, να στηρίζεται στις συγκεκριμένες εξαρτήσεις από τριγωνομετρικά σημεία της χώρας -και με εννοεί ο γενικός γραμματέας- έτσι ώστε ο οιοσδήποτε μηχανικός να μπορεί να χαράξει τις ρυμοτομικές γραμμές άσχετα από την πράξη εφαρμογής.

Στην πράξη εφαρμογής να πέσει το βάρος της αναδιανομής των γαιών, των ιδιοκτησιών της παροχής γης και της ανταλλαγής ενδεχομένως εκτάσεων κ.λπ. 'Ομως, θα πρέπει -και το τονίζω κατηγορηματικά- η πολεοδομική μελέτη από τα αρχέτυπα, που θα εγκρίνεται, να είναι αυθύπαρκτη.

Σε ό,τι αφορά την έγκριση των σχεδίων αυτών από τον περιφερειάρχη, μένει εκκρεμότητα. Και αυτή η εκκρεμότητα μένει, γιατί το Προεδρείο στίβει τις συνεδριάσεις και δε μας αφήνει να αναπτύξουμε όλο το σκεπτικό, να δώσουμε και τη σκέψη μας στο Συμβούλιο της Επικρατείας και να μην έχουμε αυτά που παρουσιάζονται. Δε θα καταγραφείτε μόνο ως Προεδρείο παράβασης Κανονισμών και Συντάγματος, αλλά και ως Προεδρείο του οποίου οι νόμοι πέφτουν στο Συμβούλιο της Επικρατείας.

ΠΡΟΕΔΡΕΥΩΝ(Νικόλαος Κατσαρός): Αυτήν τη στιγμή, έχετε δίκιο, παραβιάζεται ο Κανονισμός, γιατί σας επιτρέπεται και συνεχίζετε και μιλάτε.

ΒΑΣΙΛΗΣ ΚΕΔΙΚΟΓΛΟΥ: Εν πάση περιπτώσει, τελειώνω τώρα, κύριε Πρόεδρε.

Προσέξτε, κύριε Υπουργέ, τι θέλω να σας τονίσω. Στο άρθρο 7 παρ. 4 λέτε ότι "η εφαρμογή της πολεοδομικής μελέτης γίνεται με την εκπόνηση πράξης εφαρμογής. Η εκπόνηση αυτή μπορεί να γίνεται ταυτόχρονα". 'Οχι "μπορεί", "υποχρεωτικά ταυτόχρονα" και για λόγους οικονομίας -και χαίρομαι που συγκατανεύουν οι σύμβουλοί σας- και για λόγους ευθύνης και για λόγους ταχύτητας. Αυτό το ξέρουμε άλλωστε -ο κ. Πανταζής είναι πίσω σας- από το γεγονός ότι δεν είχαμε διαχωρίσει τις πολεοδομικές πράξεις από τις πράξεις εφαρμογής και με άλλα γραφεία μάλιστα και ήταν μια από τις αιτίες που καθυστέρησε η απόδοση της ΕΠΑ του 1983 και χαίρομαι που βλέπω να σχολιάζουν θετικά οι σύμβουλοί σας συγκατανεύοντας.

ΠΡΟΕΔΡΕΥΩΝ(Νικόλαος Κατσαρός): Τελειώσατε, κύριε συνάδελφε.

Κύριε Σιούφα, έχετε το λόγο.

ΒΑΣΙΛΗΣ ΚΕΔΙΚΟΓΛΟΥ: Δεν τελείωσα, κύριε Πρόεδρε.

Η έγκριση και η αναθεώρηση του ΣΧΟΟΑΠ γίνεται με απόφαση του γενικού γραμματέα. Εδώ μας είπε κάποιος, ότι η Ελλάδα γίνεται οικόπεδα. Αντίθετα, αναλαμβάνει το Υπουργείο, το κεντρικό Υπουργείο, γενικά με αυτήν τη διάταξη, ευθύνη. 'Εχει επίσης ιδιαίτερη σημασία, το γεγονός ότι δίνει τη δυνατότητα στη νομαρχιακή αυτοδιοίκηση, να κάνει ένα Νομικό Πρόσωπο για την προώθηση των γενικών σχεδίων.

Γενικότερα τα άρθρα 1 μέχρι και 7 ...

ΠΡΟΕΔΡΕΥΩΝ(Νικόλαος Κατσαρός): Τελειώνετε παρακαλώ. 

ΒΑΣΙΛΗΣ ΚΕΔΙΚΟΓΛΟΥ: Τελειώνω, κύριε Πρόεδρε, μη βιάζεστε!

ΠΡΟΕΔΡΕΥΩΝ(Νικόλαος Κατσαρός): Γιατί θυμώνετε, κύριε συνάδελφε;

ΒΑΣΙΛΗΣ ΚΕΔΙΚΟΓΛΟΥ: Αν είστε αγράμματος και δεν εννοείτε, τι φταίω εγώ;

ΠΡΟΕΔΡΕΥΩΝ(Νικόλαος Κατσαρός): Φθάσατε στα εννιά λεπτά.

ΒΑΣΙΛΗΣ ΚΕΔΙΚΟΓΛΟΥ: Αποστολή του Προέδρου δεν είναι να κρατά το κουδούνι μονάχα αλλά να παρακολουθεί και τη συζήτηση.

ΠΡΟΕΔΡΕΥΩΝ(Νικόλαος Κατσαρός): Φθάσατε στα εννιά λεπτά και παραπονείστε; 

ΒΑΣΙΛΗΣ ΚΕΔΙΚΟΓΛΟΥ: Αποστολή του Προέδρου είναι να παρακολουθεί τη συζήτηση και όχι να κρατά το κουδούνι. 

ΠΡΟΕΔΡΕΥΩΝ(Νικόλαος Κατσαρός): Κύριε Σιούφα έχετε το λόγο.

ΒΑΣΙΛΗΣ ΚΕΔΙΚΟΓΛΟΥ: Γενικότερα τα άρθρα 1 έως 7 είναι σωστά και θέτουν τις βάσεις, όπως πρέπει για έναν καινούργιο οικιστικό νόμο και θα σας ζητούσα, κύριε Υπουργέ, επειδή βλέπω ότι πηγαίνει καλά ο νόμος, να μην ενσωματώσετε καμιά τροπολογία στο νομοσχέδιο αυτό. Ευχαριστώ.

ΠΡΟΕΔΡΕΥΩΝ(Νικόλαος Κατσαρός): Ο κ. Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριοι συναδελφοι, θα επαναλάβω αυτό που είπα και στη χθεσινοβραδινή μου τοποθέτηση. Συζητούμε κάτω από καυδιανά δίκρανα ρύθμισης του χρόνου συζήτησης αυτού του τόσου σοβαρού θεσμικού νομοσχεδίου. Και αυτό είναι σε βάρος της ποιότητας του κοινοβουλευτικού έργου, των δυνατοτήτων των συναδέλφων Βουλευτών να τοποθετηθούν σ' αυτό το σημαντικό θέμα, αλλά προπάντων είναι σε βάρος της ίδιας της Κυβέρνησης, η οποία δεν έχει την άνεση του χρόνου να ενημερώσει την Εθνική Αντιπροσωπεία και τον ελληνικό λαό για το σχεδιασμό τον οποίο επιχειρεί. Βεβαίως για το τελευταίο θα πρέπει να αιτιάται τον εαυτό της η Κυβέρνηση, μια και έχει ρυθμιστεί έτσι το θέμα.

Κυρίες και κύριοι συνάδελφοι, είναι ήδη στη δεύτερη τετραετία η Κυβέρνηση του ΠΑ.ΣΟ.Κ. της δευτέρας περιόδου διακυβέρνησης της χώρας τα τελευταία δεκαεπτά χρόνια και συζητούμε σοβαρά ζητήματα, τα οποία αναφέρονται στη χωροταξία και την πολεοδόμηση, όταν η Κυβέρνηση αυτή δεν έχει φέρει το γενικό χωροταξικό και πολεοδομικό σχεδιασμό της πατρίδος μας.

Πρώτο βασικό θέμα είναι ότι επιχειρείτε αυτήν την παρέμβαση με έλλειψη του γενικού χωροταξικού και πολεοδομικού σχεδιασμού της πατρίδος μας.

Τι σημαίνει για μας, κυρίες και κύριοι συνάδελφοι, αυτή η ανακολουθία με τις ρυθμίσεις αυτού του νομοθετήματος που έρχονται και με τη μεταφορά αρμοδιοτήτων στους Οργανισμούς που γίνονται και στον περιφερειάρχη γι' αυτά τα μεγάλα ζητήματα: Εκτιμούμε -μακάρι να το διαψεύσει και ο Υπουργός και η πρακτική- ότι εδώ στήνεται ένας ισχυρός κομματικός και κυβερνητικός βραχίονας σε ολόκληρη την Ελλάδα, που θα καλύπτει ασφυκτικά μεγάλες και σημαντικές δραστηριότητες κάτω από κομματικό έλεγχο.

Σελίδα 6651 

Και θέλω να είμαι σαφής. 'Εχει αξιολογηθεί η σημασία των Οργανισμών Αθήνας και Θεσσαλονίκης και επιχειρείται επέκταση σε άλλες επτά πόλεις αυτών των Οργανισμών; 'Εχετε δει τη χρησιμότητα της παρέμβασής τους και αξιολογώντας αυτήν την παρέμβαση το επεκτείνετε; Εμείς εκτιμούμε ότι αυτοί οι Οργανισμοί δεν επετέλεσαν την αποστολή τους και αντί να δημιουργούνται νέοι, θα έπρεπε να είχατε ξεκινήσει από την κατάργηση αυτών των δύο Οργανισμών. Κάνετε το αντίθετο.

Επίσης, μεταφέρετε αρμοδιότητες στον περιφερειάρχη και στο νομό μάλιστα σε επίπεδο συμβουλίου περιοχής, όταν άλλο τμήμα της Κυβέρνησης, από τον Οκτώβριο και μετά, θα έχει άλλη ρύθμιση του χώρου της πρωτοβάθμιας αυτοδιοίκησης, με συνέπεια αυτές οι ρυθμίσεις εδώ να μην είναι σε αντιστοιχία με εκείνο το οποίο πρόκειται να έλθει από τις συνενώσεις των δήμων και κοινοτήτων.

Το ερώτημα που μπαίνει είναι: Καθυστερήσατε που καθυστερήσατε τρία χρόνια, τι θα πείραζε να περιμένετε άλλους τρεις μήνες, για να έχετε και αυτήν τη ρύθμιση, ώστε τουλάχιστον να είναι ενιαία η πολιτική της Κυβέρνησης, η πρακτική της και η λειτουργία της.

Το τρίτο σημαντικό που επιχειρείται με αυτό το νομοσχέδιο, κυρίες και κύριοι συνάδελφοι: Για να παρακαμφθεί το Συμβούλιο της Επικρατείας και τα προεδρικά διατάγματα, επιλέγουμε τώρα την ευκολότερη λύση των αποφάσεων σε επίπεδο Περιφέρειας, ώστε να αποφύγουμε τις εμπλοκές που δημιουργούσε το Συμβούλιο της Επικρατείας, τη σύνθεση σε επίπεδα εξέτασης των προεδρικών διαταγμάτων, είτε -και το σημαντικότερο- της ακύρωσης διατάξεων νόμων, που η Κυβέρνηση έχει ψηφίσει.

Θα ήθελα να ρωτήσω τον κύριο Υπουργό: Οι δύο βασικές νομοθετικές παρεμβάσεις του από το 1993 και μετά, με το ν. 2242/95 και τον 2300/95 έπεσαν στο Συμβούλιο της Επικρατείας. Και αυτό, βεβαίως, θα μπορούσε να έχει συμβεί σε οποιαδήποτε κυβέρνηση. Αλλά για τα θέματα για τα οποία έπεσαν, είτε για την περίπτωση της δεύτερης κατοικίας είτε για το θέμα της μεταφοράς του συντελεστού δόμησης προκάλεσε, όχι μόνο αναστάτωση σε μεγάλα τμήματα πολιτών, αλλά προφανώς θα έχει φέρει σε αδιέξοδο και οικονομική καταστροφή πολίτες που εμπιστεύτηκαν τις ρυθμίσεις που έγιναν στην Εθνική Αντιπροσωπεία και οι οποίοι τώρα βρίσκονται στο έλεος του Θεού, εν αναμονή των ρυθμίσεων για να διορθωθούν τα αδιόρθωτα.

Και να πείτε ότι δεν είχαμε προειδοποιήσει την Κυβέρνηση για το τι πρόκειται να γίνει ή δεν της επισημάναμε αυτές τις αδυναμίες; Το είχαμε κάνει, κυρίες και κύριοι συνάδελφοι, αλλά δεν ακουστήκαμε, όπως και ο απών λόγω ασθενείας -θέλω με την ευκαιρία αυτή να του ευχηθώ περαστικά-συνάδελφος κ. Κατσιγιάννης, ο οποίος όταν βγήκε και σας είπε ότι η εκπόνηση της πράξης εφαρμογής μπορεί να γίνεται ταυτόχρονα με την πολεοδομική μελέτη, είχατε πέσει τότε, εσείς του ΠΑΣΟΚ και κοντέψατε να τον ανασκολοπίσετε τον άνθρωπο, κοντέψατε να τον φάτε.

Εκείνα, λοιπόν, τα οποία υπεστήριζε η Νέα Δημοκρατία και ο Χρήστος Κατσιγιάννης έρχεσθε σήμερα με το άρθρο 7, παράγραφος 4 και δεν κάνετε τίποτε άλλο, παρά να τα αποδέχεσθε. Αυτό ως ένα δείγμα ακόμα συνέπειας της κυβερνητικής πρακτικής.

Θέλω, όμως, κυρίες και κύριοι συνάδελφοι, να επισημάνω και τρία άλλα ζητήματα, τα οποία θεωρώ ιδιαίτερα σημαντικά.

Πρώτον, καθυστερήσατε τρία χρόνια για να φέρετε αυτό το νομοθέτημα. 'Ηδη οι συνάδελφοί μου χθες το βράδυ σας το είπαν. 'Εχει έρθει με οικονομικά στοιχεία ουσιαστικά του 1994 και αναφέρεται ένα ποσό που θα χρειαστεί για όλη σας αυτήν την παρέμβαση στο ύψος των δεκατριών δισεκατομμυρίων.

Μα, αν επιχειρείτε να αναμορφώσετε την Πατρίδα μας, χωροταξικά, πολεοδομικά, οικιστικά και ταυτόχρονα να δώσετε αναπτυξιακές κατευθύνσεις, πείτε μου, τι μπορεί να κάνετε με δεκατρία δισεκατομμύρια; Είναι τόσο ασήμαντο το ποσό μπροστά στο σκοπό, τον οποίο -τουλάχιστον από τη γενική σας κατεύθυνση- αναφέρατε, που δεν πρόκειται να κάνει απολύτως τίποτα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Αυτό αφορά μελέτες, κύριε Σιούφα. Τα δεκατρία δισεκατομμύρια δεν αφορούν υποδομές, δεν αφορούν έργα.

ΔΗΜΗΤΡΙΟΣ ΣΙΟΥΦΑΣ: Στις μελέτες αναφέρομαι, κύριε Υπουργέ. Αν λάβετε υπόψη σας ολόκληρη τη χώρα, τι πρόκειται να καλύψουν αυτές οι μελέτες;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Αν δείτε πόσα έχουν ξοδευτεί άλλες εποχές, είναι υπεραρκετά.

ΠΡΟΕΔΡΕΥΩΝ (Νικόλαος Κατσαρός): Παρακαλώ. Κύριε Υπουργέ, μη διακόπτετε. Σας παρακαλώ πολύ.

ΔΗΜΗΤΡΙΟΣ ΣΙΟΥΦΑΣ: Μακάρι να είναι έτσι...

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Για τις προτεραιότητες των σχεδίων είναι υπεραρκετά.

ΔΗΜΗΤΡΙΟΣ ΣΙΟΥΦΑΣ:...και ξέρετε ότι το εύχομαι να είναι έτσι.

Θέλω επίσης, κυρίες και κύριοι συνάδελφοι, να κάνω και μία ακόμα επισήμανση. Είναι η δεύτερη από αυτές, τις οποίες σας έλεγα πριν από λίγο. Δηλαδή, την παρέμβαση εκείνη, η οποία τουλάχιστον εμάς μας δίνει την αίσθηση, ότι στις προθέσεις της Κυβέρνησης είναι να ρυθμίσει όλη την αυθαίρετη δόμηση, η οποία έχει γίνει και με πολύ ευφυή και έξυπνο τρόπο.

Και ερωτώ: Από εδώ και πέρα θα σταματήσει να υπάρχει η αυθαίρετη δόμηση ή θα έχουμε τα εντυπωσιακά των τηλεοράσεων, να γκρεμίζουμε ορισμένα φτωχόσπιτα την ίδια ώρα που σε ολόκληρη την Ελλάδα ξανακτίζονται παράνομα κτίσματα;

Δύο τινά θα πρέπει να συμβαίνουν. 'Η επενδύουμε πολιτικά δίκην των reality shows ό,τι κάτι κάνει η Κυβέρνηση και από την άλλη μεριά η αυθαιρεσία, η παρανομία, να βρίσκεται στη μεγαλύτερη δυνατή έξαρση. 

Και εδώ δε βλέπουμε να γίνεται τίποτα. Ναι μεν κατασταλτικά κάναμε αυτό, διότι έχει μεγάλες μονάδες δημοσιότητας και επικοινωνιακά προσφέρεται για την Κυβέρνηση, αλλά αυτό το οποίο είναι κάτω από το τραπέζι, βρίσκεται σε διαρκή έξαρση.

Υπάρχει παρέμβαση που να βάζει ένα τέλος σ' αυτό; Εμείς πιστεύουμε ότι αυτό το πράγμα δε γίνεται και μ' αυτό το νομοθέτημά σας.

Και κλείνοντας, κύριε Υπουργέ, θέλω να επισημάνω και πάλι, ότι θα μπορούσατε να φέρετε το πρώτο ζητούμενο, το γενικό χωροταξικό σχεδιασμό μαζί με τις αναπτυξιακές κατευθύνσεις και στη συνέχεια να επιχειρήσετε αυτά, ώστε να έχει επιτέλους η Πατρίδα μας έναν οδηγό σε όλα τα επίπεδα και όχι μελέτες από δέκα, δώδεκα επίπεδα, που μπορούν να γίνονται ακόμα και από συμβούλια περιοχής, που θα μπορούν να δημιουργούν οργανισμούς και παρεμβάσεις καταστάσεων, πενταμελείς επιτροπές, αιρετοί νομάρχες, περιφερειάρχες κ.ο.κ. Ταυτόχρονα υπάρχει η πρόταση της Νέας Δημοκρατίας μαζί με όσα αξιόλογα είπε και η Εισηγήτρια του Κόμματός μας, αλλά και όλοι οι συνάδελφοι, οι οποίοι παρενέβησαν.

Το ζητούμενο είναι να γίνει το Υπουργείο σας, ο χώρος εκείνος στον οποίο επιτελικά θα είχατε τον εθνικό χωροταξικό σχεδιασμό μαζί με τις αναπτυξιακές κατευθύνσεις και τα υπόλοιπα υπό αυστηράν εποπτεία, έλεγχο και συστηματική παρακολούθηση, να μεταφερθούν σε άλλα επίπεδα στην περιφέρεια, που να εξασφαλίζουν εγγυήσεις αδιαβλήτου, γιατί φοβούμαστε ότι έτσι που είναι ολόκληρη η δομή του νομοσχεδίου, η συναλλαγή και η διαφθορά θα πάρει τέτοιας μορφής έκταση, που πολύ φοβούμαι ότι θα είναι θεομηνία. Και τότε δε θα μπορείτε ούτε να τη συγκρατήσετε ούτε να τη συγκαλύψετε και πιστεύω ότι αυτή η θεομηνία πρώτα θα επιπέσει επί των κεφαλών σας και μετά επί του Ελληνικού Λαού.

Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, δεν υπάρχει άλλος εγγεγραμμένος να πρωτολογήσει. 

Ορίστε, έχετε το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύ-

Σελίδα 6652 

ριε Πρόεδρε, θα είμαι πάρα πολύ σύντομος και θα κάνω μόνον ορισμένες επισημάνσεις σ'αυτά που ανέφεραν οι κύριοι συνάδελφοι.

Η κα Παπαδημητρίου πολύ σωστά επεσήμανε ότι θα πρέπει να κωδικοποιηθούν , να καταταχθούν και να συγκεντρωθούν όλες οι μελέτες που έχουν γίνει, γεωτεχνικές, γεωλογικές, τεχνικές, σεισμικές, μικροζωνικές, για να βοηθήσουν το χωροταξικό και τον πολεοδομικό σχεδιασμό.

Αυτό ήδη έχουμε αρχίσει να το κάνουμε, σε συνεργασία με τα Υπουργεία και τους Οργανισμούς, αλλά και σε συνεργασία με το Τεχνικό Επιμελητήριο και τα παραρτήματά του, όπου είναι δυνατόν. Αυτό θα αποτελέσει ένα σημαντικό υπόβαθρο για την ολοκλήρωση του σχεδιασμού , αλλά και τις προτεραιότητες που θα πρέπει να έχει αυτός ο σχεδιασμός. Είναι πολύ σωστή η παρατήρηση και θα αρχίσει η συγκέντρωση του υλικού, η κωδικοποίησή του και η κατάταξή του.

Ο κ. Νάκος ανέφερε ότι αυτό το νομοσχέδιο έχει μια αναντιστοιχία, σε σχέση με το νομοσχέδιο για την ανακυττάρωση της πρωτοβάθμιας αυτοδιοίκησης και το πρόγραμμα " Ιωάννης Καποδίστριας".

Δεν έχει καμιά αναντιστοιχία. Αυτό το νομοσχέδιο έχουμε αρχίσει να το επεξεργαζόμαστε εδώ και αρκετούς μήνες. 'Επρεπε να έχει ψηφισθεί πριν από δεκατέσσερις μήνες, όπως είπα χθες, αλλά λόγω των εκλογών και λόγω άλλων γεγονότων και λόγω του προγραμματισμού της Βουλής, έχει πάει πίσω.

Τότε δεν υπήρχε αυτή η συγκεκριμένη αναφορά στο πρόγραμμα "Ιωάννης Καποδίστριας". Και τώρα που υπάρχει, είναι σαφές ότι δεν έχει καταργηθεί η οντότητα, που είναι κατοχυρωμένη σήμερα , των συμβουλίων περιοχής.

'Αρα, επειδή ψηφίζουμε αυτήν τη στιγμή το νόμο, θα πρέπει να κάνουμε αναφορά σ' αυτό που υπάρχει και όχι σ' αυτό που πρόκειται να υπάρξει. Σ' αυτό που πρόκειται να υπάρξει, είναι σαφές ότι ο νόμος για την πρωτοβάθμια αυτοδιοίκηση, πάντοτε σε συνεργασία και σε συμφωνία με το Υπουργείο Εσωτερικών, γιατί κάνουμε κοινή επεξεργασία -γιατί συνδέεται και με χωροταξική και οικιστική ανασυγκρότηση το πρόγραμμα "Ιωάννης Καποδίστριας"- θα έχει αναφορά ότι, όπου περιγράφουμε για τα συμβούλια περιοχής γίνεται αναφορά στους συγκεκριμένους δήμους. Αυτό είναι πάρα πολύ απλό και θα γίνει από το καινούργιο νομοσχέδιο, σε σχέση με αυτό το νομοσχέδιο και όχι απ' αυτό το νομοσχέδιο, σε σχέση με ένα μελλοντικό νομοσχέδιο.

ΕΛΙΣΑΒΕΤ ΠΑΠΑΔΗΜΗΤΡΙΟΥ:Προβλέψτε το.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Το έχουμε στην εισηγητική έκθεση. Το έχουμε πει.Το είπα και εγώ χθες.

ΕΛΙΣΑΒΕΤ ΠΑΠΑΔΗΜΗΤΡΙΟΥ:Κύριε Πρόεδρε, να πω κάτι, που είναι πάρα πολύ κρίσιμο;

ΠΡΟΕΔΡΕΥΩΝ(Νικόλαος Κατσαρός):Θα πάρετε το λόγο αμέσως μετά τον κύριο Υπουργό.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Το έχω αναφέρει αναλυτικά και στη συζήτηση στη Κοινοβουλευτική Επιτροπή και χθες στην ομιλία μου. Είναι σαφές αυτό το πράγμα.

Ο κ.Νάκος, αλλά και ο κ.Σιούφας, έκαναν μία αναφοράστους Οργανισμούς Ρυθμιστικών Σχεδίων των επτά πόλεων και μ' αυτήν την αναφορά προσπάθησαν να πουν ότι αρχίζει και οικοδομείται ένα κομματικό Κράτος.

ΔΗΜΗΤΡΙΟΣ ΣΙΟΥΦΑΣ: Οχι μόνο αυτό.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Θα ήθελα να σας πω, ότι οι θεσμοί των Οργανισμών Ρυθμιστικών Στοιχείων και Προστασίας Περιβάλλοντος, τόσο της Αθήνας όσο και της Θεσσαλονίκης, είναι χρήσιμοι θεσμοί και με πολύ αξιόλογο και θετικό έργο.

Μετά την πρότασή μας για την κατοχύρωση και την επέκταση αυτού του θεσμού και σε άλλες πόλεις, σε πόλεις που προκύπτουν μετά από αντικειμενικά κριτήρια -και σας είπαμε ότι αυτήν τη στιγμή υπάρχουν έργα και παρεμβάσεις διευρωπαϊκών δικτύων, εθνικών δικτύων και άλλα έργα που έχουν σχέση με υποδομές- αναδεικνύονται αυτά τα επτά αστικά κέντρα και γι' αυτό θα πρέπει να έχουν τον Οργανισμό Ρυθμιστικού Σχεδίου και Προστασίας του Περιβάλλοντος.

Θεωρούμε ότι αυτός ο θεσμός είναι απαραίτητος για να αποτελέσει την πυξίδα της οικιστικής ανάπτυξης αυτών των πόλεων, που θα παίξουν έναν περιφερειακό, νευραλγικό, σημαντικό ρόλο στην ανασυγκρότηση του ελλαδικού χώρου. Δίνει τη δυνατότητα στον Υπουργό, μετά από ορισμένα κριτήρια και ορισμένες προϋποθέσεις, να κάνει Οργανισμούς Ρυθμιστικού Σχεδίου και Προστασίας του Περιβάλλοντος και σε άλλες πόλεις, όταν αυτό τεκμηριώνεται.

Αυτοί οι Οργανισμοί δεν είναι Οργανισμοί που αποτελούν προέκταση του κεντρικού Κράτους. Αυτό αποκαλύπτεται από την ίδια τη σύνθεση. Δεν ορίζει τη σύνθεσή τους ο Υπουργός. Ο Υπουργός ορίζει μόνο δύο μέλη, τον πρόεδρο και τον αντιπρόεδρο, μετά από πρόταση του περιφερειακού συμβουλίου. Το Περιφερειακό Συμβούλιο είναι ένας θεσμός που συμπεριλαμβάνει την εκπροσώπηση όλων των κοινωνικών και επιστημονικών φορέων κάθε Περιφέρειας.

Επίσης στην επταμελή σύνθεση συμμετέχει ένας από το περιφερειακό συμβούλιο -εκπρόσωπος του περιφερειακού συμβουλίου- ένας εκπρόσωπος του δημοτικού συμβουλίου, ένας εκπρόσωπος του νομαρχιακού συμβουλίου, ένας εκπρόσωπος της Τοπικής 'Ενωσης Δήμων και Κοινοτήτων της περιοχής και ένας εκπρόσωπος του Τεχνικού Επιμελητηρίου. Πώς αυτό θεωρείται κομματικό παράρτημα; Νομίζω ότι έχετε σύγχυση, αγαπητοί συνάδελφοι.

Ακριβώς γι'αυτόν το λόγο πιστεύουμε ότι όλες αυτές οι αναφορές που κάνατε για συναλλαγή, για διαφθορά που μπορεί να συμβεί μέσα από την αποκέντρωση των πολεοδομικών αρμοδιοτήτων στη νομαρχιακή και στην τοπική αυτοδιοίκηση, δεν ισχύουν. Η νομαρχιακή και η τοπική αυτοδιοίκηση οφείλουν να έχουν την ευθύνη της εφαρμογής της πολεοδομικής νομοθεσίας. Είναι πιο κοντά στα προβλήματα και μπορούν να παρεμβαίνουν πιο άμεσα. Αν υπάρχουν προβλήματα σ'αυτές τις υπηρεσίες, νομίζω ότι και ο δήμαρχος ή και ο νομάρχης μπορεί να παρεμβαίνει και μπορεί να παρεμβαίνει πολύ πιο γρήγορα απ'ό,τι θα μπορούσε να παρέμβει ένας Υπουργός. Μπορεί να πληροφορείται πιο γρήγορα για το ο,τιδήποτε συμβαίνει απ'ό,τι μπορεί να πληροφορηθεί ένας Υπουργός.

ΓΕΩΡΓΙΟΣ ΤΣΑΦΟΥΛΙΑΣ: Σωστά τα λέτε, αλλά αυτοί δεν επεμβαίνουν.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριοι.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Τσαφούλια, νομίζω ότι εάν δεν παρεμβαίνει ένας νομάρχης ή ένας δήμαρχος, δε φταίει ο θεσμός, φταίει το συγκεκριμένο πρόσωπο που είναι νομάρχης ή δήμαρχος, και ο λαός, οι πολίτες της πόλης ή του νομού, ας πάρουν τις αποφάσεις τους.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού).

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, σας παρακαλώ πολύ να ολοκληρώσετε. Υπάρχει και δεύτερη ενότητα και πρέπει να τελειώσει απόψε.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, τελειώνω. 'Εχουν γίνει αναφορές κρίσιμες από πολλούς συναδέλφους.

ΠΡΟΕΔΡΕΥΩΝ (Νικόλαος Κατσαρός): Συντομότερα, σας παρακαλώ.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Ο κ. Κεδίκογλου έκανε μια σημαντική επισήμανση, την είπε και χθες και στην Κοινοβουλευτική Επιτροπή και πρέπει να πάρει μία σαφή απάντηση.

Είναι αλήθεια ότι δεν πρέπει να υπάρχει μονοσήμαντη αναφορά της οικιστικής ανάπτυξης βασικών πόλων πόλεων, όπως αυτοί προσδιορίζονται κατά μήκος του οδικού άξονα Πατρών-Αθηνών-Θεσσαλονίκης. Πιστεύουμε ότι πρέπει να αναπτυχθούν και τα οριζόντια δίκτυα, όπως αυτό του οδικού δικτύου Αντίρριο-Λαμία και επίσης τη σύνδεση της Εγνατίας με την Καρδίτσα, Τρίκαλα, Λάρισα, Βόλο. Αυτές οι μελέτες προωθούνται και είναι σημαντικό να ολοκληρωθούν, έτσι ώστε να υπάρχει ετοιμότητα, μόλις βρεθούν οι απαραίτητοι πόροι 

Σελίδα 6653 

να προωθηθούν. Το κομμάτι που συνδέει την Εγνατία με την Καρδίτσα, τα Τρίκαλα και τον Βόλο, είναι ενσωματωμένο στα μικρά διευρωπαϊκά δίκτυα.

Θα προσπαθήσουμε να ενσωματώσουμε και αυτόν τον οριζόντιο οδικό άξονα, από το Αντίρριο στη Λαμία, γιατί είναι κρίσιμος άξονας.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Υπουργέ. Με την τακτική αυτή δεν πρόκειται να τελειώσουμε ποτέ.

Ο κ. Σιούφας έχει το λόγο για ένα λεπτό.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, ήταν σαφής η αναφορά μου, τι ήθελα να πω πέραν των όσων μου απαντήσατε για τους νέους Οργανισμούς που φτιάχνετε και που μπορεί από επτά να γίνουν και πενήντα στη διαδρομή.

Ο Πρωθυπουργός, στην προ ημερησίας διατάξεως συζήτηση για την οικονομία, με προεξάρχοντα τον Υπουργό Εθνικής Οικονομίας, ενημέρωσαν την Εθνική Αντιπροσωπεία και τον ελληνικό λαό, ότι η βασική σας πολιτική είναι τους χιλιάδες Οργανισμούς, που είναι σαν στρείδια στο δημόσιο κορβανά, να αρχίσετε με τη δραστική κατάργησή τους. Και βλέπω τώρα, ότι απο τη μια μεριά εμφανίζεσθε ως εξυγιαντές, καταργώντας οργανισμούς και απο την άλλη μεριά, έρχεσθε και ιδρύετε ή έχετε αφετηρία ίδρυσης νέων Οργανισμών.

Συνεννοηθείτε επιτέλους μεταξύ σας τι ακριβώς θέλετε και σ' αυτό το θέμα.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Υπάρχει μία σύγχυση και δημιουργούνται εντυπώσεις, που δεν πρέπει να δημιουργούνται. Οι θεσμοί των Οργανισμών Ρυθμιστικών Σχεδίων και της Αθήνας και της Θεσσαλονίκης, όπως και αυτούς που προτείνουμε να γίνουν και τεκμηριώνουμε γιατί πρέπει να γίνουν σ' αυτές τις μεγάλες πόλεις, στα περιφερειακά αστικά κέντρα, που γύρω τους θα ανασυγκροτηθούν όλες οι Περιφέρειες, έχει μεγάλη σημασία, ακριβώς γι' αυτόν το λόγο, υπήρξε θερμή συνηγορία όλων των κοινωνικών και επιστημονικών φορέων και η Κεντρική 'Ενωση Δήμων και Κοινοτήτων ...

ΑΝΑΣΤΑΣΙΟΣ ΙΝΤΖΕΣ: Και των Κομμάτων.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Ναι, και των Κομμάτων.

Η Κεντρική 'Ενωση Δήμων και Κοινοτήτων Ελλάδος είχε θερμή συνηγορία όπως και η ΕΝΑΕ, το όργανο της νομαρχιακής αυτοδιοίκησης, όπως και όλα τα Kόμματα, όπως και το Τεχνικό Επιμελητήριο. Μόνο η δική σας παράταξη προτείνει να καταργηθεί ο Oργανισμός Ρυθμιστικού Σχεδίου της Αθήνας, της Θεσσαλονίκης και να μη γίνει πουθενά άλλος. Μόνο η Νέα Δημοκρατία.

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε Υπουργέ.

Σας παρακαλώ, στο εξής δεν θα επιτραπεί σε κανένα να υπερβεί το χρόνο. Υπάρχει και δεύτερη ενότητα, η οποία πρέπει να τελειώσει απόψε.

Ο κ. Βούλγαρης έχει το λόγο.

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, επειδή εκφράσθηκαν ορισμένες επιφυλάξεις από την πλευρά κυρίως της Νέας Δημοκρατίας, σε σχέση με το χωροταξικό σχεδιασμό με το υπό ψήφιση σχέδιο νόμου, για το νέο οικιστικό νόμο, θα παραπέμψω την κα 'Ελσα Παπαδημητρίου, στο υπόμνημα του Συλλόγου Ελλήνων Πολεοδόμων και Χωροτακτών, που το έχει λάβει και η ίδια, που αναφέρεται στην επισήμανση, στα θετικά στοιχεία.

"Το σχέδιο νόμου φιλοδοξεί να αποτελέσει ένα ολοκληρωμένο πλαίσιο σχεδιασμού και διαχείρισης του πολεοδομικού χώρου, υπερβαίνοντας το μεταβατικό και προσωρινό χαρακτήρα του ν. 1337/83 και περιλαμβάνει μία σειρά θετικά στοιχεία. Ειδικότερα επισημαίνονται τα εξής: Οι γενικοί στόχοι, όπως αυτοί τίθενται στο άρθρο 1, η διεύρυνση της έννοιας του σχεδιασμού πρώτης βαθμίδας, γενικό πολεοδομικό σχέδιο ΣΧΟΟΑΠ, που βελτιώνει σημαντικά τον κατευθυντήριο χαρακτήρα του. Η ταυτόχρονη θεσμοθέτηση του σχεδιασμού της εντός σχεδίου, παλαιό γενικό πολεοδομικό σχέδιο, και της εκτός σχεδίου περιοχής, παλαιά ζώνη οικιστικού ελέγχου, η οποία θα αντιμετωπίσει ριζικά ένα από τα σημαντικότερα προβλήματα εφαρμογής του ν.1337/83. Μη θεσμοθέτηση των περιαστικών ζωνών οικιστικού ελέγχου και ύπαρξη ειδικού κεφαλαίου για τις αναπλάσεις". Συνεχίζει με ορισμένες επισημάνσεις στα άρθρα.

Δεύτερη παρατήρηση που θα ήθελα να κάνω σε σχέση με αυτά που επεσήμανε η κα Παπαδημητρίου, είναι ότι ο νόμος αυτός γίνεται για να μετατραπεί η πολεοδομική μελέτη, από διάταγμα σε απόφαση, για συντόμευση χρόνου και αυτό ίσως δημιουργήσει προβλήματα με το Συμβούλιο της Επικρατείας.

Θέλω να πω ότι στο άρθρο 4, που αναφέρεται το γενικό πολεοδομικό σχέδιο, εδώ αναλυτικά περιγράφεται στα νέα στοιχεία, τα οποία θα έχει το γενικό πολεοδομικό σχέδιο, με αυτά που δεν έχει μέχρι σήμερα. Αναφέρω από το κείμενο "για τις προς πολεοδόμηση περιοχές, τα όρια κάθε πολεοδομικής ενότητας, τη γενική εκτίμηση των αναγκών των πολεοδομικών ενοτήτων σε κοινόχρηστους χώρους, κοινωφελείς εξυπηρετήσεις και δημόσιες παρεμβάσεις ή ενισχύσεις στον τομέα της στέγης και τη γενική πρόταση πολεοδομικής οργάνωσης, ανάπτυξης, ανάπλασης ή αναμόρφωσης των πολεοδομικών ενοτήτων κ.λπ."

Και παρακάτω λέει: "Η παραπάνω πρόταση πολεοδομικής οργάνωσης" που αναφέρεται στο Γ.Π.Σ. "αναφέρεται στις χρήσεις γης, στα πολεοδομικά κέντρα, στο κύριο δίκτυο κυκλοφορίας, στην πυκνότητα και στο μέσο συντελεστή δόμησης κατά πολεοδομική ενότητα ή τμήμα της, σε απαγορεύσεις δόμησης και χρήσης, στις γενικές κατευθύνσεις και στο γενικό πλαίσιο προστασίας των περιοχών ειδικής προστασίας".

'Ολα, λοιπόν, αυτά τα στοιχεία τα οποία έχει μια πολεοδομική μελέτη θα αναφέρονται σαφώς στο Γ.Π.Σ. Και επειδή στο άρθρο που αναφέρεται η πολεοδομική μελέτη, υπάρχει η ρητή επιφύλαξη ότι δεν είναι δυνατόν να προχωρήσει η πολεοδομική μελέτη χωρίς συγκεκριμένο Γ.Π.Σ. ή σχέδιο χωρικής και οικιστικής οργάνωσης ανοικτής πόλης, πραγματικά σ' αυτήν την περίπτωση και έτσι όπως είναι διατυπωμένες οι διατάξεις, η πολεοδομική μελέτη εξειδικεύει τις κατευθύνσεις του Γ.Π.Σ. που αναφέρεται σ' όλα τα οικιστικά στοιχεία και τα πολεοδομικά και δεν αποτελεί τίποτα άλλο παρά μια εξειδίκευσή της, όπως είναι η πράξη εφαρμογής που εφαρμόζει την πολεοδομική μελέτη στο έδαφος. 'Αρα, η διάταξη που ορίζει ότι η πολεοδομική μελέτη εγκρίνεται με απόφαση νομάρχη και όχι με διάταγμα όπως ήταν σήμερα, είναι κάτι που σαφώς είναι μέσα στα συνταγματικά πλαίσια. Εξάλλου αυτό είχε επισημανθεί και στη Νομοπαρασκευαστική Επιτροπή από τον εκπρόσωπο του Συμβουλίου της Επικρατείας. Επομένως οι ανησυχίες, θα έλεγα ότι είναι αβάσιμες.

Περνάω σε μία τρίτη επισήμανση, σ' αυτά που επεσήμανε ο κ. Νάκος, σε σχέση με τις πράξεις εφαρμογής στο Νομό Μαγνησίας και στο σύνολο της χώρας. Υπάρχει ένας κατάλογος, τον οποίο θα καταθέσω στα Πρακτικά της Βουλής, από τον οποίο φαίνεται ότι μέχρι σήμερα, από τότε που ξεκίνησαν οι πράξεις εφαρμογής έχουν συνταχθεί και έχουν μεταγραφεί στα Υποθηκοφυλάκεια της χώρας διακόσιες σαράντα έξι πράξεις εφαρμογής σε σύνολο εκατόν τριάντα χιλιάδων τριακοσίων δεκαέξι στρεμμάτων. Είναι ένα επίτευγμα για τα ελληνικά δεδομένα, γιατί μέσα σε δέκα χρόνια κατορθώσαμε να εφαρμόσουμε το σχέδιο στο έδαφος σε εκατόν τριάντα χιλιάδες στρέμματα, αν λάβουμε υπόψη μας ότι στα εξήντα χρόνια 1924-1984 είχαμε διακόσιες πενήντα χιλιάδες στρέμματα στο σχέδιο πόλης και πολλά από αυτά δεν έχουν ακόμη εφαρμοσθεί στο έδαφος. Ειδικά για τη Μαγνησία είχαμε επτά πράξεις εφαρμογής σε σύνολο τέσσερις χιλιάδες οκτακόσια δεκαέξι στρέμματα. Ο κ. Νάκος δεν είναι αυτήν τη στιγμή εδώ για να ενημερωθεί. Και περνώντας επίσης στην παρατήρησή του για την αναφορά στο σχέδιο νόμου σε σχέση με τα συμβούλια περιοχής, επειδή προχωρούμε με το σχέδιο "ΙΩΑΝΝΗΣ ΚΑΠΟΔΙΣΤΡΙΑΣ" στην υλοποίηση των Ο.Τ.Α., φαίνεται και από δήλωση του Υπουργού και από την εισηγητική έκθεση, ότι στη συνέχεια, μετά την ψήφιση του νόμου για την υλοποίηση των Ο.Τ.Α., θα υπάρξει και ανάλογη 

Σελίδα 6654 

προσαρμογή. Δε θα αναφερόμαστε πια στα Γ.Π.Σ. ή τα ΣΧΟΑΠ, στα συμβούλια περιοχής αλλά θα αναφερόμαστε στους ενοποιημένους ΟΤΑ. Και έτσι στη Μαγνησία από εβδομήντα εννέα Ο.Τ.Α. που έχουμε σήμερα, θα έχουμε είκοσι τέσσερις, από τους οποίους όμως είκοσι τέσσερις οι είκοσι ένα είναι δήμοι και τρεις κοινότητες. Eπομένως, και αν αφαιρέσουμε το πολεοδομικό συγκρότημα του Βόλου, που θα έχει ρυθμιστικό σχέδιο, από εβδομήντα εννέα Γ.Π.Σ. θα έχουμε είκοσι Γ.Π.Σ. και τρεις ΣΧOΟAΠ.

Εδώ συμπεραίνω και κλείνω, κύριε Πρόεδρε, λέγοντας ότι ο πολεοδομικός και χωροταξικός σχεδιασμός, σύμφωνα με τις διατάξεις αυτού του νόμου, θα είναι πια ολοκληρωμένος σε ενότητες των ΟΤΑ. Ευχαριστώ.

(Στο σημείο αυτό ο Βουλευτής κ. Αλέξανδρος Βούλγαρης καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

ΠΡΟΕΔΡΕΥΩΝ (Νικόλαος Κατσαρός): Η κα Παπαδημητρίου έχει το λόγο.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Πρόεδρε, δεν πιστεύω ότι ο συνάδελφός μου κ. Βούλγαρης, πιστεύει ότι με όσα είπε θα καταλαγιάσει τις ανησυχίες μου, διότι οι ανησυχίες μου δεν είναι πολιτικές και κομματικές αλλά επιστημονικές, εν προκειμένω και γνωρίζει όσο καλά γνωρίζω εγώ, ότι όσα είπε δε στέκουν.

Θα ήθελα να απαντήσω στον κύριο Υπουργό, ότι παρά την καλή του προσπάθεια να πείσει τον Κοινοβουλευτικό σας Εκπρόσωπο, δεν είναι δυνατόν να νομίζει ότι οι περιφερειακοί φορείς δεν είναι ή δε δανείζονται, έτσι με μεγάλη ευχέρεια, να γίνουν κομματικά όργανα. Φρόντισε ο κ. Παπαδόπουλος και ο κ. Παπαδήμας πριν από σας για σας. Εάν δείτε πώς απαρτίζονται τα περιφερειακά συμβούλια, ούτε η γαλάζια Πελοπόννησος των τεσσάρων δεξιών νομαρχών, δεν έχει, με τη σύνθεση που πρότεινε ο κ. Παπαδόπουλος περιφερειακό συμβούλιο που θα προτείνει στον κύριο περιφερειάρχη στελέχωση μη κομματική.

Αλλά και τούτο εάν έκανε, εσείς το έχετε καλύψει.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.):Είναι δύο μέλη στα επτά.

ΕΛΣΑ ΠΑΠΑΔΗΜΗΤΡΙΟΥ:Αφήστε με να τελειώσω, κύριε Υπουργέ. Σας λέγω ότι τα έχουν φροντίσει αυτά οι σύμβουλοί σας, οι φίλοι σας οι Υπουργοί, οι συνεργάτες σας όλοι.

Στο δε άρθρο 5 παράγραφος 3, λέτε ότι οι εγκρίσεις και οι αναθεωρήσεις θα γίνονται με απόφαση του γενικού γραμματέα μετά από γνώμη του περιφερειακού συμβουλίου. 'Αρα και με το δεδομένο περιφερειακό συμβούλιο, μην τυχόν και κανένας αλλάξει γνώμη, εσείς μπορείτε να έχετε το γενικό γραμματέα να εκτελεί την εντολή σας. Εν πάση περιπτώσει εύχομαι εσείς προσωπικά να μην το κάνετε, εάν προλάβετε να τα δείτε ισχύοντα.

Για τους οργανισμούς μοιράζομε την άποψη του κοινοβουλευτικού μας Εκπροσώπου και θα σας συμβούλευα, για να πάρετε μια καταπληκτική ιδέα του κοινωνικού τους έργου, να ανεβείτε τη λεωφόρο Πεντέλης, κύριοι συνάδελφοι, μαζί με τις αποφάσεις, τα διατάγματα του Υπουργείου στην ιστορία του Οργανισμού της Αθήνας, μέχρι το τελευταίο διάταγμα που είχε ετοιμαστεί και δεν υπεγράφη, γιατί το σταμάτησα εγώ. Διαφορετικά τα σούπερ-μάρκετς θα είχαν φτάσει μέχρι το Αστεροσκοπείο- δείτε τις χρήσεις γης, τις αλλαγές των χρήσεων γης και ό,τι άλλο έχει γίνει στη λεωφόρο αυτή. Θα αντιληφθείτε, οι τροποποιησούλες που κάνει ο Οργανισμός της Αθήνας και της Θεσσαλονίκης, τι αποτελέσματα έχουν. Γνωρίζουμε πολύ καλά εμείς οι δυο, τι σημαίνει αυτό που τώρα αποκεντρώνεται μέχρι και σε επίπεδο νομάρχου. Και μη μου πείτε όχι, και ότι ο νομάρχης μόνο εφαρμόζει. 'Οταν είναι ταυτόχρονη η πολεοδόμηση με ανάθεση του γενικού γραμματέα και η εφαρμογή από νομάρχη, είναι πολύ μεγάλος ο πειρασμός.

'Ερχομαι τώρα στο άρθρο 6 παράγραφος 11 και να αναλογιστείτε τις αρμοδιότητες που δίνετε και σε ποια άτομα. Συγκεκριμένα λέτε: "Επιτροπές πολεοδομικού σχεδιασμού με το διοικητικό επιστημονικό προσωπικό των οικείων πρωτοβαθμίων ΟΤΑ και της Νομαρχιακής Αυτοδιοίκησης".

'Εχετε αντιληφθεί ποια είναι η στελέχωση των ΟΤΑ και της Αυτοδιοίκησης και ποσοτικά και ποιοτικά; Οι δε λειτουργίες των παραπάνω επιτροπών, που τελικά θα βαρύνουν πάλι τους προϋπολογισμούς της Νομαρχιακής Αυτοδιοίκησης και των Ο.Τ.Α. πρώτης βαθμίδος..., είναι δυνατόν να διασκεδάζονται έστω, τέτοιες σκέψεις;

Θα ήθελα την παράγραφο 5 του άρθρου 7 να τη δούμε λίγο πλατιά και λίγο σύγχρονα. Δηλαδή απαγορεύεται η τροποποίηση της συγκεκριμένης πολεοδομικής μελέτης για μια πενταετία.

Κύριε Υπουργέ, η πολεοδόμηση, ο σχεδιασμός δεν είναι κάτι στατικό. Είναι δυναμική και έχει ανάγκη συνεχούς επικαιροποίησης. Βεβαίως προβλέπεται εκτός από εξαιρετικές περιπτώσεις. Πρέπει να εξειδικεύσετε ποιες είναι οι εξαιρετικές περιπτώσεις, γιατί πράγματι για την υλοποίηση π.χ. των κοινοτικών προγραμμάτων χρειάζεστε άμεση υλοποίηση. Θα πρέπει τάχιστα να απομακρύνετε τον ΗΣΑΠ για τους αρχαιολογικούς χώρους, π.χ. Πώς θα το κάνετε, αν εκεί έχετε μια αναστολή; Αυτό είναι λίγο στενοκέφαλο και θα πρέπει να το δείτε.

Θα πω κάτι και για τα Σ.Χ.Ο.Ο.Α.Π. Είπατε ότι προ δύο ετών που γράψατε το νόμο, δεν υπήρχαν τα θέματα του τελευταίου νόμου που ψηφίστηκε χθες άρα τα συμβούλια περιοχής ήταν μια γεωγραφική έκφραση ενός επιπέδου διοίκησης. Αν αυτό πιστεύετε ότι μπορείτε να το αντικαταστήσετε με τους δήμους που μέλλουν να συσταθούν από συνενώσεις, κάνετε λάθος. Διότι αν δείτε τις προτάσεις των περιφερειών που κατετέθησαν την προηγούμενη Τετάρτη στο Υπουργείο Εσωτερικών, δεν είναι απαραίτητο κριτήριο η γεωγραφική συνένταξη. Υπάρχουν προτάσεις συνένωσης, που αφορούν άλλου είδους κριτήρια στη συνένωση και που δεν μπορεί να γίνει γεωγραφικά συνεκτική πολεοδομική παρέμβαση.

Σβήστε, λοιπόν, τη συνάρτηση προς το συμβούλιο περιοχής και πείτε ότι μέσα σε ένα από αυτά τα χιλιάδες διατάγματα θα καθοριστεί με ποια κριτήρια, με ποια διοικητική αντιστοιχία, με ποιον τρόπο, πώς θα χωροθετηθεί, αν θέλετε, αυτή η πολεοδομική ευθύνη. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Υπουργέ, θα επανέλθω στα οικονομικά. 

Στο άρθρο 3 λέτε ότι τα οικονομικά που θα καλύπτουν όλες αυτές τις αρμοδιότητες που δίνετε στο άρθρο 6, ουσιαστικά και τις δραστηριότητες των Οργανισμών, θα καλύπτονται με το 10% τουλάχιστον, όχι μικρότερο από το 10% του ΤΑΠ των δήμων, δηλαδή 10%-20%. Τουλάχιστον το 2% θα καλύπτεται από τις δημόσιες επενδύσεις και από εκεί και πέρα έχουμε φόρους και τέλη, όπως τα πρόστιμα κ.λπ., που σωστά μπαίνουν πρόστιμα γι αυτούς οι οποίοι μολύνουν το περιβάλλον και θα πρέπει να είναι πολύ πιο αυστηρά. Και από εκεί και πέρα να σας πω τι γίνεται με το Βόλο π.χ. με το τέλος ακίνητης περιουσίας ποιο είναι το 10%; Δε θα καλύπτει τον ετήσιο μισθό ενός υπαλλήλου. Το 2%, όπως καταλαβαίνετε, θα είναι πάρα πολύ λίγο για να καλύψει έστω άλλον ένα μισθό ή δύο.

Και ήθελα να ρωτήσω, το υπόλοιπο που θα βαρύνει την τοπική αυτοδιοίκηση, από πού θα βγει κύριε Υπουργέ; Από φόρους και τέλη; Δηλαδή θα πάμε στη δυνητική φορολογία που θεσπίστηκε επίσημα για δεύτερη φορά με τη νομαρχιακή αυτοδιοίκηση; Θα πληρώνουν ξανά οι πολίτες; Για αυτό λένε ότι ο νόμος αυτός διακρίνεται και για την ταξικότητά του.

Στο άρθρο 4 θα ήθελα να επισημάνω για μια ακόμη φορά και να σας πω ότι πραγματικά στην παράγραφο 3, λέει ότι όλη η Ελλάδα γίνεται οικόπεδα. Και θα σας διαβάσω το εξής: "Οι ανοιχτές πόλεις, τα ΣΧΟΟΑΠ κατ' εξαίρεση στα διοικητικά όρια του συμβουλίου της περιοχής, μπορεί να οριοθετούνται μέχρι τρεις ανοιχτές πόλεις και να καταρτίζει τα αντίστοιχα ΣΧΟΟΑΠ κατ' ανάλογη εφαρμογή της παραγράφου 1 του άρθρου 4 κ.λπ. Σε περίπτωση που δεν έχουν συσταθεί

Σελίδα 6655 

συμβούλια, εκτείνεται σε ολόκληρη την περιοχή των πρωτοβάθμιων Ο.Τ.Α." Και στην εισηγητική έκθεση είναι σαφέστατο. Το χώρο που περικλύουν οι κοινότητες οι οποίες συνενώνονται, εντάσσεται μέσα στο σχεδιασμό.

Πέρα από εκεί θα ήθελα, κύριε Υπουργέ, να πω ότι επίσης στο άρθρο 4, η παράγραφος 8 βάζει τον απαράδεκτο όρο, ότι θα μπορούν με το συντελεστή δόμησης που υπάρχει πριν την τροπολογία, να κάνουν χρήση και αυτοί που έχουν καταθέσει προέλεγχο. Δεν ξέρω τον προέλεγχο για την έκδοση αδείας για να κτίσει οπωσδήποτε με το συντελεστή δόμησης που ίσχυε πριν. Και πιστεύω να ξέρετε, κύριε Υπουργέ, τι γίνεται με τους αριθμούς πρωτοκόλλου. Αριθμός και εκατομμύριο, αριθμός και δύο εκατομμύρια, αριθμός και δέκα εκατομμύρια.

Λοιπόν, δεν μπορεί να βάζετε και τον προέλεγχο μέσα, κύριε Υπουργέ, ο οποίος δε στοιχίζει ουσιαστικά τίποτε, δεν έχει καμία δαπάνη. Ο προέλεγχος για την οικοδομή δεν είναι άδεια η οποία έχει καταρτιστεί, έχει μελετηθεί, έχει γίνει. Επίσης βάζετε και ένα μεγάλο περιθώριο έξι μηνών, για να κατατεθούν τα υπόλοιπα σχέδια. Στην παράγραφο 10 του ίδιου άρθρου, κύριε Υπουργέ, πρέπει να βάλουμε ορισμένους νομοθετικούς περιορισμούς ούτως ώστε να περιορίσουμε τη ρουσφετολογία που γίνεται -και είναι γνωστό ότι γίνεται- από τους Οργανισμούς Τοπικής Αυτοδιοίκησης, τουλάχιστον να μην είναι σε βάρος των κοινόχρηστων χώρων όλες αυτές οι τροποποιήσεις που μπορεί να γίνονται. Είναι κάτι που κατοχυρώνεται και από τον προηγούμενο νόμο.

Επίσης στο άρθρο 13 για τις ζώνες ανάπτυξης παραγωγικών δραστηριοτήτων που γίνεται με προεδρικό διάταγμα, εδώ θέλουμε να πούμε ότι καταργείται ουσιαστικά κάθε μελέτη ιδιώτη, διότι δεν προκαθορίζεται πού θα γίνουν οι βιομηχανικές αυτές αναπτυγμένες παραγωγικές δυνατότητες που θέλετε να δώσετε και παραμένει ο κύριος κορμός της αντιδραστικής αυτής διάταξης.

Eπίσης, θα θέλαμε να πούμε, κύριε Πρόεδρε, ότι και στο άρθρο 7 τραβάμε μια γραμμή εκεί που λέμε για τη Ζ.Ο.Ε. Με το β' εδάφιο, δηλαδή με μια ανεξέλεγκτη ουσιαστική γραμμή που τράβηξε κάποιος σε ένα χάρτη, μπορεί να καθοριστεί μια περιοχή για να γίνει οικόπεδο; Με το τρίτο εδάφιο αυτό μπορεί να διαιωνιστεί.

Λέμε, λοιπόν, ότι αυτό θα πρέπει να είναι προκαθορισμένο. Θα πρέπει να καλύπτει τις πραγματικές ανάγκες. Θα πρέπει να υπάρχουν ορισμένοι περιορισμοί. Θα πρέπει τελικά όλη η Ελλάδα να μη γίνει οικόπεδο. Επίσης, θα πρέπει να καταργηθούν αυτές οι φορομπηχτικές διατάξεις που επιβαρύνουν ουσιαστικά την τοπική αυτοδιοίκηση. Και επιτέλους, κάποτε, αυτό που θεσμοθετεί η Πολιτεία, θα πρέπει να τηρείται. Δεν μπορεί να λέει το 1/3 για την υποδομή των έργων των ενταγμένων περιοχών 1337 ότι θα πληρώνονται από τις δημόσιες επενδύσεις και οι δημόσιες επενδύσεις ουσιαστικά να μη βάζουν δεκάρα και να έχουμε όλες αυτές τις ενταγμένες περιοχές να βρίσκονται στη φάση στην οποία ήταν πριν από δέκα χρόνια.

Από πού θα προέλθουν τα χρήματα και πού θα τα βρεί η τοπική αυτοδιοίκηση;

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Βουλευτή).

Τελειώνω, κύριε Πρόεδρε.

Ακόμη, είμαστε αντίθετοι με τον τρόπο που δίνεται η δυνατότητα για έσοδα δήθεν κάλυψης των αναγκών των Οργανισμών αυτών, όπου δίνεται ουσιασικά η δυνατότητα της αντιπαροχής που θα κάνει η Πολιτεία, θα κάνει ο Οργανισμός, θα κάνει ο δήμος κ.λπ., για να εξοικονομήσουν λεφτά. Δεν μπορεί να κτίζεται ένα τερατούργημα και να δίνουμε αυξημένο συντελεστή μέσα σε μια περιοχή μόνο και μόνο για να πάρουμε χρήματα. 'Ο,τι δηλαδή θέλουμε να αποφύγουμε σήμερα από τους εργολάβους, να πέσουμε στην ίδια περίπτωση εμείς.

ΠΡΟΕΔΡΕΥΩΝ (Νικόλαος Κατσαρός): Ο κ. Δανέλλης έχει το λόγο.

ΣΠΥΡΙΔΩΝ ΔΑΝΕΛΛΗΣ: Κύριε Υπουργέ, σχετικά με τους Οργανισμούς, η μέχρι τώρα εμπειρία της λειτουργίας των Οργανισμών Αθήνας και Θεσσαλονίκης, δε μας αφήνουν, δυστυχώς, την αισιοδοξία ότι οι προβλεπόμενοι Οργανισμοί μπορούν να παίξουν το ζητούμενο ρόλο, του εργαλείου, δηλαδή, ολοκληρωμένης παρακολούθησης και εφαρμογής.

Θεωρούμε ότι η αύξηση των μελών από πέντε σε επτά, είναι βελτιωτική, όμως, ο έλεγχος βεβαίως ασκείται από τον Υπουργό ΠΕ.ΧΩ.Δ.Ε., αφού εκείνος διορίζει τον πρόεδρο και τον αντιπρόεδρο του Οργανισμού. 

Το βασικό πρόβλημα στις σχέσεις τους με τους Οργανισμούς Τοπικής Αυτοδιοίκησης -και από εκεί δημιουργείται η αντιφατική σχέση- είναι το θέμα της προικοδότησης των Οργανισμών από πόρους που ουσιαστικά θεωρούνται ως πόροι από την τοπική αυτοδιοίκηση.

'Οσον αφορά το έγγραφο με τις απόψεις του Συλλόγου Ελλήνων Πολεοδόμων και Χωροταχτών στο οποίο αναφέρθηκε ο συνάδελφος κ. Βούλγαρης, βεβαίως, επισημαίνει τα θετικά στοιχεία τα οποία ανέφερε πριν, επισημαίνει όμως και πάρα πολλά προβληματικά σημεία, κατά την άποψη του ΣΕΠΟΧ, τα οποία έχουν σχέση με το χωροταξικό πολεοδομικό σχεδιασμό -αναφέρω μόνο τους τίτλους- με τα επίπεδα σχεδιασμού, με τα σταθερότυπα, με το περιεχόμενο των σχεδίων, με τις αρμοδιότητες, διοικητικές δομές, με τις εισφορές γης, με τα εργαλεία πολεοδομικών μηχανισμών, με την ιδιωτική πολεοδόμηση, με τις τροπολογίες ειδικών ρυθμίσεων, με την κωδικοποίηση της νομοθεσίας.

Μια σειρά, δηλαδή, από παρατηρήσεις, οι οποίες συμφωνούν με τις δικές μας παρατηρήσεις, με αυτές στις οποίες αναφερθήκαμε και στη συζήτηση για τη διαδικασία, δηλαδή τη νομομοπαρασκευαστική χθες. Νομίζουμε όμως, ότι ακόμα και σήμερα, αλλά και αύριο, έχουμε τη δυνατότητα και το περιθώριο να βελτιώσουμε αρκετές από τις επιμέρους διατάξεις του νομοσχεδίου.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, θα αναφερθώ σε λίγα πράγματα, γιατί τα πιο πολλά έχουν αναφερθεί και αναλυθεί.

Ξανατονίζω, κύριε Υπουργέ, τη σημασία που πρέπει να δώσετε και προσωπικά θα πρέπει να επιμεληθείτε στα standards, στα αρχέτυπα όπως λέμε, σε ό,τι αφορά τα πλάτη των οδών και προπαντός, εάν μπορέσετε να βρείτε κάποιες διατάξεις για να επιβάλετε κάποιους περιορισμούς στους οικισμούς προ του '23.

Ακόμη, θα σας συμβούλευα ή θα σας εισηγούμην να τους χρηματοδοτήσετε για να κάνουν αυτοί μια τοπογραφική αποτύπωση για να ξέρουμε ακριβώς πως είναι τα πράγματα.

Γιατί είναι στοιβαγμένη η κατάσταση εκεί με τους πολύ περιοριστικούς όρους δόμησης.

Δεύτερον, ήθελα να σας συστήσω στο άρθρο 7, "Πολεοδομική μελέτη", όπου λέτε, "Κατ'εξαίρεση, οι δήμοι ή οι κοινότητες στους οποίους μεταβιβάζεται η αρμοδιότητα έγκρισης πολεοδομικής μελέτης...κ.λπ." δεν λέτε από ποιον μεταβιβάζεται.

Τρίτον, κύριε Υπουργέ, εκφράζω την άποψη -δεν ξέρω πόσο το έχουν μελετήσει και δεν είναι ευθύνη δική σας, είναι ευθύνη του Προεδρείου που μας στοιβάζει-μήπως ως κανονιστική διάταξη το γενικό πολεοδομικό σχέδιο έπρεπε να πάρει τη μορφή προεδρικού διατάγματος. Εδώ θέτω ένα θέμα. 'Εχω μια αμφιβολία. Μήπως θα έπρεπε η έγκριση να γίνεται με διάταγμα του Υπουργού και όχι με απλή απόφαση του περιφερειάρχη;

Επίσης, κύριε Υπουργέ, χαίρομαι και χαιρετίζω αυτό που είπατε για την κατάρτιση του γενικού χωροταξικού σχεδιασμού. Αυτό βεβαίως, αν υπήρχε, δεν θα είχαμε αυτήν την επιστολή, την οποία κατ'επανάληψη έχουμε κακίσει και θα είχαμε μία άλλη διάταξη του οδικού δικτύου και γενικότερα των δικτύων επικοινωνίας οδικών, σιδηροδρομικών κ.λπ. Και ασφαλώς δεν θα είχαμε ένα ΠΑΘΕ που θα οδηγούσε απο την πόλη στην οικουμενούπολη.

Το θέμα το συλλάβατε πλήρως, το εννοήσατε απόλυτα. Και 

Σελίδα 6656 

εύχομαι να σας δοθεί η ευκαιρία, το ταχύτερο δυνατόν να διακόψετε τον ΠΑΘΕ. Τους πόρους που έχετε να τους σταματήσετε. Να προωθήσετε έναν παρ-Ευβοϊκό άξονα για να βοηθήσετε το κομμάτι αυτό, γύρω από το Μαλλιακό Κόλπο, όπως και σας έχω ζητήσει.

Και το ταχύτερο να προωθήσετε τους άξονες ένωσης και ανάπτυξης της Κεντρικής Ελλάδας.

Και τέλος,κύριε Υπουργέ, σας συνιστώ -σας το έχω πει και ιδιαιτέρως- να κάνετε το ταχύτερο χρήση της υφιστάμενης σήραγγας του Μετσόβου, ενώνοντάς την με την υπάρχουσα εθνική οδό και δίνοντας μία διέξοδο, μέσω της σήραγγας αυτής και της Καλαμπάκας προς τον ΠΑΘΕ, που θα είναι μια σημαντική ανακούφιση μέχρι να αρχίσετε την Εγνατία οδό. Γιατί το πρώτο κομμάτι της Εγνατίας -όπως πολύ ορθά έχετε επισημάνει- είναι πολύ δύσκολο να γίνει. Και με τον τρόπο αυτόν που σας εισηγούμαι, θα έχετε κατ'αρχήν μία διάβαση σε πολύ χαμηλότερο υψόμετρο, θα έχετε διάβαση όλο το χρόνο και θα έχετε τακτική διάβαση σε εθνικό δρόμο με μία αύξηση του χρόνου μετάβασης από Ηγουμενίτσα σε Θεσσαλονίκη της τάξεως -όπως το υπολογίζω- επιπλέον των τριών τετάρτων. Γιατί δεν θα είναι και ταχύς ο δρόμος της Εγνατίας. Θα περάσει μέσα από την Πίνδο και μέσα από εκείνα τα δύσβατα μέρη που έχουμε στην περιοχή των Γρεβενών.

Με αυτές τις σκέψεις, κύριε Πρόεδρε, κλείνω. Και θεωρώ, ότι τα άρθρα αυτά είναι, όπως αρχικά τα περιέγραψα, όπως πρέπει. Και θέλω να πιστεύω ότι και με τις επιμέρους αποφάσεις που πρέπει να πάρει ο Υπουργός, θα έχουμε στα χέρια μας ένα νομοθέτημα όπως πρέπει.

Πάντως, κύριε Πρόεδρε, θέλω να σας επιστήσω την προσοχή ότι για πολλές ακυρώσεις στο Συμβούλιο της Επικρατείας θα έχετε την ευθύνη ως Προεδρείο. Εντός των ημερών θα σας καταθέσω αριθμό διατάξεων, οι οποίες κηρύχθηκαν αντισυνταγματικές, λόγω της στενότητας που επιβάλλετε στις συζητήσεις.

Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ευχαρίστως το Προεδρείο θα δεχθεί το έγγραφό σας, στο οποίο μάλιστα θα δώσει τη δέουσα προσοχή.

ΒΑΣΙΛΗΣ ΚΕΔΙΚΟΓΛΟΥ: Ευχαριστώ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Δεν υπάρχει άλλος εγγεγραμμένος διά να μιλήσει επί της ενότητας των άρθρων 1 έως και 7.

Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Κύριε Πρόεδρε, θέλω να κάνω ορισμένες επισημάνσεις σε αυτά που είπαν οι κύριοι συνάδελφοι.

'Εγινε αναφορά για οικονομικά δεδομένα που είναι απαραίτητα για τη συγκρότηση και τη λειτουργία των Οργανισμών Ρυθμιστικών Σχεδίων των νέων πόλεων που θα κάνουμε ή και των μητροπολιτικών περιοχών. Οι προβλέψεις που έχουμε για τη συσσώρευση πόρων είναι ικανές για μια δυναμική εκκίνηση των Οργανισμών. Ακριβώς, γι'αυτόν τον λόγο, έχουμε και μία ειδική πρόβλεψη για ενίσχυση της συγκρότησης, της λειτουργίας και της παρέμβασης των Οργανισμών από το Ειδικό Ταμείο Ρυθμιστικών Σχεδίων, το ΕΤΕΡΠΣ. Γιατί εάν δεν προκύπτουν οι πόροι οι απαιτούμενοι από τις άλλες διατάξεις, έχουμε την υποχρέωση ως Πολιτεία με κεντρική ενίσχυση να δώσουμε υπόσταση και να δώσουμε πνοή σ'αυτούς τους Οργανισμούς, όπως άλλωστε κάνουμε μέχρι τώρα και για τους δήμους αυτούς αλλά και για τη νομαρχιακή ή την τοπική αυτοδιοίκηση.

Ο κ. Σιούφας έκανε και μια αναφορά κατά τήν ομιλία του στο Συμβούλιο της Επικρατείας, ότι αναδεικνύουμε τον περιφερειάρχη σε ένα όργανο αποφασιστικό για να παρακάμψουμε το Συμβούλιο της Επικρατείας.

Πιστεύουμε, ότι το Συμβούλιο της Επικρατείας είναι ένας θεσμός σεβαστός και χρήσιμος. Νομίζουμε, όμως, ότι η Ελληνική Βουλή μπορεί και πρέπει να νομοθετεί, γιατί έχει και η Ελληνική Βουλή την αίσθηση, αλλά και τη συνείδηση της τήρησης και του σεβασμού του Συντάγματος.

'Ετσι, ο γενικός γραμματέας περιφέρειας έχει συγκεκριμένο συνταγματικό πλαίσιο αναφοράς, όπως και ο Υπουργός και γι' αυτό μπορεί και να αποφασίζει. Βεβαίως, οι αποφάσεις του κάθε φορά θα κρίνονται. Δεν είναι αποφάσεις που δεν θα κρίνονται.

ΒΑΣΙΛΗΣ ΚΕΔΙΚΟΓΛΟΥ: Φοβόμαστε αν είναι αποφάσεις υποχρεωτικής υπακοής.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Προφανώς.

Ο κ. Σιούφας είπε επίσης, ότι υπάρχουν δυο νομοσχέδια του Υπουργείου που έχουν κριθεί αντισυνταγματικά. Δεν είναι αλήθεια. Το νομοσχέδιο για την παραθεριστική κατοικία έχει κριθεί συνταγματικό και εφαρμόζεται. Είναι πάρα πολύ χρήσιμο και είναι ένας καταλύτης για την ολοκλήρωση του πολεοδομικού μας σχεδιασμού.

Εκρίθησαν αντισυνταγματικές ορισμένες διατάξεις του νομοσχεδίου για τη μεταφορά του συντελεστή δόμησης. Εδώ είχαμε συζητήσει στην Ελληνική Βουλή και είχαμε αποφασίσει. Είχε άλλη άποψη το Συμβούλιο της Επικρατείας. Μην ξεχνάτε, ότι και ο προηγουμενος νόμος για τη μεταφορά συντελεστού δόμησης εκρίθη αντισυνταγματικός μετά από δεκαπέντε χρόνια εφαρμογής του. 'Ηταν ο νόμος του κ. Μάνου. Ο νόμος εκείνος ήταν πρωτοποριακός και με καλές προθέσεις για την εποχή του, όμως, η εφαρμογή του ανέτρεπε και τις καλές προθέσεις των νομοθετών. Μπορώ να πω, ότι πολλές φορές η εφαρμογή ήταν τέτοια που θα μπορούσε κανείς να ντρέπεται. Δεν θέλω να προσθέσω τίποτε άλλο. Η λέξη "ντρέπεται" τα περιέχει όλα.

Ακριβώς, γι' αυτόν το λόγο, κάναμε μια ριζική αναθεώρηση και ριζική αλλαγή εκείνου του νομοσχεδίου για τη μεταφορά συντελεστού δόμησης με ασφαλιστικές δικλείδες, με όρους, με προϋποθέσεις και παρ' όλα αυτά, πάλι το Συμβούλιο της Επικρατείας το έκρινε αντισυνταγματικό.

Εμείς πιστεύουμε, ότι η μεταφορά συντελεστού δόμησης είναι ένα σωστό εργαλείο για τον πολεοδομικό σχεδιασμό και γι' αυτό το λόγο θα επιμείνουμε και θα ξαναφέρουμε το νομοσχέδιο, έχοντας υπόψη τις αναφορές του Συμβουλίου της Επικρατείας. 

Τα δεκατρία δισεκατομμύρια που αναφέρουμε στην εισηγητική μας έκθεση που είναι οι πόροι που θα διατεθούν μέχρι το 2000 για την ολοκλήρωση του χωροταξικού και του πολεοδομικού σχεδιασμού, είναι σημαντικοί πόροι. Σ' αυτό το ύψος διαθέσιμοι πόροι, σε τέτοια χρονική περίοδο, δεν έχουν διατεθεί ποτέ. 

Σ' αυτούς τους πόρους μπορούμε να προσθέσουμε εκατοντάδες δισεκατομμύρια, τρισεκατομμύρια που διοχετεύονται για τις υποδομές των περιφερειών, των νομών, των πόλεων και των οικισμών. 'Αλλοι είναι οι πόροι για το σχεδιασμό, τα δεκατρία δισεκατομμύρια και άλλοι είναι οι πόροι για τις υποδομές, για τα δίκτυα προστασίας περιβάλλοντος, για τα έργα πνοής και τα μεγάλα έργα υποδομών σε κάθε περιφέρεια, σε κάθε νομό, σε κάθε πόλη, σε κάθε οικισμό.

Θα ήθελα να κάνω μια αναφορά για το χωροταξικό σχεδιασμό.

Είναι αλήθεια, ότι η ενιαία διαχείριση του χώρου είναι απαραίτητη. Είναι μια προϋπόθεση για να καθορίσουμε και τις παραγωγικές δραστηριότητες και τις οικονομικές δραστηριότητες και τις οικιστικές ανάγκες και τα πάντα.

Eίπα και χθες, ότι αυτή η ενιαία διαχείριση του χώρου πρέπει να έχει ως μέτρο των πάντων τον άνθρωπο και τη φύση.

Τι έχει γίνει μέχρι τώρα; Από το 1984 και μετά έχουν ολοκληρωθεί οι γενικές χωροταξικές κατευθύνσεις, που ισχύουν για κάθε νομό. Επίσης, έχουν προωθηθεί ειδικές χωροταξικές μελέτες στα πλαίσια του προγράμματος "C-ENVIREC," το οποίο συνεχίζεται και ζώνες οικιστικού ελέγχου και αναφέρεται στο 50% περίπου των τουριστικών και παράκτιων περιοχών της Χώρας μας, δηλαδή στις κρίσιμες οικιστικά αναπτυσσόμενες περιοχές, που πρέπει να προστατευθούν, επειδή είναι ευαίσθητα τα οικοσυστήματά τους. 

Τρίτον, έχουν προωθηθεί και έχουν ολοκληρωθεί οι μελέτες χωρικών επιπτώσεων, που προκύπτουν από την υλοποίηση των έργων, που είναι ενταγμένα στο δεύτερο Κοινοτικό

Σελίδα 6657 

Πλαίσιο Στήριξης.

Τέταρτον, έχουν προκηρυχθεί και ανατίθενται οι μελέτες για τα χωροταξικά σχέδια των δώδεκα περιφερειών και το δέκατο τρίτο της Αττικής.

Τέλος, υπάρχει το σχέδιο νόμου για τον χωροταξικό σχεδιασμό που σύντομα θα δοθεί και στα Κόμματα της Βουλής για να συζητηθεί πριν κατατεθεί. 'Εχει γίνει ο διάλογος ο προκαταρκτικός με τους κοινωνικούς φορείς και ξέρετε, ότι το νομοσχέδιο για τον χωροταξικό σχεδιασμό, πρέπει να εξαντλήσει το διάλογο με όλους τους κοινωνικούς, πολιτικούς και επιστημονικούς φορείς, γιατί είναι το πιο κρίσιμο νομοσχέδιο που μπορεί να κατατεθεί στην Ελληνική Βουλή. Δεν είναι τυχαίο, ότι από το 1974 μέχρι τώρα...

ΠΡΟΕΔΡΕΥΩΝ(Νικόλαος Κατσαρός): Παρακαλώ, κύριε Υπουργέ, τελειώστε.

ΚΩΝΣΤΑΝΤΙΝΟΣ ΛΑΛΙΩΤΗΣ(Υπουργός ΠΕ.ΧΩ.Δ.Ε.):... δεν έχει κατατεθεί τέτοιο ολοκληρωμένο νομοσχέδιο.

Καταθέτω επίσης, κύριε Πρόεδρε, κάποιους πίνακες με επίκαιρα στοιχεία.

ΠΡΟΕΔΡΕΥΩΝ(Νικόλαος Κατσαρός): Κύριε Υπουργέ, πρέπει, όμως, κάποτε να τελειώσετε. Γίνεται ένας αγώνας για να περάσει το νομοσχέδιό σας. Βοηθήστε και σεις λίγο το Προεδρείο.

ΚΩΝΣΤΑΝΤΙΝΟΣ ΛΑΛΙΩΤΗΣ(Υπουργός ΠΕ.ΧΩ.Δ.Ε.): Εχετε δίκιο, αλλά σήμερα είναι και μια ειδική μέρα για μένα, γιατί γιορτάζω.

Χθες ο κ. Κορκολόπουλος ανέφερε, ότι υπάρχει μια αναντιστοιχία στους πίνακες της εισηγητικής έκθεσης, γιατί δεν είναι επικυρωποιημένοι. Είχε δίκιο. Του εξήγησα χθες τους λόγους, για τους οποίους υπάρχει αυτό το πρόβλημα και αυτή η αναντιστοιχία και σήμερα καταθέτω τους πίνακες με επίκαιρα στοιχεία, τόσο για τα γενικά πολεοδομικά σχέδια, όσο και για τις πράξεις εφαρμογής και τα άλλα στοιχεία, τα οποία αναφέρονται.

Θα καταθέσω επίσης και έναν πίνακα που δείχνει τις κυρωμένες πράξεις εφαρμογής ανά νομό, δηλαδή τη γεωγραφική κατάταξη των πράξεων εφαρμογής, γιατί υπήρξε ένα ερώτημα από τον κ. Νάκο. 

(Στο σημείο αυτό ο Υπουργός ΠΕ.ΧΩ.Δ.Ε κ. Κων. Λαλιώτης καταθέτει τους προαναφερθέντες πίνακες για τα Πρακτικά, οι οποίοι βρίσκονται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΠΡΟΕΔΡΕΥΩΝ(Νικόλαος Κατσαρός): Κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 1 έως 7.

Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κατά πλειοψηφία.

ΠΡΟΕΔΡΕΥΩΝ(Νικόλαος Κατσαρός): Συνεπώς, το άρθρο 

1 έγινε δεκτό κατά πλειοψηφία όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 2, όπως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κατά πλειοψηφία.

ΠΡΟΕΔΡΕΥΩΝ(Νικόλαος Κατσαρός): Συνεπώς το άρθρο 

2 έγινε δεκτό κατά πλειοψηφία 

Ερωτάται το Σώμα: Γίνεται δεκτό το άρθρο 3, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κατά πλειοψηφία.

ΠΡΟΕΔΡΕΥΩΝ(Νικόλαος Κατσαρός): Συνεπώς, το άρθρο 

3 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κατά πλειοψηφία.

ΠΡΟΕΔΡΕΥΩΝ(Νικόλαος Κατσαρός): Συνεπώς, το άρθρο 

4 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Σώμα: Γίνεται δεκτό το άρθρο 5 όπως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κατά πλειοψηφία.

ΠΡΟΕΔΡΕΥΩΝ(Νικόλαος Κατσαρός): Συνεπώς, το άρθρο 

5 έγινε δεκτό κατά πλειοψηφία 

Ερωτάται το Σώμα: Γίνεται δεκτό το άρθρο 6 όπως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κατά πλειοψηφία.

ΣΠΥΡΙΔΩΝ ΔΑΝΕΛΛΗΣ: Κατά πλειοψηφία.

ΠΡΟΕΔΡΕΥΩΝ(Νικόλαος Κατσαρός): Συνεπώς, το άρθρο 

6 έγινε δεκτό κατά πλειοψηφία.

Ερωτάται το Σώμα: Γίνεται δεκτό το άρθρο 7 όπως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κατά πλειοψηφία.

ΠΡΟΕΔΡΕΥΩΝ(Νικόλαος Κατσαρός): Συνεπώς το άρθρο 

7 έγινε δεκτό κατά πλειοψηφία.

Εισερχόμεθα στην ενότητα των άρθρων 8 έως 17. 

Ο Εισηγητής της Πλειοψηφίας κ. Βούλγαρης έχει το λόγο.

Θα παρακαλέσω πάρα πολύ, να σεβαστείτε όλοι το χρόνο. Θα ταλαιπωρηθείτε αν υπερβείτε το χρόνο και θα ζημιώσετε και άλλους συναδέλφους, οι οποίοι δεν θα μπορέσουν να μιλήσουν.

Ορίστε, κύριε Βούλγαρη.

ΑΛΕΞΑΝΔΡΟΣ ΒΟΥΛΓΑΡΗΣ: Ευχαριστώ, κύριε Πρόεδρε.

Η δεύτερη ενότητα του νομοσχεδίου, που περιλαμβάνει δέκα άρθρα, από το 8έως το 17, θεσμοθετεί το ζήτημα των αναπλάσεων στα αστικά κέντρα της χώρας μας, που όλοι γνωρίζουμε τα προβλήματα ποιότητας ζωής που έχουν.

Αυτός ο νέος θεσμός, ο οποίος για πρώτη φορά εισηγείται σε νομοσχέδιο και μάλιστα οικιστικό -μέχρι τώρα δεν υπήρχε νομοθεσία που να αναφέρεται διεξοδικά και με όλες τις λεπτομέρειες στο πώς η Πολιτεία, η αυτοδιοίκηση, ακόμη και οι πολίτες με οργανωμένες μορφές, όπως είναι οι οικονομικοί συνεταιρισμοί, μπορούν να παρεμβαίνουν και να προχωρούν σε αναπλάσεις αστικών κέντρων- δίνει με τα άρθρα 8 έως 17 διεξοδικά όλες τις λεπτομέρειες για τον τρόπο, τους πόρους, τη σύνταξη της απαραίτητης μελέτης καθώς και τον προσδιορισμό των φορέων, οι οποίοι θα προχωρούν στην ανάπλαση αυτών των περιοχών.

Θα αναφερθώ σε τρία βασικά στοιχεία, τα οποία πρέπει να υπάρχουν, για να προχωρήσουμε αποτελεσματικά στην ανάπλαση μιας περιοχής- κυρίως περιοχής η οποία αποτελεί ένα μέρος ενός συγκεκριμένου ρυμοτομικού σχεδίου πόλης- όχι μόνο με τις διατάξεις του ν. 1337/1983, αλλά και με παλιότερες διατάξεις και αναφέρομαι συγκεκριμένα στο νομοθετικό διάταγμα του 1923.

Τρία τα στοιχεία εκείνα τα οποία πρέπει να υπάρχουν για να μιλήσουμε για ένα ολοκληρωμένο θεσμικό πλαίσιο, που περιλαμβάνει διατάξεις για να προχωρήσουμε την ανάπλαση μιας περιοχής. Τα στοιχεία αυτά είναι, πρώτον, η μελέτη ανάπλασης, δεύτερον, ο φορέας της ανάπλασης και τρίτο, και κυριότερο, οι πόροι. Πάρα πολλά έχουν λεχθεί για τις αναπλάσεις σε θεωρητικό επίπεδο, αλλά θα πρέπει, όταν θεσμοθετούμε με συνέπεια και αποτελεσματικότητα, να αναφέρουμε και τη δυνατότητα εξεύρεσης πόρων, για να υλοποιήσουμε αυτό το θεσμό.

'Οσον αφορά το πρώτο στοιχείο, τη μελέτη. Στο άρθρο 8 αναφέρεται πώς χαρακτηρίζεται μία περιοχή σαν περιοχή ανάπλασης, δηλαδή ποιες προϋποθέσεις πρέπει να συντρέχουν -τουλάχιστον οι περισσότερες απ' αυτές που αναφέρονται- προκειμένου να χαρακτηριστεί μία περιοχή σαν περιοχή ανάπλασης:

Πρώτον, είναι οι μεγάλες κτιριακές πυκνότητες, ή οι ελλείψεις κοινόχρηστων χώρων ή κοινωφελών χώρων, κάτι που είναι πολύ συνηθισμένο στα αστικά κέντρα που υπάρχουν στη χώρα μας. 

Δεύτερον, να υπάρχουν συγκρούσεις γης, να υπάρχουν, δηλαδή, διαφορετικές χρήσεις γης και βέβαια, να γίνει μία αναθεώρηση αυτών των χρήσεων γης, ανάλογα με τις δυνατότητες και τις προοπτικές ανάπτυξης κάθε περιοχής.

Τρίτον, είναι η έλλειψη προστασίας και ανάδειξης των

Σελίδα 6658 

ιστορικών αρχαιολογικών και πολιτιστικών στοιχείων και δραστηριοτήτων της περιοχής. Αυτή η παράγραφος αναφέρεται σε πάρα πολλά ιστορικά κέντρα, που διαθέτει η χώρα μας και που αποτελεί και το μεγάλο συγκριτικό πλεονέκτημα σε σχέση με άλλες περιοχές σε άλλες χώρες της Ευρωπαϊκής 'Ενωσης, δηλαδή η μεγάλη και σημαντική πολιτιστική μας κληρονομιά.

Τέταρτο στοιχείο είναι η εντεινόμενη υποβάθμιση της αισθητικής και εν γένει της ποιότητας του δομημένου περιβάλλοντος, με τα χιλιάδες κτίρια, τα οποία έχουν ανεγερθεί στα μεγάλα, στα μικρά και στου μεσαίου μεγέθους αστικά κέντρα, καθώς και η ποιότητα του δομημένου περιβάλλοντος της περιοχής και των φυσικών στοιχείων που υπάρχουν σ' αυτήν. 

Και το πέμπτο και τελευταίο στοιχείο είναι τα σοβαρά προβλήματα που υπάρχουν στα αποθέματα των κατοικιών. Εδώ αναφερόμαστε όχι μόνο στο αισθητικό μέρος, στην εξωτερική, δηλαδή, εμφάνιση των κτιρίων, που αποτελεί και την κακή μορφολογική κατάσταση των κτιρίων στα αστικά μας κέντρα, αλλά κυρίως όσον αφορά και τις εσωτερικές τους εγκαταστάσεις, δηλαδή την καρδιά του κτιρίου.

Για την ανάπλαση μίας περιοχής, όπως αναφέρεται στο άρθρο 8, απαιτούνται τρία στοιχεία. Πρώτον, είναι η προκαταρκτική πρόταση ανάπλασης που αναλύεται στο άρθρο 9 του παρόντος νομοσχεδίου, δεύτερον είναι το πρόγραμμα ανάπλασης, που δίνεται περιγραφικά στο άρθρο 10 του νομοσχεδίου και τρίτον η πολεοδομική μελέτη ανάπλασης ή και οι σχετικές μελέτες, που προβλέπονται ότι πρέπει να γίνουν, προκειμένου να προχωρήσουν στην πρόταση ανάπλασης μίας περιοχής, σύμφωνα με την παρ. 1 του άρθρου 11.

'Οσον αφορά το δεύτερο στοιχείο που πρέπει να έχουμε τους φορείς ανάπλασης: Στο άρθρο 10 στην παρ.3 αναφέρεται, ότι ως φορέας ανάπλασης ορίζεται ο οικείος δήμος ή η κοινότητα. Και βέβαια, μετά την τυχόν συγκρότηση του νομικού προσώπου εφαρμογής των γενικών πολεοδομικών σχεδίων ή των σχεδίων χωρικής οργάνωσης και ανάπτυξης των ανοιχτών πόλεων που αναφέρεται διεξοδικά στο άρθρο 6 του νομοσχεδίου αυτού, περιλαμβάνεται και η πρόταση για περιοχές ανάπλασης. Και ως φορέας ανάπλασης, αναφέρει, ότι μπορεί ν'αναλάβει αυτό το ίδιο το νομικό πρόσωπο.

Δίνει τη δυνατότητα ως φορέας ανάπλασης να χαρακτηριστεί και η οικεία νομαρχιακή αυτοδιοίκηση. Ακόμη βέβαια, μία άλλη δυνατότητα για φορέα ανάπλασης δίνει το νομοσχέδιο σε υφιστάμενη ή σε νεοϊδρυόμενη, σύμφωνα με τις οικείες διατάξεις, δημοτική ή κοινοτική επιχείρηση, ακόμη και υφιστάμενη ή νεοϊδρυόμενη επιχείρηση νομαρχιακής αυτοδιοίκησης.

Το τρίτο στοιχείο είναι οι πόροι. Στο άρθρο 13 αναφέρονται οι περιπτώσεις των πόρων που θα συγκεντρωθούν προκειμένου να προχωρήσουμε σε ένα πρόγραμμα ανάπλασης.

Ο σημαντικότερος πόρος που διατίθεται και που ρητά αναφέρεται είναι ένα ποσοστό 30% τουλάχιστον των ετήσιων εσόδων που έχει το Ειδικό Ταμείο Εφαρμογής Ρυμοτομικών και Πολεοδομικών Σχεδίων, που όλοι το γνωρίζουμε ως ΕΤΕΡΠΣ. Το ποσό αυτό, του 30% διατίθεται στους φορείς ανάπλασης για μελέτες, έργα και διαμορφώσεις που περιέρχονται στα προγράμματα ανάπλασης, όπως αποφασίζονται σύμφωνα με τις διαδικασίες που περιγράφονται στά άρθρα αυτά του Κεφαλαίου Β' του σχεδίου νόμου.

Επίσης, αναφέρεται, ότι πόροι που θα τους συγκεντρώνουν οι φορείς ανάπλασης, μπορεί να είναι οι πάσης φύσεως επιδοτήσεις ή επιχορηγήσεις ή χορηγίες από ιδιωτικούς ή δημόσιους φορείς, πόροι από τη συμμετοχή σε προγράμματα της Ευρωπαϊκής 'Ενωσης, χρηματοδοτήσεις από το δημοτικό προϋπολογισμό ή τον προϋπολογισμό της νομαρχιακής αυτοδιοίκησης ή ακόμη και από προγράμματα δημοσίων επενδύσεων, δανειοδοτήσεις που τυχόν μπορεί να έχει ο φορέας της ανάπλασης από το τραπεζικό ή από άλλα χρηματοοικονομικά ιδρύματα. Οι κρατήσεις που προβλέπονται από την παρ. 3 του άρθρου 2 του ΚΗ/1947 ψηφίσματος όπως ισχύει σήμερα, στις περιπτώσεις που ο δήμος θα είναι και ο φορέας ανάπλασης, έχει την αρμοδιότητα έκδοσης οικοδομικών αδειών στην περιοχή αυτή. Είναι ένας πόρος που μεταβιβάζεται σύμφωνα με το νόμο σε αυτή την περίπτωση στο δήμο.

'Εχουμε τις εισφορές, επίσης, στο άρθρο 17 του νομοσχεδίου καθώς και τα έσοδα που προέρχονται από τη δυνατότητα του αυξημένου συντελεστή δόμησης που δίνει η παρ.4 του άρθρου 12.

Πέρα από αυτά τα στοιχεία, δηλαδή τη μελέτη, τον φορέα και τους πόρους που ουσιαστικά και πολύ περιγραφικά αναλύονται στην ενότητα αυτή των άρθρων, του Β' κεφαλαίου που αφορούν τις αναπλάσεις, δίνονται λύσεις για την εξασφάλιση σημαντικών κοινόχρηστων χώρων σε οικισμούς, οι οποίοι έχουν ρυμοτομικό σχέδιο προ του 1923, δηλαδή έχουν εγκριθεί τα ρυμοτομικά τους σχέδια, με τις διατάξεις του ν.1923. Επιβάλλεται ένας, με πιο κοινωνικά κριτήρια τρόπος αποζημίωσης των ιδιοκτητών ακινήτων, σε περιοχή, όπου θα πρέπει να αποκτηθεί ένας μεγάλος κοινόχρηστος χώρος που εκεί θα αποτελέσει πνεύμονα. Ευχαριστώ πολύ.

ΠΡΟΕΔΡΕΥΩΝ (Νικόλαος Κατσαρός): Η Εισηγήτρια της Νέας Δημοκρατίας έχει το λόγο.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Κύριε Υπουργέ, χαίρομαι που προσχωρήσατε στο στρατόπεδο του κ.Κεδίκογλου και στο δικό μου για τις συνήθεις παρεμβάσεις του Συμβουλίου της Επικρατείας .Είπατε μερικά άδικα πράγματα για τη μεταφορά συντελεστού δόμησης. Πράγματι έγινε καταστρατήγηση του μέτρου και έγιναν τερατουργήματα. Πρέπει να αναγνωρίσετε όμως ότι, επί των ημερών μας, έγινε μεγάλη επίθεση σε όσους τα έκαναν και δρομολογήσαμε, όπως έχετε ισχυρισθεί προς τιμήν σας, σ' αυτήν την Αίθουσα μια πολύ καλή δουλειά που τη βρήκατε έτοιμη από εμάς.

Χαίρομαι και σας συγχαίρω για την ανάθεση δεκατριών περιφερειακών χωροταξικών μελετών. Πραγματικά όμως, πιστεύω, ότι οι προδιαγραφές θα έπρεπε να έχουν συζητηθεί σ' αυτήν την Αίθουσα ή σε μια διακομματική επιτροπή . Αυτό δεν θα έπρεπε να είναι ευθύνη μόνο του Υ.ΠΕ.ΧΩ.Δ.Ε. αλλά να είναι μια διυπουργική ευθύνη. Θα έπρεπε να έχει κυρίως αναπτυξιακό χαρακτήρα με έδρα ίσως το Υπουργείο Ανάπτυξης ή το Υπουργείο Εθνικής Οικονομίας. Το θέμα της χωροταξικής παρέμβαση είναι πολύ ευρύτερο σε επίπεδο Επικράτειας από αυτό που μπορεί να κάνει μόνο του το Υ.ΠΕ.ΧΩ.Δ.Ε.

Για την ανάπλαση και στην πρωτολογία μου, είπα, ότι αυτό το κεφάλαιο έχει θετική θεώρηση. Θα έπρεπε από καιρό να έχει προστεθεί στα πολεοδομικά μας εργαλεία. Επιτέλους εισάγεται για σκέψη και παρέμβαση η πικρή αλήθεια ότι το θλιβερότερο περιβαλλοντικό πρόβλημα του τόπου μας είναι το αστικό περιβάλλον με κυρίαρχη την πόλη που κατοικούμε, την Αθήνα. Θεωρώ, όμως, ότι η προσέγγιση παραμένει πρόχειρη και δεσμευτική.

Είπατε ακόμη, ότι παίρνει πολύ καιρό για να εξαντληθεί ο διάλογος. Εγώ θα ήθελα να ξέρω, αν τον έχετε αρχίσει αυτόν το διάλογο. Στο έγγραφο που μου διάβασε ο κ. Βούλγαρης που του έστειλε ο Σύλλογος Πολεοδόμων η πρώτη παράγραφος στη δεύτερη σελίδα πάνω-πάνω σας κατηγορεί, ότι δεν εκλήθη στη διαδικασία σύνταξης αυτού του νομοσχεδίου. Ο "ΣΑΔΑΣ" έχει εκφράσει τα ίδια παράπονα. Δηλαδή με ποιους μιλήσατε, αν δεν μιλήσατε με τους πολεοδόμους και με τους αρχιτέκτονες, με τους φουρναραίους; Σας κατηγορούν σ' αυτό το έγγραφο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.):Μου επιτρέπετε μία διακοπή, κυρία Παπαδημητρίου;

ΠΡΟΕΔΡΕΥΩΝ(Νικόλαος Κατσαρός): Δέχεσθε, κυρία Παπαδημητρίου, να σας διακόψει ο κύριος Υπουργός;

ΕΛΙΣΑΒΕΤ ΠΑΠΑΔΗΜΗΤΡΙΟΥ: Βεβαίως.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Με τον ΣΕΠΟΧ υπάρχει διάλογος. 'Οταν είχαν κληθεί οι εκπρόσωποι των κοινωνικών και επιστημονικών φορέων -επειδή ξέρετε ότι υπάρχουν κάποιες αντιθέσεις μεταξύ τους-υπήρξε συμμετοχή των εκπροσώπων του Τεχνικού Επιμελητηρίου και των εκπροσώπων του συλλόγου αρχιτεκτόνων.

ΑΛΕΞΑΝΔΡΟΣ ΒΟΥΛΓΑΡΗΣ: Ο σύλλογος αρχιτεκτόνων δεν αναγνωρίζει το ΣΕΠΟΧ.

Σελίδα 6659 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπουργός ΠΕ.ΧΩ.Δ.Ε.): Ο σύλλογος αρχιτεκτόνων έχει ορισμένες ενστάσεις για τη συγκροτημένη έκφραση του συνδέσμου πολεοδόμων και χωροτακτών. Εγώ και το Υπουργείο κατ' επέκταση, δεν θέλουμε να μπούμε σ' αυτήν τη διελκυστίνδα μεταξύ των φορέων. Διότι αν τον καλούσαμε σε ισότιμη βάση με τον "ΣΑΔΑΣ" θα υπήρχαν οι άλλες καταγγελίες και μπορεί και να φεύγανε. Γι' αυτό προσπαθούμε να κρατήσουμε μία ισορροπία λαμβάνοντας υπόψη αυτές τις ιδιαιτερότητες και έχοντας την ευαισθησία να αναπτύσσουμε έναν διάλογο με όλους χωρίς αποκλεισμούς.

ΠΡΟΕΔΡΕΥΩΝ(Νικόλαος Κατσαρός): Τα υπόλοιπα μετά, κύριε Υπουργέ.

Ορίστε κυρία Παπαδημητρίου, συνεχίστε.

ΕΛΙΣΑΒΕΤ ΠΑΠΑΔΗΜΗΤΡΙΟΥ: Εδιάβασα με πολλή προσοχή τα Πρακτικά της Διαρκούς Επιτροπής. Είιδα με μεγάλη λύπη μου, ότι υπήρξαν συνάδελφοι που σας ρώτησαν γιατί να κληθεί ο ΣΑΔΑΣ και γιατί να κληθούν οι πολεοδόμοι εφ' όσον το Τεχνικό Επιμελητήριο μας εκφράζει όλους μας. Και δεν υπάρχει ουδέν αναληθέστερο και μη σύγχρονο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Εγώ ζήτησα να έρθουν.

(Στο σημείο αυτό την προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

ΕΛΙΣΑΒΕΤ ΠΑΠΑΔΗΜΗΤΡΙΟΥ: Θεωρώ, ότι οι άνθρωποι ξέρουν τι λένε, είναι ειδικοί και δεν πρόκειται να βλάψουν καμία κυβέρνηση ή αντιπολίτευση αν ασχοληθούν και αυτοί.

Ειδικότερα για τις αναπλάσεις σας πρέπει να μπει ένα αντικειμενικό κριτήριο ιεράρχισης. 'Εχετε φορείς που επιλέγουν και εγώ σαν φιλελεύθερος άνθρωπος θεωρώ πολύ θετική τη δυνατότητα επιλογής ή προώθησης και από έναν πεφωτισμένο ιδιώτη. 'Ομως, θα πρέπει να υπάρχει τέτοια αντικειμενικότητα στην κρίση και στην επιλογή για να μη πουν σε σας σήμερα και σε μας αύριο, ότι τελικά διαφωνούμε για τα συμφέροντα κάποιων.

Για τους φορείς, μάλλον κάποιος συνάδελφος του Συνασπισμού είπε τι θα γίνει και πόσο ιδιωτικοποιημένη θα μπορούσε να γίνει αυτή η παρέμβαση. Εγώ δεν είμαι κατά της ιδιωτικής πρωτοβουλίας, υπό όρους βέβαια και υπό έλεγχο, αλλά είδα, ότι άρχισαν να εισρέουν τροπολογίες για μικτές επιχειρήσεις μεταξύ των φορέων που εσείς εισηγείσθε και κάποιους ιδιώτες. Δεν είμαι αντίθετη, ούτε η Νέα Δημοκρατία είναι αντίθετη σ'αυτή τη θεώρηση, αλλά θα πρέπει το παιγνίδι να είναι πάρα πολύ καθαρό.

Πιστεύω, ότι έχετε αφήσει ακάλυπτο το κομμάτι των ήπιων παρεμβάσεων που θεωρώ ότι είναι πιο χρήσιμες και πιο ουσιαστικές. 'Ενα στάδιο που θα πρέπει να προϋπάρχει της ανάπλασης με ευθύνη του Υπουργείου, που εισηγήθηκα να υπάρξει πριν την πολεοδομική μελέτη, μεταξύ χωροταξικής και πολεοδομικής, είναι το στάδιο της μελέτης διαχείρισης ή μάλλον καταγραφής της περιβαλλοντικής κατάστασης και πρότασης διαχείρισης.

'Εχω ελάχιστο χρόνο, αλλά θα ήθελα να σας πληροφορήσω ότι από μελέτες που κάνει το Μετσόβιο Πολυτεχνείο με το Πανεπιστήμιο Αθηνών τώρα και με τη συνεργασία του imperial απεδείχθη ότι η θερμοκρασία στον Πειραιά σε περιοχή που χρήζει ανάπλασης είναι δυόμισι βαθμούς Κελσίου παραπάνω ακριβώς λόγω του χρώματος των κτιρίων και λόγω της κατάστασης της ασφάλτου, πέραν των άλλων περιβαλλοντικών προβλημάτων. Θεωρώ ότι αν αποκτήσετε μελέτες διαχείρισης και καταγραφή των προβλημάτων, πριν επιλέξετε τον χώρο ανάπλασης, θα είστε στον πολύ καλό δρόμο. Θα έπρεπε αυτά να τα προβλέψουμε.

Στην κοινωνικοποίηση των επιλογών σας δεν είμαστε αντίθετοι. Καλό είναι να δίνονται κίνητρα για να υπάρχει η κοινωνική παρέμβαση. Δεν νομίζω, όμως, ότι ο συντελεστής δόμησης είναι πανάκεια. Δεν είναι δυνατό κάθε φορά να πριμοδοτούμε, να πληρώνουμε με αύξηση συντελεστή χωρίς όρους, στην ουσία την εξεύρεση οικονομικών πόρων. Νομίζω ότι πρέπει να το δείτε κάτω από άλλο πρίσμα. Θα έπρεπε, ίσως, τα οικονομικά σας εργαλεία, τα οποία δεν ενθαρρύνουν παρά την οίκηση να μην τα συμπεριλάβετε σ'αυτό το νομοσχέδιο και να τα δείτε με περισσότερη μελέτη. Πιστεύω, ότι τελικά και με τις ανάγκες οίκησης, που θα σας μελετήσουν οι μελετητές, στους οποίους εκχωρούν τις μελέτες οι φορείς, σας θα σας βγάλουν την ανάγκη περισσότερης στέγης και αυτό συμβαίνει.

Νομίζω, λοιπόν, ότι δεν πρέπει να αλλοιωθεί η φυσιογνωμία της γειτονιάς της Αθήνας και πιστεύω, ότι με όλη την επιτυχία που είχε η παρέμβαση στην Πλάκα μας δείχνει ότι δεν πρέπει να επαναληφθεί στις όμορες περιοχές. Είπα και χθες, ότι δεν είναι δυνατό να μουσειοποιήσουμε την Αθήνα. Υπάρχει ένα πολύ καλό διάταγμα για το Ναύπλιο που καταστρατηγείται και χαίρομαι που το Υπουργείο ακόμη αντέχει, αλλά έχει καταφέρει να απομακρύνει την ημερήσια ζωή από το Ναύπλιο.

(Στο σημείο αυτό την Προεδρική 'Εδρα καταλαμβάνει ο Β' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ).

Ενώ ο στόχος μπορεί να είναι καλός για την ανάπλαση, εάν δεν καθορισθούν οι προδιαγραφές, εάν δεν λάβετε μέτρα για να διατηρηθούν όλες οι ανθρώπινες δραστηριότητες και αν δεν βάλετε φρένο στο παμφάγο νέο γένος των αναπλαστών, που φοβάμαι, ότι θα χτίσετε μετά τους έμπορους συντελεστών, θα μου μουσειοποιήσετε τις πόλεις, θα φτιάξετε πάρα πολύ ακριβά καταλύματα στέγης και θα προσφέρετε ανισορροπία στο χρηματιστήριο της όμορης γης.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κα Παπαδημητρίου.

Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Καλύτερα να έλθω στο Βήμα για να απλώνω τα χαρτιά μου και να βλέπω και τον εορτάζοντα.

ΠΡΟΕΔΡΕΥΩΝ (Παναγιώτης Σγουρίδης): Ναι, αλλά είναι λυπημένος, διότι έχασε η ομάδα του.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, κυρίες και κύριοι Βουλευτές, εμείς επιμένουμε ότι το νομοσχέδιο αυτό, είναι ταξικό και ότι θα πρέπει πραγματικά να μη δώσει τις δυνατότητες να επιβληθούν αυτοί οι όροι και οι νόμοι που βάζει εις βάρος της πλειοψηφίας του Ελληνικού Λαού.

Συγκεκριμένα, με τις αναπλάσεις για τις οποίες γίνεται τόσος πολύς θόρυβος, φυσικά είναι ένα θετικό μέτρο. Ιδιαίτερα δίνει τη δυνατότητα, δίνει το εργαλείο να γίνονται οι αναπλάσεις σε υποβαθμισμένες, κύρια περιοχές, και το εργαλείο αυτό το θεσμικό όπως μπαίνει, μπορεί να δουλέψει κάλλιστα.

'Ομως, θέλουμε να κάνουμε ορισμένες σοβαρές επισημάνσεις, για να εκφράσουμε την αντίθεσή μας για ορισμένες δυνατότητες που δινει εις βάρος ουσιαστικά των ανθρώπων, όχι αυτών που άμεσα θα επωφεληθούν, αλλά γενικότερα αυτών που έχουν την επίπτωση αυτών των μέτρων.

Κατ' αρχήν, στο εδάφιο γ', της παραγράφου του άρθρου 8, την παράγραφο 6 του ίδιου άρθρου, την τελευταία νέα πρόταση του εδαφίου δ', της παραγραφου 1 και του άρθρου 9, -γιατί εδώ κανονικά θα πρέπει να συζητήσουμε απο το 9 μέχρι το 11, αν θέλουμε να πούμε για τις αναπλάσεις και σύμφωνα με το χρόνο που μας δίνει και το Προεδρείο, δεν μπορούμε να τα πάρουμε κατ' άρθρον- θα πρέπει να δούμε τις δυνατότητες αύξησης του συντελεστή δόμησης μέχρι 3. Εμείς νομίζουμε, κύριε Υπουργέ, ότι εκεί που έχει ουσιαστικά εξαντληθεί το όριο 2, να σταματήσει να γίνεται αυτή η υπερδόμηση που γίνεται στις περιοχές αυτές, η τσιμεντοποίηση που λέμε, για να μπορέσουμε πραγματικά να πούμε ότι έχουμε μία ανθρώπινη κατοικία.

'Ενα δεύτερο είναι ότι ανοίγουν τεράστιες δυνατότητες νέων κερδοσκοπικών υπερτσιμεντοποιήσεων, η τοποθέτηση σε απάνθρωπο περιβάλλον, τον ένα πάνω στο άλλο, φτωχών λαϊκών στρωμάτων. Και εδώ αναφέρονται συχνά οι οικιστές και να θυμηθούμε το άγαλμα Τρίτση με την κολακεία της αυθαιρεσίας, με τον όρο κ.λπ. 

'Ετσι, κατά την άποψη μας, το κύριο που πρέπει να κρατήσουμε στο κεφάλαιο "Ανάπλαση" είναι η αντιδραστική αντιπολεοδομική σύλληψη της διαδικασίας ανάπλασης σε απάνθρωπους συντελεστές δόμησης. Νομίζουμε ότι γίνεται μία δημαγωγία στα λαϊκά στρώματα, όταν τους λένε, ότι η γη

Σελίδα 6660 

σου, μπορεί ξέρω εγώ να κτισθεί, να φτιάξεις το Α το Β το Γ το Δ. Πρέπει πραγματικά κάποτε η Πολιτεία να πάρει δραστικά μέτρα, για να περιορίσει αυτή τη δυνατότητα, αν θέλουμε πραγματικά να πούμε πως ό,τι μπορούμε να σώσουμε, το σώζουμε, για να κάνουμε κάποια ανθρώπινη πόλη. Χωρίς φυσικά αυτό να σημαίνει ότι δεν θα κατοχυρωθεί η αξία της αποκτημένης ιδιοκτησίας. 'Εχει τη δυνατότητα και με τη μεταφορά συντελεστή, να θεσπιστεί ένα τέτοιο μέτρο, για να κρατήσουμε πραγματικά αυτή τη δυνατότητα.

Το θέμα για μας παίρνει ακόμα αρνητικότερες διαστάσεις, με τις δυνατότητες που δίνετε να είναι φορείς των αναπλάσεων, επιχειρήσεις Τοπικής Αυτοδιοίκησης ή και εταιρείες, πράγμα που το ορίζει η παράγραφος 7 του άρθρου 10 μέσα στο γνωστό πλαίσιο των ιδιωτικοποιήσεων και της ρεμούλας, θα έλεγα. 

Επιπλέον, το σύνολο του κεφαλαίου αυτού, χαρακτηρίζεται από την πολυλογία για ρυθμίσεις που επιτρεπόντουσαν ή που προβλεπόντουσαν με την ισχύουσα νομοθεσία.

Είναι βέβαια θετικό ότι γκρουπάρει εδώ σαν τάση αναγνώρισης του μεγάλου αυτού πολεοδομικού προβλήματος των ήδη προβληματικών περιοχών. Είπαμε από την αρχή, ότι είναι θετικό μέτρο ιδιαίτερα μέσα στα αστικά κέντρα.

Επίσης, είναι θετικό γιατί με την ισχύουσα νομοθεσία κάποιοι υπηρεσιακοί γραφειοκράτες που έβαζε κάποιος πολιτικός και που εναντιώνονταν σε μία επέμβαση ανάπλασης, αναβάθμισης κοινωνική κλπ. μπορούσαν να προβάλουν εμπόδια στις αναπλάσεις στηριζόμενοι στη μη πρόβλεψη του νόμου ή σε πολύ στενές ερμηνείες κάποιων διατάξεών του.

Στο άρθρο 12 στην παράγραφο 3 για πρώτη φορά μπαίνει τόσο ασύστολα ότι για να βρούμε τα ποσά ανάπλασης μπορούμε να δώσουμε αυξημένο συντελεστή δόμησης. Αυτό αναφέρεται και στο άρθρο 3 πώς τελικά ουσιαστικά θα μπορέσει η Τοπική Αυτοδιοίκηση να καλύψει τα έσοδά της για τις δαπάνες των Οργανισμών αυτών. Η αντιπαροχή στη Δημόσια Διοίκηση δηλαδή μπαίνει για πρώτη φορά. Αυτή όμως που εφαρμόσθηκε στον ιδιωτικό τομέα είναι γνωστό, ότι κατέστρεψε όλες τις πόλεις. Θα γίνεται κάποιος κοινόχρηστος χώρος σε μια περιοχή που κρίνεται απαραίτητος γιατί λείπει και αντί να τον πληρώνει η Πολιτεία και ένα μέρος οι παρόδιοι -που ήταν δίκαιο αυτό- θα επιβαρύνεται η γύρω περιοχή με παραπάνω τσιμέντο, τρεις φορές περισσότερο απ' ό,τι χτιζόταν ο χώρος αυτός.

Βέβαια, στην ευρύτερη περιοχή στο Διαμέρισμα, ή Ο.Τ.Α. ο μέσος συντελεστής δόμησης δεν αυξάνεται. 'Αρα, οι συντελεστές δόμησης θα μειώνονται αλλού και αυτό είναι θετικό αλλά η περιοχή γύρω από τον κοινόχρηστο χώρο θα τσιμεντοποιείται πολύ περισσότερο με τον αυξημένο συντελεστή διότι θα χτίζεται όπως είπαμε πολύ περισσότερο απ' ό,τι επιτρεπόταν.

Επίσης, όχι αμελητέο στη σημερινή κατάσταση είναι, ότι οι απομακρυσμένοι από τον κοινόχρηστο χώρο θα διαμαρτύρονται για τη μείωση του συντελεστή δόμησης παρ'όλο που θα τους κάνει καλό γιατί δεν θα έχουν αυτά τα τέρατα. Αλλά τελικά στην ανάγκη, στο Συμβούλιο Επικρατείας που ανατρέχουν όλοι οι παρόδιοι δεν θα πετύχουν μια επικύρωση αυτής της απόφασης και για τις άλλες περιοχές; 'Οταν ο συντελεστής δόμησης μπαίνει εκεί γιατί δεν μπαίνει και παραπέρα; Θα έχουμε και τέτοια προβλήματα που ουσιαστικά θα τσιμεντοποιηθούν όλοι οι ΟΤΑ.

Στην παράγραφο 7 γίνεται μεταφορά συντελεστή για τους πάνω ορόφους και το ισόγειο μπορεί να χτιστεί γι'αυτούς που έχουν μεγάλα οικόπεδα. Παραδείγματος χάριν, μπορούν να χτίσουν χώρους στάθμευσης αυτοκινήτων ή μεγάλους κινηματογράφους. Θα ήταν δίκαιο να έλεγε κανένας ότι χτίζεται ο μισός συντελεστής κάλυψης αλλά εδώ χτίζεται ολόκληρος. Ποια είναι η διαφορά; Τσιμεντοποιείται η περιοχή. Δεν μένει ελεύθερος. Το ότι δεν χτίζει και παραπάνω ορόφους για να καλύψει αυτό το συντελεστή που δικαιούται το οικόπεδο σημαίνει ότι η περιοχή μένει αδόμητη όταν έχει κάνει όλη την κάλυψη;

Νομίζουμε, ότι αυτό είναι μία ευνοϊκή διάταξη σε ιδιοκτήτες και εις βάρος της πόλης και του κοινωνικού συνόλου.

Στην παράγραφο 9 για να μην ανατραπεί από το Συμβούλιο Επικρατείας θα πρέπει να ορίζει, ότι τα απαλλοτριούμενα ακίνητα αντικαθίστανται σαν κτίσματα και επιφάνειες ελεύθερων χώρων από ίσο εμβαδό αντίστοιχα κοινωφελούς και κοινόχρηστου χώρου. Είναι και δίκαιο αυτό γιατί δεν μπορεί να πάρει ο Ο.Τ.Α. κάτι και να το πουλήσει.

Στο άρθρο 14 παράγραφος 4 στο τέλος θα έπρεπε να αναφέρει για την υποχρέωση ειδοποίησης του αποδεικτικού γι'αυτή. Δεν στέλνεται κανένα αποδεικτικό. Οι Ο.Τ.Α. μπορεί να κάνουν αυθαιρεσίες σε τοπικό επίπεδο και λίγο παραπάνω με τη λέξη "μπορεί" για την απώλεια προσόδων τους δίνει την ευχέρεια αν θέλουν να αυθαιρετήσουν σε μη αρεστούς δικαιούχους -κύρια πρόκειται για δυνατότητα ρουσφετολογίας εδώ- που στο μοίρασμά τους ορισμένοι είναι μαέστροι, θα πρέπει να εμποδιστούν τέτοιες διατάξεις και να μη δίνεται αυτή η δυνατότητα.

Στο άρθρο 14 παράγραφος 10 στο τέλος: Εδώ νομίζουμε ότι βγαίνει κάτι καλό και αυτό θα πρέπει να επεκταθεί και σε άλλες περιπτώσεις. Είναι η εξουδετέρωση των διακρίσεων και ανεπίτρεπτων επεμβάσεων των δικαστών για τέτοια έργα.

Στο άρθρο 15 παράγραφος 5 σε συνδυασμό με την παράγραφο 2 θα πούμε, ότι όταν γίνεται πολεοδόμηση κάπου οι μεγάλες ιδιοκτησίες έχουν όλο τον καιρό να κατατμηθούν και να μη δώσουν την εισφορά που τους αναλογεί. Τι λέει στην εισηγητική έκθεση. Πρόκειται ουσιαστικά για την ανατροπή μιας προηγούμενης συγκεκριμένης προθεσμίας που είχε πολεοδομικό νόημα.

Ο ν.1337/83 έβαζε χρονικούς περιορισμούς στις κατατμήσεις. Αυτό σήμερα το καταργείτε. Δεν είναι μία δυνατότητα να αποφύγουν οι μεγάλες ιδιοκτησίες την εισφορά;

Κύριοι συνάδελφοι, ο νόμος του 1923 είναι σωστός, γιατί, για να πληρώσουν μέρος οι παρόδιοι και με κάποιες βελτιώσεις στην εφαρμογή για τις κοινωνικές περιπτώσεις, πιστεύουμε ότι θα δούλευε θαυμάσια. Και εδώ θα πρέπει να δούμε πως η Τοπική Αυτοδιοίκηση που πριν με το νόμο του 1923 πλήρωνε το 50% αυτών των κοινόχρηστων χώρων, πλατείες, το ένα το άλλο, κλπ., σήμερα το μεταφέρει αυτό, όχι απλώς στους παρόδιους, δεν πληρώνει τίποτα σχεδόν, μόνο το 5%, αλλά βάζει να πληρώσουν και οι κάτοικοι, αυτοί οι οποίοι δεν επωφελούνται ουσιαστικά, δεν έχουν τον ήλιο, δεν έχουν τον αέρα, δεν έχουν τον κοινόχρηστο χώρο μπροστά τους, που γίνεται η πλατεία, το πάρκο κ.λπ. Γι' αυτό λέμε, ότι είναι και πολύ εξοντωτικό το νομοσχέδιο σε σχέση με τις αναπλάσεις.

Στο σημείο α' της παραγράφου 5 εξομoιώνει μεγάλες και μικρές ιδιοκτησίες αντί να μπουν συγκεκριμένοι κανόνες, π.χ. με το αντικειμενικό σύστημα αξιών ακινήτων, τη φορολογική δήλωση των επαγγελματικών χρήσεων κλπ.

Στην παράγραφο 12 βάζει μία ουσιαστική ανώδυνη βαρειά φράση που δεν κάνει τίποτα. Εδώ, παρά τις συστατικές επιταγές, εξουδετερώνονται οι σχετικές διατάξεις για τα ανταποδοτικά τέλη. Μόνο καταθέσεις στο Ταμείο Παρακαταθηκών και Δανείων και αναλήψεις, με βάση αποδείξεις και τιμολόγια θα μπορούσαν να το κατοχυρώσουν.

Και τέλος, στο άρθρο 17 γίνεται μία μικρή βελτίωση, ένας εκσυγχρονισμός, μία διευκόλυνση, θα λέγαμε, για την εκτέλεση των πολεοδομικών στοιχείων χωρίς ουσιαστική σημασία. Αυτό που χρειάζεται είναι να λήψουν τα ρουσφετολογικά, πελατειακά παράθυρα για να αποφύγουν την απελευθέρωση του χώρου κάποιοι για τους οποίους παρακατατέθηκε το ποσό αποζημίωσης. Για να γίνει αυτό, αρκεί μία κοινωνική επιτροπή του επισπεύδοντα αιρετού δημόσιου φορέα, εξέταση κάποιων ειδικών κοινωνικών περιπτώσεων, καθώς και ένα μικρό αποθεματικό κοινωνικών διαμερισμάτων για προσωρινή ή μόνιμη εγκατάσταση των ξεσπιτωμένων που επιμένουν ότι το ποσό της απαλλοτρίωσης δεν τους φθάνει να βρουν λύση μόνοι τους. Μαζί φυσικά σε συνεργασία με το φορέα για μετακόμιση.

Περιορισμός της επιτροπής ότι δεν μπορεί να παρατείνει υπό επαρκείς βέβαια προϋποθέσεις σε μία περίπτωση πάνω από κάποιους μήνες την παραμονή και αμετάκλητη νομοθετική απόφαση.

Σελίδα 6661 

Εμείς και αυτά τα άρθρα, κύριοι συνάδελφοι, όπως και τα προηγούμενα που περάσανε, τα καταψηφίζουμε. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Δανέλλης έχει το λόγο.

ΣΠΥΡΙΔΩΝ ΔΑΝΕΛΛΗΣ: Ευχαριστώ, κύριε Πρόεδρε.

Πραγματικά το ζήτημα των αναπλάσεων είναι η βασική καινοτομία που διακρίνει το παρόν νομοσχέδιο. Πιστεύουμε, όμως, ότι για να είναι αποτελεσματικός αυτός ο νέος θεσμός και να παίξει το ρόλο που θέλει να διαδραματίσει στην αναμόρφωση των πόλεων μας, των εξαιρετικά ταλαιπωρημένων πόλεων, εξάλλου, θα πρέπει να δεχθεί κάποιες βελτιώσεις.

Στο άρθρο 8, λοιπόν, νομίζουμε, ότι θα πρέπει να συμπληρωθεί ο ορισμός της παραγράφου 1, θεωρώντας, ότι βασικές επιδιώξεις ανάπλασης είναι η προσφορά, αύξηση και ανάδειξη των φυσικών στοιχείων του αστικού χώρου, ρέματα, πράσινο, παράκτιος χώρος, η βελτίωση των περιβαλλοντικών συνθηκών, μικροκλίμα, καθώς και η λήψη μέτρων, ώστε να μην οδηγήσει το πρόγραμμα ανάπλασης σε εκδίωξη των κατοίκων και επαγγελματιών της περιοχής.

Επίσης, προτείνεται να γίνει άμεσα η επεξεργασία των προδιαγραφών στην παράγραφο 8 του άρθρου 8 για τους τρεις τρόπους παρέμβασης, αλλά να προβλεφθεί στο σχέδιο νόμου ότι με υπουργική απόφαση των προδιαγραφών, θα μπορούν να διατυπωθούν διαφοροποιήσεις ως προς τις διαδικασίες, τα εργαλεία παρέμβασης και το χαρακτήρα των φορέων εφαρμογής για τις τρεις παραπάνω περιπτώσεις, καθώς επίσης και κριτήρια προσδιορισμού των Κ.Σ.Ε.Α.

Στην παράγραφο 3 του ίδιου άρθρου νομίζουμε, ότι -είναι μία εξαιρετικά σημαντική παράγραφος για το χαρακτηρισμό μιας περιοχής ως περιοχής ανάπλασης νομίζουμε- είναι αόριστα και συνοπτικά διατυπωμένη και δεν στοιχειοθετεί με επάρκεια τον ορισμό της υποβάθμισης, όπως επίσης και στερείται αναφοράς στο υποκείμενο, στις κατηγορίες δηλαδή του πληθυσμού που υφίστανται τις επιπτώσεις ανάπλασης.

Νομίζουμε ότι είναι εμφανής κάποια έλλειψη κοινωνικών κριτηρίων που θα πρέπει να υπήρχαν για να αναδεικνύουν την ανάγκη για ανάπλαση σε περιοχές, παραδείγματος χάρη, με κατοικίες κοντά σε εγκαταστάσεις υψηλού κινδύνου, με περιοχές αυθαιρέτων χωρίς υποδομές, κοινόχρηστους χώρους κ.λπ. 

Επίσης, νομίζουμε, ότι η παράγραφος αυτή στερείται περιβαλλοντικών στόχων, μη προβλέποντας επεμβάσεις στο Δημόσιο και τον ιδιωτικό ελεύθερο χώρο, καθώς επίσης και στον δομημένο χώρο για την εξοικονόμηση ενέργειας, για τη μείωση των ρύπων και τη συμβολή στη βελτίωση του μικροκλίματος.

Στο άρθρο 9, στην παράγραφο 1στ', που αναφέρεται στη ριζική ανάπλαση και στα ΚΣΕΑ, πιστεύουμε, ότι πρέπει να συμπεριληφθεί ότι η προκαταρκτική πρόταση ανάπλασης θα περιέχει πρόβλεψη για την προσωρινή και οριστική μετεγκατάσταση των οικιστών και αναλυτική καταγραφή των χρηματοδοτικών πόρων και την προέλευση των πόρων αυτών.

'Οσον αφορά τις διαδικασίες συμμετοχής, εμείς προτείνουμε να προστεθεί στην παράγραφο 3, ότι στη διαδικασία δημοσιοποίησης και διαλόγου συμμετέχουν τα τυχόν διαμερισματικά συμβούλια, κινήσεις πολιτών, τοπικοί σύλλογοι και επαγγελματικοί φορείς.

Τα στοιχεία που τεκμηριώνουν τον κοινωνικό διάλογο συνοδεύουν υποχρεωτικά το φάκελο της πρότασης, για λόγους κατανοητούς.

Στο άρθρο 11, στην παράγραφο 1, πιστεύουμε ότι πρέπει να προστεθεί ότι η πολεοδομική μελέτη θα πρέπει να περιλαμβάνει και κανονισμό διαχείρισης και λειτουργίας του δικτύου κοινοχρήστων χώρων και κοινοφελών κτιρίων, παραδείγματος χάρη η χρήση του αύλιου χώρου και της αθλητικής υποδομής των σχολείων από το κοινό, ωράρια λειτουργίας, τρόπος διάθεσης των εσόδων από διάφορες δραστηριότητες κ.λπ.

Με την παράγραφο 2, του άρθρου 11, διαφωνούμε ριζικά, διότι πιστεύουμε ότι η έγκριση της πολεοδομικής μελέτης με τις διατάξεις του 23, σημαίνει ότι μεγάλο τμήμα, δηλαδή όλα τα οικοδομικά τετράγωνα γύρω από το βασικό οδικό δίκτυο, που θεωρείται ότι περιλαμβάνει τις πρωτεύουσες και δευτερεύουσες αρτηρίες των γενικών πολεοδομικών σχεδίων, θα εγκρίνονται με πολεοδομικό διάταγμα, ενώ τα υπόλοιπα με απόφαση νομάρχη. Η διάσπαση αυτή θεωρούμε ότι υπονομεύει βεβαίως τη συνοχή του προγράμματος και έρχεται σε αντίθεση, επίσης, με μία από τις κεντρικές απόψεις του σχεδίου νόμου που στηρίζει εξαιρετικά το ρόλο της Τοπικής Αυτοδιοίκησης στη διαδικασία των αναπλάσεων.

Στην παράγραφο 2, του άρθρου 12 έχουμε επίσης, μία βασική αντίρρηση. Πιστεύοντας ότι οι αυξημένοι συντελεστές δόμησης, παρά το γεγονός ότι πραγματικά δίνουν μία ευελιξία στο φορέα ανάπλασης, ενέχουν τον κίνδυνο να παρεκκλίνουν του σκοπού και βεβαίως του στόχου της ανάπλασης και έτσι δημιουργείται μία περίεργη και ιδιόμορφη αγορά συντελεστή δόμησης με πάρα πολλές πιθανότητες να κακοφορμίσει το μέτρο, όπως έγινε με τη μεταφορά του συντελεστή δόμησης, που από ένα εξαιρετικά χρήσιμο εργαλείο άσκησης πολεοδομικής πολιτικής είχε τις παρενέργειες τις οποίες γνωρίσαμε.

Επίσης, οι διαδικασίες ελέγχου που προβλέπονται στην παράγραφο 3 του άρθρου 12, νομίζουμε ότι δεν είναι εφαρμόσιμες και τα κριτήρια βάση των οποίων αυτός αποβαίνει σε βάρος της περιοχής, είναι μιας αμφιβόλου φερεγγυότητας. Εξάλλου πιστεύουμε ότι ενέχει τον κίνδυνο να προκύψουν σωρεία προσφυγών που θα φαλκιδεύσουν βέβαια την εφαρμογή του θεσμού.

Στην παράγραφο 9, πιστεύουμε ότι θα πρέπει να προωθηθούν περισσότερο τα εργαλεία που ανταποκρίνονται στην ήπια ανάπλαση. Γι αυτόν το λόγο νομίζουμε ότι μπορούν να απαλλοτριώνονται τμήματα κτιρίων, όπως ισόγεια ή τμήματά τους, για να διανοιχθούν στοές προς το εσωτερικό των οικοδομικών τετραγώνων κ.λπ. Τέτοιου τύπου προτάσεις που έχουν γίνει σε πολλές μελέτες αναπλάσεων, όπως τις ξέρουμε μέχρι τώρα, δεν μπορούν να υλοποιηθούν διότι δεν υπάρχει η αντίστοιχη πρόβλεψη και η νομοθετική κατοχύρωση.

Στο άρθρο 13, με αφορμή το θέμα των χρηματοδοτικών μέσων και κινήτρων που προβλέπεται, επανερχόμαστε στο θέμα της δημοκρατικοποίησης των διαδικασιών είσπραξης και κατανομής των πόρων του ΕΤΕΡΠΣ, που είναι ένα πολύ βασικό ζήτημα για μας. Νομίζουμε ότι θα πρέπει να υπάρξει μια συνολική και βαθιά μεταρρύθμιση του καθεστώτος του ΕΤΕΡΠΣ και βεβαίως έχουμε την εντύπωση ότι ο ΕΤΕΡΠΣ θα πρέπει να περάσει στην Αυτοδιοίκηση.

Εν πάση περιπτώσει, η πρόβλεψη του 30% των εσόδων του ΕΤΕΡΠΣ για τη στήριξη των φορέων ανάπλασης, θεωρούμε ότι είναι πολύ λίγο και γι' αυτό το λόγο νομίζουμε ότι κατ' ελάχιστο θα έπρεπε να αυξηθεί στο 50%, χωρίς αυτό να σημαίνει ότι θεωρούμε ότι είναι ικανό ποσό να αντιμετωπίσει τα τεράστια ζητήματα της ανάπλασης.

Επίσης, θεωρούμε ότι θα πρέπει να προβλεφθεί ότι τα χρήματα αυτά θα μπορούν να διατίθενται και για απαλλοτριώσεις, όπως επίσης και για την άσκηση του δικαιώματος προτίμησης.

Στην παράγραφο 5 θεωρούμε ότι η επιδότηση των επιτοκίων θα πρέπει να επεκταθεί και στις μη ιδιοκατοικημένες κατοικίες, υπό την προϋπόθεση ότι θα διατηρηθεί ο προηγούμενος ενοικιαστής.

Επίσης, στις περιπτώσεις δ' και ζ' της παραγράφου 5 πιστεύουμε ότι πρέπει να εφαρμόζονται και σε επαγγελματικά κτίρια, υπό την προϋπόθεση της διατήρησης του ίδιου επαγγελματία.

Στις περιπτώσεις ριζικής ανάπλασης νομίζουμε ότι θα πρέπει να προβλεφθεί ότι το Δημόσιο ή οι Ο.Τ.Α. και ο φορέας ανάπλασης μπορεί να επιδοτεί το ενοίκιο, που προκύπτει από την προσωρινή ή την οριστική μετεγκατάσταση των οικιστών.

Tο άρθρο 15 νομίζουμε ότι είναι βελτίωση του άρθρου 13 του ν. 1337 για εισφορές γης εκτός σχεδίου και νομίζουμε ότι είναι θετικό. Θα πρέπει όμως να προβλεφθεί ότι μπορεί να εφαρμόζεται σε περίπτωση που γίνεται αλλαγή χρήσης σε εκτός σχεδίου περιοχές. Παραδείγματος χάρη, σε παλιά 

Σελίδα 6662 

εργοστάσια ή αποθήκες νομίζουμε ότι θα είναι ένα χρήσιμο εργαλείο.

Για το άρθρο 16 ο Συνασπισμός θεωρεί ότι είναι θετικό και κοινωνικά δίκαιο να επιμερίζεται το βάρος των απαλλοτριώσεων δικαιότερα απ' ό,τι προέβλεπε ο νόμος του 1923.

Στο άρθρο 17 παράγραφος 2 θεωρούμε ότι το πρόστιμο θα πρέπει να ορίζεται σαν ποσοστό επί της αξίας του ακινήτου προς απαλλοτρίωση και όχι σαν εφάπαξ ποσό. 

Σχετικά με την ήπια ανάπλαση, νομίζουμε ότι δεν προβλέπονται ειδικά εργαλεία παρέμβασης και η αντίστοιχη διαδικασία για την περίπτωση της ήπιας ανάπλασης, που νομίζουμε ότι είναι και περισσότερο αποδεκτή και αυτό που θα συναντάμε συχνότερα. Νομίζουμε ότι θα πρέπει να αντιμετωπιστεί θετικότερα και πιο ολοκληρωμένα, βοηθούμενη από το θεσμό του ενεργού οικοδομικού τετραγώνου -του άρθρου 13, δηλαδή, του ισχύοντος Γ.Ο.Κ.- το οποίο δεν έχει λειτουργήσει ως θεσμός, ακριβώς γιατί δεν έχει ολοκληρωμένη επεξεργασία και δεν έχει εκδοθεί το προβλεπόμενο προεδρικό διάταγμα και τότε συναντάμε αυτές τις τροχοπέδες και αναστολές, όπως συναντάμε σε πάρα πολλά άλλα θεσμικά εργαλεία.

Νομίζουμε, επίσης, ότι θα πρέπει να μελετηθεί η σύνδεση με τις διαδικασίες του νόμου αυτού και να συμπληρωθεί ή να τροποποιηθεί ο θεσμός, αφού γίνει η επεξεργασία του προεδρικού διατάγματος, όπως, επίσης και από το θεσμό του οικοδομικού συνεταιρισμού των ιδιοκτητών ενώσεως οικοδομικού τετραγώνου. Μπορεί να έχει ένα θετικό, βελτιωτικό ρόλο αυτός ο θεσμός. Το αρχικό προεδρικό διάταγμα για τους οικοδομικούς συνεταιρισμούς προέβλεπε τέτοια περίπτωση. 'Ομως, λόγω των τροποποιήσεων που υπέστη αυτό το προεδρικό διάταγμα, που έγινε με γνώμονα τους οικοδομικούς συνεταιρισμούς, δεν μπορεί να εφαρμοστεί, γιατί προβλέπεται η εισφορά της γης, οπότε στην περίπτωσή μας καθιστά αδύνατη τη χρησιμοποίησή τους. Αν όμως τροποποιηθεί, νομίζουμε ότι θα είναι ένα θετικό εργαλείο.

Επίσης, θα πρέπει να προβλεφθεί η εισφορά υπεραξίας και νομίζουμε ότι είναι πλέον κοινή συνείδηση ότι από διάφορα έργα ανάπλασης, ακόμα και από σημειακά έργα ανάπλασης, όπως αυτά που γνωρίζουμε, δηλαδή οι πεζοδρομήσεις κ.λπ., ευνοούνται ορισμένες ιδιοκτησίες, ενώ πιθανά κάποιες άλλες βλάπτονται. Νομίζουμε ότι η ιδιοκτησία που ωφελείται, θα πρέπει να συνεισφέρει οικονομικά, έτσι ώστε να εμπλουτίζονται και οι πόροι που διατίθενται σε ανάλογα έργα ανάπλασης. Η ακριβής εφαρμογή αυτής της ιδέας θα πρέπει να υποστεί μία συστηματική επεξεργασία.

'Οσον αφορά το θεσμικό πλαίσιο σχεδιασμού και ελέγχου των χρήσεων γης, από την πορεία εφαρμογής του π.δ. 166/87 "περί χρήσεων γης", έχει διαπιστωθεί ότι χρειάζεται αναμόρφωση και εμπλουτισμό. Το ίδιο ισχύει και για το προεδρικό διάταγμα 84/84, όσον αφορά το μέρος που προβλέπει τα επαγγελματικά εργαστήρια, που επιτρέποντας τον αστικό ιστό που είναι πολύ ανελαστικός για τη σημερινή φάση κρίσης των μικρομεσαίων επιχειρήσεων και τα θέματα αυτά που αφορούν κυρίως τις μελέτες αναθεωρήσεων, νομίζουμε ότι θα μπορούσαν να αντιμετωπισθούν με το παρόν νομοσχέδιο. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ.Ιντζές έχει το λόγο.

ΑΝΑΣΤΑΣΙΟΣ ΙΝΤΖΕΣ: Δε θέλω το λόγο, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ευχαριστώ, κύριε Ιντζέ.

Ο κ.Καλαφάτης έχει το λόγο.

ΑΛΕΞΑΝΔΡΟΣ ΚΑΛΑΦΑΤΗΣ: Κύριε Πρόεδρε, αν αυτά που υποστήριξα προηγουμένως κατά τη συζήτηση του παρόντος νομοσχεδίου επαληθευτούν από τη ζωή, δηλαδή το σταδιακό άδειασμα των μεγαλουπόλεων με την παράλληλα ενδυνάμωση των μικρών και μεσαίων πόλεων -και είμαι σίγουρος πως αυτό θα γίνει- τότε η Πολιτεία έχει χρέος να προετοιμάσει και να επισπεύσει τα γεγονότα.

Προς αυτό τον σκοπό απαιτούνται πολλά και ριζικά μέτρα, τομές, συγκρούσεις, γενναίες αποφάσεις προς ποικίλες κατευθύνσεις.

'Ισως το σπουδαιότερο απ'όλα αυτά, είναι η οργάνωση των οικιστικών περιοχών, με τρόπο που να ικανοποιεί τις σύγχρονες ανάγκες, μέσα από τη διαχρονική αξία του ανθρώπου.

Αν η σχέση του τοπικού με το υπερτοπικό ενισχυθεί σε μία παγκόσμια δημοκρατική κοινωνία, τότε η πόλη θα ξαναβρεθεί πρωταγωνίστρια στις εξελίξεις. Αυτή είναι μια προοπτική.

Το παρόν νομοσχέδιο έρχεται σε κατάλληλη στιγμή, για να θέσει ένα ολοκληρωμένο και οριστικό πλαίσιο για τον οικιστικό σχεδιασμό των πόλεων, των οικισμών, των ευρύτερων περιοχών των πόλεων, καθώς επίσης και για τη δημοκρατική του διαχείριση.

Πρόκειται για ένα άρτιο νομοσχέδιο, πλήρες, εμπνευσμένο με τέσσερις κύριες κατευθύνσεις. Τη διασφάλιση της βιώσιμης ανάπτυξης των πόλεων και των οικισμών, δια μέσου της κατοχύρωσης του πολεοδομικού σχεδιασμού σε ολόκληρο το περιαστικό, αλλά και το μη αστικό αγροτικό χώρο. Την προώθηση της εφαρμογής και διαχείρισης αυτού του σχεδιασμού, μέσα από την οργάνωση και ενεργοποίηση νομικών φορέων και τη μεγαλύτερη δυνατή αποκέντρωση πολεοδομικών αρμοδιοτήτων και πόρων.

Η δημιουργία θεσμικού πλαισίου, που είναι το πρώτο για την προώθηση και εφαρμογή πολεοδομικών αναπλάσεων σε σημαντικά σημεία των πόλεων και σε υποβαθμισμένες περιοχές τους. Η διασφάλιση της οικονομίας των οικιστικών επεκτάσεων, που θα συμβάλλει στην καλύτερη οργάνωση και διαχείριση του οικιστικού χώρου.

Ο θεσμός της ανοικτής πόλης δίνει πλέον τη δυνατότητα στις συστάδες των μικρών και αδύναμων οικισμών της ελληνικής επαρχίας να οργανωθούν πολεοδομικά. Η εκπόνηση και έγκριση σχεδίου χωρικής και οικιστικής οργάνωσης της ανοικτής πόλης είναι ανεκτίμητο εφόδιο στις μικρές διάσπαρτες κοινωνίες. Η ανοικτή πόλη πρέπει να συμβαδίσει με τα όρια των νέων δήμων που θα προκύψουν από το πρόγραμμα "Ιωάννης Καπποδίστριας", χωρίς να αλλάζουν όμως τα χαρακτηριστικά που προκύπτουν από τον ορισμό της ανοικτής πόλης στην πρώτη παράγραφο του άρθρου 5.

Στο ιδιο άρθρο αναφέρεται ότι ο Υ.ΠΕ.ΧΩ.Δ.Ε. μπορεί να κινήσει τη διαδικασία για την εκπόνηση ορισμένων σχεδίων χωρικής οργάνωσης, που θα χρησιμεύσουν ως πρότυπα για την απόκτηση εμπειρίας κ.λπ.

Προτείνω η πρόθεση αυτή να μη μείνει απλώς σαν μια αόριστη δυνατότητα, αλλά να γίνει δέσμευση, που μάλιστα θα προβλέπει την εκπόνηση από το Υ.ΠΕ.ΧΩ.Δ.Ε. υποχρεωτικά για κάθε νομό, ενός ΣΧΟΟΠ.

Ειδικότερα με τα άρθρα που συμπεριλαμβάνονται στο δεύτερο κεφάλαιο, δηλαδή από το άρθρο 8 έως και το άρθρο 17, καθορίζονται ρυθμίσεις για αναπλάσεις και αναμορφώσεις μέσα στα πολεοδομικά συγκροτήματα. Η βελτίωση του δομημένου περιβάλλοντος με την προστασία και ανάδειξη των πολιτιστικών, ιστορικών, αισθητικών στοιχείων και χαρακτηριστικών, αποτελεί απαραίτητο όρο για να γίνει η ξένη, απρόσωπη πόλη, αναπόσπαστο θετικό συστατικό στοιχείο της ισορροπημένης ανθρώπινης ύπαρξης. Η διορατικότητα και η ενάργεια που χαρακτηρίζει τα συζητούμενα άρθρα δίνουν το συγκεκριμένο πλαίσιο δράσης στους αντίστοιχους φορείς, για να επιχειρήσουν τις αναγεννητικές τομές στις πόλεις.

Το παρόν νομοσχέδιο, όπως και τα αντίστοιχα άρθρα, το ψηφίζω, γιατί μ'αυτό γινόμαστε πιο ισχυροί ως κοινωνικό σύνολο.

Αν το αξιοποιήσουμε, θα μπορέσουμε να μεταβούμε σε ανθρώπινες αξιοβίωτες πόλεις, που θα εμπνέουν τους πολίτες τους, που θα ικανοποιούν τις αρχέγονες ανθρώπινες αξίες μέσα στις σύγχρονες εξελίξεις. Συνεκτικές πόλεις με αυτενέργεια, με ενεργούς πολίτες, με παραγωγή πολιτισμού, με αμεσότερες μορφές δημοκρατίας.

Συνειδητά επιτέλους ανθρώπινα σύνολα σε μια περιδεινούμενη παγκοσμιότητα.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Καλαφάτη.

Ο κ. Τρυφωνίδης έχει το λόγο.

ΓΕΩΡΓΙΟΣ ΤΡΥΦΩΝΙΔΗΣ: Κύριε Πρόεδρε, κυρίες και κύριοι συνάδελφοι, εγώ θα αναφερθώ στο άρθρο 10. 'Οπως μίλησα

Σελίδα 6663 

χθες στην πρωτολογία μου στην παράγραφο 3 αναφέρεται ότι μπορούν εταιρείες που θα δημιουργηθούν από δήμους και κοινότητες ή από τις Νομαρχιακές Αυτοδιοικήσεις να αναλάβουν αυτό το έργο των αναπλάσεων.

Στη παράγραφο 4 αναφέρεται ότι το έργο αυτών των εταιρειών είναι η πρόβλεψη να συνταχθούν αντίστοιχες μελέτες και να εκτελεστεί το έργο της ανάπλασης.

Στην παράγραφο 10 αναφέρεται ότι αν για οποιονδήποτε λόγο η εταιρεία αυτή, ή οποιοσδήποτε άλλος φορέας φθάσει σε αδυναμία να ολοκληρώσει το έργο αυτό, της ανάπλασης τότε με μια υπογραφή του Γενικού Γραμματέα της Περιφέρειας στην οποία βρίσκεται αυτή η εταιρεία, το έργο σταματάει αυτοδίκαια και τα δικαιώματα και οι υποχρεώσεις του έργου μεταβιβάζονται στον οικείο ΟΤΑ έτσι γενικά, χωρίς να προβλέπεται ένας μηχανισμός, βάσει του οποίου θα μπορούσαν να αποδοθούν ευθύνες.

Πιστεύω ότι θα πρέπει να προβλέψουμε έναν τρόπο, ελέγχου γιατί δημιουργείται μια μαύρη τρύπα που θα μπορεί το χρήμα να κατασπαταλάται, όταν το διοικητικό συμβούλιο της οποιασδήποτε εταιρείας, ο οποιοσδήποτε φορέας θα ξέρει ότι εάν έχει φίλο τον Γενικό Γραμματέα της Περιφέρειας, θα μπορεί με μια υπογραφή να απαλλάξει από ευθύνες και να μεταβιβάσει όλα τα δικαιώματα αλλά κυρίως και τις υποχρεώσεις στον οικείο δήμο και χωρίς έλεγχο και απονομή τυχόν ευθυνών από κακοδιαχείρηση.

Πιστεύω ότι πρέπει να επανεξετάσουμε αυτό το θέμα, γιατί πραγματικά είναι από τα στοιχεία που επιβεβαιώνουν ότι ο οικιστικός αυτός νόμος αποβλέπει στη βιώσιμη μικροκομματική ανάπτυξη σε οικιστικά θέματα και όχι στη βιώσιμη οικιστική ανάπτυξη της Χώρας. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Τρυφωνίδη.

Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Ευχαριστώ πολύ, κύριε Πρόεδρε.

Στην ενότητα αυτή δεν έχω να κάνω πολλές παρατηρήσεις. Κατ' αρχήν είναι κάτι καινούργιο που εισάγεται με νόμο στη Βουλή. Ανταποκρίνεται θετικότατα στις τρέχουσες κοινωνικές ανάγκες και δίνει διεξόδους σε πολλά ζητήματα που έχουν δημιουργηθεί από την προηγούμενη κατάσταση, την προηγούμενη πολεοδόμηση, η οποία δεν είναι ευθύνη των κυβερνήσεων και μόνο. Δυστυχώς, η κατάσταση της δόμησης στην Ελλάδα, κατά τη δική μου άποψη, είναι συνέπεια του εμφυλίου πολέμου. Και η υπερσυγκέντρωση στην Αθήνα και η σμίκρυνση των ελευθέρων χώρων και όλα αυτά τα πράγματα είναι συνέπεια του εμφυλίου πολέμου και των τότε δυνατοτήτων που δεν είχαν ούτε συγκοινωνιακές δυνατότητες ούτε τίποτε. 'Επρεπε να κατοικείς στην Κυψέλη και να πηγαίνεις με τα πόδια στον χώρο της δουλειάς σου.

Δίδει λοιπόν, σημαντικές διεξόδους το στοιχείο αυτό.

Θα συνιστούσα στον Υπουργό, έστω με κάποιο διάταγμα -να πάρει το δικαίωμα- να κάνει χρήση του ιδιωτικού τομέα. Κύριε Υπουργέ, νομίζω ότι υπάρχει αρκετό χρήμα και πολλές τράπεζες, όπως και άλλοι μεγάλοι οικονομικοί φορείς, θα ήθελαν να εκτελέσουν σημαντικά προγράμματα στεγαστικά, ανάπλασης, αυτής της μορφής, με ένα είδος θα λέγαμε αντιπαροχής ή κάλυψης και να αναμορφωθούν πολύ μεγάλες περιοχές και πολύ μεγάλες εκτάσεις, όπως είναι π.χ. το συγκρότημα απέναντι από το "ΙΝΤΕΡΚΟΝΤΙΝΕΝΤΑΛ". Νομίζω ότι με κάποια κίνητρα δικά σας, τόσο σε ύψος, όσο και σε συντελεστή δόμησης -και όσο και αν φοβούνται μερικοί συνάδελφοι εδώ- στηριζόμενος στον ιδιωτικό τομέα, είτε λέγεται αυτό "ΕΚΤΕΝΕΠΟΛ" είτε λέγεται Κτηματική Τράπεζα είτε λέγεται ιδιωτικές μεγάλες επιχειρήσεις, θα μπορούσε να προσφέρει πολλά.

Εκείνο στο οποίο θέλω να σας επιστήσω την προσοχή είναι σε ό,τι αφορά τη ρυμοτομία, την οποία βελτιώνετε σε σχέση με το νόμο 5269 και αυτό οφείλουμε να το ομολογήσουμε, αλλά φοβούμαι ότι υπάρχει μια απροσδιοριστία στις περιπτώσεις που θα έχετε μια διάνοιξη μιας πλατείας και θα υπάρχει κάποιο οίκημα, το οποίο θα έχει μικτή χρήση, αυτοτελή κατοικία και καταστήματα.

Εκεί νομίζω η διατύπωση των διατάξεων του ρ και του σ δεν είναι απολύτως σαφείς. Δείτε το με τους συμβούλους σας και στη συνέχεια αποφασίστε. 

Γενικότερα, κύριε Πρόεδρε, το κεφάλαιο αυτό που συζητάμε είναι πολύ θετικό για όλη αυτή τη γενική αναμόρφωση. Και θα επαναλάβω στον Υπουργό να πάρει την πρωτοβουλία να πάρει μεγαλύτερες πρωτοβουλίες και να δώσει μεγαλύτερες δυνατότητες αυτά να εκτελεστούν από περισσότερους φορείς μη φοβούμενος τον ιδιωτικό τομέα. Ευχαριστώ.

ΠΡΟΕΔΡΕΥΩΝ(Παναγιώτης Σγουρίδης): Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Εμένα, όπως βλέπω τις διατάξεις που αφορούν την ανάπλαση, μου θυμίζουν μια προσπάθεια εικονικής αντιμετώπισης του μεγάλου προβλήματος και του μεγάλου κακουργήματος που εδημιουργήθη: Του πολεοδομικού τέρατος και του χωροταξικού σχεδιασμού που έγινε από το 1956, που ανέλαβε ο Κωσνταντίνος Καραμανλής, μέχρι και που διακυβέρνησε τη Χώρα. Είναι προσωπική του ευθύνη, δηλαδή όπως δημιούργησε το τέρας έτσι συναισθάνθη την αξία της έννοιας των Ελλήνων πολιτών, ως πολίτες contra formam humani generis. Αντίθετες μορφές προς το ανθρώπινο γένος, όπως λέγαν οι λατίνοι. 'Ετσι αντιμετώπισε τους 'Ελληνες πολίτες τότε και έτσι έφτιαξε αυτό το πολεοδομικό και χωροταξικό τέρας. Και δημιούργησε εθνική συμφορά και αυτή η κατάσταση που έχει δημιουργηθεί είναι αναλόγου ίσης αξίας με τα εθνικά προβλήματα. Και το σύννεφο είναι δημιούργημα δικό του. Δεν κάνω πολιτική, έχει φύγει από την πολιτική, αλλά πρέπει να αντιληφθεί ο Ελληνικός Λαός κάποτε ότι σήμερα το σύννεφο της Αθήνας, το νέφος, είναι εθνική συμφορά και δημιούργημα του Κωνσταντίνου Καραμανλή. Και τα δημιούργησε όλα αυτά, διότι πίστευε στο εύκολο κέρδος και εκμεταλλεύθηκε την απειρία και ανάγκη του Ελληνικού Λαού και αντί να δημιουργήσει πόλεις εκτεταμένες, σύγχρονες και με όρους στοιχειώδους ανθρώπινης διαβίωσης έφτιαξε αυτά τα τεράστια κτίρια, έδωσε αυτούς τους συντελεστές να κατοικούν οι άνθρωποι μέσα σ' αυτά κάτω απ' αυτά τα αυτοκίνητα και δίπλα οι βιομηχανίες. Επομένως δεν πρέπει να ξεχνούμε την εθνική συμφορά, την οποία δημιούργησε.

Και έρχεται το κεφάλαιο του κ. Λαλιώτη της ανάπλασης. Είναι ένα κεφάλαιο του Νομοσχεδίου ανέφικτο εκτελεστότητας και αναποτελεσματικό. Δηλαδή να σκεφθούμε πώς θα αντιμετωπίσουμε μιας ανάξιας μνήμης έργο με υπερβολική φαντασία, πως θα αντιμετωπίσουμε το πολεοδομικό αυτό έργο του Κωνσταντίνου Καραμανλή. Τι προσπάθεια να κάνει κανείς; Απλώς μια φιλολογική έξαρση είναι τα άρθρα αυτά του νομοσχεδίου. Ολόκληρη η Αθήνα θέλει ανάπλαση. Η Πάτρα, η Θεσσαλονίκη θέλουν ανάπλαση. Πού είναι οι κοινόχρηστοι χώροι; Ολα αυτά που λέτε εδώ, για τις μεγάλες πόλεις, για τα τέρατα αυτά με τι λεφτά θα γίνουν; Με το 30% του ΕΤΕΡΗΣ θα κάνετε δουλειά; Εδώ θέλει δυο προϋπολογισμούς της Ελλάδας και δε θα φθάνουν για να γίνει η στοιχειώδης αντιμετώπιση του 10% της ανάπλασης, όλου αυτού του τέρατος, που δημιουργήθηκε. Είναι κατάσταση αυτή; Δηλαδή προ πάσης άλλης στροφής αναγκαιοτέρα η παρούσα από απόψεως φιλολογικού μνημοσύνου για την καταστροφή τη μεγάλη, την οποία έφερε ο κύριος αυτός, που δεν τον ελέγχω εθνικά. Και ένα άλλο, ότι και στα βιβλία του ο εγωϊσμός του αποδεικνύει εκείνο που χρησιμοποίησε τώρα στα αρχεία του. Δεν μπορώ να ασχοληθώ με τα αρχεία του: 'Ομως και τα αρχεία του είναι μια ένδειξη ότι ήξερε να χρησιμοποιεί το λαό με τον χειρότερο τρόπο, χωρίς αυτό να το πληρώνει.

ΠΡΟΕΔΡΕΥΩΝ(Παναγιώτης Σγουρίδης): Επί του θέματος κύριε Τσαφούλια.

ΓΕΩΡΓΙΟΣ ΤΣΑΦΟΥΛΙΑΣ: Αυτό είναι το θέμα. Αυτό που λέω είναι το κυριότερο θέμα των διατάξεων της ανάπλασης. Διότι αιτία της ανάπλασης και η ανάγκη του κ. Λαλιώτη σήμερα να μιλάει για ανάπλαση είναι το έγκλημα που έχει γίνει. Επομένως, όταν συνδυάζεται και εξακριβώνεται η αξία της έννοιας της αιτίας του εγκλήματος, δεν μπορούμε χωρίς την διαπίστωση αυτή να μιλάμε για αποκατάσταση του εγκλήματος. Την αποκατάσταση δηλαδή εκείνου που έγινε κακώς.

Σελίδα 6664 

Και εισερχόμενος τώρα στο ΕΤΕΡΗΣ για το 30%. δηλώ ότι είναι αναποτελεσματικό. Αυτά που η αύξηση του συντελεστού αναδόμησης δίδει ως δώρα σε εκείνους που πλήττονται δεν το εγκρίνω: Δεν εγκρίνω και το άρθρο 11 εδώ στην παρ. 2 όπως ανέφερε και ο κύριος συνάδελφος του Συνασπισμού, ούτε εγκρίνω γι' αυτά τα ημίμετρα δηλαδή που λέμε για επιδότηση κ.λπ. Αυτά είναι ημίμετρα, είναι εμβαλωματικές καταστάσεις σε μια τερατώδη κατάσταση η οποία δεν μπορεί να αντιμετωπισθεί με τις διατάξεις τις σημερινές περί αναπλάσεως.

Πλην, όμως, προ πάσης άλλης στροφής, αναγκαιοτέρα η παρούσα. 'Επρεπε να το κάνετε, για να συμπληρωθεί το κενό, ή να θυμίζει κανείς, πώς είναι δυνατόν να αντιμετωπίζει στο μέλλον, αυτό που στο παρελθόν δεν έγινε. 

Κύριε Πρόεδρε, τελείωσα. Δε συμπλήρωσα ούτε τα πέντε λεπτά. 'Ημουν πολύ συνεπής.

ΠΡΟΕΔΡΕΥΩΝ (Παναγιώτης Σγουρίδης): Γι' αυτό σας συγχαίρω...

ΓΕΩΡΓΙΟΣ ΤΣΑΦΟΥΛΙΑΣ: Να με συγχαίρετε και για άλλα που λέγω, που αφορούν την αιτία του εγκλήματος.

ΠΡΟΕΔΡΕΥΩΝ (Παναγιώτης Σγουρίδης): Μέσα σ' αυτήν την Αίθουσα αναπτύσσεται πολιτικός διάλογος. Υπάρχουν κρίσεις, υπάρχουν απόψεις, από κει και πέρα ο καθένας λέει αυτά που πιστεύει. Τα συμπεράσματα, όμως, ανήκουν σε όλους μας και φυσικά και στην ιστορία. 'Αρα, λοιπόν, θα κριθείτε και σεις από την ιστορία.

Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Θα είμαι σύντομος, κύριε Πρόεδρε, άλλωστε είναι περασμένη η ώρα και γιορτάζει ο κύριος Υπουργός.

ΠΡΟΕΔΡΕΥΩΝ (Παναγιώτης Σγουρίδης): Σε λίγο θα τελειώσει η ημέρα και θα μπούμε σε νέα.

ΚΥΡΙΑΚΟΣ ΣΠΥΡΙΟΥΝΗΣ: Είναι το πιο σπουδαίο κεφάλαιο, νομίζω, του συζητουμένου νομοσχεδίου, που περικλείει το όραμα, όπως το περιγράφετε στην εισηγητική έκθεση για μια άλλη πόλη, μέσα δε στο πλαίσιο των σημερινών δυνατοτήτων.

Το πρώτο μέρος του παρελθόντος, ο προλαλήσας συνάδελφος το παραείδε, φαίνεται και δεν κατάλαβε ότι το παρόν και το μέλλον που προδιαγράφεται για τις πόλεις με το νέο νομοσχέδιο, είναι ευοίωνο. Δε συμφωνώ, βέβαια, με κριτικές ακραίες κ.λπ. Δε χρειάζεται να το συζητήσω, για να μην παρεξηγηθώ.

Κύριε Υπουργέ, για το θέμα του άρθρου 10 με προβλημάτισε ο κ. Τρυφωνίδης. Εκείνος ο κρατισμός πολλά δεινά προκάλεσε στον Τόπο. Μήπως αυτό το πάρουν οι δήμοι και αρχίσουν να συγκροτούν εταιρείες και βρεθούμε μπροστά σε νέες προβληματικές;

Πιστεύω ότι κάθε ενέργεια, κυρίως στον οικονομικό, όπως και στο διοικητικό κλάδο που παραβιάζει νόμους ή οδηγεί σε αδιέξοδα, πρέπει να γνωρίζει ο φορέας, που τη δημιουργεί, ότι θα λογοδοτήσει. Πρέπει, λοιπόν, τουλάχιστον να προβλέπεται, όχι απλώς να μεταβιβάζονται θετικά ή αρνητικά, στοιχεία της εταιρείας αλλά ότι θα υπάρχει και συγκεκριμένη απειλή ποινής, οικονομικής ή άλλης.

Κύριε Πρόεδρε, εγώ ψηφίζω τα συγκεκριμένα άρθρα της ενότητας αυτής. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Σπυριούνη.

Ο κύριος Υπουργός έχει το λόγο.

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Κύριε Πρόεδρε, είναι πάρα πολύ ευχάριστο να διαπιστώνει κανείς ότι μέσα από αυτή την εποικοδομητική συζήτηση υπάρχουν θετικές συμβολές των συναδέλφων.

Η ενότητα αυτή την άρθρων που συζητούμε, από το άρθρο 8 έως 18 του νομοσχεδίου, αναφέρεται στις αναπλάσεις και απ' όλους έχει γίνει παραδεκτό ότι αυτή η θεματική ενότητα των άρθρων αποτελούν μια σημαντική και τολμηρή καινοτομία του νομοσχεδίου αυτού. 

Πιστεύω ότι αυτά τα δέκα άρθρα είναι η απαιτούμενη παρέμβαση, που έπρεπε να είχε γίνει πάρα πολλά χρόνια με οργανωμένο τρόπο. Υπάρχουν παρεμβάσεις και προγράμματα ανάπλασης σε πολλές πόλεις, αλλά ήταν παρεμβάσεις και προγράμματα με αποσπασματικότητα, χωρίς ενότητα, χωρίς συνέχεια, χωρίς συνοχή, άρα και χωρίς προοπτική.

'Ηταν αναλαμπές που έσβηναν μετά από το πέρασμα ενός υπουργού ή ενός δημάρχου που είχε την ευαισθησία να βάλει ορισμένες προτεραιότητες για την ανάδειξη της ταυτότητας και της φυσιογνωμίας μιας πόλης.

Αυτά τα δέκα άρθρα προσδιορίζουν την αναγκαιότητα των παρεμβάσεων και των αναπλάσεων, προσδιορίζουν τις απαιτούμενες μελέτες, όπως και τα προγράμματα και τους φορείς των αναπλάσεων. Αυτά τα δέκα άρθρα συγκεκριμενοποιούν τα μέσα της πολεδομικής επέμβασης, που είναι απαραίτητη για τις αναπλάσεις, συγκεκριμενοποιούν τα χρηματοδοτικά μέσα και τα ειδικά κίνητρα. Επίσης, προσδιορίζουν, μέσα από νέες διατάξεις, πώς μπορούν να εξασφαλιστούν σημαντικοί κοινόχρηστοι χώροι στα παλαιά σχέδια πόλεων όπου δεν είναι τίποτα άλλο παρά η καρδιά των πόλεων.

Με τις αναπλάσεις πιστεύουμε ότι αποκαθιστούμε το κομμένο νήμα της ιστορίας και της διαδρομής των πόλεων. Μπορούμε να δείξουμε και οφείλουμε να δείξουμε πώς κάτω από ορισμένους όρους και προϋποθέσεις, θα μπορούσαν να είναι οι πόλεις μας πιο ανθρώπινες, πώς θα μπορούσαν να έχουν πρόσωπο, πώς θα μπορούσαν να έχουν διασφαλίσει την απαιτούμενη κοινωνική και παραγωγική συνοχή, πώς θα μπορούσαν να έχουν κατοχυρώσει και αναδείξει την πολιτισμική και περιβαλλοντική ταυτότητα.

Κατά συνέπεια, αυτό που σήμερα θεσμοθετούμε δεν είναι τίποτα άλλο παρά αυτό που έχει χαθεί στις προηγούμενες δεκαετίες, κυρίως στη χρονική περίοδος 1950-1980 και πώς μπορούμε να το ξαναβρούμε αναδεικνύοντάς το και κατοχυρώνοντάς το για τις μελλοντικές γενιές. Διότι ευτυχώς, σε πάρα πολλές πόλεις, θα έλεγα σε όλες τις πόλεις υπάρχουν ιστορικά κέντρα τα οποία έχουν εγκαταλειφθεί, υπάρχουν συνοικίες υποβαθμισμένες που θα μπορέσουν να υπερβούν την κρίση των προηγούμενων δεκαετιών και να συνδεθούν με τη μελλοντική εξέλιξη των πόλεων.

Πιστεύουμε ότι όλα τα προγράμματα που προωθούμε ως Υπουργείο Περιβάλλοντος-Χωροταξίας και Δημοσίων 'Εργων, σε συνεργασία με τη Νομαρχιακή και την Τοπική Αυτοδιοίκηση και στην Αθήνα, έχουν μία ιστορία. Και αναφέρομαι στο πρόγραμμα της Πλάκας, στο πρόγραμμα του Ψυρή, στο πρόγραμμα του Θησείου, στο πρόγραμμα των Εξαρχείων, στο πρόγραμμα της Πειραιώς για να αναφέρω μόνο το ιστορικό κέντρο της Αθήνας και στα προγράμματα που έχουμε προωθήσει στη Θεσσαλονίκη με αιχμή τα Λαδάδικα, την περιοχή γύρω από το λιμάνι, την 'Ανω Πόλη και μία σειρά από άλλες παρεμβάσεις που έχουν γίνει σε πάρα πολλές άλλες πόλεις. Θα κάνω μία αναφορά: Στην παλαιά πόλη του Ρεθύμνου, στην παλαιά πόλη των Χανίων, στην παλαιά πόλη της Ξάνθης. 

Τέτοιου είδους παρεμβάσεις γίνονται σε όλες τις πόλεις και για την περίοδο μέχρι το 2000 διατίθενται περίπου διακόσια πενήντα δισεκατομμύρια για όλους τους Νόμους για όλες τις πόλεις της Χώρας μας. Η αιχμή των προγραμμάτων αυτών είναι η Αττική με εκατό περίπου δισεκατομμύρια, γιατί δεν είναι μόνο τα προγράμματα στο κέντρο της πόλης, αλλά είναι και τα προγράμματα στις υποβαθμισμένες συνοικίες και του Πειραιά και της Δυτικής Αθήνας, αλλά και άλλες περιοχές, όπως είναι το Θριάσιο Πεδίο.

Είναι περίπου ογδόντα δισεκατομμύρια το πρόγραμμα των παρεμβάσεων, των αναπλάσεων και των έργων υποδομής στην περιοχή της Θεσσαλονίκης και αυτά τα ογδόντα δισεκατομμύρια είναι συνδεδεμένα με την ανάδειξη της Θεσσαλονίκης ως πολιτιστικής πρωτεύουσας το 1997, που, ανεξάρτητα με την κριτική που μπορεί να κάνει κανείς, όλοι πρέπει να αναγνωρίσουμε ότι αυτή η πόλη, που δεν είχε υποδομή, αποκτά υποδομή, που τη ζηλεύουν πάρα πολλές πόλεις της Ευρώπης. Ετσι η Θεσσαλονίκη αναδεικνύεται ως μητροπολιτικό κέντρο, όχι μόνο του ελλαδικού χώρου ή του Ελληνισμού, αλλά και ως κυρίαρχος πόλος αναφοράς για τα Βαλκάνια και τις παραευξείνιες χώρες και ως πόλη με ιδιαίτερη ανάπτυξη 

Σελίδα 6665 

και ιδιαίτερη προοπτική στο χώρο της Ευρώπης και της Μεσογείου.

ΓΕΩΡΓΙΟΣ ΟΡΦΑΝΟΣ: Κύριε Υπουργέ, αυτά είναι θεωρητικά. Στην πράξη όμως είναι διαφορετικά. 

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠE.XΩ.Δ.Ε.):Κύριε Ορφανέ, επειδή είσαστε απο τη Θεσσαλονίκη, εάν θέλετε και όποτε θέλετε, να κάνουμε μία βόλτα σε πολλές περιοχές και στην 'Ανω Πόλη και στη Σταυρούπολη με τη Μονή Λαζαριστών για να δούμε τι πρότυπο κοινωνικό, πολιτισμικό και αισθητικό αναδεικνύουν αυτές οι παρεμβάσεις.

Κύριε Πρόεδρε ο κ. Δανέλης αλλά και άλλοι συνάδελφοι, μίλησαν για τους πόρους, ότι δεν είναι αρκετό το 30% από το Ειδικό Ταμείο Ρυθμιστικών και Πολεοδομικών Σχεδίων Εφαρμογής, το ΕΤΕΡΠΣ.

Εδώ θα ήθελα να πω ότι ανεξάρτητα από το ποσοστό, είναι σαφές ότι όλα τα προγράμματα που επεξεργάζεται το Υ.ΠΕ.ΧΩ.Δ.Ε., προγράμματα που τροφοδοτούνται από αυτούς τους πόρους, γίνονται πάντα σε συνεργασία με την Τοπική και Νομαρχιακή Αυτοδιοίκηση με αντικειμενικά κριτήρια, με ιεραρχήσεις και προτεραιότητες που δεν είναι αντανάκλαση πολιτικών και κομματικών κριτηρίων. Αντιθέτως θα έλεγα. Αυτά δεν τα προγράμματα, για να μην είναι θνησιγενή, συνδέονται με προγραμματικές συμβάσεις, άρα να υπάρχει συνέχεια και προοπτική των παρεμβάσεων- ή με πρωτόκολλα συνεργασίας ανάμεσα στο Υ.ΠΕ.ΧΩ.Δ.Ε. και στη Νομαρχιακή και Τοπική Αυτοδιοίκηση. Κύριε Πρόεδρε, ο κ. Γκατζής νομίζω ότι δεν έχει αντιληφθεί ότι όταν κάνουμε ειδική αναφορά στο συντελεστή δόμησης για 3%, δεν αποτελεί αύξηση του συντελεστή. Εάν δείτε την παράγραφο 2 του άρθρου 12, θα δείτε ότι αναφέρουμε, ότι "σε καμία περίπτωση ο νέος συντελεστής δόμησης δε θα πρέπει να είναι ανώτερος του ισχύοντος στην περιοχή, ή την άμεση ζώνη ένταξης και οπωσδήποτε ο πραγματοποιούμενος συντελεστής δόμησης να μην υπερβαίνει το όριο 3. 'Αρα, δε μιλάμε για αύξηση. Μιλάμε για συγκεκριμένο προσδιορισμό του συντελεστή δόμησης που μπορεί να είναι πολύ κάτω από αυτόν που ισχύει σήμερα.

Θα ήθελα να κάνω και δύο διορθώσεις. Η μία είναι στο άρθρο 10, παράγραφος 3. Η διάταξη αυτή αφορά τους οικοδομικούς συνεταιρισμούς ανάπλασης.

Στην παράγραφο 3, στο τέλος του τέταρτου εδαφίου της παραγράφου, η τελεία γίνεται κόμμα και προστίθενται οι λέξεις "ή οικοδομικοί συνεταιρισμοί", γιατί ενώ στην παράγραφο 2 αναφέρεται ότι μπορεί να είναι φορείς ανάπλασης, στην παράγραφο 3 έχει παραλειφθεί αυτή η φράση και γι' αυτό τη συμπεριλαμβάνουμε. 

ΓΕΩΡΓΙΟΣ ΟΡΦΑΝΟΣ: Αφορά κάθε μορφής συνεταιρισμούς, αστικούς, κ.λ.π.;

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Μάλιστα.

Επίσης, έκανε μία σωστή παρατήρηση η κα Παπαδημητρίου, στο άρθρο 11, παράγραφος 2, εδάφιο β'. Νομίζω ότι και ο κ. Τσαφούλιας έκανε την ίδια παρατήρηση.

Στο τελευταίο εδάφιο της παραγράφου 2, του άρθρου 11, μετά τη λέξη "εγκρίνεται" προστίθεται η φράση "με απόφαση του οικείου νομάρχη" και έτσι το σχετικό εδάφιο αναδιατυπώνεται ως εξής: "Η πολεοδομική μελέτη ανάπλασης εγκρίνεται, με απόφαση του οικείου νομάρχη, κατά τις ισχύουσες για την τροποποίηση εγκεκριμένων σχεδίων πόλεων διαδικασίες του νομοθετικού διατάγματος 17.7.1923".

'Ετσι, δε θα χρειάζεται προεδρικό διάταγμα, αλλά απόφαση του νομάρχη για την εφαρμογή και την προώθηση της ανάπλασης.

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό.

Ο κ. Σιούφας, Κοινοβουλευτικός Εκπρόσωπος της Νέας Δημοκρατίας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριε Υπουργέ, εσείς καθυστερείτε, να μην πάτε στο σπίτι, να γιορτάσετε με τους φίλους σας!

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Σήμερα είμαι μέσα στο χρόνο μου.

ΔΗΜΗΤΡΙΟΣ ΣΙΟΥΦΑΣ: Θα μιλήσω μόνο για ένα λεπτό.

Εκτιμούμε ότι και στη χθεσινή και στη σημερινή συζήτηση, η Αξιωματική Αντιπολίτευση δι' όλων των ομιλητών της σας έδωσε τα δείγματα της σοβαρής και υπεύθυνης αντιμετώπισης του σχεδίου νόμου που συζητούμε στην Αίθουσα. Και για να σας το αποδείξουμε αυτό, οι συνάδελφοί μου που μίλησαν σε αυτή την ενότητα, αναφέρθηκαν με θετικό τρόπο, εξέφρασαν όμως τις επιφυλάξεις τους ότι τα εργαλεία τα οποία χρησιμοποιείτε δεν είναι ισχυρά, για να επιτευχθεί αυτός ο στόχος.

Και για να δείξουμε -και σε σας και στον Ελληνικο Λαό- ότι δεν υπάρχουμε εδώ για να αρνούμαστε αυτό το οποίο η Κυβέρνηση φέρνει -επειδή όμως έχουμε επιφύλαξη- στην ενότητα αυτών των άρθρων, κύριε Πρόεδρε, η Νέα Δημοκρατία, η Αξιωματική Αντιπολίτευση δε θα καταψηφίσει τα άρθρα, αλλά θα δηλώσει "παρών".

ΠΡΟΕΔΡΕΥΩΝ (Παναγιώτης Σγουρίδης): Είναι ένα δώρο προς τον κύριο Υπουργό για την ονομαστική του εορτή!

ΚΩΝΣΤΑΝΤΙΝΟΣ ΛΑΛΙΩΤΗΣ (Υπ. ΠΕ.ΧΩ.Δ.Ε.): Το σημειώνω ως πολύ θετική εξέλιξη. Είναι θετικό το γεγονός ότι, παρόλο που η Νέα Δημοκρατία έχει διατυπώσει τη θέση της, η οποία είναι αρνητική για το νομοσχέδιο, αξιολογεί αυτή την ενότητα και τις καινοτομίες που κατοχυρώνουν αυτά τα δέκα άρθρα για τις αναπλάσεις. Ετσι μετά από την άρνηση επιλέγει την απλή παρουσία. Δηλαδή δεν καταψηφίζει. Αυτή είναι μία πρόοδος και μία θετική εξέλιξη που προέκυψε και μέσα απο τον εποικοδομητικό διάλογο, αλλά και μέσα από τη δηλωμένη καλή διάθεση της Νέας Δημοκρατίας.

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κ. Σπυριούνης εζήτησε το λόγο για να δευτερολογήσει.

ΚΥΡΙΑΚΟΣ ΣΠΥΡΙΟΥΝΗΣ: Κύριε Υπουργέ, παρά το σεβασμό της ημέρας, είμαι υποχρεωμένος στο σημείο των αναφορών σας για τη Θεσσαλονίκη να μη συμφωνήσω.

Θα μεταφέρω, κύριοι συνάδελφοι, τη γενική εκτίμηση της μέσης κοινής γνώμης. Είναι έμφορτη πικριών από την εντύπωση ότι διαφοροποιείται η μέριμνα ως προς τη Θεσσαλονίκη, συγκριτικά με την Αθήνα, κύριε Υπουργέ. Σας ερωτώ πού βρίσκεται το μετρό, πού βρίσκεται η υποθαλάσια, πού βρίσκεται η ολοκλήρωση της περιφερειακής και άλλα τινά, γνωστά σε σας. Και δεν αναφέρομαι στη δική σας θητεία. Η παραμέληση της Θεσσαλονίκης, είναι προϊόν δεκαετιών αμέλειας. Το ένα είναι αυτό.

Το δεύτερο, το είχα σημειώσει και δεν το είπα, γιατί βιαζόμουν. Να μου επιτρέψετε να εκφράσω την ιδιαίτερη εκτίμηση στις προτάσεις από όλες τις Πτέρυγες της Αντιπολίτευσης, μηδέ και του Κ.Κ.Ε. εξαιρουμένου, που για εξαιρετική σήμερα, θα έλεγα, περίπτωση, έκανε σοβαρές προτάσεις και γόνιμη αντιπολίτευση. Μακάρι να συνεχισθεί!

ΣΠΥΡΙΔΩΝ ΔΑΝΕΛΛΗΣ: Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Παναγιώτης Σγουρίδης): Θέλετε να δευτερολογήσετε, κύριε Δανέλλη; Ορίστε, έχετε το λόγο.

ΣΠΥΡΙΔΩΝ ΔΑΝΕΛΛΗΣ: Δε θα δευτερολογήσω.

Απλά, επειδή παρέλειψα να αναφερθώ στο άρθρο 14, που είναι ένα βασικό ζήτημα για μας, θα μου επιτρέψετε για ένα λεπτό μονάχα να επανορθώσω την παράλειψή μου. 

Στην αναφορά του άρθρου 14, στο θέμα των διαδικασιών συμμετοχής στα προγράμματα ριζικής ανάπλασης, εκτιμώντας ότι στην αποτελεσματικότητα ενός τέτοιου εγχειρήματος, θα είναι βασικός παράγοντας η κοινωνική συναίνεση και η κοινωνική συνοχή εν τέλει των περιοχών αυτών, νομίζουμε στο άρθρο 14, παράγραφος 1, ότι θα πρέπει να τροποποιηθούν τα προβλεπόμενα ποσοστά που απαιτούνται ώστε ο φορέας να εκτιμήσει αν μπορεί να προχωρήσει στη ριζική αναπλαση.

Πιστεύουμε ότι θα πρέπει να ορισθεί για την έγκριση της προκαταρκτικής πρότασης , στο 65% των ιδιοκτησιών , το 75% των ιδιοκτητών και των ενοικιαστών.Και στην παρ. 2 πιστεύουμε ότι θα πρέπει να τροποποιηθούν τα προβλεπόμενα ποσοστά που απαιτούνται για να προβεί πλέον ο φορέας στη σύνταξη του σχετικού κτηματολογικού διαγράμματος και

Σελίδα 6666 

κτηματολογικού πίνακα, στο 65% των ιδιοκτησιών και 75% των ιδιοκτητών.

Νιομίζουμε ότι θα έχουμε την αποτελεσματικότητα του εργαλείου αυτού μονάχα εάν μπορέσουμε να εξασφαλίσουμε την κοινωνική συμμετοχή και την κοινωνική συνοχή στις περιοχές αυτές οι οποίες θα υποστούν την ανάπλαση. Ευχαριστώ.

ΝΙΚΟΛΑΟΣ ΓΚΑΤΖΗΣ :Κύριε Πρόεδρε, το λόγο.

ΠΡΟΕΔΡΕΥΩΝ(Παναγιώτης Σγουρίδης):Ορίστε, κύριε Γκατζή.

ΝΙΚΟΛΑΟΣ ΓΚΑΤΖΗΣ :Κύριε Υπουργέ, έβαλα το θέμα της κατάργησης ουσιαστικά της δυνατότητας που προβλέπονταν με τον 1337, της κατάτμησης εκτάσεων. Μέχρι το 1982 πρόβλεπε τότε ό,τι όρια, ό,τι συμβόλαια υπήρχαν. Σήμερα δεν μπαίνει κανένα όριο. Ισχύει το 1982 ; Γιατί αυτό δεν αναφέρεται.

ΚΩΝΣΤΑΝΤΙΝΟΣ ΛΑΛΙΩΤΗΣ(Υπ. ΠΕ.ΧΩ.Δ.Ε.): Ισχύει αυτή η διάταξη. Δεν έχει καταργηθεί.

ΝΙΚΟΛΑΟΣ ΓΚΑΤΖΗΣ: Αυτό ήθελα σαν επιβεβαίωση.

ΓΕΩΡΓΙΟΣ ΟΡΦΑΝΟΣ: Κύριε Πρόεδρε ...

ΠΡΟΕΔΡΕΥΩΝ(Παναγιώτης Σγουρίδης):Σας παρακαλώ δεν έχετε το δικαίωμα να μιλήσετε, κύριε Ορφανέ. Μην ανοίξετε συζήτηση. 

'Εχω την τιμή να ανακοινώσω στο Σώμα ότι:

Η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Μεταφορών και Επικοινωνιών, "Κύρωση συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Κροατίας για τις διεθνείς οδικές επιβατικές και εμπορευματικές μεταφορές".

Η Διαρκής Επιτροπή Οικονομικών Υποθέσεων καταθέτει την έκθεσή της στα σχέδια νόμων του Υπουργείου Εθνικής Οικονομίας "Κύρωση της Διεθνούς Συμφωνίας του 1994 για την τροπική ξυλεία" και "Κύρωση της Συμφωνίας περί δημοσίων συμβάσεων και προμηθειών".

Δεν υπάρχει κανείς άλλος να ομιλήσει επί της ενότητας των άρθρων 8 έως 17 .Κηρύσσεται περαιωμένη η συζήτηση και εισερχόμαστε στην ψήφιση των άρθρων κεχωρισμένως.

' Αρθρο 8.

Ερωτάται το Σώμα : Γίνεται δεκτό το άρθρο 8 ;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 8 έγινε δεκτό κατά πλειοψηφία. 

'Αρθρο 9.

Ερωτάται το Σώμα : Γίνεται δεκτό το άρθρο 9 ;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 9 έγινε δεκτό κατά πλειοψηφία.

'Αρθρο 10.

Ερωτάται το Σώμα : Γίνεται δεκτό το άρθρο 10, όπως τροποποιήθηκε από τον κύριο Υπουργό ;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 10 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

' Αρθρο 11.

Ερωτάται το Σώμα : Γίνεται δεκτό το άρθρο 11, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 11 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

'Αρθρο 12.

Ερωτάται το Σώμα : Γίνεται δεκτό το άρθρο 12;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 12 έγινε δεκτό κατά πλειοψηφία.

'Αρθρο 13.

Ερωτάται το Σώμα : Γίνεται δεκτό το άρθρο 13;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 13 έγινε δεκτό κατά πλειοψηφία.

' Αρθρο 14.

Ερωτάται το Σώμα : Γίνεται δεκτό το άρθρο 14;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 14 έγινε δεκτό κατά πλειοψηφία.

Αρθρο 15.

Ερωτάται το Σώμα : Γίνεται δεκτό το άρθρο 15;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 15 έγινε δεκτό κατά πλειοψηφία.

Αρθρο 16.

Ερωτάται το Σώμα : Γίνεται δεκτό το άρθρο 16;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 16 έγινε δεκτό κατά πλειοψηφία.

Αρθρο 17.

Ερωτάται το Σώμα : Γίνεται δεκτό το άρθρο 17;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΔΗΜΗΤΡΙΟΣ ΣΙΟΥΦΑΣ: Παρών.

ΝΙΚΟΛΑΟΣ ΓΚΑΤΖΗΣ: Κατά πλειοψηφία.

ΠΡΟΕΔΡΕΥΩΝ(Παναγιώτης Σγουρίδης): Το άρθρο 17 έγινε δεκτό κατά πλειοψηφία.

Στο σημείο αυτό, κύριοι συνάδελφοι, δέχεσθε να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 00.12' λύεται η συνεδρίαση για σήμερα Πέμπτη 22 Μαϊου 1997 και ώρα 10.00' με αντικείμενο εργασιών του Σώματος Κοινοβουλευτικό ' Ελεγχο, συζήτηση επικαίρων ερωτήσεων και στη συνέχεια νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου "Για τη βιώσιμη οικιστική ανάπτυξη των πόλεων και οικισμών της Χώρας και σχετικές ρυθμίσεις".


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
