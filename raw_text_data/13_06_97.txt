Σελίδα 7557 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΝ'

Παρασκευή 13 Ιουνίου 1997

Αθήνα σήμερα, στις 13 Ιουνίου 1997, ημέρα Παρασκευή και ώρα 10.32', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ(Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας ν' ανακοινώσει τις αναφορές προς το Σώμα.

(Ανακοινώνονται προς το Σώμα από το Βουλευτή Εύβοιας κ.Ευάγγελο Αποστόλου τ' ακόλουθα):

Α. ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία το Συμβούλιο Περιοχής της 9ης Εδαφικής Περιφέρειας του Νομού Εύβοιας ζητεί να εφαρμοσθούν οι διατάξεις του κανονισμού 2328/91 της Ευρωπαϊκής 'Ενωσης σχετικά με την ανάπτυξη του τουρισμού και της αγροτοβιοτεχνίας στο Νομό Εύβοιας.

2) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η εφημερίδα "Αχαρναϊκά Νέα" διαμαρτύρεται για τη στέρηση του δικαιώματος δημοσίευσης ισολογισμών Α.Ε. και ΕΠΕ του Δήμου Αχαρνών.

3) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η Κοινότητα Μαγούλας του Νομού Αττικής ζητεί να ληφθούν τα απαραίτητα μέτρα αστυνόμευσης στην περιοχή της.

4) Ο Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η ΝΑ Ανατολικής Αττικής ζητεί την επίλυση των προβλημάτων λειτουργίας που αντιμετωπίζει το δημοτικό σχολείο Βάρκιζας.

5) Ο Βουλευτής Κιλκίς κ. ΘΕΟΔΩΡΟΣ ΠΑΣΣΑΛΙΔΗΣ κατέθεσε αναφορά με την οποία η Ομοσπονδία Συλλόγων Αγροτών - Θεριζοαλωνιστών Μακεδονίας - Θράκης ζητεί την εφαρμογή του ν. 2166/93 σχετικά με την καταβολή της εφάπαξ εισφοράς ανάλογα με την παλαιότητα της θερ/κης μηχανής.

6) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Συμβούλιο Περιοχής 12ης Εδαφικής Περιφέρειας του Νομού Αχαϊας διαμαρτύρεται για την τακτική να αγνοούνται τα συμβούλια περιοχής σε συσκέψεις που πραγματοποιούνται στην περιφέρεια.

7) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία ο Σύνδεσμος Συνταξιούχων Ι.Κ.Α. Αγρινίου ζητεί την ικανοποίηση αιτημάτων των συνταξιούχων του Ι.Κ.Α..

8) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο 'Επαρχος , ο Δήμαρχος και Πρόεδροι μαζικών φορέων Λήμνου Νομού Λέσβου ζητούν την τροποποίηση των ακτοπλοϊκών δρομολογίων που συνδέουν τη Λήμνο και τον 'Αη Στράτη με τη Ραφήνα και τανάπαλι.

9) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία η 'Ενωση Συνταξιούχων Σιδηροδρομικών Λαρισαϊκού Δικτύου "Ο ΛΑΡΙΣΑΙΚΟΣ" ζητεί την επίλυση συνταξιοδοτικών και λοιπών προβλημάτων των μελών της.

10) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Πρόεδρος της Κοινότητας Λάρυμνας Νομού Φθιώτιδας ζητεί να γίνει η Λάρυμνα αυτόνομος Δήμος.

11) Οι Βουλευτές κύριοι ΑΠΟΣΤΟΛΟΣ ΤΑΣΟΥΛΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Πρόεδρος του 12ου Συμβουλίου Περιοχής Νομού Ιωαννίνων ζητεί την υδροδότηση 30 και πλέον Κοινοτήτων και Οικισμών που βρίσκονται στην περιοχή του.

12) Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η 'Ενωση Φοροτεχνικών Ελευθέρων Επαγγελματιών του Νομού Θεσ/νίκης υποβάλλει προτάσεις για το σχέδιο νόμου "'Ασκηση επαγγέλματος λογιστή φοροτεχνικού, λειτουργία Σώματος Ορκωτών Εκτιμητών και άλλες διατάξεις".

13) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία οι κάτοικοι της Κοινότητας Καστελλιανών της Επαρχίας Μονοφατσίου του Νομού Ηρακλείου αντιδρούν αρνητικά στην ίδρυση πυρηνάδικου στην περιοχή τους.

14) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Ομοσπονδία Επαγγελματοβιοτεχνών Ζαχαροπλαστών Ελλάδας διαμαρτύρεται για την επιβολή του δημοτικού φόρου του 2% στα προϊόντα ζαχαροπλαστικής.

15) Οι Βουλευτές κύριοι ΔΗΜΗΤΡΙΟΣ ΣΑΡΡΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία οι ειδικευμένες νοσηλεύτριες σε παθολογική και χειρουργική

Σελίδα 7558 

νοσηλευτική ειδικότητα του Γενικού Περιφερειακού Νοσοκομείου Ηρακλείου Κρήτης "Βενιζέλειο - Πανάνειο" διαμαρτύρονται για τον αποκλεισμό των κατόχων μεταπτυχιακού τίτλου διάρκειας ενός έτους από το επίδομα των 10.000 δρχ.

16) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας στο οποίο ο Σύλλογος Νεφροπαθών Κρήτης ζητεί τη δημιουργία της νέας μονάδας τεχνητού νεφρού στο Βενιζέλειο Νοσοκομείο.

17) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία οι ειδικευμένες νοσηλεύτριες σε παθολογική χειρουργική νοσηλευτική ειδικότητα του Γενικού Περιφερειακού Νοσοκομείου Ηρακλείου Κρήτης "Βενιζέλειο - Πανάνειο" διαμαρτύρονται για τον αποκλεισμό των κατόχων μεταπτυχιακού τίτλου διάρκειας ενός έτους από το επίδομα των 10.000 δρχ.

18) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία η Πανελλήνιος 'Ενωση Πλοιάρχων Εμπορικού Ναυτικού ζητεί την επίλυση των ασφαλιστικών προβλημάτων του κλάδου.

19) Η Βουλευτής Αθήνας κα ΒΑΣΙΛΙΚΗ ΑΡΑΠΗ - ΚΑΡΑΓΙΑΝΝΗ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών ζητεί την κρατική αναγνώριση των πιστοποιητικών γλωσσομάθειας PALSO.

20) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία ο Σύνδεσμος Ξενοδοχοϋπαλλήλων Νομού Καβάλας "Ο Τουρισμός" ζητεί να τηρηθεί η αυτοτέλεια του Ταμείου Ασφαλίσεως Ξενοδοχοϋπαλλήλων.

21) Ο Βουλευτής Πειραιά κ. ΙΩΑΝΝΗΣ ΑΡΑΠΗΣ κατέθεσε αναφορά με την οποία οι 'Ελληνες Ασυρματιστές Ειρηνικού - Ατλαντικού - Ινδικού ζητούν να ληφθούν τα αναγκαία μέτρα πάταξης της ανεργίας του κλάδου.

22) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία ο Σύλλογος Υπαλλήλων ΚΕΠΥΟ ζητεί τη λήψη μέτρων εκσυγχρονισμού στον τρόπο εργασίας των εργαζομένων μελών του.

23) Ο Βουλευτής Αττικής κ. ΓΕΩΡΓΙΟΣ ΚΑΡΑΤΑΣΟΣ κατέθεσε αναφορά με την οποία ο Σύλλογος Αγωνιστών Εθνικής Αντίστασης Νομού Ημαθίας ζητεί τα μέλη του να ενταχθούν σε ανάλογο καθεστώς ιατροφαρμακευτικής περίθαλψης με αυτό των συνταξιούχων του Ι.Κ.Α..

24) Ο Βουλευτής Χαλκιδικής κ. ΒΑΣΙΛΕΙΟΣ ΠΑΠΠΑΣ κατέθεσε αναφροά εμ την οποία ο Σύλλογος Γονέων και Κηδεμόνων του Κρατικού Παιδικού Σταθμού Γαλάτιστας Χαλκιδικής ζητεί την τοποθέτηση μαγείρισσας στο Σταθμό.

25) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία ο Μητροπολίτης Μαντινείας και Κυνουρίας και άλλοι Κάτοικοι 12 Κοινοτήτων του τέως Δήμου Βαλτετσίου Αρκαδίας ζητούν με τη συνένωσή τους να παραμείνει έδρα ο Δήμος Βαλτετσίου.

26) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία οι Πρόεδροι των Κοινοτήτων Παραδεισίων, Σουλίου, Χιράδων και Ελληνίτσας Αρκαδίας ζητούν τη συνένωσή τους σε Δήμο με έδρα τα Παραδείσια Αρκαδίας.

27) Ο Βουλευτής Αρκαδίας κ. ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσε αναφορά με την οποία η 'Ενωση Πατριωτικών Σωματείων Λυκοσούρας Αρκαδίας ζητεί τη μη συνένωση της περιοχής Λυκοσούρας με το Δήμο Μεγαλόπολης.

28) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα της εφημερίδας "USA TODAY", το οποίο αναφέρεται στη χάραξη της πολιτικής για την εκτέλεση έργων υποδομής της χώρας και το οποίο απεικονίζει χάρτη της Ελλάδας, όπου τα ακριτικά ελληνικά νησιά δείχνουν ενταγμένα στο τουρκικό κράτος.

29) Οι Βουλευτές κύριοι ΣΤΑΥΡΟΣ ΠΑΠΑΔΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Συντονιστική Επιτροπή Αγώνα Θιγομένων Κατοίκων Περάσματος και Ποταμών από το Υδροηλεκτρικό Εργοστάσιο Θησαυρού της Δ.Ε.Η. ζητεί την αποκατάσταση των ζημιών που προκάλεσαν τα νερά της λίμνης μήκους 50 χλμ. στην κοιλάδα Ποταμών και Περάσματος στο Νομό Δράμας.

30) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία το Σωματείο Χειριστών και Βοηθών Χωματουργικών εν γένει Μηχανημάτων Νομού Δράμας ζητεί να ληφθούν μέτρα κατά της ανεργίας στον κλάδο.

31) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η άμεση μετεγκατάσταση σε νέο κτίριο του Θεραπευτηρίου Χρονίως Πασχόντων Φιλιατρών Μεσσηνίας.

32) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η δημιουργία μόνιμου Εφετείου στην Καλαμάτα Μεσσηνίας.

33) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η τοποθέτηση προσωπικού που να ασχολείται με τα οικονομικά των Ο.Τ.Α. στη ΔΟΥ Γαργαλιάνων Μεσσηνίας.

34) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η χρηματοδότηση των έργων υποδομής στην περιοχή επέκτασης του σχεδίου πόλης Μεσσήνης Νομού Μεσσηνίας.

35) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η άμεση τοποθέτηση προϊσταμένου στο πολεοδομικό γραφείο Πύλου.

36) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται η εκπόνηση οριστικής μελέτης για τον περιμετρικό δακτύλιο της πόλης Καλαμάτας Μεσσηνίας.

37) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε δημοσίευμα εφημερίδας στο οποίο ζητείται να ασκηθεί πίεση στην Αγγλία για την επιστροφή των μαρμάρων του Επικούρειου.

38) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το Τεχνολογικό Εκπαιδευτικό 'Ιδρυμα Καλαμάτας διαμαρτύρεται για τη μείωση της ετήσιας επιχορήγησής του.

39) Ο Βουλευτής Μεσσηνίας κ. ΠΕΤΡΟΣ ΚΑΤΣΙΛΙΕΡΗΣ κατέθεσε αναφορά με την οποία το Κέντρο Επαγγελματικής Κατάρτισης Ν.Α. Μεσσηνίας Α.Ε. ζητεί την έγκριση των αιτήσεων χρηματοδότησής του.

40) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη φωτεινού σηματοδότη στη διασταύρωση των οδών Διγενή Ακρίτα και Πανεπιστημίου στην Πάτρα.

41) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη σημαντική μείωση αφίξεων των κρουαζιερόπλοιων στο λιμάνι της Πάτρας.

Σελίδα 7559 

42) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην παράλειψη καθαρισμού από τα αρμόδια συνεργεία των αγαλμάτων στις πλατείες της Πάτρας.

43) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσιεύματα εφημερίδας τα οποία αναφέρονται στην κακή ποιότητα του ελαιολάδου που διανεμήθηκε στις πολύτεκνες οικογένειες των Πατρών και στο αίτημα σύστασης επιτροπής ποιοτικού ελέγχου.

44) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις διαμαρτυρίες των κατοίκων της Κοινότητας Μετοχίου για τη μετεγκατάσταση των τσιγγάνων στην περιοχή τους.

45) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καταγγελία των προέδρων Σαραβαλίου, Πετρωτού και Κρυσταλλόβρυσης του Νομού Αχαϊας κατά της επιτροπής του Νομού Αχαϊας του προγράμματος "Ι.Καποδίστριας" για τη συνένωση των κοινοτήτων.

46) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις διαμαρτυρίες της Οικολογικής Κίνησης Πάτρας για το νομοσχέδιο με τίτλο "Διάκριση δασικής ιδιοκτησίας, ρύθμιση εμπραγμάτων δικαιωμάτων επί δασικών εκτάσεων και άλλες ρυθμίσεις".

47) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις συνθήκες λειτουργίας των νυχτερινών μαγαζιών στην Πάτρα.

48) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο "μήνυμα" από την εταιρία Τοπίου - Περιβάλλοντος σχετικά με τα έργα υποδομής στην Πάτρα.

49) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καταγγελία των κατοίκων Συχαινών του Νομού Αχαϊας για την εναπόθεση χωματουργικού υλικού στην κοίτη του ποταμού Μείλιχου Αχαϊας.

50) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι συμβασιούχοι εργαζόμενοι στην Εφορεία Αρχαιοτήτων των Πατρών ζητούν την εφαρμογή του ν. 2190/94 στο καθεστώς εργασίας τους.

51) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Συμβούλιο Περιοχής της 12ης Εδαφικής Περιφέρειας του Νομού Αχαϊας διαμαρτύρεται για τα προβλήματα λειτουργίας του Οδοντωτού Σιδηροδρόμου Διακοπτού - Καλαβρύτων.

52) Ο Βουλευτής Αχαϊας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Πολιτιστικό Κέντρο Πατρών του Μουσείου Λαϊκής Τέχνης ζητεί την επίσπευση των διαδικασιών για την ανέγερση του νέου αρχαιολογικού Μουσείου της Πάτρας.

53) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία το Προσωπικό του Ιδρύματος Βρεφονηπιακών Σταθμών Λάρισας ζητεί να εξακολουθήσει να υπάγεται στις διατάξεις που αφορούν στους δημόσιους υπαλλήλους.

54) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία 14 Κοινότητες του Νομού Λάρισας δηλώνουν την αντίθεσή τους προς το πρόγραμμα Ι.Καποδίστριας που αφορά σε αναγκαστικές συνενώσεις κοινοτήτων.

55) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Ομορφοχωρίου Λάρισας ζητεί να παραμείνει αυτόνομη.

56) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Αλλοδαπών Λαρίσης ζητεί να δοθούν άδειες παραμονής δωρεάν στα μέλη του που είναι παντρεμένα με έλληνες και ελληνίδες.

57) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία το Εργατοϋπαλληλικό Κέντρο Ελασσόνας ζητεί τη στελέχωση του γραφείου ΟΑΕΔ Ελασσόνας Λάρισας με πρόσθετο προσωπικό.

58) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Γόννων Λάρισας ζητεί ο νέος Δήμος που θα προκύψει από τη συνένωση όμορων κοινοτήτων της να φέρει το όνομα "ΓΟΝΝΟΣ".

59) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Αμπελιάς Φαρσάλων Λάρισας ζητεί να συνενωθεί με το Δήμο Φαρσάλων Λάρισας.

60) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε δημοσίευμα εφημερίδας στο οποίο αναφέρεται ότι προκηρύξεις του ΑΣΕΠ για προσλήψεις στο Δημόσιο Τομέα εστάλησαν στο Νομό Λάρισας μετά τη λήξη της προθεσμίας για την υποβολή αιτήσεων.

61) Ο Βουλευτής Αθήνας κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία το Σωματείο Βιοτεχνών Υποδηματοποιών Αθήνας ζητεί την έκδοση αδειών λειτουργίας στους συναδέλφους βιοτέχνες και τη δρομολόγηση δημιουργίας Βιοτεχνικών Πάρκων.

62) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Καναλίου Κέρκυρας ζητεί τη μείωση της απαγορευτικής ζώνης δόμησης γύρω από το ραδιοφωνικό σταθμό Κέρκυρας.

63) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Σύλλογος "Φίλοι Οινουσσών" διαμαρτύρεται για τη διακίνηση των λαθρομεταναστών από την Τουρκία στη χώρα μας μέσω των Οινουσσών.

64) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία το Εκπαιδευτικό Προσωπικό της Ανωτέρας Δημοσίας Σχολής Εμπορικού Ναυτικού Χίου ζητεί νέες μισθολογικές ρυθμίσεις του κλάδου.

65) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία η 'Ενωση Τεχνικών Δ.Ε.Η. ζητεί την πρόσληψη τεχνικού προσωπικού στις διοικήσεις μέσω της Δ.Ε.Η. των Σχολών Ταχύρρυθμης Εκπαίδευσης της Δ.Ε.Η..

66) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία το Επιμελητήριο Χίου ζητεί την επιδότηση μεταφοράς ζάχαρης στα νησιά του Αιγαίου.

67) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία ο Σύλλογος Συμβασιούχων Υπαλλήλων ΤΕΟ ζητεί την καταβολή δεδουλευμένων αποδοχών στα μέλη του.

68) Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία οι νηπιαγωγοί Κρατικών Παιδικών Σταθμών ζητούν την κατάταξή τους στην ΠΕ κατηγορία σε προσωποπαγείς θέσεις.

Σελίδα 7560 

69) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Νομάρχης Πέλλας διαμαρτύρεται λόγω του ότι ο Νομός Πέλλας αποκλείσθηκε από τον πίνακα των κέντρων παρέμβασης ρυζιού, που πρόκειται να λειτουργήσουν για το ρύζι εσοδείας 1996.

70) Ο Α' Αντιπρόεδρος της Βουλής και Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία ο Σύνδεσμος Συνταξιούχων Δ.Ε.Η. Αττικής ζητεί την άμεση εφαρμογή της εκπονηθείσης Αναλογιστικής Μελέγης για τον ασφαλιστικό φορέα του κλάδου.

71) Ο Α' Αντιπρόεδρος της Βουλής και Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία ο Σύλλογος Εργαζομένων για τις Δυνάμεις ΗΠΑ ζητεί να γίνουν δεκτοί εκπρόσωποι του Συλλόγου προκειμένου να υποβάλλουν αιτήματα του κλάδου.

72) Ο Α' Αντιπρόεδρος της Βουλής και Βουλευτής Πειραιά κ. ΠΑΝΑΓΙΩΤΗΣ ΚΡΗΤΙΚΟΣ κατέθεσε αναφορά με την οποία ο Αστικός και Παραθεριστικός Οικοδομικός Συνεταιρισμός "ΤΕΚΤΩΝ" ζητεί τη νομοθετική ρύθμιση του καθεστώτος ιδιοκτησίας δασικής στρεμματικής έκτασης του συνεταιρισμού στην Παλλήνη Αττικής.

73) Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία το Σωματείο Εργαζομένων Ξενοδοχείου Μεγάλη Βρεταννία ζητεί την κατάργηση της υπεύθυνης δήλωσης του Νόμου 1599/1986 με την οποία δηλώνεται η αποχώρηση από το επάγγελμα καθώς και την επαναφορά του άρθρου 41 του καταστατικού του ΤΑΞΥ σχετικά με την 20ετία.

74) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία εργαζόμενοι στην ΑΕΒΑΛ και Φορείς του Νομού Κοζάνης ζητούν την καλύτερη δυνατή λύση για την επιβίωση της ΑΕΒΑΛ.

75) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία Σωματεία Αθηνών διαμαρτύρονται για την επιβολή κοινωνικού διαλόγου.

76) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία Σωματεία Αθηνών διαμαρτύρονται για τις συνέπειες της εφαρμογής της Συνθήκης του Μάαστριχτ.

77) Οι Βουλευτές κύριοι ΟΡΕΣΤΗΣ ΚΟΛΟΖΩΦ και ΧΑΡΑΛΑΜΠΟΣ ΑΓΓΟΥΡΑΚΗΣ κατέθεσαν αναφορά με την οποία Σωματεία Αθηνών διαμαρτύρονται για την Συμφωνία Σέγκεν και για την εφαρμογή του Ν/Σ περί προστασίας του ατόμου από την επεξεργασία δεδομένων του προσωπικού χαρακτήρα.

78) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία ο Σύλλογος Συνταξιούχων Ι.Κ.Α. και Επικουρικών Ταμείων Νομού Μαγνησίας ζητεί την κατάργηση των αντιασφαλιστικών νόμων και την ικανοποίηση οικονομικών αιτημάτων των μελών του.

79) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Λιμενικό Ταμείο Μαγνησίας ζητεί την ολοκλήρωση των έργων στο λιμάνι του Βόλου Μαγνησίας.

80) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία ο Δήμος Βελεστίνου Μαγνησίας ζητεί την επαναλειτουργία του Ειρηνοδικείου Βελεστίνου.

81) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η Κοινότητα Αγ.Λαυρεντίου Μαγνησίας ζητεί έκτακτη οικονομική ενίσχυση για την αποκατάσταση ζημιών της αγροτικής της οδοποιίας που προκλήθηκαν από τις καταρρακτώδεις βροχές του Ιανουαρίου '97.

82) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ, ΑΧΙΛΛΕΑΣ ΚΑΝΤΑΡΤΖΗΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία το Επιμελητήριο Μαγνησίας ζητεί την ίδρυση Σχολών Τ.Ε.Ι. στην πόλη του Βόλου Μαγνησίας.

83) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η 'Ενωση Ξενοδόχων Λέσβου (ΕΞΕΛ) ζητεί να γίνει νέα μελέτη για την αναλογία του πετρελαίου θέρμανσης που δικαιούνται οι ξενοδοχειακές μονάδες του Νομού Λέσβου.

84) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Συμβούλιο Περιοχής της 12ης Εδαφικής Περιφέρειας Νομού Αχαϊας ζητεί την εκβάθυνση της κοίτης του Βουραϊκού ποταμού.

85) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Φίλαθλο Σωματείο "Εθνικός Κοζάνης" ζητεί τη χορήγηση της πρώτης δόσης της τακτικής επιχορήγησής του.

86) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Σύλλογος Πολυτέκνων Κοζάνης - Πτολεμαϊδας και Σερβίων διαμαρτύρεται για την ποιότητα του τυριού που παρέλαβαν τα μέλη του κ.λπ.

87) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία το Τοπικός Οργανισμός Εγγείων Βελτιώσεων Καλονερίου - Ερατύρας Νομού Κοζάνης ζητεί την έγκριση όλων των αιτήσεων των αγροτών της περιοχής του για την καλλιέργεια σακχαρότευτλων.

88) Ο Βουλευτής Φθιώτιδας κ. ΕΥΑΓΓΕΛΟΣ ΣΤΑΙΚΟΣ κατέθεσε αναφορά με την οποία ο Σύλλογος Πολιτικών Συνταξιούχων Νομού Φθιώτιδας ζητεί την εφαρμογή του νέου μισθολογίου των Δημοσίων Υπαλλήλων και στα μέλη του κ.λπ.

89) Ο Βουλευτής Καβάλας κ. ΙΩΑΝΝΗΣ ΤΣΑΚΛΙΔΗΣ κατέθεσε αναφορά με την οποία το Βιοτεχνικό Επιμελητήριο Θεσ/νίκης ζητεί την εφαρμογή των διατάξεων του π.δ. 148/94.

90) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Σύλλογος Συμβασιούχων Υπαλλήλων ΤΕΟ ζητεί την επίλυση εργασιακών και οικονομικών προβλημάτων του.

91) Ο Δ' Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Σύλλογος Συμβασιούχων Υπαλλήλων ΤΕΟ ζητεί την επίλυση εργασιακών και οικονομικών προβλημάτων του.

92) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια 'Ενωση Εκπαιδευτικών Νοσηλευτικής Υπ.Υγείας και Πρόνοιας ζητεί την επίλυση θεμάτων μετάταξης και προαγωγών των μελών της.

93) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία ο Πανελλήνιος Σύλλογος Τεχνολόγων Ακτινολόγων ζητεί να επανέλθει το επίδομα επικίνδυνης εργασίας για τα μέλη του.

94) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Κοινότητα Μεσοχωρίου Λάρισας ζητεί να παραμείνει αυτόνομη.

Σελίδα 7561 

95) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία η Πανελλήνια Ομοσπονδία Συλλόγων Υπουργείου Πολιτισμού δηλώνει την αντίθεσή της προς τη δημιουργία Ν.Π.Ι.Δ. στον τομέα του Πολιτισμού.

96) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η Επιτροπή Τεχνολόγων Ακτινολόγων Γενικού Νοσοκομείου Σερρών και Κέντρων Υγείας διαμαρτύρονται για την περικοπή του επιδόματος επικίνδυνης εργασίας εν όψει της εφαρμογής του νέου μισθολογίου.

97) Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Παγκρήτιος Σύλλογος Γονέων και Φίλων Παιδιών με νεοπλασία "Η ΗΛΙΑΧΤΙΔΑ" ζητεί να χορηγηθεί και στους δημοσίους υπαλλήλους γονείς παιδιών με νεοπλασματικά νοσήματα πρόσθετη άδεια μετ' αποδοχών πέραν της κανονικής.

98) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία ο Σύλλογος Υπαλλήλων Υπουργείου ΠΕ.ΧΩ.Δ.Ε. Νομού Κοζάνης ζητεί την καταβολή εφ' άπαξ οικονομικής αμοιβής στους υπαλλήλους του Υ.ΠΕ.ΧΩ.Δ.Ε. των σεισμόπληκτων περιοχών Κοζάνης.

99) Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία το Εργατικό Κέντρο Νομού Σερρών ζητεί την ανέγερση εργατικών κατοικιών στην περιοχή του για τη στέγαση των μελών του.

100) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία η 'Ενωση Αγροτικών Συνεταιρισμών Αττικής ζητεί τη ρύθμιση χρέους των αμπελουργών της περιοχής του προς την ΑΤΕ.

101) Ο Βουλευτής Λάρισας κ. ΓΕΩΡΓΙΟΣ ΓΑΡΟΥΦΑΛΙΑΣ κατέθεσε αναφορά με την οποία τα Σωματεία Εργαζομένων ΑΕΒΑΛ "ΑΛΛΗΛΕΓΓΥΗ - ΠΑΡΑΓΩΓΗ" ζητούν τη λήψη μέτρων για τη συνέχιση της λειτουργίας της εταιρείας.

102) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία Εργαζόμενοι στην ΑΕΒΑΛ και Φορείς του Νομού Κοζάνης ζητούν τη λήψη μέτρων για τη συνέχιση της λειτουργίας της εταιρείας.

103) Ο Βουλευτής Αττικής κ. ΘΕΟΔΩΡΟΣ ΚΑΤΣΙΚΗΣ κατέθεσε αναφορά με την οποία ο Δήμος Ασπροπύργου Αττικής ζητεί τη ρύθμιση χρεών προς το Ι.Κ.Α. των ελλήνων του Πόντου που έχουν εγκατασταθεί στην περιοχή του.

104) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία το Συμβούλιο Περιοχή της 16ης Γεωγραφικής Ενότητας Νομού Ιωαννίνων καταγγέλλει ατέλειες και παραλήψεις στην κατασκευή του αρδευτικού έργου "'Ανω Ρου Αχέροντα".

105) Ο Βουλευτής Ιωαννίνων κ. ΑΝΤΩΝΙΟΣ ΦΟΥΣΑΣ κατέθεσε αναφορά με την οποία η Κοινότητα Ροδοτοπίου Δωδώνης Ιωαννίνων ζητεί την άμεση αποκατάσταση του αρδευτικού αγωγού της.

106) Ο Βουλευτής Χανίων κ. ΣΗΦΗΣ ΜΙΧΕΛΟΓΙΑΝΝΗΣ κατέθεσε αναφορά με την οποία Νηπιαγωγοί Παιδικών Κρατικών Σταθμών ζητούν την κατάταξή τους στην ΠΕ κατηγορία κ.λπ.

107) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία η Ομοσπονδία Επαγγελματοβιοτεχνών Ζαχαροπλαστών Ελλάδος διαμαρτύρεται για την επιβολή δημοτικού φόρου 2% στα πωλούμενα "σε πακέτα προϊόντα".

108) Ο Βουλευτής Κοζάνης κ. ΛΑΖΑΡΟΣ ΛΩΤΙΔΗΣ κατέθεσε αναφορά με την οποία οι κ. Αγαμέμνων και Κων/νος Πιτένης, κάτοικοι Κοζάνης, ζητούν την καταβολή αποζημίωσης για απαλλοτρίωσης έκτασής τους λόγω κατασκευής της εθνικής οδού Εγνατίας.

109) Ο Βουλευτής Αχαϊας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Δήμαρχος Καλαβρύτων διαμαρτύρεται για την διακοπή των εργασιών παράκαμψης της περιοχής 'Ανω Διακοπτού στο δρόμου Πούντας - Μεγάλου Σπηλαίου - Διακοπτού.

110) Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Κοινότητα Κάτω Μακρυνούς Αιτωλ/νίας ζητεί να τοποθετηθεί πρόσθετο προσωπικό στον Αστυνομικό Σταθμό της για την καλύτερη προστασίας της περιοχής της.

111) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία η Κοινότητα Μακρυχωρίου Καρδίτσας ζητεί να παραμείνει αυτόνομη.

112) Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Δήμος, Κοινότητες και Φορείς Παλαμά Καρδίτσας ζητούν να μην καταργηθεί το Δημόσιο Ταμείο Παλαμά Καρδίτσας.

113) Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε δημοσίευμα εφημερίδας το οποίο αναφέρεται στην καθυστέρηση επιδότησης της παραγωγής σουλτανίνας.

B' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 3742/14-5-97 ερώτηση δόθηκε με το υπ' αριθμ. 287/6-6-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 3742/14-5-97 ερώτησης που κατέθεσε στη Βουλή των Ελλήνων η βουλευτής κα Στέλλα Αλφιέρη σας γνωρίζουμε ότι:

1. 'Οπως απαντήσαμε ήδη στην ερωτούσα βουλευτή, στην ερώτησή της με αριθμ. 3523/5-5-97, για το πότε θα γίνει ο παιδικός σταθμός στη Γυναικεία Φυλακή Κορυδαλλού, σας πληροφορούμε και πάλι ότι:

Το νεοανεγειρόμενο κτίριο αφορά και μόνο τον παιδικό βρεφονηπιακό σταθμού που η ερωτούσα βουλευτής θεωρεί απαραίτητο. Επίσης προστίθεται όροφος στην ειδική πτέρυγα των μητέρων κρατουμένων (που έχουν μαζί τους βρέφη και νήπια) και τούτο για ανετότερες συνθήκης κράτησης τους αφού μεγαλώνει η χωρητικότητα της πτέρυγας κατά 8 κελιά.

2. Το τελικό χρονοδιάγραμμα απομάκρυνσης των Φυλακών από τον Κορυδαλλό θα τηρηθεί όπως έχει αναγγελθεί.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

2. Στην με αριθμό 3744/14-5-97 ερώτηση δόθηκε με το υπ' αριθμ. Υ1β/2615/6.6.97 έγγραφο από τον Υφυπουργό Υγείας και Πρόνοιας η ακόλουθη απάντηση:

"Απαντώντας στην ανωτέρω ερώτηση 3744/14-5-97 που κατέθεσε η Βουλευτής κα Στέλλα Αλφιέρη, η οποία αναφέρεται στην κατάσταση που επικρατεί κάθε Κυριακή στο "παζάρι" του Πειραιά και σε ότι αφορά τα αντικείμενα αρμοδιότητας του Υπουργείου μας, σας γνωρίζουμε τα εξής:

1. Οι άδειες υπαίθριου εμπορίου, στάσιμου και πλανόδιου, καθώς και των λαϊκών αγορών, εκδίδονται από τις, κατά περίπτωση, αρμόδιες Υπηρεσίες (Νομαρχιακή Αυτοδιοίκηση - Ο.Τ.Α.), σύμφωνα με τις διατάξεις του ν. 2323/95 και τις όμοιες των κατ' εξουσιοδότηση του νόμου αυτού εκδοθεισών Αποφάσεων του πρώην Υπουργείου Εμπορίου.

Εφόσον πρόκειται για διάθεση τροφίμων και ποτών για την έκδοση των ανωτέρω αδειών υποβάλλεται από τους ενδια-

Σελίδα 7562 

φερόμενους, μεταξύ των άλλων δικαιολογητικών, φωτοαντίγραφο του ατομικού βιβλιαρίου υγείας και βεβαίωση της αρμόδιας υγειονομικής υπηρεσίας, στην οποία θα φαίνεται ότι ο ενδιαφερόμενος διαθέτει τα απαραίτητα για την εξασφάλιση της Δημόσιας Υγείας μέσα, σύμφωνα με την εκάστοτε ισχύουσα υγειονομική νομοθεσία.

Οι υγειονομικοί όροι και προϋποθέσεις των στάσιμων και πλανόδιων πωλητών τροφίμων και ποτών και οι όμοιοι της πώλησης αυτών στις λαϊκές αγορές καθορίζονται από τις διατάξεις των άρθρων 49 και 46 της Α1β/8577/83 Υγειονομικής Διάταξης (Φ.Ε.Κ. 526/83 τ. Β'), αντίστοιχα.

2. 'Οσον αφορά τις συνθήκες πώλησης τροφίμων και ποτών στον ανωτέρω αναφερόμενο χώρο του Δήμου Πειραιά, η Δ/νση Δημόσιας Υγείας της Νομαρχιακής Αυτοδιοίκησης Αθηνών - Πειραιά (Νομαρχιακό Διαμέρισμα Πειραιά), στην αρμοδιότητα ελέγχου της οποίας ανήκει η περιοχή, με το υπ' αριθμ. 13005/698/27-5-1997 έγγραφό της, το οποίο συντάχθηκε ύστερα από σχετικό ερώτημα δικό μας και με αφορμή την αναφερόμενη στο θέμα ερώτηση, μας πληροφόρησε τα ακόλουθα:

Σε πρόσφατους υγειονομικούς ελέγχους, που πραγματοποίησαν Επόπτες Δημόσιας Υγείας της υπηρεσίας αυτής, διαπιστώθηκαν:

α) Στο χώρο του "παζαριού", που όπως προαναφέρθηκε λειτουργεί κάθε Κυριακή, βρέθηκαν να λειτουργούν τέσσερις (4) κινητές καντίνες, στις οποίες έχει χορηγηθεί η αναφερόμενη στην παράγραφο 1 του παρόντος βεβαίωση από την υγειονομική υπηρεσία και η αντίστοιχη άδεια του Δήμου Πειραιά, λειτουργούσαν δηλαδή νόμιμα.

β) Υπάρχουν στάσιμοι πωλητές-διαπιστώθηκαν πέντε περιπτώσεις- οι οποίοι καταλαμβάνουν προκαθορισμένες θέσεις ευθύνης του Δήμου Πειραιά και ενώ κατέχουν άδεια, το Δήμου επίσης, για την πώληση παλαιών και μεταχειρισμένων ειδών ή ειδών δεύτερης διαλογής, πωλούν τυποποιημένα είδη παντοπωλείου, ξηρούς καρπούς, ζαχαρώδη προϊόντα, είδη καραμελοποιϊας κ.α.

γ) Επίσης υπάρχει και μία τρίτη κατηγορία στάσιμων πωλητών, οι οποίοι στερούνται οποιασδήποτε αδείας και δραστηριοποιούνται περιστασιακά στο χώρο του "παζαριού" πωλώντας πάνω σε χειράμαξες, κινητούς πάγκους ή σε καροτσάκια των super markets είδη κουλουροποιϊας, σάντουϊτς, εμφιαλωμένο νερό, αναψυκτικά, καφέ, πίττες (σπανακόπιττα, τυρόπιτα, μπουγάτσα) και παγωτό χύμα.

3. Η Δ/νση Δημόσιας Υγιεινής Πειραιά, τέλος, ύστερα από τις παραπάνω διαπιστώσεις της, μας γνώρισε ότι, προκειμένου να λάβει τα απαραίτητα μέτρα για την προστασία της Δημόσιας Υγείας, έστειλε σχετικό έγγραφο προς το Δήμο Πειραιά και την οικεία Αστυνομική Αρχή, με το οποίο ζητάει την συνδρομή και τη συνεργασία τους για τη ριζική αντιμετώπιση του προβλήματος και ως εκ τούτου την λειτουργία του παζαριού του Πειραιά σύμφωνα με την ισχύουσα νομοθεσία.

4. Για την πλήρη ενημέρωσή σας σας διαβιβάζουμε, σε φωτοτυπία, την αναφερόμενη παραπάνω νομοθεσία, καθώς και το 13005/698/27-5-1997 έγγραφο της Δ/νσης Δημόσιας Υγείας του Νομαρχιακού Διαμερίσματος Πειραιά.

Ο Υφυπουργός

ΕΜΜ.ΣΚΟΥΛΑΚΗΣ"

3. Στην με αριθμό 3744/14-5-97 ερώτηση δόθηκε με το υπ' αριθμ. 957/23-5-97 έγγραφο από τον Υπουργό Οικονομικών η ακόλουθη απάντηση:

"Σε απάντηση στην με αριθ.πρωτ. 3744/14.5.97 ερώτηση της Βουλευτού κ. Στέλλας Αλφιέρη σχετικά με το παραπάνω θέμα σας γνωρίζουμε ότι:

1. Με το άρθρο 4 του ν.2343/95 "Αναδιοργάνωση υπηρεσιών Υπουργείου Οικονομικών και άλλες διατάξεις" συστάθηκε στο Υπουργείο Οικονομικών υπηρεσία με τίτλο "Σώμα Δίωξης Οικονομικού Εγκλήματος".

Αποστολή του Σ.Δ.Ο.Ε. είναι η ενιαία και αποτελεσματική αντιμετώπιση του Οικονομικού Εγκλήματος όπως αυτό εκδηλώνεται με τις παρακάτω πράξεις:

α. Με την φοροδιαφυγή που διαπράττεται στη παραγωγή, στη διακίνηση και στη εμπορία αγαθών, στη παροχή υπηρεσιών και σε κάθε δραστηριότητα των φυσικών ή νομικών προσώπων από την οποία προκύπτει εισόδημα.

β. Με το λαθρεμπόριο και τη παράνομη διακίνηση ναρκωτικών, ψυχοτρόπων, πρόδρομων χημικών ουσιών και όπλων καθώς και τη νομιμοποίηση χρημάτων που προέρχονται από παράνομες δραστηριότητες.

γ. Με παραβάσεις και παράνομες πράξεις κατά του Εθνικού νομίσματος και της δημόσιας περιουσίας των αρχαιοτήτων.

δ. Με απάτες σε βάρος των συμφερόντων του Ελληνικού Δημοσίου και της Ευρωπαϊκής 'Ενωσης.

2. Στα πλαίσια λειτουργίας του Σ.Δ.Ο.Ε. και σύμφωνα με τις οδηγίες που έχουν δοθεί, διενεργούνται προληπτικοί φορολογικοί και τελωνειακοί έλεγχοι σ' όλη την επικράτεια για τη διαπίστωση της ορθής εφαρμογής των διατάξεων της φορολογικής και τελωνειακής νομοθεσίας εκ μέρους των επιτηδευματιών, χωρίς διακρίσεις. Σκοπός των ελέγχων είναι η περιστολή της φοροδιαφυγής και του λαθρεμπορίου όπου εκδηλώνεται.

Στα πλαίσια των αρμοδιοτήτων του το Σ.Δ.Ο.Ε. προγραμματίζει και διενεργεί ελέγχους όπου από την αξιολόγηση των δεδομένων υπάρχουν ενδείξεις διάπραξης φορολογικών και τελωνειακών παραβάσεων. Εφόσον στο παζάρι του Πειραιά διαπράττονται φορολογικές ή τελωνειακές παραβάσεις ασφαλώς το Σ.Δ.Ο.Ε. θα διενεργήσει ελέγχους άμεσα.

Ο Υπουργός

ΓΙΑΝΝΟΣ ΠΑΠΑΝΤΩΝΙΟΥ"

4. Στην με αριθμό 3745/14-5-97 ερώτηση δόθηκε με το υπ' αριθμ. ΔΥ13α/15965/4-6-97 έγγραφο από τον Υπουργό Υγείας και Πρόνοιας η ακόλουθη απάντηση:

"Απαντώντας στην υπ' αριθμ. 3745/14-5-97 ερώτηση της Βουλευτού κα Σ. Αλφιέρη, σας γνωρίζουμε τα εξής:

'Εχει συγκροτηθεί επιτροπή, η οποία σε σύντομο χρονικό διάστημα θα καταλήξει σε προτάσεις για τις προϋποθέσεις ανάπτυξης περισσοτέρων κλινών Μ.Ε.Θ. στα νοσοκομεία.

Η κατανομή του νοσηλευτικού προσωπικού σε τμήματα γίνεται από τα Διοικητικά Συμβούλια των νοσοκομείων.

Τέλος, όσον αφορά το ιατρικό προσωπικό, σας στέλνουμε συνημμένα κατάσταση στην οποία αναφέρεται η καταγραφή κλινών και ιατρικού προσωπικού, με στοιχεία που έδωσαν τα νοσοκομεία.

Ο Υπουργός

Κ.ΓΕΙΤΟΝΑΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

5. Στην με αριθμό 3750/15-5-97 ερώτηση δόθηκε με το υπ' αριθμ.1709/9-6-97 έγγραφο από τον Υπουργό Γεωργίας η ακόλουθη απάντηση:

"Απαντώντας στη ερώτηση 3750/15-5-97 που κατέθεσε στη Βουλή ο Βουλευτής κ. Φ. Κουβέλης, παρακαλούμε να τον πληφορήσετε τα εξής:

Για την εφαρμογή του άρθρου του 9 του ν. 2390/96 απαιτείται "ο ενδιαφερόμενος να έχει αναγνωριστεί ως αντιδικτατορικός αγωνιστής βάσει των αποκαταστατικών νόμων". Στη συγκεκριμένη περίπτωση οι ενδιαφερόμενοι υπάλληλοι της ΑΤΕ είναι πέραν πάσης αμφιβολίας αντιδικτατορικοί αγωνιστές με πολύχρονες φυλακίσεις, εξορίες και λοιπές διώξεις.

Με προγενέστερους αποκαταστατικούς νόμους η Πολιτεία τους έχει παραχωρήσει τα ευεργετήματα της μειωμένης στρατιωτικής θητείας (Νόμος 4/75), της αναγνώρισης ασφαλιστικού χρόνου στο Ι.Κ.Α. (Νόμος 38/75 και 825/78 και Προεδρικά Διατάγματα 172/74 και 517/74), της προώθησης στην Πανεπιστημιακή Επετηρίδα κ.λ.π. Συναφώς, καθ' όσον είναι γνωστό, οι προηγούμενες διοικήσεις της ΑΤΕ, εφαρμό-

Σελίδα 7563 

ζοντας τους αποκαταστατικούς Νόμους στους συγκεκριμένους Υπαλλήλους έχουν ήδη αναγνωρίσει σ' αυτούς προσαύξηση της πολυετίας, μισθολογική προώθηση, προσμέτρηση του χρόνου φυλάκισης ως πλήρους στρατιωτικής θητείας με όλες τις συνέπειες κ.λ.π.

Με τα δεδομένα αυτά είναι φανερό ότι η Πολιτεία και η Α.Τ.Ε. ευθέως έχουν αναγνωρίσει σ' αυτούς την αντιδικτατορική ιδιότητα που απαιτεί ο Νόμος 2390/96 και με επιστολή μου στο Διοικητή της Α.Τ.Ε. πρότεινα να αντιμετωπισθεί θετικά το σχετικό αίτημα τους, στο πλαίσιο των αρμοδιοτήτων της Α.Τ.Ε., χωρίς στην προκειμένη περίπτωση να απαιτείται ειδική τροποποίηση του Νόμου.

Τέλος πρέπει να σημειωθεί ότι η βούληση του νομοθέτη σε καμία περίπτωση δεν ήταν να αποκλειστούν των σχετικών ευεργετημάτων πραγματικοί αντιδικτατορικοί αγωνιστές.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

6. Στην με αριθμό 3758/15-5-97 ερώτηση δόθηκε με το υπ' αριθμ. 1711/29.5.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3758/15.5.97 που κατέθεσε ο Βουλευτής κ. Θ. Πασσαλίδης σας πληροφορούμε τα εξής:

Για πρώτη φορά μετά το 1994 το Υπουργός Γεωργίας προέβη σε διαγωνισμό για την ανάδειξη Μηχανογράφησης του ΟΣΔΕ.

Η επιτροπή αξιολόγησης των προσφορών τελείωσε το έργο της και η πρότασή της είναι από τις 19.5.97 στην Δ/νση Οικονομική. Στην συνέχεια θα προωθηθεί για κατακύρωση του αποτελέσματος και υπογραφή στην συνέχεια της σύμβασης με τον φορέα που θα αναλάβει την εκτέλεση του έργου.

Επίσης γνωρίζουμε ότι το 1996 η σύμβαση με την ΠΑΣΕΓΕΣ που είχε αναλάβει το έργο υπογράφηκε στις 27/6.

Ο Υπουργός

ΣΤΕΦ. ΤΖΟΥΜΑΚΑΣ"

7. Στην με αριθμό 3768/15.5.97 ερώτηση δόθηκε με το υπ' αριθμ. 1712/29.5.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3768/15.5.97 που κατέθεσε ο Βουλευτής Κ.Ευμοιρίδης, σας πληροφορούμε τα εξής:

Η ΑΤΕ σύμφωνα με πάγια τακτική της, παρέχει πιστωτικές διευκολύνσεις στους παραγωγούς που διαπιστωμένα αδυνατούν ν' ανταποκριθούν στις δανειακές τους υποχρεώσεις λόγω εκτάκτων γεγονότων (δυσμενείς καιρικές συνθήκες, ασυνήθιστες μεταβολές τιμών κ.λ.π.) τα οποία επηρέασαν αρνητικά τις εκμεταλλεύσεις τους.

Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος ύστερα από εξατομίκευση των ζημιών της κάθε εκμετάλλευσης και φορούν το μέρος των οφειλών που διαπιστωμένα δεν είναι σε θέση να εξυπηρετηθεί από τα εισοδήματα της εκμετάλλευσης που ζημιώθηκε.

Από τις περιπτώσεις αυτές θα πρέπει βέβαια να ξεχωρίσουμε εκείνες που ακόμα και την εποχή που οι εκμεταλλεύσεις τους είχαν ικανοποιητικά αποτελέσματα, έδειξαν πλήρη αδιαφορία για την τακτοποίηση των υποχρεώσεών τους.

Στις περιπτώσεις αυτές η Τράπεζα, για την προστασία των Ελλήνων καταθετών που της εμπιστεύονται τις οικονομίες τους, είναι υποχρεωμένη να παίρνει τα αναγκαία μέτρα για την είσπραξη των απαιτήσεών της.

Για το σταμάτημα των μέτρων αυτών και την αποκατάσταση των ομαλών σχέσεων συνεργασίας με την Α.Τ.Ε., οι συγκεκριμένοι παραγωγοί θα πρέπει να καταβάλουν άμεσα ένα ποσό σε πίστωση των οφειλών τους και να προγραμματίσουν την εξόφληση των υπολοίπων σε επιτρεπτά για την Τράπεζα χρονικά περιθώρια.

Ο Υπουργός

ΣΤΕΦ. ΤΖΟΥΜΑΚΑΣ"

8. Στην με αριθμό 3779/15-5-97 ερώτηση δόθηκε με το υπ' αριθμ. ΙΗ/626/9-6-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3779/15.5.97, που κατέθεσαν οι Βουλευτές κ. Στ. Αλφιέρη, Πέτρος Κουναλάκης και κ. Ανδρ. Λουλέ, σας γνωρίζουμε τα ακόλουθα:

Με την ενεργοποίηση του θεσμού των δυσπρόσιτων σχολείων σκοπείται η εξασφάλιση του αναγκαίου διδακτικού προσωπικού σε απομακρυσμένες εκπαιδευτικές μονάδες οι οποίες παρουσιάζουν προβλήματα στελέχωσης. Παρόλο που είναι σεβαστά και κατανοητά τα επιχειρήματα των διορισμένων στα δυσπρόσιτα σχολεία, το Υπουργείο, επειδή προέχει η εξασφάλιση της λειτουργίας των δυσπρόσιτων σχολείων, δεν αντιμετωπίζει θέμα τροποποίησης της σχετικής νομοθεσίας.

'Αλλωστε οι ενδιαφερόμενοι διορίστηκαν ύστερα από δήλωσή τους και με πλήρη γνώση των σχετικών δεσμεύσεών τους από το νόμο, για μια τριετία, παίρνοντας τη θέση αρχαιοτέρων τους στην επετηρίδα οι οποίοι όμως δεν εξεδήλωσαν ενδιαφέρον λόγω του δεσμευτικού χαρακτήρα του διορισμού σε δυσπρόσιτο σχολείο.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

9. Στην με αριθμό 3782/16-5-97 ερώτηση δόθηκε με το υπ' αριθμ. Β-5203/6-6-97 έγγραφο από τον Υπουργό Μεταφορών η ακόλουθη απάντηση:

"Απαντώντας στο σχετικό έγγραφο σας, με το οποίο μας διαβιβάσατε την ερώτηση 3782 του Βουλευτή κ.κ. Σάββα Τσιτουρίδη και απευθύνεται στον Υπουργό Μεταφορών και Επικοινωνιών, σχετικά με την κατάργηση του Τηλεπ. Κέντρου Γουμενίτσας, σας πληροφορούμε τα παρακάτω:

1. Ο Οργανισμός Τηλεπικοινωνιών της Ελλάδας (Ο.Τ.Ε.) μετά την αλλαγή του νομοθετικού πλαισίου των τηλεπικοινωνιών και την κατάργηση του μονοπωλιακού του χαρακτήρα, για να επιτύχει σημαντική παρουσία στην εθνική και διεθνή ανταγωνιστική αγορά εφαρμόζει ένα Σχέδιο Οργανωτικού και Διοικητικού Εσκυχρονισμού του.

Σκοπός του Σχεδίου αυτού είναι η μετατροπή του σε σύγχρονη επιχείρηση που

α.θα πραγματοποιήσει τη στροφή προς τον πελάτη,

β.θα ικανοποιήσει τις ανάγκες της ελληνικής αγοράς,

γ.θα βελτιώσει την αποτελεσματικότητα και την ανταγωνιστικότητά του,

δ. θα επεκτείνει τις δραστηριότητές του.

2. Στα πλαίσια του πιο πάνω Σχεδιου επανεξετάζεται η λειτουργία πολλών Τηλεπ. Κέντρων του Οργανισμού σε όλη τη χώρα. Τα Τηλεπικοινωνιακά Κέντρα αυτά είχαν συσταθεί κατά τις δεκαετίες του 1960 και 1970 με κύριο έργο την χειροκίνητη τηλεπικοινωνιακή ανταπόκριση (συνδιαλέξεις μέσω τηλεφωνήτριας, τηλεγραφήματα κ.λ.π.).

Σήμερα παρουσιάζουν μικρό έργο εργασιών, λόγω της τεχνολογικής εξέλιξης (αυτοματοποίηση της τηλεφωνικής και τηλεγραφικής ανταπόκρισης, πολύ μεγάλη αύξηση της πυκνότητας των τηλεφώνων στους κατοίκους όλης της Χώρας, των καρτοτηλεφώνων, των κοινοχρήστων τηλεφώνων και βελτίωση των μέσων και μεθόδων εργασίας που ελαχιστοποιούν την απασχόληση ανθρώπινου δυναμικού στα Τηλεπ. Κέντρα).

Μεταξύ των Τηλεπ. Κέντρων αυτών περιλαμβάνεται και το Τηλεπ. Κέντρο Γουμενίσσας.

3. Σύμφωνα με μελέτη-πρόταση της αρμόδιας Τηλεπ. Περιφέρειας Κεντρ. Μακεδονίας το Τηλεπ. Γουμένισσας συγχωνεύεται με το Νέο Τηλεπ. Εμπορικό Υποκατάστημα Πολυκάστρου το οποίο βρίσκεται σε κοντινή απόσταση και θα είναι αναβαθμισμένο και θα λειτουργεί αποτελεσματικά και ανταγωνιστικά για όλη την περιοχή δικαιοδσίας του.

4. Σημειώνεται ότι με τις συγχωνεύσεις αυτές των μικτών Τηλεπ. Μονάδων επιδιώκεται η μείωση του λειτουργικού κόστους του Οργανισμού και η εξοικονόμηση οικονομικών πόρων, που θα επενδυθούν για τον εκσυγχρονισμό του τεχνολογικού εξοπλισμού και την αριστοποίηση της Τηλεπι-

Σελίδα 7564 

κοινωνιακής εξυπηρέτησης των πελατών του Οργανισμού.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

10. Στην με αριθμό 3791/16-5-97 ερώτηση δόθηκε με το υπ' αριθμ. Β-5206/6-6-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στο σχετικό έγγραφό σας, με το οποίο μας διαβιβάσατε την ερώτηση 3791/16-5-97 του Βουλευτή κ.κ. Θεόδωρου Κασσίμη και απευθύνεται στον Υπουργό Μεταφορών και Επικοινωνιών, σχετικά με το Ταχυδρομικό Γραφείο Κηφισίας, σας πληροφορούμε τα παρακάτω:

1. Τα Ελληνικά Ταχυδρομεία (ΕΛΤΑ) στις αρχές του 1993, προκειμένου να προχωρήσουν σε αναδιοργάνωση της κατεχόμενης τότε αίθουσας επί της οδού Δροσίνης 16, ζήτησαν έγκαιρα από τους ιδιοκτήτες της αναμίσθωση τους (λήξη μίσθωσης 31-12-93) χωρίς όμως αποτέλεσμα.

2. Στη συνέχεια ο Οργανισμός μίσθωσε κτίριο επί της οδού Σολωμού 8 (30-9-93) για τη μεταστέγαση όλων των Υπηρεσιών του Ταχ. Γρ. Κηφισιάς. Δυστυχώς όμως, και ενώ είχε ολοκληρωθεί η μελέτη από την Τεχνική Υπηρεσία για την ανακαίνιση του κτιρίου και την λειτουργική οργάνωση των χώρων του, η προαναφερόμενη μεταστέγαση δεν πραγματοποιήθηκε, ύστερα από παρέμβασης και έντονες αντιδράσεις των περιοίκων, στηριζόμενοι στην αιτιολογία ότι η περιοχή ήταν αμιγούς κατοικίας.

3. Οι αλλεπάλληλοι διαγωνισμοί για την εξεύρεση κατάλληλης αίθουσας στο Εμπορικό κέντρο δεν καρποφόρησαν και ως εκ τούτου ο Οργανισμός προχώρησε σε λύση ανάγκης με την μεταστέγαση του Ταχ. Γραφείου σε νεόδμητο κτίριο επί της οδού Ικάρου 7.

4. Αναφορικά με τα κτίρια που μέχρι σήμερα ανευρέθηκαν και υποδείχθηκαν σας πληροφορούμε ότι, αφού αξιολογήθηκαν από τις αρμόδιες Υπηρεσίες του οργανισμού κρίθηκαν ακατάλληλα για τη στέγαση του Ταχ. Γραφείου επειδή δεν πληρούσαν τις απαραίτητες προϋποθέσεις ή το ζητούμενο μίσθωμα ήταν υπερβολικά υψηλό.

5. Τέλος, αναγνωρίζοντας τα προβλήματα που έχουν δημιουργηθεί στην ταχυδρομική εξυπηρέτηση των κατοικιών της περιοχής, ο Οργανισμός πρόκειται να διενεργήσει τις προσεχείς ημέρες νέο επαναληπτικό διαγωνισμό για την εξεύρεση κατάλληλης αίθουσας στο Εμπορικό Κέντρο της Κηφισιάς με σκοπό τη λειτουργία ταχ. θυρίδων Συναλλαγής.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

11. Στην με αριθμό 3805/19-5-97 ερώτηση δόθηκε με το υπ' αριθμ. Β-5238/6-6-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 3805/19-5-97 του Βουλευτή κ.κ. Πέτρου Κουναλάκη και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτων:

Η Υπηρεσία Πολιτικής Αεροπορίας (Υ.Π.Α.) με το αριθμ. Γραφ. Υπ/του/47/49248/12-12-96 εγγραφό της, συνηγόρησε στο αίτημα του Δήμου Αγίου Δημητρίου για παραχώρηση του νοτίου τμήματος του οικοπέδου κέντρου εκπομπής Νέας Σμύρνης (ΚΕΝΣ).

Το Υπουργός Εθνικής 'Αμυνας, με το αριθμ. Φ900/127/61918/Σ539/2-5-97 εγγραφό του εξέφρασε τη σύμφωνη γνώμη του για την υπόψη, παραχώρηση της ζητώντας περαιτέρω ενέργειες από τον Δήμο Αγ. Δημητρίου.

Η Υ.Π.Α. πάντως είναι στη διάθεση του Δήμου για να ανταποκριθεί και συνεργαστεί στις οποιεσδήποτε σχετικές πρωτοβουλίες.

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

12. Στην με αριθμό 3818/20-5-97 ερώτηση δόθηκε με το υπ' αριθμ. Υ2/1669/5-6-97 έγγραφο από τον Υφυπουργό Υγείας η ακόλουθη απάντηση:

"Σε απάντηση της ερώτησης 3818/20-5-97 που κατατέθηκε στη Βουλή από τους Βουλευτές κ.κ. Λεωνίδα Αυδή και Αχιλλέα Κανταρτζή, αναφορικά με υγειονομικά προβλήματα που δημιουργούνται από εγκατάσταση παλαιού νεκροταφείου στο Δήμο Ερυθρών και μετατροπή του σε πράσινο, σας ενημερώνουμε τα εξής:

'Οπως μας πληροφόρησε η Νομ. Αυτοδιοίκηση Δυτ. Αττικής, με τα σχετικά (γ) έγγραφά της, η αρμόδια Δ/νση Υγείας έχει κατ' επανάληψη διενεργήσει υγειονομικού ελέγχους στο χώρο του παλαιού κοιμητηρίου του Δήμου Ερυθρών και συγκεκριμένα, κατά την τελευταία αυτοψία τις 17.4.97, διαπιστώθηκε ότι, το νεκροταφείο ήταν εγκαταλειμένο και προσπελάσιμο άνευ ελέγχου σε ανθρώπους και ζώα, με συνέπεια να υφίστανται ακάθαρτοι χώροι από απορρίματα, πτώματα ζώων και αποσύνθεση και ανοικτοί τάφοι με οστά σε κοινή θέα.

Η έκθεση, που συντάχθηκε από τους αρμόδιους υγειονομικούς υπαλλήλους, διαβιβάστηκε στην Εισαγγελία Πρωτοδικών Θηβών, προκειμένου να επιβληθούν κυρώσεις σε βάρος του υπόχρεου ΟΤΑ και ταυτόχρονα κοινοποιήθηκε στον Δήμο Ερυθρέων με την σύσταση να ληφθούν όλα τα αναγκαία μέτρα για την συμμόρφωση προς τα προβλεπόμενα από τις σχετικές (δ) διατάξεις.

Το Υπουργείο έχει ακόμη διαβιβάσει με το σχετικό (ε) το όλο θέμα και στους κ.κ. Γεν. Γραμμματέα Περιφέρειας Αττικής και Νομάρχη Δυτικής Αττικής προκειμένου να συντονιστούν οι απαιτούμενες ενέργειες από τις συναρμόδιες υπηρεσίες του Νομ. Αυτοδιοίκησης για την οριστική αντιμετώπιση του προβλήματος.

Σ'ότι αφορά τα λοιπά θέματα, που αναφέρονται στην ερώτηση, δεν εμπίπτουν στην αρμοδιότητα του Υπουργείου και παρακαλούνται τα συνερωτώμενα Υπουργεία Εσωτερικών, Δημ. Διοίκησης και Αποκέντρωσης και ΠΕΧΩΔΕ να απαντήσουν στα θέματα αρμοδιότητάς τους.

Ο Υφυπουργός

ΕΜ. ΣΚΟΥΛΑΚΗΣ"

13. Στην με αριθμό 3864/21-5-97 ερώτηση δόθηκε με το υπ' αριθμ. 22829/2.6.97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 3864/21-5-1997, σας γνωρίζουμε τα εξής:

Η Ελληνική Πολιτεία έχει ήδη ορίσει με το π.δ. 46/1986 (Α18) την 14η Σεπτεμβρίου, ως Ημέρα Εθνικής Μνήμης για τα θύματα της Μικρασιατικής καταστροφής του 1922. Κατά την ημέρα αυτή τελείται στο δήμο Νέας Σμύρνης του νομού Αττικής μνημόσυνο σε μνήμη όλων εκείνων που σφαγιάσθηκαν στη Μικρασιατική καταστροφή.

Με την καθιέρωση αυτής της Ημέρας Μνήμης αναγνωρίζεται η σφαγή και η γενοκτονία των Ελλήνων της Μικράς Ασίας από τους Τούρκους, είτε μεμονωμένα είτε ομαδικά, καθ' όλη την ιστορική περίοδο που προηγήθηκε μέχρι και τη Μικρασιατική καταστροφή.

Η τέλεση του παραπάνω μνημoσύνου στο δήμο Νέας Σμύρνης δεν εμποδίζει την πραγματοποίηση εκδηλώσεων στον ίδιο χώρο, στις οποίες μπορούν να συμμετέχουν όλες οι οργανώσεις των Μικρασιατών Ελλάδας.

Ο Υφυπουργός

Λ.ΠΑΠΑΔΗΜΑΣ"

14. Στην με αριθμό 3867/21-5-97 ερώτηση δόθηκε με το υπ' αριθμ. ΔΥ13α/16738/4.6.97 έγγραφο από τον Υπουργό Υγείας και Πρόνοιας η ακόλουθη απάντηση:

"Απαντώντας στην υπ' αριθμ. 3867/21.5.97 ερώτηση των Βουλευτών κ.κα. Μ.Μουσταφά, Στ. Αλφιέρη σας γνωρίζουμε τα εξής:

'Εχει ολοκληρωθεί η αναμόρφωση Οργανισμού του νέου νοσοκομείου 'Αρτας. Εκκρεμεί για συνυπογραφή, στο Υπουργείο Οικονομικών, η κοινή Υπουργική απόφαση σύστασης 

Σελίδα 7565 

θέσεως γιατρών ειδικοτήτων του κλάδου ΕΣΥ στο νέο νοσοκομείο.

Η υπηρεσία μας όταν ολοκληρωθεί το στάδιο σύστασης των θέσεων θα προχωρήσει στη διαδικασία προκήρυξης των θέσεων.

Στα ΦΕΚ 7/97 τ. Α.Σ.Ε.Π. και 9/97 τ. Α.Σ.Ε.Π. δημοσιεύθηκαν οι οριστικοί πίνακες διοριζομένων στο Ν.Γ.Ν. 'Αρτας. Το Νοσοκομείο τηρώντας την προβλεπόμενη διαδικασία προχωρά άμεσα στις προσλήψεις των διορισθέντων.

Με την 3/96 Π.Υ.Σ. εγκρίθηκε η προκήρυξη 2700 θέσεων Νοσηλευτικού-παραϊατρικού προσωπικού για όλα τα νοσοκομεία της χώρας. Για το Ν.Γ. Ν. 'Αρτας η υπηρεσία μας έχει ζητήσει μία θέση Βοηθητικού Υγ. προσωπικού και δέκα τρεις θέσεις παραϊατρικού και λοιπού προσωπικού.

'Οπως μας ενημερώσει το Ν.Γ.Ν. 'Αρτας με σχετικό έγγραφό του προβλέπονται 210 θέσεις νοσηλευτικού προσωπικού, στις οποίες υπηρετούν 180 άτομα και παραμένουν κενές 30 θέσεις συγκεκριμένα:

Κλάδος προβλεπόμενες Υπηρετούντες Κενές

ΠΕ Νοσηλευτρικών 5 3 2

ΤΕ 40 34 6

ΤΕ Επισκεπτριών 3 3 0

ΤΕ Μαιών 10 8 2

ΔΕ Αδ. Νοσοκόμων 102 101 1

ΔΕ Ανδρ. Νοσοκόμου 10 10 0

ΥΕ Β Υγειον. Πρ/κού 40 21 19

Ο Υπουργός

Κ. ΓΕΙΤΟΝΑΣ"

15. Στην με αριθμό 3885/22-5-97 ερώτηση δόθηκε με το υπ' αριθμ. 299/5.6.97 έγγραφο από τον Υπουργό Δικαιοσύνης η ακόλουθη απάντηση:

"Απαντώντας στην υπ' αριθμ. 3885/22-5-97 ερώτηση του Βουλευτή κ. Σπύρου Δανέλλη όσον αφορά δικαστικές διαδικασίες που έχουν κινηθεί σχετικά με το "πανελληνίως γνωστό ζήτημα της υπερτιμήσεως των πανεπιστημιακών συγγραμμάτων προς παράνομο όφελος εκδοτών και συγγραφέων" σας γνωρίζουμε τα εξής:

'Υστερα από μηνυτήρια αναφορά του Υπουργού Παιδείας και Θρησκευμάτων ασκήθηκε ποινική δίωξη κατά παντός υπευθύνου για απάτη εις βάρος του Δημοσίου (άρθρ. 386 παρ.1 και 3 στοιχ. α' του Π.Κ. σε συνδυασμό με το ν. 1608/1950), φερόμενη ως τελεσθείσα με την υπερτιμολόγηση πανεπιστημιακών συγγραμμάτων. Ενεργήθηκε κυρία ανάκριση και μετά το πέρας της ο Εισαγγελές Πρωτοδικών ΑΘηνών, υπέβαλε τη δικογραφία στον Εισαγγελέα Εφετών Αθηνών. Ο τελευταίος όμως, κρίνας ότι ήταν ελλιπής η διενεργηθείσα ανάκριση, επέστρεψε, με το υπ' αριθμ. πρωτ. 17333 Ν.B. 20/97/28.5.1997 έγγραφό του, την δικογραφία στον διευθύνοντα της Εισαγγελία Πρωτοδικών Αθηνών για τη συμπλήρωση της ανακρίσεως. 'Ηδη διενεργείται συμπληρωματική κυρία ανάκριση.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

16. Στην με αριθμό 3916/26-5-97 ερώτηση δόθηκε με το υπ' αριθμ. 14/671/3-6-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3916/26.5.97 σχετικά με την καθυστέρηση της κατασκευής του 10ου Δημοτικού Σχολείου Τριπόλεως, που κατέθεσε ο Βουλευτής κ.Δ.Κωστόπουλος, σας γνωρίζουμε τα ακόλουθα:

'Υστερα από την αποκέντρωση του Προγράμματος Δημοσίων Επενδύσεων, η ευθύνη για την σύνταξη του προγράμματος σχολικής στέγης ανάγεται στην αποκλειστική αρμοδιότητα της Νομαρχιακής Αυτοδιοίκησης.

Το Νομαρχιακό Συμβούλιο κάθε Νομού αξιολογεί και ιεραρχεί τις υπάρχουσες ανάγκες σχολικής στέγης και εντάσσει στο Νομαρχιακό Πρόγραμμα τις πιο επείγουσες χωρίς την παρέμβαση του Υπουργείου Παιδείας.

Το ΥΠ.Ε.Π.Θ. θα επιχορηγήσει τη Νομαρχιακή Αυτοδιοίκηση ΑΡΚΑΔΙΑΣ στα πλαίσια των οικονομικών του δυνατοτήτων για το 1997, από το Εθνικό Π.Δ.Ε. και το ΤΑΣΕ για οικόπεδα, κατασκευές και επισκευές διαδακτηρίων χωρίς την παρέμβαση του ΥΠ.Ε.Π.Θ. στην κατανομή των πιστώσεων στον Νομό.

Τέλος σας πληροφορούμε ότι έχει δοθεί εντολή προς τον ΟΣΚ για την κατανομή της 1ης Δόσης του Δανείου ΤΚΑΣΕ 1192/95. Η Ν.Α. ΑΡΚΑΔΙΑΣ θα επιχορηγηθεί με το ποσό των 45.000.000 δρχ. για κατασκευές και επισκευές σχολικών κτιρίων.

Ο Υφυπουργός

ΙΩΑΝ. ΑΝΘΟΠΟΥΛΟΣ".

17. Στην με αριθμό 3925/26-5-97 ερώτηση δόθηκε με το υπ' αριθμ. ΙΗ'/673/9-6-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3925/26.5.97, σχετικά με την καταβολή των δεδουλευμένων στους έκτακτους εκπαιδευτικούς του Τ.Ε.Ι. Χαλκίδας, που κατέθεσαν οι Βουλευτές κ.κ. Αχ. Κανταρτζής και Απ. Τασούλας, σας γνωρίζουμε τα ακόλουθα:

Με την εφαρμογή του άρθρου 57 (παρ.3) του ν. 2413/1996 δεν άλλαξε η σχέση εργασίας των εκτάκτων μελών εκπαιδευτικού προσωπικού Τ.Ε.Ι., η οποία εξακολουθεί να είναι η ίδια όπως είχε διαμορφωθεί με το άρθρο 3 του ν.1894/1990, ούτε ο τρόπος μισθοδοσίας τους, αφού η εκκαθάριση των αποδοχών τους γίνεται σε μηνιαία βάση.

Ακόμη πρέπει να τονισθεί ότι με την αριθμ. 2083387/ 12190/0022/30.12.1996 κοινή απόφαση των Υπουργών Οικονομικών και Εθνικής Παιδείας και Θρησκευμάτων αυξήθηκαν σημαντικά οι αποδοχές τους.

Οι εκπαιδευτικοί, οι οποίοι δεν έχουν την ιδιότητα των τακτικών μελών, προσλαμβάνονται με ωριαία αντιμισθία, ύστερα από προκήρυξη και για ένα ή δύο διδακτικά εξάμηνα.

Το Τ.Ε.Ι. Χαλκίδας δεν αντιμετώπισε οικονομικά προβλήματα για την πληρωμή του ωρομισθίου Εκπαιδευτικού Προσωπικού για τα δεδουλευμένα του 1996, δεδομένου ότι στις 31.12.1996 είχε ταμειακό υπόλοιπο 750.000.000 δραχμές.

Υπήρξε πρόβλημα στη θεώρηση των σχετικών χρηματικών ενταλμάτων πληρωμής από τον Πάρεδρο του Ελεγκτικού Συνεδρίου Ευβοίας, αλλά δεν υφίσταται πλέον θέμα καταβολής δεδουλευμένων στο έκτακτο προσωπικό το Τμήματος Μηχανολογίας, δεδομένου ότι έχουν θεωρηθεί τα σχετικά εντάλματα πληρωμής.

Πρέπει να σημειώσουμε οτι για το ίδιο θέμα είχε κατατεθεί σχετική Επίκαιρη Ερώτηση από συνάδελφο Βουλευτή, η οποία συζητήθηκε στις 26.5.1997, στα πρακτικά της οποίας και σας παραπέμπουμε.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

18. Στην με αριθμό 3978/28-5-97 ερώτηση δόθηκε με το υπ' αριθμ. 312/6.6.97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 3978/28-5-97 ερώτησης, που κατέθεσε στη Βουλή των Ελλήνων ο Βουλευτής κ. Μανώλης Κεφαλογιάννης, σχετικά με τη ρύπανση της περιοχής Λινοπεραμάτων Ηρακλείου Κρήτης, σας πληροφορούμε, ότι το θέμα αυτό ανήκει κατ' εξοχήν στην αρμοδιότητα άλλων Υπουργείων, που είναι συναποδέκτες της ερώτησης αυτής.

'Οσον αφορά το Υπουργείο Δικαιοσύνης, σας γνωρίζουμε ότι, για αδικήματα που διώκονται αυτεπάγγελτα, αρμόδιοι είναι οι Εισαγγελείς, που ενεργούν μόλις περιέλθουν, καθ' οιονδήποτε τρόπο, σε γνώση τους τα σχετικά στοιχεία.

Αντίγραφο της ερώτησης διαβιβάσαμε στον αρμόδιο Εισαγγελέα.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

19. Στην με αριθμό 4004/29-5-97 ερώτηση δόθηκε με το υπ' αριθμ. 318/6-6-97 έγγραφο από τον Υπουργό Δικαιοσύνης η ακόλουθη απάντηση:

"Σε απάντηση της υπ' αριθμ. 4004/29-5-97 ερώτησης, που

Σελίδα 7566 

κατέθεσε στη Βουλή των Ελλήνων ο Βουλευτής κ. Κωνσταντίνος Ευμοιρίδης, σχετικά με παράπονα και διαμαρτυρίες που ακούγονται σε βάρος των πιστωτικών ιδρυμάτων, εκείνων που ελέγχονται από το Δημόσιο, για τα καθοριζόμενα επιτόκια, σας πληροφορούμε ότι το θέμα αυτό ανήκει αποκλειστικά στην αρμοδιότητα άλλων Υπουργείων που είναι συναποδέκτες της ερώτησης αυτής.

'Οσον αφορά το Υπουργείο Δικαιοσύνης, σας γνωρίζουμε ότι για αδικήματα που διώκονται αυτεπάγγελτα, αρμόδιοι είναι οι Εισαγγελείς, που ενεργούν μόλις περιέλθουν καθ' οιονδήποτε τρόπο σε γνώση τους τα σχετικά στοιχεία.

Ο Υπουργός

ΕΥΑΓΓΕΛΟΣ ΓΙΑΝΝΟΠΟΥΛΟΣ"

20. Στην με αριθμό 4030/30-5-97 ερώτηση δόθηκε με το υπ' αριθμ. ΙΗ-695/9-6-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση αριθμ. 4030/30-5-97 που κατέθεσε ο Βουλευτής κ. Πετρ. Τατούλης, σας γνωρίζουμε τα ακόλουθα:

1. Με το υπ' αριθ. ΙΒ/3357/14-5-97 (εξαιρ.επείγον) έγγραφο της αρμόδιας Υπηρεσίας του ΥΠΕΠΘ που απευθύνεται στις Δ/νσεις Π/θμιας και Δ/θμιας Εκπ/σης και κοινοποιείται στους Νομάρχες, ζητήθηκαν τα εξής:

α) το ύψος των πιστώσεων που απαιτούνται κατά Νομαρχιακή Αυτοδιοίκηση για τυχόν ανεξόφλητες δαπάνες μεταφοράς μαθητών Π/θμιας και Δ/θμιας Εκπ/σης παρελθούσων χρήσεων και μέχρι 31-12-96 με βάση τις συμβατικές τους υποχρεώσεις.

β) Το ύψος των πιστώσεων που τυχόν απαιτούνται συμπληρωματικά για την πληρωμή των δαπανών μεταφοράς μαθητών κατά το Α' εξάμηνο του 1997.

2. Μετά τη συγκέντρωση και επεξεργασία των αιτουμένων στοιχείων, θα γίνει πρόταση στο Υπουργείο Οικονομικών (Γ.Λ.Κ.) να χορηγηθούν οι αναγκαίες πιστώσεις προκειμένου να μεταφερθούν στον προϋπολογισμοό των Περιφ. Διοικήσεων και Νομαρχιακών Αυτοδιοικήσεων για την πληρωμή των οφειλομένων δαπανών μεταφοράς μαθητών.

3. Για ενημέρωση σας επισυνάπτουμε αντίγραφο του αναφερομένου εγγράφου μας.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

Σελίδα 7567 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συμπληρωματική ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Ψήφιση στο σύνολο του σχεδίου νόμου του Υπουργείου Οικονομικών "Ρύθμιση συνταξιοδοτικών θεμάτων στρατιωτικών και άλλες διατάξεις". 

Ο κύριος Υπουργός, έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ(Υφυπουργός Οικονομικών): Ευχαριστώ, κύριε Πρόεδρε.

Δεν έχω να προσθέσω τίποτε. Το μόνο το οποίο θα ήθελα να θέσω υπόψη του Σώματος, είναι η πρόσθεση τίτλων στα άρθρα 9, 10 και 13, όπως συμβαίνει και στα άλλα.

Στο άρθρο 9 να τεθεί τίτλος: "Θέματα ταμείου πρόνοιας δημοσίων υπαλλήλων". 

Στο άρθρο 10 να τεθεί τίτλος: "Παράταση προθεσμίας".

Στο άρθρο 13, το ακροτελεύτιο, να τεθεί τίτλος: "Εναρξη ισχύος". 

ΠΡΟΕΔΡΟΣ (Απόστολος Κακλαμάνης): Καλώς. Υπάρχει κάποια παρατήρηση επί του κειμένου που έχει διανεμηθεί;

ΑΔΑΜ ΡΕΓΚΟΥΖΑΣ: Κύριε Πρόεδρε, μου επιτρέπετε; 

ΠΡΟΕΔΡΟΣ (Απόστολος Κακλαμάνης): Ορίστε, κύριε Ρεγκούζα, έχετε το λόγο.

ΑΔΑΜ ΡΕΓΚΟΥΖΑΣ: Νομίζω, ότι είχαμε αναφερθεί στο άρθρο 8, που συμπληρώσατε, όσον αφορά την περίπτωση γ', που είχε ειπωθεί στην Επιτροπή. Μήπως είδατε τα Πρακτικά, κύριε Υπουργέ; Γιατί το είχατε υποσχεθεί.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ(Υφυπουργός Οικονομικών): Δεν υπάρχει αυτό.

ΑΔΑΜ ΡΕΓΚΟΥΖΑΣ: Μάλιστα.

ΠΡΟΕΔΡΟΣ (Απόστολος Κακλαμάνης): Ερωτάται το Σώμα: Γίνεται δεκτό το νομοσχέδιο και στο σύνολο με τις νομοτεχνικές βελτιώσεις του κυρίου Υπουργού;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΔΑΜ ΡΕΓΚΟΥΖΑΣ: Κατά πλειοψηφία.

ΟΡΕΣΤΗΣ ΚΟΛΟΖΩΦ: Κατά πλειοψηφία.

ΠΡΟΕΔΡΟΣ (Απόστολος Κακλαμάνης): Το νομοσχέδιο έγινε δεκτό κατά πλειοψηφία και στο σύνολο, με τις νομοτεχνικές βελτιώσεις του κυρίου Υπουργού.

Συνεπώς, το νομοσχέδιο του Υπουργείου Οικονομκών "Ρύθμιση συνταξιοδοτικών θεμάτων στρατιωτικών και άλλες διατάξεις" έγινε δεκτό σε μόνη συζήτηση κατά πλειοψηφία κατ' αρχήν, κατ' άρθρο και στο σύνολο και έχει ως εξής:

Ρύθμιση συνταξιοδοτικών θεμάτων στρατιωτικών

και άλλες διατάξεις

'Αρθρο 1 

Αύξηση συντάξεων

 

1. Oι συντάξεις και τα βοηθήματα που καταβάλλονται από το Δημόσιο αυξάνονται ως εξής:

α. Για ποσό σύνταξης ή βοηθήματος μέχρι του ποσού των εκατόν τριάντα χιλιάδων (130.000) δρχ., κατά ποσοστό δύο τοις εκατό (2%) από την 1η Ιανουαρίου 1997 και κατά ποσοστό δύο και μισό τοις εκατό (2,5%) ακόμη από την 1η Ιουλίου 1997.

β. Για τμήμα σύνταξης ή βοηθήματος από εκατόν τριάντα χιλιάδες μία (130.001) δρχ. μέχρι διακόσιες ογδόντα χιλιάδες (280.000) δρχ., κατά ποσοστό ένα τοις εκατό (1%) από την 1η Ιανουαρίου 1997 και κατά ποσοστό ένα και είκοσι πέντε τοις εκατό (1,25%) ακόμη από την 1η Ιουλίου 1997.

γ. Για τμήμα σύνταξης άνω των διακοσίων ογδόντα χιλιάδων (280.000) δρχ. δεν χορηγείται αύξηση.

Οι ανωτέρω αυξήσεις θα υπολογισθούν στα ποσά των συντάξεων και βοηθημάτων, όπως αυτά θα διαμορφωθούν την 1η Ιανουαρίου 1997 μετά τη χορήγηση του διορθωτικού ποσού που προβλέπεται από τις διατάξεις της παραγράφου 1 του άρθρου 1 του ν. 2399/1996 (ΦΕΚ 90 Α') και την 30ή Ιουνίου 1997, μετά τη χορήγηση της αύξησης των προηγούμενων περιπτώσεων για το πρώτο εξάμηνο.

Ως συντάξεις ή βοηθήματα για τη χορήγηση των ανωτέρω αυξήσεων νοούνται τα ποσά, που λαμβάνονται υπόψη για τη χορήγηση της Α.Τ.Α., καθώς και οι ποσοστιαίες αυξήσεις που χορηγήθηκαν μετά την κατάργηση της Α.Τ.Α., σε εφαρμογή των νόμων περί εισοδηματικής πολιτικής.

2. Οι αυξήσεις της προηγούμενης παραγράφου χορηγούνται και σε εκείνους που κατέστησαν ή θα καταστούν συνταξιούχοι μετά την 1η Ιανουαρίου 1997. Η καταβολή τους αρχίζει από την ημερομηνία που αρχίζει και η σύνταξη. Διατάξεις, που διέπουν την καταβολή της Α.Τ.Α. στους συνταξιούχους, που συγχρόνως απασχολούνται ως μισθωτοί στο δημόσιο τομέα, εξακολουθούν να ισχύουν.

3. Εάν για οποιαδήποτε αιτία επέλθει μεταβολή στο ποσό της σύνταξης ή του βοηθήματος, όπως αυτά ορίζονται στην παράγραφο 1 του άρθρου αυτού, μεταβάλλεται και το ποσό της αύξησης με βάση τη νέα σύνταξη ή το βοήθημα, από τη χρονολογία που επέρχεται η μεταβολή.

4. Οι διατάξεις του άρθρου αυτού έχουν ανάλογη εφαρμογή και για τις συντάξεις των υπαλλήλων που δεν συνταξιοδοτούνται μεν από το Δημόσιο, διέπονται όμως από το ίδιο νομοθετικό καθεστώς, βάσει ιδιαίτερων νομοθετημάτων, που είτε παραπέμπουν στις διατάξεις των δημοσίων υπαλλήλων είτε επαναλαμβάνουν κατά βάση τις διατάξεις αυτές, καθώς και για τις συντάξεις των σιδηροδρομικών, που διέπονται από το καθεστώς του ν.δ/τος 3395/1995 (ΦΕΚ 276 Α'), όπως ισχύει.

5. Οι αυξήσεις της παραγράφου 1 του άρθρου αυτού ισχύουν και για συντάξεις που καταβάλλουν οι φορείς κοινωνικής ασφάλισης του πρώτου εδαφίου του άρθρου 66 του ν. 2084/1992 (ΦΕΚ 165 Α'), καθώς και το Ναυτικό Απομαχικό Ταμείο (Ν.Α.Τ.).

6. Τα επιδόματα, που καταβάλλονται σε άτομα με ειδικές ανάγκες, αυξάνονται μέχρι ποσοστoύ δεκαπέντε τοις εκατό (15%) από την 1η Ιανουαρίου 1997.

Με κοινή απόφαση των Υπουργών Οικονομικών και Υγείας και Πρόνοιας, που δημοσιεύεται στη Εφημερίδα της Κυβερνήσεως, καθορίζεται το ποσοστό αύξησης, κατά κατηγορία δικαιούχων, καθώς και κάθε άλλη αναγκαία λεπτομέρεια για την εφαρμογή των διατάξεων της παραγράφου αυτής.

'Αρθρο 2

Συνταξιοδοτικό - ασφαλιστικό καθεστώς προσωπικού

Νομαρχιακών Αυτοδιοικήσεων (Ν.Α.)

1. Στο τέλος του άρθρου 1 του Κώδικα Πολιτικών και Στρατιωτικών Συντάξεων (π.δ. 1041/1979, ΦΕΚ 292 Α') προστίθεται παράγραφος 10, που έχει ως εξής:

"10. Το τακτικό προσωπικό των νομαρχιακών αυτοδιοικήσεων, που διέπεται από τις διατάξεις του Υπαλληλικού Κώδικα (π.δ. 611/1977, ΦΕΚ 198 Α'), καθώς και τα μέλη των οικογενειών τους αποκτούν δικαίωμα σύνταξης από το Δημόσιο, σύμφωνα με τις διατάξεις του παρόντoς Κώδικα."

2. Το προσωπικό της προηγούμενης παραγράφου υπάγεται στην ασφάλιση του Μετοχικού Ταμείου Πολιτικών Υπαλλήλων (Μ.Τ.Π.Υ.), στο Ταμείο Πρόνοιας Δημοσίων Υπαλλήλων (Τ.Π.Δ.Υ.) για εφάπαξ βοήθημα, καθώς και στην υγειονομική περίθαλψη του Δημοσίου, με τους όρους και τις προϋποθέσεις των λοιπών τακτικών δημοσίων πολιτικών υπαλλήλων.

3. Το τακτικό προσωπικό των νομαρχιακών αυτοδιοικήσεων υπάγεται στα υφιστάμενα ταμεία αρωγής του Δημοσίου, αναλογικά, με βάση τις θέσεις εργασίας των υπηρεσιών που εντάχθηκαν στις νομαρχιακές αυτοδιοικήσεις και με τους ίδιους όρους και προϋποθέσεις των λοιπών ασφαλισμένων τους.

Η κατανομή των υπαλλήλων στα υφιστάμενα Ταμεία Αρωγής του Δημοσίου γίνεται με βάση κοινή υπουργική απόφαση των Υπουργών Εσωτερικών, Δημόσιας Διοίκησης και Αποκέντρωσης, Οικονομικών και Εργασίας και Κοινωνικών Ασφαλίσεων μετά από γνώμη της Ανώτατης Διοίκησης Ενώσεων Δημοσίων Υπαλλήλων (Α.Δ.Ε.Δ.Υ.).

4. Στο τέλος του άρθρου 83 του Κώδικα Πολιτικών και Στρατιωτικών Συντάξεων προστίθεται παράγραφος 6 ως εξής:

"6. Το προσωπικό που μετατάσσεται στις νομαρχιακές αυτοδιοικήσεις, με τις διατάξεις του άρθρου 33 και της παραγράφου 7 του άρθρου 39 του ν. 2218/1994 (ΦΕΚ 90 Α'), 

Σελίδα 7568 

καθώς και το τακτικό προσωπικό των καταργηθέντων Νομαρχιακών Ταμείων, Ταμείων Γεωργίας, Κτηνοτροφίας και Δασών και Ταμείων Προστασίας Ελαιοπαραγωγής, που μεταφέρεται αυτοδίκαια στην οικεία νομαρχιακή αυτοδιοίκηση με τις διατάξεις του άρθρου 36 του ίδιου νόμου, εξακολουθεί να διέπεται από το ασφαλιστικό καθεστώς κύριας και επικουρικής ασφάλισης και πρόνοιας, καθώς και υγειονομικής περίθαλψης που είχε πριν από τη μετάταξη ή τη μεταφορά του και όλη η εφεξής υπηρεσία στις νομαρχιακές αυτοδιοικήσεις θεωρείται ως πραγματική και συντάξιμη υπηρεσία που διανύθηκε στην υπηρεσία από την οποία μετατάσσεται ή μεταφέρεται."

5. Οι ασφαλιστικές εισφορές που προβλέπονται από τη νομοθεσία των φορέων κύριας και επικουρικής ασφάλισης, πρόνοιας και υγειονομικής περίθαλψης για την ασφάλιση του παραπάνω προσωπικού καταβάλλονται του μεν εργοδότη από τις υπηρεσίες στις οποίες έχει μεταταχθεί ή μεταφερθεί το προσωπικό αυτό, του δε ασφαλισμένου από τους ίδιους.

6. Η ασφαλιστική - συνταξιοδοτική τακτοποίηση του προσωπικού, που διέπεται από τις διατάξεις του παρόντος άρθρου, όπου συντρέχει περίπτωση, γίνεται με ανάλογη εφαρμογή των διατάξεων των άρθρων 17 του ν. 2084/1992 και 59 του Κώδικα Πολιτικών και Στρατιωτικών Συντάξεων, κατά περίπτωση, όπως ισχύουν κάθε φορά.

Οι διατάξεις του άρθρου 5 του ν. 2320/1995 έχουν εφαρμογή και για το προσωπικό του παρόντος άρθρου.

7. Οι διατάξεις των παραγράφων 4, 5 και 6 του παρόντος άρθρου ισχύουν από την έναρξη ισχύος του ν. 2218/1994 και έχουν εφαρμογή και για τις οικογένειες των υπαλλήλων οι οποίοι έχουν πεθάνει.

Eπίσης, εφαρμόζονται ανάλογα και στους υπαλλήλους των οργανισμών τοπικής αυτοδιοίκησης και των άλλων νομικών προσώπων δημοσίου δικαίου, που διέπονται από δημοσιοϋπαλληλικό συνταξιοδοτικό καθεστώς, καθώς και από το καθεστώς του π.δ/τος 850/1980 (ΦΕΚ 211 Α').

'Aρθρο 3

Αυθεντική ερμηνεία διατάξεων

1. Η αληθής έννοια των παραγράφων 1 και 2 του άρθρου 2 του ν. 2320/1995 (ΦΕΚ 133 Α'), με τις οποίες τροποποιήθηκαν οι διατάξεις των παρ. 2 έως και 5 των άρθρων 9 και 34 του Κώδικα Πολιτικών και Στρατιωτικών Συντάξεων, είναι ότι για τον κανονισμό ή την αύξηση της σύνταξης δεν λαμβάνονται υπόψη παροχές, επιδόματα και αποζημιώσεις οποιασδήποτε μορφής, που καταβάλλονται σε δικαστικούς λειτουργούς και υπαλλήλους εν γένει του Δημοσίου, ως συμπλήρωμα αποδοχών, βάσει δικαστικών ή υπουργικών αποφάσεων, έστω και αν αυτές χαρακτηρίζονται ως τακτικές αποδοχές, ούτε είναι επιτρεπτός ο επιμερισμός αυτών με βάση τους κανόνες της αριθμητικής σε βασικό μισθό, χρονοεπίδομα και Α.Τ.Α., εφόσον τούτο δεν προβλέπεται ρητά από ειδική συνταξιοδοτική διάταξη.

2. Υποθέσεις που αναφέρονται σε δικαιώματα που κρίθηκαν, βάσει των διατάξεων που ερμηνεύονται αυθεντικά, αντίθετα από τις διατάξεις της προηγούμενης παραγράφου 1 και εκκρεμούν σε οποιοδήποτε στάδιο τίθενται στο αρχείο, οι σχετικές απαιτήσεις παραγράφονται, οι εκκρεμείς για τις υποθέσεις αυτές δίκες ενώπιον οποιουδήποτε δικαστηρίου καταργούνται και τυχόν επιπλέον ποσά τα οποία έχουν καταβληθεί, με εξαίρεση τα καταβληθέντα με βάση αμετάκλητες δικαστικές αποφάσεις, αναζητούνται με πράξη του αρμόδιου Διευθυντή Συντάξεων.

3. Υποθέσεις που αναφέρονται σε δικαιώματα για εφάπαξ παροχή που κρίθηκαν βάσει των διατάξεων που ερμηνεύονται αυθεντικά, αντίθετα από τις διατάξεις της παραγράφου 1 του παρόντος άρθρου και εκκρεμούν σε οποιοδήποτε στάδιο τίθενται στο αρχείο. Οι εκκρεμείς για τις υποθέσεις αυτές δίκες ενώπιον οποιουδήποτε δικαστηρίου καταργούνται και οι σχετικές απαιτήσεις παραγράφονται. Τυχόν καταβληθέντα ποσά από το Ταμείο Πρόνοιας Δημοσίων Υπαλλήλων (Τ.Π.Δ.Υ.), με εξαίρεση τα καταβληθέντα με βάση αμετάκλητες δικαστικές αποφάσεις, αναζητούνται ατόκως με απόφαση του Διοικητικού Συμβουλίου του εν λόγω Ταμείου, με την οποία μπορεί το Δ.Σ. να καθορίσει την εξόφλησή τους και σε εξαμηνιαίες δόσεις, οι οποίες δεν μπορεί να υπερβούν τις έξι. Σε περίπτωση μη επιστροφής των ποσών αυτών κατά τ' ανωτέρω, για την είσπραξή τους εφαρμόζονται οι διατάξεις του Κώδικα Εισπράξεων Δημοσίων Εσόδων (Κ.Ε.Δ.Ε.).

'Αρθρο 4

Στρατιωτικές συντάξεις

1. Οι συντάξεις των στρατιωτικών συνταξιούχων που έχουν αποχωρήσει της υπηρεσίας μέχρι και την 31η Δεκεμβρίου 1996 αναπροσαρμόζονται από 1ης Ιανουαρίου 1997 οίκοθεν από τις αρμόδιες Διευθύνσεις Συντάξεων του Γενικού Λογιστηρίου του Κράτους, σύμφωνα με τις διατάξεις του άρθρου 1 και της παραγράφου 1 του άρθρου 2 του ν. 2448/1996 (ΦΕΚ 279 Α'), του άρθρου 5 του ν. 2435/1996 (ΦΕΚ 189 Α') σε συνδυασμό και με τις διατάξεις του Κώδικα Πολιτικών και Στρατιωτικών Συντάξεων.

2. Εφόσον κατά την εκτέλεση της πράξης αναπροσαρμογής, σύμφωνα με τις διατάξεις της προηγούμενης παραγράφου, το συνολικό ποσό της αναπροσαρμοζόμενης σύνταξης, συμπεριλαμβανομένου και του τυχόν καταβαλλόμενου επιδόματος ανικανότητας, είναι μικρότερο από το συνολικό ποσό της καταβαλλόμενης την 1η Ιουλίου 1997 σύνταξης, η διαφορά διατηρείται ως προσωπική και αμεταβίβαστη.

Για τον προσδιορισμό του συνολικού ποσού που καταβάλλεται ως σύνταξη την 1η Ιουλίου 1997 λαμβάνονται υπόψη: α) το ποσό της βασικής σύνταξης, β) τα τυχόν καταβαλλόμενα ποσά για διορθωτικό ποσό του άρθρου 55 του ν. 1249/1982, για προσωρινή προσωπική διαφορά και για επίδομα ανικανότητας, γ) το ποσό της Α.Τ.Α. και των αυξήσεων που χορηγήθηκαν μετά την κατάργησή της σε εφαρμογή των νόμων περί εισοδηματικής πολιτικής, συμπεριλαμβανομένων σε αυτές και των διορθωτικών ποσών μέχρι και του έτους 1996 και δ) το έκτακτο βοήθημα της παρ. 4 του άρθρου 1 του ν. 2340/1995 (ΦΕΚ 204 Α') και της παρ. 2 των άρθρων 24 και 25 του ν. 2386/1996 (ΦΕΚ 43 Α'), που αντιστοιχεί στο βαθμό συνταξιοδότησης του στρατιωτικού. 

Το ποσό των αυξήσεων του άρθρου 1 του παρόντος δεν χορηγείται στις συντάξεις που κανονίζονται με βάση τις μισθολογικές διατάξεις του ν. 2448/1996, προκειμένου για τους εξερχομένους από 1ης Ιανουαρίου 1997 και μετά.

3. Το πρώτο εδάφιο της παραγράφου 2 του άρθρου 34 του Κώδικα Πολιτικών και Στρατιωτικών Συντάξεων αντικαθίσταται ως εξής:

"2. Για την εφαρμογή της προηγούμενης παραγράφου, ως μισθός νοείται ο εκάστοτε βασικός μισθός ενεργείας του βαθμού με τον οποίο εμισθοδοτείτο κατά την έξοδο από την υπηρεσία μαζί με την προσαύξηση του επιδόματος χρόνου υπηρεσίας."

4. Συντάξεις που έχουν κανονισθεί αντίθετα από τη διάταξη της προηγούμενης παραγράφου ανακαθορίζονται από 1ης Ιανουαρίου 1997 οίκοθεν από τις αρμόδιες διευθύνσεις συντάξεων του Γενικού Λογιστηρίου του Κράτους, τυχόν δε επιπλέον ποσά που έχουν καταβληθεί δεν αναζητούνται.

Αξιώσεις που γεννήθηκαν πριν από την ισχύ της ανωτέρω διατάξεως παραγράφονται, υποθέσεις που αναφέρονται σε δικαιώματα που κρίθηκαν βάσει της διάταξης που αντικαθίσταται, αντίθετα από τη διάταξη της προηγούμενης παραγράφου και εκκρεμούν σε οποιοδήποτε στάδιο τίθενται στο αρχείο και οι εκκρεμείς για τις υποθέσεις αυτές δίκες ενώπιον οποιουδήποτε δικαστηρίου καταργούνται.

5. Η παράγραφος 3 του άρθρου 34 του Κώδικα Πολιτικών και Στρατιωτικών Συντάξεων αντικαθίσταται ως εξής:

"3. Οι διατάξεις που ισχύουν κάθε φορά για το ύψος του βασικού μισθού και του χρονοεπιδόματος των εν ενεργεία στρατιωτικών λαμβάνονται υπόψη και για τον καθορισμό του συντάξιμου μισθού που προβλέπεται από το άρθρο αυτό, ανεξάρτητα από το χρόνο τερματισμού της συντάξιμης 

Σελίδα 7569 

υπηρεσίας και εφόσον συντρέχουν οι προϋποθέσεις των διατάξεων αυτών."

6. Οι παράγραφοι 1, 2 και 3 του άρθρου 43 του Κώδικα Πολιτικών και Στρατιωτικών Συντάξεων αντικαθίστανται, αντίστοιχα, ως εξής:

"1. Η μηνιαία σύνταξη κάθε δημόσιου λειτουργού που απομακρύνεται της υπηρεσίας και ο οποίος διετέλεσε ως στρατιωτικός σε κατάσταση πτητικής ενέργειας ή υπηρέτησε σε υποβρύχια, προσαυξάνεται, για όσους μεν συμπλήρωσαν 1-27 εξάμηνα πτητικής ενέργειας ή κατάδυσης, αντίστοιχα, σε περίοδο ειρήνης, κατά 0,6/100 του εκάστοτε μηνιαίου βασικού μισθού ενεργείας του βαθμού Λοχαγού, για καθένα από το 1ο μέχρι και το 27ο εξάμηνα, για όσους δε συμπλήρωσαν 28 και άνω εξάμηνα πτητικής ενέργειας ή κατάδυσης, αντίστοιχα, σε περίοδο ειρήνης κατά 0,6/100 του ανωτέρω μισθού για καθένα από το 1ο μέχρι και το 27ο εξάμηνα και κατά 1,2/100 του ίδιου ανωτέρω μισθού για καθένα από τα πέραν του 27ου εξάμηνα.

2. Η μηνιαία σύνταξη κάθε δημόσιου λειτουργού που απομακρύνεται της υπηρεσίας και ο οποίος διετέλεσε ως στρατιωτικός σε κατάσταση ενέργειας αλεξιπτωτιστή ή ενέργειας υποβρύχιου καταστροφέα, προσαυξάνεται, για όσους μεν συμπλήρωσαν 1-10 εξάμηνα ενέργειας αλεξιπτωτιστή ή ενέργειας υποβρύχιου καταστροφέα, σε περίοδο ειρήνης, κατά 0,6/100 του εκάστοτε μηνιαίου βασικού μισθού ενέργειας του βαθμού Λοχαγού, για καθένα από το 1ο μέχρι και το 10ο εξάμηνα ενέργειας, για όσους δε συμπλήρωσαν 11 και άνω εξάμηνα ενέργειας αλεξιπτωτιστή ή ενέργειας υποβρύχιου καταστροφέα, σε περίοδο ειρήνης κατά 0,6/100 του ανωτέρω μισθού για καθένα από το 1ο μέχρι και το 10ο εξάμηνα και κατά 1,2/100 του ίδιου ανωτέρω μισθού για καθένα από τα πέραν του 10ου εξάμηνα.

3. Για κάθε εξάμηνο ενέργειας των στρατιωτικών των παραγράφων 1 και 2 του παρόντος άρθρου που δια-νύεται σε περίοδο πολέμου ανεξάρτητα από τον αριθμό τους, η προσαύξηση συνίσταται σε 1,5/100 του εκάστοτε μηνιαίου βασικού μισθού Λοχαγού."

7. Από 1ης Ιανουαρίου 1997 το κατώτατο όριο των συντάξεων που αναπροσαρμόζονται ή κανονίζονται εφεξής με βάση τις διατάξεις του παρόντος άρθρου, ορίζεται χωρίς το συνυπολογισμό σε αυτό του επιδόματος ανικανότητας που τυχόν καταβάλλεται, σε δραχμές πενήντα πέντε χιλιάδες (55.000), συμπεριλαμβανομένων του διορθωτικού ποσού έτους 1996 και των αυξήσεων του άρθρου 1 του παρόντος.

8. Με την επιφύλαξη της ισχύος της παραγράφου 2 του παρόντος άρθρου, από 1ης Iανουαρίου 1997 καταργείται, για τις αναπροσαρμοζόμενες ή εφεξής κανονιζόμενες συντάξεις, με βάση τις διατάξεις του παρόντος άρθρου, το ποσό της Α.Τ.Α. και των αυξήσεων που έχουν χορηγηθεί μετά την κατάργησή της, συμπεριλαμβανομένων και των διορθωτικών ποσών, όπως τα ποσά αυτά έχουν διαμορφωθεί την 31η Δεκεμβρίου 1996.

9. Οι αναπροσαρμοζόμενες και εφεξής κανονιζόμενες, σύμφωνα με τις διατάξεις του παρόντος άρθρου, συντάξεις των στρατιωτικών συνταξιούχων που υπηρετούν ή προσλαμβάνονται σε θέσεις της παραγράφου 1 του άρθρου 58 του Κώδικα Πολιτικών και Στρατιωτικών Συντάξεων και λαμβάνουν σύνταξη και αποδοχές συγχρόνως, καταβάλλονται μειωμένες κατά 70%, με εξαίρεση τις συντάξεις που καταβάλλονται με βάση τις διατάξεις των νόμων 1897/1990 (ΦΕΚ 120 Α') και 1977/ 1991 (ΦΕΚ 185 Α').

10. Τα επιδόματα ανικανότητας των νόμων 1897/1990 και 1977/1991, προκειμένου για στρατιωτικούς, από 1ης Ιανουαρίου 1997 υπολογίζονται με βάση το ποσοστό ανικανότητάς τους στα 50/100 του εκάστοτε βασικού μισθού του βαθμού με τον οποίο μισθοδοτούνται ή συνταξιοδοτούνται.

Οι διατάξεις της παρούσας παραγράφου εφαρμόζονται και για την αναπροσαρμογή των ήδη καταβαλλόμενων επιδομάτων της κατηγορίας αυτής.

Η διάταξη του προηγούμενου εδαφίου έχει εφαρμογή και για την οίκοθεν αναπροσαρμογή από 1ης Ιανουαρίου 1997 των επιδομάτων αυτών των ήδη συνταξιούχων στρατιωτικών.

'Aρθρο 5

Ειδικά συνταξιοδοτικά θέματα

1. Στο τέλος της παρ. 4 του άρθρου 14 του Κώδικα Πολιτικών και Στρατιωτικών Συντάξεων, προστίθεται εδάφιο ως εξής:

"Οι διατάξεις της παρούσας παραγράφου έχουν ανάλογη εφαρμογή και για την αναγνώριση των προϋπηρεσιών των περιπτώσεων λα' και μη' της παραγράφου 1 του άρθρου 12 του παρόντος."

2. Τα τρίτα εδάφια των περιπτώσεων γ' των παραγράφων 2 των άρθρων 12 και 37 του Κώδικα Πολιτικών και Στρατιωτικών Συντάξεων αντικαθίστανται ως εξής:

"Ως προϋπηρεσία για την εφαρμογή της περίπτωσης αυτής νοείται και η δικηγορική, η ιατρική κ.λπ., καθώς και ο χρόνος για την απόκτηση της ειδικότητας που απαιτείται ως προσόν για την πρόσληψη του υπαλλήλου, σε καμιά όμως περίπτωση και χρόνος μαθητείας ή πρακτικής άσκησης ή εμπειρίας που τυχόν απαιτήθηκε για την απόκτηση άδειας ασκήσεως επαγγέλματος."

Συνταξιοδοτικά δικαιώματα, τα οποία έχουν αναγνωρισθεί με τις αντικαθιστώμενες διατάξεις, μέχρι την έναρξη ισχύος του παρόντος, επανακρίνονται οίκοθεν από τις αρμόδιες διευθύνσεις συντάξεων του Γενικού Λογιστηρίου του Κράτους, τα δε οικονομικά αποτελέσματα αρχίζουν από την πρώτη του επόμενου μήνα που εκδίδεται η σχετική πράξη ή απόφαση. Από την επανάκριση αυτή δεν θίγονται συνταξιοδοτικά δικαιώματα που έχουν θεμελιωθεί με το συνυπολογισμό και χρόνου προσόντος ο οποίος προσμετρήθηκε με βάση τις αντικαθιστώμενες διατάξεις και μέχρι του ορίου θεμελίωσης του δικαιώματος.

Οι διατάξεις της παρούσας παραγράφου έχουν εφαρμογή και για τους υπαλλήλους των νομικών προσώπων δημοσίου δικαίου, οι οποίοι διέπονται από το ίδιο με τους δημοσίους υπαλλήλους συνταξιοδοτικό καθεστώς, καθώς και για προσωπικό του Οργανισμού Σιδηροδρόμων Ελλάδος που διέπεται από το καθεστώς του π.δ/τος 850/1980.

3. Στο τέλος του άρθρου 83 του Κώδικα Πολιτικών και Στρατιωτικών Συντάξεων προστίθεται παράγραφος 7 ως εξής:

"7. Το προσωπικό, το οποίο κατά την έναρξη ισχύος του ν. 1514/1985 (ΦΕΚ 13 Α') υπηρετούσε στο Εθνικό Αστεροσκοπείο Αθηνών είτε ως τακτικό είτε ως επί συμβάσει που είχε υπαχθεί στις διατάξεις του ν.δ/τος 874/1971 (ΦΕΚ 81 Α'), διατηρεί τα έναντι του Δημοσίου συνταξιοδοτικά του δικαιώματα, καθώς και τα δικαιώματα επικουρικής ασφάλισης, πρόνοιας και υγειονομικής περίθαλψης που είχε κατά το χρόνο μετατροπής της υπηρεσίας αυτής σε Ν.Π.Δ.Δ. και όλη η εφεξής υπηρεσία του στο εν λόγω Ν.Π.Δ.Δ. θεωρείται ως πραγματική και συντάξιμη υπηρεσία που διανύθηκε στο Δημόσιο."

Το προσωπικό που προσλαμβάνεται ως τακτικό στο Εθνικό Αστεροσκοπείο Αθηνών (Ν.Π.Δ.Δ.) από την έναρξη ισχύος του ν. 1514/1985 και μετά, υπάγεται στις διατάξεις του άρθρου 11 του ν.δ.τος 4277/1962 (ΦΕΚ 191 Α').

4. Το πρώτο εδάφιο της παραγράφου 3 του άρθρου 5 του ν. 1902/1990 (ΦΕΚ 138 Α'), όπως αυτή συμπληρώθηκε με την παράγραφο 1 του άρθρου 4 του ν. 1976/1991 (ΦΕΚ 184 Α'), αντικαθίσταται από τότε που ίσχυσε ως εξής:

"Ανεξαρτήτως προς το χρόνο πρόσληψης ή κατάταξης, το επί του συντάξιμου μηνιαίου μισθού ποσοστό σύνταξης, για όσους παραμένουν στην υπηρεσία μετά τη συμπλήρωση του κατά περίπτωση 35ετούς συντάξιμου και πράγματι διανυθέντος χρόνου, μη συμπεριλαμβανομένων σε αυτόν των υπηρεσιών των άρθρων 40 και 41 του π.δ/τος 1041/1979, αυξάνεται κατά 1/50 για κάθε έτος υπηρεσίας πέραν του 35ου και μέχρι του 40ού."

5. Συντάξεις που έχουν κανονισθεί αντίθετα από τη διάταξη της προηγούμενης παραγράφου αναπροσαρμόζονται οίκοθεν από τις αρμόδιες διευθύνσεις συντάξεων του Γενικού Λογιστηρίου του Κράτους από την πρώτη του επόμενου μήνα της έναρξης ισχύος του νόμου αυτού, τυχόν δε επιπλέον ποσά 

Σελίδα 7570 

που έχουν καταβληθεί δεν αναζητούνται.

Υποθέσεις που αναφέρονται σε δικαιώματα που κρίθηκαν βάσει της διάταξης που αντικαθίσταται, αντίθετα από τη διάταξη της προηγούμενης παραγράφου και εκκρεμούν σε οποιοδήποτε στάδιο, τίθενται στο αρχείο και οι εκκρεμείς για τις υποθέσεις αυτές δίκες ενώπιον οποιουδήποτε δικαστηρίου καταργούνται.

6. Η παράγραφος 3 του άρθρου 2 του ν.δ/τος 99/1974 (ΦΕΚ 295 Α') αντικαθίσταται ως εξής:

"3. 'Οπου στο νόμο αυτόν απαιτείται χρόνος βουλευτείας, νοείται ο πράγματι διανυθείς χρόνος σε θέση βουλευτή, ανεξάρτητα από τυχόν μεταγενέστερη έκπτωση από το βουλευτικό αξίωμα."

7. Οι διατάξεις της προηγούμενης παραγράφου έχουν εφαρμογή και για όσους έχουν διατελέσει βουλευτές στο παρελθόν, καθώς και για τις οικογένειες όσων από αυτούς έχουν αποβιώσει, τα δε οικονομικά αποτελέσματα από τη θεμελίωση ή την αύξηση της σύνταξης αρχίζουν από την πρώτη του επόμενου μήνα εκείνου της υποβολής της σχετικής αίτησης από τους ενδιαφερομένους.

8. Στις οικογένειες και εφόσον δεν υπάρχουν, στους γονείς των πεσόντων, στα 'Ιμια, αξιωματικών του Πολεμικού Ναυτικού, καθώς και των αξιωματικών και υπαξιωματικών που έχασαν τη ζωή τους κατά τη βύθιση της πυραυλακάτου "ΚΩΣΤΑΚΟΣ" χορηγείται εφάπαξ οικονομικό βοήθημα δραχμών τριών εκατομμυρίων (3.000.000), το οποίο καταβάλλεται με χρηματικό ένταλμα από το Υπουργείο Εθνικής 'Αμυνας, μετά από αίτηση των ενδιαφερομένων.

Το ανωτέρω εφάπαξ βοήθημα δεν υπόκειται σε καμία κράτηση και δεν αποτελεί εισόδημα.

9. Αξιώσεις, που γεννήθηκαν πριν από την ισχύ των διατάξεων των προηγούμενων άρθρων 3 και 4 και του παρόντος, παραγράφονται και αποφάσεις δικαστηρίων πλην αμετακλήτων, που έχουν κρίνει αντίθετα από τις διατάξεις των άρθρων αυτών δεν εκτελούνται.

10. Με απόφαση του Υπουργού Εργασίας και Κοινωνικών Ασφαλίσεων συγκροτείται επιτροπή από έναν (1) εκπρόσωπο των Υπουργείων Οικονομικών, Εργασίας και Κοινωνικών Ασφαλίσεων, από έναν εκπρόσωπο της Α.Δ.Ε.Δ.Υ., καθώς και από έναν εκπρόσωπο των Ταμείων Αρωγής των Δημοσίων Υπαλλήλων, με σκοπό τη μελέτη του ασφαλιστικού προβλήματος της επικουρικής ασφάλισης των δημοσίων υπαλλήλων και την υποβολή προτάσεων με κατεύθυνση τη βιωσιμότητά του.

'Αρθρο 6

Θέματα υπαλλήλων Ν.Π.Δ.Δ.

1. Το τακτικό προσωπικό του τέως Ταμείου Συντάξεων Εκτελωνιστών (Τ.Σ.Ε.), που μεταφέρθηκε με το άρθρο 5 του ν. 2217/1994 (ΦΕΚ 83 Α') στο Τ.Ε.Β.Ε., υπάγεται στην ασφάλιση του Ι.Κ.Α. σύμφωνα με τις διατάξεις του άρθρου 11 του ν.δ/τος 4277/1962 (ΦΕΚ 191 Α'), όπως ισχύουν κάθε φορά.

Ο χρόνος που διανύθηκε στην ασφάλιση του Τ.Σ.Ε. σύμφωνα με τις διατάξεις του ν. 317/1976 (ΦΕΚ 111 Α') ή αναγνωρίστηκε ως συντάξιμος σύμφωνα με τις διατάξεις του νόμου αυτού ή άλλων νόμων θεωρείται για κάθε συνέπεια ως χρόνος πραγματικής ασφάλισης υπαλλήλων Τ.Ε.Β.Ε. και προσμετράται για την απονομή σύνταξης κατά τις περί συνταξιοδοτήσεως του προσωπικού του Ι.Κ.Α. διατάξεις.

Για κάθε περίπτωση συνταξιοδότησης πρώην υπαλλήλου του Τ.Σ.Ε. το Τ.Ε.Β.Ε. επιβαρύνεται με το προσδιοριζόμενο κατά την παρ. 4 του άρθρου 10 του ν. 1405/1983 (ΦΕΚ 180 Α') ποσό, το οποίο αποδίδεται στο Ι.Κ.Α. κατά τη διαδικασία που ορίζεται από την παράγραφο 5 του ίδιου άρθρου και νόμου.

Η διάταξη της παρούσας παραγράφου ισχύει από τη δημοσίευση του ν. 2217/1994.

2. Οι διατάξεις του άρθρου 17 του ν.δ/τος 3768/1957 (ΦΕΚ 202 A'), όπως συμπληρώθηκαν με τις διατάξεις της παραγράφου 6 του άρθρου 7 του ν. 955/1979 (ΦΕΚ 189 Α'), εφαρμόζονται ανάλογα και για τους υπαλλήλους των νομικών προσώπων δημοσίου δικαίου, οι οποίοι διέπονται από το ίδιο με τους δημοσίους υπαλλήλους συνταξιοδοτικό καθεστώς.

Η διάταξη αυτή έχει εφαρμογή και για όσους έχουν εξέλθει ήδη της υπηρεσίας, καθώς και για τις οικογένειες, όσων από αυτούς έχουν πεθάνει, τα δε οικονομικά αποτελέσματα αρχίζουν από την ημερομηνία υποβολής της σχετικής αίτησης αναγνώρισης.

'Αρθρο 7

Διατήρηση συνταξιοδοτικών δικαιωμάτων

Το τακτικό προσωπικό του Χρηματιστηρίου Αξιών Αθηνών (Ν.Π.Δ.Δ.), που μεταφέρεται με το άρθρο 6 του ν. 2324/1995 (ΦΕΚ 146 Α') στο "Χρηματιστήριο Αξιών Αθηνών Α.Ε.", εξακολουθεί να διέπεται από το ασφαλιστικό καθεστώς κύριας και επικουρικής ασφάλισης και πρόνοιας, καθώς και υγειονομικής περίθαλψης, που είχε πριν από τη μεταφορά του.

Η εφεξής υπηρεσία που παρέχει το προσωπικό του προηγούμενου εδαφίου στη μεταφερόμενη υπηρεσία θεωρείται για κάθε συνέπεια ως πραγματική συντάξιμη υπηρεσία, που διανύθηκε στην υπηρεσία από την οποία μεταφέρεται.

Οι ασφαλιστικές εισφορές που προβλέπονται από τη νομοθεσία των φορέων κύριας και επικουρικής ασφάλισης πρόνοιας και ασθένειας για την ασφάλιση του παραπάνω προσωπικού καταβάλλονται του μεν εργοδότη από την υπηρεσία στην οποία έχει μεταφερθεί το προσωπικό αυτό, του δε ασφαλισμένου από τους ίδιους.

Ο υπολογισμός των εισφορών, η αναγνώριση υπηρεσιών και προϋπηρεσιών, καθώς και ο κανονισμός της σύνταξης του προσωπικού του παρόντος άρθρου γίνεται βάσει του εκάστοτε βασικού μισθού ενέργειας του μισθολογικού κλιμακίου ή του βαθμού του κλάδου δημοσίων πολιτικών υπαλλήλων με τους οποίους έχουν τα ίδια τυπικά προσόντα και που αντιστοιχεί στα έτη υπηρεσίας του κάθε υπαλλήλου μαζί με την προσαύξηση του επιδόματος χρόνου υπηρεσίας, και ευδοκίμου παραμονής, όπως αυτά ορίζονται κάθε φορά από τις οικείες μισθολογικές διατάξεις του Δημοσίου. Τυχόν επιπλέον καταβαλλόμενα ποσά πέραν των όσων καταβάλλονται στους δημοσίους υπαλλήλους και στους προς αυτούς εξομοιουμένους δεν λαμβάνονται υπόψη για τις παραπάνω αιτίες.

Οι διατάξεις του παρόντος άρθρου ισχύουν από τη δημοσίευση του ν. 2324/1995.

'Αρθρο 8

Ρύθμιση διαφόρων θεμάτων

1. α. Τα προβλεπόμενα από τις διατάξεις της παραγράφου 3 του άρθρου 2 του ν. 2448/1996 (ΦΕΚ 279 Α') ποσά του επιδόματος εξομάλυνσης μισθολογικών διαφορών προσαυξάνονται, από 1.1.1997, κατά δώδεκα χιλιάδες (12.000) δραχμές, δεκαέξι χιλιάδες (16.000) δραχμές και είκοσι χιλιάδες (20.000) δραχμές για τους αναφερόμενους στο πρώτο, δεύτερο και τρίτο εδάφιο της ανωτέρω παραγράφου, αντίστοιχα.

β. Στη βάση υπολογισμού των μηνιαίων αποδοχών των μαθητών των παραγωγικών σχολών των Ενόπλων Δυνάμεων, καθώς και των Εφέδρων και των Δοκίμων Εφέδρων Αξιωματικών των Ενόπλων Δυνάμεων, λαμβάνεται υπόψη, από 1.1.1997, και το επίδομα εξομάλυνσης του πρώτου εδαφίου της παραγράφου 3 του άρθρου 2 του ν. 2448/1996.

γ. Το τελευταίο εδάφιο της παραγράφου 2 του άρθρου 3 του ν. 2448/1996 αντικαθίσταται από την έναρξη της ισχύος του ως εξής:

"Τα διατηρούμενα επιδόματα αναπηρίας και οι λοιπές αμοιβές και αποζημιώσεις δύναται να αναπροσαρμόζονται με κοινή απόφαση του κατά περίπτωση αρμόδιου υπουργού και του Υπουργού Οικονομικών, ενώ τα επιδόματα κινδύνου αναπροσαρμόζονται και κατ' έτος αυτόματα, σύμφωνα με το ποσοστό του πληθωρισμού."

2. Συμπληρώνονται οι ισχύουσες διατάξεις περί μισθολογικών προαγωγών και προσαυξήσεων των εν ενεργεία Αστυνο

Σελίδα 7571 

μικών και αντιστοίχων του Πυροσβεστικού και Λιμενικού Σώματος, ως εξής:

α. Αστυφύλακες, Υπαξιωματικοί μη Παραγωγικής Σχολής της Ελληνικής Αστυνομίας και οι αντίστοιχοι του Πυροσβεστικού και Λιμενικού Σώματος, προάγονται μισθολογικά στους βαθμούς του Αρχιφύλακα, Ανθυπαστυνόμου, Υπαστυνόμου Β', Υπαστυνόμου Α', Αστυνόμου Β', Αστυνόμου Α', με τη συμπλήρωση εννέα (9), δεκαπέντε (15), είκοσι (20), είκοσι τρία (23), είκοσι επτά (27) και τριάντα (30) ετών συνολικής πραγματικής υπηρεσίας, αντίστοιχα.

'Οσοι από αυτούς συμπληρώνουν δεκαοκτώ (18) έτη συνολικής πραγματικής υπηρεσίας, λαμβάνουν το μισό (1/2) της διαφοράς του βασικού μισθού του Ανθυπαστυνόμου και Υπαστυνόμου Β'.

β. Αρχιφύλακες προερχόμενοι από την Παραγωγική Σχολή Υπαξιωματικών, Αρχιφύλακες Ειδικών Υπηρεσιών (με εξαίρεση τους προαχθέντες ή προαγόμενους κατά τις διατάξεις του άρθρου 3 του ν. 772/1978) και Αρχιφύλακες που έχουν προαχθεί ή προάγονται επ' ανδραγαθία, καθώς και οι αντίστοιχοι αυτών του Πυροσβεστικού και Λιμενικού Σώματος, προάγονται μισθολογικά στους βαθμούς του Αστυνόμου Β' και του Αστυνόμου Α' και αντιστοίχων, με τη συμπλήρωση είκοσι πέντε (25) και είκοσι οκτώ (28) ετών συνολικής πραγματικής υπηρεσίας, αντίστοιχα.

γ. Ανθυπαστυνόμοι και αντίστοιχοι του Πυροσβεστικού και Λιμενικού Σώματος, προερχόμενοι από τις παραγωγικές σχολές Υπαξιωματικών ή προαγόμενοι στο βαθμό αυτόν επ' ανδραγαθία, προάγονται μισθολογικά στο βαθμό του Αστυνομικού, Υποδιευθυντή και αντιστοίχων, όταν συμπληρώσουν είκοσι εννέα (29) έτη συνολικής πραγματικής υπηρεσίας στο Σώμα, ή αποστρατεύονται λόγω ορίου ηλικίας.

δ. Αξιωματικοί της Ελληνικής Αστυνομίας και αντίστοιχοι του Πυροσβεστικού και Λιμενικού Σώματος με βαθμό Αστυνόμου Β' και Αστυνόμου Α', που λαμβάνουν αποδοχές Αστυνομικού Υποδιευθυντή, όταν συμπληρώνουν είκοσι ένα (21) έτη συνολικής πραγματικής υπηρεσίας Αξιωματικού ή τριάντα τρία (33) έτη συνολικής πραγματικής υπηρεσίας στο Σώμα και αποστρατεύονται αυτεπάγγελτα, προάγονται μισθολογικά στο βαθμό του Αστυνομικού Διευθυντή ένα μήνα πριν την αποστρατεία τους, με την προϋπόθεση ότι κρίνονται ως ευδοκίμως τερματίσαντες τη σταδιοδρομία τους.

Αστυνόμοι Β' και Αστυνόμοι Α' και αντίστοιχοι του Πυροσβεστικού και Λιμενικού Σώματος, που λαμβάνουν αποδοχές Αστυνομικού Υποδιευθυντή και αντιστοίχων, όταν αποστρατεύονται αυτεπάγγελτα λόγω ορίου ηλικίας, προάγονται μισθολογικά στο βαθμό του Αστυνομικού Διευθυντή και αντιστοίχων, ένα μήνα πριν την αποστρατεία τους, εφόσον κρίνονται ως ευδοκίμως τερματίσαντες τη σταδιοδρομία τους.

ε. Οι μισθολογικές προαγωγές που προβλέπονται από τις διατάξεις του παρόντος άρθρου δεν λαμβάνονται υπόψη ως προς τις υποχρεώσεις και τα δικαιώματα εν γένει για το Μ.Τ.Σ. και το Μ.Τ.Ν..

Με κοινή απόφαση των Υπουργών Εθνικής 'Αμυνας, Οικονομικών, Δημόσιας Τάξης και Εμπορικής Ναυτιλίας, καθορίζονται ο χρόνος, ο τρόπος, η διαδικασία και κάθε άλλη αναγκαία λεπτομέρεια για την ενεργοποίηση των προαναφερόμενων δικαιωμάτων και υποχρεώσεων.

3. Για την εφαρμογή των διατάξεων της προηγούμενης παραγράφου ως πραγματική υπηρεσία νοείται η υπηρεσία που διανύθηκε στην Ελληνική Αστυνομία, στα Σώματα της Χωροφυλακής, Αστυνομίας Πόλεων, το Πυροσβεστικό και το Λιμενικό, από την ημερομηνία της κατάταξης και προκειμένου περί των περιπτώσεων α' και β' και η προϋπηρεσία στις 'Ενοπλες Δυνάμεις.

'Αρθρο 9

Θέματα Τ.Π.Δ.Υ.

1. Η προβλεπόμενη από τις καταστατικές διατάξεις του Ταμείου Προνοίας Δημοσίων Υπαλλήλων (Τ.Π.Δ.Υ.) εισφορά υπολογίζεται επί των τακτικών μηνιαίων αποδοχών και μέχρι του ποσού των επτακοσίων χιλιάδων (700.000) δραχμών. Το ποσό αυτό μπορεί να αυξάνεται με απόφαση του Υπουργού Εργασίας και Κοινωνικών Ασφαλίσεων ύστερα από απόφαση του Δ.Σ. του Τ.Π.Δ.Υ..

2. Ως αποδοχές για τον υπολογισμό του εφάπαξ βοηθήματος, σύμφωνα με τη διάταξη της περίπτωσης β' της παραγράφου 1 του άρθρου 10 του β.δ/τος της 3/13.7.1936, όπως τροποποιήθηκε με το άρθρο μόνο του π.δ/τος 243/1984 (ΦΕΚ 96 Α'), που χορηγείται από το Ταμείο Προνοίας Δημοσίων Υπαλλήλων, νοούνται το πηλίκον της διαιρέσεως του συνόλου των τακτικών μηνιαίων αποδοχών που έλαβε ο/η ασφαλισμένος/η κατά τα πέντε (5) ημερολογιακά έτη που προηγούνται του έτους υποβολής της αίτησης για την παροχή του βοηθήματος δια του αριθμού των εξήντα (60) μηνών ασφάλισης της συγκεκριμένης χρονικής περιόδου.

Ως τακτικές μηνιαίες αποδοχές για τον υπολογισμό της εισφοράς και του εφάπαξ βοηθήματος θεωρούνται το σύνολο του βασικού μισθού του μισθολογικού κλιμακίου, του επιδόματος χρόνου υπηρεσίας και του ποσού της Αυτόματης Τιμαριθμικής Αναπροσαρμογής (Α.Τ.Α.) ή των ποσοστιαίων αυξήσεων που χορηγούνται σε εφαρμογή των νόμων περί εισοδηματικής πολιτικής με τον περιορισμό της παραγράφου 1 του παρόντος. Στην έννοια των ανωτέρω αποδοχών δεν περιλαμβάνονται άλλες παροχές, επιδόματα και αποζημιώσεις οποιασδήποτε μορφής που χορηγούνται σε ασφαλισμένους του Ταμείου ως συμπλήρωμα αποδοχών, έστω και αν αυτές χαρακτηρίζονται ως τακτικές αποδοχές.

3. Κατ' εξαίρεση για τους ασφαλισμένους του Τ.Π.Δ.Υ. που εξέρχονται της υπηρεσίας μετά την 1.1.1997, το υπολογιζόμενο κατά τον ανωτέρω τρόπο εφάπαξ βοήθημα σε καμία περίπτωση δεν μπορεί να είναι μικρότερο από αυτό που διαμορφώθηκε στις 31.12.1996 με βάση τις τακτικές μηνιαίες αποδοχές, όπως παραπάνω περιγράφονται για την ίδια κατηγορία υπαλλήλων προσαυξημένο με το ποσοστό αυξήσεως της εισοδηματικής πολιτικής για τους μισθούς των δημοσίων υπαλλήλων του τρέχοντος έτους, υπολογιζομένου αθροιστικά σε ετήσια βάση. Για κάθε δε έτος της επόμενης (από 1.1.1997) πενταετίας το ανωτέρω εκάστοτε ποσό του εφάπαξ βοηθήματος προσαυξάνεται με το ποσοστό αυξήσεως της εισοδηματικής πολιτικής για τους μισθούς των δημοσίων υπαλλήλων του αντίστοιχου έτους.

4. Το Δ.Σ. του Τ.Π.Δ.Υ., ανάλογα με την εξέλιξη των απολογιστικών δεδομένων του έτους, προτείνει αύξηση του εφάπαξ βοηθήματος σε ποσοστό ανώτερο της εισοδηματικής πολιτικής για τους μισθούς ή του συντελεστή υπολογισμού του εφάπαξ βοηθήματος.

5. Κάθε διάταξη της νομοθεσίας του Ταμείου Προνοίας Δημοσίων Υπαλλήλων που ρυθμίζει διαφορετικά τα παραπάνω θέματα καταργείται.

6. Οι ανωτέρω διατάξεις μπορεί να τροποποιούνται με προεδρικό διάταγμα, που εκδίδεται μετά από πρόταση του Υπουργού Εργασίας και Κοινωνικών Ασφαλίσεων.

7. Οι διατάξεις του παρόντος άρθρου ισχύουν από 1.1.1997.

'Αρθρο 10

Παράταση προθεσμίας

Το δεύτερο εδάφιο της παραγράφου 2 του άρθρου 10 του ν. 2335/1995 (ΦΕΚ 185 Α') τροποποιείται ως εξής:

"Η ισχύς της διάταξης του εδαφίου αυτού αρχίζει από 1.1.1998."

'Αρθρο 11

Τροποποίηση διατάξεων

του ν.δ/τος 131/1974 (ΦΕΚ 320 Α')

Στη διάταξη της παραγράφου 2 του άρθρου 1 του ν.δ/τος 131/1974 "περί παροχής οικονομικών ενισχύσεων εις την γεωργικήν, κτηνοτροφικήν, δασικήν και αλιευτικήν παραγωγήν" (ΦΕΚ 320 Α') προστίθενται εδάφια ως ακολούθως:

"Για την πληρωμή οικονομικών ενισχύσεων σε δικαιούχους 

Σελίδα 7572 

προγραμμάτων, για πάσης φύσεως δράσεις και ενέργειες που αφορούν την ανάπτυξη της γεωργικής, κτηνοτροφικής, δασικής και αλιευτικής παραγωγής, οι οποίες συγχρηματοδοτούνται από την Ευρωπαϊκή 'Ενωση, δύναται ο Υπουργός Γεωργίας να χρηματοδοτεί, από πιστώσεις που εγγράφονται στον προϋπολογισμό των Δημοσίων Επενδύσεων, την Αγροτική Τράπεζα της Ελλάδος, καθώς και Ν.Π.Δ.Δ., Ν.Π.Ι.Δ. και λοιπούς φορείς εφαρμογής και υλοποίησης των μέτρων αγροτικής πολιτικής. Οι οικονομικές αυτές ενισχύσεις θεωρούνται δαπάνες του Προγράμματος Δημοσίων Επενδύσεων κατά την έννοια του άρθρου 1 του ν.δ/τος 2957/1954 "Περί Δημοσίων Επενδύσεων".

Η διαδικασία χρηματοδότησης της Α.Τ.Ε., ο τρόπος εμφάνισης των πληρωμών αυτών από το Π.Δ.Ε. και κάθε αναγκαία λεπτομέρεια καθορίζεται με κοινές αποφάσεις των Υπουργών Εθνικής Οικονομίας, Οικονομικών και Γεωργίας."

'Αρθρο 12

Επιχορήγηση Εθνικού Οργανισμού Καπνού

από τον προϋπολογισμό

Στην παρ. 1 του άρθρου 10 του ν.δ/τος 3758/1957 (ΦΕΚ 184 Α'), που αναφέρεται στους τακτικούς πόρους του Εθνικού Οργανισμού Καπνού, προστίθεται περίπτωση δ' που έχει ως εξής:

"δ) Ετήσια επιχορήγηση από τον προϋπολογισμό εξόδων του κράτους, που αναγράφεται κάθε χρόνο στον προϋπολογισμό του Υπουργείου Γεωργίας και αποδίδεται στον Ε.Ο.Κ.".

'Αρθρο 13

'Εναρξη ισχύος

Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός αν διαφορετικά ορίζεται στις επί μέρους διατάξεις.

ΠΡΟΕΔΡΟΣ(Απόστολος Κακλαμάνης): Παρακαλώ το Σώμα να εξουσιοδοτήσει το Προεδρείο για την υπευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΟΣ(Απόστολος Κακλαμάνης): Παρεσχέθη η ζητηθείσα εξουσιοδότηση. 

Σελίδα 7573 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στη συζήτηση

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Α. Επίκαιρες Ερωτήσεις Πρώτου Κύκλου:

Η πρώτη με αριθμό 1420/11.6.97 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Λουκά Αποστολίδη, θα κρατηθεί για αργότερα, ύστερα από παράκληση του ερωτώντος συναδέλφου και της ερωτωμένης Υπουργού.

Δεύτερη είναι η με αριθμό 1412/10.6.97 επίκαιρη ερώτηση του Βουλευτή της Νέας Δημοκρατίας κ. Στέφανου Μάνου προς τον Υπουργό Μεταφορών και Επικοινωνιών, σχετικά με την απόφαση της Ολυμπιακής Αεροπορίας για την προμήθεια τεσσάρων αεροσκαφών Boeing κ.λπ.

Η επίκαιρη ερώτηση του κoυ Στέφανου Μάνου σε περίληψη έχει ως εξής:

"Από τα Μέσα Μαζικής Ενημέρωσης πληροφορήθηκα σήμερα ότι το Διοικητικό Συμβούλιο της Ολυμπιακής Αεροπορίας αποφάσισε χθες την αγορά τεσσάρων αεροσκαφών Boeing.

Την 26.3.97 ερώτησα τον Υπουργό Μεταφορών και Επικοινωνιών αν πράγματι πρόκειται να αγοράσει αεροσκάφη η Ολυμπιακή Αεροπορία και αν η προμήθεια γίνεται με διαγωνισμό ή πρόσκληση εκδήλωσης ενδιαφέροντος από συγκεκριμένες επιχειρήσεις.

Ο Υπουργός στις 18.4.97 απάντησε ότι για την ώρα ερευνάται αν η προμήθεια αεροσκαφών υπάγεται στο κανονιστικό πεδίου του άρθρου 3 του ν.2286/95, οπότε η προμήθεια υπάγεται σε ειδική επιτροπή που συνιστάται με απόφαση του Υπουργικού Συμβουλίου.

Μετά απ'αυτήν την απάντηση ερώτησα τον Υπουργό στις 5.5.97 αν είναι λογικό να υποθέσω ότι δε γίνονται διαπραγματεύσεις από την Ολυμπιακή Αεροπορία, μια και δεν έχει αποφασιστεί ακόμη αν η προμήθεια θα υπαχθεί στην Ειδική Επιτροπή του ν.2286/95.

Με νέα απάντησή του στις 28.5.97, ο Υπουργός επισημαίνει ότι για κάθε νέα προμήθεια αεροσκαφών θα εξετάζεται η υπαγωγή τους στο ν.2286/95, αλλά αποκαλύπτει ταυτοχρόνως ότι γίνονται διαπραγματεύσεις από την Ολυμπιακή Αεροπορία χωρίς να προσδιορίζει με ποιες εταιρείες, διότι υπάρχει προς τούτο, δέσμευση από το 1990.

Ερωτάται ο Υπουργός Μεταφορών και Επικοινωνιών αν γνώριζε στις 18.4.97 και στις 28.5.97 -ημερομηνίες κατά τις οποίες απαντούσε στις ερωτήσεις μου- ότι το Διοικητικό Συμβούλιο της Ολυμπιακής Αεροπορίας επρόκειτο να αποφασίσει την αγορά τεσσάρων αεροσκαφών Boeing."

Ο Υπουργός Μεταφορών και Επικοινωνιών, κύριος Χάρης Καστανίδης, έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μεταφορών και Επικοινωνιών): Κύριε Πρόεδρε, ήταν αναλυτικές και ελπίζω αρκετά σαφείς οι απαντήσεις που είχαν δοθεί από την πλευρά του Υπουργείου Μεταφορών και Επικοινωνιών στις δύο ερωτήσεις του συναδέλφου κ. Μάνου, αλλά νομίζω ότι είναι μια ευκαιρία σήμερα να συνοψίσω, συνδέοντάς τες και αποσαφηνίζοντας ορισμένες πλευρές του θέματος.

'Οπως προβλέπεται, κύριε συνάδελφε, από το πρόγραμμα εξυγίανσης της Ολυμπιακής -πρόγραμμα εξυγίανσης που επικυρώθηκε με το ν.2271- μία από τις υποχρεώσεις της Ολυμπιακής Αεροπορίας είναι η ανανέωση του στόλου της. Για την οποία μάλιστα προβλέπεται εγγύηση του Ελληνικού Δημοσίου τριακοσίων εβδομήντα οκτώ εκατομμυρίων δολαρίων.

Η διοίκηση της Ολυμπιακής εδέχθη τις εισηγήσεις σειράς συμβούλων καθώς και της επιτροπής σχεδιασμού στόλου της Ολυμπιακής, που προτείνει συγκεκριμένο πρόγραμμα ανανέωσης του στόλου. Σύμφωνα με αυτό, ο χρόνος ανανεώσεως του στόλου εκτείνεται μέχρι το 2005.

Το πρόγραμμα ανανέωσης του στόλου της Ολυμπιακής περιλαμβάνει δύο διακριτά τμήματα μεταξύ τους. Το πρώτο αφορά τις δεσμεύσεις, ανειλημμένες υποχρεώσεις του Ελληνικού Δημοσίου ή μάλλον ακριβέστερα, της Ολυμπιακής Αεροπορίας, βάσει προκαταβολών που εδόθησαν από τη Διοίκηση Γραμματικού επί κυβερνήσεως Νέας Δημοκρατίας την περίοδο '91-'93.

Προκατεβλήθησαν τότε, κύριε συνάδελφε, στην Boeing και στην Air-Bus δέκα δισεκατομμύρια δραχμές. Για να το μεταφέρω αυτό σε εκατομμύρια δολάρια, είκοσι οκτώ εκατομμύρια δολάρια περίπου προκατεβλήθη ποσό από τη Διοίκηση τότε στην Air-Bus και ένα ποσό περίπου πεντέμισι-έξι εκατομμυρίων δολαρίων στην Boeing.

'Εναντι των δεσμεύσεων εκείνης της περιόδου και αφού βελτιώθηκαν οι όροι της διαπραγματεύσεως με τις δύο εταιρείες αργότερα, ανέλαβε την υποχρέωση η Ολυμπιακή Αεροπορία για το χρονικό διάστημα που διανύουμε, να συνάψει σχετική σύμβαση με τις δύο εταιρείες.

Οι δύο αποφάσεις που έλαβε το Διοικητικό Συμβούλιο της Ολυμπιακής μέχρι στιγμής, δηλαδή για τα δύο Air-Bus και για τα τέσσερα Boeing αφορούν τις προκαταβολές της περιόδου '91-'93.'Ο,τι περαιτέρω αποφασιστεί για την ανανέωση του στόλου της Ολυμπιακής Αεροπορίας μέχρι το 2005 θα υπαχθεί στην επιτροπή την προβλεπομένη από το άρθρο 3 του ν.2286.

ΠΡΟΕΔΡΟΣ (Απόστολος Κακλαμάνης): Ο κ. Μάνος έχει το λόγο.

ΣΤΕΦΑΝΟΣ ΜΑΝΟΣ: Από τις απαντήσεις του Υπουργού στις ερωτήσεις που είχα υποβάλλει, κύριε Πρόεδρε -αν έμπαινε στον κόπο να τις διαβάσει αναλυτικά ο κύριος Υπουργός- θα μπορούσε να δημιουργηθεί η εντύπωση σε οποιοδήποτε καλόπιστο αναγνώστη, είτε ότι είπε ψέμματα με τις απαντήσεις του είτε ότι δεν ελέγχει την Ολυμπιακή. Δεν μπορώ να πω ποιο από τα δύο συμβαίνει, αλλά αυτή είναι η εντύπωση που μπορεί να δημιουργηθεί.

'Ενα ερώτημα που έχω τώρα, αφού ξεκαθάρισε σήμερα ο Υπουργός ένα μέρος των όσων συμβαίνουν -εφόσον γίνονται διαπραγματεύσεις από την Ολυμπιακή- είναι, αν έχει ο κ. Καρατζάς, ο διευθύνων σύμβουλος τις προϋποθέσεις και τα προσόντα, για να κάνει αυτές τις διαπραγματεύσεις.

'Ενα άλλο θέμα το οποίο θα ήθελα επίσης να ξέρω, είναι κατά πόσον τώρα που οι αερομεταφορές ελευθερώνονται και θα υπάρξει προφανώς ανταγωνισμός στο μέλλον, αν έχει ληφθεί αυτό υπόψη στην επιλογή των τύπων των αεροσκαφών, τοσούτο μάλλον που μέχρι στιγμής -και αυτό είναι ένα θέμα που είναι πολύ σοβαρό- η Υπηρεσία Πολιτικής Αεροπορίας, παραβιάζοντας συστηματικώς τους κανόνες ανταγωνισμού, ευνοεί απροκάλυπτα, παραβιάζοντας, επαναλαμβάνω όλο το θεσμικό πλαίσιο της Ευρωπαϊκής 'Ενωσης, την Ολυμπιακή Αεροπορία. Αυτό, όμως, όπως ξέρει ο Υπουργός, δεν μπορεί να συνεχιστεί και συνεπώς είναι ερωτηματικό, αν αυτό έχει ληφθεί υπόψη κατά την αγορά των αεροσκαφών.

Και ένα τελευταίο ερώτημα, το οποίο είναι συναφές με την παρατήρηση που έκανα στην αρχή, δηλαδή με την εντύπωση που δημιουργείται από τις απαντήσεις του Υπουργού: Ποιος, τέλος πάντων, κυβερνά την Ολυμπιακή και την Υπηρεσία Πολιτικής Αεροπορίας; Οι διοριζόμενοι από την Κυβέρνηση ή τα συνδικάτα, τα κομματοκρατούμενα συνδικάτα της Ολυμπιακής Αεροπορίας;

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μεταφορών και Επικοινωνιών): Θέτει, βεβαίως και άλλα ερωτήματα, ενδιαφέροντα ο κ. Μάνος, αλλά επειδή τυχαίνει εκτός από το να ομιλώ την ελληνική γλώσσα να είμαι και καλός αναγνώστης, θα διαβάσω τμήμα της απαντήσεώς μου, για να δει ο κ. Μάνος ότι ήταν απολύτως σαφή αυτά τα οποία του απαντούσα και τα οποία επανέλαβα σήμερα.

Στην απάντηση, λοιπόν, την οποία σας έδωσα στις 18.4.97 λέγω: "Το πρόγραμμα εξυγίανσης προβλέπει ανανέωση και αύξηση του στόλου και επίσης την παροχή εγγυήσεων της ελληνικής Κυβέρνησης, για τη χρηματοδότηση αγοράς αεροσκαφών, μέχρι το τέλος του 1997, συνολικού ύψους 378 εκατ. δολαρίων. Το ποσό αυτό αντιστοιχεί στο σύνολο παραγγελιών, που είχαν τοποθετηθεί από την Ολυμπιακή σε εταιρείες Boeing και Airbus. Η εταιρεία έχει πληρώσει ήδη προκατα-

Σελίδα 7574 

βολές στις δύο κατασκευάστριες εταιρείες για προηγούμενες παραγγελίες αεροσκαφών. 'Ηδη είχε καταβληθεί στην Airbus το 1990-93" -επί δικής σας Κυβερνήσεως- "το ποσό των 27,9 εκατομμυρίων δολαρίων... κ.λπ." και συνεχίζω.

Λοιπόν, αυτά ελέχθησαν με σαφήνεια, τα επανέλαβα και πριν, δε θα μπω στον κόπο να επανέλθω. Σε ό,τι έχει σχέση με τις διαπραγματεύσεις, ένα έχω να σας πω, κύριε Μάνο:

Ζήτησα στις συναντήσεις μου με τους πολιτικούς Αρχηγούς αλλά και στη συνάντηση την οποία είχε ο Γενικός Γραμματέας του Υπουργείου Μεταφορών, ο κ. Μπενετάτος, με το Γραμματέα της Κοινοβουλευτικής σας Ομάδος, τον κ. Δήμα, για το δεσμευμένο κομμάτι των παραγγελιών της Ολυμπιακής που ανατρέχουν στην περίοδο 1991-93, δηλαδή στη δική σας περίοδο, η διαπραγμάτευση να τελεί υπό τον έλεγχο εκπροσώπου κάθε Κόμματος, ανά πάσα στιγμή.

Βεβαίως, σε ό,τι έχει σχέση για τις υπόλοιπες παραγγελίες που θα εκταθούν μέχρι το 2005, έχει ανακοινώσει ήδη η Κυβέρνηση την απόφασή της να εφαρμόσει τη σχετική διάταξη του ν. 2286 για τη σύσταση Διακομματικής Επιτροπής.

Το ποιος κυβερνά την Ολυμπιακή; Αυτό είναι πραγματικά ένα στοίχημα καθημερινό, των πολιτικών ηγεσιών με τα συνδικάτα, με μία, όμως, διαφορά, κύριε Μάνο, ότι όσοι επιχειρούν εκ των συνδικάτων να κυβερνήσουν την Ολυμπιακή ή όσοι το επιχείρησαν στο παρελθόν, συνεννοούνται μεταξύ τους απολύτως, αδιακρίτως χρώματος, πρέπει να σας πω!

ΠΡΟΕΔΡΟΣ (Απόστολος Κακλαμάνης): 'Εχω την εντύπωση ότι δεν υπάρχει καμία διαφωνία. Αυτή είναι η δική μου παρατήρηση, ότι δεν υπάρχει καμία διαφωνία, σε ό,τι αφορά το τι κάνουν τα συνδικάτα με την Ολυμπιακή.

Ακολουθεί η τρίτη με αριθμό 1414/11.6.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τους Υπουργούς Εσωτερικών, Δημόσιας Διοίκησης και Αποκέντρωσης, Δημόσιας Τάξης, σχετικά με την αφαίρεση της Ελληνικής Ιθαγένειας από τους πολιτικούς πρόσφυγες, που κατέφυγαν στις σοσιαλιστικές χώρες, τη δυνατότητα επαναχορήγησης κ.λπ.

Η ερώτηση του κ. Κολοζώφ έχει ως εξής:

"Με την επίσκεψη στη Βουλή των παιδιών και των δασκάλων των σχολείων του Δήμου "Μπελογιάννης" της Ουγγαρίας αναδείχθηκε ακόμη μία φορά ένα μεγάλο πολιτικό, κοινωνικό και ηθικό πρόβλημα που δεν έχει βρει εδώ και σαράντα οκτώ χρόνια τη λύση του.

Λόγω των γνωστών αντιπαραθέσεων και του κλίματος μισαλοδοξίας μετά τον εμφύλιο πόλεμο αφαιρέθηκε η Ελληνική Ιθαγένεια από χιλιάδες 'Ελληνες πολίτες, πολιτικούς πρόσφυγες, που είχαν καταφύγει στις σοσιαλιστικές χώρες.

'Ετσι είναι απαγορευτικός ο επαναπατρισμός αγωνιστών που υπηρέτησαν τον ελληνικό στρατό, πολέμησαν στο αλβανικό μέτωπο, αγωνίστηκαν στην κατοχή παίρνοντας μέρος στην Εθνική Αντίσταση, γιατί θεωρούνται οι ίδιοι και οι οικογένειές τους "μη 'Ελληνες το γένος". 

Είναι, όμως, απαράδεκτο να συνεχίζεται αυτή η πρακτική μέχρι σήμερα τη στιγμή που αυτοί γεννήθηκαν, μεγάλωσαν στην Ελλάδα, αγωνίστηκαν για την Πατρίδα, έχουν αδέλφια, γονείς και άλλους συγγενείς στην Ελλάδα.

Ερωτώνται οι κύριοι Υπουργοί εάν σκοπεύει η Κυβέρνηση να επανεξετάσει την πολιτική της σε αυτό το θέμα". 

Ο Υπουργός Δημόσιας Τάξης κ. Γεώργιος Ρωμαίος έχει το λόγο.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ευχαριστώ, κύριε Πρόεδρε.

Το θέμα το οποίο θέτει ο κύριος συνάδελφος, όπως είναι γνωστό έχει ρυθμιστεί με κοινή υπουργική απόφαση του 1982, η οποία εφαρμόστηκε από όλες τις κυβερνήσεις και θα έλεγα ότι η εφαρμογή αυτής της απόφασης είχε σαν αποτέλεσμα χιλιάδες πολιτικοί πρόσφυγες να επανέλθουν στη χώρα μας.

Πρόσφατα, μάλιστα, εγκρίθηκε μέσα από απλές διαδικασίες που προβλέπει αυτή η απόφαση και ο επαναπατρισμός του προέδρου της Κοινότητας του χωριού "Μπελογιάννη" του κ. Ζήση Βλαχόπουλου και όλα τα συναρμόδια υπουργεία εφαρμόζουν αυτήν την απόφαση με μεγάλη ελαστικότητα.

Δεν υπάρχει κανένα απολύτως πρόβλημα για τους πρόσφυγες οι οποίοι είχαν την Ελληνική Ιθαγένεια, έστω και αν την έχασαν στο μεσοδιάστημα. Από την ώρα που ακολουθήσουν τη διαδικασία που προβλέπει η απόφαση, δηλαδή μία διαδικασία πάρα πολύ απλή, να πάνε στα Προξενεία και να συμπληρώσουν ένα δελτίο ατομικών στοιχείων, αυτόματα επανέρχονται στην Ελλάδα και ακολουθούν τη διαδικασία επανάκτησης της ιθαγένειας.

Βεβαίως, υπήρξαν και εξακολουθούν να υπάρχουν κάποια προβλήματα, όχι ακριβώς με τους πολιτικούς πρόσφυγες οι οποίοι ήταν στην Ελλάδα και έφυγαν, αλλά με παιδιά ίσως που γεννήθηκαν εκεί, με συζύγους που δεν είχαν πριν την Ελληνική Ιθαγένεια, αυτούς δηλαδή που αποκαλούμε αλλογενείς. Τέτοια προβλήματα παρουσιάστηκαν στην πορεία και μπορώ να πληροφορήσω το Σώμα ότι ακριβώς την περασμένη εβδομάδα άρχισε μία συνεργασία με το Υπουργείο Εξωτερικών, το Υπουργείο Εσωτερικών και το Υπουργείο Δημόσιας Τάξης, με βάση την εμπειρία που έχουμε αποκτήσει από την εφαρμογή αυτής της απόφασης, για να διευκολύνουμε ακόμη και αυτές τις περιπτώσεις. Στις επόμενες μέρες θα ληφθούν αποφάσεις που πιστεύω θα ικανοποιούν ακόμη περισσότερο αυτές τις μικρές, μερικές επιφυλάξεις που διατυπώνονται στην ερώτηση.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κ. Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Κύριε Υπουργέ, σας άκουσα με προσοχή, είμαι όμως υποχρεωμένος να πω ότι ανάλογες υποσχέσεις ακούσαμε και άλλες φορές, που όμως, στην πράξη είτε από τη δύναμη της αδράνειας είτε από κακές συνήθειες των μηχανισμών που ασχολούνται με αυτά τα ζητήματα, διαπιστώνουμε καθημερινά αυτά τα προβλήματα που εσείς είπατε -και εγώ πιστεύω ότι το εννοείτε- ότι μπορούν να λυθούν με αυτές τις απλές διαδικασίες, αλλά στην πράξη δε λύνονται.

Υπάρχουν αρκετοί πρόσφυγες και δε μιλάω γι' αυτούς που γεννήθηκαν έξω και που τους ακολουθεί και αυτούς αυτό το πρόβλημα, αλλά για τους ανθρώπους που γεννήθηκαν εδώ, που συνέβαλαν στην Εθνική Αντίσταση, που βρέθηκαν εκεί πέρα μαζί με τους χιλιάδες άλλους αγωνιστές και δεν μπορούν δυστυχώς να επιστρέψουν για το μοναδικό λόγο ότι είναι "μη 'Ελληνες το γένος".

Παίρνω υπόψη μου αυτά που είπατε και τα σημειώνω, ότι προτίθεσθε να ολοκληρώσετε αυτήν τη διαδικασία και να ομαλοποιηθεί η κατάσταση σχετικά με αυτά τα ζητήματα.

Εμείς θα επανέλθουμε, μετά τη σχετική σας μελέτη του ζητήματος και τις αποφάσεις που θα πάρετε, με συγκεκριμένες περιπτώσεις, έτσι ώστε να διαπιστώσετε κι εσείς ότι τα όσα λέω, ακουμπούν στην πραγματικότητα.

Ευχαριστώ.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Κύριε Πρόεδρε, θα ήθελα, πρώτον, να επαναλάβω ότι οι νέες ρυθμίσεις έχουν ήδη κατ' αρχήν αποφασιστεί, απλά δεν μπορώ να τις ανακοινώσω μέχρι να τις επεξεργαστείτε εσείς από δω. Κατά συνέπεια, δε μιλάμε για αόριστες υποσχέσεις.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής, κ. ΝΙΚΟΛΑΟΣ ΚΑΤΣΑΡΟΣ.)

Δεύτερον, θα επιμείνω ότι η εφαρμογή αυτής της απόφασης γίνεται πράγματι με μεγάλη κατανόηση και ελαστικότητα. Εάν ο κύριος συνάδελφος έχει κάποια συγκεκριμένα στοιχεία για κάποιους πολιτικούς πρόσφυγες, που είχαν την Ελληνική Ιθαγένεια και έχουν ακολουθήσει τις διαδικασίες που προβλέπει η απόφαση- διότι τώρα υπάρχει κι αυτή η προϋπόθεση- δεν έχω αντίρρηση να τα δω και δημόσια, αλλά πολύ περισσότερο το γραφείο μου είναι ανοιχτό και θα με διευκόλυνε ειλικρινά να έχω αυτές τις συγκεκριμένες περιπτώσεις, γιατί μόνο τότε θα μπορώ κι εγώ να απαντήσω αν αυτό οφείλεται σε κάποια κενά της απόφασης ή σε κακή εφαρμογή της απόφασης από τις υπηρεσίες.

Ευχαριστώ.

Σελίδα 7575 

ΠΡΟΕΔΡΕΥΩΝ (Νικόλαος Κατσαρός): Τέταρτη είναι η με αριθμό 1407/10-6-97 επίκαιρη ερώτηση του Βουλευτή του Συνασπισμού της Αριστεράς και της Πρόοδου, κ. Ευάγγελου Αποστόλου προς τον Υπουργό Μεταφορών και Επικοινωνιών, σχετικά με τη διάθεση του δεύτερου πακέτου μετοχών του Οργανισμού Τηλεπικοινωνιών Ελλάδος (Ο.Τ.Ε.) κ.λπ.

Η επίκαιρη ερώτηση του κυρίου συνάδελφου έχει ως εξής:

"Η Κυβέρνηση τον Απρίλη του 1996 προχώρησε στη μετοχοποίηση του 8% του Ο.Τ.Ε.. Από 130 δισ. δρχ. που συγκεντρώθηκαν, τα 30 δισ. πήγαν στο Κράτος για την κάλυψη των ελλειμμάτων του Δημοσίου. Τα υπόλοιπα 100 δισ. δε διατέθηκαν για επενδύσεις, αλλά ένα ποσοστό διατέθηκε για την αποπληρωμή μεσοπρόθεσμων δανείων και τα υπόλοιπα έμειναν ως πλεόνασμα. Ο στόχος του Ο.Τ.Ε. για επενδύσεις ύψους 285 δισ. το 1996 ξεχάστηκε και πραγματοποιήθηκαν επενδύσεις ύψους μόλις 90 δισ. (32% του επενδυτικού του προγράμματος) παρ' ότι διέθετε όλους τους αναγκαίους πόρους.

Τα παραπάνω αποδεικνύουν ότι δεν ευσταθεί η επιχειρηματολογία της Κυβέρνησης ότι η μετοχοποίηση γίνεται για να βρεθούν οι αναγκαίοι, για τις επενδύσεις πόροι. Παρ' όλα αυτά η Κυβέρνηση έρχεται σήμερα να δώσει ένα δεύτερο μεγαλύτερο πακέτο μετοχών και μάλιστα ένα μεγάλο μέρος του σε ξένους θεσμικούς επενδυτές, οι οποίοι βέβαια σύμφωνα με τις διατάξεις του νόμου 2257/ 94 θα συμμετέχουν και στη Διοίκηση του Οργανισμού με δυο μέλη. Παράλληλα βέβαια από τα 270 περίπου δισ., που θα συγκεντρωθούν με το νέο εγχείρημα, ένα πολύ μεγάλο μέρος θα πάει και πάλι στο Κράτος για την κάλυψη των ελλειμμάτων του Δημοσίου. Η προσπάθεια όμως της Κυβέρνησης να καλύψει τη μαύρη τρύπα με πωλήσεις τμημάτων των ΔΕΚΟ καταντά επικίνδυνη.

Με βάση τα παραπάνω ερωτάται ο κύριος Υπουργός:

1. Γιατί προχωρά στη διάθεση του δεύτερου πακέτου μετοχών του Ο.Τ.Ε. σε περίοδο μάλιστα που εντείνεται η αμφισβήτηση στις πολιτικές των ιδιωτικοποιήσεων σε όλη την Ευρώπη;

2. Γιατί καλύφθηκε μόνο το 32% του επενδυτικού προγράμματος του Οργανισμού το 1996;

3. Πότε επιτέλους θα παρθούν τα αναγκαία μέτρα στην κατεύθυνση της ανάπτυξης και του εκσυγχρονισμού της επιχείρησης καθώς και της αναβάθμισης του ρόλου του ανθρώπινου δυναμικού του;"

Ο Υπουργός Μεταφορών και Επικοινωνιών, κ. Καστανίδης έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μεταφορών και Επικοινωνιών): Κύριε Πρόεδρε, θα ήθελα, πρώτον, να απαντήσω στο ερώτημα γιατί σε μικρό χρονικό διάστημα η Κυβέρνηση απεφάσισε την εισαγωγή στο Χρηματιστήριο ενός δεύτερου τμήματος των μετοχών του Ο.Τ.Ε. .

Το απεφάσισε αυτό, διότι ο Ο.Τ.Ε. έχει εντός συγκεκριμένης περιόδου την υποχρέωση να κάνει -και ήδη το πράττει- σοβαρότατα βήματα εσωτερικού εκσυγχρονισμού του και ανάπτυξης του επενδυτικού του προγράμματος, προκειμένου στο τέλος της μεταβατικής περιόδου, που θα προβλεφθεί σύντομα με απόφαση της Κομισιόν, να βρίσκεται σε πλήρως ανταγωνιστική θέση έναντι των ανταγωνιστών του, όχι μόνον στο εσωτερικό, αλλά κυρίως στη διεθνή αγορά.

Αυτό σημαίνει ότι πρέπει να εξεύρει γρήγορα κεφάλαια που μπορεί να αξιοποιήσει μαζί με όσα άλλα διαθέτει, προκειμένου να πετύχει τους επενδυτικούς και στρατηγικούς του στόχους.

Η εισαγωγή ενός μικρού τμήματος μετοχών στο Χρηματιστήριο διευκολύνει την πρόσκτηση, κεφαλαίων που επενδύονται -και θα σας πω πώς- αλλά και την αύξηση γενικά των περιουσιακών του στοιχείων.

Κύριε συνάδελφε, θέλω να γνωρίζετε ότι από την περασμένη άνοιξη και για εννέα περίπου μήνες εισηγμένης μετοχής του Ο.Τ.Ε. στο Χρηματιστήριο, ο Ο.Τ.Ε. αύξησε τα περιουσιακά του διαθέσιμα κατά εξακόσια δισεκατομμύρια δραχμές. Δε μιλώ για τα κεφάλαια, που άντλησε από το Χρηματιστήριο. Μιλώ για την αποτίμηση πια της περιουσίας του. Αυξήθηκαν κατά εξακόσια δισεκατομμύρια του περιουσιακά του στοιχεία μόνο το πρώτο εννεάμηνο της εισαγωγής της μετοχής του Ο.Τ.Ε. στο Χρηματιστήριο.

Εξ αιτίας του πετυχημένου αυτού εγχειρήματος, απεφασίσθη πάλι- αλλά και για τους λόγους που μόλις πριν είπα- να εισαχθεί ένα μικρό ακόμα μέρος μετοχών του Ο.Τ.Ε. στο Χρηματιστήριο με τις ίδιες προϋποθέσεις, μεταξύ των οποίων και η διασπορά των μετοχών, ώστε να μην βρεθεί κανένας έχων τη δυνατότητα ελέγχου του Ο.Τ.Ε. .

Αναμένεται -ήδη φαίνεται και από τον τρόπο με τον οποίο γίνεται η δημόσια εγγραφή, ότι ο Ο.Τ.Ε. θα έχει ένα δεύτερο εξαιρετικά επιτυχημένο εγχείρημα εισαγωγής του στο Χρηματιστήριο. Τα κεφάλαια, τα οποία θα αντληθούν, είναι πολύτιμα και αυτά θα χρησιμοποιηθούν με τρόπο πραγματικά παραγωγικό και αποδοτικό.

Θυμίζω ότι μόλις πριν από λίγο καιρό έγινε μία πάρα πολύ σημαντική συμφωνία στην οποία μετέχει και ο Ο.Τ.Ε. , αγοράς του 20% περίπου, του Σερβικού Τηλεπικοινωνιακού Οργανισμού. Αντιλαμβάνεσθε ότι αυτό αναβαθμίζει και τη θέση του Οργανισμού διεθνώς, αλλά και δίδει το μέτρο των δυνατοτήτων που έχει με σωστό σχεδιασμό αυτός ο Οργανισμός της χώρας μας.

Σε ό,τι έχει σχέση με τις επενδύσεις, θα επανέλθω στη δευτερολογία μου.

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου, έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, οι λόγοι που προβάλατε για τη μετοχοποίηση μέρους του Ο.Τ.Ε. , δηλαδή η άντληση πόρων από το Χρηματιστήριο για το επενδυτικό πρόγραμμα και για τον εκσυγχρονισμό του Ο.Τ.Ε. , ανατρέπονται από την ίδια την πραγματικότητα, η οποία λέει ότι το 1996, όπως σας γράφω και στην ερώτησή μου, μόνο το 32% του επενδυτικού προγράμματος του Ο.Τ.Ε. υλοποιήθηκε και εκτός αυτού είναι γνωστό ότι ο Ο.Τ.Ε. έχει πρόβλημα υπερβάλλουσας ρευστότητας στα λιμνάζοντα αποθέματά του. 'Αρα, δεν ήταν θέμα χρηματοδότησης.

'Οσον αφορά την τιμή- γιατί αναφερθήκατε στη μεγάλη αύξηση της μετοχής του Ο.Τ.Ε. στο Χρηματιστήριο- ξέρετε ότι υπάρχουν και άλλες συγκυρίες με το Χρηματιστήριο. Η άνοδος του δείκτη τιμών του Χρηματιστηρίου που παρατηρείται -είναι γεγονός- το τελευταίο διάστημα έχει επηρεάσει οπωσδήποτε και τη μετοχή του Ο.Τ.Ε. .

Κύριε Υπουργέ, εμείς πιστεύουμε ότι άλλη είναι η αντίληψη. Είναι η αντίληψη της κάλυψης των ελλειμμάτων του Δημοσίου. Προχθές μας ενημέρωσε ο κ. Δρυς για την πορεία των εσόδων του Δημοσίου και μέσα στα αναμενόμενα έσοδα ανέφερε και τα έσοδα από τη μετοχοποίηση του Ο.Τ.Ε. , χωρίς να αναφέρεται σε συγκεκριμένο ποσό. Εσείς αναφέρατε ότι από τα διακόσια εβδομήντα δισεκατομμύρια που περιμένει να πάρει από τη μετοχοποίηση αυτού του ποσοστού ο Ο.Τ.Ε. , τα εκατό περίπου θα πάνε, νομίζω, για την κάλυψη των ελλειμμάτων του Δημοσίου. Και για τα υπόλοιπα, που θα επενδυθούν, πάλι δεν είμαστε σίγουροι, διότι πιστεύουμε ότι δε θα πάνε στο επενδυτικό πρόγραμμα που έχει ήδη εκπονήσει ο Ο.Τ.Ε. , γιατί προχθές διαβάσαμε ότι υπάρχει ένα έκτακτο επενδυτικό πρόγραμμα ύψους εκατόν τριάντα πέντε δισεκατομμυρίων, που αρχίζει να μας δημιουργεί πρόβλημα όσον αφορά τη σκοπιμότητα αυτού του επενδυτικού προγράμματος.

Επειδή αναφερθήκατε και στο θέμα σύναψης συμφωνίας με τον αντίστοιχο οργανισμό της Σερβίας, θέλω να σας ρωτήσω και πάλι το εξής. Είναι δυνατόν εμείς εδώ να πουλάμε ένα μέρος του δικού μας και ταυτόχρονα να χρησιμοποιούμαι τα χρήματα αυτά για να αγοράζουμε τον οργανισμό ενός άλλου κράτους, χωρίς να υπάρχει κάποια συγκεκριμένη μελέτη, όσον αφορά τη σκοπιμότητα; 

ΠΡΟΕΔΡΕΥΩΝ (Νικόλαος Κατσαρός): Τελειώσατε, κύριε συνάδελφε. 

Ο κύριος Υπουργός έχει το λόγο.

ΧΑΡΑΛΑΜΠΟΣ ΚΑΣΤΑΝΙΔΗΣ (Υπουργός Μεταφορών και Επικοινωνιών): Κύριε συνάδελφε, μην έχετε καμιά αμφιβολία -και θα σας δώσω αμέσως μετά ορισμένα στοιχεία- ότι τόσο η πρώτη εισαγωγή μετοχών του Ο.Τ.Ε. , όσο και αυτή,

Σελίδα 7576 

αποδεικνύονται εξαιρετικά επιτυχημένα εγχειρήματα.

Δε σας το λέω γιατί θα πρέπει εξ υποχρεώσεως να υπερασπιστώ αυτήν την επιλογή, αλλά γιατί όλα τα οικονομικά δεδομένα, αλλά και η πολιτική που ασκείται από τον οργανισμό και από το Υπουργείο Μεταφορών και Επικοινωνιών, οδηγούν σε αυτό το ακλόνητο συμπέρασμα.

Θα ήθελα να άρω μία παρεξήγηση που προκύπτει στο συμπέρασμά σας, πιθανότατα από λανθασμένα στοιχεία τα οποία σας έδωσαν. Τα ενενήντα δισεκατομμύρια επενδύσεις που αναφέρεσθε για το 1996 δεν είναι το συνολικό πρόγραμμα των επενδυθέντων. Το 1996 οι συνολικές επενδύσεις του Ο.Τ.Ε. ανέρχονται στα εκατόν εβδομήντα οκτώ δισεκατομμύρια. Τα ενενήντα δισεκατομμύρια είναι αυτά που επενδύθηκαν, προερχόμενα από τη μετοχοποίηση του Ο.Τ.Ε. . Δηλαδή ό,τι εισέπραξε ο Ο.Τ.Ε. από την εισαγωγή του στο Χρηματιστήριο, το επένδυσε σε έργα τα οποία είχε προγραμματίσει. Το συνολικό πρόγραμμα των πραγματοποιηθεισών επενδύσεων ήταν εκατόν εβδομήντα οκτώ δισεκατομμύρια, εκατόν πενήντα έξι δισεκατομμύρια το 1995 και αναμένουμε ότι περίπου ότι τριακόσια πενήντα δισεκατομμύρια θα είναι το 1997.

Απεφασίσθη δε και ένα έκτακτο πρόγραμμα, για το τρέχον έτος.

Να προσθέσω και τούτο. 'Οταν στο τέλος του 1996 αρχές του 1997 ανακοίνωνα ποια θα είναι τα προσδοκόμενα προ φόρων κέρδη του Ο.Τ.Ε. , υπολόγιζα ότι θα ήταν για το 1997 περίπου τριακόσια δισεκατομμύρια δραχμές. Υπήρξε ήδη αναπροσαρμογή των προβλέψεών μας. Θα είναι πάνω από τριακόσια είκοσι δισεκατομμύρια. Το ίδιο συμβαίνει και με το επενδυτικό πρόγραμμα.

Να είστε, λοιπόν, βέβαιος ότι μια ενδιαφέρουσα πηγή χρηματοδοτήσεως του επενδυτικού προγράμματος του Ο.Τ.Ε. είναι το Χρηματιστήριο. Βοηθάει εξαιρετικά στους γοργούς ρυθμούς και ο Ο.Τ.Ε. είναι αναγκασμένος, από τις συνθήκες του επερχομένου διεθνούς ανταγωνισμού, να κινηθεί γρήγορα. Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Πέμπτη είναι η με αριθμό 1408/10.6.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Ιωάννη Καρακώστα προς τους Υπουργούς Γεωργίας, Εθνικής 'Αμυνας, σχετικά με τα μέτρα φύλαξης των δασών από τις πυρκαϊές, τη δυνατότητα εγκατάστασης στρατιωτικών φυλακίων κ.λπ.

Η ερώτηση του κ. Καρακώστα έχει ως εξής:

"Ως γνωστό, η φύλαξη και προστασία των λίγων δασών που έχουν απομείνει είναι πλημμελής, με αποτέλεσμα αυτά τα δάση να βρίσκονται καθημερινά στην εγκληματική διάθεση των εμπρηστών.

Επειδή και στο φετινό καλοκαίρι είναι ενδεχόμενο να δράσουν σπείρες εμπρηστών, όπως για παράδειγμα οι "γκρίζοι λύκοι" κ.α.

Ερωτώνται οι κύριοι Υπουργοί:

α. Μήπως είναι αναγκαίο να ανατεθεί η φύλαξη των δασών στο στρατό ξηράς, με την εγκατάσταση στρατιωτικών φυλακίων σε διάφορα επίκαιρα σημεία και με μικτές περιπολίες να γίνεται έλεγχος;

β. Επίσης, μήπως θα πρέπει να θεσπισθεί σχετική ποινική διάταξη, ώστε να μην επιτρέπεται η διέλευση ατόμων από τα δάση, χωρίς την έγγραφη άδεια της δασικής αρχής;".

Ο Υπουργός Γεωργίας κ. Τζουμάκας έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, ο συνάδελφος κ. Καρακώστας θέτει δύο θέματα με την ερώτησή του. Το ένα είναι αν θα μπορούσαν να αναλάβουν οι δυνάμεις του στρατού ξηράς της Χώρας να φυλάσσουν τα δάση με φυλάκια σε σημεία που θα μπορούσαν να αποτελούν διαβάσεις, σημεία ελέγχων κ.λπ. Αυτό νομίζω ότι δεν μπορεί να γίνει, γιατί οι 'Ενοπλες Δυνάμεις της Χώρας, έχουν μια συγκεκριμένη αποστολή, έχουμε μεγάλη γραμμή συνόρων και έχουν άλλες δραστηριότητες και άλλες δράσεις. Τα δάση θέλουν μια άλλη πολιτική για την υπεράσπισή τους από τις πυρκαϊές και αυτήν την πολιτική προσπαθούμε να πετύχουμε για πάρα πολλά χρόνια, τουλάχιστον οι Παρατάξεις που κυβέρνησαν την Χώρα. Ξέρουμε ότι έχει δυσκολίες, αλλά γίνεται ένας συνδυασμός με εναέρια μέσα, τα οποία είναι και αποτελεσματικά -έχουμε ήδη ενισχύσει και με νέα αεροπλάνα το στόλο των αεροσκαφών που κάνουν δασοπυρόσβεση- και με επίγειες δυνάμεις, όπου εκεί -και αυτό είναι μια από τις πλευρές που αναφέρθηκε ο κ. Καρακώστας -υπάρχει συνεργασία των δασοπυροσβετικών δυνάμεων του Υπουργείου Γεωργίας, της Πυροσβεστικής Υπηρεσίας, των Σωμάτων Ασφαλείας, των Ενόπλων Δυνάμεων, τμημάτων δηλαδή όπου υπάρχουν προβλήματα και οι 'Ενοπλες Δυνάμεις προστρέχουν και συμπράττουν, τόσο με επίγειες δυνάμεις όσο και με εναέριες, ελικόπτερα και άλλες δράσεις.

Νομίζω ότι πρέπει να σταθούμε σ' αυτήν την επιλογή, γιατί δεν είναι δυνατόν να αλλάξουμε τη φύση και το χαρακτήρα των δραστηριοτήτων των Ενόπλων Δυνάμεων σε σχέση με το δάσος.

Υπάρχει και ένα δεύτερο ερώτημα που έχει θέσει ο κύριος συνάδελφος με την ερώτησή του, που αναφέρεται πάλι στο θέμα της προστασίας. Λέει ο κύριος συνάδελφος για τα σημεία διελεύσεως, τα οποία θα είναι κρίσιμα, να υπάρξει κάποια απόφαση από τις αρχές που να μην επιτρέπουν την κυκλοφορία των πολιτών στα δάση και να επιδεικνύουν συγκεκριμένα έγγραφα γι' αυτό. Νομίζω ότι αυτό δεν είναι εύκολο, απλώς πρέπει όλες οι δυνάμεις που είναι αρμόδιες για την προστασία του δάσους να είναι σε επαγρύπνηση, ούτως ώστε να μπορούμε -και αυτό αφορά και τους πολίτες, υπάρχουν και οι Νομαρχιακές Αυτοδιοικήσεις που έχουν προγράμματα για τις εθελοντικές δυνάμεις- να αντιμετωπίσουμε φαινόμενα που αντιλαμβάνομαι τι υπονοεί ο κύριος συνάδελφος, δηλαδή οργανωμένων εμπρηστών που θέλουν να κάνουν συγκεκριμένες καταστροφές σε διάφορες περιοχές της Χώρας.

Νομίζω πρέπει να σταθούμε στο σχήμα και στις επιλογές που έχουμε κάνει και όχι σ' αυτές τις ρηξικέλευθες απόψεις που αναφέρει ο κ. Καρακώστας.

ΠΡΟΕΔΡΕΥΩΝ (Νικόλαος Κατσαρός): Ο κ. Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε, έκανα αυτήν την ερώτηση που όπως και εσείς διαπιστώσατε, έχει δύο προτάσεις μου για τη φύλαξη των δασών.

'Οπως γνωρίζετε, κύριε Υπουργέ, πέρασε από τη Βουλή πρόσφατα ένα νομοσχέδιο που καθιερώσαμε και τους αντιρρησίες συνείδησης. Θα ήταν καλό να το λάβετε υπόψη σας, γιατί η προστασία των δασών πρέπει να αντιμετωπισθεί συνολικά από όλες τις δυνάμεις του 'Εθνους, διότι είναι εθνική υπόθεση.

Να εγκατασταθούν στρατιωτικά φυλάκια σε επίκαιρα σημεία των δασών, τα οποία να είναι μεικτά και τη διοίκηση αυτών των μεικτών ομάδων να την έχει ο στρατός ο οποίος και έχει πράγματι μία άρτια οργάνωση. Και ποιοι θα αποτελούν αυτές τις μεικτές ομάδες; Να είναι φοιτητές και σπουδαστές εθελοντές οι οποίοι θέλουν να προσφέρουν τις υπηρεσίες τους. Ακόμα να είναι και πρόσκοποι και εθελοντές δημότες των Ο.Τ.Α.. Αυτές οι ομάδες ενισχυόμενες από τη Δασοφυλακή και τους άνδρες της Αγροφυλακής μπορούν να προσφέρουν πολύ σημαντικό έργο και στην προστασία των δασών αλλά και στην εθνική μας οικονομία γενικότερα, διότι δε θα απαιτούνται και πολλά έξοδα. 'Ενα αυτό.

Δεύτερον, θα πρέπει να θεσπισθεί μια νομική διάταξη, διότι εισέρχονται στα δάση και απλοί πολίτες, βάσει της οποίας θα γίνεται έλεγχος αυτών που εισέρχονται στα δάση προκειμένου σε περίπτωση πυρκαϊάς να εντοπισθούν οι ευθύνες τους.

Είναι μία πρόταση, ένα σχέδιο. Μελετήστε το. Να μη μένουμε πάντα στα παλιά. Ας υπάρχουν και καινούριες προτάσεις οι οποίες θα συμβάλουν στην αντιμετώπιση αποτελεσματικά αυτού του σοβαρού θέματος που μας απασχολεί, διότι ήδη άρχισαν να καίγονται τα δάση. Δεν υπάρχει νομίζω άλλος τρόπος προστασίας. Θα πρέπει να κινητοποιήσουμε όλες τις δυνάμεις του 'Εθνους. Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο Υπουργός Γεωργίας κ. Στέφανος Τζουμάκας έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Δεν έχω

Σελίδα 7577 

να προσθέσω τίποτε, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Επίκαιρες ερωτήσεις δευτέρου κύκλου. Πρώτη είναι η με αριθμό 1417/11.6.97 επίκαιρη ερώτηση του Βουλευτή του ΠΑ.ΣΟ.Κ. κ. Μόσχου Γικόνογλου, προς τον Υπουργό Γεωργίας σχετικά με τα προγράμματα εκρίζωσης οπωροφόρων δέντρων, τη δυνατότητα επαναφύτευσης κλπ.

Η ερώτηση του κ. Γικόνογλου, η οποία λόγω του μεγέθους της θα αναγνωσθεί σε περίληψη, έχει ως εξής: "Στις 14.5.97 ο Υφυπουργός κ. Δ. Σωτηρλής δηλώνει στη Βουλή ότι υπάρχουν δύο προγράμματα εκρίζωσης οπωροφόρων δέντρων. 'Ενα αυτό των οπωροφόρων δέντρων που ξεράθηκαν παρά τη θέληση των αγροτών λόγω εντόνων και παρατεταμένων βροχοπτώσεων την 'Ανοιξη του 1996, στο οποίο οι αγρότες έχουν το δικαίωμα να εκριζώσουν τα οπωροφόρα δέντρα και να φυτεύσουν εκ νέου νέες φάρμες.

Το δεύτερο πρόγραμμα αφορά εκρίζωση υγιών οπωροφόρων δέντρων με τη θέληση των αγροτών στο οποίο οι αγρότες δε θα έχουν το δικαίωμα να ξαναφυτέψουν νέα δέντρα.

'Υστερα από τα παραπάνω ερωτάται ο κύριος Υπουργός: 

1. Ο Υφυπουργός του κ. Δ. Σωτηρλής, γνώριζε όταν δήλωνε στη Βουλή ότι οι αγρότες έχουν το δικαίωμα να ξαναφυτεύσουν δέντρα, ότι έλεγε ψέματα στους αγρότες ή τον εξέθετε ανεπανόρθωτα η διαφορετική πολιτική του Υπουργού Γεωργίας κ. Σ. Τζουμάκα;

2. Γνωρίζετε, κύριε Υπουργέ, ότι όσων αγροτών τα δέντρα ξεράθηκαν λόγω παρατεταμένων βροχοπτώσεων, η ευθύνη είναι της φύσης και όχι των ίδιων των αγροτών;

3. Από τη στιγμή που δεν ευθύνονται οι αγρότες για την ξήρανση των δέντρων, η αποζημίωση δίδεται για την αποκατάσταση της ζημίας που υπέστη το φυτικό κεφάλαιο που σημαίνει ότι ο αγρότης πρέπει να ξαναποκτήσει τη φάρμα του. Βάσει ποιων διατάξεων του απαγορεύετε τη φύτευση των δέντρων; Μήπως για να μην αποζημιώσετε παρανόμως τους αγρότες;

4. Θα αποσύρει ο κύριος Υπουργός αυτό το παράνομο έγγραφο και θα φανεί μια φορά τουλάχιστον συμπαραστάτης των αγροτών απονέμοντας Δικαιοσύνη επιτρέποντας στους αγρότες να ξαναπάρουν αυτό που έχασαν με την ξήρανση των δέντρων;".

Ο Υπουργός Γεωργίας κ. Στέφανος Τζουμάκας έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, έχουμε αυτήν την περίοδο δύο θέματα σχετικά με το πρόβλημα των δεντροκαλλιεργειών, κυρίως στη Δυτική Μακεδονία.

Το ένα αφορά ένα πρόγραμμα της Κοινότητας όπου δίδεται ενίσχυση ή αποζημίωση σε κάθε καλλιεργητή, σε κάθε παραγωγό για να εκριζώσει ένα μέρος από τα δέντρα που καλλιεργεί. Γι'αυτό υπάρχει και σχετικός κανονισμός από την Κοινότητα, αλλά και άλλες αποφάσεις για αποζημίωση με εκατόν πενήντα χιλιάδες δραχμές ένα δέντρο. Αυτό είναι ένα σταθερό πρόγραμμα.

Το δεύτερο θέμα που υπάρχει στο θέμα της δενδροκαλλιέργειας σ'αυτές τις περιοχές είναι ότι λόγω των επανειλημμένων βροχοπτώσεων καταστράφηκαν, ξεράθηκαν δηλαδή, οι ρίζες πάρα πολλών χιλιάδων δένδρων και χιλιάδων στρεμμάτων. 'Οπως ξέρετε ήταν μέσα σ'αυτό το πακέτο για τις αποζημιώσεις που είχαμε μία διαπραγμάτευση με την Κομισιόν και δόθηκε η δυνατότητα να μεταφέρουμε κονδύλια στο ύψος των είκοσι δισεκατομμυρίων για διάφορες αποζημιώσεις σε διάφορες περιοχές της Χώρας και προϊόντα. 'Ενα κονδύλιο ήταν γι' αυτές τις δενδρώδεις καλλιέργειες.

Είπαμε, λοιπόν, ότι θα υπάρξει αποζημίωση γι' αυτά τα δένδρα μέχρι 4.000 δραχμές το δένδρο και 4.000 δραχμές για την απώλεια του εισοδήματος, αλλά με μία προϋπόθεση, ότι θα υπάρξει ανασύσταση της καλλιέργειας αυτής. Εδώ δημιουργήθηκαν διάφορες συγχύσεις, ότι πολλοί αγρότες θα ήθελαν να πάρουν αυτήν την αποζημίωση, αλλά μετά να προβούν σε άλλες καλλιέργειες, σε άλλες δραστηριότητες. Αυτό και όχι μόνο κατά τη δική μας γνώμη και κατά τους κανονισμούς της Κοινότητας δεν είναι δυνατόν λόγω του κόστους. Δηλαδή, δεν μπορείς να παίρνεις αποζημίωση για ένα δένδρο και μετά να φυτεύσεις οπωροκηπευτικά. Υπάρχει δηλαδή αυτή η δέσμευση, ότι θα πρέπει τα χρήματα αυτά που θα δοθούν, να δοθούν για την ανασύσταση. Νομίζω ότι μ' αυτήν την εξήγηση θα μπορούν οι αγρότες που έπαθαν ζημιές και καταστράφηκαν τα δένδρα τους από τις πλημμύρες και θα πάρουν αποζημιώσεις στο ύψος αυτών των 4.000 δραχμών ανά δένδρο και 4.000 δραχμών από την απώλεια του εισοδήματος, θα μπορούν να κάνουν ανασύσταση με τα δένδρα που υπήρξε η απώλεια. Δε θα μπορούν να αλλάξουν δηλαδή καλλιέργειες. Εδώ έχουμε και μία διάσταση απόψεων. Θέλω να ακούσω και τον κ. Γικόνογλου για να καταλήξουμε.

ΠΡΟΕΔΡΕΥΩΝ (Νικόλαος Κατσαρός):Ο κ. Γικόνογλου έχει το λόγο.

ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, χαίρομαι που επιτέλους μιλάμε τετ α τετ με τον ίδιο τον Υπουργό.

Εάν, κύριε Υπουργέ, ερχόσασταν την άλλη φορά, νομίζω ότι θα είχαν αποφευχθεί πάρα πολλά πράγματα. Τα ίδια πράγματα που μας είπατε εσείς, μας είπε και ο Υφυπουργός κ. Σωτηρλής.

Διαβάζοντας τη δική σας απόφαση -αυτή πράγματι είναι η απόφαση- άλλο είναι το πρόγραμμα εκρίζωσης, αγρανάπαυσης το οποίο έχει και η Ε.Ο.Κ. για τα καλά δένδρα τα οποία δεν έπαθαν ζημιά και τα εκριζώνει ο αγρότης και παίρνει αποζημίωση 150.000 δραχμών και άλλο είναι τα δένδρα τα οποία από παρατεταμένες και συνεχείς βροχοπτώσεις, ξεράθηκαν. Και έρχεται πάλι η Ευρωπαϊκή 'Ενωση με τα 20 δισεκατομμύρια που έδωσε και λέει ναι, κύριοι, σας αποζημιώνουμε για να κάνετε αυτό που χάσατε, δηλαδή να ξαναβάλετε τα δένδρα.

Δυστυχώς, όμως, έρχεται στις 8 Μαϊου, μετά τις δηλώσεις του Υφυπουργού και στις 21 Μαϊου του '97 το ίδιο το Υπουργείο -υπογράφει ο Γενικός Γραμματέας- και λέει: "'Οσοι φυτέψατε δένδρα που ξεράθηκαν από παρατεταμένες βροχοπτώσεις, δεν έχετε το δικαίωμα αφού τα ξηλώσετε να ξαναφυτέψετε στο ίδιο ή σε άλλο χωράφι δένδρα". Το λένε και οι δύο οι αποφάσεις. 'Αρα αυτές οι αποφάσεις πρέπει να ανακληθούν αμέσως. Και πρέπει να βγάλετε νέα απόφαση, στην οποία να λέτε πως ό,τι είχε το χωράφι θα πάρετε αποζημίωση 4.000 το στρέμμα και θα το ξαναφτιάξετε.

Προσθέτως, όμως, σας είχα πει, μια που η Ε.Ο.Κ. δεν θέλει να έχουμε δένδρα πολλά, γιατί δε βάζετε το θέμα στην επιτροπή των Υπουργών και να τους πείτε, αντί να ξαναβάλουμε δένδρα σ' αυτά που ξεράθηκαν, να αφήσουμε τους αγρότες να κάνουν άλλου είδους καλλιέργειες και να παίρνουν αυτήν την επιδότηση που δικαιούνται; Εάν σας το αρνηθούν, δε θα βάλουν οι αγρότες άλλη παραγωγή. Αλλά εκείνο που έχει μεγάλη σημασία, κύριε Υπουργέ, είναι, ανάκληση των δύο τελευταίων αποφάσεων του Γενικού Γραμματέα του Υπουργείου σας και να βγει νέα εγκύκλιος η οποία θα λέει ότι τα δένδρα που ξεράθηκαν λόγω παρατεταμένων και συνεχών βροχοπτώσεων την άνοιξη του '96 και εκριζώνονται, πληρώνονται 4.000 το κομμάτι και ξαναφυτεύονται. Αυτό πρέπει να το κάνετε το ταχύτερο δυνατόν, αν είναι δυνατόν από χθες.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Κύριε Πρόεδρε, όντως υπάρχει αυτό το έγγραφο του Υπουργείου Γεωργίας στα πλαίσια μιας προσπάθειας να αντιμετωπίσουμε μια κατάσταση που υπάρχει στη Δυτική Μακεδονία, δηλαδή το φαινόμενο να παράγουμε για τη χωματερή. Και ότι αφού πια βλέπουμε συνέχεια καταστροφή αυτών των δένδρων, έκριναν και οι υπηρεσίες ότι θα ήταν σκόπιμο να πάει παράλληλα με το όλο πρόγραμμα και η αποζημίωση.

Εφόσον όμως οι αγρότες εκεί θέλουν να καλλιεργήσουν ξανά τα ίδια δέντρα, πάντα με τον κίνδυνο να υπάρχουν και νέες ζημίες, γιατί είναι περιοχή που δέχεται μεγάλες πιέσεις από βροχοπτώσεις και πλημμύρες, θα τηρηθεί αυτό που είχαμε πει από την αρχή για να κάνουν ανασύσταση των καλλιεργιών τους.

ΜΟΣΧΟΣ ΓΙΚΟΝΟΓΛΟΥ: Θα βγάλετε νέα εγκύκλιο;

Σελίδα 7578 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Θα το κάνουμε, κύριε συνάδελφε. Δεν είναι αυτό το θέμα.

'Οσον αφορά για το άλλο που είπατε, για να πάρουν ενισχύσεις, εφόσον αλλάξουν καλλιέργειες, αυτό είναι θέμα που πρέπει να το συνεννοηθούμε με την Κοινότητα και να υπάρξει έγκριση, γιατί αλλιώς δε θα υπάρχουν κονδύλια.

ΜΟΣΧΟΣ ΓΙΚΟΝΟΓΛΟΥ: Αυτό είπαμε, να υπάρξει συνεννόηση. 

ΣΤΕΦΑΝΟΣ ΤΖΟΥΜΑΚΑΣ (Υπουργός Γεωργίας): Χρειάζονται όμως και κονδύλια εκτός από τη συνεννόηση. Εάν εγκριθούν κονδύλια, βεβαίως.

ΠΡΟΕΔΡΕΥΩΝ (Νικόλαος Κατσαρός): Η δεύτερη επίκαιρη ερώτηση με αριθμό 1405/9.6.1997 του Βουλευτή της Νέας Δημοκρατίας κ. Βασιλείου Μιχαλολιάκου προς τον Υπουργό Εθνικής Παιδείας και Θρησκευμάτων, σχετικά με την καταβολή επιδόματος Γενικών Εξετάσεων στους υπαλλήλους του Υπουργείου κ.λπ. έχει το αυτό αντικείμενο με την τρίτη επίκαιρη ερώτηση με αριθμό 1415/11.6.1997 του Βουλευτή του Κομμουνιστικού Κόμματος Ελλάδος κ. Ορέστη Κολοζώφ προς τους Υπουργούς Εθνικής Παιδείας και Θρησκευμάτων, Εθνικής Οικονομίας και Οικονομικών. Συνεπώς θα συζητηθούν μαζί, σύμφωνα με τον Κανονισμό, χωρίς βεβαίως να μειωθούν οι χρόνοι των κυρίων συναδέλφων.

Η επίκαιρη ερώτηση του κ. Μιχαλολιάκου σε περίληψη έχει ως εξής:

"Οι Πανελλήνιες εξετάσεις των υποψηφίων Α.Ε.Ι. και Τ.Ε.Ι. αποτελούν την κορύφωση της εκπαιδευτικής διαδικασίας στο τέλος του κάθε σχολικού έτους.

Στη διαδικασία αυτή, πέρα των γεμάτων άγχος εκατόν πενήντα χιλιάδων υποψηφίων περίπου, εμπλέκονται, αγωνιούν και συμπάσχουν οι οικογένειες και ο ευρύτερος συγγενικός κύκλος των υποψηφίων, η εκπαιδευτική κοινότητα σε μεγάλο ποσοστό καθώς και οι διοικητικοί υπάλληλοι του Υπουργείου Παιδείας, των Α.Ε.Ι. και Τ.Ε.Ι. της Χώρας.

Για μια ακόμα φορά όμως, λίγες μέρες προ των εξετάσεων και ενώ η Πολιτεία θα έπρεπε να συμβάλλει με όλες τις δυνάμεις της και για την καλύτερη δυνατή ψυχολογική προετοιμασία των υποψηφίων και του περιβάλλοντός τους, επικρατεί η εφιαλτική αβεβαιότητα. Ο κίνδυνος ματαίωσης των εξετάσεων είναι ορατός, αφού οι υπάλληλοι του Υπουργείου Παιδείας απειλούν με απεργία και κινητοποιήσεις διεκδικώντας το επίδομα των εισαγωγικών εξετάσεων το οποίο είχε προβλεφθεί από το άρθρο 10 παράγραφος 12 του ν. 2327/95 και από το άρθρο 49 του ν. 2413/96.

Με το προσφάτως ψηφισθέν νέο μισθολόγιο όμως η κατάσταση ανατρέπεται. Ενώ πριν το επίδομα ύψους τριάντα πέντε χιλιάδων δραχμών χορηγείτο σε μηνιαία βάση τόσο στους διοικητικούς υπαλλήλους των Υπουργείων όσο και σε κείνους των Α.Ε.Ι.και Τ.Ε.Ι. τώρα θα χορηγείται στο διοικητικό προσωπικό του Υπουργείου Παιδείας εφ' άπαξ χωρίς να καθορίζεται το ύψος του και εξαιρεί τους υπαλλήλους των Α.Ε.Ι.και Τ.Ε.Ι..

Κατόπιν των ανωτέρω ο κύριος Υπουργός καλείται να ενημερώσει το Σώμα:

1. Με ποιους τρόπους θα διεξαχθούν ομαλά οι Πανελλήνιες Γενικές Εξετάσεις για την εισαγωγή στα Α.Ε.Ι.και Τ.Ε.Ι.;

2. Πώς προτίθεται να συμβάλει στη δημιουργία ομαλού ψυχολογικού κλίματος για τους υποψήφιους;

3. Πότε και πώς θα χορηγηθεί το επίδομα των Γενικών Εξετάσεων και ποιο θα είναι το ύψος του;

4. Με ποιο σκεπτικό προτίθεται να χορηγηθεί το επίδομα μόνο στους διοικητικούς υπαλλήλους του Υπουργείου Εθνικής Παιδείας και Θρησκευμάτων.

5. Θα συμπεριλάβει στη χορήγησή του τους υπαλλήλους Α.Ε.Ι.και Τ.Ε.Ι., ώστε να αποφευχθεί η αναταραχή που έχει ξεσπάσει σε όλη τη Χώρα και η οποία οδήγησε ακόμη και σε καταλήψεις Πανεπιστημιακών χώρων;"

Η επίκαιρη ερώτηση του κ. Κολοζώφ σε περίληψη έχει ως εξής:

"'Οπως είχαμε επισημάνει ο ν. 2470/97 όχι μόνο δε λύνει ικανοποιητικά το ζήτημα της αμοιβής των δημοσίων υπαλλήλων αλλά ούτε και την επιδοματική πολιτική καταργεί, όπως διατείνονταν οι Υπουργοί, αφού δεν ενσωματώνει τα ποσά των επιδομάτων που έπαιρναν στις σημερινές αποδοχές τους, οδηγώντας σε πολλές περιπτώσεις τους εγραζόμενους σε κινητοποιήσεις προκειμένου να τους καταβληθούν αυτά που δικαιούνται.

Σ' αυτήν την κατηγορία εντάσσονται και οι εργαζόμενοι στο Υπουργείο Παιδείας οι οποίοι βρίσκονται σε κινητοποιήσεις διεκδικώντας την καταβολή του επιδόματος Γενικών Εξετάσεων, που αν και το έπαιρναν στο παρελθόν, δεν καθορίζεται το ύψος του στο άρθρο 19 του ν. 2470/97. Η παράλειψη αυτή δημιουργεί σοβαρές ανησυχίες στους εργαζόμενους για το αν τελικά θα τους καταβληθεί και ποιο θα είναι το ύψος του ενώ τις έντονες ανησυχίες τους επιτείνει η στάση των αρμοδίων Υπουργών οι οποίοι τους παραπέμπουν για τη λύση του προβλήματος ο ένας στον άλλο.

Eπίσης, οι εργαζόμενοι στο Υπουργείο Παιδείας ζητούν να μην ενταχθεί ο κλάδος στη Νομαρχιακή Αυτοδιοίκηση, μια και για τα ζητήματα Παιδείας χρειάζεται κεντρική και ενιαία πολιτική με την ευθύνη του Υπουργείου, η δε όλη κατάσταση που επικρατεί στη Νομαρχιακή Αυτοδιοίκηση μπορεί να οδηγήσει σε υποβάθμιση των υπηρεσιών Παιδείας και των εργαζομένων.

Ερωτώνται οι κύριοι Υπουργοί εάν θα ικανοποιηθούν τα δίκαια αιτήματα των εργαζομένων στο Υπουργείο Παιδείας ώστε να μην υπάρξουν οποιαδήποτε προβλήματα στο χώρο της Παιδείας ιδιαίτερα σε μία κρίσιμη περίοδο;"

Ο Υφυπουργός, κ. Ανθόπουλος, έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Κύριε Πρόεδρε, κυρία και κύριοι συνάδελφοι, κατ'αρχήν θα ήθελα να διαβεβαιώσω το Σώμα ότι οι Γενικές Εξετάσεις εισαγωγής στα Α.Ε.Ι.και Τ.Ε.Ι. και όχι οι Πανελλήνιες Εξετάσεις -διότι αν ήταν στην 'Εδρα ο κ. Κακλαμάνης θα διαμαρτυρόταν- θα γίνουν οπωσδήποτε με απόλυτη ομαλότητα στον προβλεπόμενο χρόνο.

Το Υπουργείο Παιδείας πιστεύει ότι με την κοινή απόφαση που υπεγράφη ήδη από τον Υπουργό Παιδείας και τον Υπουργό Οικονομικών και ρυθμίζονται τα αιτήματα των διοικητικών υπαλλήλων της κεντρικής και της τέως περιφερειακής υπηρεσίας του Υπουργείου Παιδείας και ότι θα πρυτανεύσει η λογική και θα συμμετάσχουν όλοι κανονικά, με τον τρόπο που ξέρουν, στη διεξαγωγή των Γενικών Εξετάσεων. Εάν δεν το πράξουν, το Υπουργείο Παιδείας είναι σε κατάσταση ετοιμότητας και διαθέτει το μηχανισμό, προκειμένου, με απόλυτη ομαλότητα, να διεξαχθούν οι Γενικές Εξετάσεις. Δε θέλει, προφανώς, να έρθει στην ανάγκη να χρησιμοποιήσει αυτόν το μηχανισμό, γιατί πιστεύει ότι η κοινή υπουργική απόφαση -τις λεπτομέρειες της οποίας θα σας αναλύσω ευθύς αμέσως- καλύπτει απόλυτα σε δίκαιο βαθμό τα αιτήματα των διοικητικών υπαλλήλων του Υπουργείου Παιδείας.

Είναι γεγονός ότι υπήρχε ένα ειδικό επίδομα, το οποίο όμως δεν ήταν απόλυτα συσχετισμένο με την προσφορά πραγματικής υπηρεσίας κατά τη διεξαγωγή των Γενικών Εξετάσεων στο παρελθόν, για ένα μεγάλο φάσμα διοικητικών υπαλλήλων, που ξεπερνούσε τον αριθμό των διοικητικών υπαλλήλων του Υπουργείου Παιδείας και έφθανε σε όλους τους εποπτευόμενους οργανισμούς του Υπουργείου Παιδείας και σε υπαλλήλους διοικητικούς των Α.Ε.Ι.και Τ.Ε.Ι., που υπάγονται προφανώς στα αυτόνομα και αυτοδιοίκητα ΑΕΙ και Τ.Ε.Ι.. Αυτό είχε την έννοια, κυρίως, της μισθολογικής ενίσχυσης κατά τη γνωστή τακτική στο παρελθόν όλων των κυβερνήσεων με την επιδοματική πολιτική. Με την ψήφιση του τελευταίου νόμου, του ν.2470/97, μπαίνει με μία οριογραμμή διότι αλλάζει η οικονομική φιλοσοφία όσον αφορά τη μισθολογική πολιτική.

'Οσα επιδόματα υπήρχαν, όσες έκτακτες μισθολογικές απολαβές υπήρχαν, αυτές ενσωματώθηκαν και το ειδικό αυτό επίδομα, ειδικά, έλαβε τη μορφή του κινήτρου απόδοσης και κλιμακώθηκε ανάλογα με την κατηγορία των υπαλλήλων, από τριάντα οκτώ χιλιάδες έως εξήντα οκτώ χιλιάδες.

Σελίδα 7579 

'Αρα, λοιπόν, αυτό το κίνητρο πια απόδοσης και όχι το επίδομα -διότι δεν υπάρχει από εδώ και πέρα επίδομα- έχει υπερκαλύψει το ειδικό επίδομα του παρελθόντος. 'Ομως, επειδή είναι γνωστό ότι στις Γενικές Εξετάσεις πέρα από τις κανονικές ώρες, πέρα από τα συνήθη καθήκοντα τους, οι διοικητικοί υπάλληλοι του Υπουργείου Παιδείας και των άλλοτε περιφερειακών υπηρεσιών, συμμετέχοντας επαυξάνουν το χρόνο της απασχόλησης τους και όχι μόνο κατά τη διάρκεια των εξετάσεων, αλλά και λίγο πριν και λίγο μετά προβλέφθηκε με ρητή διάταξη του άρθρου 19 του ν.2470/97 ότι όσοι συμμετέχουν με οποιοδήποτε τρόπο στη διεξαγωγή των Γενικών Εξετάσεων, αυτοί λαμβάνουν εφάπαξ αμοιβή, όχι επίδομα. Εφάπαξ αμοιβή σημαίνει αντάλλαγμα, αντιπαροχή για συγκεκριμένη πραγματική υπηρεσία.

Και όσοι όντως θα προσφέρουν, θα λάβουν. Κατά τους υπολογισμούς μας, είναι εγγύς των τεσσάρων χιλιάδων υπαλλήλων. Μπορεί να είναι τεσσεράμισι χιλιάδες, μπορεί να είναι τέσσερις χιλιάδες διακόσια. Αλλά είναι περίπου τέσσερις χιλιάδες υπάλληλοι, επαναλαμβάνω, της κεντρικής υπηρεσίας του Υπουργείου Παιδείας και των τέως περιφερειακών υπηρεσιών του Υπουργείου Παιδείας. Θα αναφερθώ ποιες είναι αυτές οι τέως περιφερειακές υπηρεσίες αμέσως μετά. 'Ηδη στην κοινή υπουργική απόφαση κάναμε και μία κλιμάκωση αυτής της εφάπαξ αμοιβής που θα δοθεί, ξεκινώντας από τους υποχρεωτικής εκπαίδευσης (ΥΕ) διοικητικούς υπαλλήλους με εκατόν ογδόντα χιλιάδες δραχμές για τις έντεκα μέρες που θα εργαστούν μέχρι τις διακόσιες δέκα χιλιάδες, που θα λάβει ο ΠΕ.

Νομίζω ότι δε θα πρέπει να παραγνωρίσουν το δίκαιο αυτής της ρύθμισης και όσον αφορά την έκταση των δικαιούχων και όσον αφορά το ύψος της εφάπαξ αμοιβής.

'Οσον αφορά το σκέλος της ερώτησης του κ. Κολοζώφ, που αναφέρεται στο αίτημα των διοικητικών υπαλλήλων, όχι να μην ενταχθούν στις Νομαρχιακές Αυτοδιοικήσεις, αλλά να επιστρέψουν στο Υπουργείο Παιδείας, γιατί από το 1994 έχουν ενταχθεί στις Νομαρχιακές Αυτοδιοικήσεις, μπορώ να πω ότι το Υπουργείο Παιδείας το βλέπει με συμπάθεια και κατανόηση αυτό το αίτημα, διότι συμφέρει λειτουργικά να ανήκουν στο Υπουργείο Παιδείας. Είναι κάτι όμως για το οποίο πρέπει να πάρει συνολικά απόφαση η Κυβέρνηση και το θέμα είναι εν μέρει ανοιχτό. Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Μιχαλολιάκος έχει το λόγο.

ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριε Πρόεδρε, έχω την εντύπωση ότι η απάντηση του κυρίου Υπουργού δεν κατέστησε τους εκατόν πενήντα χιλιάδες υποψηφίους των Γενικών Εξετάσεων, όπως επιθυμεί να τις χαρακτηρίζουμε, απολύτως ήρεμους. Η αγωνία και η αβεβαιότητα εξακολουθεί να υπάρχει και μετά την απάντηση. Και δε μας έπεισε ότι στο ενδεχόμενο της μη συνεννόησης με τους διοικητικούς υπαλλήλους υπάρχει μηχανισμός ετοιμότητος, που εξασφαλίζει την ομαλή διεξαγωγή των Γενικών Εξετάσεων.

'Εχω την αίσθηση ότι το θέμα είναι πολύ σοβαρότερο από τον τρόπο, με τον οποίο το αντιμετωπίζει η Κυβέρνηση. Και μάλιστα είναι σοβαρό, ιδιαίτερα σοβαρό, γιατί εκεί εστιάζεται, σ' αυτές τις εξετάσεις το όνειρο των νέων ανθρώπων. 

Γνωρίζουν οι πάντες ότι οι νέοι μας δεν έχουν ένα εξασφαλισμένο μέλλον, δεν τους το εγγυώμεθα. Ευελπιστούν ότι η είσοδός τους στην τριτοβάθμια εκπαίδευση τους ανοίγει μία προοπτική ζωής. Γι' αυτήν αγωνιούν και αγωνίζονται σε όλα τα χρόνια των γυμνασιακών και λυκειακών σπουδών τους. Είναι γνωστά και τα κυκλώματα της παραπαιδείας και όλα αυτά που υφίστανται τα παιδιά. Λίγες μέρες πριν τη διεξαγωγή αυτών των εξετάσεων πυροβολούνται από τα τηλεοπτικά Μέσα, ότι είναι πιθανόν να μην διεξαχθούν ομαλά αυτές οι εξετάσεις, γιατί οι υπάλληλοι διεκδικούν κάτι και η Κυβέρνηση αρνείται να το δώσει. 

Θέλω να σας παρακαλέσω, κύριε Υπουργέ, να το δείτε έτσι και να τους πείσετε ότι ακόμη και αν δε συνεννοηθείτε, μπορούν να διεξαχθούν οι γενικές εξετάσεις. Δεν ξέρω γιατί σας ενοχλεί ο όρος "πανελλήνιες", που ούτως ή άλλως έχει καθιερωθεί. Κάποτε οι πανελλαδικές έγιναν πανελλήνιες και ήταν στη θέση της κατάργησής τους.

'Οσον αφορά τη λογιστική αντίληψη που διατυπώσατε, πόσα έπαιρναν, πόσα παίρνουν κ.λπ., αδιάφορη είναι η ελληνική κοινωνία και οι ίδιοι οι εργαζόμενοι. Σημασία έχει πόσα αφαιρούνται ή πόσα προστίθενται στις συνολικές αποδοχές τους. Γνωρίζετε πολύ καλά, ότι δε βρίσκονται στο καλύτερο δυνατό επίπεδο οι αποδοχές των εργαζομένων.

Εν πάση περιπτώσει, θα ήθελα στη δευτερολογία σας, τουλάχιστον, να γίνετε σαφέστερος σε ό,τι αφορά τη βεβαιότητα διεξαγωγής των γενικών εξετάσεων. Η εισοδηματική πολιτική της Κυβέρνησης ούτως ή άλλως είναι ευάλωτη, οι πάντες γνωρίζουμε ότι αφαιρούνται εισοδήματα και δεν προστίθενται. Αλλά όσον αφορά τη διεξαγωγή, θα ήθελα να σας παρακαλέσω να είσθε σαφέστερος.

ΠΡΟΕΔΡΕΥΩΝ (Νικόλαος Κατσαρός): Ο κ. Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Κύριε Υπουργέ, είναι γεγονός ότι παρά τις διακηρύξεις σας, τελικά δεν έχουμε ουσιαστική αλλαγή στα ζητήματα της επιδοματικής πολιτικής. Ενώ λέμε ότι τα έχουμε καταργήσει, δεν τα ενσωματώνουμε, όπως είπατε, εκεί μέσα, διαφορετικά δε θα υπήρχε και αυτή η συζήτηση που γίνεται σήμερα με τους ενδιαφερόμενους.

Οι ενδιαφερόμενοι πρακτικά, βλέπουν ξαφνικά, παρά τα όσα είπε ο κύριος Πρωθυπουργός προχθές, ότι θα γίνει κάποια αλλαγή, αλλά όχι απότομα, να μειώνεται το εισόδημά τους. Είναι γεγονός ότι αυτά τα επιδόματα -το είπατε και σεις- είχαν το χαρακτήρα συμπλήρωσης των αποδοχών τους. Αυτό πρέπει να το λάβετε σοβαρά υπόψη σας, γιατί μειώνεται ακόμη περισσότερο το εισόδημα των υπαλλήλων. Νομίζω ότι πρέπει να συμφωνήσετε με τους εργαζόμενους, ότι έχουν δίκιο και να προχωρήσετε στην ικανοποίηση αυτών των αιτημάτων.

'Οσον αφορά το δεύτερο ζήτημα, χαίρομαι που βλέπετε το θέμα με συμπάθεια, αλλά από κει μέχρι να αντιμετωπιστεί και να λυθεί, υπάρχει μεγάλη απόσταση. 'Εχουμε μια ανησυχία, γιατί ξέρουμε ότι μέσα στην Κυβέρνηση υπάρχουν θέσεις και απόψεις, που ήδη έχουν μεταφραστεί σε νόμο που και σεις είπατε ότι ήδη λειτουργεί και ότι θα πρέπει να διορθωθεί. Οι απόψεις αυτές επιμένουν ότι το σύνολο των ζητημάτων που αφορά την παιδεία πρεπει να περάσουν στην Τοπική Αυτοδιοίκηση. Χαίρομαι, όμως, διότι το Υπουργείο έχει αυτήν τη θέση. Θα ήθελα όχι απλώς να δείτε με συμπάθεια το θέμα, αλλά να κάνετε και κάτι παραπάνω έτσι ώστε να υλοποιηθεί αυτή η σωστή θέση που έχουν οι υπάλληλοι του Υπουργείου σας.

ΠΡΟΕΔΡΕΥΩΝ (Νικόλαος Κατσαρός): Ο Υφυπουργός Παιδείας έχει το λόγο.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Να συμφωνήσω ότι υπάρχει ένα άγχος και μια εύλογη αγωνία και μια οικονομική αιμορραγία από τις τσέπες όλων των γονέων. Γι' αυτό ακριβώς η Κυβέρνηση υποσχέθηκε ότι θα καταργήσει, και θα καταργήσει τον Ιούνιο του 2000 τις Γενικές Εξετάσεις, όχι για να μην υπάρχει το όνειρο, αλλά για να γίνει ένα όνειρο πραγματικότητα. Διότι αυτό το όνειρο, σήμερα, έχει καταντήσει εφιάλτης με τον τρόπο που υλοποιείται μέσω των Γενικών Εξετάσεων.

Και το όνειρο είναι να πάρει πτυχίο τριτοβάθμιας εκπαίδευσης ο κάθε 'Ελληνας πολίτης. Αυτός είναι ένας εθνικός στόχος, είναι ένας ευρωπαϊκός στόχος. Νομίζω ότι σε παγκόσμια κλίμακα πλέον έχει περάσει ως παγκόσμια επιδίωξη ότι η τριτοβάθμια εκπαίδευση πρέπει να είναι αγαθό όλων των πολιτών, όλων των κοινωνιών. Πλέον, όμως, αυτού έχουμε να πούμε ότι αποσυνδέουμε το πτυχίο από την επαγγελματική αποκατάσταση και συνδέουμε τη δευτεροβάθμια εκπαίδευση με το χώρο της εργασίας και με την παραγωγή.

Αυτό είναι το μεγάλο βήμα που γίνεται στα πλαίσια της εκπαιδευτικής μεταρρύθμισης, η οποία βέβαια δεν είναι επανάσταση, δεν είναι ανατροπή, αλλά είναι μια μεταρρύθμιση, που θα εξελιχθεί μέσα σε ένα χρονικό ορίζοντα σταδιακά, διότι και στο χώρο της εκπαίδευσης δεν μπορούμε να κάνουμε ανατροπές, διότι δεν έχουμε ένα κτίριο το οποίο γκρεμίζουμε. 

Σελίδα 7580 

Το κτίριο αυτό έχει μέσα έμψυχο υλικό και δεν μπορούμε να παίζουμε με την αγωνία των παιδιών και των γονέων.

Επαναλαμβάνω ότι οι γενικές εξετάσεις θα αρχίσουν στις 25 Ιουνίου και θα ολοκληρωθούν στις 9 Ιουλίου. Θα γίνουν με ομαλότητα και μέσα στο χρόνο που σας είπα. Το Υπουργείο Παιδείας πιστεύει ότι η ικανοποίηση του αιτήματος με την κοινή υπουργική απόφαση, ανταποκρίνεται και στην πολιτική της μη ανατροπής, ενός νωπού νέου μισθολογίου, αλλά και στο αίσθημα δικαιοσύνης απέναντι σ' αυτούς τους υπαλλήλους που πράγματι θα ασχοληθούν, θα συμμετάσχουν και θα ασχοληθούν, στα πλαίσια των καθηκόντων τους και πέρα απ' αυτά μέσα στο χρόνο των γενικών εξετάσεων.

'Οσον αφορά το εάν βλέπουμε εμείς με συμπάθεια ή όχι το αίτημα των διοικητικών υπαλλήλων για την επιστροφή τους στο Υπουργείο Παιδείας, εγώ σας είπα ποιά είναι η θέση και η συμπάθεια του Υπουργείου Παιδείας. Και βέβαια αυτή η θέση δεν είναι άμοιρη ενός διοικητικού εγωισμού. Ξέρετε όλοι, ότι θέλουμε να ελέγχουμε κεντρικά τους υπαλλήλους και τις διαδικασίες μας. Δεν έχουμε απαλλαγεί και όλοι οι πολιτικοί από το σύνδρομο του κεντρικού ελέγχου. 

Είναι γεγονός ότι η εκπαιδευτική πολιτική έχει την ανάγκη μιας συγκεντρωτικής κατεύθυνσης. Δεν μπορεί να αυτονομείται κατά νομαρχία και κατά δήμο.

ΟΡΕΣΤΗΣ ΚΟΛΟΖΩΦ: Δεν είναι αυτό κύριε Υπουργέ.

ΙΩΑΝΝΗΣ ΑΝΘΟΠΟΥΛΟΣ (Υφυπουργός Εθνικής Παιδείας και Θρησκευμάτων): Πάνω σ' αυτήν τη φιλοσοφική βάση, λοιπόν, μας βρίσκετε και εμάς εδώ. Αλλά από την άλλη έχουμε να κάνουμε και με το άλλο σκέλος, της αποκέντρωσης της εκπαίδευσης και θα πρέπει κάπου να τα συμβιβάσουμε, διότι υπάρχει η έννοια, αλλά και η πολιτική της αποκέντρωσης της εκπαίδευσης, όπου θα πρέπει οι τοπικές κοινωνίες να αναλάβουν μερίδιο ευθύνης και εξουσίας στην εφαρμογή προγραμμάτων εκπαίδευσης, διαθέτοντας και τον αναγκαίο διοικητικό μηχανισμό. Γι' αυτό σας είπα ότι είναι θέμα συνολικής απόφασης, συνολικής εκτίμησης της Κυβέρνησης, το τι θα γίνει μ' αυτό το αίτημα.

Θα ήθελα να κλείσω, αγαπητοί συνάδελφοι, με το εξής: 'Οταν αλλάζει η φιλοσοφική βάση μιας οικονομικής πολιτικής, αυτή δεν μπορεί ούτε να υπονομεύεται ούτε να διασπάται από την επιμέρους πολιτική όλων των άλλων Υπουργείων.

Από τη στιγμή που συνολικά η Κυβέρνηση καταργεί τα επιδόματα σε όλους τους κλάδους των εργαζομένων στο Δημόσιο και στον ευρύτερο δημόσιο τομέα, δεν μπορεί κανένα Υπουργείο μετά, ούτε να υπόσχεται ούτε να θεσπίζει οποιοδήποτε επίδομα πέρα από αυτήν τη λογική των επιδομάτων.

Σήμερα έχουμε το κίνητρο απόδοσης και σας διαβεβαιώνω ότι κανένας μισθωτός με το νέο μισθολόγιο δεν πήρε λιγότερα απ' όσα έπαιρνε πριν. 'Αρα, από εδώ και πέρα θα παίρνει περισσότερα, εφόσον για κάποιους λόγους προσφέρει περισσότερη εργασία. Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Τέταρτη είναι η υπ' αριθ. 1416/11-6-97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ιωάννη Δραγασάκη προς τον Υπουργό Μεταφορών και Επικοινωνιών, σχετικά με τις απεργιακές κινητοποιήσεις των ταχυδρομικών υπαλλήλων, την αντιμετώπιση των αιτημάτων τους, κ.λπ.

Η ερώτηση του κ. Δραγασάκη έχει ως εξής:

"Σε δυναμικές κινητοποιήσεις βρίσκεται ο κλάδος των ταχυδρομικών διανομέων Αθήνας και Νομού Αττικής. Αγωνίζονται για ισοκατανομή του προσωπικού και του έργου τους, για το δικαίωμά τους σε άδεια με πλήρη αναπλήρωση, για τη στελέχωση νέων τομέων στη διανομή, για την κάλυψη των κενών θέσεων του 5%, την αναγνώριση της βαριάς και ανθυγιεινής δουλειάς και για μία σειρά ακόμη σοβαρότατα ζητήματα.

Η απεργία φέρνει στην επιφάνεια το τεράστιο σκάνδαλο του η εκσυγχρονισμού των ΕΛ.ΤΑ. 

Επειδή οι διανομείς επιτελούν κοινωνικό έργο, επειδή ένας ολόκληρος κλάδος δεν πρέπει ούτε να συκοφαντείται ούτε να εγκαταλείπεται, ερωτάται ο κύριος Υπουργός:

Σε τι ενέργειες θα προβεί για την αντιμετώπιση των παραπάνω αιτημάτων του.

Πότε προτίθεται να αλλάξει το Γενικό Κανονισμό Προσωπικού (Γ.Κ.Π.), ο οποίος ισχύει από την περίοδο της δικτατορίας". 

Ο Υφυπουργός Μεταφορών και Επικοινωνιών ο κ. Λουκάκης έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριε συνάδελφε, χθες είχα μία πολύωρη συνάντηση με το Σύλλογο των Ταχυδρόμων και συζητήσαμε όλα αυτά τα θέματα που αναφέρετε στην ερώτησή σας. Σχεδόν όλα βρίσκονται σε εξέλιξη. Είχε καθυστερήσει, όπως ξέρετε -και είχα απαντήσει σε προηγούμενη ερώτηση για το ίδιο θέμα- η έγκριση από το Υπουργικό Συμβούλιο για την πρόσληψη των εποχιακών.

'Ηδη έχει εγκριθεί, περιμένουμε να γίνει η διακήρυξη από τα ΕΛΤΑ και νομίζω σε πολύ λίγο χρόνο θα έχουν προσληφθεί οι εποχιακοί για να τους αναπληρώσουν για τις άδειές τους.

'Ομως, επανέρχονται στα ΕΛ.ΤΑ. υπάλληλοι που είχαν προσληφθεί και απολυθεί το 1991 με δικαστικές αποφάσεις και οι οποίοι θα τοποθετηθούν σε κενές οργανικές θέσεις και σε θέσεις διανομέων, όπως επίσης και αυτοί που διορίζονται με το ν. 1648.

Συνεπώς αυτό το θέμα πολύ γρήγορα θα ικανοποιηθεί.

Το θέμα της ισοκατανομής πράγματι υπάρχει. Υπάρχει μία διαφορετική μεταχείριση του Κέντρου και του Λεκανοπεδίου σε σχέση με την επαρχία. Ενώ στο Λεκανοπέδιο υπάρχει το 60% της δουλειάς, έχει μόνο το 35% του προσωπικού. Αλλά γίνεται ήδη μια μελέτη μοριοποίησης των μετακινήσεων, έτσι ώστε να μη γίνουν αυθαίρετα οι μετακινήσεις. Να γίνουν κατόπιν μελέτης μοριοποίησης.

Το άλλο θέμα που θέσατε, για την άμεση μετακίνηση των διανομέων στη διανομή -σύμφωνα με το οργανόγραμμα του 1988, βάσει των όρων 10, 12 και 22 της φετινής Εθνικής Συλλογικής Σύμβασης του 1997, που ψηφίστηκε στις 19-5-1997- θα ρυθμιστεί γιατί έχει υπογραφεί μία συμφωνία μέσα σ'αυτήν τη συλλογική σύμβαση.

Επίσης σύμφωνα με τον όρο 22 της νέας συλλογικής σύμβασης, αναλήφθηκε δέσμευση, προκειμένου μέχρι τις 31-7-97 να υπογραφεί εθνική συλλογική σύμβαση εργασίας, η οποία θα ρυθμίζει μεταξύ των άλλων και το θέμα της ισοκατανομής, ανακατανομής του προσωπικού.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Δραγασάκης έχει το λόγο.

ΙΩΑΝΝΗΣ ΔΡΑΓΑΣΑΚΗΣ: Κύριε Υπουργέ, αν τα ΕΛ.ΤΑ. δεν είχαν τα γνωστά προβλήματα του παρελθόντος και αν είχαν μία δυναμική διοίκηση, δε θα σας έκανα καν αυτήν την ερώτηση. Θα έλεγα ότι η διοίκηση με τους εργαζόμενους θα τα βρουν. Δυστυχώς, όμως, τα ΕΛ.ΤΑ. έχουν ταλαιπωρηθεί πάρα πολύ, και το γνωρίζετε. 'Εχουν χάσει ένα μεγάλο μερίδιο της αγοράς. Δεν μπόρεσαν να αξιοποιήσουν ως τώρα το κονδύλιο από το Πακέτο Ντελόρ. Εμείς ελέγχουμε την Κυβέρνηση για όλα αυτά.

Τώρα, μέσα σ'αυτό το γενικότερο φόντο να έχουμε και πρόβλημα με τους ταχυδρόμους, είναι ίσως πολυτέλεια. Από τη στιγμή, λοιπόν, που και εσείς αναγνωρίζετε το δίκαιο των αιτημάτων και σε ό,τι αφορά την ανισοκατανομή και σε ό,τι αφορά τις άδειες κ.λπ., νομίζω ότι πρέπει το Υπουργείο και εσείς προσωπικά, να λύσετε τα προβλήματα μέσα από ένα διάλογο. Διότι ετοιμάζονται και για άλλη απεργία, απ' ό,τι διαβάζω και απ' ό,τι ακούω.

Εν πάση περιπτώσει, νομίζω ότι όλοι συμφωνούμε, ότι είναι ένα κοινωνικό στρώμα, το οποίο υπηρετεί ένα συγκεκριμένο έργο. Πιστεύω ότι θα τους χρειαστείτε τους εργαζόμενους των ΕΛ.ΤΑ., λόγω ακριβώς αυτών των καθυστερήσεων, εφόσον ξεκινήσει μια ειλικρινής προσπάθεια εξυγίανσης και ανόρθωσης του οργανισμού.

Αυτό το νόημα είχε, λοιπόν, η ερώτηση που κάναμε. Επαναλαμβάνω ότι κατανοείτε και εσείς τα επιχειρήματα, ότι υπάρχει κάθε λόγος να καταβληθεί η προσπάθεια, αφού και εσείς, απ' ό,τι είδα, βλέπετε το εύλογο των αιτημάτων να

Σελίδα 7581 

ικανοποιηθούν.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο.

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Δεν απάντησα σε ένα ερώτημα που είχε θέσει προηγουμένως ο κύριος συνάδελφος, γιατί δεν είχα χρόνο. Θα απαντήσω τώρα. Είναι το δεύτερο ερώτημα, που αφορά το Γενικό Κανονισμό των ΕΛ.ΤΑ.

Θα ήθελα να σας πω ότι αυτός ο Κανονισμός που υπάρχει, πράγματι καταρτίστηκε το 1970 με το ν.δ. 496/70. Ο Κανονισμός αυτός έχει υποστεί κατ'επανάληψη τροποποιήσεις ανάλογα με θέματα που προέκυψαν σε κάποιους καιρούς.'Ηδη βρίσκεται σε εξέλιξη η κατάρτιση νέου Κανονισμού. Με τη διαφορά ότι επειδή έχει γίνει τροποποίηση του καταστατικού των ΕΛ.ΤΑ., σύμφωνα με το ν.2414, σαν ανώνυμες εταιρείες και σύμφωνα με το άρθρο 10, παράγραφος 4, του ν.2414, για ζητήματα που αφορούν τις εργασιακές σχέσεις, οποιαδήποτε αλλαγή, απαιτεί τη σύμφωνη γνώμη των δυο μερών, δηλαδή επιχείρησης και εργαζομένων, με τη διαδικασία της υπογραφής συλλογικής σύμβασης από την πιο αντιπροσωπευτική συνδικαλιστική οργάνωση του χώρου.

Με αυτήν τη διαδικασία θα προχωρήσουμε στην αλλαγή του Κανονισμού.

ΠΡΟΕΔΡΕΥΩΝ (Νικόλαος Κατσαρός): Θα συζητηθεί τώρα η κρατηθείσα πρώτη επίκαιρη ερώτηση πρώτου κύκλου με αριθμό 1420/11-6-97 του Βουλευτή του Πανελληνίου Σοσιαλιστικού Κινήματος κ. Λουκά Αποστολίδη προς την Υπουργό Ανάπτυξης, σχετικά με τη χρηματοδότηση των επενδυτικών προγραμμάτων της "ΛΑΡΚΟ" κ.λπ.

Η ερώτηση του κυρίου συναδέλφου έχει ως εξής:

"Η "ΛΑΡΚΟ" έχει υποβάλει επενδυτικό πρόγραμμα προς χρηματοδότηση από το Υπουργείο Ανάπτυξης ΕΠΕ, ύψους πέντε δισεκατομμυρίων δραχμών. Επειδή, όμως, οι διαδικασίες ρύθμισης των χρεών της, σύμφωνα με το ν. 2367/95 άρθρο 20, καθυστερούν χωρίς λόγο να ολοκληρωθούν, κινδυνεύει το επενδυτικό πρόγραμμα της "ΛΑΡΚΟ" για τυπικούς λόγους, να απορριφθεί.

Επειδή η επιχείρηση έχει περάσει πολλές "περιπέτειες", είναι από τις ελάχιστες εταιρίες στην Ανατολική Στερεά Ελλάδα που απασχολεί κάποιες εκατοντάδες εργαζομένων και τα τελευταία χρόνια έχει σημαντικά βελτιώσει τους δείκτες λειτουργίας της.

Επειδή η νέα "ΛΑΡΚΟ", που ιδρύθηκε το 1989, δεν μπορεί να πληρώνει "τα σπασμένα" της παλιάς "ΛΑΡΚΟ" και να της φορτώνονται ανύπαρκτα χρέη.

Ερωτάται η κυρία Υπουργός τι άμεσα μέτρα θα πάρει για να μη μείνει και πάλι η "ΛΑΡΚΟ" έξω από οποιοδήποτε επενδυτικό πρόγραμμα".

Η Υφυπουργός Ανάπτυξης κα 'Αννα Διαμαντοπούλου έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, ήθελα να ευχαριστήσω το Προεδρείο και τον κ. Αποστολίδη για την κατανόηση της μεταφοράς του χρόνου της απάντησης της επίκαιρης ερώτησης.

Ο κύριος συνάδελφος ερωτά για την επιδότηση της "ΛΑΡΚΟ" από ένα πρόγραμμα που αφορά και είναι ενταγμένο στο επιχειρησιακό πρόγραμμα ενέργειας. Επειδή το πρόγραμμα αυτό αφορά επιδοτήσεις επιχειρήσεων και επειδή έχει γίνει πολλή συζήτηση για το τι σημαίνει επιδότηση επενδύσεων, πρέπει να πούμε ότι έχουμε κάνει μία προσπάθεια να εξασφαλιστούν εκείνοι οι όροι, ώστε κάθε φορά που δίνονται χρήματα, να δίνονται με τέτοιους όρους, για να αποδίδουν πολλαπλασιαστικά στο Δημόσιο. Δεν επιδοτούμε απλά για να βοηθήσουμε την κατάσταση μιας επιχείρησης, ούτε απλά για να τη χρηματοδοτήσουμε.

Αυτοί, λοιπόν, οι όροι πρέπει να εξασφαλίζουν ότι η ίδια η επιχείρηση μπορεί να βάλει την ίδια συμμετοχή, άρα να επιτευχθεί η επένδυση. Γιατί, δυστυχώς, τα στατιστικά στοιχεία δείχνουν ότι όταν δεν ήμασταν αυστηροί, ένα πολύ μεγάλο μέρος των επενδύσεων ουδέποτε εγένετο, ενώ τα λεφτά του Δημοσίου κατετίθεντο.

'Ετσι υπάρχουν όροι για το πότε μία επένδυση μπορεί να επιλεγεί. Η αξιολόγηση γίνεται από εξωτερικούς αξιολογητές, οι οποίοι έχουν επιλεγεί με τεχνοκρατικά κριτήρια. Οι όροι αυτοί αφορούν και την οικονομική αποδοτικότητα, και τη δανειακή επιβάρυνση, και τη ρευστότητα, και τη δυναμικότητα της επιχείρησης, και το μέγεθος κεφαλαίου και την εξασφάλιση της ίδιας της συμμετοχής.

Στο πρόγραμμα το οποίο υπέβαλε η "ΛΑΡΚΟ", δεν εκπληρούνται οι περισσότεροι από αυτούς τους όρους. Τα πιο βασικά προβλήματα είναι η εξασφάλιση της ίδιας συμμετοχής και ο μεγάλος δανεισμός της επιχείρησης.

Επειδή το αναφέρατε ως νομικό θέμα, το θέμα της ρύθμισης χρεών, θέλω να επαναλάβω ότι η ρύθμιση χρεών, που είναι αρκετές δεκάδες δισεκατομμύρια, αφορά τη συμφωνία άλλων οργανισμών του Δημοσίου, που οποιαδήποτε σύμφωνη γνώμη τους για ρύθμιση σημαίνει δικό τους πρόβλημα. Υπάρχει για παράδειγμα η Δ.Ε.Η. στην οποία έχει ένα χρέος πάνω από δέκα δισεκατομμύρια. Υπάρχει η Εθνική Τράπεζα, που έχει επίσης ένα επίσης μεγάλο χρέος.

'Εχει γίνει, λοιπόν, μια σημαντική προεργασία -η τελευταία συνάντηση ήταν στο τέλος του Μάρτη- ώστε σε περίπτωση που αποδειχθεί η βιωσιμότητα της επιχείρησης με τις προϋποθέσεις που έχουν τεθεί, να δεχθούν οι συγκεκριμένοι οργανισμοί αυτήν τη ρύθμιση. Ουσιαστικά, δηλαδή, να αποποιηθούν χρήματα τα οποία πρέπει να πάρουν, ώστε η ρύθμιση αυτή να είναι και η τελευταία. Γιατί, οι ίδιοι έχουν υποβληθεί και σε άλλες ρυθμίσεις επανειλημμένως στο παρελθόν και τα χρέη έχουν πάλι πολλαπλασιαστεί.

Πιστεύουμε, λοιπόν -θα ήθελα να σας διαβεβαιώσω γι' αυτό- ότι ούτε τυπικό θέμα είναι, ούτε το αν θα είχε λυθεί τώρα το θέμα της ρύθμισης χρεών, θα μπορούσε με τους κανόνες οι οποίοι υπάρχουν, να αξιολογηθεί θετικά και να χρηματοδοτηθεί η επένδυση.

ΠΡΟΕΔΡΕΥΩΝ (Νικόλαος Κατσαρός): Ο κ. Αποστολίδης έχει το λόγο.

ΛΟΥΚΑΣ ΑΠΟΣΤΟΛΙΔΗΣ (Γ' Αντιπρόεδρος της Βουλής): Από τυπικής άποψης, κυρία Υφυπουργέ, θα συμφωνούσα απόλυτα μαζί σας. 'Εχω, όμως, τις ενστάσεις μου που είναι σοβαρές. Μιλώ για πλασματικά χρέη προς τη Δ.Ε.Η. -τα δέκα δισεκατομμύρια τα οποία αναφέρατε- διότι το 1994, όταν ο σημερινός Πρωθυπουργός ήταν Υπουργός Βιομηχανίας, υπήρξε μία ρύθμιση της τιμής της κιλοβατώρας, για να είναι ίση με αυτή που δίνεται στο "ΑΛΟΥΜΙΝΙΟ ΤΗΣ ΕΛΛΑΔΟΣ". Το 1995 έρχεται νόμος, που επιβάλλει στη Δ.Ε.Η. να κάνει αυτήν τη ρύθμιση.

Και τώρα μου λέτε γι' αυτά τα πλασματικά χρέη, που χρεώνει η Δ.Ε.Η. από το ' 93 μέχρι σήμερα την κιλοβατώρα με την τιμή την παλαιά που επεβλήθη το ' 92-'93 από την Κυβέρνηση της Νέας Δημοκρατίας ότι είναι χρέη προς τη Δ.Ε.Η.. Δεν είναι χρέη προς τη Δ.Ε.Η.. Εάν πραγματικά η Δ.Ε.Η. είχε κάνει τη ρύθμιση ως όφειλε από το νόμο, δε θα γίνονταν αυτά τα πράγματα.Να φύγει αυτό το κομμάτι των δέκα δισεκατομμυρίων.

' Οσον αφορά για τα δάνεια που είπατε κυρία Διαμαντοπούλου, να έχετε υπόψη σας ότι από το ' 89 μέχρι σήμερα, η νέα "ΛΑΡΚΟ" δεν έχει δανεισθεί μία δραχμή, ούτε από την Εθνική Τράπεζα ούτε από τη Δ.Ε.Η., ούτε από οπουδήποτε αλλού. Και γνωρίζετε πολύ καλά, ότι υπάρχει πρόγραμμα, αυτό της χρηματοδότησης στα μεγάλα έργα -για τη Βοιωτία μιλάω- σαράντα πέντε δισεκατομμυρίων για το θέμα του εργοστασίου συμπαραγωγής ρεύματος στη "ΛΑΡΚΟ". Εγκαταλείφθηκε σαν πρόγραμμα. Η "ΑΛΟΥΜΙΝΑ" επίσης καρκινοβατεί. Υπάρχει ένας Νομός, ο οποίος θα αρχίσει να καρκινοβατεί ο ίδιος και μια ολόκληρη περιφέρεια.

Νομίζω ότι υπάρχει μία τυπολατρεία και επιμένω σ' αυτό. Και από άποψη αξιολογητών υπάρχουν πολλές αμφισβητήσεις για τον τρόπο που γίνονται οι αξιολογήσεις.Εάν υπάρχει άλλη επιλογή αφού στη "ΛΑΡΚΟ" βασικός μέτοχος είναι η Δ.Ε.Η., είναι αδιανόητο, για μένα, το 1/3 να κατέχει η Δ.Ε.Η. και επί τρία χρόνια να μην κάνει τη ρύθμιση των χρεών, των 

Σελίδα 7582 

πλασματικών χρεών. Και επιμένω σ'αυτό.

Τι ζητάει η "ΛΑΡΚΟ"; 'Ιση μεταχείριση, όπως γίνεται στην "ΑΛΟΥΜΙΝΑ", στην "ΠΕΣΙΝΕ", σε μια πολυεθνική επιχείρηση.

Δεν μπορεί, λοιπόν, να φορτώνετε αυτά τα χρέη και να βγαίνουμε στο τέλος και να λέμε, η "ΛΑΡΚΟ" δεν μπορεί να περπατήσει. Σε τελευταία ανάλυση νομίζωότι είναι μία πολιτική απόφαση, η οποία θα πρέπει να παρθεί.Δε νομίζω ότι υπάρχει μετά απόδοση από οποιαδήποτε δημόσια επιχείρηση, εκτός -και αυτό είναι ένα κεντρικό ερώτημα, που δεν απαντήσατε, κυρία Υφυπουργέ- πρώτον, εάν μεν υπάρχει ρύθμιση αυτών των χρεών, γιατί είναι πλασματικά τα χρέη.

Δεύτερον, από τις αρχές του 1998 που λήγει η ρύθμιση με το νόμο, εάν θα συνεχίσει να είναι η τιμή της κιλοβατώρας, όπως είναι στο "ΑΛΟΥΜΙΝΙΟ ΤΗΣ ΕΛΛΑΔΟΣ".

Και τρίτον, κατά την άποψή μου, και το σπουδαιότερο είναι το εξής : Ο Ο.Α.Ε. είναι κατά το άλλο 1/3 βασικός μέτοχος της "ΛΑΡΚΟ". Εάν, λοιπόν, με τη διάλυση του Οργανισμού Ανασυγκρότησης των Επιχειρήσεων δε ληφθεί εκ των προτέρων μέριμνα, η επιχείρηση ή θα οδηγηθεί στο κλείσιμο ή θα οδηγηθεί σε ιδιωτικοποίηση .

ΠΡΟΕΔΡΕΥΩΝ(Νικόλαος Κατσαρός):Τελειώστε παρακαλώ, κύριε συνάδελφε.

ΛΟΥΚΑΣ ΑΠΟΣΤΟΛΙΔΗΣ(Γ' Αντιπρόεδρος της Βουλής): ' Η τέλος πάντων, εάν δεν μπει στο επενδυτικό πρόγραμμα, κάτι θα πρέπει να γίνει.

Νομίζω ότι σ' αυτά τα ουσιαστικά ερωτήματα θα πρέπει να υπάρχει συζήτηση και μια ολοκληρωμένη απάντηση.

ΠΡΟΕΔΡΕΥΩΝ(Νικόλαος Κατσαρός): Η κυρία Υφυπουργός έχει το λόγο.

ΑΝΝΑ ΔΙΑΜΑΝΤΟΠΟΥΛΟΥ(Υφυπουργός Ανάπτυξης): Πρώτον, θέλω να σας διαβεβαιώσω ότι όταν τίθενται κριτήρια για την αξιολόγηση των επενδύσεων, η συνεπής τήρηση αυτών των κριτηρίων για όλες ανεξαιρέτως τις επιχειρήσεις, δεν είναι τυπολατρεία. Είναι η στοιχειώδης αρχή που θα έπρεπε να διέπει τη Διοίκηση.

Υπάρχει, λοιπόν, ένας καθορισμένος αριθμός κριτηρίων και, όπως εσείς βλέπετε ουσιαστικά το θέμα της "ΛΑΡΚΟ", πρέπει να σας πω ότι υπάρχουν άλλες εκατό επιχειρήσεις, οι οποίες έχουν εκατοντάδες εργαζόμενους σε όλα τα σημεία της Ελλάδος, οι οποίοι δεν πληρούν αυτούς τους όρους και ο καθένας έρχεται με το δικό του σκεπτικό να εξηγήσει γιατί δεν πρέπει να ακολουθηθούν αυτά τα κριτήρια. Αυτό, λοιπόν, όσον αφορά το θέμα της επιλογής των επενδύσεων.

' Οσον αφορά τώρα το θέμα της ουσίας της "ΛΑΡΚΟ". Νομίζω ότι δεν τίθεται θέμανα συζητήσουμε εάν πρέπει να θεωρήσουμε τα χρέη της Δ.Ε.Η. πλασματικά ή αληθινά. Εσείς κάνετε τον εξής συλλογισμό: Εφόσον δεν ψηφίστηκε επί Νέας Δημοκρατίας ένας νόμος που εμείς θεωρούμε σωστό ότι έπρεπε να έχει ψηφισθεί, εμείς πρέπει να θεωρήσουμε ότι είχε ψηφισθεί και να μη θεωρήσουμε τα χρέη τα οποία συσσωρεύτηκαν.Με συγχωρείτε, αυτό δε στέκεται λογικά.

ΛΟΥΚΑΣ ΑΠΟΣΤΟΛΙΔΗΣ(Γ' Αντιπρόεδρος της Βουλής): Μα ψηφίστηκε ο νόμος.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Ο νόμος ψηφίστηκε και από τη στιγμή που ψηφίστηκε και μετά, δεν υπάρχουν χρέη. Υπάρχουν, όμως, της προηγούμενης περιόδου.

ΛΟΥΚΑΣ ΑΠΟΣΤΟΛΙΔΗΣ(Γ' Αντιπρόεδρος της Βουλής): Τα ρυθμίζει αναδρομικά.

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Να πούμε ότι επειδή δε θεωρούμε σωστό αυτό που έγινε τότε, διαγράφουμε μόνοι μας τα χρέη.

ΛΟΥΚΑΣ ΑΠΟΣΤΟΛΙΔΗΣ(Γ' Αντιπρόεδρος της Βουλής): Μα ο νόμος το λέει.

ΠΡΟΕΔΡΕΥΩΝ (Νικόλαος Κατσαρός): Μη διακόπτετε σας παρακαλώ.

ΑΝΝΑ ΔΙΑΜΑΝΤΟΠΟΥΛΟΥ(Υφυπουργός Ανάπτυξης): Υπάρχει, λοιπόν, μία πραγματικότητα, που δεν μπορεί κανείς με ένα μαγικό ραβδάκι να βγάλει από τη μέση πενήντα δισεκατομμύρια. Και γίνεται και μία πολύ συστηματική προσπάθεια να λύσουμε αυτό το θέμα των χρεών, αλλά να μη μεταφέρουμε τα προβλήματα σε τρεις άλλες επιχειρήσεις του Δημοσίου, γιατί ξέρετε ότι αυτό το γαϊτανάκι δε σταματάει πουθενά. Και δεν μπορεί να λύνουμε την προβληματικότητα του ενός εις βάρος της υγείας του άλλου.

Κάνουμε, λοιπόν, μία πολύ συγκροτημένη προσπάθεια, να μπορέσουμε να αντιμετωπίσουμε και το θέμα της "ΛΑΡΚΟ", που προφανώς είναι μία επιχείρηση πάρα πολύ σημαντική, όχι μόνο για την περιοχή σας, για την εθνική οικονομία συνολικότερα, γιατί απασχολεί αρκετές εκατοντάδες ανθρώπους σε δέκα νομούς στην Ελλάδα, αλλά αυτή η προσπάθεια γίνεται με τη σύνεση την οποία σας προανέφερα.

ΠΡΟΕΔΡΕΥΩΝ (Νικόλαος Κατσαρός): Τελευταία είναι η με αριθμό 1419/11-6-97 επίκαιρη ερώτηση δευτέρου κύκλου του Βουλευτή του Δημοκρατικού Κοινωνικού Κινήματος κ. Ιωάννη Αράπη προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων στελέχωσης του Κέντρου Υγείας Σαλαμίνας.

Η ερώτηση του κυρίου συναδέλφου έχει ως εξής: 

"Κατόπιν επανειλημμένων καταγγελιών κατοίκων της Σαλαμίνας στα Μέσα Μαζικής Ενημέρωσης, αλλά και προσωπικής μου πληροφόρησης επιτόπου, διαπιστώνεται ότι το Κέντρο Υγείας υπολειτουργεί -εφημερεύει μόνο τέσσερις μέρες την εβδομάδα- λόγω ελλείψεως νοσηλευτικού και ιατρικού προσωπικού.

'Ετσι, επείγοντα περιστατικά συχνά αγωνιούν και κινδυνεύουν μέχρι να φθάσουν σε μεγάλα νοσοκομεία του Πειραιά ή της Αθήνας για παροχή πρώτων βοηθειών.

Σημειωτέον ότι η Σαλαμίνα έχει ογδόντα χιλιάδες μόνιμους κατοίκους και τους θερινούς μήνες φθάνει τις διακόσιες χιλιάδες, άρα οι ανάγκες είναι μεγάλες και η στελέχωση του Κέντρου Υγείας, έτσι ώστε να εφημερεύει κάθε μέρα, είναι ένα πάγιο αίτημα του Δήμου Σαλαμίνας και όλων των κοινοτήτων του νησιού.

Ερωτάται ο κύριος Υπουργός τι μέτρα προτίθεται να λάβει για τη στελέχωση του Κέντρου Υγείας Σαλαμίνας, ώστε αυτό να ανταποκρίνεται στις επείγουσες ανάγκες περίθαλψης των κατοίκων του νησιού".

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κυρίες και κύριοι συνάδελφοι, στο Κέντρο Υγείας Σαλαμίνας υπηρετούν σήμερα τρεις αγροτικοί γιατροί και δέκα γιατροί του Ε.Σ.Υ. 'Οσον αφορά το νοσηλευτικό προσωπικό υπηρετούν έξι νοσηλεύτριες Τ.Ε., δύο Δ.Ε. αδελφές νοσοκόμες και μία επισκέπτρια και δύο μαίες.

Το Μάρτη του 1997 διορίσθηκαν οι επιλεγέντες της προκήρυξης του Α.Σ.Ε.Π. του Νοεμβρίου του 1995, ένας υπάλληλος Δ.Ε. παρασκευαστής, ένας υπάλληλος Τ.Ε. ραδιολογίας-ακτινολογίας, ένας υπάλληλος Δ.Ε. εμφανιστών-χειριστών και δύο υπάλληλοι Υ.Ε. καθαριστών.

Επίσης έχουν δοθεί στο Α.Σ.Ε.Π. και έχουν προκηρυχθεί δύο θέσεις του κλάδου Τ.Ε. νοσηλευτών. Η υποβολή των αιτήσεων άρχισε στη Νομαρχία Πειραιά στις 9-6-97 και λήγει στις 30-6-97.

Επίσης έχουμε ζητήσει από το Α.Σ.Ε.Π. την προκήρυξη μιας θέσης του κλάδου Τ.Ε. επισκεπτριών.

Ελπίζω με το προσωπικό αυτό που προσελήφθη πρόσφατα και αυτό που θα προσληφθεί με τη νέα προκήρυξη, να βελτιωθεί σημαντικά η λειτουργία του Κέντρου Υγείας Σαλαμίνας και σε συνεννόηση με το διοικητικό συμβούλιο του νοσοκομείου στο οποίο υπάγεται, να βρεθεί τρόπος καλύτερης εξυπηρέτησης των ασθενών του νησιού, που πράγματι το καλοκαίρι αυξάνονται σημαντικά. Δεν έχω να πω τίποτε άλλο.

ΠΡΟΕΔΡΕΥΩΝ (Νικόλαος Κατσαρός): Ο κ. Αράπης έχει το λόγο.

ΙΩΑΝΝΗΣ ΑΡΑΠΗΣ: Κύριε Πρόεδρε, κύριε Υπουργέ, εγώ νομίζω ότι το Κέντρο Υγείας Σαλαμίνας υπολειτουργεί, δεν ανταποκρίνεται στις ανάγκες των κατοίκων. Δευτέρα, Τρίτη, Τετάρτη και Πέμπτη, όπως πληροφορήθηκα σήμερα, λειτουργεί μέχρι τις 14.30'. Λειτουργεί σε εικοσιτετράωρη βάση Παρασκευή, Σάββατο και Κυριακή. Δεν είναι στελεχωμένο με το 

Σελίδα 7583 

κατάλληλο προσωπικό και όταν λέω "προσωπικό", εννοώ γιατρούς. 'Εχει μόνο δύο παιδιάτρους και έχει τους αγροτικούς γιατρούς, χωρίς να έχει καρδιολόγο και χειρουργό. Αν συμβεί ένα έκτακτο περιστατικό μέσα στη Σαλαμίνα για να μεταφερθεί το βράδυ στο Πέραμα απέναντι, υπάρχει μεγάλο πρόβλημα.

Υπάρχει και κάτι άλλο. Για να μεταφερθεί ένας ασθενής το βράδυ με το φερυμπώτ είναι υποχρεωμένος ο ασθενής να πληρώσει το φερυμπώτ για να κάνει την έκτακτη μεταφορά.

Από το νοσηλευτικό προσωπικό λείπουν πέντε άτομα. 

Η Σαλαμίνα έχει μόνιμους κάτοικους ογδόντα χιλιάδες το χειμώνα και διακόσιες χιλιάδες το καλοκαίρι και παράλληλα είναι άνθρωποι με δύσκολες περιπτώσεις. Είναι οι περισσότεροι συνταξιούχοι και έχουμε μεγάλες και δύσκολες περιπτώσεις καρδιάς, δηλαδή καρδιολογικά περιστατικά.

Το όχημα πρώτων βοηθειών που υπάρχει σήμερα από το Δήμο Σαλαμίνας, δε λειτουργεί, γιατί δεν μπορεί να το λειτουργήσει ο δήμος, γιατί δεν έχει οικονομικούς πόρους. 'Ετσι λέει ο δήμαρχος, ή δεν υπάρχει ούτε όχημα πρώτων βοηθειών.

Καλύπτετε, λέτε εσείς, από το Νοσοκομείο Νικαίας ορισμένες περιπτώσεις. Σήμερα βλέπουμε ότι το Νοσοκομείο Νικαίας έχει τεράστιες ελλείψεις και μάλιστα, την ερχόμενη εβδομάδα οι γιατροί κατεβαίνουν σε απεργία. Αυτό που πρέπει να γίνει, κύριε Υπουργέ, είναι να λειτουργήσει αυτόνομο το Κέντρο Υγείας, για να εξυπηρετήσετε τους κατοίκους της περιοχής Σαλαμίνας. Υπάρχουν περιπτώσεις επειγόντων περιστατικών και κινδυνεύει η ζωή ορισμένων ανθρώπων. Ευχαριστώ.

ΠΡΟΕΔΡΕΥΩΝ(Νικόλαος Κατσαρός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ(Υφυπουργός Υγείας και Πρόνοιας): Δύο λόγια, κύριε Πρόεδρε.

Αγαπητέ συνάδελφε, ποτέ δεν ήλθαμε σ'αυτήν την Αίθουσα να πούμε ότι δεν υπάρχουν ελλείψεις προσωπικού στο υγειονομικό σύστημα της Χώρας. Υπάρχουν πολλές ελλείψεις. 'Ομως, παρά την απαγόρευση των προσλήψεων το έτος 1996-1997, κάναμε κατ'εξαίρεση έντεκα χιλιάδες προσλήψεις προσωπικού για το υγειονομικό σύστημα -είναι πολύ μεγάλο το νούμερο- και μέσα στα πλαίσια της κατανομής, σύμφωνα με τις ανάγκες, και το Κέντρο Υγείας, όπως ακούσατε, της Σαλαμίνας, έχει πάρει το μερίδιό του. Σίγουρα αυτές οι θέσεις δεν καλύπτουν όλα τα κενά. Θα γίνουν αυτές οι προσλήψεις που σας είπα, ψηφίζεται και ο νέος νόμος, που έχουμε δυνατότητα μετακινήσεων προσωπικού πιο εύκολα από πριν, θα συνεχίσουμε μ'αυτούς τους ρυθμούς και τα επόμενα έτη και πολύ σύντομα θα είμαστε ικανοποιημένοι, κάτι που και σεις ζητάτε.

ΠΡΟΕΔΡΕΥΩΝ(Νικόλαος Κατσαρός): Κύριοι συνάδελφοι, ολοκληρώθηκε η συζήτηση των επικαίρων ερωτήσεων.

Σελίδα 7584 

ΠΡΟΕΔΡΕΥΩΝ (Νικόλαος Κατσαρός): Κύριοι Βουλευτές, εισερχόμαστε στη ημερήσια διάταξη 

ΤΩΝ ΕΠΕΡΩΤΗΣΕΩΝ

Σήμερα προς συζήτηση είναι δύο επερωτήσεις, η υπ'αριθμ.51/30-5-97 των Βουλευτών της Νέας Δημοκρατίας και η υπ'αριθμ.47/15-5-97 των Βουλευτών του Κομμουνιστικού Κόμματος Ελλάδας. Και οι δύο επερωτήσεις αναφέρονται στο αυτό θέμα, στα ναρκωτικά και επερωτώμενος και στις δύο επερωτήσεις, είναι ο Υπουργός Υγείας και Πρόνοιας. Σύμφωνα με το άρθρο ...

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, επερωτώμενοι είναι και άλλοι δύο Υπουργοί. 

ΠΡΟΕΔΡΕΥΩΝ(Νικόλαος Κατσαρός): Ναι, είναι επερωτώμενοι και στις δύο επερωτήσεις και άλλοι δύο Υπουργοί, Δικαιοσύνης και Δημόσιας Τάξης.

ΑΝΝΑ ΜΠΕΝΑΚΗ-ΨΑΡΟΥΔΑ: Το λέω αυτό, για να μη μας πει ο παριστάμενος κύριος Υφυπουργός ότι λείπουν οι Υπουργοί.

ΠΡΟΕΔΡΕΥΩΝ(Νικόλαος Κατσαρός): Βεβαίως, ήταν παράλειψη δική μου που δεν ανέφερα και τους τρεις Υπουργούς. 'Εχετε δίκιο, και στις δύο επερωτήσεις επερωτώμενοι είναι τρεις Υπουργοί. 

Σύμφωνα με το άρθρο 136 του Κανονισμού της Βουλής, ύστερα από πρόταση του Υπουργού ή ύστερα από πρόταση δεκαπέντε Βουλευτών, επειδή οι επερωτήσεις αφορούν το αυτό θέμα, μπορεί να γίνει κοινή συζήτηση. Σ'αυτήν την περίπτωση μειώνεται ο χρόνος του πρώτου επερωτώντος κατά δέκα λεπτά και γίνεται εναλλαγή από την κατάσταση των επερωτώντων, ένας από τη μια επερώτηση και έτερος από την άλλη επερώτηση. Βεβαίως, επ'αυτού λαμβάνει απόφαση η Βουλή. Επειδή όμως, αυτήν τη στιγμή η Βουλή είναι οι επερωτώντες και του ενός Κόμματος και του άλλου Κόμματος, θα σας ρωτήσω αν δέχεσθε να μειωθεί ο χρόνος των πρώτων επερωτώντων ή αν θέλετε, να ασκήσετε τα δικαιώματά σας, όπως ορίζει ο Κανονισμός.

Ορίστε, κυρία Μπενάκη.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, νομίζω, μπορούμε να μην ακολουθήσουμε την περικοπή του χρόνου, να γίνει πλήρης ανάπτυξη των επερωτήσεων και των δύο και μάλιστα με τη σειρά που είναι αναγεγραμμένες στην ημερήσια διάταξη και στις δευτερολογίες ίσως κάπως αυτοπεριοριστούμε, ή ακόμα και στις πρωτολογίες να κάνουμε μια προσπάθεια αυτοπεριορισμού, όχι, όμως, να ξεκινήσουμε με μειωμένο χρόνο.

ΠΡΟΕΔΡΕΥΩΝ(Νικόλαος Κατσαρός): Ο κ. Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Και μεις δεν έχουμε αντίρρηση να συζητηθούν μαζί. Θα κάναμε την ίδια παρατήρηση που έκανε και η κα Μπενάκη. Επειδή ο Κανονισμός προβλέπει τη μείωση του χρόνου, εμείς θα μπορούσαμε να παραιτηθούμε από τη δευτερολογία του Εισηγητή μας, έτσι ώστε να υπάρχει μια μεγαλύτερη ανοχή εισηγητικά.

ΠΡΟΕΔΡΕΥΩΝ(Νικόλαος Κατσαρός): Το δεύτερο που είπατε, δεν το προβλέπει ο Κανονισμός. Αντίθετα, προβλέπει τον περιορισμό του χρόνου. Αλλά από τη στιγμή που δε γίνεται δεκτό από τους επερωτώντες στην πρώτη επερώτηση, θα πάμε σύμφωνα με τον Κανονισμό.

Πρώτη θα συζητηθεί η υπ' αριθμόν 51/30-5-97 επερώτηση των Βουλευτών κυρίων Γεωργίου Σούρλα, Γεωργίου Καρατζαφέρη, Επαμεινώνδα Ζαφειρόπουλου, Γεωργίου Αλεξόπουλου, Παναγιώτη Σκανδαλάκη, Βασιλείου Μιχαλολιάκου, Παναγιώτη Μελά και Βασιλείου Σωτηρόπουλου, προς τους Υπουργούς Υγείας και Πρόνοιας, Δικαιοσύνης και Δημόσιας Τάξης, σχετικά με την αντιμετώπιση του προβλήματος διάδοσης των ναρκωτικών.

Ο πρώτος επερωτών κ. Γεώργιος Σούρλας έχει το λόγο.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, κυρίες και κύριοι συνάδελφοι, τα στοιχεία που συνθέτουν το πρόβλημα των ναρκωτικών, προκαλούν δικαιολογημένα μεγάλη ανησυχία.

Τα ναρκωτικά δεν αποτελούν ένα μονοσήμαντο κοινωνικό πρόβλημα, αλλά εθνικό κίνυδνο. Η διάδοση συνεχώς διευρύνεται και αυτό είναι γενικώς παραδεκτό. 'Ολο και περισσότεροι κάνουν χρήση σε μικρότερη ηλικία. 'Εχουν εισέλθει για τα καλά μέσα στα δημοτικά σχολεία. Υπάρχουν έντονες ανησυχίες μετά από τις τελευταίες διαπιστώσεις περί ευρείας διάδοσης των ναρκωτικών στο Στρατό. Οι θάνατοι είναι καθημερινοί.

Η Πολιτεία ναρκωμένη και εθισμένη δικαιολογεί την ανεπάρκειά της με αναφορές για την παγκοσμιότητα του προβλήματος, όπως γίνεται και στην οικονομία. Η παγκοσμιοποίηση της οικονομίας μας φταίει.

Δικαιολογούμαστε με τη μοιρολατρική μας στάση τι να γίνει, ήταν να συμβεί και αυτό το κακό στον Τόπο μας. 'Εγινε, τι να κάνουμε τώρα. Ο καθένας μας, όμως, έχει τις δικές του ευθύνες για πράξεις και για παραλείψεις. Την ευθύνη, όμως, κατά κύριο λόγο και εκ των πραγμάτων και κάθε φορά, έχει η Κυβέρνηση.

Γι' αυτό εμείς σήμερα, με την επερώτηση αυτή, με αίσθημα ευθύνης, ερχόμαστε ενώπιον της Εθνικής Αντιπροσωπείας να εκθέσουμε τις απόψεις, τις παρατηρήσεις και τις προτάσεις μας και να εγκαλέσουμε την Κυβέρνηση. Και εγκαλούμε, κύριε Υφυπουργέ, την Κυβέρνηση, γιατί ενώ η πολιτική της χαρακτηρίζεται από ανεπάρκεια, δεν ανταποκρίνεται στοιχειωδώς στην αντιμετώπιση του προβλήματος, έρχονται προτάσεις σαν και αυτές του κ. Παπανδρέου, μέλος του Υπουργικού Συμβουλίου, να προτείνουν να καλλιεργείται το χασίς, η ινδική κάναβις, κατά κυριολεξία στο σπίτι. Μια πρόταση που σημαίνει πάρα πολύ απλά, "όσοι κάνετε χρήση χασίς, μην ανησυχείτε, θα μπορείτε να το καλλιεργείτε στο σπίτι σας και αντί να έχετε λουλούδια καλλιεργήστε χασίς".

@STENO = 'Αρα τίθεται τέρμα σε οποιαδήποτε προσπάθεια απεξάρτησης σε αυτούς που κάνουν σήμερα χρήση χασίς, αφού με τόση ευκολία θα το προμηθεύονται, αφού θα το καλλιεργούν στο σπίτι τους και θα το απολαμβάνουν οικογενειακώς. Στην προκειμένη περίπτωση και όλοι πρέπει να κάνουν χρήση, γιατί η οικογένεια πρέπει να έχει αλληλεγγύη, πρέπει να έχει συνοχή, πρέπει να έχει κοινή στάση και συμπεριφορά. Και όσοι είναι επιρρεπείς και θέλουν να δοκιμάσουν το χασίς, τα ναρκωτικά γενικότερα, τους λέμε: "Μη δυσκολεύεστε, μπορείτε να το κάνετε και αυτό, γιατί δε θα έχετε καμιά δυσχέρεια, ούτε διώξεις, αφού θα προχωρήσουμε στην αποποινικοποίηση, αλλά ούτε και κανένα πρόβλημα, από πού θα το προμηθεύεστε τόσο εύκολα".

@STENO = Μεγαλύτερη σημασία για μας δεν έχει η πρόταση του μέλους του Υπουργικού Συμβουλίου, αλλά η συμπεριφορά της Κυβέρνησης και του Πρωθυπουργού απέναντι σ' αυτό το πρόβλημα. Η σιωπή. Αυτή η σιωπή είναι ένοχη. Αυτή η σιωπή μπορεί να σημαίνει ότι υπάρχει σκέψη αποδοχής της πρότασης του κ. Παπανδρέου. Αυτή η σιωπή μπορεί να σημαίνει και απόρριψη, αλλά απόρριψη που θα έχει ενδεχομένως κομματικό κόστος. Σε κάθε περίπτωση, όμως, για ένα τόσο σοβαρό ζήτημα είναι ένοχη η συμπεριφορά της Κυβέρνησης και του κυρίου Πρωθυπουργού.

Ζητάμε σήμερα και οφείλετε να ξεκαθαρίσετε τη θέση σας απέναντι σ' αυτήν την αλγεινή, την επώδυνη πρόταση, που αναστάτωσε ακόμη και εκείνους που κάνουν χρήση ή κάνουν προσπάθεια απεξάρτησης μέσα στις θεραπευτικές κοινότητες, όπως τουλάχιστον προσωπικά διαπίστωσα από επικοινωνία που είχα μαζί τους.

Εγκαλούμε την Κυβέρνηση για τις ελάχιστες και συνεχώς μειωμένες πιστώσεις που δίνονται από τον Κρατικό Προϋπολογισμό για την αντιμετώπιση του μεγάλου αυτού προβλήματος. 'Οταν στον Προϋπολογισμό του 1996 προβλέπονταν εννιακόσια εβδομήντα επτά εκατομμύρια για το κέντρο θεραπείας εξαρτημένων ατόμων, το 1997 προβλέπονται εννιακόσια σαράντα εκατομμύρια.

Καταθέτω το σχετικό πίνακα για να ενσωματωθεί στα Πρακτικά και να είναι στη διάθεση όλων των συναδέλφων και αυτών που είναι και αυτών που δεν είναι σήμερα στη Βουλή.

(Στο σημείο αυτό ο Βουλευτής κ. Γεώργιος Σούρλας καταθέτει για τα Πρακτικά τον προαναφερθέντα πίνακα, ο οποίος έχει ως εξής:

Σελίδα 7585 

σελ. 7585

Σελίδα 7586 

ιδιαίτερα όταν πάρετε το λόγο, για να πείτε ότι όλα αυτά δεν ανταποκρίνονται στην πραγματικότητα και ενδεχομένως να μην είμαι καλά πληροφορημένος.

Εγκαλούμε την Κυβέρνηση, γιατί σκόπιμα διέλυσε συνειδητά την Διακομματική Κοινοβουλευτική Επιτροπή για τη συνεχή παρακολούθηση του προβλήματος των ναρκωτικών. Εγκαλούμε την Κυβέρνηση γιατί δεν προώθησε επί τέσσερα χρόνια την υλοποίηση προγραμμάτων για μονάδες απεξάρτησης τοξικομανών κρατουμένων και σωφρονιστικών θεραπευτικών κοινοτήτων από τα προγράμματα του Δευτέρου Κοινοτικού Πλαισίου Στήριξης. 

Εδώ, όμως, θα πρέπει να τονίσω και ένα άλλο πρόβλημα, που έχει τη δική τους διάσταση και τη σημασία και που πρέπει να το λάβετε σοβαρά υπόψη σας για την υπερβολική διακίνηση ψυχοφαρμάκων μέσα στις φυλακές. Η κατανάλωση έχει υπερβεί πιά κάθε όριο. Οι πληροφορίες μου αναφέρουν ότι υπερβαίνουν τα δύο χιλιάδες δισκία την ημέρα, τα ψυχοφάρμακα μέσα στις φυλακές Κορυδαλλού. Και αυτό σημαίνει τη λειτουργία κυκλωμάτων, τα οποία θησαυρίζουν από τη διάθεση των ψυχοφαρμάκων και βεβαίως εξασφαλίζουν την ηρεμία στη φιλήσυχη και φιλειρηνική κοινωνία μας και ιδιαίτερα στην κοινωνία των φυλακών. Αυτό θα πρέπει να μας απασχολήσει.

Εγκαλούμε την Κυβέρνηση, γιατί πλην όλων των άλλων, ελάχιστα την απασχόλησε η παραγωγή και η διακίνηση ναρκωτικών στις Βαλκανικές χώρες και ιδιαίτερα στα Σκόπια. Είχα καταγγείλει και άλλη φορά τη λέιτουργία εργοστασίων τις δυτικές συνοικίες των Σκοπίων, Τέρτοβα και Γκόστιβα, όπου εκεί παράγονται συνθετικά ναρκωτικά, διακινούνται σε τεράστιες ποσότητες και φρουρούνται από το στρατό του κρατιδίου των Σκοπίων.

Αυτές οι πληροφορίες έρχονται από επίσημα δημοσιεύματα, από έγκυρα διεθνούς κύρους περιοδικά και, όμως, εμείς, η Ελληνική Κυβέρνηση, δεν έκανε εκείνες τις απαραίτητες ενέργειες και τις παρεμβάσεις, όπως όφειλε, στους διεθνείς οργανισμούς, για να τους επιστήσει την προσοχή και να τους πει "πού πάει αυτή η ιστορία;", αλλά και για να έχει μία καλύτερη πληροφόρηση για το αν και κατά πόσο σε αυτήν την έκταση ανταποκρίνονται αυτές οι πληροφορίες, οι οποίες είναι πάρα πολύ σημαντικές και ιδιαίτερα πρέπει να ανησυχούν την Ελλάδα, γιατί από εκεί λέμε ότι έρχεται η θανατηφόρα ηρωίνη, αυτή που έχει αυτήν τη σύνθεση, τη θανατηφόρα, και μέσω της Ελλάδας διακινούνται τεράστιες ποσότητες ναρκωτικών, σε άλλες χώρες.

Είχα κάνει πολλές προσπάθειες να ευαισθητοποιήσω την ηγεσία του Υπουργείου Δημόσιας Τάξης και Εξωτερικών, γι' αυτό έπρεπε να είναι σήμερα και οι άλλοι Υπουργοί εδώ. Ερωτώνται και έπρεπε, επιτέλους, να έρθουν μία φορά να βρεθούν δίπλα στον Υφυπουργό Υγείας, ο οποίος δεν αμφισβητώ ότι κάνει φιλότιμες προσπάθειες και είναι αγώνας ζωής για τον κ. Σκουλάκη, ο αγώνας κατά των ναρκωτικών. Αλλά η απουσία τους, όμως, πρέπει να επισημανθεί.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Επιτρέπετε μία διακοπή;

ΠΡΟΕΔΡΕΥΩΝ (Νικόλαος Κατσαρός): Παρακαλώ, κύριε Σκουλάκη.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μην ξεχνάτε ότι υπάρχει σε εξέλιξη Υπουργικό Συμβούλιο. 'Εχει συμφωνηθεί, όταν τελειώσει το Υπουργικό Συμβούλιο, οι συναρμόδιοι Υπουργοί να παρευρεθούν...

ΓΕΩΡΓΙΟΣ ΣΟΥΡΛΑΣ: Τι θα ακούσουν τότε, άμα τελειώσει το Υπουργικό Συμβούλιο;

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Το κείμενο το έχουν από πολλές ημέρες. Θα κρατήσω σημειώσεις για τα θέματα των συναρμόδιων Υπουργείων και νομίζω ότι δε θα υπάρχει κανένα πρόβλημα.

ΓΕΩΡΓΙΟΣ ΣΟΥΡΛΑΣ: Και την άλλη φορά που ανεπτύχθη και από άλλους συναδέλφους επερώτηση για τα ναρκωτικά, πάλι εσείς ήσασταν εδώ στα 'Εδρανα των Υπουργών. Απουσίαζαν και οι δύο επερωτώμενοι Υπουργοί. Αλλά και όσες φορές θυμάμαι -και θυμάμαι καλά- ποτέ δε βρέθηκε εδώ ο επερωτώμενος Υπουργός Δημόσιας Τάξης ή ο Υπουργός Εξωτερικών ή όποιος άλλος Υπουργός επερωτάται για το πρόβλημα των ναρκωτικών.

Γιατί, αν ήταν εδώ, θα τον ρωτούσα: Τι κάνατε, κύριε Υπουργέ των Εξωτερικών, γι' αυτό το κύκλωμα που λειτουργεί στις Βαλκανικές χώρες με την τεράστια διακίνηση των ναρκωτικών;

Δεν μπορεί να θεωρηθεί ικανοποιητική απάντηση αυτή την οποία έχω στη διάθεσή μου και την οποία θα καταθέσω στα Πρακτικά, που λέει ότι μέχρι στιγμής δε μας έχουν παράσχει περισσότερα στοιχεία οι διεθνείς οργανισμοί.

Στείλαμε ένα γράμμα και τελειώσαμε; Αυτή είναι η όλη προσπάθεια και υποχρέωση που έχει ο Υπουργός των Εξωτερικών κ. Πάγκαλος, ο οποίος μόνο να υβρίζει Βουλευτές ξέρει, οι οποίοι κάνουν το καθήκον τους και προσδιορίζουν τη στάση τους μέσα στη Βουλή απέναντι σε μία Συνθήκη. Υβρίζει τους Βουλευτές σαν φασίστες. Εκεί μόνο περιορίζονται τα καθήκοντα ενός Υπουργού Εξωτερικών;

Να έρθει εδώ στη Βουλή να τον ρωτήσουμε για την ένοχη συμπεριφορά του απέναντι σ' αυτό το μεγάλο πρόβλημα των Σκοπίων. Να του πούμε και άλλα πράγματα, αν χρειαστεί, όπως γιατί προεξόφλησε το όνομα "Μακεδονία" για τα Σκόπια και στη συνέχεια του ανατέθηκε το ύψιστο αυτό αξίωμα του Υπουργού Εξωτερικών; Γιατί αυτά μας ενοχλούν και έχουν σχέση με τα ναρκωτικά.

Και βεβαίως δεν αποδίδω μομφή για τα εθνικά θέματα, αλλά για την επιπολαιότητα τον κατηγορώ. Και είμαστε ανήσυχοι, γιατί γνωρίζουμε ότι με τα πεντακόσια δισεκατομμύρια, τα οποία διακινούνται για τα ναρκωτικά...

ΠΡΟΕΔΡΕΥΩΝ (Νικόλαος Κατσαρός): Κύριε Σούρλα, παρακαλώ...

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, δεν είναι δυνατόν να συνεχιστεί αυτή η κατάσταση για έναν απόντα Υπουργό που δεν μπορεί να απαντήσει.

ΓΕΩΡΓΙΟΣ ΣΟΥΡΛΑΣ: Δεν ήμουνα παρών, όμως... 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σας παρακαλώ. Δεν είναι συναρμόδιος καν.

ΓΕΩΡΓΙΟΣ ΣΟΥΡΛΑΣ: Δεν ήμουνα παρών στην τηλεόραση, όταν εξεφώνησε τις ύβρεις εναντίον των Βουλευτών που ψήφισαν...

ΠΡΟΕΔΡΕΥΩΝ (Νικόλαος Κατσαρός): Κύριε Σούρλα, είμαι υποχρεωμένος από τον Κανονισμό να σας παρακαλέσω να περιοριστείτε στο θέμα της επερωτήσεως. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν μπορεί να λέγονται αυτά για απόντα συνάδελφο, που δεν είναι καν αρμόδιος!

ΓΕΩΡΓΙΟΣ ΣΟΥΡΛΑΣ: Περιορίζομαι, κύριε Πρόεδρε. 

Δεν αντιλαμβάνομαι την ευαισθησία του κ. Σκουλάκη, διότι εκείνος εξεστόμισε ύβρεις εναντίον της Βουλής των Ελλήνων. Εγώ μιλάω από το επίσημο Βήμα της Εθνικής Αντιπροσωπείας...

ΠΡΟΕΔΡΕΥΩΝ (Νικόλαος Κατσαρός): 'Εχετε τη δυνατότητα να τον ελέγξετε και εκείνον. Σήμερα, όμως, επερωτώμενοι είναι άλλοι Υπουργοί.

ΓΕΩΡΓΙΟΣ ΣΟΥΡΛΑΣ: Σήμερα, όμως, κλείνει η Βουλή. Πώς να το κάνουμε αυτό; Πώς να τον επερωτήσω; Για άλλο τον επερωτώ και δεν έρχεται.

Αλλά από εκεί και πέρα θα σεβαστώ τη δική σας παρότρυνση και ίσως έχετε δίκαιο...

ΠΡΟΕΔΡΕΥΩΝ (Νικόλαος Κατσαρός): Σας παρακαλώ πολύ να μη δημιουργούνται ζητήματα.

ΓΕΩΡΓΙΟΣ ΣΟΥΡΛΑΣ:...αλλά και εγώ, όμως, ανησυχώ και λέω το εξής: 'Οταν αυτά τα χρήματα διατίθενται για την αποσταθεροποίηση της Χώρας μας, κατά τη δική μου εκτίμηση, δεν πρέπει να ανησυχούμε και δεν πρέπει να παρεμβαίνουμε στους διεθνείς οργανισμούς;

Και μπορούμε με αυτήν την απάντηση, την οποία θα καταθέσω για τα Πρακτικά της Βουλής, να είμαστε ικανοποιημένοι;

(Στο σημείο αυτό ο Βουλευτής κ. Γεώργιος Σούρλας καταθέτει για τα Πρακτικά της Βουλής το προαναφερθέν

Σελίδα 7587 

έγγραφο το οποίο βρίσκεται στο αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

Αυτό θα έλεγα στον Υπουργό Εξωτερικών, αν έκανε την τιμή να βρίσκεται σήμερα εδώ και βεβαίως αν του επέτρεπαν και οι υποχρεώσεις τις οποίες έχει.

Εγκαλούμε την Κυβέρνηση, κύριε Υφυπουργέ, γιατί καθυστέρησε αδικαιολόγητα την ενσωμάτωση στο Εθνικό Δίκαιο, της Οδηγίας της Ευρωπαϊκής 'Ενωσης για τη νομιμοποίηση εσόδων από παράνομες δραστηριότητες για να καταλάβει ο Λαός για το ξέπλυμα του βρώμικου χρήματος. Και έπρεπε να μας κάνουν αγωγή, να μας παραπέμψουν στο Ευρωπαϊκό Δικαστήριο για να υποχρεωθούμε να μεταφέρουμε στο Εθνικό μας Δίκαιο αυτήν την Οδηγία της Κοινότητας για να εμποδίσουμε τη νομιμοποίηση του βρώμικου χρήματος.

Και όταν ψηφίσαμε το νόμο του 1995 μετά από πιέσεις και παρεμβάσεις της Αντιπολίτευσης, το ν. 2381, τι έγινε στη συνέχεια; Δεν εκδόθηκε ακόμα, κυρίες και κύριοι συνάδελφοι, το απαραίτητο προεδρικό διάταγμα για να τεθεί σε εφαρμογή ο νόμος, που προβλέπει τη σύσταση μίας επιτροπής για συγκέντρωση, αξιολόγηση, διερεύνηση των πληροφοριών για ύποπτες συναλλαγές νομιμοποίησης εσόδων από εγκληματικές ενέργειες.

Την εγκαλούμε την Κυβέρνηση γι'αυτήν την παράλειψη. 'Οχι τον παριστάμενο Υφυπουργό, αλλά τον αρμόδιο Υπουργό, ο οποίος δεν κάνει τον κόπο να εκδώσει το προεδρικό διάταγμα και να θέσει τα καταστήματα που συναλλάσσονται, ενώπιον των ευθυνών τους, για να μπορούμε και εμείς στη συνέχεια να τους ελέγξουμε.

Οι έμποροι ναρκωτικών δεν κυκλοφορούν μόνο ελεύθεροι, δε διαθέτουν μόνο με μια πρωτόγνωρη προκλητική ελευθερία τα προϊόντα του θανάτου, κάτω από την ανοχή μας, κάτω από τα μάτια μας, αλλά τους διευκολύνουμε για να νομιμοποιούν το βρώμικο χρήμα από το θάνατο χιλιάδων νέων ανθρώπων.

'Οχι μόνο δεν εφαρμόζεται ο ν. 2331/95, αλλά έχουμε ψηφίσει και νόμους- και τους συντηρούμε και τους ενισχύουμε τους νόμους αυτούς- για το ξέπλημα του μαύρου χρήματος, του βρώμικου χρήματος, του παράνομου χρήματος.

Και δεν αποδίδουμε φυσικά ευθύνες μόνο στην Κυβέρνηση του ΠΑ.ΣΟ.Κ., γι'αυτό είπα εδώ ότι δεν εγκαλείται η Κυβέρνηση. Εγκαλείται στο σύνολο ο πολιτικός κόσμος, άλλοι γιατί σιωπούν, άλλοι γιατί δεν ενεργούν όπως είχαν υποχρέωση, στο βαθμό που επιβάλλεται από τις συνθήκες.

Δεν είναι νομιμοποιήσεις του βρώμικου χρήματος, δεν είναι ξέπλυμα βρώμικου χρήματος, η κυκλοφορία των ομολόγων και των εντόκων γραμματίων του Δημοσίου, όταν κάθε χρόνο τα κρατικά χρεώγραφα που εκδίδονται καλύπτουν το 25% του Ακαθάριστου Εθνικού Προϊόντος; Ελέγχουμε για το "Πόθεν 'Εσχες" τον αστυνομικό, το δικαστικό, ενδεχομένως κάποιους άλλους λειτουργούς, αλλά, όμως, αν αποκτήσεις χρήματα από τα ναρκωτικά, όσα δισεκατομμύρια δολλάρια και αν είναι, μπορείς να αγοράσεις ομόλογα και έντοκα γραμμάτια του Δημοσίου και από εκεί και πέρα, να νομιμοποιήσεις αυτά τα παράνομα έσοδα από τα προϊόντα του εγκλήματος. Και μπορείς να έρθεις σαν ευυπόληπτος πολίτης για να αναπτύξεις δραστηριότητες, κατά τη δική μου πάντα εκτίμηση -και μακάρι να κάνω λάθος- όχι μόνο κοινωνικές, αλλά και πολιτικές, με τον τρόπο που ασκούν την επιρροή τους, εμμέσως πλην σαφώς, από άλλους ευυπόληπτους κυρίους, οι οποίοι συναλλάσσονται μαζί τους και τους προστατεύουν και προωθούν τις δικές τους θέσεις και τις δικές τους απόψεις.

Αυτή είναι ευθύνη όλων μας. Δεν είναι της Κυβέρνησης, αλλά πρώτιστα είναι της Βουλής των Ελλήνων.

Κάθε έκδοση εντόκων γραμματίων και ομολόγων, υπερβαίνει το ένα τρισεκατομμύριο. Και ύστερα εμείς εδώ καμαρώνουμε, γιατί λειτουργούμε τους θεσμούς της Δημοκρατίας και προασπίζουμε το δημόσιο συμφέρον και έχουμε ιδιαίτερη ανησυχία για την προστασία των νέων και της εθνικής μας ακεραιότητας, όταν αλωνίζουν οι έμποροι ναρκωτικών και βρίσκονται στο απυρόβλητο και όταν ξεπλένουν με τέτοια ευκολία το βρώμικο χρήμα.

Δεν είναι ξέπλυμα βρώμικου χρήματος, κυρίες και κύριοι συνάδελφοι, η λειτουργία των καζίνο; Εκεί δε γίνονται οι βρώμικες συναλλαγές; Μέσα από εκεί δεν περνάνε χρήματα, τα οποία στη συνέχεια νομιμοποιούνται; Γιατί κλείνουμε τα μάτια μας μπροστά σ'όλους αυτούς τους μηχανισμούς που έχουν διαβρώσει, που έχουν εκμαυλίσει, που έχουν ευτελίσει κάθε έννοια αξιοπρέπειας και οδηγούν τόσους νέους στο θάνατο;

'Ετσι ξεπλένονται τα πεντακόσια δισεκατομμύρια το χρόνο, της διακίνησης των ναρκωτικών. 'Ετσι ξεπλένεται το ένα τρισεκατομμύριο, που υπολογίζεται συνολικά το προϊόν των παρανόμων και εγκληματικών δραστηριοτήτων στη Χώρα μας και πρέπει να μην είμαστε καθόλου περήφανοι γι'αυτήν την κατάσταση.

'Οπως είπα προηγουμένως, δεν είναι μόνο ο θάνατος των νέων ανθρώπων, το δράμα χιλιάδων οικογενειών, η δυστυχία που ζουν όσοι μπόρεσαν να πλησιάσουν αυτούς τους ανθρώπους. Αυτό το βρώμικο χρήμα διαβρώνει την κοινωνία, εκμαυλίζει συνειδήσεις και θέτει σε κίνδυνο την πορεία της Χώρας μας, συμβάλει στην αποσταθεροποίηση.

Αυτά τα κτήνη του λευκού θανάτου δεν είναι δυνατόν να έχουν ευαισθησίες εθνικές, σε καμία περίπτωση. Αυτοί οι αδίστακτοι εγκληματίες, που βλέπουν τους νέους να σπαράζουν στους δρόμους, δεν μπορεί να αγαπούν την Ελλάδα, δεν μπορεί να πονάνε τη δική μας Πατρίδα, δεν έχουν θέση ανάμεσά μας, δεν τους χωράει αυτός ο Τόπος.

Δεν έχουμε το δικαίωμα να στεκόμαστε σιωπηλοί, βουβοί, αμήχανοι και άτολμοι μπροστά σ'αυτό το δράμα. 

Είναι η μεγαλύτερη βιομηχανία στον κόσμο και εμείς διαθέτουμε μία δραχμή για κάθε 'Ελληνα για να αντιμετωπίσουμε το πρόβλημα. Νομίζω, κύριε Υφυπουργέ, ότι διαθέτουμε τρία δισεκατομμύρια.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν είναι έτσι, κύριε συνάδελφε. Υπεραπλουστεύσατε τα θέματα, όλα τα θέματα.

ΓΕΩΡΓΙΟΣ ΣΟΥΡΛΑΣ: Θέλετε να είναι διπλάσια; Θέλετε δύο δραχμές την ημέρα;

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα καταθέσω επίσημα στοιχεία από τον Προϋπολογισμό.

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, θα μιλήσετε.

ΓΕΩΡΓΙΟΣ ΣΟΥΡΛΑΣ: Θέλετε, κύριε Υπουργέ, να είναι τρεις δραχμές, πέντε δραχμές την ημέρα; Είναι λεφτά αυτά; Ας πούμε ότι δεν είναι τρία δισεκατομμύρια, που εγώ εκτιμώ ότι είναι και είναι δεκαπέντε δισεκατομμύρια. Σε πέντε δραχμές την ημέρα σε κάθε 'Ελληνα να αντιστοιχεί η επιχορήγηση του Κράτους για την αντιμετώπιση του προβλήματος των ναρκωτικών; Δεν αποδίδω ευθύνες σε σας, κύριε Υπουργέ.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μακάρι να ήταν το θέμα των ναρκωτικών οικονομικό. Θα το είχε λύσει και η Ελλάδα και όλη η ανθρωπότητα.

ΓΕΩΡΓΙΟΣ ΣΟΥΡΛΑΣ: Είναι και οικονομικό.

'Εχουμε, λοιπόν, ευθύνες για την αθλιότητα αυτή και δυστυχώς μας έβαλαν στο "λούκι" και σήμερα κάπου στο "λούκι" είμαστε, γιατί σε λίγο θα συζητήσουμε, θα διαφωνήσουμε, θα συγκρουστούμε επί δευτερευόντων θεμάτων, όπως για αποποινικοποίηση, διαχωρισμό, μαλακά, σκληρά και αυτοί θα χλευάζουν. Θα μας παρακολουθούν -και εμένα πρώτο- και θα λένε, καλά κάνουν οι άνθρωποι, άστους να μαλώνουν επί επουσιωδών θεμάτων, αφού κανείς δεν μας πειράζει, κανείς δεν μας εμποδίζει για το ξέπλυμα του χρήματος. Θα μας χλευάζουν και δεν μας ταιριάζει αυτό.

Είμαστε σε λάθος δρόμο, προσωπικά διαπιστώνω, άλλοι γιατί δεν γνωρίζουμε το πρόβλημα, δεν ασχοληθήκαμε και άλλοι γιατί δεν τολμήσαμε να το αντιμετωπίσουμε. Είναι λάθος να περιοριζόμαστε, κύριε Υπουργέ, στην προσπάθεια που κάνετε επιτυχώς, ενημέρωσης, πρόληψης, απεξάρτησης, επανένταξης, αλλά είναι λάθος, όμως, να μην αντιμετωπίζουμε τους εμπόρους ναρκωτικών, όπως τους αξίζει. Είναι λάθος να μην τους εμποδίζουμε να ξεπλένουν το βρώμικο χρήμα, είναι λάθος 

Σελίδα 7588 

να μη τους εμποδίζουμε να ασκούν εδώ επιρροή στη διαμόρφωση της πολιτικής ζωής του Τόπου μας.

Ξέρετε τι μου θυμίζει -και τελειώνω με αυτό- μου θυμίζει ότι βλέπουμε να υπάρχουν εγκληματίες στην κοινωνία, που κυκλοφορούν ελεύθερα, πυροβολούν και εμείς λέμε στα παιδιά φυλαχτείτε, γιατί υπάρχει κίνδυνος. Και όταν κάποιοι το τραυματίσουν τότε εμείς λέμε έχουμε νοσοκομεία, έχουμε μονάδες, θα σας περιθάλψουμε. Προσέξτε, όμως, υπάρχει κίνδυνος. Τίποτα δεν κάνουμε για τον εγκληματία που περιφέρεται, που πυροβολεί, που σκοτώνει ψυχές και εξοντώνει οικογένειες και στέλνει στον τάφο κάθε μέρα νέους ανθρώπους. Αυτό κάνουμε. Μας τιμά αυτή η πολιτική; Μας αξίζει; Αυτή είναι η αποστολή μας; Αυτό είναι το καθήκον μας;

Πιστεύω, ότι πρέπει να συνέλθουμε, να αφυπνιστούμε από το λήθαργο, να τολμήσουμε να δούμε στο σύνολο το πρόβλημα, να κάνουμε και αυτό που κάνετε, κύριε Υπουργέ, να βελτιώσουμε και αυτό που κάναμε εμείς. Δεν φθάνει όμως αυτό. Πέρα από αυτό από τη μία και την άλλη πλευρά υπάρχει ο αδίστακτος έμπορος, ο εκμεταλλευτής αυτός που θησαυρίζει. Ας αφυπνιστούμε από το λήθαργο, ας τολμήσουμε. Το λέω με αίσθημα ευθύνης και με πόνο καρδιάς, γιατί ζω κοντά σ'αυτές τις οικογένειες και πρέπει να μην ησυχάζουμε. Να θυμηθούμε το λόγια του 'Ερνεστ Χεμινγουαίη, "Μη ρωτάς για ποιον κτυπά η καμπάνα, η καμπάνα κτυπάει για σένα". Ας αφυπνιστούμε από το λήθαργο, ας τολμήσουμε.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ)

Το χρωστάμε στη νεολαία μας, που συνεχώς λιγοστεύει για πολλούς και διαφόρους λόγους, το χρωστάμε στα παιδιά μας και όλα τα παιδιά είναι δικά μας, το χρωστάμε στην Πατρίδα μας. Σήμερα ας κάνουμε ένα βήμα παραπάνω, ας συνεννοηθούμε, ας συνεργαστούμε, μια και δύο Κόμματα υποβάλλουν επερώτηση, μια που πιστεύω ότι εσείς και η Κυβέρνηση δικαιούται να πει ότι έχει ευαισθησίες και έχει ευαισθησίες, ας συνεργαστούμε όμως και ας αντιμετωπίσουμε το πρόβλημα. Τότε θα είμαστε περήφανοι και θα μπορούμε να κοιτάξουμε κατάματα τον Ελληνικό Λαό. Τώρα δεν μπορούμε να τον κοιτάξουμε.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ ( Λουκάς Αποστολίδης): Ο κ. Καρατζαφέρης έχει το λόγο.

ΓΕΩΡΓΙΟΣ ΚΑΡΑΤΖΑΦΕΡΗΣ: Το θέμα είναι ιδιαίτερα ευαίσθητο για να κάνουμε αντιπολίτευση, κύριε Υπουργέ, γιατί τα διακόσια περίπου φέρετρα, τα οποία είδαμε στις τηλεοράσεις τον προηγούμενο χρόνο, φέρετρα παιδιών είκοσι ετών δεν είχαν πάνω, ούτε τη σημαία του ΠΑ.ΣΟ.Κ., ούτε της Νέας Δημοκρατίας, ούτε του Κομμουνιστικού Κόμματος, ούτε κάποιου άλλου Κόμματος. 'Αρα είναι ένα πάρα πολύ ευαίσθητο θέμα. Η ηρωϊνη σκοτώνει. Δεν είναι θάνατος μόνο η ηρωϊνη, είναι και τα ψυχότροπα φάρμακα τα οποία δημιουργούν παραλήρημα, δημιουργούν νοηματική ύπνωση, όπως θα μπορούσε να μας πει πολύ καλά ο συνάδελφος ο κ. Στεφανής, ο οποίος είναι ένας από τους καλύτερους ψυχίατρους της Χώρας.

'Ενα παραλήρημα, σαν και αυτό, δηλαδή να βλέπεις απέναντί σου δράκους, να βλέπεις απέναντί σου φασίστες να βλέπεις απέναντί σου επαίσχυντους και αναίσχυντους κομμουνιστές και αριστερούς, να βλέπεις απέναντί σου περισπούδαστους αρχηγούς Κομμάτων, βεβαίως ένα παραλήρημα το οποίο δεν είναι ανάγκη βέβαια να έχει και ψυχότροπα φάρμακα, αλλά μπορεί να είναι και χωρίς ψυχότροπα φάρμακα από το DNA, την κληρονομικότητα σε μερικούς ανθρώπους. Μιλάω, λοιπόν, για τη συμπεριφορά που υπάρχει καμιά φορά να βλέπει κανείς απέναντί του ξαφνικά φασίστες από τη μια πλευρά, επαίσχυντους κομμουνιστές από την άλλη και περισπούδαστους αρχηγούς Κομμάτων.

ΠΡΟΕΔΡΕΥΩΝ (Λουκάς Αποστολίδης): Τώρα πώς συνδέεται αυτό, κύριε Καρατζαφέρη; ....

ΓΕΩΡΓΙΟΣ ΚΑΡΑΤΖΑΦΕΡΗΣ: Με τα ψυχότροπα φάρμακα, κύριε Πρόεδρε. Τα είδαμε αυτά τα πράγματα. Δηλαδή το παραλήρημα πού μπορεί να φτάσει καμιά φορά. Αλλά δεν είναι ανάγκη να είναι μόνο από ψυχότροπα φάρμακα αυτό το παραλήρημα. Το είδαμε από τηλεοράσεως χθες.

ΦΟΙΒΟΣ ΙΩΑΝΝΙΔΗΣ: Μπορεί να είναι και από το 666.

ΓΕΩΡΓΙΟΣ ΚΑΡΑΤΖΑΦΕΡΗΣ: Βοήθειά σας!

Ερχόμαστε τώρα στο θέμα. Το κακό της υποθέσεως είναι ότι όχι μόνο αυξάνονται οι θάνατοι -όχι μόνο είχαμε από εξήντα θανάτους το 1990, περισσότερους από διακόσιους το 1996- κύριε Υπουργέ, αλλά το θέμα είναι ότι κατεβαίνει και σε ηλικία ο θάνατος. Δηλαδή ο θάνατος από τα ναρκωτικά το 1992 χτύπησε ένα παιδί μέχρι είκοσι ετών. Από το 1992 και μετά αρχίζει ο πίνακας και ανεβαίνει, για να έχουμε πέρυσι, σύμφωνα με τα επίσημα στοιχεία του Υπουργείου Δημόσιας Τάξης, δεκατρείς θανάτους. Μεταξύ παιδιών είκοσι και τριάντα ετών είχαμε σαράντα επτά θανάτους το 1992 και ενενήντα δύο θανάτους το 1996. Και σε ανθρώπους από τριάντα ένα μέχρι σαράντα ετών είχαμε τριάντα ένα θανάτους το 1992 και εκατόν πέντε θανάτους το 1996.

Ακόμα άρχισε ο θάνατος της ηρωίνης να περνάει και στο άλλο φύλο που δεν είχαμε τέτοιες επιδόσεις. Δηλαδή το 1992 είχαμε μόνο εννέα γυναίκες, ενώ ο αριθμός, αυτός το 1996 έχει υπερδιπλασιαστεί. 

Σε όλα αυτά πρέπει να σας δώσω μερικά στοιχεία, τα οποία είναι αμείλικτα και τα οποία θα πρέπει να σας προβληματίσουν, κύριε Υπουργέ, γιατί επαναλαμβάνω για μια ακόμη φορά ότι η έννοια αυτής της επερώτησης δεν έχει να κάνει με μια διάθεση κομματικής Αντιπολίτευσης. 'Εχει να κάνει, αν θέλετε, με ένα ξυπνητήρι, να βγάλουμε τη Δημόσια Διοίκηση από τη μακαριότητα στην οποία βρίσκεται, ή αν θέλετε από τον σκουπιδοφάγο της καθημερινότητας, που δεν επιτρέπει μια αποτελεσματική μάχη εναντίον της μάστιγας των ναρκωτικών.

Είχαμε λοιπόν το 1993 κατασχέσεις 37.330 κιλά ηρωίνης. Η επίδοση του 1996 έπεσε στα 33.400 κιλά. Ενώ είχαμε τριπλασιασμό των θανάτων, αντίθετα είχαμε μείωση των συλλήψεων.

'Εχω επίσης εδώ μια κατάσταση του Υπουργείου που λέγει ότι, ενώ το 1995 είχαμε 4.878 συλλήψεις και το 1996 6.821, ο κύριος Υπουργός Δικαιοσύνης σε απάντηση ερωτήσεως, την οποία έκανα στις 4 Απριλίου, είπε ότι οι καταδικασθέντες παραβάτες του νόμου "περί ναρκωτικών" είναι δύο χιλιάδες. Για σκεφτείτε! Είχατε δεκατρείς χιλιάδες συλλήψεις από την αστυνομία και είχατε μόλις δύο χιλιάδες οδηγήσει στα δικαστήρια, πράγμα που σημαίνει λοιπόν ότι κάτι δεν πάει καλά.

Εν συνεχεία, ενώ το 1995 κατασχέθηκαν εκατόν δύο εκατομμύρια δραχμές, το ποσό αυτό έπεσε στα ογδόντα πέντε εκατομμύρια. Ενώ είχαμε εβδομήντα έξι χιλιάδες δολάρια, έπεσαν στα δεκαπέντε χιλιάδες δολάρια, ενώ είχαμε δεκατέσσερις χιλιάδες μάρκα, δεν είχαμε κανένα μάρκο, πράγμα που δείχνει επαναλαμβάνω, ότι κάτι συμβαίνει με τις διωκτικές αρχές. Και βεβαίως πρέπει να σας πω, ότι το ένα δισεκατομμύριο που έχει συγκεντρωθεί από το 1992 μέχρι σήμερα, δεν έχει πάει, με το νόμο που ψηφίσαμε το 1993, στην αστυνομία. Ως εκ τούτου δεν έχει τη δυνατότητα η υπηρεσία ναρκωτικών να έχει εκείνα τα έσοδα που θα επέτρεπαν στους άντρες της να μπορούν να παρακολουθούν τους εμπόρους ναρκωτικών, διότι ο έμπορος ναρκωτικών δεν συχνάζει σε μια ταβέρνα, αλλά σε ξενοδοχεία, σε χώρους που δεν μπορεί να πλησιάσει ο αστυνομικός, ο οποίος δεν έχει τη δυνατότητα ούτε καν να μπει μέσα σε ένα από αυτά τα μπαρ για να μπορέσει να κάνει την παρακολούθηση.

Εν συνεχεία, επτά ολόκληρα χρόνια τους έχετε τα ίδια αυτοκίνητα, που τα έχουν μάθει απέξω και ανακατωτά οι έμποροι των ναρκωτικών. Και έχετε κατασχέσει περισσότερα από εκατό αυτοκίνητα τα οποία πηγαίνουν και καταλήγουν, από στοιχεία που υπάρχουν, σε προέδρους των ΔΕΚΟ και σε άλλους αξιωματούχους της Κυβερνήσεως.

Γιατί, λοιπόν, κάποιο απ' όλα αυτά τα αυτοκίνητα δεν πηγαίνει στην Υπηρεσία Διώξεως Ναρκωτικών, για να μπορούν να τα εναλλάσσουν να μην τα αναγνωρίζουν οι έμποροι των ναρκωτικών;

Γι' αυτό, λοιπόν, έχετε μείωση στο αποτέλεσμα και αύξηση 

Σελίδα 7589 

των θανάτων.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ.Ζαφειρόπουλος έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Πρόεδρε, το φαινόμενο των ναρκωτικών καθημερινώς αυξάνει. Αλλά βεβαίως είναι αποτέλεσμα μιας πολιτικής του παρελθόντος από το 1982 και εντεύθεν, όπου υπήρχε μέχρι τότε μία πρόληψη στο θέμα των ναρκωτικών. Με την αποδιοργάνωση της αστυνομίας, με την αποδιοργάνωση της δικαιοσύνης, με κάποιους νόμους αντί για πρόληψη, ώστε να μην είχαμε και τα φαινόμενα της σημερινής αυξητικής τάσης, έχουμε καταστολή. Η καταστολή είναι όταν βάζεις τη γραβάτα σου για να βγεις έξω. Το κουστούμι που έχεις φορέσει είναι η πρόληψη.

Και μη μου λέτε, κύριε Υπουργέ, ότι συνεργάζεσθε με τους συνεργάτες σας, όταν δεν υπάρχει πλέον πίστη σ' αυτό το Κράτος, όταν δεν υπάρχει φόβος από αυτούς που τα εισάγουν, ή από αυτούς που τα εμπορεύονται, βεβαίως τα πάντα είναι ελεύθερα.

Είχα συμμετάσχει σε μία σύσκεψη η οποία είχε γίνει εδώ και τέσσερα με πέντε χρόνια στο Ζάππειο Μέγαρο με την κα Καζαλότι, ήταν και άλλοι συνάδελφοι, ο κ. Κωνσταντόπουλος, ο κ. Κουβέλης, εγώ και άλλοι πήγαμε να συζητήσουμε την αντιαπαγόρευση και πάρα πολλά θέματα πάνω στα ναρκωτικά. Συνεστήθησαν μέσα στη Βουλή δύο διακομματικές επιτροπές. Η μία το 1993 και η άλλη η οποία ήταν το 1994 ή το 1995. Ποια είναι τα αποτελέσματά τους; Τα εφαρμόσατε ποτέ σε καμία απο τις διατάξεις των νόμων σας; Εφαρμόσατε τίποτε;

Να σας πω ένα, ότι στις φυλακές οι οποίες είναι απλώς ανθρώπινη στοιβασία διακινούνται ναρκωτικά -είναι γνωστό και για τις φυλακές του Κορυδαλλού και για άλλες φυλακές- και προσπαθούμε να τα ρίξουμε πλέον ή στους διευθυντές είτε στους φύλακες που και εκεί έπρεπε να γίνει μία έρευνα σε ορισμένα πρόσωπα. Μέσα στις φυλακές, βλέπετε χρήστες ναρκωτικών, νεαρά παιδιά τα οποία συλλαμβάνονται να συμβιούν μαζί με εμπόρους ναρκωτικών.

Είχε υποσχεθεί η Κυβέρνηση, ότι θα γίνει αυτός ο διαχωρισμός. 'Εγινε; Δεν νομίζω ότι μπορείτε να δώσετε απάντηση ότι έγινε. Γιατί συμβαίνει και κάτι άλλο. Μαζί με τον χρήστη, μαζί με τον έμπορο, μαζί με αυτούς μένει και ένας άλλος 'Ελληνας πολίτης, ο οποίος για κάποιο άλλο αδίκημα έχει φυλακισθεί.

Ξέρετε πώς διακινείται το ναρκωτικό μέσα στη φυλακή; Ξέρετε ότι υπήρξαν περίπτερα μέσα στις φυλακές και του Κορυδαλλού και σε άλλες φυλακές των Διαβατών κ.λπ., όπου πουλούσαν ναρκωτικά; 

Εγώ, δεν θα σας φέρω το παράδειγμα του φύλακα, ο οποίος συνελήφθη να έχει το αυτοκίνητό του έξω απο τις φυλακές του Κορυδαλλού και να έχει κατηγορίες ναρκωτικών με δόσεις σε φακελλάκια και να έχει και τιμολόγιο πόσο θα πωλούνται. Αλλά εκβιάζονται και πάρα πολλοί από τους χρήστες να κάνουν και τα βαποράκια για να μπορούν να διακινούν οι έμποροι μέσα στις ίδιες φυλακές τα ναρκωτικά. Αυτά είναι φαινόμενα τα οποία δεν τα έχετε καταστείλει. Και ποια είναι η καταστολή που θα κάνετε; Είναι απλό το πρόβλημα. Μπορείτε να πείτε ότι είναι οικονομικό, ότι χρειάζονται χρήματα. Αλλά έχουμε μία μάστιγα που ολοένα αυξάνει. Τι να σας κάνουν τα δικαστήρια, με κάτι νόμους του κ. Κουβελάκη; Καταλαβαίνουμε τον εκδημοκρατισμό της δικαιοσύνης, τον εκδημοκρατισμό της ποινής, τη διανθρώπινη ενέργεια πάνω στην ποινή. 'Ολα αυτά τα καταλαβαίνουμε, αλλά όχι ο έμπορος των ναρκωτικών να είναι ελεύθερος. Δεν μπορεί να τους δίδονται άδειες να βγαίνουν έξω διότι έδειξαν καλή διαγωγή. Και σας ομιλώ με μία εμπειρία τριάντα τριών ετών σήμερα στην ποινική δικαιοσύνη που θητεύω, ότι όλοι προσπαθούν να δείξουν καλή διαγωγή.

Θα έλεγα ένα όνομα κρατουμένου ο οποίος απασχόλησε και τα ελληνικά δικαστήρια τελευταίως, ο οποίος πράγματι έδειχνε καλή διαγωγή μέσα στη φυλακή και πράγματι ο άνθρωπος όποτε έπαιρνε άδειες επέστρεφε μέσα στη φυλακή. Υπήρξαν όμως τρεις-τέσσερις επώνυμοι, οι οποίοι με μία άδεια που πήραν, μετά δεν ξαναγύριζαν. Και μάλιστα ψάχνουμε να τους βρούμε πού είναι. Και όταν αυτοί οι άνθρωποι παίρνουν άδειες και βγαίνουν απο τις φυλακές αυξάνονται οι θάνατοι απο την καθαρή ηρωίνη. Πώς εξηγείτε το φαινόμενο αυτό; Δεν είναι φαινόμενο που έπρεπε να το έχετε ερευνήσει;

Το λέει η γυναίκα της γειτονιάς. Το βλέπει ο παππούς της γειτονιάς. Βλέπουν τα παιδιά τους να πεθαίνουν. Εσείς δεν ευαισθητοποιείσθε πάνω σ'αυτό το θέμα; 

Κύριε Υπουργέ, δεν ήλθαμε εδώ για να κάνουμε αντιπολίτευση. 'Ηλθαμε για να συνεργαστούμε. Και υπήρξε συνεργασία από μέρους μας πάρα πολλές φορές. 'Ομως όσο τ' άκουσε αυτός που είναι έξω από τη Βουλή, άλλο τόσο το άκουσε και η Κυβέρνηση.

Ο ν. 1729 ήταν ένας πολύ καλός νόμος, ένας νόμος που λειτουργούσε. Οι διατάξεις άλλων νόμων είναι αυτές που επέφεραν αυτά τα αποτελέσματα.

Και κάτι άλλο: Δεν μεριμνάτε για απεξάρτηση. Από τη στιγμή που συλλαμβάνεται ο χρήστης, να πηγαίνει σε ένα ειδικό νοσοκομείο. Δόξα τω Θεώ έχουμε τόσα οικήματα του Δημοσίου. Αυτά τα κτίρια κάθονται και σχολάζουν ή ερημώνονται. Ε, ας φτιάξουμε κάποιο, να πάει για απεξάρτηση.

Κατέθεσε η Νέα Δημοκρατία, το 1996, μια πρόταση νόμου, για να μπορούν να ικανοποιηθούν και οι άνθρωποι οι οποίοι εργάζονται σ'αυτά τα κέντρα απεξάρτησης. Η πρόταση ήταν "για τις εκκρεμότητες του προσωπικού που ασχολείται με κοινοτικά προγράμματα θεραπείας εξαρτημένων από ναρκωτικές ουσίες ατόμων" κλπ. Τι κάνατε μ'αυτό; Μας στείλατε μια απάντηση ότι θα λάβετε την πρόταση υπόψη σας. 'Εχει μείνει εδώ.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μπορείτε να μου στείλετε παρακαλώ την πρόταση να τη δω;

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Θα τα καταθέσω, κύριε Υπουργέ.

Και λυπάμαι πολύ. Εμείς καταθέσαμε την πρόταση νόμου. Πήγε στο Γενικό Λογιστήριο του Κράτους για να δουν τη δαπάνη. Και μας απέστειλε το Υπουργείο Οικονομικών μια απάντηση, χωρίς να μας λέει τι θα γίνει.

Τι θα κάνετε; Εμείς σας δίνουμε διεξόδους. Δείχνουμε την πρόθεσή μας να συνεργαστούμε πάνω σ'αυτά τα θέματα. 'Ο,τι θέλετε. Να θυσιάσουμε πολλά πράγματα όλα τα Κόμματα εδώ μέσα στη Βουλή. Εσείς σαν Κυβέρνηση πάρτε μια πρωτοβουλία. Εμείς παίρνουμε πρωτοβουλίες με τα μέσα που μας παρέχει το Σύνταγμα και ο Κανονισμός. Ε, πάρτε και σεις πρωτοβουλίες απ' αυτές τις οποίες πρέπει να πάρετε.

(Στο σημείο αυτό ο Βουλευτής κ. Επαμ. Ζαφειρόπουλος καταθέτει στα Πρακτικά τα προαναφερόμενα έγγραφα τα οποία βρίσκονται στο Αρχείο του Τμήματος Γραμματείας της Διευθυνσης Στενογραφίας και Πρακτικών της Βουλής).

ΦΟΙΒΟΣ ΙΩΑΝΝΙΔΗΣ: Καταψηφίσατε όμως τη Συνθήκη Σένγκεν εσείς που εμφανίζεσθε σκληρός διώκτης των ναρκωτικών.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Εμείς δεν ασχολούμεθα με διαθήκες. Ασχολούμεθα με σοβαρότερα θέματα.

ΠΡΟΕΔΡΕΥΩΝ (Λουκάς Αποστολίδης): Κύριε Ιωαννίδη, η Συνθήκη Σένγκεν δεν είναι επί της διαδικασίας της σημερινής.

Ο κ. Αλεξόπουλος έχει το λόγο.

ΓΕΩΡΓΙΟΣ ΑΛΕΞΟΠΟΥΛΟΣ: Κύριε Πρόεδρε, θα ήθελα μέσα στο στενό περιθώριο του χρόνου των πέντε λεπτών, να αναφερθώ στη δημοφιλή διάκριση των ναρκωτικών σε σκληρά και μαλακά. Μια διάκριση που υποσυνείδητα οδηγεί τον ανυποψίαστο άνθρωπο στην αντίληψη ότι υπάρχουν επικίνδυνα και ακίνδυνα ναρκωτικά.

Βέβαια η διάκριση αυτή δεν είναι μόνο μόδα που επικρατεί σαν ρεύμα υποκουλτούρας μέσα στη σημερινή κοινωνία. Η διάκριση αυτή υπήρξε και αντικείμενο μελέτης της ειδικής Επιτροπής του Ευρωπαϊκού Κοινοβουλίου, η οποία στην έκθεσή της το 1992, διέκρινε τα ναρκωτικά σε έξι κατηγορίες αρχίζοντας από τα πιο σκληρά, όπως είναι η ηρωίνη και καταλήγοντας στα πολύ μαλακά, όπως είναι η καφεϊνη, με κατάταξη των λοιπών ουσιών σε ενδιάμεσες κατηγορίες.

Σελίδα 7590 

Επομένως, πρόκειται για ένα θέμα υπαρκτό που είναι συνειδητοποιημένο από τον κοινό πολίτη, αλλά παράλληλα αποτελεί αντικείμενο μελέτης από επίσημες αρχές των κρατών, από κοινωνικούς φορείς και ειδικούς επιστήμονες.

Επειδή, όπως πολλές φορές ακούστηκε εδώ σήμερα, το θέμα των ναρκωτικών είναι πολύπλοκο κοινωνικό φαινόμενο και επειδή η αντιμετώπιση του προβλήματος των ναρκωτικών απαιτεί πολύπλευρη δράση, τόσο στον τομέα της πρόληψης όσο και στον τομέα της θεραπείας και της οριστικής αποκατάστασης των πασχόντων, είναι λογικό να ακούγονται διαφορετικές θέσεις και να προτείνονται διαφορετικές λύσεις και διαφορετικές μέθοδοι πρακτικών εφαρμογών. Η φιλοσοφία, οι κοινωνιολογικές απόψεις, η εμπειρία, η στατιστική ανάλυση, ο κίνδυνος για τη ζωή, τα διεθνή δρώμενα, η ελευθερία διακίνησης ιδεών και ατόμων, είναι μερικοί από τους παράγοντες που συμβάλλουν στη διαμόρφωση διαφορετικών απόψεων στο συζητούμενο θέμα.

Κατ'αρχήν, πιστεύω, ότι όλοι συμφωνούμε πως οι συστηματικοί χρήστες τόσο σκληρών όσο και μαλακών ναρκωτικών είναι ή θα γίνουν ασθενείς, με διαταραχές όχι μόνο της σωματικής τους υγείας, αλλά κυρίως της ψυχοκοινωνικής προσαρμογής. Διευκρινίζω, ότι δεν μιλάμε εδώ για περιστασιακή, για μη παθολογική χρήση. 

Σίγουρα υπάρχει διαφορά στην κλινική έκφραση μεταξύ των μαλακών και σκληρών ναρκωτικών. Στα σκληρά ναρκωτικά π.χ. στη χρήση ηρωϊνης, εκτός από την εκδήλωση των τοξικών συμπτωμάτων από την άμεση δράση της ουσίας αυτής, έχουμε σε μακροχρόνια προοπτική την εμφάνιση κατάχρησης της ουσίας και εξάρτηση από την ουσία, που εκδηλώνεται είτε ως ανοχή είτε ως στερητικό σύνδρομο.

Αντίθετα στα μαλακά ναρκωτικά, όπως είναι τα παράγωγα της ινδικής κάνναβης, εκτός από τα τοξικά συμπτώματα που αρχίζουν αμέσως μετά την λήψη της ουσίας και μια παραληρητική διαταραχή συνήθως ολιγόωρη, αυτό κυρίως που διαφοροποιεί την κάνναβη από την ηρωίνη, είναι το ότι η εξάρτηση εκδηλώνεται κυρίως ως ανοχή και δεν έχει καταδειχθεί σαφές στερητικό σύνδρομο από κάνναβη

Μεταξύ, λοιπόν, των σκληρών και μαλακών ναρκωτικών υπάρχουν δύο ουσιώδεις διαφορές:

α) Τα σκληρά ναρκωτικά δημιουργούν έντονη εξάρτηση, κυρίως έντονο στερητικό σύνδρομο και έχουν μη εύκολα ελεγχόμενη άμεση τοξικότητα, ενώ τα μαλακά δημιουργούν ηπιότερη εξάρτηση, κυρίως υπό τη μορφή της ανοχής και η άμεση τοξικότητα είναι μικρή.

β) Στα σκληρά ναρκωτικά υπάρχει μεγάλος κίνδυνος θανάτου, στα μαλακά ναρκωτικά, όχι.

Κύριοι συνάδελφοι, όλοι γνωρίζουμε ότι η ηρωϊνη σκοτώνει καθημερινά, κατά προτεραιότητα εφήβους και νέους ενήλικες. Σπάνια στους καταλόγους νεκρών από ναρκωτικά αναφέρονται άλλες ουσίες πλην της ηρωίνης.

Γι' αυτόν ακριβώς το λόγο θα πρέπει η χορήγηση της μεθαδόνης και των συναφών παραγώγων να εντατικοποιηθεί. Τουλάχιστον, κατ' αρχήν να γλιτώσουμε τους συνανθρώπους μας από το θάνατο. Πρέπει εδώ να σας υπενθυμίσω ότι αργήσαμε να χρησιμοποιήσουμε τη μεθαδόνη και τώρα πορευόμαστε με αδικαιολόγητη βραδύτητα.

Εφόσον τόσο στα σκληρά, όσο και στα μαλακά ναρκωτικά, έχουμε να κάνουμε με εξαρτησιογόνες ουσίες και με αρρώστους που πάσχουν εξαιτίας αυτών, είναι ευνόητο, ότι και στις δύο περιπτώσεις πρέπει να εφαρμοσθεί το κοινό πρόγραμμα αντιμετώπισης ναρκωτικών που περιλαμβάνει την πρόληψη, με όλες τις μορφές της, τη θεραπευτική προσέγγιση, Ιατρική και Ψυχιατρική και την κοινωνική επανένταξη.

Οπωσδήποτε, πρέπει να υπάρξει και μία εξειδικευμένη αντιμετώπιση της κάθε κατηγορίας. Και στο πλαίσιο αυτό έχουν ακουσθεί διάφορες προτάσεις, όπως είναι η αποποινικοποίηση της χρήσης κάνναβης, η ελεύθερη διακίνησή της, με την έννοια ότι οδηγεί στην μείωση της εμπορικής της αξίας. Και μάλιστα, τελευταίως, είχαμε και την αψυχολόγητη προτροπή μέλους της Κυβέρνησης για ελευθέρα καλλιέργεια και χρήση της ινδικής κάνναβης.

Από την άλλη μεριά ξέρουμε, ότι η κάνναβη είναι ο προπομπός για τον εφιάλτη των ναρκωτικών. Το 90% των χρηστών ξεκίνησαν με τα μαλακά.

Κύριοι συνάδελφοι, οι υπεραπλουστεύσεις μπορεί να μας οδηγήσουν σε ανυπολογίστους κινδύνους. Οι παραλείψεις μπορούν να αποβούν εξοντωτικές για πολλούς συνανθρώπους.

Είναι ανάγκη, ενωμένοι και αποφασισμένοι να αξιοποιήσουμε τη διεθνή εμπειρία, να ανατρέξουμε στη δική μας πολιτιστική και κοινωνική παράδοση για να βρούμε το σωστό βηματισμό μας την καταπολέμηση των ναρκωτικών. Η αντιμετώπισή τους, εγχείρημα ομολογουμένως δύσκολο και επίπονο, δεν πρέπει να είναι περιστασιακή. Μόνο η ολιστική και σταθερή αντιμετώπιση μπορεί να είναι καρποφόρα. Και το ξεκίνημα για μία τέτοια δράση πρέπει να αρχίσει από εδώ, από το Ελληνικό Κοινοβούλιο και να είμαστε όλοι σε συνεχή προσπάθεια, επαγρύπνηση και σε εργασία.

Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Σκανδαλάκης έχει το λόγο.

ΠΑΝΑΓΙΩΤΗΣ ΣΚΑΝΔΑΛΑΚΗΣ: Κύριε Πρόεδρε, το άψυχο κορμί ενός νέου με μία σύριγγα καρφωμένη στο μπράτσο, είναι πιστεύω η πιο τραγική εικόνα που θα μπορούσε να περιγράψει τη λέξη "ναρκωτικά".

Πίσω από αυτήν την εικόνα βρίσκεται επιμελώς μία κοινωνία απαξιωμένη.

Ζούμε, κύριε Πρόεδρε, σε μία κοινωνία που λατρεύει το χρήμα και αδιαφορεί για τον άνθρωπο. Ζούμε, ίσως, σε μία κοινωνία που βήμα-βήμα, απομακρύνεται από τις κλασσικές αξίες του Ελληνισμού, υποδέχεται τα ναρκωτικά σε σχολεία, σε πλατείες, στο στρατό, σε κέντρα διασκέδασης, παντού.

Το πρόβλημα των ναρκωτικών είναι πολυδιάστατο και γι' αυτό το λόγο απαιτείται σχεδιασμένη πολιτική, συνδυασμένη δράση σ' όλα τα επίπεδα. Ακριβώς, αυτή η δυσκολία αντιμετώπισης της μάστιγας των ναρκωτικών οδήγησε το Σεπτέμβριο του '94, μετά από ομόφωνη απόφαση του Ελληνικού Κοινοβουλίου, στην επανασύσταση της Διαρκούς Διακομματικής Κοινοβουλευτικής Επιτροπής, με σκοπό τη συνεχή -προσέξτε παρακαλώ-παρακολούθηση του θέματος των ναρκωτικών.

Πέρασαν τρία χρόνια από τα θερμά χειροκροτήματα για την απόφαση της συστάσεως αυτής της επιτροπής. Και ενώ, χρόνο με το χρόνο, τα θύματα από τα ναρκωτικά υπερδιπλασιάζονται, χάρη στη κοινωνική ευαισθησία και στις εκσυγχρονιστικές αντιλήψεις του ΠΑ.ΣΟ.Κ., η επιτροπή αυτή συνεδρίασε όλες και όλες τέσσερις φορές. Συνεδρίασε δύο φορές με διαδικαστικά θέματα και δύο φορές για ενημέρωση από εκπροσώπους φορέων.

'Οσο και αν ακούγεται απίστευτο στις τέσσερις συνεδριάσεις η επιτροπή μέσα στα τρία χρόνια συνεδρίασε επτάμισι ώρες.Προσέξτε, κύριε Υπουργέ. Επτάμισι ώρες στα τρία χρόνια. Αυτές οι επτάμιση ώρες συνεδριάσεως της επιτροπής και λυπούμαι που το λέω, αποτελούν πιστεύω προσβολή της μνήμης των νεκρών από τα ναρκωτικά και εμπαιγμό των χιλιάδων ανθρώπων που αντιμετωπίζουν το πρόβλημα, είτε σαν χρήστες είτε σαν συγγενείς των χρηστών.

Αυτές οι επτάμισι ώρες συνεδριάσεως της επιτροπής που συστάθηκε για να λειτουργήσει, εγώ πιστεύω ότι λειτουργούν -και δεν είναι αιχμή για σας, κύριε Υπουργέ- είτε σαν άλλοθι ανικανότητας, είτε σαν άλλοθι υπευθυνότητας, είτε σαν ανυπαρξία θέσεων της Κυβέρνησης. Και μη μου πείτε τα περί μεθαδόνης, κύριε Υπουργέ, γιατί είναι ίσως ένα σωστό μέτρο. Αυτό πιστεύω ότι δεν οφείλεται στην Κυβέρνηση, οφείλεται σε σας προσωπικά που είσθε ευαίσθητος στο θέμα και σαν άτομο και σαν γιατρός.

Επτάμισι λοιπόν, ώρες συνεδριάσεως της επιτροπής τα τρία τελευταία αυτά χρόνια μου δίνει το δικαίωμα να μιλώ για πρωτοφανή κοινωνική μη ευαισθησία εκ μέρους της Κυβερνήσεως. 'Οσο το πρόβλημα των ναρκωτικών διογκώνεται, τόσο η επιτροπή υπολειτουργεί και οδηγήθηκε, πιστεύω, στη διάλυση. 'Οσο και αν μία τέτοια πρακτική είναι αναμενόμενη -μιας και μας έχει συνηθίσει η Κυβέρνηση σε δηλώσεις

Σελίδα 7591 

βαρύγδουπες, χειροκροτήματα, αρνητικά αποτελέσματα κ.λπ.- ομολογώ ότι δεν ήταν και δεν θα μπορούσε άλλωστε να ήταν αναμενόμενη μία πρόταση από τον Αναπληρωτή Υπουργό Εξωτερικών, τον κ. Γεώργιο Παπανδρέου, για κατ'οίκον καλλιέργεια χασίς.

Τι μήνυμα θέλει να περάσει ο Υπουργός μ'αυτό; 'Ερχεται ο κύριος Υπουργός να υποκαταστήσει την Eπιτροπή; 'Ερχεται ο κύριος Υπουργός να εφαρμόσει αποφάσεις ή πορίσματα της επιτροπής,τα οποία δεν γνωρίζουμε; 'Ερχεται ο κύριος Υπουργός να καταργήσει ουσιαστικά την επιτροπή; Δεν είχε την υπομονή να δώσετε το πόρισμα σε μας και τις προτάσεις της επιτροπής, ούτως ώστε να το γνωρίζουμε και εμείς;

'Εχω την αίσθηση ότι βρισκόμαστε σε μία απαράδεκτη μεθόδευση, αίσθηση που την ενισχύει η πρωθυπουργική σιωπή σ'αυτό το θέμα.

Συμφωνήσατε στη σύσταση της επιτροπής αυτής, πιστεύω, μόνο και μόνο, για να ενισχύσετε ένα προοδευτικό προφίλ. Συνειδητά υπολειτούργησε αυτή η επιτροπή με στόχο τη διάλυσή της, ώστε να μπορέσετε με ακροβατισμούς, ίσως και με άλλες σκοπιμότητες ή εσωτερικές αδυναμίες, να ξεπεράσετε το θέμα.

Πιστεύω, ότι σε πολλούς τομείς έχουμε βλάψει την Ελλάδα. Πιστεύω, ότι απαιτείται γι'αυτό το θέμα σοβαρότητα. Είκοσι χρόνια μετά δεν θα έχουμε την πολυτέλεια να πάρουμε πίσω ίσως λανθασμένες αποφάσεις.

Πιστεύω, κύριε Υπουργέ, ότι έστω και αυτή τη στιγμή πρέπει να απαγκιστρωθούμε από κομματικές δεσμεύσεις και από πολιτικές σκοπιμότητες και να ενεργοποιήσετε αυτή την επιτροπή, ώστε να ανοίξει ένα γόνιμος διάλογος που θα επιτρέψει στην εξεύρεση κοινωνικά αποδεκτών λύσεων.

Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο.

EMMANOYHΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Ενα λεπτό να πάρω τα κιτάπια μου.

ΠΡΟΕΔΡΕΥΩΝ (Λουκάς Αποστολίδης): Προσέρχεσθε με πολεμοφόδια, βλέπω, κύριε Υφυπουργέ.

ΓΕΩΡΓΙΟΣ ΚΑΡΑΤΖΑΦΕΡΗΣ: 'Ασφαιρα όμως, κύριε Πρόεδρε.

ΜΑΡΙΑ ΔΑΜΑΝΑΚΗ: Κύριε Πρόεδρε, μία-μία θα συζητηθούν;

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα απαντήσουμε.

ΠΡΟΕΔΡΕΥΩΝ (Λουκάς Αποστολίδης): Μία-μία, κυρία Δαμανάκη.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Ετσι αποφάσισε το Σώμα.

ΠΡΟΕΔΡΕΥΩΝ (Λουκάς Αποστολίδης):Προτάθηκε σύμφωνα με τον Κανονισμό η διαδικασία.Αλλά από τη στιγμή που δεν έγινε αποδεκτή από τη Νέα Δημοκρατία, δυστυχώς θα συζητηθούν μία-μία.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, δεν έχουμε αντίρρηση.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Σας παρακαλώ. Δικαιούμαι να απαντήσω τώρα.

ΠΡΟΕΔΡΕΥΩΝ (Λουκάς Αποστολίδης): Κύριε Υφυπουργέ, δεν σας αφαιρεί κανείς το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Καλώς.

ΠΡΟΕΔΡΕΥΩΝ (Λουκάς Αποστολίδης): Επιτρέψτε μου, όμως, να σας πω ότι από τη στιγμή που μπήκε ένα θέμα διαδικαστικό, να το λύσουμε και από κει και πέρα έχετε το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ : Δεν υπάρχουν σύγχρονα όπλα στην Κυβέρνηση για να μας αντιμετωπίσουν συνολικά.

ΠΡΟΕΔΡΕΥΩΝ (Λουκάς Αποστολίδης): Παρακαλώ, κύριε Ζαφειρόπουλε.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, παρακαλώ τον λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κυρία Μπενάκη, έχετε τον λόγο.

Συγγνώμη, κύριε Υφυπουργέ.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, στην αρχή που ετέθη το θέμα διευκρινίσαμε, ζητήσαμε -και συμφώνησαν και τα δύο κόμματα- να συζητηθούν οι επερωτήσεις με τη σειρά που έχουν κατατεθεί. Δεν έχουμε αντίρρηση, εμείς τουλάχιστον, να απαντήσει συνολικά ο κύριος Υφυπουργός, αφού ακούσει και τους συναδέλφους του Κομμουνιστικού Κόμματος Ελλάδας.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Εγώ έχω αντίρρηση.

ΠΡΟΕΔΡΕΥΩΝ (Λουκάς Αποστολίδης): Ευχαριστώ, κυρία Μπενάκη.

Ορίστε, κύριε Υφυπουργέ, έχετε τον λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κυρίες και κύριοι συναδελφοι, θα προσπαθήσω με νηφαλιότητα να προσεγγίσω το θέμα και δεν θα ακολουθήσω τους συναδέλφους της Νέας Δημοκρατίας στον τρόπο προσέγγισης του θέματος.

Κρίμα! Θα σας εκφράσω και την προσωπική μου πικρία. Δεν βρήκατε μία λέξη να πείτε για τον τιτάνιο αγώνα που κάνει το Υπουργείο, ο ομιλών, ο Ο.ΚΑ.ΝΑ., η πρόεδρός του και το Διοικητικό Συμβούλιο που έχουμε οργώσει την Ελλάδα για μια τεράστια προσπάθεια πρόληψης που έχουμε ξεκινήσει, που είναι το άλφα και το ωμέγα της πολιτικής για τα ναρκωτικά;

ΓΕΩΡΓΙΟΣ ΣΟΥΡΛΑΣ: Προφανώς, δεν μας παρακολουθήσατε.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Εν πάση περιπτώσει, δικαιούμαι και εγώ μετά από αυτά που άκουσα να πω μία κουβέντα.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Υφυπουργέ, τα κάνουμε αυτά για να ενισχύσουμε την προσπάθειά σας.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Επιτρέψτε μου να κάνω μία προσέγγιση.

Κύριε Πρόεδρε, δεν υπάρχει καμιά αμφιβολία ότι το πολύπλοκο ιατροκοινωνικό φαινόμενο της χρήσης των ναρκωτικών ουσιών και η συνεχής επέκτασή του, ιδιαίτερα στους νέους, ανησυχεί την παγκόσμια κοινότητα, ανησυχεί την Ευρώπη, ανησυχεί και εμάς. 

Αν και οι διαστάσεις του προβλήματος στην Πατρίδα μας δεν έχουν λάβει ακόμα την έκταση που παρατηρείται παγκοσμίως ή στις άλλες ευρωπαϊκές χώρες, εν τούτοις, θεωρείται ένα από τα πρώτης προτεραιότητας προβλήματα της ελληνικής κοινωνίας και η προσέγγισή του απαιτεί την ύπαρξη επίκαιρης, συγκεκριμένης και αποτελεσματικής εθνικής πολιτικής.

Δεν υπάρχει επίσης, καμιά αμφιβολία πως η εισβολή του φαινομένου της χρήσης των ναρκωτικών ουσιών βρήκε ανοχύρωτο το Κράτος και τελείως ανέτοιμη την ελληνική κοινωνία για την αποτελεσματική αναχαίτησή του. Και όλα αυτά -για να καλύψω και τη δική σας άποψη- λόγω της πολυπλοκότητας του φαινομένου και της συμμετοχής στη δημιουργία του, αλλά και την εξάπλωσή του των τεράστιων κερδών των λαθρεμπόρων ναρκωτικών. Για τη Χώρα μας ο ετήσιος τζίρος υπολογίζεται στα τριακόσια και κατά άλλους στα τετρακόσια δισεκατομμύρια.

'Οταν στη δεκαετία του 1970, οι χώρες της Δυτικής Ευρώπης και της Αμερικής πλημμύριζαν στην κυριολεξία από ναρκωτικά, στη Χώρα μας η μεν Πολιτεία ασχολείτο με το πρόβλημα διά μέσου των αστυνομικών δελτίων, η δε κοινωνία με απάθεια παρακολουθούσε τα γεγονότα, ανήμπορη να αντιδράσει, λες και αυτά ήταν άσχετα προς αυτήν.

Για αρκετά χρόνια η θωράκιση της κοινωνίας μας στην εισβολή των ναρκωτικών βασίστηκε από μόνη της στις παραδοσιακές αξίες και στη μεγάλη συνοχή των μελών της ελληνικής οικογένειας. 'Ομως, η θωράκιση αυτή σύντομα απεδείχθη ανεπαρκής και στις αρχές της δεκαετίας του 1980 την αδιαφορία και τον εφησυχασμό διαδέχθηκε ο πανικός, που εκδηλώθηκε, είτε ως κράτος καταστολής, είτε ως ευαισθητοποίηση διά μέσου της ενημέρωσης, με στόχο την αποτροπή

Σελίδα 7592 

της χρήσης διά μέσου της ανάδειξης των αρνητικών συνεπειών της χρήσης των ναρκωτικών ουσιών.

Η έμφαση στην κατασταλτική πολιτική και μόνο, σε συνδυασμό με την απομόνωση των χρηστών, σύντομα αποδείχθηκαν αναποτελεσματικοί μηχανισμοί της κρατικής και κοινωνικής άμυνας κατά των ναρκωτικών.

Σήμερα, ο εφησυχασμός πρέπει να εκλείψει και η αναγνώριση μιας μεγάλης αλήθειας ότι η ελληνική κοινωνία είναι υποχρεωμένη να συμπλεύσει με τις υπόλοιπες κοινωνίες της ανθρωπότητας στην πραγματικότητα των ναρκωτικών, είναι διάχυτη.

Σήμερα, οι εξορκισμοί και τα αναθέματα πρέπει να παραχωρήσουν τη θέση τους σε αναζήτηση εναλλακτικών προσεγγίσεων και λύσεων, μέσα από ευέλικτα προγράμματα πρόληψης και περιορισμού των αρνητικών στην υγεία και την κοινωνική λειτουργία, συνεπειών της χρήσης.

Σήμερα, σχεδόν όλοι συμφωνούν πως η κατασταλτική πολιτική με αυστηρές ποινές, από μόνη της δεν έχει κανένα αποτέλεσμα, γιατί το διεθνές κύκλωμα ναρκωτικών έχει πράγματι πολύ μεγαλύτερες δυνατότητες δράσης απ'ότι οι διάφορες κυβερνήσεις και κοινωνίες λόγω της τεράστιας οικονομικής δυνατότητας των λαθρεμπόρων, όπως είπα παραπάνω.

Σήμερα, αγαπητοί συνάδελφοι, οφείλουμε να παραδεχθούμε ότι δεν υπάρχουν εύκολες λύσεις και μαγικές συνταγές, γιατί σήμερα υπεραπλουστεύσατε τα πράγματα.

Πρέπει να ομολογήσουμε, πως η θεραπευτική προσέγγιση και η απεξάρτηση είναι πολύ δύσκολη υπόθεση. Εξίσου, πολύ δύσκολη υπόθεση, είναι η κοινωνική επανένταξη των απεξαρτημένων πρώην χρηστών. Τώρα, όλες οι κυβερνήσεις, όλες οι κοινωνίες, έχουν εναποθέσει τις ελπίδες τους στην πρόληψη, στη μεθοδευμένη και οργανωμένη πρόληψη, που οδηγεί στην θωράκιση της κοινωνίας μας και κυρίως της νεολαίας μας. Τώρα και εμείς σαν Χώρα, έστω και αργά, μπορούμε να πούμε ότι έχουμε τις δυνατότητες να οργανώσουμε την άμυνα της Χώρας, μέσα από μια εθνική και κοινωνική συστράτευση. Τώρα, έχουμε διεθνή συνεργασία. Τώρα η Ελλάδα συμμετέχει σε όλους τους διεθνείς Οργανισμούς, Παγκόσμια Οργάνωση Υγείας, ΟΗΕ, Ευρωπαϊκή 'Ενωση. Συμμετέχουμε στο Ευρωπαϊκό Παρατηρητήριο, κύριε Σούρλα. Θέλω να με ακούσετε και λυπούμαι που δεν τα παρακολουθείτε αυτά.

ΓΕΩΡΓΙΟΣ ΣΟΥΡΛΑΣ: Αυτά που λέτε, είναι γνωστά.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Συμμετέχουμε στο Ευρωπαϊκό Παρατηρητήριο, τη δε λειτουργία του Εθνικού Παρατηρητηρίου, την είχαμε αναθέσει από το 1994, με απόφασή μας στο ΕΠΙΨΥ, το οποίο προ διμήνου περίπου, έκανε την πρώτη του έκθεση. Και το αμφισβητήσατε. Θα σας το κάνω δώρο, είναι η πρώτη έκθεση, τα κείμενα του Εθνικού Παρατηρητηρίου. Επιτέλους, υπάρχουν υπηρεσίες στη Χώρα. 'Ηρθατε να αμφισβητήσετε μια δουλειά και την ισοπεδώνετε. Για όνομα του Θεού! Θα το καταθέσω στα Πρακτικά και θα σας το στείλω, για να δείτε επιτέλους τι δουλειά κάνει το ΕΠΙΨΥ.

ΦΟΙΒΟΣ ΙΩΑΝΝΙΔΗΣ: Να τα στείλετε και σε εμάς, όχι μόνο σε όσους διαμαρτύρονται.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Εν πάση περιπτώσει, κάτι γίνεται σ'αυτόν τον Τόπο. Θα σας τα στείλουμε, κύριε συνάδελφε. Είναι στη διάθεση του καθενός.

Ελληνική βιβλιογραφία για τα ναρκωτικά, πρώτη φορά. Οδηγός θεραπευτικών υπηρεσιών και προγραμμάτων πρόληψης των ουσιών εξαρτήσεων. Δεύτερο βιβλίο, επίσημο κείμενο. Πρώτη έκθεση του Ερευνητικού Πανεπιστημιακού Ινστιτούτου του Παρατηρητηρίου. Ελληνικό Κέντρο Τεκμηρίωσης και Πληροφόρησης για τα ναρκωτικά και την τοξικομανία. Για όνομα του Θεού! Τώρα έχουμε υπηρεσίες, τώρα έχουμε νόμο. Εκτός από το ΚΕΘΕΑ έχουμε και τον Ο.ΚΑ.ΝΑ. τον Οργανισμό που προβλέπεται με το ν.2161/93 που εσείς ψηφίσατε, αλλά εμείς στηρίξαμε και επιμείναμε και βάλαμε διατάξεις χρήσιμες και σήμερα καλούμαστε να τις εφαρμόσουμε.

Εφαρμόζουμε το πόρισμα της Διακομματικής Επιτροπής, κύριε Ζαφειρόπουλε, στο ακέραιο το οποίο έλεγε "όχι στην αποποινικοποίηση της χρήσης, ναι στην αποποινικοποίηση του χρήστη, έμφαση στην πρόληψη, ναι αυστηρές ποινές στον έμπορο". Αυτή την πολιτική ακολουθούμε, η οποία ήταν το ομόφωνο πόρισμα της Διακομματικής Επιτροπής της Βουλής και προέβλεπε βεβαίως τη δυνατότητα μέσα στα μέτρα ευνοϊκής μεταχείρισης του χρήστη, της χορήγησης υποκαταστάτων. Και βεβαίως το εφαρμόσαμε αυτό και είμαστε περήφανοι που το εφαρμόσαμε χωρίς κλυδωνισμούς, γιατί το εφαρμόσαμε με πολλή προσοχή και όχι ευχολόγια.

Θέλω να σας πω κάτι, γιατί για εμένα εκεί είναι το θέμα. Για μας, για τον Ο.ΚΑ.ΝΑ. που έχει την ευθύνη της χάραξης και της υλοποίησης της εθνικής πολιτικής, για το Υπουργείο Υγείας που είναι εποπτεύον Υπουργείο του ΟΚΑΝΑ, το υπ'αριθμόν ένα θέμα είναι τα θέματα της πρόληψης. Εμείς αξιοποιώντας την καταγεγραμμένη εμπειρία και γνώση ελληνική και πανευρωπαϊκή κάναμε πολλές συζητήσεις. Ο τότε Πρόεδρος του Ο.ΚΑ.ΝΑ., ο κ. Μανίκας και εγώ προσωπικά με τον καθηγητή τον κ. Στεφανή που ήταν και είναι Πρόεδρος του Ερευνητικού Πανεπιστημιακού Ινστιτούτου Ψυχικής Υγιεινής καταλήξαμε στο να εκπαιδεύσει το ΕΠΙΨΥ στελέχη της Τοπικής Αυτοδιοίκησης. Και υπογράψαμε μια τριετή σύμβαση. 'Ηδη έχουν εκπαιδευτεί (80) ογδόντα στελέχη προερχόμενα από πενήντα νομούς της Χώρας. Αυτά τα στελέχη αποδίδονται στη συνέχεια στις τοπικές κοινωνίες, οργανώνουν σε τοπικό επίπεδο και ευαισθητοποιούν τις τοπικές κοινωνίες. Είναι οι αιχμές του δόρατος των κέντρων πρόληψης που στήνουμε.

Θέλω, δημόσια να ευχαριστήσω το ΕΠΙΨΥ για τη μεγάλη του προσφορά και στο ότι λειτουργεί για λογαριασμό της Πολιτείας, για λογαριασμό του Ο.ΚΑ.ΝΑ., λειτουργεί το κέντρο εκπαίδευσης στελεχών πρόληψης και για τη λειτουργία του Εθνικού Παρατηρητηρίου, όπως σας είπα παραπάνω.

(Στο σημείο αυτό ο Υφυπουργός Υγείας και Πρόνοιας κ. Εμμ. Σκουλάκης καταθέτει τα προαναφερθέντα έγγραφα για τα Πρακτικά τα οποία βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφεμομένου).

Αυτή είναι η πραγματικότητα. Και σήμερα έχουμε επισκεφτεί δεκαεννιά νομούς. 'Οχι θα πάμε, έχουμε πάει και έχουμε δρομολογήσει δεκαεννιά κέντρα πρόληψης σε δεκαεννιά νομούς. Καταθέτω το σχετικό έγγραφο για τα Πρακτικά.

(Στο σημείο αυτό ο Υφυπουργός Υγείας και Πρόνοιας κ. Εμμ. Σκουλάκης καταθέτει για τα Πρακτικά το προαναφερθέν έγγραφο το οποίο βρίσκεται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

' Ετσι θα δείτε ότι γίνεται μία τεράστια προσπάθεια. Και ευχαριστώ όσους από εσάς είχατε συμμετάσχει σ' αυτές τις διαδικασίες, όταν ήρθαμε στους νομούς σας, ο συνάδελφος από τα Γιάννενα, εσείς, κύριε Σούρλα στο Βόλο, ο συνάδελφος από την Εύβοια κ.λπ. Για φέτος έχουμε προγραμματίσει είκοσι έξι κέντρα πρόληψης. Θα κάνουμε παραπάνω. Ελάτε στις είκοσι πέντε του μήνα στο Ζάππειο που θα κάνουμε τον απολογισμό μας για να δείτε τις προσπάθειές μας. Και όχι να έρχεσθε εδώ και να αμφισβητείτε με ψευδή στοιχεία. Είναι δυνατόν να λέτε ότι ο προϋπολογισμός είναι αυτός. Τον έχουμε καταθέσει.

ΓΕΩΡΓΙΟΣ ΣΟΥΡΛΑΣ: Να καταθέσετε τον προϋπολογισμό του ΚΕΘΕΑ.

ΠΡΟΕΔΡΕΥΩΝ(Λουκάς Αποστολίδης): Κύριε Σούρλα, μπορεί να διαφωνείτε αλλά δεν είναι σωστό να διαμαρτύρεσθε κατ' αυτόν τον τρόπο.

ΕΜΜΑΝΟΥΗΛ ΣΚΟΥΛΑΚΗΣ(Υφυπουργός Υγείας και Πρόνοιας):Κύριε Πρόεδρε, θητεύω σ' αυτήν την Αίθουσα επί δεκαέξι χρόνια. Δεν είπα τυχαία τη λέξη "ψευδή". Ο προϋπολογισμός του ΚΕΘΕΑ δεν είναι εννιακόσια εξήντα εκατομμύρια ή εννιακόσια σαράντα. Είναι ένα δισεκατομμύριο τριακόσια εκατομμύρια. Εδώ είναι η απόφαση μεταφοράς πιστώσεων από 25.2.97 .

ΓΕΩΡΓΙΟΣ ΣΟΥΡΛΑΣ: Αυτό δεν είναι προϋπολογισμός. Είναι διορθωτική κίνηση.

ΠΡΟΕΔΡΕΥΩΝ(Λουκάς Αποστολίδης): Σας παρακαλώ, κύ-

Σελίδα 7593 

ριε Σούρλα. Εκφράσατε την άποψή σας. Σταματήστε.

ΓΕΩΡΓΙΟΣ ΣΟΥΡΛΑΣ: Εάν λέω ψέματα θα παραιτηθώ από Βουλευτής.

ΠΡΟΕΔΡΕΥΩΝ(Λουκάς Αποστολίδης): Ακουστήκατε, κύριε Σούρλα, και σας παρακαλώ να σταματήσετε.

ΕΜΜΑΝΟΥΗΛ ΣΚΟΥΛΑΚΗΣ(Υφυπουργός Υγείας και Πρόνοιας): 'Εχει ήδη μεταφερθεί από 8.4.97 πίστωση τριακοσίων εξήντα εκατομμυρίων στον προϋπολογισμό του ΚΕΘΕΑ. Και ο Υπουργός και εγώ έχουμε απαντήσει γι' αυτό σ' αυτήν την Αίθουσα τέσσερις φορές. 'Αρα, οι πιστώσεις του 1997 για το ΚΕΘΕΑ δεν είναι εννιακόσια εξήντα εκατομμύρια, όπως είπε ο συνάδελφος, αλλά ένα δισεκατομμύριο τριακόσια εκατομμύρια. Καταθέτω και το ένα και το άλλο στοιχείο στα Πρακτικά.

(Στο σημείο αυτό ο Υφυπουργός Υγείας και Πρόνοιας κ. Εμμ. Σκουλάκης καταθέτει για τα Πρακτικά τα προαναφερθέντα στοιχεία τα οποία βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου ).

Οι δαπάνες του 1997 για τα ναρκωτικά για τον Ο.ΚΑ.ΝΑ. είναι ένα δισεκατομμύριο οκτακόσια εκατομμύρια. Για το ΚΕΘΕΑ ένα δισεκατομμύριο τριακόσια εκατομμύρια, για το ΨΜΑ, "Δέκα Οκτώ 'Ανω" ένα δισ. πέντε, ΨΜΘ Θεσσαλονίκης τετρακόσια ενενήντα επτά. Το σύνολο είναι τέσσερα δισεκατομμύρια εξακόσια εκατομμύρια.Είναι τεράστια αυτά τα ποσά; Σας είπα ότι μακάρι να ήταν η επίλυση του προβλήματος των ναρκωτικών οικονομικό θέμα. Τότε η Ελλάδα και όλες οι χώρες της ανθρωπότητος θα είχαν ξεπεράσει αυτό το πρόβλημα. Λυπάμαι, αλλά δεν έχετε αντιληφθεί το πρόβλημα και ήρθατε εδώ με μεγάλες κουβέντες να χαϊδέψετε τα αυτιά του Ελληνικού Λαού ότι υπάρχουν λύσεις, αλλά η παρούσα Κυβέρνηση δεν τις βγάζει από τα συρτάρια της .

Δεν ξέρω, εσείς τι κάνατε; Και ήρθατε και είπατε ότι μέχρι το 1982 υπήρχε πρόληψη. Μα είμαστε σοβαροί; Τι πρόληψη υπήρχε στην Ελλάδα; Εγώ ομολόγησα ότι στη δεκαετία του 1970 και του 1980 δεν υπήρχε τίποτα. Και ήρθε ο νόμος...

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Αφήστε, κύριε Υπουργέ, να ξέρουμε και εμείς ως δικηγόροι τι υπήρχε.

ΕΜΜΑΝΟΥΗΛ ΣΚΟΥΛΑΚΗΣ(Υφυπουργός Υγείας και Πρόνοιας): Το 1983 συστάθηκε το ΚΕΘΕΑ το οποίο είχε στόχο και πεδίο δράσης στο θεραπευτικό κομμάτι.Βεβαίως ασχολήθηκε και με θέματα δευτερογενούς πρόληψης ιδιαίτερα σε οικογένειες που τις είχε αγγίξει το πρόβλημα. Αλλά όταν έρχεσθε εδώ και μου λέτε ότι υπήρχε πρόληψη μέχρι το 1982 εγώ πραγματικά λέω , μήπως είμαι σε άλλο Κοινοβούλιο; Για όνομα του Θεού !Τώρα ξεκινάμε. Τώρα έχουμε τρόπο να εκπαιδεύσουμε στελέχη. Τώρα έχουμε συνειδητοποιήσει το πρόβλημα και έχουμε χαράξει εθνική πολιτική.

Και εν πάση περιπτώσει, τώρα ας τελειώσουμε με το θέμα που όλοι σας βάλατε δηλαδή με τις δηλώσεις του Γεωργίου Παπανδρέο του Αναπληρωτή Υπουργού Εξωτερικών. ' Εχουμε ξεκαθαρίσει πολλές φορές, ότι αυτές οι απόψεις ήταν προσωπικές.Η θέση της Κυβέρνησης είναι ξεκαθαρισμένη.

ΟΡΕΣΤΗΣ ΚΟΛΟΖΩΦ: Δεν εκφράζει την Κυβέρνηση;

ΕΜΜΑΝΟΥΗΛ ΣΚΟΥΛΑΚΗΣ(Υφυπουργός Υγείας και Πρόνοιας): Ασφαλώς και δεν εκφράζει την Κυβέρνηση.Δεν απάντησε ο Πρωθυπουργός απ' αυτό το Βήμα σε ανάλογη επίκαιρη ερώτηση στον κ. Αλευρά και ξεκαθάρισε, ότι δεν υπάρχει θέμα αποποινικοποίησης; Και ο Υπουργός ο κ. Γείτονας που μόλις μπήκε μέσα και εγώ αμέσως μετά απ' αυτή τη δήλωση, ξεκαθαρίσαμε, ότι αυτές οι θέσεις είναι προσωπικές και ότι η πολιτική της Κυβέρνησης ασκείται μέσω του Ο.ΚΑ.ΝΑ. που εποπτεύεται από το Υπουργείο Υγείας του οποίου η πολιτική είναι ξεκαθαρισμένη και ότι δεν έχει καμία σχέση η προσωπική θέση του κ. Παπανδρέου με τη θέση της Κυβέρνησης. Γιατί επαναφέρετε το θέμα;

Θέλετε να βοηθήσετε; Μπορείτε να βοηθήσετε.Να σας πω πού μπορείτε να βοηθήσετε. Να στείλουμε από εδώ ένα μήνυμα, ότι εδώ είμαστε μονιασμένοι και ότι μπορούμε να συμβάλλουμε και εμείς σαν Κοινοβούλιο στη κοινή προσπάθεια. Αυτό είναι το μήνυμα που θέλω να στείλουμε.

Εμείς το Υπουργείο, έχουμε κάνει πράξη, αγαπητοί συνάδελφοι, τη συνεργασία με τα Κόμματα. Λυπούμαι, που δεν είναι εδώ η κα Γιαννάκου - Κουτσίκου, η οποία βεβαίως πολύ σωστά πράττουσα, δεν υπέγραψε την επερώτηση. Γιατί, τι να υπέγραφε; Δεν υιοθετεί αυτά τα οποία έχετε γράψει. Εμείς, το 1993 με αποφασή μας, την αφήσαμε εθνική συντονίστρια της Χώρας μας στο θέμα των ναρκωτικών. Και παραμένει και μέχρι σήμερα. Αυτό σημαίνει, συνεργασία με τα Κόμματα, αυτό σημαίνει, εθνική πολιτική.

Η επιτροπή που αξιολόγησε το πρόγραμμα μεθαδόνης, συνειδητά αποτελείτο από τρία άτομα -ήταν ανεξάρτητη επιτροπή- από τον κ. Στεφανή, από την κα Γιαννάκου Κουτσίκου, και από την κα Σπηνέλη. Να σας πω και άλλο παράδειγμα; 'Εχουμε συνεχή συνεργασία και ο Υπουργός και εγώ και η κα Μαλιώρη, που είναι Πρόεδρος του Ο.ΚΑ.ΝΑ., με τις κομματικές νεολαίες. 'Εχουμε συναντηθεί πέντε φορές και έχουμε καταλήξει σε ομοφωνία στα θέματα της πρόληψης. Αυτό είναι το μήνυμα που στέλνουμε.

Εμείς, σαν Υπουργείο Υγείας, συνεργαζόμαστε με όλα τα Κόμματα. 'Εχουμε καταλήξει σε πολλά κοινά σημεία και αυτό το μήνυμα πρέπει να στείλουμε.

Κύριε Σκανδαλάκη, τι ήταν αυτά που είπατε; Καταργήσαμε τη Διακομματική Επιτροπή; Η Διακομματική Επιτροπή, αμέσως μόλις έγιναν οι εκλογές, έπαψε να ισχύει. Εμείς πιστεύουμε, ότι μπορεί να βοηθήσει η Διακομματική Επιτροπή. Θέλετε να συσταθεί; Δεν είναι θέμα Κυβέρνησης. Το γνωρίζετε πολύ καλά, ότι είναι θέμα Βουλής, είναι θέμα Κομμάτων. Αν κρίνετε σκόπιμο, κινείστε διαδικασία να συσταθεί η επιτροπή. 'Ομως, επειδή όλα τα θέματα τα επιρρίψατε σε μας, ότι ευθυνόμαστε για τα πάντα, ότι δεν λειτούργησε η Διακομματική Επιτροπή, μην επιμείνετε να πω τι φταίει.

ΓΕΩΡΓΙΟΣ ΣΟΥΡΛΑΣ: Να πείτε. 'Εχετε υποχρέωση να το πείτε.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Φταίτε όλα τα Κόμματα που συμμετείχατε και δεν ελάμβαναν μέρος οι Βουλευτές. Να απολογηθεί...

ΓΕΩΡΓΙΟΣ ΣΟΥΡΛΑΣ: Να τους καταγγείλετε.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Βεβαίως!

Κύριοι συνάδελφοι, επιτέλους να σοβαρευτούμε λίγο. Εμείς φταίμε, οι Βουλευτές που συμμετείχαμε και δεν λαμβάναμε μέρος στις συνεδριάσεις. Αυτή είναι η αλήθεια.

Η Διακομματική Επιτροπή λειτούργησε μέχρι το 1992, εξέδωσε τότε το ομόφωνο πόρισμά της και βάσει εκείνου του ομόφωνου πορίσμαστος, ψηφίστηκε ο ν. 2161/93, από εσάς, από τη Νέα Δημοκρατία, τον οποίο ψηφίσαμε όλοι. Και αυτό το νόμο καλούμαστε να εφαρμόσουμε. Θέλουμε τη συμπαράστασή σας, αγαπητοί συνάδελφοι. Να σας πω γιατί; Υπάρχει μία δυσκολία στην ελληνική κοινωνία και δεν την έχετε καταλάβει. 'Ολη αυτή η γιγαντιαία προσπάθεια που έχει ξεκινήσει ο Ο.ΚΑ.ΝΑ. και το Υπουργείο Υγείας, να στήσουμε κέντρα πρόληψης, να κάνουμε προγράμματα απεξάρτησης, είτε στεγνά, είτε υποκαταστάτων, χρειάζεται τη συμπαράσταση της ελληνικής κοινωνίας, αλλιώς είναι καταδικασμένη να αποτύχει.

Δεν βρίσκουμε κτίριο, αγαπητοί συνάδελφοι. Ορίστε οι προκηρύξεις. Δεν βρίσκουμε κτίριο για την επέκταση της μεθαδόνης. Είναι νομίζετε απλό; Υπάρχουν δύο εξώδικα εναντίον των θεραπευτικών προγραμμάτων αυτή τη στιγμή και για τα Εξάρχεια και για τη Θεσσαλονίκη.

Ελάτε, λοιπόν, να στείλουμε από εδώ μέσα ένα μήνυμα, ότι συνεργαζόμαστε στα θέματα των ναρκωτικών, ιδιαίτερα της πρόληψης, όλο το Κοινοβούλιο και να καλέσουμε την ελληνική κοινωνία να συμπαρασταθεί και να βοηθήσει στην προσπάθεια αυτή. Γιατί, η όποια προσπάθεια, είτε από εμένα, είτε από τα άλλα συναρμόδια Υπουργεία, είτε από τον Ο.ΚΑ.ΝΑ., από τον Υπουργό, δεν πρόκειται να προχωρήσει, εάν δεν έχει τη συμπαράσταση και τη συνστράτευση της ελληνικής κοινωνίας.

Πρέπει να τελειώσω, αφού έτσι ήρθαν τα πράγματα και θα απαντήσουμε για δεύτερη φορά. Είναι και ο Υπουργός εδώ τώρα και θα απαντήσουμε στη δεύτερη πλέον επερώτηση.

Θέλω να σας καλέσω, να είμαστε όλο προσεκτικοί. 'Οταν κάνετε δηλώσεις, οι συνάδελφοι, αν θέλετε, ας έρχεστε στη 

Σελίδα 7594 

θέση του ομιλούντος, ας έρχεστε στη θέση του όποιου Υπουργού Υγείας και Πρόνοιας. Είναι εύκολα αυτά νομίζετε; Υπάρχουν μαγικές συνταγές και δεν τις βγάζει ο Υπουργός, ο Σκουλάκης, ο Γείτονας; Δεν υπάρχουν μαγικές συνταγές. Να είμαστε πάρα πολύ προσεκτικοί, να προσεγγίζουμε το θέμα σωστά, να υιοθετούμε οτιδήποτε, φτάνει να έχει εφαρμογή στην Ελλάδα, να έχει εφαρμοστεί κάπου διεθνώς, να αξιολογήσουμε τα αποτελέσματα αυτής της εφαρμογής, να είναι επιστημονικά τεκμηριωμένο και να μπορεί να εφαρμοστεί στην Πατρίδα μας, βάσει των κοινωνικών και πολιτισμικών δεδομένων.

Αυτή είναι η βασική μας αρχή, αυτήν την πολιτική ακολουθούμε και σ' αυτήν την προσπάθεια σας καλούμε να βοηθήσετε. Μπορείτε όλοι οι συνάδελφοι απ' όλα τα Κόμματα να συμπαρασταθείτε σε αυτό το δύσκολο αγώνα που διεξάγουμε καθημερινά.

Σας ευχαριστώ.

ΠΡΟΕΔΡΕΥΩΝ (Λουκάς Αποστολίδης): Η κ. Μπενάκη έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, το θέμα της καταπολέμησης των ναρκωτικών, δεν είναι απλά θέμα ενός Υπουργού ή μεμονωμένων προσώπων. Δεν είναι θέμα του κ. Σκουλάκη και της πολιτικής του, δεν είναι θέμα των μεμονωμένων Βουλευτών, είναι θέμα στάσης της Πολιτείας και στάσης της κοινωνίας απέναντι σε αυτήν τη μάστιγα που λέγεται "ναρκωτικά".

Επομένως, δεν αρκεί να ακούσουμε ή να βεβαιώσουμε ακόμη και από την πλευρά μας τις καλές προθέσεις του κυρίου Υπουργού και ίσως κάποιες σοβαρές προσπάθειες τις οποίες κάνει. Αποστολή μας είναι και στόχος μας αυτή τη στιγμή, να ελέγξουμε τη γενικότερη στάση της Πολιτείας και της Κυβέρνησης απέναντι στο θέμα των ναρκωτικών.

Είπε ο κύριος Υπουργός, ότι η κοινωνία υπήρξε ανεκτική. Βρήκε, λέει, την ανοχή του Ελληνικού κράτους η έφοδος των ναρκωτικών και διαδόθηκε στη Χώρα μας. Αλλά σήμερα, πέρα από τις προσπάθειες του κ. Σκουλάκη, διερωτώμαι, μήπως βρίσκει ανοχή και από πλευράς στάσης της Πολιτείας και της Κυβέρνησης; Διότι, θα μου επιτρέψετε, να σας αναφέρω...

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν ασκώ προσωπική πολιτική. Για λογαριασμό της Κυβέρνησης δουλεύω.

ΠΡΟΕΔΡΕΥΩΝ (Λουκάς Αποστολίδης): Κύριε Υφυπουργέ, μην παίρνετε έτσι το λόγο. Σεβαστείτε το Προεδρείο. Σας παρακαλώ!

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Υφυπουργέ, αυτήν τη στιγμή επερωτώνται τρεις Υπουργοί συναρμόδιοι. Και σας προειδοποίησα από την αρχή, ότι το θέμα των ναρκωτικών θα το θέσουμε συνολικά σε αυτήν την Αίθουσα, γιατί είναι θέμα στάσης της Πολιτείας, ούτε καν μόνο αυτών των τριών Υπουργών που επερωτώνται. 

Ακούστε λοιπόν, μερικά δείγματα στάσης της Κυβέρνησης του ΠΑΣΟΚ που εκπροσωπεί την Πολιτεία συνολικά. 

Αποστασιοποιηθήκατε -και σωστά κάνατε- από τις τελευταίες δηλώσεις του κ. Παπανδρέου, τέως Υπουργού Παιδείας και το τονίζω. Δεν τις αποδοκιμάσατε όμως. Είπατε ότι δεν τις συμμερίζεσθε ως Κυβέρνηση, αλλά σαν μια εκδήλωση κυβερνητικού στελέχους δεν τις σχολιάσατε καν. Και θα μου επιτρέψετε να πω, ότι αυτό δεν συμβαδίζει με την έκκλησή σας να δώσουμε όλοι μαζί ένα μήνυμα προς την Ελληνική κοινωνία. Γιατί το μήνυμα πρέπει πρώτοι εσείς να το δώσετε και μαζί σας είμαστε και εμείς.

Αφήνω κατά μέρος τις δηλώσεις του κ. Παπανδρέου, τις οποίες είπατε ότι δεν τις συμμερίζεται η Κυβέρνηση. Ποια ήταν η συνολική στάση της Κυβέρνησης του ΠΑΣΟΚ από πλευράς Υπουργείου Δικαιοσύνης, από τη στιγμή που ανέλαβε την εξουσία μετά το 1993; Μα, σε αυτήν την Αίθουσα, δεν σταματήσαμε να ψηφίζουμε -να ψηφίζει η Πλειοψηφία- μέχρι πρότινος που ανέλαβε ο κ. Γιαννόπουλος διατάξεις προνομιακές, όχι μόνο για τους χρήστες των ναρκωτικών όπου εκεί συμφωνούμε, ότι πρέπει να υπάρχει μία ειδική μεταχείριση, αλλά ειδικά για τους εμπόρους των ναρκωτικών. Από τότε που ανέλαβε στο Υπουργείο Δικαιοσύνης ο κ. Κουβελάκης και εντεύθεν μέχρι του κ. Γιαννόπουλου, ψηφίζουμε διατάξεις που βγάζουν από τις φυλακές τους εμπόρους των ναρκωτικών.

Πρώτα καταργήθηκε η διαφοροποίηση σε επικινδύνους και μη. Βγήκε το "επικίνδυνο" -αυτό έγινε επί κ. Βενιζέλου- και έπαψαν πλέον έμποροι που χαρακτηρίζονται τοξικομανείς να θεωρούνται επικίνδυνοι. Ας μην μπω τώρα στη διαδικασία χαρακτηρισμού των τοξικομανών και μη τοξικομανών, διότι θα μπούμε σ' ένα άλλο μαύρο κεφάλαιο της πολιτικής και επίσημης κρατικής εξουσίας, στο θέμα των ναρκωτικών. 

'Ενα δεδομένο είναι, ότι διευκολύνθηκαν οι έμποροι των ναρκωτικών και ως προς το χαρακτηρισμό των αδικημάτων τους και ως προς τη μεταχείρισή τους πριν από την εκδίκαση -εννοώ τις προφυλακίσεις- και ως προς τη μεταχείρισή τους μετά την καταδίκη. Διότι οι ευεργετικές διατάξεις που ψηφίστηκαν για πολλούς κρατουμένους, οι οποίες μπορεί να ήταν για άλλους θετικές, λειτούργησαν και για τους εμπόρους ναρκωτικών ανεξέλεγκτα, ώστε να βρισκόμαστε μπροστά σε αυτό το κύμα των αποφυλακίσεων και σε αυτό το θλιβερό φαινόμενο, μόλις αποφυλακίζονται έμποροι να βλέπουμε να αυξάνονται οι θάνατοι.

Βεβαίως ο τελευταίος Υπουργός Δικαιοσύνης προσπάθησε να συμμαζέψει τα ασυμμάζευτα και να φέρει κάποια ισορροπία στο σύστημα. Αλλά είναι στάση αυτή συνολική μίας Κυβέρνησης που θέλει να δώσει μήνυμα καταπολέμησης;

Από την άλλη μεριά ο χωρισμός των τοξικομανών και μη κρατουμένων που είναι μία πηγή δημιουργίας του προβλήματος, δεν έχει επιτευχθεί. Δεν είναι μόνο θέμα καταστολής, αλλά είναι και θέμα πρόληψης ο τρόπος με τον οποίο εκτίονται οι ποινές. Ακόμη δεν υπάρχει διαχωρισμός.

Ακόμη, κύριε Υπουργέ, δεν υπάρχουν ειδικά θεραπευτικά καταστήματα για κρατουμένους, ώστε όχι μόνο να απομονωθούν από τους λοιπούς, αλλά να υποβάλλονται και στα προγράμματα που ειδικώς προβλέπει ο νόμος και θα ήσαν διατεθειμένα τα δικαστήρια να τα επιβάλουν στους χρήστες, αν βέβαια υπήρχαν αυτά τα προγράμματα και αν υπήρχαν οι χώροι για να εκτελεστούν. 

Και τέλος θα ήθελα να πω, ότι και τα διωκτικά όργανα -και εδώ έχουμε και πρώην Υπουργό Δημοσίας Τάξεως- δεν είναι εξοπλισμένα κατά τον τρόπο κατά τον οποίο θα πρέπει να εξοπλιστούν, ώστε να διώκουν και να αντιμετωπίζουν ολόκληρο το φάσμα της διακίνησης των ναρκωτικών.

Και να σας πω και κάτι τώρα, που αφορά την ψυχολογία των οργάνων τάξεως και διώξεως, το οποίο το είπα και στον Υπουργό Δημοσίας Τάξεως σε μία επερώτηση που είχαμε εδώ για την δημόσια τάξη και δεν πήρα απάντηση. Πώς να εντείνουν τις δυνάμεις τους και να καταδιώξουν με προσωπικούς κινδύνους τους εμπόρους ναρκωτικών, όταν βγαίνει Υπουργός της Κυβέρνησης και λέει, αφήστε ένα μέρος των ναρκωτικών ακαταδίωκτο; Επιδρά και αυτό στην ψυχολογία τους και πρέπει να το παραδεχθείτε.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Επιτρέψτε μου μισό λεπτό, γιατί ξέρετε την πρώην ιδιότητά μου ως Υπουργού Δημόσιας Τάξης. Είναι γνωστό και αναγνωρισμένο και διεθνώς, ότι οι διωκτικές αρχές στην Ελλάδα και καλά οργανωμένες είναι στο θέμα των ναρκωτικών και συνέχεια βελτιώνονται και αναπτύσσονται και έχουν πάρα πολύ μεγάλες επιτυχίες σε αυτό το δύσκολο αγώνα κατά των εμπόρων ναρκωτικών. Δεν μπορεί να λέτε ότι οι διωκτικές αρχές σήμερα στην Ελλάδα αδιαφορούν. Να μην βγεί ένα τέτοιο μήνυμα, από τη συζήτηση.

ΑΝΝΑ ΜΠΕΝΑΚΗ-ΨΑΡΟΥΔΑ: Δεν είπα αυτό, κύριε Υπουργέ! 

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Ουσιαστικά αυτό λέτε, "δημιουργείται ψυχολογία..." είπατε.

ΑΝΝΑ ΜΠΕΝΑΚΗ-ΨΑΡΟΥΔΑ: Δεν είπα αυτό!

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Δεν δημιουργείται σε κανέναν ψυχολογία.

ΑΝΝΑ ΜΠΕΝΑΚΗ-ΨΑΡΟΥΔΑ: Βεβαίως και δημιουργείται.

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Σας παρακαλώ, κυρία συνάδελφε, δεν δημιουργείται σε κανέναν 

Σελίδα 7595 

ψυχολογία τέτοια...

ΑΝΝΑ ΜΠΕΝΑΚΗ-ΨΑΡΟΥΔΑ: Βεβαίως δημιουργείται όταν Υπουργός της Κυβέρνησης...

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): ... διότι η θέση και στάση της Κυβέρνησης αυτής είναι κρυστάλλινη και καθαρή σε σχέση με το θέμα των ναρκωτικών και ζητάμε την συμπαράσταση όλων να προωθήσουμε την εθνική πολιτική, την οποία αναπτύσσουμε με συγκεκριμένα προγράμματα δράσης. Και εδώ είναι το στοίχημα για όλους μας.

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Υπουργέ...

ΠΡΟΕΔΡΕΥΩΝ (Λουκάς Αποστολίδης): Κυρία Μπενάκη, με συγχωρείτε.

Επειδή και ο κύριος Υφυπουργός προηγουμένως και ο κύριος Υπουργός διέκοψαν, θα παρακαλέσω να μην ξαναδιακόψουν, αν δε ζητήσουν την άδεια απο το Προεδρείο.

Σας παρακαλώ πολύ, κύριοι!

ΚΩΣΤΑΣ ΓΕΙΤΟΝΑΣ (Υπουργός Υγείας και Πρόνοιας): Συγγνώμη κύριε Πρόεδρε. 'Εχετε δίκιο ζήτησα την άδεια μόνο από την κυρία συνάδελφο.

ΠΡΟΕΔΡΕΥΩΝ (Λουκάς Αποστολίδης): Ξέρω ότι το θέμα καίει, κύριε Γείτονα, και συμφωνώ μαζί σας, αλλά νομίζω ότι θα πρέπει κάποια πράγματα εδώ να τα σεβαστούμε!

Ορίστε, κυρία Μπενάκη συνεχίστε.

ΑΝΝΑ ΜΠΕΝΑΚΗ-ΨΑΡΟΥΔΑ: Δεν ισχυρίστηκα, κύριε Πρόεδρε, ότι τα όργανα της διώξεως του εγκλήματος αδρανούν. 'Ισα ίσα -και το λέω συμπληρωματικά-καταβάλλουν υπεράνθρωπες προσπάθειες, δε συμβάλλει όμως στην ψυχολογία τους και στην αγωνιστικότητά τους να αντιμετωπίζουν φαινόμενα, όπως αυτό των επισήμων δηλώσεων, περί αποποινικοποίησης ενός μέρους των ναρκωτικών καθώς και το άλλο, να συλλαμβάνουν τους εμπόρους των ναρκωτικών και μετά από λίγο να τους βλέπουν έξω ελεύθερους. Συμβάλλουν αυτά στην ψυχολογία των διωκτικών οργάνων; Συμβάλλουν αυτά στη δημιουργία ψυχολογίας και στάσης του κοινωνικού συνόλου; Θα πρέπει να το παραδεχθείτε.

Και λίγα λόγια, κύριε Πρόεδρε, για τα στοιχεία που εξέθεσε ο κ. Σκουλάκης.

Φυσικά οι συνάδελφοι της Νέας Δημοκρατίας θα αντιμετωπίσουν τις λεπτομέρειες και τους αριθμούς, τους οποίους εξέθεσε ο κύριος Υπουργός , οι οποίοι ευχόμαστε να είναι αληθινοί. Ευχόμαστε πράγματι να έχει ξεκινήσει ένα αποτελεσματικό πρόγραμμα καταπολέμησης των ναρκωτικών, ώστε στον τομέα της πρόληψης, που είναι ο σημαντικότερος τομέας στον αγώνα κατά των ναρκωτικών, να σημειώσουμε επιτέλους επιτυχίες.

Θα πρέπει να σας πω, όμως, κύριε Υπουργέ, ότι εδώ, από τον πίνακα που έχω πράγματι φαίνεται ότι έγιναν επισκέψεις για τη δημιουργία κέντρων πρόληψης. Αλλά ενώ έγιναν δεκαεννιά επισκέψεις, εγώ βλέπω μόνο σε δύο περιπτώσεις να έχει υπογραφεί σύμβαση με πρώτο χρόνο λειτουργίας μόνο ένα, δηλαδή Κέρκυρα, Αθήνα και Ιωάννινα. Φυσικά καλό είναι ότι έγιναν επισκέψεις. Σημαίνει, ότι υπάρχει ένα πρόγραμμα και διάθεση. Κύριε Υπουργέ, βλέπετε ότι έχουμε πραγματικά καλή διάθεση, ό,τι είναι καλό θέλουμε να το δούμε και να το επαινέσουμε. Απλώς επισημαίνουμε, ότι είναι στην αρχή αυτή η προσπάθεια και, αν δεν κάνω λάθος, έχετε πολλά χρόνια στην εξουσία, όχι ειδικά εσείς προσωπικά στο Υπουργείο. Είναι -θα πρέπει να σας πω- μάλλον ειρωνικό να έρχεσθε αυτή τη στιγμή, το 1997, και να μας λέτε, "αρχίσαμε, πείτε μας μπράβο που αρχίσαμε και να έχουμε κάνει δεκαεννιά επισκέψεις και έχουμε υπογράψει τρεις συμβάσεις". Νομίζω ότι αυτό δεν είναι επαρκές.

'Ενα άλλο στοιχείο, που δεν επιδέχεται αμφισβήτηση, είναι ότι στα υπάρχοντα κέντρα αντιμετώπισης των ναρκωτικών, συμβουλευτικούς σταθμούς, θεραπευτικές κοινότητες, πρόγραμμα μεθαδόνης, ενώ υπάρχουν άνθρωποι μέσα, οι οποίοι καταβάλλουν υπεράνθρωπες προσπάθειες, το αποτέλεσμα είναι πενιχρό έναντι της πίεσης, της ζήτησης και προπαντός αυτής της έκρηξης διάδοσης των ναρκωτικών, που δυστυχώς παρατηρείται στη Χώρα μας. Οι αναμονές στο πρόγραμμα μεθαδόνης είναι κάτι το ασύλληπτο. Δηλαδή, πρέπει να περιμένουν χρόνια, για να υποβληθούν στο πρόγραμμα. Αυτό δεν είναι μία κατάσταση, η οποία ενθαρρύνει, κύριε Υπουργέ. Δεν ξέρω αν αυτά τα νούμερα, τα οποία παραθέσατε για τους προϋπολογισμούς του Ο.ΚΑ.ΝΑ. και του ΚΕΘΕΑ, τα οποία θα τα σχολιάσουν οι συνάδελφοι, έχουν καμία αντιστοιχία με την έκταση του προβλήματος. Γιατί άλλο είναι τι συνέβαινε τη δεκαετία του '70. Είπατε ότι το 1970 η αντιμετώπιση της ελληνικής Πολιτείας ήταν υποτυπώδης. Μα, δεν υπήρχε τότε τέτοιο πρόβλημα, που υπάρχει σήμερα. Το πρόβλημα σήμερα είναι τεθειμένο και έχει μία αλματώδη εξέλιξη και γεωμετρική άνοδο. Επομένως, με τους ίδιους ρυθμούς πρέπει να κινούνται και οι πιστώσεις της Πολιτείας, αλλά και η εντατικοποίηση των μέσων, τα οποία διαθέτουμε.

Είναι καλό επίσης -και το δέχομαι ως θετική εξέλιξη- το ότι υπάρχει μελέτη του προβλήματος. Αν δεν κάνω λάθος, τα τεύχη που επιδείξατε και θα μας δώσετε, αποτελούν έρευνες, δηλαδή μελέτη και απεικόνιση του προβλήματος και προτάσεις. Είναι θετικό το ότι ξεκινάτε με έναν επιστημονικό τρόπο, τεκμηριωμένο και τοποθετημένο σε μία βάση και όχι ευκαιριακά, περιστασιακά και χωρίς συνολική μελέτη. Αλλά και εδώ θα μου επιτρέψετε να πω, ότι είναι πάλι μία μελέτη, ένα προστάδιο του προσταδίου. Πότε θα προχωρήσουν αυτά τα μέτρα και με τι ρυθμούς θα προχωρήσουμε, για να μπορέσουμε να συνταυτιστούμε και να προλάβουμε την εξέλιξη;

Κύριε Πρόεδρε, τελειώνοντας, θα ήθελα να επιβεβαιώσω την πρόθεση και των συναδέλφων, αλλά και ολόκληρης της Νέας Δημοκρατίας. Απ' αρχής η Νέα Δημοκρατία και παρόλο ότι το πρόβλημα δεν ήταν έντονο τη δεκαετία του '70 εψήφισε νόμο, ο οποίος αντιμετώπιζε με τα τότε δεδομένα αποτελεσματικά το πρόβλημα. Στην τριετία που μπόρεσε να κυβερνήσει, έδωσε απτά δείγματα της στάσης της απέναντι στο πρόβλημα και των αρχών, στις οποίες στηρίζεται και θέλει να προχωρήσει. Ο Ο.ΚΑ.ΝΑ. δημιουργήθηκε το 1993. Θεωρούμε πολύ θετικό και επαινούμε το ότι συνεχίζετε σ' αυτήν τη βάση και βελτιώσατε σημαντικά την κατάσταση. Η Νεα Δημοκρατία επίσης και στον τομέα της καταστολής ήταν πολύ αυστηρότερη στην αντιμετώπιση και δεν άφηνε καθόλου περιθώρια να δημιουργηθεί η παραμικρή αίσθηση ελαστικοποίησης της αντίδρασης της Πολιτείας.

Είναι ευχάριστη η τελευταία εξέλιξη επί των ημερών της τελευταίας κυβέρνησης, στον τομέα της Δικαιοσύνης, ότι διορθώνονται σταδιακά αυτα τα ολισθήματα που είχε σημειώσει το ΠΑ.ΣΟ.Κ. στο παρελθόν.

Εγώ θα ήθελα να διαβεβαιώσω κύριε Πρόεδρε και τη Βουλή και την Κυβέρνηση, για τη διάθεση της Νέας Δημοκρατίας να συνεργαστεί αποτελεσματικά με όλα τα στελέχη της στο θέμα της αντιμετώπισης των ναρκωτικών και να είναι βέβαιοι οι κύριοι Υπουργοί, ότι ό,τι θετικό σημειώνεται θα το δεχόμαστε με ευχαρίστηση και θα το επαινούμε, αλλά θα είμαστε αμείλικτοι οποτεδήποτε παρατηρούμε δείγματα τα οποία χαλαρώνουν την αντίδραση της Πολιτείας απέναντι στη μάστιγα των ναρκωτικών.

ΠΡΟΕΔΡΕΥΩΝ (Λουκάς Αποστολίδης): Ευχαριστούμε την κα Μπενάκη.

Ο Κοινοβουλευτικός Εκπρόσωπος του ΠΑ.ΣΟ.Κ. κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Δε θα μιλήσω τώρα, κύριε Πρόεδρε, κάνοντας οικονομία χρόνου, αλλά θα κάνω μια μόνο παρατήρηση και επειδή και η επόμενη επερώτηση είναι ομοίου περιεχομένου, θα μιλήσω στο τέλος όταν θα έρθει εκείνη η ώρα.

'Ηθελα, όμως, να πω ότι μου κάνει εντύπωση ότι όλοι οι επερωτώντες Βουλευτές της Νέας Δημοκρατίας κατακεραύνωσαν την Κυβέρνηση, διότι υποτίθεται ότι στον τομέα της δίωξης του εμπορίου των ναρκωτικών τουλάχιστον ολιγωρεί.

Κύριε Πρόεδρε, μόλις προχθές ψηφίστηκε μια συνθήκη απ' αυτή τη Βουλή, η συνθήκη Σένγκεν. Κατανοώ, καίτοι δε συμμερίζομαι, τις απόψεις της Αριστεράς, αλλά δεν κατανοώ και ασφαλώς είναι αντιφατική η στάση των επερωτώντων βουλευτών της Νέας Δημοκρατίας. Συγκεκριμένα ζήτησα και πήρα την ονομαστική κατάσταση ψηφοφορίας και ο κ. Σούρλας, 

Σελίδα 7596 

ο κ. Καρατζαφέρης, ο κ. Αλεξόπουλος, ο κ. Σκανδαλάκης και ο κ. Μελάς κατεψήφισαν τη Σύμβαση Σένγκεν, της οποίας πρωταρχικό έργο είναι η καταπολέμηση του εμπορίου των ναρκωτικών. Και οι κύριοι Μιχαλολιάκος και Σωτηρόπουλος απείχαν της ψηφοφορίας.

ΠΡΟΕΔΡΕΥΩΝ (Λουκάς Αποστολίδης): Κύριε Ιωαννίδη, μην ανοίγετε τώρα θέματα τα οποία ...

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, σας παρακαλώ.

Το σημειώνω, γιατί είναι μια αντίφαση. Διότι μπορεί ευλόγως να έχει κανείς αντιρρήσεις για τη Σύμβαση Σένγκεν σε άλλους τομείς, αλλά στον τομέα αυτό ειδικότερα και επειδή το σκεπτικό της Νέας Δημοκρατίας που κατεψήφισαν τη Σύμβαση Σένγκεν, προφανώς στηριζόταν στα αρνητικά κατ'αυτούς σημεία, εις ό,τι αφορά την ορθοδοξία, το 666 και άλλα τινά, να μην είμαστε τόσο αντιφατικοί, γιατί αν θέλουμε να πλήξουμε το εμπόριο των ναρκωτικών η Σύμβαση Σένγκεν προνοεί πολλά περί αυτού.

Ευχαριστώ.

(Θόρυβος από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Κύριε Καρατζαφέρη, κυρία Μπενάκη επιτρέψτε μου.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης): Κύριε Σούρλα, θα σας δώσω για ένα λεπτό το λόγο να υπάρξει αντίλογος. Θα σας παρακαλέσω, όμως επειδή υπάρχει και η δεύτερη επερώτηση με το ίδιο αντικείμενο, το είπα και σε σας, κύριε Ιωαννίδη, να μην ανοίγετε θέματα, τα οποία δεν έχουν σχέση με το αντικείμενο, το οποίο συζητούμε.

ΦΟΙΒΟΣ ΙΩΑΝΝΙΔΗΣ: Να μην επισημάνουμε μια κραυγαλέα αντίφαση;

ΠΡΟΕΔΡΕΥΩΝ (Λουκάς Αποστολίδης): Σας παρακαλώ.

Κύριε Σούρλα, έχετε το λόγο για ένα λεπτό.

ΓΕΩΡΓΙΟΣ ΣΟΥΡΛΑΣ: Θεωρώ βαρύτατους τους υπαινιγμούς του Κοινοβουλευτικού Εκπροσώπου του ΠΑ.ΣΟ.Κ., όταν αφήνει να εννοηθεί, ότι οι Βουλευτές, οι οποίοι κατά το Σύνταγμα έχουν δικαίωμα ελεύθερης έκφρασης γνώμης και ψήφου, κατεψήφισαν τη Σύμβαση Σένγκεν γιατί δεν είναι υπέρ της αντιμετώπισης του προβλήματος των ναρκωτικών.

ΦΟΙΒΟΣ ΙΩΑΝΝΙΔΗΣ: Δεν είπα αυτό.

ΓΕΩΡΓΙΟΣ ΣΟΥΡΛΑΣ Αυτό είπατε, κύριε Ιωαννίδη. 'Οτι εμείς δεν ψηφίσαμε αυτή τη συνθήκη, διότι θα αποτελέσει το μεγάλο εργαλείο για την αντιμετώπιση του προβλήματος των ναρκωτικών.

Θεωρώ βαρύτατους αυτούς τους υπαινιγμούς, αυτά που άφησε ο κ.Ιωαννίδης να αιωρούνται μέσα στην Αίθουσα και θα παρακαλέσω να πάρει το λόγο ευθαρσώς και αντρίκια, για να ξεκαθαρίσει τη θέση του. Αν δε γίνει κάτι τέτοιο, θα πάρω πάλι το λόγο, για να απαντήσω όπως του πρέπει. Αν όμως δεν εννοεί κάτι τέτοιο, θα πρέπει να πάρει το λόγο και να ανακαλέσει.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, το λόγο.

ΠΡΟΕΔΡΕΥΩΝ(Λουκάς Αποστολίδης): Κύριε Ιωαννίδη, δεν έχετε το λόγο.

ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, το λόγο.

ΠΡΟΕΔΡΕΥΩΝ(Λουκάς Αποστολίδης): Ο κ. Καρατζαφέρης έχει το λόγο για ένα λεπτό.

ΓΕΩΡΓΙΟΣ ΚΑΡΑΤΖΑΦΕΡΗΣ:Κύριε Πρόεδρε, κακίσαμε πριν από λίγο αυτή τη φασιστοειδή αντίληψη, την οποία ακούσαμε από τηλεοράσεως εχθές, αλλά δεν πιστεύαμε ότι θα το ακούσουμε και σήμερα μέσα στην Αίθουσα, δηλαδή αυτό το οποίο πολεμήσαμε. Να, λοιπόν, που ήδη ξεκίνησε το φακέλλωμα. Πιστεύαμε ότι η φασιστοειδής αντίληψη, μπορεί να υπάρχει στην κληρονομικότητα. Δεν πιστεύαμε ότι θα μπορούσε να επηρεάζεται και από συνεπωνυμία.

ΠΡΟΕΔΡΕΥΩΝ(Λουκάς Αποστολίδης): Αυτές οι φράσεις, κύριε Καρατζαφέρη, νομίζω ότι είναι και υπερβολικές και ακραίες και δε νομίζω ότι ταιριάζουν εδώ στην Αίθουσα.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, το λόγο.

ΠΡΟΕΔΡΕΥΩΝ(Λουκάς Αποστολίδης): Κύριε Ιωαννίδη, με συγχωρείτε, θα ήθελα να πω το εξής: Δεν μπορούμε με τις αξιολογικές κρίσεις του οποιουδήποτε συναδέλφου, να κάνουμε πίνγκ-πόνγκ για θέματα, τα οποία δεν αφορούν την επερώτηση.

ΦΟΙΒΟΣ ΙΩΑΝΝΙΔΗΣ: Σας παρακαλώ, κύριε Πρόεδρε.

ΠΡΟΕΔΡΕΥΩΝ(Λουκάς Αποστολίδης): Μα, δεν αφορά την επερώτηση.

Ορίστε, έχετε το λόγο για ένα λεπτό, να μην αρχίσουμε όμως καινούργιο κύκλο.

ΦΟΙΒΟΣ ΙΩΑΝΝΙΔΗΣ: Σας παρακαλώ, κατ' αρχήν ως Κοινοβουλευτικός Εκπρόσωπος, έχω το δικαίωμα να μιλήσω για δέκα λεπτά τουλάχιστον και δεν έκανα χρήση. 

ΠΡΟΕΔΡΕΥΩΝ(Λουκάς Αποστολίδης): Κύριε Ιωαννίδη, επί του θέματος, έχετε να μιλήσετε τα δέκα λεπτά. Δεν μπορείτε όμως να ανοίγετε θέματα, να υπάρχει λέγων και αντιλέγων.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, το τι θα πω, είναι δική μου ευθύνη και σεις μόνο τον Κανονισμό μπορείτε να τηρείτε και όχι να μου υποδεικνύετε τι θα πω.

ΠΡΟΕΔΡΕΥΩΝ(Λουκάς Αποστολίδης): Εντάξει, κύριε Ιωαννίδη. 'Εχετε το λόγο.

ΦΟΙΒΟΣ ΙΩΑΝΝΙΔΗΣ: Για όσα είπε ο κ.Καρατζαφέρης, απαντώ με χαμόγελο. Το να ομιλεί ο κ.Καρατζαφέρης για φασιστοειδή αντίληψη σε μένα, επικαλούμενος τη συνεπωνυμία με το δικτάτορα Ιωαννίδη, του οποίου την αποφυλάκιση επιδιώκει, ενώ εγώ ήμουν έξι χρόνια στη φυλακή επί δικτατορίας, είναι τουλάχιστον γελοίο, αστείο.

Δεύτερον, όσον αφορά τον κ.Σούρλα, εγώ κύριε Σούρλα, δε σας κατέκρινα για την ψήφο που δώσατε. Κριτική της ψήφου σας, έχω δικαίωμα να κάνω, όπως και εσείς της δικής μου. Σημείωσα την αντίφαση που υπάρχει σε ό,τι αφορά την κατηγορία προς την Κυβέρνηση, ότι δεν παίρνει τα μέτρα που πρέπει να πάρει για την παρεμπόδιση της διακίνησης των ναρκωτικών και είπα ότι η Κυβέρνηση, στα πλαίσια αυτά, έφερε και ψήφισε τη Συνθήκη Σένγκεν, που πρωτίστως προνοεί για τη δίωξη του διεθνοποιημένου οργανωμένου εγκλήματος των ναρκωτικών, ενώ εσείς που κόπτεσθε σήμερα γι'αυτό -και δεν αμφισβητώ την πρόθεσή σας σε ό,τι αφορά τη δίωξη του εμπορίου των ναρκωτικών- δεν ψηφίσατε τη Σύνθηκη, που προβλέπει όλα αυτά τα σχετικά με τη δίωξη του εμπορίου ναρκωτικών. Αυτό δεν αποτελεί κατά κανένα τρόπο ούτε ύβρη ούτε ο,τιδήποτε άλλο. Αποτελεί ευπρεπέστατη κριτική.

ΠΡΟΕΔΡΕΥΩΝ(Λουκάς Αποστολίδης): Κύριε Ιωαννίδη, έληξε η συζήτηση.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, το λόγο.

ΠΡΟΕΔΡΕΥΩΝ(Λουκάς Αποστολίδης): Κύριε Σούρλα, σας παρακαλώ, είστε παλιός Κοινοβουλευτικός.

ΓΕΩΡΓΙΟΣ ΣΟΥΡΛΑΣ: Θα ήθελα να πω στον κ.Ιωαννίδη με ηρεμία πως το ότι δεν είχαμε υπογράψει μέχρι τώρα τη Συνθήκη Σένγκεν, μας εμπόδισε να συλλάβουμε τους εμπόρους ναρκωτικών; Γιατί δεν είχαμε την Συνθήκη του Σένγκεν τους βγάζαμε έξω τους εμπόρους ναρκωτικών από τις φυλακές.

ΠΡΟΕΔΡΕΥΩΝ(Λουκάς Αποστολίδης): Είπε η κα Μπενάκη να βρούμε το πεδίο της συναίνεσης και της συνεργασίας στο θέμα, που συζητάμε σήμερα.

ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Πρόεδρε, το λόγο επί προσωπικού.

ΠΡΟΕΔΡΕΥΩΝ(Λουκάς Αποστολίδης): Μα, μιλήσατε για προσωπικό, κύριε Καρατζαφέρη. Δεν μπορεί δύο φορές να μιλάτε για προσωπικό.

ΓΕΩΡΓΙΟΣ ΚΑΡΑΤΖΑΦΕΡΗΣ: Να λέει ξαφνικά ότι είπα εγώ να βγει ο Ιωαννίδης έξω;

ΠΡΟΕΔΡΕΥΩΝ(Λουκάς Αποστολίδης): Η κυρία Δαμανάκη, ως Κοινοβουλευτικός Εκπρόσωπος του Συνασπισμού έχει το λόγο.

ΜΑΡΙΑ ΔΑΜΑΝΑΚΗ: Κύριε Πρόεδρε, δε θα κάνω χρήση του δικαιώματός μου. Παρακαλώ να προχωρήσουμε, να δευτερολογήσουν οι συνάδελφοι. Θα μιλήσω μετά και την επερώτηση του Κομμουνιστικού Κόμματος με κάποια ανοχή, για την οποία θα ήθελα να παρακαλέσω, αν χρειαστεί.

ΠΡΟΕΔΡΕΥΩΝ(Λουκάς Αποστολίδης): Ευχαριστώ, κυρία Δαμανάκη.

Ο κ. Δημαράς έχει το λόγο.

Σελίδα 7597 

ΙΩΑΝΝΗΣ ΔΗΜΑΡΑΣ: Και εγώ το ίδιο, κύριε Πρόεδρε.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, το λόγο για να δευτερολογήσω. 

ΠΡΟΕΔΡΕΥΩΝ(Λουκάς Αποστολίδης): Ορίστε, κύριε Σούρλα, έχετε το λόγο.

ΓΕΩΡΓΙΟΣ ΣΟΥΡΛΑΣ:Κύριε Πρόεδρε, πιστεύω ότι ο κ. Σκουλάκης θα έπρεπε να αξιοποιήσει τις παρατηρήσεις μας, τις προτάσεις μας και τις ενστάσεις μας. Και αν παρακολουθούσε τις τοποθετήσεις όλων των συναδέλφων θα έβλεπε ότι υπήρχε με ευπρέπεια και προσοχή ένας διαχωρισμός σε ατομικές και συλλογικές ευθύνες της Κυβέρνησης, αλλά και γενικότερα του πολιτικού κόσμου της Χώρας.

Εγώ, κύριε Σκουλάκη, το μεγαλύτερο μέρος της αγόρευσής μου το διέθεσα για να αναφερθώ στην ευθύνη όλων μας σε ό,τι αφορά την αντιμετώπιση του προβλήματος των ναρκωτικών, δεν το περιόρισα στην Κυβέρνηση. Και με αδικείτε, όταν λέτε ότι δε βρέθηκε καλή κουβέντα να λεχθεί από μένα για σας, όταν μάλιστα θα μπορούσε να παρεξηγηθεί η αναφορά μου στην προσφορά σας και στην ευαισθησία σας.

Από εκεί και πέρα όμως εκφράζετε πραγματικά στο σύνολο την Κυβέρνηση και εκ των πραγμάτων αυτό γίνεται σήμερα, αφού απουσιάζουν οι άλλοι Υπουργοί. 'Ηρθε εδώ ο Υπουργός Υγείας, αφού τελείωσε το Υπουργικό Συμβούλιο, ενώ οι άλλοι επερωτώμενοι Υπουργοί δεν ήρθαν και δε θα έρθουν να ακούσουν και την επερώτηση του Κομμουνιστικού Κόμματος Ελλάδος. Αυτή είναι η εκτίμησή μου, θα τα πούνε όμως οι Βουλευτές εκείνης της πλευράς αργότερα.

'Επρεπε να απαντήσετε και για την εφαρμογή του νόμου για το ξέπλυμα του βρώμικου χρήματος και δεν απαντήσατε. Μέγα κεφάλαιο, ηθικό, πολιτικό οικονομικό. 'Ενας νόμος με δυσκολία ψηφίστηκε και αφού μας έσυραν στα δικαστήρια οι Ευρωπαίοι εταίροι μας και από το 1995 δεν εκδίδεται προεδρικό διάταγμα, προκειμένου να εφαρμοστεί αυτός ο νόμος.

Ακόμη απ' ό,τι διάβασα οι εκθέσεις, τις οποίες παρουσιάσατε δεν είναι σε εφαρμογή των διατάξεων του νόμου για την καταπολέμηση του προβλήματος των ναρκωτικών, αλλά είναι μια επιστημονική έρευνα, η οποία σας δόθηκε και την οποία θα περιμένουμε και εμείς για να ενημερωθούμε και να κάνουμε τις δικές μας παρατηρήσεις και να την αξιοποιήσουμε δεόντως. Ούτε το προβλεπόμενο προεδρικό διάταγμα για τη λειτουργία των μονάδων από κοινωνικούς φορείς, εκκλησία, Τοπική Αυτοδιοίκηση, νομικά ή φυσικά πρόσωπα το έχετε εκδώσει μέχρι τώρα, ούτε έχετε βγάλει απόφαση για τη σύσταση αυτής της εθνικής Επιτροπής. Δε βλέπω καμία τέτοια απόφαση. Να μου το πείτε όμως, και αν κάνω λάθος, είμαι έτοιμος να το δεχθώ. 'Αρα, όσα ανέφερα στην πρωτολογία μου ανταποκρίνονται στην πραγματικότητα.

Δεν προωθήσατε τα προγράμματα, τα οποία εγκρίθηκαν, αφού εντάχθηκαν στο Β' Πακέτο Ντελόρ, για τις μονάδες απεξάρτησης τοξικομανών κρατουμένων και σωφρωνιστικών θεραπευτικών καταστημάτων και είμαστε στον τέταρτο χρόνο της πορείας υλοποίησης του Β' Κοινοτικού Πλασίου Στήριξης.

Υπάρχουν και πολλά άλλα, τα οποία τέθηκαν και δεν απαντήθηκαν. Και βεβαίως σεις είσαστε στο χώρο της Υγείας και δεν μπορεί να γνωρίζετε τα όσα έχουν σχέση με το Υπουργείο Δημόσιας Τάξης, τα όσα έχουν σχέση με τον Υπουργό Εξωτερικών και με την ολιγωρία του για τη παρέμβαση στους Διεθνείς Οργανισμούς, για την πληροφόρηση και για τα όσα συμβαίνουν στις γειτονικές Βαλκανικές χώρες, που έπρεπε να κάνουμε τις ενστάσεις μας και έπρεπε τουλάχιστον να έχουμε την πληροφόρηση. Απλά περιορίστηκε μόνο στην αποστολή ενός δελτίου ο Υπουργός Εξωτερικών χωρίς να έχει πάρει απάντηση, χωρίς να αντιδράσει από εκεί και πέρα.

Κύριε Υπουργέ, υποχρεώθηκα να σας διακόψω και να κάνω μια δήλωση, την οποία κάνω και τώρα. Αν δεν είναι αυτά που είπα μέσα στον προϋπολογισμό, για το ΚΕΘΕΑ. υποβάλλω την παραίτησή μου από Βουλευτής. Και στο κάτω-κάτω δε θα χάσω και τίποτα απ' ό,τι φαίνεται σε ό,τι αφορά τα ναρκωτικά. Απλά, καημό έχω και εγώ να προσφέρω στον Τόπο μου, στην Πατρίδα μου, εγκαταλείποντας το ιατρείο και ακολουθώντας ένα δρόμο επώδυνο και ανηφορικό, τον οποίο ακολουθούμε όλοι εδώ μέσα, αλλά όμως δεν τον περπατάμε και τόσο καλά.

Οι προβλεπόμενες πιστώσεις για το ΚΕΘΕΑ το 1997 είναι εννιακόσια σαράντα εκατομμύρια. Αν στη συνέχεια μεταφέρατε πιστώσεις από άλλα κονδύλια, εγώ δεν το αρνούμαι αυτό. Εγώ μιλάω, κύριε Σκουλάκη, για τον προϋπολογισμό και μιλάω ακόμη για τα δύο δισεκατομμύρια εννιακόσια εκατομμύρια που ζήτησαν οι μονάδες του ΚΕΘΕΑ "ΝΟΣΤΟΣ", "ΙΘΑΚΗ", "ΠΑΡΕΜΒΑΣΗ", "ΔΙΑΒΑΣΗ", "ΕΞΟΔΟΣ" και τα οποία δε δώσατε, για να επεκτείνουμε λίγο το πρόγραμμα.

Τι ζήτησαν αυτοί οι άτυχοι γονείς; Το εννιακόσια σαράντα να γίνει δύο δισεκατομμύρια εννιακόσια. Μα, να πάρει ευχή! Αυτά έχουν γίνει χαρτοπετσέτες και σπαταλιώνται αλλού. Σ'αυτούς τους πονεμένους ανθρώπους βρήκαμε να πούμε "δεν κάνουμε μονάδες, δεν έχουμε δύο δισεκατομμύρια";

'Εχει φρίξει το μάτι μας από σπατάλη, από κατάχρηση, από κυκλώματα, από συμφορά. Πεντακόσια δισεκατομμύρια, λέει, χαρίζουμε εδώ, οκτακόσια δισεκατομμύρια εκεί, ΔΕΚΟ, Ολυμπιακή και δε συμμαζεύεται. Εκεί βρήκαμε να κάνουμε οικονομία;

Σε τι με διόρθωσε ο κύριος Υπουργός, που εγώ δεν είπα σωστό; Και μάλιστα, έχει δίκιο σ'αυτό. Υπολόγισα ότι είναι περίπου τρία δισεκατομμύρια -και δεν ήμουν καλά ενημερωμένος- οι συνολικές δαπάνες του κρατικού Προϋπολογισμού για τα ναρκωτικά. Είπατε, κύριε Υπουργέ, ότι είναι 4,5 δισεκατομμύρια.

Ξέρετε τι σημαίνει, κύριε Υπουργέ, αυτό; Εγώ είπα ότι επιχορηγεί το Κράτος, για τον αγώνα των ναρκωτικών κατά άτομο, μία δραχμή. Ξέρετε τα νούμερα που μας είπατε, τι σημαίνουν; Σημαίνουν μία δραχμή και είκοσι λεπτά.

Αυτό είναι. Δεν το κάνω για εντυπωσιασμό για να βγει στην εφημερίδα. Να βγει και στην εφημερίδα, για να δούμε τι κάνουμε όλοι μας.

Και δεν μέμφομαι μόνο εσάς. Και εμείς το ίδιο κάναμε. Δε μιλώ μόνον ως Βουλευτής της Νέας Δημοκρατίας. Μιλάω σαν ελεύθερος πολίτης και μέλος της Εθνικής Αντιπροσωπείας. Μέσα απ'αυτό κάνω την αυτοκριτική μου και σαν Υπουργός. Εγώ ξέρω τι υπέστην, όταν έκανα προτάσεις και ρυθμίσεις και τι επιθέσεις δέχθηκα, γιατί έχω μια άποψη δική μου, προσωπική. Θάνατος στους εμπόρους ναρκωτικών.

Τι έγινε την επόμενη μέρα; Λες και κινδύνευαν από τις δηλώσεις του Σούρλα και από την πρότασή του. Ανοησίες. Απλά σου λέει, μπορεί να ξεκινήσει κανένας αγώνας και τί θα γίνει μετά; Τι θα γίνει με τους εμπόρους; Μη χάσουμε κανέναν έμπορο, κανένα χρηματοδότη, κανένα παράγοντα που ξεπλένει το βρώμικο χρήμα και μετά γίνεται στέλεχος και παράγοντας διαμόρφωσης της πολιτικής και κοινωνικής ζωής του τόπου.

Τα είπα και άλλη φορά και θα τα επαναλάβω και σήμερα. Δεν αναφέρομαι σε καμία κυβέρνηση, σε κανέναν Υπουργό, σε κανένα Βουλευτή. Αναφέρομαι στο κατάντημα της πολιτικής ζωής του Τόπου, στην εξάρτηση όχι από τα ναρκωτικά, αλλά από τα χρήματα των εμπόρων ναρκωτικών.

'Εχω επίγνωση για ό,τι λέω και είμαι έτοιμος για όλα.'Οπως είπα κάποτε με τη γλώσσα τη δική μου, την ποιμενική, που μου 'μαθε ο πατέρας μου, "την κάπα την έχω στο μανίκι". Ξέρετε τι σημαίνει αυτό; Σημαίνει ότι την έχω στο μανίκι ή για να τη φορέσω ή για να την πετάξω. Δεν έχω καμία δυσκολία να το πράξω, αν χρειαστεί.

Αυτά δεν είναι λόγια που απορρέουν από συναισθηματικές εξάρσεις, αλλά από πηγαίες ανησυχίες που έζησα, που βίωσα στο περιβάλλον μου, στο χωριό μου, στην πόλη μου για το δράμα των ναρκωτικών. 

Και περιορίζεσθε, κύριε Υπουργέ, μόνο στην πρόληψη. Καλή η προσπάθεια, αλλά δε φθάνει αυτό. Δεν μπορεί να αφήνουμε να πυροβολούν οι εγκληματίες έξω και εμείς να λέμε "πώς θα ενημερώσουμε". Είναι φιλότιμη η προσπάθειά σας, μπράβο σας, καλά κάνετε! Δε φθάνει όμως αυτό. Μας έχουν βάλει σε λάθος δρόμο -καταλάβετέ το- να συζητάμε, να διαφωνούμε, να διαπληκτιζόμαστε, να λέμε στον επίλογο- όπως θα πω και 

Σελίδα 7598 

εγώ σε λίγο-μερικές καλές κουβέντες και να τελειώνουμε αγαπημένοι από εδώ μέσα. Βρισκόμαστε σε λάθος δρόμο.

Δεν εφαρμόστηκε, κύριε Πρόεδρε και αγαπητές κυρίες και κύριοι συνάδελφοι, ποτέ η καταστολή. Ποια καταστολή εφαρμόστηκε στην Ελλάδα; Πότε κρεμάστηκε ένας έμπορος ναρκωτικών; Πότε καταδικάστηκε να σαπίσει μέσα στη φυλακή; Για ποια καταστολή μιλάμε; Γι'αυτό που δεν εφαρμόζουμε, ερχόμαστε τώρα και κάνουμε επίκριση;

(Στο σημείο αυτό, την Προεδρική 'Εδρα καταλαμβάνει ο Α'Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Εγώ μυρμίγκι δεν έχω πειράξει στη ζωή μου. Κάποτε κυνηγούσα νεαρός, φοιτητής, αλλά στη συνέχεια, εγκατέλειψα και το δίκανό μου και δεν κυνηγάω. Αλλά αυτά τα κτήνη όμως αν τα δω κρεμασμένα ανάποδα, δε θα τα λυπηθώ, γιατί πιστεύω ότι το οφείλουμε απέναντι σε χιλιάδες νέους, στις οικογένειές τους που σφαδάζουν, σπαράζουν και αργοπεθαίνουν.

Γι'αυτό το λέω. Δεν είμαι ούτε αιμοδιψής ούτε αιμοχαρής, αλλά πιστεύω ότι έτσι μπορεί να γλιτώσουν, οι νέοι μας από το θάνατο.

Δεν εφαρμόσαμε ποτέ καταστολή. Και όχι μόνο δεν εφαρμόσαμε καταστολή, αλλά σας είπα, κύριε Υπουργέ, ότι τους διευκολύνουμε με το ξέπλημα του βρώμικου χρήματος, με τα ομόλογα, με τα άτοκα γραμμάτια του Δημοσίου, με αυτήν την ανήθικη, ανέντιμη ρύθμιση, η οποία γίνεται μέχρι σήμερα.

Πού θα πάει αυτή η ιστορία; Και δε λέω ότι όσοι καταθέτουν και παίρνουν ομόλογα και έντοκα γραμμάτια είναι έμποροι ναρκωτικών και είναι λαθρέμποροι και καταχραστές. Εκεί, όμως, βρίσκεται η μεγάλη διέξοδος. Ελέγχουμε το Βουλευτή, ελέγχουμε το δικαστικό για το πού βρήκε τα χρήματα, αλλά εδώ δεν έχουμε το περιβόητο "πόθεν έσχες". Αυτή είναι η αντίφαση, η πολιτική σχιζοφρένεια της δημοκρατικής μας ζωής.

Ελέγχουμε τον ταλαίπωρο, μήπως έχει κανένα φράγκο παραπάνω και κάνει κανένα σπιτάκι.

Αλλά του κ. Σούρλα, φερ'ειπείν, που έχει δισεκατομμύρια ξεπλύνει μέσα απ'αυτές τις διαδικασίες, δεν του μιλάει κανείς. Δεν υπάρχει "Πόθεν 'Εσχες". Αυτό δε λέγεται πολιτική σχιζοφρένειας.

Τελείωσα, κύριε Πρόεδρε, και πιστεύω ότι πρέπει να το δούμε συνολικά το θέμα. Ναι στην πρόληψη, ναι στην προσπάθεια, ναι στην επέκταση, μπράβο στον Ο.ΚΑ.ΝΑ., μπράβο σε εσάς, μπράβο σε εμάς που μιλάμε εδώ, δε φθάνει όμως αυτό. Είναι δυνατόν να διαφωνεί κανείς για μια συνεργασία για την αντιμετώπιση του προβλήματος; Είναι δυνατόν να συμβαίνει αυτό; Αλλά όμως, ο καθένας το βλέπει από τη δική του γωνιά και πρέπει να το δούμε όλοι μαζί και βεβαίως εσείς έχετε πρωτίστως την ευθύνη. Τραβήξτε το δύσκολο ανηφορικό δρόμο, θα σας ακολουθήσουμε. Στον κατήφορο, όμως, δεν μπορούμε να συμπορευθούμε με εσάς ή με οποιονδήποτε άλλο.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Καρατζαφέρης έχει το λόγο.

ΓΕΩΡΓΙΟΣ ΚΑΡΑΤΖΑΦΕΡΗΣ: Κύριε Υπουργέ, μας δείξατε από την 'Εδρα πάρα πολλά βιβλία, βιβλία όμως που δε σταματούν τον αριθμό ο οποίος αυξάνει με γεωμετρική πρόοδο. Εκτός αν αυτά τα παιδιά πρέπει να πηγαίνουν διαβασμένα, παιδιά τα οποία δεν πρέπει να αντιμετωπίζουμε σαν εχθρούς της πολιτείας, αλλά σαν θύματα της πολιτείας. Είναι θύματα σ'αυτόν τον άνισο αγώνα. Και από στοιχεία του Υπουργείου Δημοσίας Τάξεως, κύριε Υπουργέ, σας λέω ότι από τους διακόσιους ένα νεκρούς που είχαμε πέρισυ οι εκατόν τριάντα τέσσερεις ήταν άνεργοι. Αυτό σημαίνει ότι υπάρχει ηθικός αυτουργός: η πολιτική σας και η πολιτική από τους εντολοδότες, από εκεί που έρχεται. Εκατόν τριάντα τέσσερεις άνεργοι στους διακόσιους ένα νεκρούς. 'Ενα άλλο ανησυχητικό στοιχείο είναι ότι είχαμε το 1993 πέντε θύματα στην επαρχία, είκοσι εννέα τώρα, που σημαίνει ότι ο θάνατος φεύγει από την πρωτεύουσα και πηγαίνει στην περιφέρεια.

Πρέπει λοιπόν, πέρα από όλα τα άλλα, να ξεκαθαρίσουμε τα όρια του χρήστη από τον έμπορο. Ξέρετε τι γίνεται. Ο έμπορος δίνει στο βαποράκι, το οποίο κατασκευάζει ναρκομανείς, να μεταφέρει οκτώ γραμμάρια και να κρατήσει ένα για τη χρήση του. Πρέπει λοιπόν να βρείτε αυστηρότατα όρια για να μπορεί αύριο ο δικαστής να κάνει καλά τη δουλειά του και να μη γινόμαστε εμείς οι θύτες των θυμάτων.

Επίσης, ένα άλλο θέμα, κύριε Υπουργέ, είναι το ξέπλυμα που ακούστηκε πριν από λίγο, ξέπλυμα το οποίο όχι μόνο εσείς εμμέσως πλην σαφώς το επιτρέπετε, αλλά και το πραγματοποιήσατε με τα καζίνο.

Ξέρετε τι γίνεται στα καζίνο, κύριε Υπουργέ; Υπάρχει ένας μηχανισμός. Πηγαίνετε εσείς με ένα φίλο σας, δύο έμποροι ναρκωτικών. Δίνετε εκατό εκατομμύρια και παίρνετε μάρκες. Πάει ο φίλος σας στο τραπέζι, κάνει πως παίζει μια δύο μάρκες και πηγαίνει εν συνεχεία και εξαργυρώνει το χρήμα. Από εκείνη τη στιγμή είναι νόμιμο το χρήμα, με μια βεβαίωση του καζίνο, μια νομιμότητα την οποία δέχεται και η Εφορία και το Κράτος σε όλες τους τις μορφές. Να, λοιπόν πώς γίνεται η νομιμοποίηση. Αν θέλετε να πατάξετε τα ναρκωτικά, κάντε αυτό που κάνει το Ισραήλ, δεν έχει ούτε ένα καζίνο μέσα στη χώρα του. Εμείς δηλαδή τι είμαστε, οι έξυπνοι, εάν θέλουμε πράγματι να πατάξουμε, εάν θέλουμε πραγματικά να δούμε από πού έρχονται τα ναρκωτικά; Και βεβαίως τα ναρκωτικά, όπως ξέρετε, κύριε Υπουργέ, κάνουν το δρομολόγιο του ήλιου, έρχονται από μια συγκεκριμένη κατεύθυνση. Και να δούμε αν είναι μόνο μια απλή υπόθεση ή μια διόγκωση ή είναι μια υπονόμευση του 'Εθνους και μήπως οι διακηρυττές είναι εκείνοι οι οποίοι διεθνώς είναι οι διώκτες. Να πάμε και προς αυτές τις κατευθύνσεις. Δε φθάνει μόνο η καταστολή και να ανοίγουμε μερικά ιδρύματα. Να ψάξουμε λίγο βαθύτερα, μήπως είναι μια προσπάθεια ευνουχισμού του 'Εθνους αυτή η οποία γίνεται και δεν είναι μια τυχαία εξάπλωση των ναρκωτικών.

Και σταματάω σ'αυτό, κύριε Πρόεδρε, βάζοντας τον Υπουργό και την Κυβέρνηση σε έναν προβληματισμό. 

'Οσον αφορά, δε, το άλλο θέμα, περίμενα από εσάς, κύριε Υπουργέ της Πρόνοιας, μια καταγγελία του πρώην Υπουργού Παιδείας, ο οποίος ήταν αρμόδιος για να γαλουχεί τα παιδιά μας και όχι απλώς να αποστασιοποιηθείτε από τη δήλωσή του. Θέλω να ακούσω την καταγγελία σας ότι καταγγέλετε την οικογενειακή καλλιέργεια του χασίς. Ευθεία καταγγελία και όχι αποστασιοποίηση.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Ζαφειρόπουλος έχει το λόγο.

ΕΠΑΜΕΙΝΩΝΔΑΣ ΖΑΦΕΙΡΟΠΟΥΛΟΣ: Κύριε Υπουργέ, εγώ το κατάλαβα το παράπονό σας, δεν σας αμφισβητεί κανείς για τις πρωτοβουλίες σας, για την πρόθεσή σας και τις ενέργειες που έχετε κάνει. 'Ενας κούκος όμως δε φέρνει την άνοιξη. Εμείς ελέγχουμε την Κυβέρνηση. Και θα σας πω ότι είσαστε Κυβέρνηση κερκόπορτα.

Θα σας πω δύο παραδείγματα. Ο ν. 2408 κατάργησε ορισμένες διατάξεις, όπως το "ιδιαιτέρως επικίνδυνος" κ.λπ. και άφησε στο δικαστή με το άρθρο 177 του Κώδικα Ποινικής Δικονομίας με την ηθική των αποδείξεων, να κρίνει και να αφήσει ελεύθερο ή όχι τον έμπορο των ναρκωτικών. Το φωνάζαμε όλοι τότε εδώ εμείς, της Νέας Δημοκρατίας, όταν εψηφίζετο ο ν. 2408. Λέγαμε στον κύριο Υπουργό να πάρει οποιοδήποτε ευεργετικό μέτρο για τους άλλους κρατουμένους, λόγω του ότι δεν έχουμε φυλακές, οι συνθήκες δεν είναι καλές κ.λπ., αλλά όχι για τους εμπόρους των ναρκωτικών. Χαρακτηρίζονται οι έμποροι των ναρκωτικών, ότι δηλαδή ο Α, ο Β, ο Γ είναι έμποροι ναρκωτικών. Βρέθηκε η φόρμουλα να χαρακτηρίζεται όμως ως τοξικομανής και να βγαίνει έξω με άδεια.

Από την άλλη μεριά, τι κάνετε; Καταδικάζονται οι αγρότες στη Λάρισα και έρχεται ο Εισαγγελέας Εφετών και ασκεί έφεση κατά της αποφάσεως του δικαστηρίου, για να καταδικαστούν βαρύτερα. Δεν το καταλαβαίνω αυτό. 'Ενας συνδικαλιστής, δηλαδή, ο οποίος άσκησε το δικαίωμά του, όπως το άσκησε, πρέπει να τιμωρηθεί βαρύτερα από έναν έμπορο ναρκωτικών, ο οποίος διαδίδει τα ναρκωτικά στην Ελλάδα και ενσπείρει το θάνατο! Είναι πολύ σοβαρό το θέμα και δεν μπορούμε να βλέπουμε τα παιδιά μας να κυκλοφορούν στους δρόμους και έξω από τα σχολεία και να λέμε, τι θα γίνει. Καίγεται η ψυχή μου, όπως λέμε και στο χωριό μου, κύριε Υπουργέ. 'Ετσι έχω

Σελίδα 7599 

μάθει να λέω τα πράγματα, σταράτα.

'Οταν δεν υπάρχει τρόπος καταστολής και όταν τον έμπορο των ναρκωτικών τον αφήνουμε να βγει έξω, είναι αδύνατον να αντιμετωπισθεί η κατάσταση. Και σας επεσήμανα στην πρωτολογία μου ότι, αν δείτε τα στατιστικά στοιχεία, από τη στιγμή που δύο μεγαλέμποροι ναρκωτικών πήραν άδειες και βγήκαν έξω, λόγω "καλής διαγωγής", εν συνεχεία εξαφανίσθηκαν από εκείνη την ημέρα αυξήθηκαν κατά πολλοί οι θάνατοι νέων από ναρκωτικά. Αν θυμάμαι καλά, από το Γενάρη του 1995, που ένας μεγαλέμπορος αποφυλακίστηκε, κοιτάξτε πόσοι θάνατοι προήλθαν από ηρωίνη. Θα πρέπει, λοιπόν, να μας προβληματίσει πάρα πολύ αυτό το γεγονός, δηλαδή, η προστασία των νέων μας απ' αυτήν τη μάστιγα. Πώς, όμως, θα γίνει αυτό; Με το να βάλουμε μέσα τον αγρότη και το συνδικαλιστή και να βγάλουμε έξω το μεγαλέμπορο; Αυτό είναι έωλο, κύριε Υπουργέ.

Επισημάνθηκε από τον Υπουργό Δικαιοσύνης -και σωστά- ότι δεν μπορεί ο δικαστής να δικάζει μόνο με τη δική του συνείδηση. Δε θα φταίει ο δικαστής. Θα μεταθέτουμε το πρόβλημα σε άλλους ή το ίδιο το Κράτος, εμείς οι ίδιοι που νομοθετούμε, θα πάρουμε στους ώμους μας το πρόβλημα και θα ξεδιαλύνουμε αυτήν την κατάσταση;

Δεν είμαστε εναντίον σας, κύριε Υπουργέ, ή εναντίον των συνεργατών σας. 'Ολοι κάνετε τη δουλειά σας καλά. Δείξατε και τα βιβλία, τα οποία και καταθέσατε. Δε λέμε όχι σε όλα αυτά. Δε βλέπουμε, όμως, να πηγαίνει καλύτερα η κατάσταση, με όλα αυτά τα οποία κάνετε. Αντίθετα και μεγαλύτερες ποσότητες διακινούνται και κατάσχονται, αλλά και περισσότερους θανάτους έχουμε.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Αλεξόπουλος έχει το λόγο.

ΓΕΩΡΓΙΟΣ ΑΛΕΞΟΠΟΥΛΟΣ: Κύριε Υπουργέ, όλοι μας, εδώ μέσα, δεχόμαστε ότι τα ναρκωτικά είναι κοινωνικό φαινόμενο και έτσι κατ' αρχήν πρέπει να ειδωθεί, ένα φαινόμενο που παράγει τη δική του υποκουλτούρα, έναν κόσμο ψεμάτων και εφιαλτικών παραισθήσεων, που προσωρινά υπόσχεται να αμβλύνει τον πόνο αυτών των ανθρώπων.

Κύριοι συνάδελφοι, πιστεύω ακράδαντα ότι το πρώτο μας μέλημμα είναι η αποτελσματική πρόληψη, η οποία στηρίζεται σε δύο βασικούς πυλώνες. Ο πρώτος και σημαντικότερος είναι η Παιδεία. Ο δεύτερος είναι η παρεμπόδιση του υποψηφίου θύματος από τη δυνατότητα να πλησιάσει την πηγή των ναρκωτικών. Στον τομέα της παιδείας πέφτει το μεγάλο βάρος, για να μπορεί το κάθε άτομο, ως αυτόνομη λειτουργική μονάδα να μετέχει στην κοινωνία των συνανθρώπων ομαλά και παραγωγικά. Την ποιότητα της προσπάθειας την έχει δώσει ήδη το κέντρο εκπαίδευσης για την πρόληψη χρήσης ναρκωτικών με το πόνημά του "στηρίζομαι στα πόδια μου". Ο νέος πρέπει να μάθει να μη φέρει του κισσού το πλάνο ψήλωμα σε ξένα αναστηλώματα δεμένο. Πρέπει να μάθει να εκπέμπει το δικό του φως. Σχολείο, οικογένεια, εκκλησία και ΜΜΕ, είναι ανάγκη να συντονιστούν περισσότερο, να συνεργαστούν πιο συστηματικά, για να θωρακίσουν το σύγχρονο νέο απέναντι στη μάστιγα αυτή και να ενισχύσουν την αυτοεκτίμησή του.

Στο δεύτερο πυλώνα η δράση είναι πιο εξειδικευμένη. Δίωξη των εμπόρων ναρκωτικών και των δια μέσω αυτών διακινητών, διαρκής έλεγχος των πιθανών χωρών διάθεσης, αυστηρή απαγόρευση της χρήσης όλων των εξαρτησιογόνων ουσιών, ποινικοποίηση της χρήσης των. 'Ολα αυτά με την σωστή ερμηνεία και προσεκτική προσέγγιση, δύνανται να συμβάλουν ικανοποιητικά στον τομέα της πρόληψης.

'Οποιος πιστεύει ότι μόνο με την καταστολή ή την απαγόρευση ή την αντιαπαγορευτική τακτική ή την αποποινικοποίηση μπορεί να αντιμετωπισθεί ένα τόσο πολύπλοκο ζήτημα προκαλεί σύγχυση και σίγουρα αναποτελεσματικότητα.

Κύριοι συνάδελφοι, ελπίζω με τη δική μας συνεργασία εδώ στη Βουλή και με την κινητοποίηση όλων των φορέων της ελληνικής κοινωνίας, θα μπορέσουμε να προωθήσουμε ρεαλιστικά την πρόληψη στον τομέα των ναρκωτικών για να προστατεύσουμε τη ζωή των νέων μας, για να δώσουμε περισσότερη χαρά και ελπίδα στους ανθρώπους που, στριμωγμένοι από τις αντιξοότητες της ζωής, αναζητούν τη λύτρωση στον ψεύτικο κόσμο των ναρκωτικών.

Σας ευχαριστώ.

ΠΡΟΕΔΡΕΥΩΝ(Παναγιώτης Ν.Κρητικός): Ο κ.Σκανδαλάκης έχει το λόγο.

ΠΑΝΑΓΙΩΤΗΣ ΣΚΑΝΔΑΛΑΚΗΣ:Κύριε Πρόεδρε, απουσιάζει ο Κοινοβουλευτικός Εκπρόσωπος του ΠΑ.ΣΟ.Κ. αλλά προφανώς το φακέλωμα άρχισε από το Υπουργείο Δημοσίας Τάξεως και συνεχίζει με συνάδελφο εδώ πέρα.Τον ευχαριστώ πάντως, γιατί όσοι δεν ήξεραν ότι ψήφισα εναντίον της Συνθήκης το έμαθαν.

Και θέλω να πω ότι κατέκρινε και Βουλευτές, οι οποίοι απουσίασαν και άφησε ειρωνικά υπονοούμενα. Προφανώς απευθυνόταν και στον κύριο Πρωθυπουργό ο οποίος ήταν απών και δεν ξέρω γιατί.

Και κάτι άλλο.Μας έδωσε πλέον να καταλάβουμε ότι μέχρι τώρα η Κυβέρνηση -και δεν απευθύνομαι σε σας προσωπικά, κύριε Σκουλάκη, γιατί σας είπα προηγουμένως τι πιστεύω για σας- δεν έκανε και πολλά πράγματα γιατί περίμενε τη Συνθήκη του Σένγκεν η οποία θα τακτοποιήσει το όλο θέμα των ναρκωτικών.

Παρακολούθησα με μεγάλη προσοχή, κύριε Υπουργέ, την απάντησή σας. Λυπάμαι γιατί δεν ακούσατε τι είπα προσωπικά για σας και είχατε πικρία.Για σας είπα ότι σας εκτιμώ σαν άτομο, σας πιστεύω σαν επιστήμονα και σας θαυμάζω για το έργο σας όσον αφορά τα ναρκωτικά δεν τιμώ όμως την κυβέρνηση.

Θέλω όμως να πω ότι αντιμετωπίζουμε ένα δήλιο πρόβλημα.Οι όποιες αποφάσεις θα πάρουμε τι θα κάνουν; Θα δώσουν ή θα στερήσουν ζωή; Δεν υπάρχει πιστεύω χώρος για προχειρολογίες. Προσπαθήστε.

Είπατε ότι η Βουλή είναι σύμφωνη με τις αποφάσεις. Εδώ παρουσιάζεται ο Αναπληρωτής Υπουργός Εξωτερικών και επιμένει ότι μπορούμε να έχουμε μία γλάστρα με χασίς.Εγώ σας λέω ότι για λόγους αβροφροσύνης στη γιορτή σας αύριο να σας έρθουν γλάστρες με μερικά δενδρίλια. Και δε βγαίνετε να το καταδικάσετε. Και αν ακόμη λέτε ότι είναι προσωπική γνώμη, ο γιος μου, ο γιος σας τον κ.Παπανδρέου τον ξέρουν σαν μέλος της Κυβερνήσεως και ως πρώην Υπουργό Παιδείας.

Εγώ θέλω, κύριε Υπουργέ, να δώσουμε επιτέλους να καταλάβει ο καθένας μας ότι το δικό του παιδί ίσως είναι αύριο σ' αυτήν τη θέση.

Και πρέπει να καταλάβουμε ακόμη ότι οι έμποροι των ναρκωτικών αποφυλακίζονται σαν χρήστες.

Και πρέπει επίσης να καταλάβουμε - είναι αυτό που εσείς είπατε και σχολίασα εγώ- ότι μέσα σε εφτάμισι ώρες δεν μπορεί να λυθεί το πρόβλημα των ναρκωτικών.

Εδώ θέλω, κύριε Υπουργέ, να καταλήξω. Το σχόλιο που έκανα για το σταμάτημα της επιτροπής είναι το εξής . Η επιτροπή αυτή συστάθηκε για να μελετάει το πρόβλημα συνεχώς. Δε νομίζω ότι λύθηκε. Αν λύθηκε, σας ζητώ συγνώμη.Πιστεύω λοιπόν και πρότασή μου είναι -μια και δεν είμαστε εμείς κυβέρνηση- να επανασυσταθεί αυτή η επιτροπή.

Και θέλω να καταγγείλω και κάτι άλλο, το οποίο θα καταγγείλετε και εσείς αυτή τη στιγμή. Είπατε ότι η επιτροπή δυστυχώς δε συνεδρίασε γιατί απουσίασαν οι Βουλευτές.Να τους καταγγείλετε και στη Βουλή και στα Κόμματα.

ΕΜΜΑΝΟΥΗΛ ΣΚΟΥΛΑΚΗΣ(Υφυπουργός Υγείας και Πρόνοιας):Αφήστε. Σήμερα είσθε θιασώτες όλων των καταγγελιών.

ΠΑΝΑΓΙΩΤΗΣ ΣΚΑΝΔΑΛΑΚΗΣ: Μα, σήμερα αυτήν τη στιγμή είπατε ότι όλοι λίγο φταίμε μαζί.

Τέλος επαναφέρω την πρόταση την οποία σας έκανα να δεσμευτείτε σήμερα ότι θα επαναλειτουργήσει αυτή η επιτροπή και να συμβάλουμε όλοι μας στην καταπολέμηση της μάστιγος του αιώνα.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, θέλετε να δευτερολογήσετε δι' ολίγον ή θα επιφυλαχθείτε να δώσετε συνολική δευτερολογία; Διότι έχουμε και την επόμενη επερώτηση.

Σελίδα 7600 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Πολύ λίγα θα πω, κύριε Πρόεδρε. Θα μου δοθεί η ευκαιρία νομίζω να απαντήσω στην άλλη επερώτηση.

Θέλω να απαντήσω στην κα Μπενάκη που πράγματι διαβάζοντας τον κατάλογο των νομών, τους οποίους έχουμε επισκεφθεί, γράφουμε πότε τους επισκεφθήκαμε.

Κυρία Μπενάκη, είναι πάρα πολύ δύσκολη ιστορία να στήσεις ένα κέντρο πρόληψης. Οι συμβάσεις υπογράφονται με τον Ο.ΚΑ.ΝΑ. Σύμβαση σημαίνει διοικητική στήριξη, επιστημονική στήριξη, οικονομική στήριξη με το φορέα του Ο.ΚΑ.ΝΑ., προς τον φορέα που δημιουργείται σε τοπικό επίπεδο. Για να δημιουργηθεί ο φορέας χρειάζεται πάρα πολύ δουλειά. Συνήθως συνιστώνται εταιρείες αστικού τύπου, αστικές εταιρείες στις οποίες συμμετέχουν όλοι οι τοπικοί φορείς. Μέχρι όμως οι τοπικές κοινωνίες να αυτοοργανωθούν και να γίνει ώριμο το κλίμα, περνάει ένα χρονικό διάστημα 2, 3, 4, 5 μηνών. Εμείς είμαστε αισιόδοξοι ότι μέσα στο 1997 θα έχουμε όχι μόνο επισκεφθεί και δημιουργήσει τις προϋποθέσεις στους νομούς αυτούς με την εκπαίδευση στελεχών, με την ευαισθητοποίηση, αλλά θα έχουμε υπογράψει, ο Ο.ΚΑ.ΝΑ. δηλαδή θα έχει υπογράψει μέχρι τέλους του έτους και τις είκοσι έξι συμβάσεις στους είκοσι έξι νομούς που έχουμε προγραμματίσει. Πάντως σας επαναλαμβάνω, ειλικρινά είναι μία πάρα πολύ δύσκολη ιστορία και το αντιλαμβάνεστε.

Εγώ δεν είμαι νομικός, επιτρέψτε μου να σας πω κάτι. Δε δικάζει ο Υπουργός Δικαιοσύνης, νομίζω ότι δικάζουν τα δικαστήρια. Εδώ μπήκε θέμα γιατί η Κυβέρνηση δεν παρεμβαίνει στο έργο της Δικαιοσύνης, γιατί αποφυλακίζονται έμποροι ή όχι. Νομίζω ότι σε μία περίπτωση ο Υπουργός Δικαιοσύνης έκανε παρέμβαση. Εάν νομίζετε ότι πρέπει να παρέμβει η Κυβέρνηση νομοθετικά και να μεταβάλει τις ποινές να γίνουν αυστηρότερες, ιδού κάντε πρόταση. Αλλά νομίζω ότι δεν μπορείτε να έρχεστε και να μέμφεσθε την Κυβέρνηση ότι επί των ημερών του ΠΑ.ΣΟ.Κ. οι έμποροι αποφυλακίζονται. Βεβαίως, να κρίνουμε και τη Δικαιοσύνη. Εσείς λέτε οι νομικοί και οι κρίνοντες κρίνονται. Αλλά εν πάση περιπτώσει τι να κάνει ο Υπουργός; Ο Υπουργός δικάζει; Εάν νομίζετε ότι πρέπει να αλλάξει το θεσμικό οπλοστάσιο της Πατρίδας μας όσον αφορά τα ποινικά έχετε τη δυνατότητα να κάνετε την πρότασή σας να το συζητήσουμε. Εδώ πράγματι, ίσως να πρέπει να υπάρχει η Διακομματική Επιτροπή.

Απαντώντας -τελειώνω, κύριε Πρόεδρε- είναι δικαίωμά σας κύριοι συνάδελφοι της Νέας Δημοκρατίας. 'Εχετε τη δυνατότητα σαν Νέα Δημοκρατία να ζητήσετε τη σύσταση Διακομματικής Επιτροπής εάν το νομίζετε ή εξαρτάται από εσάς. Εάν νομίζετε ζητήστε το. Εάν δεν το ζητήσετε εσείς, εμείς θα δούμε σαν Υπουργείο τι θα κάνουμε.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, το λόγο για ένα λεπτό.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν μπορείτε εσείς να τριτολογήσετε.

ΓΕΩΡΓΙΟΣ ΣΟΥΡΛΑΣ: Δύο λέξεις θα πω. 

'Εχουμε το δικαίωμα αλλά η δυνατότητα είναι πολύ περιορισμένη στην Αντιπολίτευση. Είναι νομίζω για μία-δύο διακομματικές. Ενώ εσείς, κύριε Υπουργέ, έχετε το δικαίωμα να κάνετε...

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ!

ΓΕΩΡΓΙΟΣ ΣΟΥΡΛΑΣ: Κύριε Πρόεδρε .......

ΠΡΟΕΔΡΕΥΩΝ (Παναγιώτης Ν. Κρητικός): Αντιλαμβάνομαι τη σημασία του πράγματος αλλά εδώ είμαστε σε σαφή παραβίαση του Κανονισμού.

Η κα Μπενάκη, Κοινοβουλευτικός Εκπρόσωπος της Νέας Δημοκρατίας, έχει το λόγο.

ΑΝΝΑ ΜΠΕΝΑΚΗ -ΨΑΡΟΥΔΑ: 'Ετσι είναι, κύριε Υπουργέ. Είναι δύσκολο πράγμα να γίνει ένα κέντρο πρόληψης, το αναγνωρίζω αυτό. Απλώς επεσήμανα ότι το '97 άρχισαν αυτές οι προσπάθειες και αν είναι τόσο δύσκολο να γίνει καταλαβαίνουμε ότι πάει πολύ μακριά το πράγμα.

Εν πάση περιπτώσει καλώς να γίνουν. 

Και για να μη δημιουργηθεί καμία παρανόηση, επειδή δεν είστε νομικός, η τοποθέτησή μας δεν κατέτεινε στο να πούμε ότι ο Υπουργός Δικαιοσύνης πρέπει να επεμβαίνει στα δικαστήρια ώστε να μην είναι επιεική. Οι παρατηρήσεις μας είχαν σχέση με τους νόμους που ψήφισε το ΠΑΣΟΚ που έδεσαν τα χέρια της Δικαιοσύνης και την υποχρέωσαν να είναι επιεικής απέναντι στους εμπόρους ναρκωτικών. Γενικά στους εγκληματίες σοβαρών εγκλημάτων και όχι μόνο στους εμπόρους ναρκωτικών.

Εκεί πράγματι υπήρχε μία στάση επιλήψημη της Κυβέρνησης και αυτή κατακρίναμε. Ελπίζω τώρα να έχει αρχίσει η ανάστροφη πορεία.

ΠΡΟΕΔΡΕΥΩΝ (Παναγιώτης Ν. Κρητικός): Κηρύσσεται περαιωμένη η συζήτηση επί της υπ'αριθμόν 51/30.5.1997 επερωτήσεως Βουλευτών της Νέας Δημοκρατίας. 

Εισερχόμαστε στη συζήτηση της υπ'αριθμόν 47/15.5.1997 επερώτησης των Βουλευτών του Κομμουνιστικού Κόμματος Ελλάδος κ. Απόστολου Τασούλα, Νικολάου Γκατζή, Αχιλλέα Κανταρτζή, Ευστρατίου Κόρακα, Δημητρίου Κωστόπουλου, Μαρίας Μπόσκου, Ευάγγελου Μπούτα και Σταύρου Παναγιώτου, κατά των Υπουργών Υγείας, Πρόνοιας, Δικαιοσύνης και Δημόσιας Τάξης, για την αντιμετώπιση του προβλήματος διάδοσης των ναρκωτικών.

Την επερώτηση θα αναπτύξουν πέντε εκ των συναδέλφων.

Το λόγο έχει ο κ. Απόστολος Τασούλας, ο εισηγητής της επερώτησης.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, κύριοι Βουλευτές, καταλαβαίνουμε ότι το να συζητείται η επερώτησή μας αμέσως μετά από άλλη επερώτηση με το ίδιο περιεχόμενο, έχει μερικές δυσκολίες. Θα προσπαθήσουμε, όμως, να μην κουράσουμε και να δώσουμε, όσο μπορούμε, την ουσία των δικών μας θέσεων γι'αυτό το μεγάλο πρόβλημα.

Γιατί κάναμε την επερώτηση; Την κάναμε, κύριε Πρόεδρε, γιατί ο κίνδυνος που περιβάλλει τη νεολαία και όχι μόνο, καθημερινά, είναι πάρα πολύ μεγάλος. Την υποβάλλαμε ακόμα γιατί οι ήδη υπάρχοντες τοξικομανείς είναι πολλοί, υποφέρουν και οι ίδιοι, πεθαίνουν κάθε μέρα στους δρόμους και φυσικά, αποτελούν έναν τρόπο εξάπλωσης του προβλήματος πάρα πέρα. Τέλος, κάναμε την επερώτηση αυτή, γιατί τον τελευταίο καιρό γίνονται προσπάθειες να δικαιολογηθεί και να νομοθετηθεί η ελεύθερη χρήση των ναρκωτικών. Είτε παίρνει τη μία μορφή είτε παίρνει την άλλη μορφή αυτή η προσπάθεια, τελικά εκεί κατατείνει.

Είναι γνωστό ότι αιτίες του προβλήματος είναι οι κοινωνικές συνθήκες που επικρατούν σε μία χώρα, σε ένα σύστημα, σ'ολόκληρη περίπου την ανθρωπότητα. 

Οι ατομικές λύσεις, η ανεργία, η ανασφάλεια, η φτώχεια, ο πόλεμος, όλα αυτά τα οποία είναι χαρακτηριστικά γνωρίσματα της καπιταλιστικής κοινωνίας, δημιουργούν αισθήματα απομόνωσης, κυρίως στη νεολαία, δημιουργούν αισθήματα αποξένωσης, έλλειψης επικοινωνίας. 'Ενα κομμάτι της νεολαίας μπαίνει στο περιθώριο. Αυτήν την κατάσταση δε θέλει να την αποδεχθεί.

Μόνο που όταν τα τόσα προβλήματα συναντηθούν με προσωπικότητες, οι οποίες δυσκολεύονται να αντιπαλέψουν τέτοια προβλήματα και όταν προστεθεί και ο τρίτος παράγοντας της εύκολης δυνατότητας προμήθειας εξαρτησιογόνων ουσιών, τότε ένα μέρος αυτής της νεολαίας και μεγαλύτερων ανθρώπων, βρίσκονται σε άμεσο κίνδυνο να εξαρτηθούν από τις ουσίες.

Κινδυνεύουν επομένως, πρώτα και κύρια ομάδες, όπως είναι οι άνεργοι, παιδιά οικογενειών με μεγάλα προβλήματα. 'Εχει ταξικές πλευρές αυτό το φαινόμενο. 'Ομως, δεν είναι μόνο αυτές.

(Στο σημείο αυτό την Προεδρική 'Εδρα, καταλαμβάνει ο Β' Αντιπρόεδρος της Βουλής κ.ΠΑΝΑΓΙΩΤΗΣ ΣΓΟΥΡΙΔΗΣ)

Είναι αλήθεια ότι και τα παιδιά της αστικής τάξης, επειδή η κρίση της κοινωνίας είναι γενικότερη, δεν έχουν σήμερα οράματα. Βρίσκεται σε σήψη το συγκεκριμένο σύστημα και αυτά βρίσκονται στον κίνδυνο και υποπίπτουν σ'αυτήν την κατάσταση.

Εμείς ενδιαφερόμαστε για όλη την κοινωνία, για όλα τα παιδιά του κόσμου.

Σελίδα 7601 

Αναπτύσσονται μερικά ιδεολογήματα με πολιτικές προεκτάσεις, πάνω σ'αυτήν την προσπάθεια που γίνεται να απομονωθεί η νεολαία, να κρατηθεί στην άκρη, να κρατηθεί στο περιθώριο.

Και το να κρατηθεί στην άκρη το θέλουν πολλοί. Το θέλει το κυρίαρχο πολιτικό σύστημα, το θέλουν συγκεκριμένα οι ξένες ιμπεριαλιστικές δυνάμεις- αυτό είναι αλήθεια- αλλά όσοι υποστηρίζουν αυτές τις δυνάμεις -αναφέρομαι στην προηγούμενη επερώτηση- ας το σκεφθούν να πάρουν θέση και γι' αυτό το πρόβλημα.

Ακούγεται ότι υπάρχουν διαφορές στα ναρκωτικά, υπάρχουν τα σκληρά και τα μαλακά- εν πάση περιπτώσει, για να το πούμε διαφορετικά- ότι δεν έχουν τις ίδιες βιολογικές επιδράσεις και δράσεις τα ναρκωτικά. Αυτό είναι αλήθεια. 'Εχουν, όμως, μια κοινή δράση, το ότι δημιουργούν την ψευδαίσθηση στον άνθρωπο- αν θέλετε, στα πρώτα στάδια και την ελπίδα- ότι θα βρεθεί σε ένα καλύτερο περιβάλλον μέσα από την εξάρτηση. Αυτή είναι μία ιδεολογία.

Επομένως, πόση αξία έχει αν είναι μόνο σωματική η εξάρτηση ή αν είναι ψυχική η εξάρτηση; Εξαρτάται με τι κριτήρια ο καθένας κρίνει αυτό το πρόβλημα.

Γίνεται συζήτηση για την αποποινικοποίηση. Μελετώντας αυτό το ζήτημα πρέπει πάλι να δούμε γιατί γίνεται, ποιος είναι ο στόχος. Λέγεται ότι αν θέλεις να είναι ποινικό αδίκημα η χρήση αυτών των ουσιών, τότε θέλεις να στείλεις τα παιδιά δώδεκα, δεκατριών και δεκαπέντε χρονών στη φυλακή. Αυτό είναι εκχυδαϊσμός και της σκέψης και της πολιτικής. Δεν είναι έτσι τα πράγματα.

Το θέμα είναι, θα αποδεχθείς αυτήν την κατάσταση της εξάρτησης, άρα αφού θα την αποδεχθείς, θα αποποινικοποιήσεις κι όλας το γεγονός αυτό και το φαινόμενο; Αυτό είναι το ερώτημα, γιατί -κακά τα ψέματα- η ποινικοποίηση δε σημαίνει πάντα ότι πρέπει να βάλουμε το χρήστη στη φυλακή. 'Ισα-ίσα που χρειάζεται επιείκεια, χρειάζεται ειδική μεταχείριση. 'Αλλο πράγμα είναι, όμως, να λες ότι όσον αφορά τη χρήση, την καλλιέργεια κ.λπ. "δεν έγινε και τίποτα".

'Ηθελα εδώ να επιστήσω την προσοχή σας, κύριε Υφυπουργέ, στο εξής: 'Οτι η κοινή επιτροπή δε μιλάει για αποποινικοποίηση στο χρήστη. Μιλάει για ειδική μεταχείριση, μιλάει για επιείκεια. Επομένως, να μερικά ζητήματα, στα οποία παίρνετε φόρα, κύριε Υφυπουργέ και προχωράτε πέρα από όσα στην πραγματικότητα συμφωνήθηκαν τότε και ψηφίστηκαν.

Μία άλλη πλευρά λέει "μα, δεν μπορώ να διαθέσω τον εαυτό μου όπως εγώ θέλω; Θέλω να πάρω πρέζα. Θέλω να πάρω ηρωίνη. Θέλω να πεθάνω". Η πραγματικότητα ποια είναι; 'Οτι το εξαρτημένο άτομο δεν έχει την ελευθερία να αποφασίσει και αυτό που λέει και είναι ψευδεπίγραφο και φαίνεται, τάχα, σαν να είναι προιόν ελεύθερης σκέψης. Δεν είναι προϊόν ελεύθερης σκέψης. Είναι προϊόν της εξάρτησης.

Δεν μπορεί να πει τίποτε άλλο. Δεν έχει τη δυνατότητα να πει τίποτε άλλο. Για ποια ελευθερία επομένως μιλάμε;

'Ενα άλλο ζήτημα το οποίο μπαίνει καθημερινά στη συζήτηση είναι, τι γίνεται με τον τρόπο αντιμετώπισης, με τα υποκατάστατα, με τη μεθαδόνη. Κοιτάξτε, και εδώ το ζήτημα έχει τις ίδιες περίπου πλευρές. Τι ζητάς με τη μεθαδόνη; Αν ζητάς να κάνεις προσπάθειες για να απεξαρτήσεις τα άτομα αυτά, αυτό είναι θεμιτό. Αν όμως, ζητάς να αποδεχτείς το γεγονός να συντηρήσεις την κατάσταση, να έχεις ένα στιγματισμένο άτομο και να λες "ε, άρρωστος είναι αυτός, δώστου μεθαδόνη εκεί στην άκρη, δεν έχει και καμιά θέση στην κοινωνία", τότε αυτό δεν πρέπει να είναι θεμιτό. Και η συμφωνία και οι αρχές που ξεκίνησαν τα προγράμματα, είχαν την πρώτη πλευρά. Ας προσέξουμε και ας μην πάμε από το παράθυρο να τα μετατρέψουμε σε προσπάθεια συντήρησης των εξαρτημένων και της εξάρτησης.

Τώρα για την πλευρά της σωματικής και ψυχικής εξάρτησης, είπα και προηγουμένως ότι δεν πρέπει να μπαίνει αυτό το ζήτημα σαν διαφορική, να το πω έτσι, άποψη ότι μια και είναι έτσι, επιτρέπεται, το άλλο δεν επιτρέπεται, το περισσότερο επιτρέπεται ή το λιγότερο επιτρέπετε, δεν ξέρω, ή ανάποδα.

Πολύ φοβάμαι ότι όσοι εν πάση περιπτώσει τοποθετούνται σ'αυτά τα ζητήματα, δεν το κάνουν όλοι από καλή πρόθεση. Βεβαίως, υπάρχουν άνθρωποι και επιστήμονες, οι οποίοι τοποθετούνται με επιστημονικά κριτήρια κατά τη γνώμη τους. Υπάρχει όμως και το είδαμε τις τελευταίες ημέρες, να τοποθετούνται άνθρωποι πάνω σ'αυτά τα ζητήματα, από δικό τους "συμφέρον" πάνω στο πρόβλημα. 'Ολοι σας κατανοείτε τι λέω. 

Ποια είναι η πολιτική της Κυβέρνησης πάνω στο πρόβλημα της αντιμετώπισης των ναρκωτικών: Υπάρχει μία αρχή, η οποία λέει "μια και δεν μπορεί να αντιμετωπιστεί το πρόβλημα της εξάρτησης, μια και η κοινωνία είναι που το γεννάει, μια και αυτή την κοινωνία τη θέλουμε και η κυβέρνηση και άλλες κυβερνήσεις σήμερα, οι πολλές στον κόσμο, αλλά μια και είναι και επώδυνο, ζήτημα για την ίδια την κοινωνία που το γεννάει, να μειώσουμε τη βλάβη". 'Οταν ξεκινάς απ' αυτήν την αρχή της μείωσης της βλάβης, θα κάνεις διαφορετικά πράγματα απ' ότι θα έκανες αν ξεκινούσες από την αρχή ότι αντιπαλεύεις μέχρι τέλους αυτό το πρόβλημα.

'Ετσι εξηγείται και το ζήτημα που λέγαμε προηγουμένως με τη μεθαδόνη και μια σειρά άλλες ενέργειες, που έχουν σχέση με την πρακτική πολιτική της Κυβέρνησης, το να μην ενισχύεις τις μονάδες απεξάρτησης, τις κοινότητες και να ενισχύεις κατά προτεραιότητα τον Ο.ΚΑ.ΝΑ. Εμείς δε λέμε να μην ενισχυθεί ο ΟΚΑΝΑ. Πρέπει να έχει και τέτοιες πλευρές.

Η χρηματοδότηση είναι ελλειπής. Υπάρχει δυνατότητα, δε λέμε για όλους τους ανθρώπους, αλλά για πολλούς νέους να απεξαρτηθούν. Αυτή η προσπάθεια αξίζει. Χρειάζονται πάρα πολύ περισσότερες θεραπευτικές κοινότητες απ' όσες είναι σήμερα.

Μα, θα μου πει ο Υπουργός "προσπαθούμε να κάνουμε τα κέντρα πρόληψης κ.λπ". Δεν είναι άχρηστα τα κέντρα πρόληψης. Χρειάζονται. Χρήσιμα είναι. Αλλά να μη σταθούμε στο ότι είναι χρήσιμα. Δε φθάνει αυτό. Αν ο προσανατολισμός των κέντρων πρόληψης είναι "ξέρετε, υπάρχει και η μεθαδόνη, ε', και αν παίρνει κανείς χασίς, δε θα πεθάνει, ή δε θα πάει υποχρεωτικά στην ηρωίνη" θέλει πολλή προσοχή αυτό το πράγμα. Δε θέλω να πω ότι θα κάνουν αυτό τα κέντρα πρόληψης, αλλά καλά είναι από τώρα να ξεκαθαριστεί ότι δε θα το κάνουν και θα ακολουθήσουν τον άλλο δρόμο που εμείς προτείνουμε.

Και εδώ καλό είναι να μη λέγεται "χρειάζεται οι ίδιοι φορείς να χρηματοδοτούν αυτά τα κέντρα πρόληψης και τους συμβουλευτικούς σταθμούς, για να μετέχουν τάχα στη διαδικασία και στην αντιμετώπιση του προβλήματος. Αυτό είναι εκ του πονηρού. Δώστε χρήματα. Δεν μπορεί οι κοινότητες και τα εργατικά κέντρα να χρηματοδοτούν με εκατομμύρια, όπως κάνατε στα Γιάννενα, μια και αναφερθήκατε, με το συμβουλευτικό σταθμό. Δώστε χρήματα και θα βρουν τρόπο να μετέχουν. Και εμείς θέλουμε και οι δήμοι και τα εργατικά κέντρα και διάφορες άλλες ομάδες πολιτών.

'Ενα ζήτημα για το οποίο κρίνουμε την Κυβέρνηση, ειπώθηκε προηγουμένως στη συζήτηση της επερώτησης της Νέας Δημοκρατίας, είναι το θέμα της δικαιοσύνης των δικαστών του σωφρονιστικού συστήματος των διωκτικών αρχών. Είναι γνωστό ότι οι τοξικομανείς εγκλείονται στις φυλακές όλοι μαζί, που και για τους ίδιους είναι πρόβλημα. Και το πρόβλημα αυτό εξαπλώνεται παραπέρα.

Είναι γνωστό ότι οι δικαστικές αρχές δεν έχουν εξειδίκευση και όχι μόνο εξειδίκευση τεχνικού χαρακτήρα, αλλά και μία ευρύτητα που χρειάζεται πάνω στο θέμα. Τι να σας πω; Μας κακοφαίνεται, κύριε Πρόεδρε, όταν βλέπουμε δικαστές να αναπέμπουν σε δίκες -αν ο άλλος δεν είναι σωστός, συγχωρέστε με- για τους αγρότες, όταν βιάζονται και ζητούν την κεφαλή του Βαγγέλη Μπούτα επί πίνακι επειδή συμμετείχε με τους αγρότες, αλλά αφήνουν εμπόρους ναρκωτικών να φεύγουν. Και γίνονται όλα αυτά που ζήσαμε και είδαμε σχετικά με τους εμπόρους ναρκωτικών. 'Η αν θέλετε, δεν ακούσαμε να μιλήσουν για τη γνώμη που λέτε εσείς. 'Ετσι είπατε του Υπουργού, κ. Παπανδρέου. Θα πω δύο λόγια γι'αυτό στο τέλος.

Τι χρειάζεται να γίνει; Πρόληψη. 'Ολοι θα πούμε ότι χρειάζεται πρόληψη. 'Ομως, το θέμα της πρόληψης πρώτα και 

Σελίδα 7602 

κύρια είναι ζήτημα δράσης, συμμετοχής, επικοινωνίας, συλλογικότητας, θετικών προτύπων, αλληλεγγύης της νεολαίας και της κοινωνίας. Σε αυτό ίσως δυσκολεύεσθε.

Μαζί με όλα για τα οποία απορρίπτουμε την πολιτική σας, είναι και αυτό. Υπάρχουν, όμως, πράγματα, τα οποία μπορείτε να κάνετε, παραδείγματος χάριν η συζήτηση στα σχολεία, στο στρατό, με τους γονείς, η ανάπτυξη πολιτιστικών προγραμμάτων, αθλητικών προγραμμάτων. Αυτό μπορείτε να το κάνετε και τώρα σε αυτή την κοινωνία και με αυτή την πολιτική που ακολουθείτε.

Εμείς και αυτά θα τα εκτιμήσουμε αν γίνουν και αν γίνουν σωστά. Υπάρχει στο τι χρειάζεται ένα δεύτερο σκέλος, που έχει σχέση με τους εξαρτημένους. Η πρόληψη είναι καλό γι'αυτούς που δεν είναι εξαρτημένοι. Για τους εξαρτημένους θα πρέπει να γίνει κάθε προσπάθεια ν'απεξαρτηθούν. Και για να γίνει αυτό χρειάζονται πολύ περισσότερες θεραπευτικές κοινότητες.

Χρειάζεται να παρθούν μέτρα για την αποκατάσταση και για την επανένταξη των απεξαρτημένων. Τι να σας πούμε τώρα; 'Οτι δεν βρίσκουν δουλειά μέσα σ'αυτές τις συνθήκες ανεργίας, ότι στις δίκες τους καταδικάζουν ενώ έχουν απεξαρτηθεί και ότι αυτό τους αποτρέπει τελικά από το να προσπαθήσουν, ότι αυτά τα εργαστήρια που δουλεύουν δεν έχουν θεσμοθετηθεί ώστε να μπορούν να πουλάνε τα προϊόντα τους για να ζήσουν; Ξέρετε, ότι αντιμετωπίζουν δυσκολίες.

Ακόμη υπάρχουν και άλλες ενέργειες που πρέπει να κάνετε. Να εξειδικευτούν οι δικαστές. Να αρθεί το τραπεζικό απόρρητο και να ληφθούν μια σειρά άλλες αποφάσεις οικονομικού χαρακτήρα, με τις οποίες θα αποκαλυφθεί ποιος, από πού παίρνει χρήματα, πού τα πάει και τελικά να αποτραπεί το κύκλωμα της διακίνησης των ναρκωτικών.

Τέλος, θέλω να πω ότι εμείς θα θελαμε μια Δικαιοσύνη που να σκέπτεται το πρόβλημα. Θα θέλαμε μια πολιτική να καταδικάζει και τους Υπουργούς οι οποίο προσπαθούν όχι τόσο να φυτέψουν γλάστρες, αλλά να φυτέψουν καναβουριές στα μυαλά της νεολαίας. Θέλουμε να το καταδικάσετε αυτό και όχι σαν προσωπική άποψη, αλλά σαν άποψη και πολιτική του πρώην Υπουργού Παιδείας. Μην επιμένετε. Η ελπίδα υπάρχει. Εμείς θα κάνουμε ό,τι μπορούμε.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Με την τοποθέτησή σας μεγιστοποιήσατε το θέμα.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του K.K.E.): Εσείς, πιστοποιείτε ότι ο Πρόεδρος της Δημοκρατίας θα βγει με εκατόν πενήντα ένα Βουλευτές. Και αυτό να μη το μεγιστοποιούμε;

ΑΠΟΣΤΟΛΟΣ ΤΑΣΟΥΛΑΣ: Η ελπίδα γεννιέται από την ίδια τη νεολαία.

Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο Πρόεδρος του Δημοκατικού Κοινωνικού Κινήματος κ. Δημήτρης Τσοβόλας ορίζει ως Κοινοβουλευτικό Εκπρόσωπο του Κόμματός του στη συζήτηση αυτής της επερώτησης το Βουλευτή κ.Ιωάννη Δημαρά.

Επίσης ο Πρόεδρος του Συνασπισμού της Αριστεράς και της Προόδου κ.Νικόλαος Κωνσταντόπουλος ορίζει ως Κοινοβουλευτική Εκπρόσωπο του Κόμματός του για τη συζήτηση αυτής της επερώτησης τη Βουλευτή κα Μαρία Δαμανάκη.

Ο κ.Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κυρίες και κύριοι συνάδελφοι, πιστεύω ότι όλοι συμφωνούμε για το μέγεθος του προβλήματος που συζητάμε. Δεν φθάνει όμως η διαπίστωση για την τραγικότητα της κατάστασης και η κάθε τόσο αναγγελία θανάτων νέων ανθρώπων που μας θυμίζει το μεγάλο έλλειμμα στην κοινωνική φροντίδα και στην πρόνοια της πολιτείας.

Πάρθηκαν αλήθεια μέτρα από τις κυβερνήσεις τα τελευταία δέκα χρόνια που έχουμε την τρομακτική έκρηξη του προβλήματος και ποια; 'Ηταν μέτρα πρόληψης, καταστολής, δευτερογενούς πρόληψης όλα αυτά που έκαναν οι κυβερνήσεις; Γιατί απέτυχαν; Οι θάνατοι που κάθε χρόνο αυξάνονται δείχνουν πως ότι έγινε μέχρι τώρα είναι ένα τίποτα μπροστά στον όγκο του προβλήματος των ναρκωτικών.

'Υστερα από τους μαζικούς θανάτους αναγκάστηκε η Κυβέρνηση να κάνει παρέμβαση δίνοντας συνέντευξη εξαγγελίας μέτρων. Και πάλι όμως κατά την άποψή μας άνθρακες ο θησαυρός,λίγα τα θετικά. Λύσεις υπάρχουν, αλλά δεν βρίσκονται στην περιβόητη συνέντευξη στην οποία δεν υπάρχει η στρατηγική για την αντιμετώπιση του προβλήματος. Γίνονται αποσπασματικές κινήσεις και εξαγγελίες οι οποίες δεν θα υλοποιηθούν λόγω οικονομικού κόστους και λιτότητας και στις κοινωνικές δαπάνες.

Η οικονομική στήριξη μιας τέτοιας προσπάθειας αποτελεί προϋπόθεση για την επιτυχία της. 'Ολα όσα εξαγγέλθηκαν εφόσον δεν συνοδεύονται από γενναία χρηματοδότηση κατά την άποψή μας είναι ασπιρίνες. Για είκοσι έξι κέντρα πρωτοβάθμιας πρόληψης δίδεται ένα δισεκατομμύριο για τρία χρόνια και μετατίθεται η ευθύνη της συντήρησης και της χρηματοδότησης στους δήμους που καλούνται να συμμετέχουν στα προγράμματα πρόληψης. 'Ολα τα κέντρα πρόληψης και οι συμβουλευτικοί σταθμοί απορροφούνται στον ΟΚΑΝΑ για την εφαρμογή της πολιτικής της Κυβέρνησης και στέλνετε πρόσκληση στην Αυτοδιοίκηση να μπουν στο πρόγραμμα της πρόληψης όχι πια στα διοικητικά, αλλά στα οικονομικά.

Τα κέντρα πρόληψης, όπως της Πάτρας, των Ιωαννίνων, της Κέρκυρας, των Αμπελοκήπων Θεσσαλονίκης, στήθηκαν από κοινούς φορείς και από την Τοπική Αυτοδιοίκηση. Και καλούνται τώρα οι φορείς να καλύψουν περίπου το 50% των λειτουργικών εξόδων, ανεξάρτητα αν θα συμφωνούν με τη λογική που θα ακολουθεί ο ΟΚΑΝΑ στην αντιμετώπιση του προβλήματος. 

Εν πάση περιπτώσει, γιατί, κύριε Υπουργέ, το κέντρο που έγινε στην Αγία Βαρβάρα και που είναι καθ'όλα έτοιμο, δεν λειτούργησε;

Κατά την άποψή μας, κύριοι συνάδελφοι, για την αντιμετώπιση των ναρκωτικών, θα πρέπει να παρθούν ριζικά και αποφασιστικά μέτρα. Χρειάζεται επιμόρφωση στελεχών, οικονομική και επιστημονική στήριξη, καθώς και μέτρα κάλυψης αναγκών υγείας των εξαρτημένων ατόμων. Πρέπει ο ΟΚΑΝΑ να παίξει τον κύριο και αποφασιστικό ρόλο σε αυτά, όπως και στα Προγράμματα Αποκατάστασης. Είμαστε ενάντια στη συντήρηση. Είμαστε ενάντια σε αυτή την πολιτική που ακολουθείτε. Νομίζουμε, ότι ο μόνος δρόμος είναι η μάχη για την αποκατάσταση. 

Πάνω από όλα, χρειάζεται όμως, κύριοι συνάδελφοι, η πολιτική βούληση και η γενναία οικονομική υποστήριξη. Η μετάθεση των ευθυνών στις ασθενείς οικονομικά πλάτες της Αυτοδιοίκησης, τίποτα το θετικό δεν προοιωνίζει στο τριετές πρόγραμμα. Επιτέλους, κύριε Υπουργέ, όταν δίνει η Κυβέρνηση αρμοδιότητες, ας δώσει και τους αντίστοιχους πόρους.

Στα θεραπευτικά προγράμματα, προτεραιότητα, όπως είπαμε και πάρα πάνω, δίνεται στη συντήρηση των αφαιρουμένων των ναρκωτικών και όχι στη ριζική του αντιμετώπιση. Προσβλέπει στην υποκατάσταση και όχι στην αποκατάσταση. Αντί να πληθαίνουν τα κέντρα απεξάρτησης και να ενισχύονται οικονομικά και επιστημονικά, ολισθαίνεται στην τάση της Ευρώπης, γνωστή σαν hareduction, στη μείωση δηλαδή της βλάβης, με υποκατάσταση, δηλαδή τη συντήρηση. Ιδρύετε τρία κέντρα αποκατάστασης στην Αθήνα και τη Θεσσαλονίκη και δύο για απεξάρτηση. Αυτό δείχνει την πολιτική σας κατεύθυνση.

Κατά την άποψή μας, χρειάζεται βούληση, αποφασιστικότητα και προπαντώς, κοινωνική ευαισθησία, για να αντιμετωπισθεί το μεγάλο αυτό πρόβλημα. Δυστυχώς, για το Λαό μας, η Κυβέρνηση δεν διαθέτει τίποτα από αυτά. Τα λίγα θετικά που έχουν γίνει και που προβλέπονται να γίνουν, κατά την άποψή μας, δεν θα αλλάξουν την τραγική κατάσταση του φαινομένου. Λιτότητα στην κοινωνική πρόνοια και καταπολέμηση των ναρκωτικών, δεν συμβιβάζεται. Το πρόβλημα είναι, κατά την άποψή μας, πολιτικό, είναι ταξικό. Πρέπει το μαζικό κίνημα να το βάλει μέσα στους στόχους διεκδίκησης, με όλη του τη σημασία και την αντιμετώπιση εκ βάρθρων.

Λίγα λόγια, μια και με παίρνει ο χρόνος, για την αποποινικοποίηση. 

Σελίδα 7603 

Κύριε Υπουργέ, οι εξαγγελίες του Υπουργού αφήνουν πολλά κενά, τα οποία η Κυβέρνηση δεν κάλυψε και είναι εκτεθειμένη. Και επειδή το χασίς λέγεται ότι δεν είναι σίγουρο ότι οδηγεί στην ηρωίνη, είναι όμως σίγουρο πως όλοι οι ηρωινομανείς έχουν περάσει από το χασίς. Αυτό είναι μια ένδειξη και μια μαρτυρία αυτών που βρίσκονται σήμερα στην εξάρτηση. Δεν είναι δική μου εκτίμηση, αλλά είναι εκτίμηση των ανθρώπων αυτών. 

Το Κόμμα μας θα παλέψει με όλες του τις δυνάμεις. Νομίζουμε, πως μαζί με το μαζικό κίνημα, θα μπορέσει να αντιμετωπίσει ριζικά το πρόβλημα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κωστόπουλος, έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριοι συνάδελφοι, δεν θα σταθώ καθόλου στο ζήτημα της διαχείρησης του προβλήματος. Εξάλλου, έχουν ειπωθεί πολλά πράγματα. Θα διατυπώσω μερικές σκέψεις γενικότερης σημασίας.

'Ολοι, ή σχεδόν όλοι, συμφωνούν, ότι το πρόβλημα των ναρκωτικών είναι τεράστιο. Αποτελεί θανάσιμο κίνδυνο για τα παιδιά μας. 'Ολοι ή σχεδόν όλοι, συμφωνούν τουλάχιστο στα λόγια, ότι θα πρέπει να παρθούν αυστηρά μέτρα για την αντιμετώπιση του κακού.

Αφού λοιπόν, όλοι συμφωνούν ότι θα πρέπει να χτυπηθεί το κακό, γιατί το πρόβλημα αντί να περιορίζεται, αντί να εξαφανίζεται, μεγαλώνει και οξύνεται; Είναι τόσο δυνατός ο αντίπαλος, ώστε ολόκληρα κράτη, πανίσχυροι μηχανισμοί που διαφεντεύουν τη μοίρα των ανθρώπων του πλανήτη, στρατιές ειδικών, να βρίσκονται σε αμηχανία; Στα σοβαρά μπορεί να πιστεύει κανείς, ότι λόγου χάριν, οι ΗΠΑ δεν μπορούν να αντιμετωπίσουν τη μαφία, τους εμπόρους ναρκωτικών;

Πιστεύουμε ότι δεν είναι έτσι. Δεν μπορούμε να δεχθούμε κάτι τέτοιο. Καταλήγουμε στο συμπέρασμα ότι δεν θέλουν να χτυπήσουν αυτό το τεράστιας έκτασης έγκλημα. Είναι απλοποίηση να πούμε, ότι οι μεγαλέμποροι ναρκωτικών ελέγχουν τους μηχανισμούς δίωξης και ολόκληρες κυβερνήσεις. Το ότι έχουν τους ανθρώπους τους σε τομείς κλειδιά, μπορεί να είναι γεγονός. Αυτό το διαπιστώνουμε. Αλλά, το ότι παίζουν κυρίαρχο ρόλο, αυτό δεν είναι σωστό.

Κατά συνέπεια οδηγούμαστε στο συμπέρασμα ότι κυβερνήσεις και μηχανισμοί ηθελημένα αφήνουν τον πολύποδα να απλώνεται στο σώμα της ανθρωπότητας, στον κόσμο που ανησυχεί και δεν του αρέσει η κατάσταση. Γιατί όμως; Οι λόγοι είναι πολιτικοί, ιδεολογικοί, οικονομικοί, κοινωνικοί.

Τα ναρκωτικά είναι η γέφυρα για το πέρασμα πολλών νέων, πολλών ανέργων, πολλών οικονομικά εξαθλιωμένων απο τον κόσμο της πραγματικότητας στον κόσμο του λήθαργου, της αυταπάτης.

Σε όλο τον πλανήτη υπάρχουν ενάμισι δισεκατομμύριο άνθρωποι άνεργοι και υποαπασχολούμενοι. Στις αναπτυγμένες καπιταλιστικές χώρες παίρνονται σκληρά μέτρα ενάντια στα δικαιώματα των εργαζομένων. Θεμελιακές κατακτήσεις απειλούνται. Εκατομμύρια νέοι σε όλο τον πλανήτη ζουν μέσα στην αβεβαιότητα. 'Ολα αυτά μας κάνουν μία εκρηκτική κατάσταση που αν δεν ελεγχθεί, απειλεί όλο το σύστημα της εκμετάλλευσης, όλο το σύστημα της κατάφωρης αδικίας και της άνισης κατανομής του παγκόσμιου πλούτου. 'Ετσι με τη βία, με τα όπλα με τον τρόμο, με την προπαγάνδα, με τον αποπροσανατολισμό, με τη θρησκοληψία, με τη διχόνοια, με τον εθνικισμό, με τοπικούς πολέμους, με τους εξαγορασμένους πολιτικούς και συνδικαλιστές κ.λπ. προσπαθούν να ελέγξουν, να αφοπλίσουν αυτήν τη βόμβα. Προφανώς όμως, όλα αυτά δεν φθάνουν. Γι'αυτό ρίχνουν στην μάχη, ανέχονται, τα ναρκωτικά, το όπλο αυτό της μαζικής ψυχικής καταστροφής.

Δεν είναι υπερβολική μία τέτοια προσέγγιση. Αν θελήσουν να χτυπήσουν το μηχανισμό παραγωγής, διακίνησης και κατανάλωσης των ναρκωτικών, είναι θέμα ελάχιστου χρόνου να το κάνουν. Μπορούν να τσακίσουν τους εμπόρους. Η υπερβολή σχετικά με τις δυσκολίες αντιμετώπισης των δολοφόνων, όπως μας λένε ορισμένοι, έχει να κάνει με την επιλογή ότι δεν θέλουν να τους αντιμετωπίσουν. Αυτή είναι η γνώμη μας.

Τα βαποράκια της ιδεολογίας περί σκληρών και μαλακών ναρκωτικών δεν είναι τίποτα άλλο από την επιβεβαίωση των παραπάνω διαπιστώσεων μας, μόνο που αυτά τα ιδεολογικά βαποράκια δεν ξέρουν να ελέγξουν την γλώσσα τους. Εκατομμύρια άνθρωποι αντιμέτωποι με αυτή την κατάσταση της κάλυψης, υπόθαλψης του εγκλήματος, οδηγούνται σε δρόμους απόγνωσης, σε δρόμους ατομικών λύσεων, σε δρόμους αυτοδικίας. Χωρίς να ταυτίζουμε το θύτη με το θύμα, χωρίς να παρακάμπτουμε τα αίτια που οδηγούν στην αυτοδικία, μία τέτοια αντιμετώπιση πάντως -η επιλογή δηλαδή της αυτοδικίας- κρύβει πολλούς κινδύνους.

Ο καλύτερος δρόμος κατά την δική μας άποψη είναι η μαζική αντίδραση και πάλη. Πρώτα πρέπει να νικηθεί ο μηχανισμός της αδιαφορίας, της ανοχής, της υπόθαλψης, ώστε να μπορέσουμε στην συνέχεια ή ταυτόχρονα, να χτυπήσουμε το κακό στην ρίζα του. Είναι μία δύσκολη προσπάθεια, αλλά η καλύτερη και αποτελεσματικότερη προοπτικά. Το ζήτημα, επαναλαμβάνουμε, είναι πολιτικό, ιδεολογικό, οικονομικό. Σε αυτό το πεδίο πρέπει να γίνει η αναμέτρηση. 'Η θα νικήσουμε, ή θα μας φτιάξουν όλους χασικλήδες.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κανταρτζής έχει το λόγο.

ΑΧΙΛΛΕΥΣ ΚΑΝΤΑΡΤΖΗΣ: Κυρίες και κύριοι συνάδελφοι, το ζήτημα της καταπολέμησης της μάστιγας των ναρκωτικών το ανέπτυξαν ολοκληρωμένα και ο Εισηγητής και οι άλλοι ομιλητές του Κόμματος μας. Βέβαια, το κύριο για εμάς είναι να χτυπηθεί το κακό στην ρίζα του, να χτυπηθούν οι αιτίες που γεννούν το φαινόμενο. Κάνοντας αυτήν τη διαπίστωση, δεν σημαίνει ότι υποτιμάμε τις άλλες πλευρές του προβλήματος, την ανάγκη να υπάρξει και η ανάλογη πολιτική και στην πρόληψη και στην καταστολή και στην θεραπεία.

Παρά τα όσα ακούστηκαν εδώ μέσα και από τον κύριο Υπουργό προηγουμένως, η εκτίμηση μας είναι ότι οι διωκτικές αρχές αποδεικνύονται ανίκανες να αντιμετωπίσουν το εμπόριο των ναρκωτικών. Μεγαλώνει η ψαλίδα ανάμεσα στην αποτελεσματικότητα της δράσης της αστυνομίας και στην ευρύτερη διάδοση των ναρκωτικών στις μεγάλες διαστάσεις που έχει πάρει όλο αυτό το κύκλωμα διακίνησης.

Μερικές βέβαια φορές εμπλέκονται στα εμπορικά κυκλώματα και συγκαλύπτουν τους μεγαλεμπόρους και στελέχη των διωκτικών αρχών, όπως έχει επισημανθεί και σε δημοσιεύματα του Τύπου, γεγονός που κατά την γνώμη μας υπογραμμίζει την ανάγκη να υπάρξει δημόσιος κοινωνικός έλεγχος, συνολικά βέβαια στην Δημόσια Διοίκηση και όχι μόνο στην Αστυνομία.

Κατά την άποψη μας όμως, το κύριο πρόβλημα όσον αφορά την αναποτελεσματικότητα της δράσης των διωκτικών αρχών, έχει να κάνει με την έλλειψη επαρκούς προσωπικού, με την έλλειψη εξειδικευμένου προσωπικού, με την έλλειψη του κατάλληλου εξοπλισμού, ώστε να υπάρξει και η ανάλογη αποτελεσματικότητα στη δράση.

Είναι ζητήματα που δεν επισημαίνονται για πρώτη φορά, κατ' επανάληψη έχουν επισημανθεί στο παρελθόν και από τους ίδιους τους εκπροσώπους των Σωμάτων Ασφαλείας και από τις συνδικαλιστικές τους οργανώσεις τίποτε όμως δεν έχει γίνει ουσιαστικά στην κατεύθυνση αυτή. 

Πολλές φορές βλέπουμε -και έχουν δει το φως της δημοσιότητας- περίεργες υποθέσεις αποφυλακίσεως εμπόρων, γεγονός που επιβεβαιώνει τα σοβαρά προβλήματα που υπάρχουν και στο χώρο της Δικαιοσύνης για την αντιμετώπιση της μάστιγας των ναρκωτικών, προβλήματα που έχουν σχέση με την έλλειψη του επαρκούς αριθμού των δικαστών, γεγονός που έχει σαν αποτέλεσμα να κινούνται αργά οι διαδικασίες, πολλές φορές ακόμη και όταν γίνεται η προσωρινή κράτηση των εμπόρων ναρκωτικών να εξαντλούνται τα χρονικά περιθώρια και αναγκαστικά πλέον να αφήνονται ελεύθεροι, ή οι συνεχείς αναβολές στις δίκες να οδηγούν σε μακροχρόνιες διαδικασίες με κίνδυνο, και όχι μόνο, αλλά και συνέπεια τη παραγραφή των αδικημάτων, όπως επίσης και πλημμελή εφαρμογή στην εκτέλεση των ποινών.

Κατά τη γνώμη μας πρέπει να υπάρχουν εξειδικευμένοι 

Σελίδα 7604 

δικαστές με τις απαραίτητες γνώσεις την πείρα που θα ασχοληθούν και θα δικάζουν αυτού του είδους τις υποθέσεις, έτσι που αφενός μεν να μη βάζουν όλες τις υποθέσεις στο ίδιο τσουβάλι, αφετέρου δε με την απαραίτητη στήριξη των εξειδικευμένων κοινωνικών λειτουργών να μπορούν να αντιμετωπίζουν τα διάφορα ζητήματα που εμφανίζονται.

Εξειδικευμένα κέντρα για να κρίνουν αν κάποιος είναι τοξικομανής δεν υπάρχουν και το αποτέλεσμα βέβαια αυτής της έλλειψης, αυτής της εγκατάλειψης είναι να καταστρατηγούνται οι διατάξεις του νόμου και έμποροι και μάλιστα μεγαλοέμποροι ναρκωτικών να εμφανίζονται ως δήθεν τοξικομανείς για να εμπίμπτουν σε πιο ήπιες διατάξεις.

Το ίδιο νοσεί και το σωφρονιστικό μας σύστημα, όπου υπάρχει μια απαράδεκτη κατάσταση. 'Οχι μόνο δεν έχουν συσταθεί και δεν εχουν λειτουργήσει τα ειδικά θεραπευτικά καταστήματα που προβλέπονται από το νόμο, τα καταστήματα αυτά στα οποία θα γίνονται θεραπευτικά προγράμματα για την απεξάρτηση των χρηστών, αλλά αντίθετα βλέπουμε να τσουβαλιάζονται και να μπαίνουν όλοι μαζί χρήστες, τοξικομανείς και μεγαλοέμποροι, με αποτέλεσμα να μπαίνει ο άλλος απλός χρήστης και να βγαίνει στην καλύτερη περίπτωση τοξικομανής αν όχι κάτι χειρότερο.

Παρά τα όσα ισχυρίζεσθε ότι τα μέτρα που έχετε πάρει, τα δήθεν μέτρα που έχετε πάρει για το ξέπλημα του βρώμικου χρήματος που θα είχε σαν αποτέλεσμα να καταφερθεί ένα πλήγμα στο εμπόριο των ναρκωτικών, ουσιαστικά τίποτε δεν έχετε κάνει. Αν θέλετε πραγματικά να παρεμποδίσετε το ξέπλυμα του βρώμικου χρήματος, να χτυπήσετε όλα αυτά τα ναρκωκυκλώματα ονομαστικοποιήστε τις μετοχές, ονομαστικοποιήστε τους τίτλους του Δημοσίου, καθιερώστε το πόθεν έσχες, να άρετε το τραπεζικό απόρρητο αυτόματα με την κίνηση της ποινικής διαδικασίας.

Και τελειώνω με το εξής: 'Οπως επισημάνθηκε και από τους προηγούμενους ομιλητές, τελευταία ακούγονται πολλά λόγια και από την Κυβέρνηση -και όχι μόνο- για το διαχωρισμό των ναρκωτικών σε μαλακά και σκληρά, για την αποποινικοποίηση, γεγονός που κατά τη γνώμη μας, στοχεύει στον εθισμό της κοινής γνώμης. Προετοιμάζουν το έδαφος για τη χαλάρωση της νομοθεσίας, στα πλαίσια βέβαια και της Ευρωπαϊκής 'Ενωσης.

Λέμε όχι στην αποποινικοποίηση των ναρκωτικών. Βεβαίως, άλλη μεταχείριση χρειάζονται οι χρήστες, άλλη μεταχείριση οι έμποροι των ναρκωτικών. Μέτρα για την απεξάρτηση των χρηστών, αμείληκτη τιμωρία στους εμπόρους των ναρκωτικών!

ΠΡΟΕΔΡΕΥΩΝ(Παναγιώτης Σγουρίδης): Ο κ. Μπούτας έχει το λόγο.

ΕΥΑΓΓΕΛΟΣ ΜΠΟΥΤΑΣ: Κυρίες και κύριοι συνάδελφοι, οι προηγούμενοι συνάδελφοι νομίζω ότι ανέπτυξαν με μεγάλη σαφήνεια τις θέσεις του Κόμματός μας για το μεγάλο πρόβλημα των ναρκωτικών που όλοι μας το αναφέρουμε, όλοι μας παραδεχόμαστε ότι υπάρχει και βέβαια ο καθένας από την πλευρά του, προσπαθεί να δώσει τις ερμηνείες και να κάνει τις προτάσεις του για να καταπολεμηθεί.

Εγώ, θα ήθελα να ασχοληθώ με τις αιτίες, τις κοινωνικές αιτίες που σπρώχνουν ένα μεγάλο τμήμα της νεολαίας -και αυτό φαίνεται να μεγαλώνει όλο και περισσότερο- στη χρήση των ναρκωτικών ουσιών.

Θα αναφεθρώ κύρια στις αιτίες που υπάρχουν και δημιουργούνται σήμερα στην επαρχία, στην ύπαιθρο. Μέχρι πριν από λίγα χρόνια η ηρωίνη δεν ήταν γνωστή στην επαρχία ή δεν ήταν σε τόσο μεγάλη έκταση γνωστή η χρήση της. 'Ηταν βέβαια η παραγωγή και η χρήση του χασίς και αυτό επιδεινώνετο και από την πολιτική που ηκολουθείτο τα προηγούμενα χρόνια, όπου υπήρχαν τόποι εκτοπισμού, όπως η Καρδίτσα π.χ., όπου και άνθρωποι, οι οποίοι δεν ήταν μυημένοι στην καλλιέργεια, στη διακίνηση, στη χρήση, με τους καινούριους που μας έστελναν εκεί, στον τόπο της εξορίας, μας έφεραν και αυτό σε μεγάλη έκταση.

ΠΡΟΕΔΡΕΥΩΝ (Παναγιώτης Σγουρίδης): Εξελιγμένες μορφές καλλιέργειας!

ΕΥΑΓΓΕΛΟΣ ΜΠΟΥΤΑΣ: Θα εξηγήσω, γιατί αναφέρομαι κατ' αυτόν τον τρόπο, κύριε Πρόεδρε. 

Σήμερα τα προβλήματα που υπάρχουν στον αγροτικό χώρο είναι μεγάλα. Οι νέοι αγρότες δεν έχουν διέξοδο επαγγελματική. Ο περιορισμός της καλλιέργειας..

ΓΕΩΡΓΙΟΣ ΣΟΥΡΛΑΣ: Ευκαιρία για χασίς!

ΕΥΑΓΓΕΛΟΣ ΜΠΟΥΤΑΣ: ... οι χαμηλές τιμές, τα μεγάλα πρόστιμα και η ανυπαρξία υποδομής στον αθλητικό τομέα για το χωριό, η ανυπαρξία υποδομής για την ανάπτυξη του πολιτισμού, έτσι που να δώσει διέξοδο στο νέο ανθρωπο στο χωριό, η μείωση των κονδυλίων σ' αυτούς τους τομείς και γενικότερα στον κοινωνικό τομέα αφήνει σαν μοναδική διέξοδο στα αδιέξοδα, που δημιουργεί η πολιτική της Κυβέρνησης και της Ευρωπαϊκής 'Ενωσης στα ζητήματα της απασχόλησης και στο διώξιμο των νεών από το χωριό, την προσφυγή στους τεχνητούς παραδείσους. Εννιά μήνες που είμαι εδώ στην Αθήνα Βουλευτής δεν είδα να καλλιεργείται τίποτε. 'Αρα, ο Αναπληρωτής Υπουργός Εξωτερικών, όταν αναφερόταν για την καλλιέργεια του χασίς, προφανώς απευθυνόταν στους νέους αγρότες.

ΠΡΟΕΔΡΕΥΩΝ (Παναγιώτης Σγουρίδης): Εκτός αν το καλλιεργούν στις γλάστρες στα μπαλκόνια!

ΕΥΑΓΓΕΛΟΣ ΜΠΟΥΤΑΣ: Εκτός αν θέλουν να στρέψουν τους νέους αγρότες να καλλιεργούν χασίς και παπαρούνα. 

Εμείς πιστεύουμε ότι το μαζικό κίνημα με τους αγώνες που έχει αναπτύξει όλο αυτό το διάστημα και θα αναπτύξει και στο μέλλον, δίνει βοήθεια και σ'αυτόν τον τομέα στο να αποτρέψει, αν θέλετε, και να δώσει όραμα στους νέους αγρότες, για να μπορούν να μείνουν στον τόπο τους, στα χωριά τους, να καλλιεργήσουν τη γη τους και να ζήσουν απ'αυτήν τη δουλειά και να αποστραφούν της καλλιέργειας του χασίς και της χρήσης κατά συνέπεια, ή της εμπορίας.

Η Κυβέρνηση, με τον τρόπο που αντιμετώπισε τους αγώνες των αγροτών, δίνει το πιο χειρότερο παράδειγμα, γιατί ακριβώς κλείνει το δρόμο, ότι μέσα από το όραμα, μέσα από τη διεκδίκηση, θα μπορεί να σταθεί στον τόπο του για να ζήσει.

'Οταν ο νέος αγρότης βλέπει την Κυβέρνηση να δίνει την κατεύθυνση για δίκες, καταδίκες των αγωνιζόμενων αγροτών και όταν από την άλλη μεριά βλέπει εμπόρους ναρκωτικών να βρίσκονται ελεύθεροι να διακινούν ελεύθερα και επειδή οι κοινωνίες στην επαρχία είναι μικρές, όλοι κάτι ξέρουμε από τέτοια πράγματα και όλοι ξέρουμε πως λειτουργούν τα κυκλώματα και επειδή στην Καρδίτσα είμαστε και λίγο πιο πολύ ευαίσθητοι, γιατί είχαμε μόνο τον τελευταίο χρόνο τρεις θανάτους νέων ανθρώπων από τη χρήση ναρκωτικών και βλέπουμε να εξαπλώνεται αυτό το φαινόμενο, θεωρούμε ότι η Κυβέρνηση πρέπει να αλλάξει την πολιτική της στο ζήτημα της αντιμετώπισης των ναρκωτικών, πρέπει να αλλάξει την πολιτική της, για να μη δημιουργούνται οι αιτίες που οδηγούν τους νέους ανθρώπους σ'αυτόν τον τεχνητό παράδεισο.

Πιστεύουμε ότι ο ίδιος ο Λαός, η ίδια η νεολαία, μέσα από τους μαζικούς φορείς, μέσα από τους αγώνες που αναπτύσσει, για να αντιμετωπίσει τις κοινωνικές αιτίες που δημιουργούν το πρόβλημα, θα συμβάλλει αποφασιστικά, αν όχι να εξαλειφθεί, μαζί με τα άλλα μέτρα που πρέπει να παρθούν, τουλάχιστον, να ελαττωθεί αυτό το κακό. Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα μιλήσω δέκα λεπτά μόνο, κύριε Πρόεδρε, ίσως και λιγότερο, για να δώσω μία πρώτη απάντηση.

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. Εξάλλου, έχετε μιλήσει και στην πρώτη επερώτηση.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κυρίες και κύριοι συνάδελφοι, διάβασα με πολλή προσοχή τα κείμενα και των δύο επερωτήσεων και άκουσα με πολλή προσοχή τους συναδέλφους στις τοποθετήσεις τους.

Εκείνο που διαπίστωσα για δεύτερη φορά είναι ότι από άλλη οπτική γωνία η Νέα Δημοκρατία και από άλλη οπτική γωνία το Κομμουνιστικό Κόμμα Ελλάδος προσπάθησαν να απλοποιήσουν τα πράγματα.

Σελίδα 7605 

'Ακουσα τον αγαπητό συνάδελφο -και συνάδελφο ιατρό- κ. Τασούλα, ο οποίος προσπάθησε να αναλύσει τις αιτίες του φαινομένου, και μίλησε μόνο για κοινωνικά αίτια. Αγαπητέ συνάδελφε, ξέρεις καλύτερα από εμένα ότι το φαινόμενο των ναρκωτικών είναι η συνάντηση ενός συγκεκριμένου ατόμου, που ζει μέσα σε ένα συγκεκριμένο περιβάλλον, με μία ουσία.

Να τα πάρουμε ένα-ένα; Να τα πάρουμε. Πρώτον, το άτομο αυτό, που έχει όμως τη συγκεκριμένη ψυχοσωματική διάπλαση και δομή -έχει μεγάλη σημασία να αναγνωρίσουμε ότι κάθε άτομο έχει τη συγκεκριμένη συγκρότησή του- συναντιέται με την ουσία και όσο πιο εύκολη είναι η πρόσβαση του ατόμου αυτού με την ουσία, τόσο ευκολότερη γίνεται η συνάντηση. Γι' αυτό και η καταστολή με τη σωστή έννοια -μην παρερμηνεύσετε- συμβάλλει στην πρόληψη. 'Αλλο το να βρίσκει εύκολα ο νέος το ναρκωτικό και άλλο να μην το βρίσκει εύκολα.

Δεύτερον, το συγκεκριμένο περιβάλλον. Είπαμε ότι ζει σε ένα συγκεκριμένο περιβάλλον. Ποιό είναι αυτό το περιβάλλον; Το οικογενειακό. Ξεχάσατε, δηλαδή, τις ευθύνες της οικογένειας; Ο πατέρας, η μάνα που αναθρέφει και διαπλάθει το παιδί, δεν έχει καμία ευθύνη για το τι προσωπικότητα θα αναθρέψει, για το τι αγωγή του δίνει μέσα στο σπίτι του; Αλίμονο. Αλίμονο, αν τα ρίξουμε όλα στο σύστημα. Είναι η οικογένεια, λοιπόν, το οικογενειακό περιβάλλον, το σχολικό περιβάλλον, το ευρύτερο κοινωνικό περιβάλλον, συμφωνώ απόλυτα μαζί σας.

Βεβαίως εδώ υπεισέρχονται και οι παράγοντες που είπατε και εσείς, αλλά για μας ή και για σας πιστεύω -αν και δεν θέλετε να το ομολογήσετε- το μεγαλύτερο ποσοστό ευθύνης ανήκει στο σπίτι μας. Εκεί μέσα διαπλάθεται ο αυριανός πολίτης. Και το δωδεκάχρονο ή δεκατριάχρονο παιδί που καταφεύγει στα ναρκωτικά, σίγουρα δεν αντιμετωπίζει πρόβλημα ανεργίας. 'Ετσι; Σίγουρα αναζητεί κάτι άλλο, που δεν το βρίσκει στο σπίτι του, γιατί στα δεκατρία δεν έχει πρόβλημα ανεργίας. Μπορεί να έχει οικογενειακά προβλήματα, προβλήματα διεξόδων, να αναζητεί χειρολαβές το παιδί και καταφεύγει στα ναρκωτικά. Η υπεραπλούστευση με ανησυχεί εμένα.

Είπατε πολλά και διάφορα. Πράγματι υπάρχει αύξηση του φαινομένου. Το αρνηθήκαμε ποτέ; Είτε θέλουμε, είτε δεν θέλουμε, είτε μας αρέσει, είτε δεν μας αρέσει, αυτό παρατηρείται σε όλο τον κόσμο. Οι θάνατοι δυστυχώς θα συνεχίζονται. Είναι το τίμημα της ανυπαρξίας πολιτικής σε όλη την Ευρώπη, σε όλη την ανθρωπότητα και στη χώρα μας, τις δεκαετίες του '70 και του '80, ιδιαίτερα στα θέματα της πρόληψης.

Μηχανισμός ανάσχεσης δεν υπάρχει και όλοι έχουμε συμφωνήσει πως και η καταστολή είναι δύσκολη και η θεραπευτική προσέγγιση πάρα πολύ δύσκολη -θα απαντήσω μετά για τις κοινότητες- και η απεξάρτηση είναι πάρα πολύ δύσκολη και, αν θέλετε, θα σας πω και το τελευταίο, ακόμη πιο δύσκολη απ' όλα είναι η πρόληψη, αλλά κάτι πρέπει να κάνουμε.

Υπήρχε στην Πατρίδα μας συστηματική πρόληψη; Δεν υπήρχε. Δεν ξέραμε ποιός θα κάνει την παρέμβαση και πού θα την κάνει. Είχαμε φθάσει στο σημείο όλοι να πιάνουμε το μικρόφωνο, να πετάμε πύρινους λόγους εναντίον των εμπόρων ναρκωτικών, να πετάμε και κανένα "θάνατο στους εμπόρους ναρκωτικών" για να εντυπωσιάζουμε το ακροατήριο, διαφημίζαμε τα ναρκωτικά και φεύγαμε. Aυτό κάναμε όλοι.

Τώρα υπάρχει κέντρο εκπαίδευσης εκπαιδευτών, κέντρο εκπαίδευσης στελεχών. Τώρα μπορούμε να έχουμε σε κάθε νομό, σε κάθε δήμο, πέντε ανθρώπους ευαισθητοποιημένους, γνώστες του προβλήματος, οι οποίοι θα μπορούν να προσεγγίσουν την οικογένεια, το σχολειό, το δάσκαλο, την ευρύτερη κοινωνία. Είπαμε ότι λύσαμε το πρόβλημα; 'Οχι. Τώρα ξεκινάμε, αλλά είμαστε σίγουροι ότι κάνουμε ένα πρώτο βήμα θετικό. 

Μιλάτε για τις θεραπευτικές κοινότητες. Προσωπικά, είμαι από εκείνους που έχουν δώσει μάχη και αυτό το αναγνωρίζουν οι θεραπευτικές κοινότητες. 'Οταν ψηφιζόταν ο ν. 2161/1993, έδωσα προσωπικά μάχη, για να διαφυλάξουμε ως κόρη οφθαλμού τις λειτουργούσες θεραπευτικές κοινότητες και τις εξαιρέσαμε από την εποπτεία του ΟΚΑΝΑ.

Αυτό όμως δεν σημαίνει ότι το ΚΕΘΕΑ δεν πρέπει να συνεχίσει την αποστολή, για την οποία φτιάχτηκε. 'Ηταν κέντρο θεραπείας εξαρτημένων ατόμων και πρέπει να ομολογήσουμε κάτι, αγαπητοί συνάδελφοι. Δεν προσέρχονται οι χρήστες στα στεγνά θεραπευτικά προγράμματα, γιατί είναι δύσκολα. Και όσοι προσέρχονται, αποχωρούν γιατί δεν αντέχουν το πρόγραμμα.

Θα πρέπει να σας εξομολογηθώ κάτι, γιατί ξέρω τα στοιχεία. Δεν έχουν πληρότητα οι κοινότητες. Μόνο φέτος, το 1996, είχαν μια σχετική πληρότητα πολύ υψηλή. Και δεν είναι λοιπόν αληθές ότι δεν στηρίζουμε τις θεραπευτικές κοινότητες. Τις στηρίζουμε και μακάρι να έχουμε προσέλευση χρηστών. Εμείς θα στηρίξουμε τις θεραπευτικές κοινότητες. Τα περισσότερα προγράμματα που υπέβαλλε το ΚΕΘΕΑ, δεν ήταν θεραπευτικές κοινότητες, ήταν προγράμματα πρόληψης.

Εν πάση περιπτώσει, σας είπα ότι από τα εννιακόσια σαράντα εκατομμύρια, τον προϋπολογισμό του ΚΕΘΕΑ, με μεταφορά τον κάναμε ένα δισεκατομμύριο τριακόσια εκατομμύρια.

Ξαναβάλατε το θέμα των δηλώσεων. Δεν ήταν δηλώσεις, ήταν παλιά συνέντευξη του Γεωργίου Παπανδρέου, του Αναπληρωτή Υπουργού. Σας είπα κάτι και το παρεξηγήσατε. Η συνεχής αναφορά στο θέμα μεγιστοποίησε την όποια συνέντευξη είχε δώσει. 'Ηταν παλιές απόψεις, οι οποίες είχαν κατατεθεί στη Βουλή το 1992 στη διάρκεια της λειτουργίας της Διακομματικής Επιτροπής. 'Ηταν προσωπικές απόψεις.

Σας είπα ότι η Κυβέρνηση έχει ξεκαθαρισμένες θέσεις. Τις ανακοινώσαμε, όχι υπό την πίεση των θανάτων, όπως είπε ο αγαπητός συνάδελφος. Δεν μπορεί, αγαπητέ συνάδελφε, να ανακοινώσεις μέτρα εναντίον των ναρκωτικών, επειδή συνέβησαν κάποιοι θάνατοι. Δεν μπορεί να σπεύσεις να ανακοινώσεις κέντρα πρόληψης, χρειάζεται δουλειά τριών χρόνων, για να ανακοινώσεις θεραπευτικές κοινότητες, δυο στεγνά προγράμματα και την επέκταση των προγραμμάτων μεθαδόνης. Δεν είναι θέμα μηνών, είναι θέμα πολλών ετών αυτή η διαδικασία.

Εμείς δεν σπεύσαμε, αγαπητοί συνάδελφοι, να ανακοινώσουμε ό,τι ανακοινώσαμε σαν Υπουργείο Υγείας, επειδή συνέβη αυτό που συνέβη με τους θανάτους. 'Ηταν προγραμματισμένη αυτή η συνέντευξη και όλα αυτά τα οποία ανακοινώσαμε, τα δουλεύουμε χρόνια πολλά, για να φθάσουμε σ' αυτό το σημείο, γιατί σας είπα ότι και αυτή είναι πάρα πολύ δύσκολη ιστορία.

Θα μου δοθεί η ευκαιρία να απαντήσω και να πω λίγα πράγματα για το Υπουργείο Δικαιοσύνης. Πράγματι δεν ήρθαν οι συνάδελφοι, ενώ το είχαμε συμφωνήσει. Εν τη απουσία τους ελέχθησαν πράγματα. Νομίζω ότι κάθε Υπουργείο καταβάλλει τεράστιες προσπάθειες και δεν πρέπει να αγνοούμε τις τελευταίες επιτυχίες και των αστυνομικών οργάνων και τις προσπάθειες που καταβάλλουμε από την πλευρά του Υπουργείου Δικαιοσύνης και ο Υπουργός Δικαιοσύνης και όλοι όσοι έχουν την ευθύνη.

Δεν πρέπει να ερχόμαστε εδώ και να λέμε γιατί αποφυλακίσθηκε ένας έμπορος ναρκωτικών. Βεβαίως όλοι μας έχουμε ανησυχήσει απ' όλα αυτά τα φαινόμενα, αλλά δεν μπορεί να απολογείται η Κυβέρνηση για τη λειτουργία της Δικαιοσύνης, εκτός αν θέλετε να κάνουμε ωμή παρέμβαση στο έργο της Δικαιοσύνης.

Τελειώνοντας θα αναφερθώ στα προγράμματα μεθαδόνης, αγαπητέ συνάδελφε. Είχαμε πει πολλές φορές και το λέμε και τώρα ότι η μεθαδόνη δεν είναι η λύση, δεν είναι πανάκεια. Είναι μία άλλου είδους θεραπευτική προσέγγιση με στόχο την απεξάρτηση. Και είχαμε πείσει -νομίζω- την ελληνική κοινωνία τότε, γιατί έπρεπε να ξεκινήσουν τα προγράμματα μεθαδόνης. Είμαστε περήφανοι που τα ξεκινήσαμε και είμαστε περήφανοι που, εν πάση περιπτώσει, με την προσοχή και με τη μεθόδευση που ακολουθήσαμε στην Πατρίδα μας δεν υπήρξαν κλυδωνισμοί στην ελληνική κοινωνία και ανακοινώσαμε την επέκτασή τους. Μόνο που και εσάς σας καλώ να μας βοηθήσετε, διότι παρά το ότι έχουμε προκηρύξει σαν ΟΚΑΝΑ δύο, τρεις φορές την εξεύρεση κτιρίου, δυστυχώς, ενώ είχαμε βρει κτίριο, την 

Σελίδα 7606 

τελευταία στιγμή υπήρξαν προβλήματα. Καταβαλαίνετε ότι υπήρχαν τοπικές αντιδράσεις.'Ηδη είπα, ότι έχουμε δύο εξώδικα στα δύο θεραπευτικά προγράμματα και καλώ από αυτό το Βήμα αυτήν τη στιγμή τις τοπικές κοινωνίες να μας βοηθήσουν. Τα προβλήματα είναι δικά τους και δικά μας, αλλά μην ξεχνούν ότι είναι και δικά τους και εκεί δεν πήγε ο Σκουλάκης ο Υπουργός, ή ο κάθε Υπουργός να εναποθέσει το πρόβλημά του. Εκεί δίνουμε μία μάχη και σ'αυτήν τη μάχη καλούμε όλες τις τοπικές κοινωνίες, όχι μόνο να μην μας πολεμούν και να κάνουν εξώδικα, αλλά να δημιουργήσουν εθελοντές στήριξης αυτής της προσπάθειας.

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας και Πρόνοιας: "Ανάπτυξη και εκσυγχρονισμός του Εθνικού Συστήματος Υγείας, οργάνωση των υγειονομικών υπηρεσιών, ρυθμίσεις για το φάρμακο και άλλες διατάξεις".

Η κα Αλέκα Παπαρήγα έχει το λόγο για είκοσι λεπτά.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Κύριε Υπουργέ, καταφέρατε τουλάχιστον εμένα να μου δημιουργήσετε ένα αίσθημα έκπληξης, γιατί, όταν απαντήσατε στην επερώτηση της Νέας Δημοκρατίας, απαντήσατε πολιτικά και δεχθήκατε και πολιτική κριτική, ανεξάρτητα αν τη θεωρήσατε δίκαιη ή άδικη.

Απαντώντας όμως, στις ομιλίες των Εισηγητών Βουλευτών του Κομμουνιστικού Κόμματος Ελλάδος, λίγο-πολύ είπατε ότι το ζήτημα δεν έχει πολιτική ουσία και πολιτικές πλευρές. Είναι ζήτημα: Οικογένεια-παιδί. 

Και εκπλήσσει το ζήτημα για τον εξής λόγο: Τελικά, γιατί την κάνουμε τη συζήτηση μέσα στη Βουλή; Εγώ ειλικρινά σας λέω, αν ήταν ένα ζήτημα διαπαιδαγώγησης, που είναι και τέτοιο ζήτημα...

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Βεβαίως, είναι.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Σας παρακαλώ, μη με διακόπτετε.

Αν ήταν αποκλειστικά τέτοιο ζήτημα, εμείς τουλάχιστον δεν θα δεχόμαστε να συζητηθεί στη Βουλή. Ούτε αρμόδια, ούτε κατάλληλη είναι η Βουλή να δίνει οδηγίες προς ναυτιλομένους, στη μαμά και στο μπαμπά πώς θα διαπαιδαγωγήσουν το παιδί τους.

Το αρνηθήκατε στην ουσία αυτό, ενώ κανείς Βουλευτής του Κομμουνιστικού Κόμματος Ελλάδος, δεν το απλούστευσε, όπως θελήσατε να εμφανίσετε το ζήτημα, ότι είναι ένα ζήτημα καθαρά πολιτικό.'Εδειξαν όμως, την πολιτική ουσία του προβλήματος, διότι, όταν δεχόμαστε ότι έχει κοινωνικές και οικονομικές πλευρές, άρα, έχει και πολιτικές. 'Οταν ένα φαινόμενο είναι μαζικό και όταν είναι μάστιγα παγκόσμια, όταν ασχολείται η Ευρωπαϊκή 'Ενωση, όταν ασχολούνται κυβερνήσεις ο ΟΗΕ, τότε είναι πολιτικό ζήτημα, βεβαίως με την ιδιομορφία που έχει το κάθε ζήτημα και το κάθε πρόβλημα. Δεν είναι το ίδιο π.χ. με έναν οικονομικό νόμο που ψηφίζει η Βουλή. Αναμφισβήτητα όμως οι αναφορές του είναι πολιτικές, οικονομικές, κοινωνικές και σωστά ασχολούμαστε μέσα στη Βουλή, ανεξαρτήτως αν συμφωνούμε ή διαφωνούμε μεταξύ μας.

Είναι επικίνδυνη αυτή η άποψη, αν θέλετε, παράλληλα επικίνδυνη με την άποψη που ανέπτυξε ο Υπουργός Εξωτερικών. Είναι εξαιρετικά επικίνδυνο. Μεταθέτει ευθύνες, βγάζει τις ευθύνες μέσα από τη Βουλή και αν θέλετε, ανοίγει και έναν άλλο δρόμο.

Είναι ζήτημα ατομικής σκέψης, ατομικής επιλογής, ατομικής δοξασίας για το πως ένα παιδί αναπτύσσεται, διαπαιδαγωγείται και πώς θωρακίζεται απέναντι στα ναρκωτικά. Σε καμία περίπτωση, δεν θα υποστηρίξει το Κομμουνιστικό Κόμμα Ελλάδας -και ούτε το υποστήριξε μέχρι τώρα- ότι η οικογένεια, το περιβάλλον, το σχολείο, η τηλεόραση και όλοι οι άλλοι εκείνοι παράγοντες που συνιστούν τη ζωή μας είναι αμέτοχοι. Εμείς εδώ μιλάμε στη Βουλή και έχει αξία να συζητήσουμε για την πολιτική πλευρά του ζητήματος.

Και με την ευκαιρία αυτή επιμένουμε -και αυτό είπαν και οι Βουλευτές του Κομμουνιστικού Κόμματος Ελλάδος και αυτό έχουν θέσει και όλα τα Κόμματα- ότι μιλάμε για ένα φαινόμενο μαζικό. Δεν μιλάμε γενικά γι'αυτό το φαινόμενο της χρήσης των ναρκωτικών, που πραγματικά, δεν είναι καινούριο.

Mιλάμε για μαζικό φαινόμενο, για νέες ηλικίες και απ' αυτήν την άποψη η ιστορία δείχνει πολλά πράγματα. Δεν είναι δική μου ανακάλυψη, τα έχω διαβάσει πάρα πολλές φορές και από διαφορετικές πηγές. Η πολύ μαζική διακίνηση των ναρκωτικών -γιατί υπήρχε στην Ευρώπη διακίνηση ναρκωτικών- τη μεταπολεμική περίοδο, έρχεται από το 1974 και μετά και με επίκεντρο κατ' αρχήν την Πορτογαλία και την Ισπανία. Συνδέεται με πολιτικές αλλαγές και εξελίξεις. Εγώ δεν λέω ότι κάποια Κυβέρνηση ή κάποιο Κόμμα έγινε έμπορος ναρκωτικών και τα διακίνησε. Ξέρετε, όμως, πάρα πολύ καλά ότι στην πολιτική υπάρχει η αλληλεπίδραση, η αλληλοσύνδεση και η γενίκευση, ώστε δημιουργούνται οι προϋποθέσεις, το κλίμα και η ανοχή -και ορισμένοι το κάνουν και συνειδητά και πολιτικοί, πέρα απ' αυτούς που κερδίζουν-για τη μαζική διάδοση των ναρκωτικών και κυρίως την ελαστικοποίηση της στάσης απέναντι στα ναρκωτικά.

Θα ξέρετε, επίσης, ότι η μαζική χρήση των ναρκωτικών στις Ηνωμένες Πολιτείες της Αμερικής γίνεται από την περίοδο του πολέμου του Βιετνάμ και μετά. Εδώ έχει και πολιτική και άλλη βάση. Αυτό είναι γνωστό.

Ξέρετε πάρα πολύ καλά ότι στα αγροτικά προγράμματα αναδιαρθώσεως στην Κολομβία έχει περάσει επίσημα η καλλιέργεια του χασίς στο 30%. Αυτό δεν σημαίνει ότι τα Κόμματα, συνολικά σαν Κόμματα και οι πολιτικοί σαν πολιτικοί, μετατρεπόμαστε σε εμπόρους ναρκωτικών.

Οι πολιτικές ευθύνες, όμως είναι βαρύτατες. Εγώ δεν θα ανατρέξω στο ποιός πολιτικός ή ποιοί πολιτικοί, ενδεχομένως, στην Ελλάδα ή αλλού, έχουν διασυνδέσεις με τα κυκλώματα και την εμπορία ναρκωτικών. Αυτό ας πάνε να το βρούνε άλλοι και η Δικαιοσύνη και δεν έχει και καμία αξία. Και ένας να βρεθεί, δεν λύνεται το ζήτημα. Το θέμα είναι να μην εξιλεώσουμε τις πολιτικές, κοινωνικές και οικονομικές αιτίες, που οδηγούν στη μαζική διάδοση του φαινομένου.

Μια τέτοια προσπάθεια κάνατε, κύριε Υπουργέ, προσπαθώντας να απαντήσετε στην κριτική που έκανε το Κομμουνιστικό Κόμμα Ελλάδος. Αν είναι υπερβολικά αυτά που λέμε, αν έχετε κάνει περισσότερα κι εμείς δεν τα εκτιμάμε, κάντε όποια κριτική θέλετε, αλλά μη μας αναπτύσσετε τη φιλοσοφία περί της ατομικής ευθύνης της μαμάς, του μπαμπά, της γιαγιάς και του παππού και του ίδιου του παιδιού.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κατά 90%.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του ΚΚΕ): Εγώ μία κουβέντα θέλω να πω, τοποθετώντας, αν θέλετε, το ζήτημα πολιτικά.

Εφοδιάζει αυτή η συγκεκριμένη κοινωνία, στην οποία ζούμε σήμερα, τη νεολαία με τους κατάλληλους θώρακες, τις κατάλληλες αξίες και τα κατάλληλα κριτήρια, για να αντιστέκονται στις πολλές μορφές εξάρτησης και χειραγώγησης που υπάρχουν; Γιατί, αναμφισβήτητα δεν είναι μόνο τα ναρκωτικά, αλλά όμως ασχολούμαστε μ' αυτά, διότι έχουν ιδιαίτερες παρενέργειες, ψυχικής και σωματικής εξάρτησης.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Να κάνετε επερώτηση στην κοινωνία, όχι σε μας.

ΠΡΟΕΔΡΕΥΩΝ (Παναγιώτης Σγουρίδης): Κάνετε το θορυβώδη Βουλευτή τώρα, κύριε Υπουργέ.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του ΚΚΕ): Οι άλλες εξαρτήσεις, κύριε Σκουλάκη, οι ιδεολογικές, οι πολιτικές, οι προσωπικές, αντιμετωπίζονται με άλλα μέσα. Η εξάρτηση, όμως, από τα ναρκωτικά, δυστυχώς αντιμετωπίζεται και με πολιτικά μέσα, αλλά όχι μόνο με πολιτικά. Θέλει και άλλα, όπως πρόληψη, καταστολή. Εννοώ την καταστολή που χρειάζεται και τη "δοσολογία" που χρειάζεται, κυρίως εναντίον των εμπόρων. Θέλει, λοιπόν και άλλα μέσα, πολιτικές προϋποθέσεις, αλλά όχι μόνο. Γιατί, αν ήταν μόνο οι πολιτικές προϋποθέσεις, δεν 

Σελίδα 7607 

θα συζητάγαμε στη Βουλή. Χρειάζονται όμως και άλλες προϋποθέσεις, πέρα από τις πολιτικές και αυτές, αν θέλετε, μας απασχολούν εδώ.

Θα μου πείτε, κύριε Υπουργέ, γιατί αντέδρασε το Κομμουνιστικό Κόμμα Ελλάδος σ' αυτή τη δήλωση του κ. Παπανδρέου, ο οποίος φοβάμαι ότι σας διαψεύδει. Εγώ συζήτησα μαζί του προχθές στο Υπουργείο, που πήγα για άλλο θέμα. Είχαμε τη Διακυβερνητική, συζητήσαμε γι' αυτό. Δεν το έδωσα στη δημοσιότητα, ούτε πήγα γι' αυτό. Το έφερε η συζήτηση. Δεν κατάλαβα ο κύριος Υπουργός να θυμήθηκε κάποιες δηλώσεις που έκανε παλιά και εν πάση περιπτώσει, τώρα δίνει τη συνέντευξη. Δεν είναι αναδημοσίευση προηγούμενων απόψεων.

Εγώ θα σας πω τι είπα και στον κύριο Υπουργό. Δεν με απασχολούν οι προσωπικές δοξασίες του καθενός. Κι εγώ μπορεί να έχω τις δοξασίες μου και ο Ορέστης ο Κολοζώφ και ο Μήτσος ο Κωστόπουλος και ο Τασούλας, για μια σειρά ζητήματα προσωπικών σχέσεων, διαπροσωπικών σχέσεων, τρόπου ζωής. Δεν είμαστε στρατιωτάκια. Μπορεί να έχουμε τις απόψεις μας. Εδώ, όμως, βγαίνει ένας Υπουργός και λέει, "μπορείς να καλλιεργείς χασίς στο σπίτι σου".

Εγώ θεωρώ ότι δεν θα το κάνει ο ίδιος στο σπίτι του, δεν έχω κανένα λόγο να πιστεύω διαφορετικά. Πιστεύω ότι σε μία προσπάθεια που κάνουν όλα τα Κόμματα μέσα στη Βουλή -και να δεχθώ ότι και η Κυβέρνηση κάνει αυτήν την προσπάθεια, έστω και αν δεν τη θεωρούμε αντίστοιχη με το πρόβλημα- σε όλη αυτήν την προσπάθεια που κάνουμε, όχι στα ναρκωτικά, προσπαθούμε να δείξουμε στη νεολαία ότι δεν πρέπει να έχει ψυχική και σωματική εξάρτηση από καμία ουσία, έστω και αν αυτή η μία ή η άλλη ουσία, διαφέρουν μεταξύ τους. Βγαίνοντας και λέγοντας ότι μπορούμε να καλλιεργήσουμε το χασίς, περνάει αυτήν την επικίνδυνη αντίληψη να ζήσουμε και με τα ναρκωτικά, όπως άλλωστε έχει καλλιεργηθεί η αντίληψη να ζήσουμε με την ανεργία, να ζήσουμε με τους πολέμους, ας ζήσουμε και με τον ρατσισμό, ας ζήσουμε και με τον εθνικισμό, ας ζήσουμε και με τα ναρκωτικά. Συγκρούεται αν θέλετε, με την προσπάθεια που όλοι κάνουμε και πιστεύουμε αυτή η μάστιγα να περιοριστεί. Είναι σαν την αγελάδα, να το πω έτσι, που ρίχνει την καρδάρα. 'Ετσι είναι. Αυτό το μήνυμα παίρνει η νεολαία και είναι εξ ίσου επικίνδυνο. Αρκετοί Βουλευτές και δεν είναι μόνο ο κ. Παπανδρέου -αλλά επειδή είναι Υπουργός- σηκώσανε την παντιέρα πιο πολύ και άλλοι Βουλευτές και πολιτικοί, περιδιαβαίνουν τα κανάλια και αν θέλετε προσωπικές αναζητήσεις και προβληματισμούς, του δικού τους αν θέλετε τρόπου ζωής, της δικής τους ανοχής, τις περνάνε μήνυμα από την τηλεόραση, και χρησιμοποιούν αν θέλετε και το αξίωμά τους. Αυτό θα το καταδικάσω. Είναι ένας προβληματισμός.

Θα μου πείτε, δεν θέλεις διαφάνεια για τέτοιου τύπου ζητήματα -και δεν χρειάζεται να κάνω ανάλυση- τέτοιες δημοσιότητες; Να σας πω κάτι. Δύο στόχους έχουν. Την καλλιέργεια ανοχής- είτε το καταλαβαίνει είτε όχι και δεν με ενδιαφέρει τι καταλαβαίνει, το αντικειμενικό αποτέλεσμα με ενδιαφέρει, η καλλιέργεια ανοχής- το συμβιβασμό με αυτό και από εκεί και πέρα και την μικρότερη απαίτηση απέναντι στην Κυβέρνηση και στα Κόμματα να αντιμετωπίσουν αυτό το ζήτημα. Πώς θα εισπραχθεί αυτό από τη νεολαία;

Εγώ είπα στον Υπουργό, σύγκρουση γενεών δημιουργεί. Καταλαβαίνετε πάει μία μητέρα με την παιδαγωγική που έχει και προσπαθεί να πείσει το παιδί της, ώστε να μη δοκιμάσει χασίς και προσπαθεί με ό,τι ξέρει, δεν είναι προφέσορες όλοι, ούτε έχουν τελειώσει το Χάρβαρντ όλοι, ούτε όλοι είναι μέσα στη Βουλή ή στα διάφορα παρατηρητήρια και στα διάφορα δίκτυα ή έρχονται σε επαφή με όλους τους επιστήμονες με διαφορετικές απόψεις, πάει η κακομοίρα η μάνα να πει "παιδί μου μην πάρεις το χασίς" και λέει ο άλλος μα, το είπε ο Υπουργός και μάλιστα νέος στην ηλικία. Αυτό είναι σοβαρό ζήτημα. Βγαίνει ο κύριος Υπουργός και λέει ότι το ΚΚΕ υποστηρίζει τις αναχρονιστικές απόψεις του Ρήγκαν. Αυτή είναι η απάντηση που πρέπει να δώσει ο Υπουργός; Ας πει είχα μία άποψη, ας τη συζητήσουμε. Και Βουλευτές του Συνασπισμού και άλλων Κομμάτων βγαίνουν και λένε αναχρονισμός. Εκεί θα δώσουμε τη συζήτηση, σε εκείνο το πεδίο; Τι είναι αναχρονισμός και τι δεν είναι ή τι ωφελεί σήμερα και τι δεν ωφελεί; Και αν αυτά που λέμε όλοι μας, μπορούμε να σκεπτόμαστε ελεύθερα ό,τι θέλουμε και να πειραματιζόμαστε στον κύκλο μας και στα παιδιά μας, αλλά αν αυτά που λέμε δημόσια, γιατί είμαστε δημόσια πρόσωπα, βοηθάνε την κοινή προσπάθεια που πρέπει να γίνει, για να περιοριστεί αυτό το πρόβλημα ή αμβλύνουν αυτήν την προσπάθεια και τη δυσκολεύουν.

Εδώ μπαίνει το εξής ζήτημα: Υπάρχει διολίσθηση δυστυχώς και στην Ευρώπη, να ζήσουμε με τα ναρκωτικά και να δούμε πώς θα τα διαχειριστούμε. Ποιά είναι η άποψη εγώ δεν λέω επιστημονική ή μη επιστημονική, δεν με ενδιαφέρει. Η άποψη είναι η εξής: Να εξυγιάνουμε το κύκλωμα του εμπορίου, να μπορεί να βρίσκει ο καθένας τα ναρκωτικά, χωρίς να πέφτει στην παγίδα του εμπόρου. Εγώ να σας πω ναι, είναι ένα ζήτημα και αυτό, άλλο το παιδί που το κάνει βαποράκι ο έμπορος και άλλο το παιδί που το καλλιεργεί μόνο του. Αυτή τη μάχη θα δώσουμε. Αυτή είναι η μάχη οπισθοφυλακών και αυτή η μάχη αν θέλετε ούτε στον τομέα της εξυγίανσης του εμπορικού κυκλώματος μπορεί να πετύχει, διότι ξέρετε πολύ καλά, είπαν και οι Βουλευτές εδώ, έχουμε το τραπεζικό απόρρητο, το εμπόριο ναρκωτικών είναι το δεύτερο σε κέρδη εμπόριο, μετά το εμπόριο όπλων και πάνε μαζί και ο δίαυλος είναι ενιαίος. Ξέρουμε πώς λειτουργούν οι νόμοι της αγοράς. Εδώ κανόνες ανταγωνισμού προσπαθούν να βάλουν οι μονοπωλιακές επιχειρήσεις μεταξύ τους και δεν τα καταφέρνουν και θα εξυγιανθεί το εμπόριο με τη γλαστρούλα στο σπίτι; Ακόμη και αν -παραχώρηση κάνω, δεν συμφωνούμε σε αυτό- κάποιος πει ότι καλύτερα το παιδί να μην πέσει στο κύκλωμα και ας το καλλιεργεί στο σπίτι του, τα αρνητικά και η γενική τάση, θα είναι καταστροφική.

Θα παραιτηθούμε; Δηλαδή θα πούμε, δεν μπορούμε να κάνουμε τίποτα, άρα αυτό που μένει είναι να δημιουργήσουμε οργανωμένα κέντρα όπου επιδίδονται τα ναρκωτικά; Και σήμερα είναι το χασίς, αύριο θα είναι κάτι άλλο. Γιατί δηλαδή θα κάνουμε και αυτό το διαχωρισμό; Εγώ θα σας πω και από επιστημονικής πλευράς, γιατί θα κάνουμε αυτόν το διαχωρισμό. Ο άλλος θέλει να παίρνει ηρωίνη. Και ξέρετε ότι στην Ευρώπη, μεταξύ αυτών που συζητιώνται, είναι και η ηρωίνη. Υπάρχουν δύο ζώνες ελεύθερου εμπορίου στα κρατίδια της Γερμανίας. Και δεν ξέρω, όλως περιέργως εκεί οι τοπικές κυβερνήσεις είναι σοσιαλδημοκράτες και πράσινοι. Και μη μου πείτε τα δύο άκρα τα συντηρητικά! Είναι οι διάφοροι, αν θέλετε, πειραματισμοί και οι διάφορες περίεργες αντιλήψεις περί εκσυγχρονισμού. Δεν είναι ανάγκη αυτές οι αντιλήψεις να μπούν πια παντού και να γενικευθούν. Τις δοκιμάζουμε στις εργασιακές σχέσεις, τις δοκιμάζουμε εν πάση περιπτώσει σε τόσα άλλα. Ε, έλεος! Αφήστε, αν θέλετε, να συζητηθεί ακόμη περισσότερο το θέμα. 'Οχι αυτές οι απόψεις. Αλλά να πώ και κάτι άλλο; Εντάξει. Υπάρχει το καθαρά επιστημονικό πεδίο, οι μέθοδοι, οι τρόποι. Αυτά ας τα συζητήσουμε. Και ας μην είμαστε μονολιθικοί. Να γενικευθεί η πείρα από τρόπους θεραπείας. Και με αυτήν την έννοια εμείς είχαμε πει και για τη μεθαδόνη.Δοκιμάστε τη σαν μέσο αποτοξίνωσης. Μα, εσείς το έχετε σαν υποκατάστατο. Ας δοκιμαστούν όλα αυτά. Ας γίνουν τέτοιες συζητήσεις στο κάτω-κάτω στο καθαρά επιστημονικό μέρος. Δεν φιλοδοξεί το ΚΚΕ να βγάλει φιρμάνι για το πώς πρέπει να λειτουργούν οι κοινότητες ή το πως πρέπει να γίνεται η θεραπεία ή τι στάση μπορεί να έχεις σε μια άλφα περίπτωση ή σε μια βήτα. ' Ομως θα πούμε όχι σε όλα τα ναρκωτικά σαν πολιτική τοποθέτηση και θα πάρουμε την ευθύνη μας; Και τις ιδιαίτερές μας απόψεις ας τις αφήσουμε κατά μέρος.

Να πω δε με την ευκαιρία. Βγαίνει ο κ.Παπανδρέου ή ο κ.Κουναλάκης ή η κα Δαμανάκη ή οποιοσδήποτε- είναι και από το χώρο της Νέας Δημοκρατίας, δεν ξέρω αν επιμένει ο κ.Τατούλης ή ποιοί άλλοι και λένε διάφορα. Ξέρετε τί σκέφτομαι εγώ εκείνη τη στιγμή; 'Οτι οι συγκεκριμένοι άνθρωποι που λένε αυτά, οι ίδιοι προσωπικά έχουν τα μέσα να αντισταθούν στα ναρκωτικά και το πιστεύω αυτό. Δεν εννοώ

Σελίδα 7608 

υλικά μέσα. Εννοώ όλα εκείνα τα προσωπικά μέσα και μπορούν να αντισταθούν. Σκεφθήκατε όμως, οι αποδέκτες αυτής της άποψης, τα νέα παιδιά αν έχουν τη δυνατότητα να ακούσουν μία διαφορετική άποψη, να την απορρίψουν ή να την δεχθούν, αλλά να μην παρασυρθούν και να την δουν σαν μια άποψη, σαν έναν προβληματισμό; Το παιδί των δεπέντε ή των δεκαέξι ετών, που είναι ήδη ευάλωτη προσωπικότητα είτε με ευθύνη της οικογένειας είτε της κοινωνίας είτε όλων, μπορεί να ακούσει ψύχραιμα αυτές τις απόψεις και να αντισταθεί; Εγώ λέγω όχι.Και αν θέλετε όλοι έχουμε προσωπικές απόψεις σε διάφορα τέτοια επιμέρους ζητήματα και μπορούμε να ρισκάρουμε. Δηλαδή πώς θα γίνει; Μπορώ εγώ να βγώ στην τηλεόραση και να πω ό,τι μου κατέβει για το κάθε ζήτημα; Δεν εννοώ γενικό, ιδεολογικό και πολιτικό. Και πολύ σωστά ακούστηκε ένα επιχείρημα. Αν ο κ. Τσοχατζόπουλος έχει π.χ. την άποψη ότι σωστό είναι οι αντιρρησίες συνείδησης που δεν παίρνουν όπλα και σηκωθεί και το πει στην τηλεόραση και το δώσει στο τάδε περιοδικό, τι θα πείτε όλοι οι άλλοι. ' Οτι είναι μία άποψη του κ.Τσοχατζόπουλου; Γιατί δεν έχει ο κ.Τσοχατζόπουλος και ο κάθε Υπουργός Αμυνας αυτήν την άποψη.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν είναι το ίδιο.

ΑΛΕΞΑΝΔΡΑ ΠΑΠΑΡΡΗΓΑ (Γενική Γραμματέας της Κεντρικής Επιτροπής του ΚΚΕ): Α, δεν είναι τα ίδια! Κοιτάξτε να δείτε.Να μην τα ισοπεδώνουμε.Τα ίδια ειναι. Το καθένα από την πλευρά του έχει και τις δικές του παρενέργειες και όχι ανάλογα με το που μας συμφέρει υιοθετούμε την μία ή την άλλη άποψη ή την απορρίπτουμε, ψελλίζοντας επειδή είναι Υπουργός της Κυβέρνησης.

Εγώ δεν λέω ο κ. Παπανδρέου να στηθεί σε κανένα εκτελεστικό απόσπασμα. Είναι όμως Υπουργός. ' Αμα δεν μπορεί να συγκρατεί τον εαυτόν του και τους προβληματισμούς του, να μην γίνει Υπουργός. Δεν μπορεί να τα θέλεις όλα δικά σου.

Εμείς ανησυχούμε σοβαρά. Κοιτάξτε, κύριε Σκουλάκη. Και το 1992 το ίδιο έγινε.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας):Μα, δεν είναι εδώ ο Υπουργός για να σας απαντήσει.

ΑΛΕΞΑΝΔΡΑ ΠΑΠΑΡΡΗΓΑ (Γενική Γραμματέας της Κεντρικής Επιτροπής του ΚΚΕ): Εγώ αυτήν τη λογική ότι δεν μιλάμε για τους εκτός Αιθούσης, δεν την καταλαβαίνω. Με συγχωρείτε, αλλά δεν είναι αυτό κοινοβουλευτική διαδικασία. Εγώτου τα είπα του ιδίου στο Υπουργείο και πήρα τις απαντήσεις του. Και δεν είναι αυτές που εννοείτε εσείς, ότι είναι μια παλαιά άποψη. Είναι επίκαιρη άποψη.Είναι άποψη που την υιοθετούν πολλοί. Είναι επικίνδυνη αυτή η άποψη στην προσπάθεια που κάνουμε να περιοριστεί αυτή η μάστιγα.

Και να σας πω. Το 1992 γίνεται μία διακομματική επιτροπή. Υπογράφουμε ομόφωνα ένα πόρισμα όλα τα Κόμματα. Αν θυμάμαι καλά από τη δική μας πλευρά ήταν ο Παναγιώτης Κοσιώνης.

Δεν ήταν το πόρισμα εκείνο που έλεγε για τον καπιταλισμό. Ούτε είχε τις φιλοσοφικές αναζητήσεις του ΚΚΕ. Το υπογράψαμε όμως.

Δεν στέγνωσε το μελάνι της υπογραφής και δίνεται συνέντευξη τύπου από Βουλευτές που βάζουν άλλα ζητήματα.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν είχε δηλώσει ο Πρωθυπουργός ότι δεν τίθεται θέμα αποποινικοποίησης; Μα, για όνομα του Θεού! Εκφράζει ή δεν εκφράζει τη σημερινή πολιτική της Κυβέρνησης ο Πρωθυπουργός;

ΑΛΕΞΑΝΔΡΑ ΠΑΠΑΡΡΗΓΑ (Γενική Γραμματέας της Κεντρικής Επιτροπής του ΚΚΕ): Δεν με ικανοποιεί αυτό που είπε ο Πρωθυπουργός, πρέπει να καταδικάσει.

Και ξέρετε ποιο είναι το πονηρό; Λέει, εμείς είμαστε υπέρ της αποποινικοποίησης και ο κόσμος δεν καταλαβαίνει τι λένε. Ενώ ακούμε ότι το ΚΚΕ είναι υπέρ της ποινικοποίησης. Αλήθεια; 'Εχουμε σε συγκεκριμένες θέσεις καταλήξει. Αλίμονο αν τα παιδιά, όχι μόνο των δέκα πέντε - δέκα έξι χρονών, μπορεί να είναι και είκοσι - εικοσιδύο και να μην πρέπει να πάει στη φυλακή. Γιατί πώς μεγάλωσε, πώς έζησε, τι έγινε; Το αντίθετο, εμείς έχουμε την άποψη ότι δεν μπορεί να αντιμετωπίζεται σαν κατάδικος, σαν δολοφόνος. Θύμα είναι πάνω απ'όλα.

Αλλά, όμως, η χρήση δεν μπορεί να είναι νόμιμη. Είναι άλλο πράγμα και αυτή είναι η ιδιομορφία. Ενώ δεν θεωρείς νόμιμη τη χρήση, το χρήστη τον αντιμετωπίζεις σαν ασθενή, δεν ξέρω τι. Αλλά όχι να ακούμε και αυτά τα απίθανα από την τηλεόραση και από Βουλευτές. Λέει "τί έγινε, και πενήντα γραμμάρια αν έχει ναρκωτικά, είναι απόδειξη;".

Μα, με συγχωρείτε εγώ δεν ξέρω κανέναν έμπορο που παίρνει τσουβάλι και το πηγαίνει με το καροτσάκι της λαϊκής. Είναι πενήντα-πενήντα γραμμάρια. Θα το εξετάσεις.

Να σας πω, μπορεί να κάνεις λάθος. Κάποιον να τον αδικήσεις και να του βάλεις μία ποινή. Και γι'αυτό θέλει ειδικά δικαστήρια, ειδικοί άνθρωποι να παρακολουθούν και όχι στη φυλακή, αλλά σε κοινότητες και σε χώρους αποτοξίνωσης. Μπορεί, ακριβώς επειδή πρέπει να έχεις ελαστικά κριτήρια, να βγάλεις έξω και ένα μικρέμπορο ναρκωτικών. Εγώ προτιμώ να το ρισκάρουμε και αυτό, δηλαδή να έχουμε ότι η χρήση δεν είναι νόμιμη και να προσπαθήσουμε να υπάρχει η προσωπική εκτίμηση του καθ'ενός. Αν είναι πια στην κατηγορία του εμπόρου που συνειδητά πια πρέπει πραγματικά να πάρει ποινή και βαριά ή θα πρέπει να το αντιμετωπίσουμε αλλιώς. Θα γίνουν και λάθη, εγώ το δέχομαι αυτό. Αλλά προτιμούμε εμείς σαν Κόμμα αυτό το σύνθετο, αυτό το δύσκολο δρόμο από το να πούμε "όλοι στη φυλακή ή όλοι ελεύθεροι". Υπάρχουν δρόμοι και τρόποι. Και από αυτήν την άποψη αυτά όλα τα οποία εξαγγέλετε είναι σαν την αγελάδα, σας το ξαναλέω. Λίγα είναι αυτά που κάνετε, εντελώς ελλιπή. Εν πάση περιπτώσει, πρέπει να συγκρουστείτε και ιδεολογικά με τις επιζήμιες απόψεις.

ΠΡΟΕΔΡΕΥΩΝ (Παναγιώτης Σγουρίδης): Ο κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, άκουσα με πολλή προσοχή τους προβληματισμούς που αναπτύχθηκαν και με ιδιαίτερη προσοχή τα όσα είπε η κα Παπαρρήγα προηγουμένως. Το πρόβλημα των ναρκωτικών είναι πανάρχαιο. Η επέκταση του κακού τα τελευταία όχι δέκα ή είκοσι χρόνια, αλλά παραπάνω, πολύ περισσότερα κατ'εμέ, έπληξε όλες τις κοινωνίες ανεξαρτήτως καθεστώτος. Αυτό είναι μία πρώτη παρατήρηση. Αυτό δεν αναιρεί τα όσα ελέχθησαν για τους κοινωνικοοικονομικούς λόγους που έρχονται να επιτείνουν, να επιδεινώσουν το πρόβλημα. Αναντίρρητα υπάρχουν και αυτοί. Αλλά δεν είναι μόνο αυτοί οι λόγοι που δημιουργούν το πρόβλημα. Και πολύ ορθά κατά την άποψή μου παρετήρησε ο αρμόδιος Υπουργός, το πρόβλημα της εξάρτησης, δηλαδή της χρήσης των λεγομένων σκληρών ναρκωτικών -διότι μόνο αυτά προκαλούν σωματική εξάρτηση- είναι συνδεδεμένο με προβληματική, ψυχοσωματική προσωπικότητα, με ιδιόμορφο ψυχισμό.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Κατ' αρχήν, οι νέοι που κυρίως μπαίνουν σ' αυτήν τη βραδεία πορεία θανάτου, πώς ξεκινούν; Στους νέους -σε όλους τους ανθρώπους αν θέλετε, αλλά πολύ περισσότερο στα νιάτα, υπάρχει ένα αίσθημα αυτοκαταστροφής. Ειναι εντονότερο στα νιάτα, όχι σε όλους τους ανθρώπους και όχι στον ίδιο βαθμό. 'Αλλωστε, οι αυτοκτονίες παραδείγματος χάριν, τι άλλο είναι απο μια κορυφαία εκδήλωση αυτού του αισθήματος της αυτοκαταστροφής.

Μπαίνουν πολλά ερωτήματα, κύριε Πρόεδρε, και φιλοσοφικά ερωτήματα. Δεν έχω χρόνο και δεν θέλω να ταλαιπωρήσω το Σώμα αυτήν την ώρα με τέτοιους προβληματισμούς, όπως παραδείγματος χάριν με τον προβληματισμό, μέχρι ποίου σημείου μια πολιτεία, οποιαδήποτε πολιτεία, μπορεί να τιμωρεί εκεινους που αποφασίζουν να κάνουν οποιαδήποτε χρήση ναρκωτικού ή οποιουδήποτε άλλου ψυχοφθόρου ή καταστροφικού είδους.

Ας πάρουμε το τσιγάρο. Εγώ είμαι μανιώδης καπνιστής. Και διάβασα τώρα ότι ένας εισαγγελέας συνέλαβε δικηγόρο 

Σελίδα 7609 

εβδομήντα τριών ετών και τον παρέπεμψε στο αυτόφωρο στη Σάμο, γιατί κάπνιζε στο διάδρομο του δικαστηρίου. Πώς αρχίζουμε ως νέοι το τσιγάρο; Δεν το αρχίζουμε, λίγο-πολύ όλοι για να κάνουμε την επανάστασή μας ή για να μεγαλώσουμε; Και ύστερα, γινόμαστε εν πολλοίς δούλοι αυτής της κακής συνήθειας. Είναι μικρή η καταστροφή που επιφέρει το τσιγάρο; Το αλκοόλ. Είναι μικρή η καταστροφή που κάνει το αλκοόλ; Μπορούμε όμως να φθάσουμε σε μια πολιτεία που θα είναι μόνον απαγορεύσεις;

Εγώ, όμως, προχωρώ και παραπέρα και ερωτώ: Πού οδήγησαν οι απαγορεύσεις; Η ποτοαπαγόρευση στην Αμερική πού οδήγησε; Είναι κλασσικό παράδειγμα. Η ποτοαπαγόρευση και η αυστηρή δίωξή της οδήγησε στην ανάπτυξη του γκαγκστερισμού στην Αμερική. 

Δεν υπάρχει αμφιβολία πως όλοι όσοι έχουν τη δυνατότητα να σκεφθούν, προβληματίζονται για το πως θα αντιμετωπισθεί αυτό το τεράστιο και αυξανόμενο συνεχώς πρόβλημα όλων των συγχρόνων κοινωνιών. Και βέβαια τώρα μιλάμε για τη δική μας πρωτίστως.

Κατ' αρχήν, καμιά προσπάθεια σ' αυτόν τον τομέα δεν μπορεί να είναι αποτελεσματική, εάν δεν είναι διεθνής. Γιατί το εμπόριο ναρκωτικών -σωστά επισημάνθηκε- είναι το πιο κερδοφόρο εμπόριο μετά των όπλων. Και όντως, αυτά τα δύο εμπόρια συνδέονται πολλές φορές. Ειναι όμως εμπόρια παράνομα, τα οποία δεν μπορεί να αντιμετωπισθούν παρά μόνο σε διεθνές επίπεδο, αν θέλουμε να μιλάμε για αποτελεσματική αντιμετώπιση.

Απο εκεί και πέρα, υπάρχουν προβληματισμοί, που έχουν εκτεθεί διεθνώς με πολλούς τρόπους.

Υπάρχει μια συγκεκριμένη πολιτική της Κυβέρνησης. Την ανέλυσε ο κ. Σκουλάκης. Εγώ, ως Κοινοβουλευτικός Εκπρόσωπος του ΠΑ.ΣΟ.Κ., δεν δικαιούμαι ούτε νομιμοποιούμαι να πω κάτι διαφορετικό απο την πολιτική της Κυβερνήσεως.

Πρέπει όμως να απαντήσω σε όσα άκουσα όσον αφορά τον Υπουργό Αναπληρωτή Εξωτερικών κ. Παπανδρέου. Ο κ. Παπανδρέου δεν είπε ποτέ ότι πρέπει να καλλιεργεί κανείς χασίς στη γλάστρα του σπιτιού του. Είπε ότι ίσως αυτό να είναι μικρότερο κακό για έναν χρήστη που το έχει ανάγκη, από το να το προμηθεύεται μέσα απο κυκλώματα εμπορικά. Γιατι τότε πράγματι γίνεται επικίνδυνο να πάει και σε χειρότερα ναρκωτικά.

'Ενα πρόβλημα πολύ σοβαρό είναι ότι τα ναρκωτικά, απο τα ηπιότερα έως τα σκληρότερα, τα διακινούν τα ίδια κυκλώματα. 

Βεβαίως και δεν ήθελε να ενθαρρύνει κανέναν. Αυτό, όμως, έτσι όπως το εκλαμβάνει η Αντιπολίτευση και το επισημαίνει -όλες οι Πτέρυγες της Αντιπολίτευσης το επεσήμαναν, ή σχεδόν όλες- τείνει να δημιουργήσει την εντύπωση, ότι ο κ. Παπανδρέου θέλησε ουσιαστικά να ενθαρρύνει τη χρήση του χασίς.

Δεν είναι έτσι. Απλώς εξέφρασε μια προσωπική άποψη απαντώντας στη σχετική ερώτηση.

Θα σας πω και κάτι άλλο: Τι προβλέπει η ισχύουσα νομοθεσία; Προβλέπει ότι ο προμηθευόμενος προς ιδία χρήση ποσότητα μικρή μένει ατιμώρητος.

ΟΡΕΣΤΗΣ ΚΟΛΟΖΩΦ: Δεν είναι έτσι. 'Οταν είναι εξαρτημένος. 

ΦΟΙΒΟΣ ΙΩΑΝΝΙΔΗΣ: Kάνετε λάθος. Εγώ το ξέρω καλύτερα.

ΟΡΕΣΤΗΣ ΚΟΛΟΖΩΦ: Να το δείτε. Κάνετε λάθος. 

ΦΟΙΒΟΣ ΙΩΑΝΝΙΔΗΣ: Το νομικό μέρος το ξέρω καλύτερα και έχω ασχοληθεί περισσότερο.

Κατ' αρχήν αν κάνουμε συζήτηση για το ποιος είναι εξαρτημένος, αυτό είναι πολύ αμφισβητήσιμο.

ΟΡΕΣΤΗΣ ΚΟΛΟΖΩΦ: Να δείτε το νόμο.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Τώρα θα αμφισβητήσετε ότι υπάρχουν και ναρκωτικά!

ΦΟΙΒΟΣ ΙΩΑΝΝΙΔΗΣ: Εγώ κατ' αρχήν δε σας διέκοψα. Και νομικά δεν είναι έτσι. Αυτό έλεγε η νομολογία και πριν την τελευταία νομοθεσία. Είχε γίνει αποδεκτό νομολογιακά ότι η προμήθεια προς ιδίαν χρήση δε σημαίνει καλλιέργεια αν το καλλιεργούσες ούτε κατοχή αν το κατείχες. 'Ηταν απλώς μια προμήθεια για να τη χρησιμοποιήσεις ο ίδιος και είχες εντελώς διαφορετική αντιμετώπιση.

Ανεξάρτητα απ' αυτό, επειδή δε θέλω να επικεντρωθώ στην υπεράσπιση του Γεώργιου Παπανδρέου που δε νομίζω ότι την έχει ανάγκη γιατί είναι γνωστό το ήθος του, εδώ ακούστηκαν μερικά πράγματα τα οποία νομίζω ότι χρήζουν κάποιας απαντήσεως.

'Εγινε αναφορά στα οράματα. Ποιος φταίει που δεν έχουν οι νέοι οράματα σήμερα; Πράγματι δεν έχουν οράματα, αλλά όσο φταίμε εμείς, φταίτε και εσείς. 'Ολοι φταίμε που δεν έχουν οράματα οι νέοι γιατί τα οράματά μας εάν δεν περνούν στη νεολαία ή φταίνε τα οράματα ή φταίμε εμείς ή φταίτε εσείς. Τα οράματα δεν τα δίνει μόνο η Κυβέρνηση. Και εγώ συμφωνώ ότι δεν έχουν πειστικά οράματα σήμερα οι νέοι και αυτό είναι ένα πρόβλημα διεθνές. Δεν πείθετε ούτε εσείς ούτε εμείς τη νεολαία σήμερα, ούτε πολύ περισσότερο η Νέα Δημοκρατία και ας διαφωνήσει μ'αυτό η κα Μπενάκη.

Είναι ευθύνη όλων μας γιατί δεν έχουμε δώσει αυτό που θα έπρεπε να έχουμε δώσει στη νεολαία σε οράματα. 'Οχι μόνο σε οράματα -εγώ πάω παραπέρα- αλλά και σε παράδειγμα. Γιατί το μεγάλο σχολείο της ανθρωπότητας είναι το παράδειγμα, δεν είναι το όραμα το αόριστο. Και αυτό είναι ευθύνη όλων μας, εάν θέλετε κατ' αναλογία της δυνάμεώς μας στο λαό. Δεν είναι, όμως, κάτι που μπορεί να το δώσει μία κυβέρνηση μόνη της. Είναι μεγάλο το πρόβλημα διεθνώς. Δεν έχουμε πειστικά οράματα για καλύτερες κοινωνίες απ' αυτήν που ζούμε σήμερα. Δε θα αμφισβητήσω ότι οι κοινωνίες που ζούμε κινδυνεύουν ή κατατείνουν να μεταβληθούν σε ζούγκλες.

Το θέμα είναι ότι εγώ τουλάχιστον δεν έχω βρει τη λύση για μία κοινωνία διαφορετική από τη σημερινή, για μία κοινωνία τέτοια που να πείθει τους νέους ότι αξίζει να μπουν σε μία προσπάθεια τέτοια, σαν και αυτή που ζήσαμε εσείς, εμείς, όλοι της γενιάς μας ή άλλων παλαιότερων γενιών, ανεξάρτητα από το ποιος είχε περισσότερο ή λιγότερο δίκιο. 

Καταλήγοντας θα πω κάτι που το έχω πει μιλώντας σε νεολαίους πολλές φορές. Ξέρετε ποιο είναι το καλύτερο φάρμακο για τα ναρκωτικά και για όλα; Είναι ο αγώνας για ό,τι υψηλό και ωραίο, ανεξάρτητα από το τι πιστεύει ο καθένας.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): Πάνε στα δικαστήρια για τις αφίσσες.

ΦΟΙΒΟΣ ΙΩΑΝΝΙΔΗΣ:Με συγχωρείτε κυρία Παπαρήγα, ο αγώνας έχει και θυσίες, έχει και συνέπειες.

ΑΛΕΞΑΝΔΡΑ ΠΑΠΑΡΗΓΑ (Γενική Γραμματέας της Κεντρικής Επιτροπής του Κ.Κ.Ε.): 'Οντως είναι θυσία.

ΦΟΙΒΟΣ ΙΩΑΝΝΙΔΗΣ: Βεβαίως. Εγώ τις υπέστην και εσείς τις υποστήκατε. Γιατί ενοχλείσθε; Η ομορφιά βρίσκεται στον αγώνα και όποιος αγωνίζεται πρέπει να ξέρει ότι μπορεί, εάν υπερβαίνει τη νομιμότητα να έχει και κάποιες συνέπειες. Και οι συνέπειες δεν είναι πάντοτε καταστροφικές, μπορεί να είναι και ωφέλιμες. 

ΕΥΑΓΓΕΛΟΣ ΜΠΟΥΤΑΣ: Σχετική η νομιμότητα. 

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ κύριε Ιωαννίδη, ολοκληρώστε. Δεν είναι η ώρα να παραβιάζουμε το χρόνο τώρα. 

ΦΟΙΒΟΣ ΙΩΑΝΝΙΔΗΣ: Τελειώνω, κύριε Πρόεδρε.

Δεν εισηγούμαι βεβαίως να υπάρχουν κυρώσεις, να υπάρχουν διώξεις, να υπάρχουν τέτοιες λύσεις, αλλά είναι μέσα στο παιχνίδι, στο πολιτικό, στο κοινωνικό αν θέλετε υπό οποιοδήποτε καθεστώς, σε οποιαδήποτε μορφή οι αγώνες...

ΠΡΟΕΔΡΕΥΩΝ (Παναγιώτης Ν. Κρητικός): Ολοκληρώστε.

ΦΟΙΒΟΣ ΙΩΑΝΝΙΔΗΣ: Τελειώνω, κύριε Πρόεδρε.

Οι αγώνες έχουν και θυσίες.

ΠΡΟΕΔΡΕΥΩΝ (Παναγιώτης Ν. Κρητικός): Ναι, αλλά αγωνίζεσθε συνεχώς!

ΦΟΙΒΟΣ ΙΩΑΝΝΙΔΗΣ: Είναι, όμως, και το μόνο φάρμακο για τη νεολαία, που μπορεί να την απομακρύνει, όχι μόνο από τα ναρκωτικά, αλλά και από άλλα πράγματα που διαβρώνουν

Σελίδα 7610 

τους νέους ανθρώπους το ίδιο ή και περισσότερο από τα ναρκωτικά.

Ευχαριστώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Η κα Δαμανάκη έχει το λόγο.

ΜΑΡΙΑ ΔΑΜΑΝΑΚΗ: Κύριε Πρόεδρε, το πρόβλημα που συζητάμε είναι ασφαλώς πολύ μεγάλο και δε σκοπεύω να το εξαντλήσω στο μικρό χρονικό διάστημα που έχω για να μιλήσω. Θα προσπαθήσω να θέσω ορισμένα συγκεκριμένα ερωτήματα και να δώσω ορισμένες απαντήσεις.

Πρόκειται, αναμφισβήτητα, για ένα μεγάλο πρόβλημα. Ποιες είναι οι αιτίες του; Οι αιτίες του είναι ασφαλώς κοινωνικές, οικονομικές και σε τελευταία ανάλυση, πολιτικές. Νομίζω, όμως, ότι δεν μπορούμε να μένουμε μόνο σ' αυτά, δίνοντας μία απλουστευτική ερμηνεία στο φαινόμενο ναρκωτικά.

Η συνάντηση ενός νέου με τα ναρκωτικά, με κάποια συγκεκριμένη ουσία σε κάποια φάση της ζωής του ή και κάποιου μεγαλύτερου ανθρώπου, είναι μοναδική, έχει σχέση με τη μοναδικότητα της προσωπικότητάς του. 'Ετσι εξηγείται το γεγονός το οποίο δεν μπορούμε να αγνοούμε ότι δύο νέοι ενδεχομένως μεγαλωμένοι στις ίδιες ακριβώς κοινωνικοπολιτικές συνθήκες μπορούν να ακολουθήσουν διαφορετικούς δρόμους, να έχουν διαφορετικές επιλογές, όταν βρεθούν αντιμέτωποι με την ουσία.

Αναμφισβήτητα, παίζει πολύ μεγάλο ρόλο το γεγονός ότι η σημερινή νεολαία προσεγγίζει τον κόσμο μέσα σ' ένα καθεστώς -επιτρέψτε μου να πω- διάλυσης και απογοήτευσης. Δεν είναι εύκολο να είναι κανείς νέος σήμερα. 'Εχει να αντιμετωπίσει μια σκληρή πραγματικότητα με κοινωνικές και πολιτικές αιτίες και ασφαλώς είναι δύσκολο να αντιμετωπίσει τις προκλήσεις της ζωής σε μια κοινωνία έντονα ανταγωνιστική, όπου η θεοποίηση του κέρδους και της εκμετάλλευσης έχει οδηγήσει σε ακρότητες.

Ασφαλώς, έχει σημασία ότι οι νέοι δεν βρίσκουν ένα νόημα στη ζωή τους. Και γι' αυτό ίσως θα έπρεπε να σκεφθούμε ότι φταίμε όλες και όλοι οι παλαιότεροι, για το γεγονός ότι δεν μπορούμε πάντα να δώσουμε το νόημα αυτό.

Μπορεί, λοιπόν, να εξαλειφθεί το πρόβλημα των ναρκωτικών; Αυτό είναι ένα συγκεκριμένο ερώτημα. Μου κάνει εντύπωση πως ορισμένοι που τονίζουν -σωστά κατά τη γνώμη μου- πόσο βαθιές είναι οι κοινωνικές, πολιτικές και οικονομικές ρίζες του προβλήματος, μιλούν σαν να κατέχουν περίπου τη λύση.

Ισχυρίζομαι πώς δεν υπάρχει λύση στο πρόβλημα αυτό. Δεν την έχω, ούτε εγώ. Θα ήμουν ευτυχής να την είχα και να την προσέφερα στη συζήτηση. Ισχυρίζομαι, όμως, πως και ορισμένες λύσεις, οι οποίες προσφέρονται ως ασπίδες, οι οποίες θα αντιμετωπίσουν και θα λύσουν το πρόβλημα, είναι αναποτελεσματικές.

Το πρόβλημα αυξάνει -αυτό είναι ένα παγκόσμιο φαινόμενο- με ρυθμούς πολύ μεγάλους, παρ' όλες τις προσπάθειες. Η προσπάθεια, να εξαφανιστούν τα ναρκωτικά και η κατανάλωσή τους, από το πολιτιστικό μας περιβάλλον, έχει αποτύχει.

Εγώ, λοιπόν, υποστηρίζω ότι είναι καιρός να μάθουμε να ζούμε με αυτό το φαινόμενο, διότι θα ζούμε. Μακάρι να βγω ψεύτρα, αλλά υποστηρίζω ότι θα ζούμε με αυτό το πρόβλημα για πάρα πολύ καιρό. Η ανθρωπότητα θα έχει αυτό το πρόβλημα για πάρα πολύ καιρό, ακριβώς επειδή οι ρίζες του είναι πάρα πολύ βαθιές και συνδέονται με όλη την κοινωνική πραγματικότητα, με αυτό που είναι η ύπαρξη του κόσμου σήμερα. Εγώ τουλάχιστον, δε βλέπω να υπάρχει η πρόταση και η λύση που θα αλλάξει αυτήν τη συνολική πραγματικότητα.

'Ερχομαι τώρα σ' ένα δεύτερο ερώτημα: Πώς μπορούμε να αντιμετωπίσουμε το πρόβλημα. Για την αντιμετώπιση του προβλήματος -το τονίζω αυτό, κύριε Πρόεδρε- υπάρχουν διάφορες προσεγγίσεις. Κάθε μια έχει τα επιχειρήματά της. Δεν μπορώ να δεχθώ ότι ορισμένες από τις προσεγγίσεις εκ των προτέρων πρέπει να σιωπήσουν, πρέπει να καούν στην πυρά ή να τεθούν εκτός συζήτησης, επειδή ισχυρίζονται ορισμένοι ότι οδηγούν στην αύξηση του προβλήματος.

Θέλω να παρατηρήσω ότι όλα αυτά τα χρόνια οι θάνατοι, οι οποίοι αυξάνονται με ιλιγγιώδεις ρυθμούς, αυξάνονται με μία κρατούσα ιδεολογία, η οποία υποστηρίζει ότι η καταστολή, η ποινικοποίηση είναι ο αποτελεσματικός τρόπος για το πρόβλημα. Και, όμως, οι θάνατοι αυξάνονται.

Θα μπορούσα, λοιπόν, να ισχυρισθώ ότι αυτοί που υποστηρίζουν την καταστολή και την ποινικοποίηση φταίνε για το ότι οι θάνατοι αυξάνονται; Ασφαλώς όχι. Υπάρχουν διαφορετικές απόψεις στην αντιμετώπιση του προβλήματος και κάθε μια έχει τα επιχειρήματά της. Εγώ θα υποστηρίξω την αποψή μου. Θέλω, όμως, ευθύς εξ αρχής να πω ότι δε φιλοδοξώ να ισχυριστώ ότι δίνει λύση στο πρόβλημα.

Δε δέχομαι, όμως, ότι τη λύση την έχουν και οι άλλοι, διότι εφαρμόστηκε η πολιτική της καταστολής επί χρόνια σε όλον τον κόσμο και απέτυχε. Εάν δε βλέπουμε ότι απέτυχε, εγώ δε θέλω να προσθέσω τίποτε άλλο. Αλλά δεν είναι δυνατόν εκ των προτέρων -και επιτρέψτε μου να επιμείνω σ'αυτό το θέμα, κύριε Πρόεδρε, να δαιμονοποιούνται απόψεις, να ενοχοποιούνται απόψεις και μάλιστα με το επιχείρημα ότι καταλήγουν στην προπαγάνδιση των ναρκωτικών.

Προσωπικά και μιλώντας και εκ μέρους του κόμματος μου, δε θέλω να υπεραπιστώ κανέναν άλλο, δεν προπαγανδίζω την ευτυχία της χημείας. Θα είμαι δυστυχής αν οι άνθρωποι βρίσκουν την προσωπική τους ευτυχία στο μέλλον, στις εξαρτήσεις από τις ουσίες, είτε ναρκωτικά είτε αλκοόλ είτε τσιγάρο. Θα ήμουν δυστυχής εάν η ευτυχία της χημείας είναι η ευτυχία του μέλλοντος και αν η προσωπική ισορροπία των ανθρώπων στο μέλλον θα εξαρτάται από τη χημεία.

Αλλά πιστεύω ότι άλλες προτάσεις, οι οποίες κατατίθενται, μπορούν να αντιμετωπίσουν τις συνέπειες του προβλήματος, να μειώσουν τον κίνδυνο από τη χρήση ναρκωτικών, να περιορίσουν τους θανάτους και να απεμπλέξουν, αν θέλετε, το πρόβλημα και να το απομακρύνουν από τις μικρότες και νεαρότερες ηλικίες.

Επομένως, νομίζω ότι δεν είναι σωστό να συκοφαντείται η άποψη η οποία υποστηρίζει τη σταδιακή αποποινικοποίηση της χρήσης, ως άποψη προπαγάνδισης των ναρκωτικών. Το είχαμε ακούσει και παλιότερα αυτό, ότι θέλουμε να πουλάνε τα ναρκωτικά στα περίπτερα. Δεν πρόκειται περί αυτού. 'Εχουμε μία διαφορετική άποψη για το πώς μπορεί να αντιμετωπισθεί το πρόβλημα, για το πώς μπορούμε να έχουμε μικρότερες συνέπειες από την ύπαρξή του και την εξάπλωσή του.

Αναμφισβήτητα, το εμπόριο παίζει πολύ μεγάλο ρόλο. Εκατό εκατομμύρια δραχμές την ημέρα χρειάζονται στην Ελλάδα οι ηρωινομανείς, σύμφωνα με μία έρευνα της ΕΛ.ΑΣ. Εκατό εκατομμύρια δραχμές την ημέρα. 'Αρα, κατά τη γνώμη μου η προσπάθεια να χτυπηθούν τα κυκλώματα του παράνομου εμπορίου δεν είναι ασήμαντη στην όλη προβληματική και λογική του θέματος. Βεβαίως, υπάρχει άποψη ότι αν αυξήσουμε τις αστυνομικές μας δυνάμεις, αν βελτιώσουμε τις αστυνομικές μας μεθόδους, θα χτυπήσουμε το εμπόριο παγκοσμίως. Αλλά οι ίδιοι που το λένε αυτό, υποστηρίζουν και σωστά, ότι το παγκόσμιο εμπόριο ναρκωτικών έχει διασυνδέσεις πολιτικές και διεθνείς και είναι εξαιρετικά δύσκολο να χτυπηθεί, μιλώντας ρεαλιστικά στις δεδομένες συνθήκες.

'Ερχομαι τώρα σε ένα άλλο συγκεκριμένο ερώτημα: Η εξάρτηση από τα ναρκωτικα μπορεί να αντιστραφεί; Είναι δύσκολο, αλλά μπορεί να αντιστραφεί. Και σημασία έχει να δούμε πώς εμείς -αυτό αισθάνομαι εγώ ως καθήκον δικό μας, των πολιτικών και της πολιτείας- μπορούμε με τις λύσεις και τις προτάσεις μας να βοηθήσουμε αυτό το νέο που έχει καταφύγει στην εξάρτηση, να μπορέσει να ακολουθήσει έναν άλλο δρόμο. Εδώ υπάρχουν δύο απόψεις.

Υπάρχει η άποψη που λέει ότι για να σε βοηθήσουμε, εσένα χρήστη των ναρκωτικών θέτουμε ως προϋπόθεση για την παροχή της κρατικής βοήθειας, την πρόθεσή σου να στερηθείς τα ναρκωτικά. Υπάρχει άποψη που λέει ότι αν ο νέος δεν αποφασίσει να καταφύγει σε ένα στεγνό πρόγραμμα εξάρτησης, τότε δεν μπορεί να βοηθηθεί. Δε συμμερίζομαι αυτήν την άποψη. Δεν μπορεί να θέτουμε στο νέο ως προϋπόθεση για να τον βοηθήσουμε, το να αποφασίσει να απεξαρτηθεί. Διότι πρέπει να πω, κύριε Πρόεδρε, ότι στο κάτω-κάτω αν είχε

Σελίδα 7611 

αποφασίσει να απεξαρτηθεί, ενδεχομένως να μη χρειαζόταν τη βοήθειά μας, τη βοήθεια την κρατική. Θα μπορούσε να καταφύγει σε κάποιες ιατρικές βοήθειες και να ξεπεραστεί το πρόβλημα.

'Αρα, κατά τη γνώμη μου πρέπει να υπάρξει βοήθεια στους χρήστες όλους και σε εκείνους που δεν έχουν ακόμη αποφασίσει να απεξαρτηθούν. Να τους ανοίξουμε τους ορίζοντες, να τους δώσουμε διεξόδους, ώστε να φθάσουν σ'αυτήν την ποθητή απόφαση. Εν πάση περιπτώσει, έτσι θα μειώσουμε τους θανάτους. Και εμένα το να μειώσουμε τους θανάτους, είτε από νοθευμένη δόση είτε από υπερβολική δόση είτε από AIDS λόγω των ναρκωτικών, αυτό με ενδιαφέρει. Με ενδιαφέρει και η μείωση του κινδύνου.

Και τα προγράμματα μεθαδόνης λ.χ., τα οποία τόσο πολύ κατακρίνονται εδώ, είναι αναμφισβήτητο ότι φρενάρησαν το τραίνο του θανάτου για ορισμένους ανθρώπους. Γι'αυτό τα υποστηρίζω με στόχο βεβαίως την απεξάρτηση. Γι'αυτό επιτέλους πρέπει να προχωρήσουν, κύριε Υπουργέ.

Κύριοι Βουλευτές, δεν είναι αλήθεια ότι οι εναλλακτικές απόψεις για τη σταδιακή αποποινικοποίηση βρίσκονται μόνο στις προσωπικές αναζητήσεις ορισμένων πολιτικών.

(Στο σημείο αυτό το ακούγεται ο προειδοποιητικός ήχος της λήξης ομιλίας της κυρίας Βουλευτού).

Κυριε Πρόεδρε, θα ήθελα κάποια ανοχή χρόνου. Δε μίλησα καθόλου στην επερώτηση.

ΠΡΟΕΔΡΕΥΩΝ (Παναγιώτης Ν.Κρητικός): Θα έχετε.

ΜΑΡΙΑ ΔΑΜΑΝΑΚΗ: Ευχαριστώ.

Θα ήθελα να σημειώσω ότι η εναλλακτική πολιτική της αποποινικοποίησης ισχύει ήδη νομοθετικά σε πέντε χώρες της Ευρωπαϊκής 'Ενωσης, στη Γερμανία, στην Ολλανδία, στη Γαλλία, στην Ιταλία και στην Ισπανία. Ισχυει επίσης, υπό προϋποθέσεις και σε τρεις άλλες.

Και πρέπει να πω εδώ ότι ο νόμος που ψηφίστηκε πρόσφατα, όταν Υπουργός Δικαιοσύνης ήταν ο κ. Βενιζέλος, με κάποιες προϋποθέσεις οι οποίες είναι εξαιρετικά ασαφείς είναι νόμος που οδηγεί σε κάποια λογική ότι ο χρήστης δεν πρέπει να τιμωρείται.

Ακούμε, όμως, εδώ το εξής παράδοξο: Ναι, δε θέλουμε να τιμωρείται ο χρήστης αλλά τι προτείνουμε, αν θεωρούμε ότι δεν πρέπει να αποποινικοποιηθεί η χρήση; Να το δούμε αυτό γιατί εγώ τουλάχιστον αυτήν τη λογική δε την αντιλαμβάνομαι. Τι θα συμβαίνει με τον άνθρωπο αυτό; Θα τον τιμωρούμε για τη χρήση; Θα υφίσταται κάποια φυλάκιση, κάποιες συνέπειες; Τι ακριβώς θα συμβαίνει; Θα εκτίει ποινή φυλάκισης σε κάποιο ίδρυμα; Δεν έχω καταλάβει ακριβώς ποια είναι η πρόταση. Η δική μου πρόταση είναι σαφής, δεν μπορεί να τιμωρείται ο χρήστης. Τα μεγάλα προβλήματα, τα οποία βεβαίως ανακύπτουν είναι ποιος είναι ο χρήστης, τα οποία δεν τα αμφισβητώ. Επιτέλους, θα πρέπει να υπάρξει μία νομοθετική αποσαφήνιση για το θέμα της μικροποσότητας όπως συμβαίνει σε πάρα πολλές χώρες με κάποια επιστημονική στήριξη. Δεν είμαι εγώ ο κατάλληλος άνθρωπος. Αλλά υπάρχουν επιστήμονες. Να δούμε και την πείρα των άλλων χωρών για να δούμε επιτέλους τι γίνεται με αυτές τις μικροποσότητες. Αλλιώς, δέστε τι κάνουν τα δικαστήρια, κύριε Πρόεδρε.

'Εχει κριθεί κατά καιρούς ως μικροποσότητα διακόσια γραμμάρια χασίς το 1977, εκατό γραμμάρια χασίς το 1980, σαράντα γραμμάρια το 1983, δεκαεπτά πλακίδια χασίς τον ίδιο χρόνο, ένα τέταρτο του γραμμαρίου ηρωϊνη το 1990.

Υπάρχει, λοιπόν, ανάγκη η μικροποσότητα να προσδιορισθεί, να αποφασίσουμε επιτέλους τι γίνεται και ο χρήστης να μην τιμωρείται. Να του δίνουμε τη δυνατότητα να ακολουθήσει ένα δρόμο απεξάρτησης. Αν θέλει βεβαίως να καταφύγει στην πλήρη απεξάρτηση μέσω μιας θεραπευτικής κοινότητας, αυτό είναι το καλύτερο αλλά είπε ο κύριος Υπουργός ότι δεν είναι τόσο εύκολο. Μη μιλούμε στον αέρα. Πόσοι από τους χρήστες πραγματικά μπορούν να φέρουν σε πέρας ένα τόσο βαρύ πρόγραμμα; Μακάρι να υπαρχουν θέσεις για όλους. Και απ' ό,τι γνωρίζω γενικά υπάρχουν θέσεις, δεν είναι εκεί το πρόβλημα. Αλλά βεβαίως πρέπει να υπάρξουν και τα προγράμματα με τη μεθαδόνη, τα προγράμματα των υποκαταστάτων και οι άλλες λύσεις.

Ακούγεται πολύ -και αντιλαμβάνομαι ότι είναι ένα πρόβλημα αυτό- το θέμα της αποφυλάκισης των εμπόρων των ναρκωτικών. Θέλω να πω εδώ, ότι το πρόβλημα αυτό δεν εμπλέκεται τόσο με την πολιτική της αποποινικοποίησης ή όχι. Εμπλέκεται με χρόνιες και πάγιες αδυναμίες της Ελληνικής Δικαιοσύνης οι οποίες πρέπει να αντιμετωπισθούν. 'Οταν, δηλαδή, του άλλου του αναβάλλουμε τη δίκη δεν ξέρω και εγώ πόσες φορές και τελικά παραγράφεται το αδίκημά του, είναι θέμα αυτό πολιτικής αποποινικοποίησης ή όχι; Αλλού, λοιπόν, πρέπει να αναζητηθούν λύσεις στο πρόβλημα αυτό και όχι στο θέμα της πολιτικής που ακολουθείται για το χρήστη ή τον έμπορο ή δεν ξέρω τι άλλο.

'Οσον αφορά τους χρήστες ηρωϊνης. Και εδώ η δική μου πρόταση θα είναι σαφής, έστω και αν ορισμένοι θεωρήσουν ότι είναι απαράδεκτη. Κρατική χορήγηση της δόσης με ιατρικό έλεγχο. Δεν αντιλαμβάνομαι γιατί αυτό δεν πρέπει να γίνει. Αν ο άλλος, δηλαδή, είναι ηρωινομανής -αν θέλετε και ορισμένοι είναι στα τελευταία στάδια- γιατί τον αφήνουμε στο έλεος του εμπόρου; Αν πήγαινε σε ένα νοσοκομείο, σε ενα ίδρυμα με συγκεκριμένο και ελεγχόμενο τρόπο -δε λέω η ηρωίνη να φεύγει- τουλάχιστον θα γλίτωνε τους κινδύνους του AIDS, τους κινδύνους της νοθείας και την άλλη μέρα να βρεθεί νεκρός. Αυτό θα συνέβαινε σε πολύ μεγάλο βαθμό. Αυτό είναι άραγε πρόταση προπαγάνδισης των ναρκωτικών; Θέτω το ερώτημα. 'Η είναι πρόταση μιας καλύτερης αν θέλετε αντιμετώπισης και προσέγγισης στο πρόβλημα ενός ανθρώπου όπου όλοι συμφωνούμε ότι είναι ασθενής; Αν πάει, δηλαδή, αυτός στη φυλακή, θα λύσει το πρόβλημά του καλύτερα; Θα τον ξαναστείλουμε να πάει να βρει τον έμπορο;

Τέλος, κύριε Πρόεδρε, για το πρόβλημα του διαχωρισμού. Το πρόβλημα του διαχωρισμού είναι ένα πρόβλημα πολύ δύσκολο. Και πράγματι δέχομαι και εγώ ότι τα βήματα εδώ πρέπει να γίνουν πολύ προσεκτικά και ορισμένες λύσεις που προτείνονται με πολύ εύκολο τρόπο είναι απλουστευτικές.

Από την άλλη, είναι αναμφισβήτητο ότι υπάρχει ιατρική τεκμηρίωση ότι το χασίς δεν είναι εξίσου επικίνδυνο με ηρωίνη, κοκαϊνη ή ενδεχομένως άλλες ουσίες που κυκλοφορούν και είναι και της μόδας. Και αναμφισβήτητα ο διαχωρισμός αποσυνδέει αυτήν τη χρήση της ουσίας η οποία επαναλαμβάνω καλό είναι να μην γίνεται, είναι απευκτέο να γίνεται, από τη διάθεση από τους εμπόρους των σκληρών ναρκωτικών.

Θα ήθελα να πω ότι δεν είναι δυνατόν να αγνοούμε το γεγονός, ότι έτσι οι χώρες της Ευρωπαϊκής 'Ενωσης, η Μεγάλη Βρετανία, η Ιταλία, η Ολλανδία, η Ιρλανδία, η Ισπανία και η Πορτογαλία ακολουθούν αυτήν την πολιτική. Δεν είναι δυνατόν να αγνοούμε το γεγονός ότι το κυβερνητικό πρόγραμμα της Κυβέρνησης Ζοσπέν στη Γαλλία έχει πολύ σαφή διάταξη, η οποία μιλάει για το διαχωρισμό.

Βεβαίως επαναλαμβάνω, ότι για το πως θα πάμε εκεί και πως θα γίνει χρειάζεται ουσιαστική μελέτη. Από αυτήν την άποψη οι προτάσεις που γίνονται εδώ για τη Διακομματική Επιτροπή για να συζητηθούν αυτά τα θέματα και η επιστημονική τεκμηρίωση είναι απαραίτητες. Νομίζω, ότι η συζήτηση πρέπει να γινει σε ένα καλύτερο πνεύμα έτσι ώστε να αντιληφθούμε ότι υπάρχουν διαφορετικές προσεγγίσεις στο πρόβλημα και ότι μπορούμε να συζητήσουμε λύσεις με ήπιο και πολιτισμένο τρόπο και κυρίως χωρίς υψηλούς τόνους κομματικής αντιπαράθεσης περί καταστροφής της νεολαίας.

(Στο σημείο αυτό ακούγεται επανειλημμένα ο προειδοποιητικός ήχος λήξης του χρόνου ομιλίας της κυρίας Βουλευτή)

Και μία λέξη κύριε Πρόεδρε για το έργο της Κυβέρνησης στα προγράμματα πρόληψης.Εμείς δεν αμφισβητούμε ότι η Κυβέρνηση κάνει μία δουλειά. Ωστόσο θέλω να πω ότι είναι ανάγκη να υπάρξουν ορισμένες προτεραιότητες και αύξηση των κονδυλίων, αλλά και προτεραιότητες μέσα στη διαχείριση των κονδυλίων. Διότι εν τέλει, τι είναι αυτή η πρόληψη; Εντάξει, πενήντα εκπαιδευτές θα εκπαιδευτούν και θα πάνε στους δήμους. Είναι σημαντικό. Δεν είναι, όμως, δυνατόν να αντιμετωπιστεί όλο το πρόβλημα με την πρόληψη, διότι είναι βαθύτερο έχει κοινωνικές αιτίες κ.λπ. Με αυτήν την έννοια 

Σελίδα 7612 

θέλω να πω ότι αυτά τα θετικά βήματα πρέπει να συνδυαστούν και με την αναζήτηση άλλων εναλλακτικών τρόπων αντιμετώπισης του προβλήματος.

ΠΡΟΕΔΡΕΥΩΝ (Παναγιώτης Ν.Κρητικός): Επειδή είναι η τελευταία μέρα της Συνόδου έχουμε και επιδόματα αδείας, σε χρόνο εννοώ.

Ο κ. Δημαράς έχει το λόγο ως Κοινοβουλευτικός Εκπρόσωπος του ΔΗ.Κ.ΚΙ.

ΙΩΑΝΝΗΣ ΔΗΜΑΡΑΣ: Κυρίες και κύριοι Βουλευτές συζητάμε σήμερα στην Βουλή ένα τεράστιο θέμα σε μία τεράστια μεν αλλά άδεια Αίθουσα εξαιτίας ίσως αντικειμενικών δεδομένων, αλλά αυτή είναι η πραγματικότητα.

Είμαι ένας εξ εκείνων που ως δημοσιογράφος έχω καταγράψει πολλές φορές την αγωνία και την ευαισθησία Πρωθυπουργών και Υπουργών την τελευταία 30ετία για το θέμα της εξάρτησης από τα ναρκωτικά. Είμαι εξ εκείνων που παρατήρησαν ως πολίτες και ψήφισαν αυτό ή το άλλο κόμμα από εκείνα τα οποία υπεστήριξαν οι υποψήφιοι Πρωθυπουργοί, όταν η νεοελληνική κοινωνία αντιμετώπιζε το πρόβλημα τόσο έντονα.

Επιτρέψτε μου να σας πω, ότι μετά από τόσα χρόνια στο δημοσιογραφικό επάγγελμα έχοντας συναντήσει το πρόβλημα, ίσως πριν από τους πολιτικούς χωρίς αυτό να σημαίνει οποιαδήποτε λοιδωρία για την ιδιότητα και την ευθύνη που έχουν οι πολιτικοί, αντιμετώπισα ένα σωρό ζητήματα προβλήματα και περιστατικά τα οποία, αν μπορούσα να σας αφηγηθώ ίσως θα ήταν εντυπωσιακότερα από τις προτάσεις ή τις προσπάθειες της ίδιας της πολιτικής ηγεσίας στο σύνολό της που έκανε για να αντιμετωπίσει ένα νεοελληνικό κοινωνικό πρόβλημα, το οποίο ανέκυψε από τη δεκαετία του 1970 και το οποίο σήμερα μας προβληματίζει και καλώς μας κάνει να αγωνιούμε. Είναι ένα προβλημα το οποίο έτσι και αλλιως κανείς εξ ημών δεν μπορεί να το προσπεράσει εύκολα σήμερα.

Ξέρετε, κύριοι συνάδελφοι, εξαρτήσεις και ουσίες υπάρχουν πολλές. Κάποιες από αυτές σκοτώνουν. Κυρίως και πρωτίστως μία εξ εκείνων των ορατών ουσιών είναι η ηρωϊνη που σκοτώνει. Υπάρχουν, όμως, και άλλες αόρατες ουσίες και εξαρτήσεις. Λιγο πολύ μας είναι γνωστές. Οι αόρατες είναι οι πιο επικίνδυνες και προεξάρχουσα σε αυτές είναι η μέθη για την κατοχή της εξουσίας και για τα παράγωγά της, αυτά που έχει βιώσει η κοινωνία μας με δραματικό τρόπο, τουτέστιν η αλαζονεία, η διαχείριση εκατοντάδων εκατομμυρίων δραχμών που ενισχύουν τη δύναμη εκείνων των ατόμων και των ομάδων με αποτέλεσμα να επιβεβαιώνεται η εξάρτηση των αδύναμων καθ'εξιν και ενίοτε περιστασιακά από τους δυνατούς.

Εκτιμώ ότι έτσι απλά και εύκολα καταδεικνύεται αυτό που οι νεοέλληνες γνωρίζουν, ότι οι κατέχοντες στην εξουσία είναι εξαρτημένοι απο την αθεράπευτη επιθυμία τους να ταυτίζονται με αυτήν.

Η νοσηρή αυτή επιθυμία, είναι αλήθεια ότι δεν απαντάται μόνο στις οργανωμένες εξουσίες, όπως είναι η πολιτική εξουσία, η δικαστική, η διωκτική. Απαντάται και στις εξουσίες που ασκούνται από την εκκλησία, από τη δημοσιογραφία, από τον ιατρικό κόσμο, μέσα στην ίδια μας την οικογένεια, αλλά και στις διαπροσωπικές μας σχέσεις.

Κυρίες και κύριοι συνάδελφοι, μακριά από εμένα η εκτίμηση, ότι επιθυμώ να προσεγγίσω με φιλοσοφική διάθεση την αγωνία των συναδέλφων μου εν Βουλή, αυτών και της Νέας Δημοκρατίας και του Κομμουνιστικού Κόμματος Ελλάδος, όπως καταγράφεται στις επερωτήσεις τους. Πολύ περισσότερο, μακριά από εμένα η εντύπωση ή η ερμηνεία, ότι επιθυμώ να διατυπώσω σκέψεις που θα ερμηνεύουν ή θα λύνουν οριστικά το θέμα. Απλά, συμμερίζομαι την αγωνία όλων μας, να κοιτάξουμε, δηλαδή, τα παιδιά μας κατάματα όταν έλθει η ώρα και όταν φτάσουμε στη ζυγαριά, κατά πόσον είμαστε ειλικρινείς στις σχέσεις μας μαζί τους και αυτό το ζύγισμα να μη μας βρει στα μάτια τους ελλειπείς.

Κυρίες και κύριοι συνάδελφοι, αυτός ο μικρός πρόλογος, μου επιτρέπει να σας πω, ότι η εξάρτηση από τις ουσίες, ορατές και αόρατες, είναι ένα ζήτημα που δεν έχει να κάνει με φτωχούς και πλούσιους. Δεν είναι ένα ζήτημα που έχει να κάνει με τους εν τη Κυβερνήσει σήμερα ευρισκόμενους ή τους αντιπολιτευόμενους με το χαρακτηρισμό της Αξιωματικής Αντιπολίτευσης ή όλους εμάς που βρισκόμαστε στο Κοινοβούλιο και που ο ελληνικός λαός βιώνει καθημερινά και αγωνιά για αυτό το τεράστιο θέμα. Είναι ένα ζήτημα που αφορά στο σύνολό της την κοινωνία μας. Και αν σήμερα άμεσα απασχολεί μερικές δεκάδες χιλιάδων συνανθρώπων μας, έμμεσα απασχολεί στο σύνολό του τον ελληνικό λαό. Γιατί; Γιατί ίσως η ερμηνεία, τουλάχιστο η δική μου -με την οποία μπορεί να μη διαφωνήσετε και εσείς-είναι ότι έχει διαπιστωθεί έλλειμμα ιδανικών και οραμάτων, έλλειμμα αξιοπιστίας της ίδιας μας της κοινωνίας, της πολιτικής ζωής. Και εκείνο το οποίο πρωτίστως καλούμεθα εμείς να επιβεβαιώσουμε εν πάση ειλικρινεία, είναι ότι υπάρχουν οράματα, υπάρχουν ιδανικά, υπάρχουν έντιμοι άνθρωποι που βρίσκονται σε όλες τις Πτέρυγες της Βουλής.

Το Δημοκρατικό Κοινωνικό Κίνημα δεν πιστεύει, ότι είναι υπόθεση αυτή ενός κόμματος ή ενός φορέα ή μιας ευκαιριακής συζήτησης στη Βουλή. Η λέξη ευκαιριακής, δεν υπονοεί κανενός είδους υπαινιγμό για την επερώτηση των Βουλευτών της Νέας Δημοκρατίας και των Βουλευτών του Κομμουνιστικού Κόμματος Ελλάδος. Απλά, έχει να κάνει με πικρή διαπίστωση, ότι ένα τεράστιο θέμα που προεκλογικά αναδεικνύεται εκ των μεγίστων, σήμερα έχει υποβαθμιστεί με αυτό τον τρόπο. 'Οχι, γιατί κάποιοι θέλησαν να το κουβεντίασουν, όχι γιατί κάποιοι πρότειναν, όχι γιατί ο κ. Σκουλάκης δεν έχει την επιθυμία ή τη διάθεση να απαντήσει με το δικό του τρόπο, αλλά με ειλικρίνεια πάντως σε αυτό το τεράστιο ζήτημα, αλλά γιατί αυτή η ερημία της Βουλής θα διαπιστωθεί, θα παρατηρηθεί και θα ασκηθεί κριτική από τους δημοσιογράφους. Και θα το δείτε στις αυριανές, στις μεθαυριανές εφημερίδες. Το ίδιο θα έκανα και εγώ ως επαγγελματίας.

Πού βρισκόμαστε; Σε ποιο σημείο αναφοράς; Τι θα γίνει; Ξέρετε, είναι αγωνίες που δεν αφορούν μόνο όσους δεν έχουν πρόσωπα τα οποία είναι εμπλεγμένα αμέσως στα θέματα της εξάρτησης, αλλά απασχολούν στο σύνολό του τον ελληνικό λαό. Και κυρίως ο φόβος των γονιών, για τα παιδιά μας, δηλαδή, αν θα εμπλακούν, πώς θα εμπλακούν και κάτω από ποιες διαδικασίες, σε μια τέτοιου είδους εξάρτηση.

Επειδή ειπώθηκαν πολλά -με τα οποία συμφωνώ-από όλες τις Πλευρές, θα μου επιτρέψετε να επικεντρώσω στο λίγο χρόνο που μου απομένει την προσοχή μου, σε ένα χώρο ιδιαίτερα ευαίσθητο, στον στρατό. Τι έχει γίνει στο στρατό τα τελευταία χρόνια.

Από στατιστικά στοιχεία που έχω στα χέρια μου, σας λέω, ότι σύμφωνα με την τελευταία έρευνα του Γενικού Επιτελείου Στρατού, σε συνεργασία με το Αριστοτέλειο Πανεπιστήμιο Θεσσαλονίκης και σε δείγμα 790 φαντάρων, των παιδιών μας που υπηρετούν, ένα ποσοστό 27%, δηλαδή, διακόσιοι εννέα στρατιώτες, βρέθηκαν να είναι χρήστες εξαρτησιογόνων ουσιών.

Ακόμη, την τελευταία δεκαετία από το 1983 έως το 1994 -παρακαλώ ακούστε τον αριθμό, είναι συνταρακτικός- απαλλάχθηκαν λόγω τοξικοεξάρτησης περίπου σαράντα πέντε χιλιάδες νέοι.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Είναι σαράντα πέντε χιλιάδες;

ΙΩΑΝΝΗΣ ΔΗΜΑΡΑΣ: Μαλιστα. Δείτε τα νούμερα, κύριε Υπουργέ, και άμα κάνω λάθος, να με διοθρώσετε. Απλά, επειδή έκανα μια έρευνα, σας το λέω και το θέτω υπόψη σας.

Θα μου επιτρέψετε να ολοκληρώσω. Από την έρευνα, τα στοιχεία τα οποία έχουν διαπιστωθεί είναι ότι το 73% των εξαρτημένων ατόμων έκανε χρήση χασίς, το 67% χρήση χαπιών, το 40% ηρωίνη και μόνο το 7% είχε εθιστεί στην κοκαίνη. Για να συμπληρώσω ακόμα κάτι, το οποίο ενδεχομένως και καλά θα είναι να μας τρομάξει, ότι δηλαδή, από τα στοιχεία που έδωσε στη δημοσιότητα το Γενικό Επιτελείο Στρατού προκύπτει, ότι το 12,5% των χρηστών έχουν δηλώσει ότι έκαναν για πρώτη φορά χρήση στο στρατό.

Σας το λέω, λοιπόν, αυτό, κύριε Υπουργέ γιατί θεωρώ ότι ένα τέτοιο τεράστιο θέμα που αφορά μάλιστα τον ευαίσθητο

Σελίδα 7613 

χώρο των Ενόπλων Δυνάμεων, θα πρέπει πάντα να μας προβληματίζει όλους και σε συνεργασία με τον Υπουργό Εθνικής 'Αμυνας. Και σας το λέω αυτό, γιατί πριν από δυο εβδομάδες, για λόγους προσωπικούς βρέθηκα σε ένα στρατόπεδο της Βορείου Ελλάδος και βλέποντας το χώρο που έμεναν οι στρατιώτες, τα παιδιά μας, δηλαδή, διαπίστωσα ότι την ώρα που είχαν ως ελεύθερο χρόνο δεν είχαν χώρους για να διαθέσουν δημιουργικά τον ελεύθερο χρόνο τους. Μ' αυτό τι λέω; Εκτιμώ ότι ο αθλητισμός, ο πολιτισμός και η γνώση είναι τεράστια δύναμη στην κοινωνία μας, για να μπορέσουμε να αντιμετωπίσουμε αυτό το σοβαρό πρόβλημα.

(Στο σημείο αυτό ακούγεται ο προειδοποιητικός ήχος λήξης του χρόνου της ομιλίας του κυρίου Βουλευτή)

Θα μου επιτρέψετε σας παρακαλώ δυο-τρία λεπτά;

ΠΡΟΕΔΡΕΥΩΝ (Παναγιώτης Ν.Κρητικός) Βεβαίως, βεβαίως.

ΙΩΑΝΝΗΣ ΔΗΜΑΡΑΣ: 'Εβλεπα, λοιπόν, παλικάρια τα οποία είχαν δυο-τρεις ώρες από στη σκοπιά, από την υπηρεσία, από οτιδήποτε, να προσπαθούν να παίξουν σε ένα γήπεδο άθλιο, χωματένιο, γεμάτο πέτρες, να βρωμίζονται κ.λπ. Ξέρετε, έχει μεγάλη σημασία στη ψυχολογία του νέου παιδιού, ο χώρος που το υποδέχεται για να μπορέσει να διοχετεύσει ένα μέρος της ενέργειας που έχει.

Θέλω επίσης -και θα κλείσω, γιατί είναι πολλά τα πράγματα τα οποία μπορεί κανείς να πει γι' αυτό το τεράστιο θέμα- να σας μιλήσω και για την κοινωνία μας γνωρίζοντας το κόστος αυτών που θα πω, προσωπικά εννοώ. Και οφείλουμε εμείς να βοηθήσουμε την κοινωνία μας με το προσωπικό μας παράδειγμα. 

Ως δημοσιογράφος είχα μια καταγγελία. Σε ένα σύστημα σχολείων, σε μια περιοχή της Αθήνας -δε χρειάζεται να πω το όνομά της- είχε καταγγείλει ο Σύλλογος Γονέων και Κηδεμόνων ότι διεκινούντο ναρκωτικά, ότι είχαν βρεθεί, δηλαδή, ναρκωτικά μέσα στο σχολείο σε μικρά παιδιά. 'Οταν πήγα να τους συναντήσω και να τους ρωτήσω, δώστε μου στοιχεία, πείτε μου τι ακριβώς συμβαίνει και στο βαθμό που είναι δυνατόν να το δημοσιοποιήσω για να γνωρίζει η κοινωνία περί τίνος πρόκειται, κανένας εξ' αυτών δεν μου έδωσε το παραμικρό στοιχείο. Ξέρετε ποιά ήταν η αιτιολογία; 'Οτι δε χρειάζεται να δυσφημίσουμε τη γειτονιά με το να αναδείξουμε το πρόβλημα που συμβαίνει στο χώρο μας. Τουτέστιν η ευθύνη είναι δική μας πρωτίστως, αν θέλετε. Η ευθύνη είναι των δικαστικών αρχών, των αστυνομικών αρχών, αλλά είναι και η ευθύνη της κοινωνίας. Σ' αυτό θα συμφωνήσω απολύτως μαζί σας, κύριε Υπουργέ, ότι είναι ευθύνη και της οικογένειας και της κοινωνίας το πρόβλημα αλλιώς δεν θα το δούμε σωστά.

Εκείνο, όμως, το οποίο έχω να παρατηρήσω και θα σας παρακαλέσω είναι το εξής: Μη θίγεσθε προσωπικά και ως Κυβέρνηση, όταν η Αντιπολίτευση προσπαθεί να σας δείξει ή να αποδείξει ή αν θέλετε να σας δώσει τη δυνατότητα να δείτε και εσεις αδυναμίες των νόμων, αδυναμίες των προσώπων, αδυναμίες των εξουσιών για να βοηθηθείτε, ώστε να διεκπεραιώσετε την αποστολή και το έργο σας. 'Αλλωστε το θέμα των ναρκωτικών δεν είναι δικό σας πρόβλημα. Ούτε το χρεώνουμε ούτε το πιστώνουμε σε σας. Είναι πρόβλημα όλων μας.

Κλείνοντας, θέλω να πω ότι στα παιδιά που είναι εξαρτημένα είμαι βέβαιος ότι όπλο δικό τους είναι η αποφασιστικότητα για να ζήσουν. 'Οπλο δικό μας για να τους πείσουμε ότι μπορεί να ζήσουν σε μια δίκαιη κοινωνία, για τη συγκεκριμένη υπόθεση, είναι η κατανόηση, η ειλικρίνεια, η αγάπη και η ανθρωπιά. Χωρίς αυτά τα όπλα ούτε εμείς ούτε εκείνοι θα μπορέσουμε να πορευτούμε στα χρόνια που έρχονται.

ΠΡΟΕΔΡΕΥΩΝ(Παναγιώτης Ν.Κρητικός): Κύριοι Βουλευτές, έχω την τιμή να ανακοινώσω στο Σώμα ότι η Ειδική Μόνιμη Επιτροπή Αποδήμου Ελληνισμού κατέθεσε την ετήσια έκθεσή της, όπως προβλέπεται από τη σχετική διάταξη του Κανονισμού, η οποία θα καταχωρισθεί αυτούσια στα Πρακτικά και έχει ως εξής:

Β Ο Υ Λ Η Τ Ω Ν Ε Λ Λ Η Ν Ω Ν

ΠΕΡΙΟΔΟΣ Θ' - ΣΥΝΟΔΟΣ Α'

ΕΚΘΕΣΗ

ΤΗΣ ΕΙΔΙΚΗΣ ΜΟΝΙΜΗΣ ΕΠΙΤΡΟΠΗΣ ΑΠΟΔΗΜΟΥ ΕΛΛΗΝΙΣΜΟΥ

ΠΡΟΕΔΡΟΣ: ΓΡΗΓΟΡΙΟΣ ΝΙΩΤΗΣ

Α' ΑΝΤΙΠΡΟΕΔΡΟΣ: ΕΥΓΕΝΙΟΣ ΧΑΙΤΙΔΗΣ

Β' ΑΝΤΙΠΡΟΕΔΡΟΣ: ΣΤΑΥΡΟΣ ΠΑΝΑΓΙΩΤΟΥ

ΓΡΑΜΜΑΤΕΑΣ: ΠΕΤΡΟΣ ΚΟΥΝΑΛΑΚΗΣ

ΑΘΗΝΑ

ΙΟΥΝΙΟΣ 1997

 

ΒΟΥΛΗ ΤΩΝ ΕΛΛΗΝΩΝ

ΠΕΡΙΟΔΟΣ Θ' - ΣΥΝΟΔΟΣ Α'

ΕΙΔΙΚΗ ΜΟΝΙΜΗ ΕΠΙΤΡΟΠΗ

ΑΠΟΔΗΜΟΥ ΕΛΛΗΝΙΣΜΟΥ 

Ε Κ Θ Ε Σ Η 

Της Ειδικής Μόνιμης Επιτροπής Απόδημου Ελληνισμού.

Προς τη Βουλή των Ελλήνων

Η Ειδική Μόνιμη Επιτροπή Απόδημου Ελληνισμού συγκροτήθηκε σε σώμα με την υπ' αριθμ. 5897/4832/6.11.1996 απόφαση του Προέδρου της Βουλής, σύμφωνα με το άρθρο 43Α' του Κ.τ.Β. (Μέρος Κοινοβουλευτικό).

Αποτελείται από 30 μέλη και συγκεκριμένα από τους Βουλευτές κ.κ.:

N. Ακριτίδη, Δ. Αλαμπάνο, Γ. Ανωμερίτη, Hλ. Βλαχόπουλο, Ν. Ζαμπουνίδη, Ε. Κατσέλη, Π. Κατσιλιέρη, Γ. Κίρκο, Ν. Λεβογιάννη, Ι. Μαγκριώτη, Γρ. Νιώτη, Δ. Παντερμαλή, Ρ. Σπυρόπουλο, Εμμ. Φραγκιαδουλάκη, Γ. Φλωρίδη, Π. Φωτιάδη, Ηλ. Βεζδρεβάνη, Θ. Δημοσχάκη, Κ. Ευμοιρίδη, Γ. Καλαντζή, Λ. Λυμπερακίδη, Στ. Παπαδόπουλο, Β. Πάππα, Π. Σκανδαλάκη, Π. Φουντουκίδου, Ευγ. Χαϊτίδη, Π. Ψωμιάδη, Στ. Παναγιώτου, Π. Κουναλάκη και Αν. Ιντζέ.

Το Προεδρείο της Επιτροπής συγκροτήθηκε ως εξής: Πρόεδρος ο κ. Γρηγόριος Νιώτης, Α' Αντιπρόεδρος ο κ. Ευγένιος Χαϊτίδης, Β'Αντιπρόεδρος ο κ. Σταύρος Παναγιώτου και Γραμματέας ο κ. Πέτρος Κουναλάκης.

Συνολικά για την Α' Σύνοδο της Θ' Περιόδου η Επιτροπή έκανε επτά (7) συνεδριάσεις με τα εξής θέματα ημερήσιας διάταξης:

1. α.Διαδικαστικά.

β.Ενημέρωση των μελών της Επιτροπής για το έργο της Διακομματικής Κοινοβουλευτικής Επιτροπής "Για την έρευνα σε θέματα του Ελληνισμού της Διασποράς" από της συστάσεώς της έως και τη λήξη των εργασιών της.

γ.Προγραμματισμός του έργου της Επιτροπής (4.12.96).

2. Ενημέρωση των μελών της Επιτροπής από τον Πρόεδρο του ΣΑΕ κ. Andrew

Athens και τον Πρόεδρο του ΕΙΥΑΠΟΕ, κ. Γεώργιο Ιακώβου (18.2.97).

3. Ενημέρωση των μελών της Επιτροπής από τον Αναπληρωτή Υπουργό Εξωτερικών, κ. Γεώργιο Παπανδρέου και το Γενικό Γραμματέα Απόδημου Ελληνισμού, κ. Σταύρο Λαμπρινίδη (13.3.97).

4. Ελληνική Εκπαίδευση στο Eξωτερικό (3.4.97).

5. Πολιτισμός και Απόδημος Ελληνισμός (21.5.97).

6. Ενημέρωση των μελών της Επιτροπής από τον Αναπληρωτή Υπουργό Εξωτερικών, κ. Γεώργιο Παπανδρέου (29.5.97).

7. α. Συζήτηση επί της Εκθέσεως της Επιτροπής που πρόκειται να κατατεθεί στην Ολομέλεια της Βουλής.

β. Ενημέρωση των μελών της Επιτροπής από τον Υπουργό Εσωτερικών, Δημόσιας Διοίκησης και Αποκέντρωσης, κ. Αλέξανδρο Παπαδόπουλο, τον Υπουργό Μακεδονίας-Θράκης, κ. Φίλιππο Πετσάλνικο, τον Υφυπουργό Γεωργίας, κ. Δημήτριο

Σελίδα 7614 

Σωτηρλή και τον Πρόεδρο της ΕΡΤ Α.Ε., κ. Παναγιώτη Παναγιώτου (5.6.97).

Aντικείμενο της Επιτροπής, σύμφωνα με το άρθρο 43Α του Κανονισμού της Βουλής είναι η διατήρηση και προαγωγή των σχέσεων και των δεσμών της εθνικής αντιπροσωπείας και του ελληνικού λαού με τους Απόδημους 'Ελληνες, η μελέτη των προβλημάτων τους και η προώθηση της επίλυσής τους.

Κατά την πρώτη συνεδρίασή της (4.12.96), η Επιτροπή αποφάσισε να αρχίσει τη λειτουργία της με βάση τον Κ.τ.Β., το ρόλο της και τη δημιουργία θεματικών υποεπιτροπών. Αυτές είναι οι εξής: 1. ΘΕΣΜΙΚΑ ΔΙΚΤΥΑ (ΣΑΕ/ΠΣΕ), 2. ΕΛΛΗΝΙΚΗ ΠΑΙΔΕΙΑ, 3. ΠΟΛΙΤΙΣΜΟΣ ΟΜΟΓΕΝΩΝ, 4. ΟΙΚΟΝΟΜΙΚΕΣ ΣΧΕΣΕΙΣ, 5. "ΠΑΛΙΝΝΟΣΤΟΥΝΤΕΣ" - ΜΑΥΡΗ ΘΑΛΑΣΣΑ, 6. ΑΜΦΙΚΤΥΟΝΙΕΣ ΕΛΛΗΝΙΣΜΟΥ - ΔΙΚΤΥΑ ΑΥΤΟΔΙΟΙΚΗΣΗΣ, 7. ΘΕΣΣΑΛΟΝΙΚΗ, 8. ΝΕΑ ΓΕΝΙΑ, 9. ΓΥΝΑΙΚΕΣ, 10. ΟΡΘΟΔΟΞΙΑ, 11. ΕΠΙΚΟΙΝΩΝΙΑΚΑ ΔΙΚΤΥΑ, 12. ΝΟΜΟΠΑΡΑΣΚΕΥΑΣΤΙΚΗ, 13. ΕΛΛΗΝΙΣΜΟΣ ΒΟΡΕΙΟΥ ΗΠΕΙΡΟΥ, 14. ΕΛΛΗΝΙΣΜΟΣ ΝΟΤΙΟΥ ΙΤΑΛΙΑΣ ΚΑΙ 15. ΠΟΛΙΤΙΚΑ ΔΙΚΑΙΩΜΑΤΑ.

Επίσης, απεφασίσθη να κληθούν εκπρόσωποι του Ελληνισμού από την Αμερική, την Ευρώπη, την Αφρική και την Αυστραλία.

Τα μέλη της συμφώνησαν ότι η Επιτροπή μπορεί να πάρει πρωτοβουλίες για διακοινοβουλευτικές συνεργασίες και κυρίως, ότι πρέπει να αποτελέσει παράγοντα συνοχής στην Εθνική μας προσπάθεια και ισορροπίας στη δράση των κομμάτων, των κρατικών και ημικρατικών φορέων σε επίπεδο πολιτιστικής και κοινωνικής δράσης και κυρίως ανάμεσα σε οργανώσεις που εκπροσωπούν τον Απόδημο Ελληνισμό. Ο πρώτος στόχος πρέπει να αποσκοπεί στο να αναδείξει τη σημασία και τη βούληση του Ελληνικού Κοινοβουλίου και να ασχοληθεί με τα θέματα των Αποδήμων Ελλήνων. Με βάση τις υποεπιτροπές, συμφωνήθηκε να δοθεί προτεραιότητα σε ορισμένα θέματα, όπως είναι τα επικοινωνιακά, τα εκπαιδευτικά, τα πολιτιστικά ή πολιτισμικά προβλήματα, η επικοινωνία και προβολή των ελληνικών θεμάτων στο εξωτερικό, τα πολιτικά δικαιώματα των Ελλήνων του εξωτερικού και κυρίως όσων ζουν στην Ευρωπαϊκή 'Ενωση.

Προτάθηκε η καταγραφή του ομογενειακού δυναμικού, είτε είναι επιστημονικό, είτε εργατικό, είτε επιχειρηματικό κ.λπ., πράγμα που θα βοηθούσε στην ανταλλαγή απόψεων και σχέσεων, ώστε να μην αποκοπούν οι δεσμοί μεταξύ των ομογενών και της χώρας μας.

Ιδιαίτερη αναφορά έγινε για τους 'Ελληνες επιστήμονες του εξωτερικού, των οποίων τα επιτεύγματα πρέπει να αξιοποιηθούν. Η Επιτροπή συμφώνησε ότι υπάρχουν προβλήματα διοικητικού χαρακτήρα, που μπορούν όμως να λυθούν και ότι είναι ένα όργανο που θα μπορούσε να οργανώσει τον Ελληνισμό και ισομερώς να αντιμετωπίσει τα προβλήματα που με συντονισμό των διαφόρων φορέων και με προσδιορισμό αξόνων δράσης θα εκκινήσουν την κεντρική εκτελεστική εξουσία.

Επίσης, έγινε αναφορά στην Διακομματική Κοινοβουλευτική Επιτροπή "Για την έρευνα σε θέματα του Ελληνισμού της Διασποράς", η οποία κατάφερε να εξειδικεύσει τη συνεργασία των κομμάτων σε ένα ή δύο θέματα στρατηγικής και να τα ενοποιήσει, ώστε να εμφανιστούν στην ομογένεια και στο παγκόσμιο περιβάλλον με ενιαίες θέσεις και να κατακτηθεί η συγκρότηση του ΣΑΕ.

Ιδιαίτερη αναφορά έγινε στο ΣΑΕ, του οποίου ο Πρόεδρος κ. Andrew Athens ήταν προσκεκλημένος μαζί με τον Πρόεδρο του ΕΙΥΑΠΟΕ κ. Γεώργιο Ιακώβου, στην επόμενη συνεδρίαση της Επιτροπής (18.2.97).

Ο κ. Αndrew Athens τόνισε την πολύ καλή σχέση των ομογενών με την Πολιτεία και ιδίως με την Επιτροπή και αναφέρθηκε στις αρχές, που διέπουν το ΣΑΕ και οι οποίες το καθοδηγούν. Συγκεκριμένα τόνισε ότι:

α) Προτεραιότητα επίλυσης των θεμάτων που αφορούν στην Κύπρο, στο Οικουμενικό Πατριαρχείο και στην κυριαρχία των νησιών του Αιγαίου. Δεν μπορούν να μειωθούν οι προσπάθειες στον τομέα των εθνικών θεμάτων.

β) 'Εχει ιδρυθεί μια Διεθνής πρωτοποριακή Οργάνωση, που έχει μόνιμη παρουσία σε κέντρα διεθνούς επιρροής.

γ) Δημιουργία μιας οργάνωσης που να βασίζεται σε μια αναλογική αντιπροσώπευση της ομογένειας.

δ) Αναγνώριση και σεβασμός της αυτονομίας των Ελληνικών Οργανώσεων, που ήδη υπάρχουν.

ε) Το ΣΑΕ είναι μια συντονιστική δύναμη που ενώνει τους 'Ελληνες παγκόσμια, με ταυτόχρονη αποδοχή της τοπικής και περιφερειακής αυτονομίας και ιδιομορφίας.

στ) Αναζήτηση μόνιμων οικονομικών βάσεων για το ΣΑΕ.

ζ) Πέραν των εθνικών θεμάτων, αντιμετώπιση κατά τόπους των οικονομικών, κοινωνικών και πολιτικών θεμάτων.

Ο Πρόεδρος της Επιτροπής, κ. Γρηγόριος Νιώτης πρότεινε στον κ. Αthens να υποβάλει πρόταση ως Πρόεδρος του ΣΑΕ προς τον Οργανισμό Πολιτιστικής Πρωτεύουσας της Θεσσαλονίκης για να συγχρηματοδοτήσει το Συνέδριο του ΣΑΕ το Δεκέμβριο.

Ο κ. Ιακώβου, Πρόεδρος του ΕΙΥΑΠΟΕ, αναφέρθηκε στο θέμα της παλιννόστησης, το οποίο θεωρεί εθνικό θέμα. Αναφέρθηκε στους 65.000 'Ελληνες Ποντίους που ήλθαν για μόνιμη εγκατάσταση με βάση το σχέδιο "παλιννόστησης", αλλά και στους 90.000 'Ελληνες από την τέως Σοβιετική 'Ενωση που βρίσκονται εδώ με τουριστικές θεωρήσεις και σε ένα καθεστώς ανοχής και παρανομίας, χωρίς να είναι ενταγμένοι σε κανένα πρόγραμμα, ώστε να έχουν κοινωνικές παροχές.

Επεσήμανε ότι από τους 65.000 "παλιννοστούντες", οι 20.000 είναι ενταγμένοι στο πρόγραμμα του ΕΙΥΑΠΟΕ και ότι το ίδρυμα υλοποιεί τα προγράμματά του, κατά κύριο λόγο στη Θράκη, η οποία όμως ως περιοχή είναι προβληματική και με έντονη αποβιομηχάνιση. 'Αρα, υπάρχει πρόβλημα εργασίας με τους "παλιννοστούντες". 

Τέλος, κάλεσε την Επιτροπή να στηρίξει τους 'Ελληνες του Πόντου, δίνοντάς τους πόρους για τη στεγαστική, την εργατική αποκατάστασή τους στη Θράκη και την επέκταση του προγράμματος σε άλλες περιοχές της χώρας, όπου έχουν εγκατασταθεί "παλιννοστούντες".

Η Επιτροπή σε δύο συνεδριάσεις της (13.3.1997 και 29.5.1997) ενημερώθηκε από τον Αναπληρωτή Υπουργό Εξωτερικών, κ. Γεώργιο Παπανδρέου και το Γενικό Γραμματέα Απόδημου Ελληνισμού, κ. Σταύρο Λαμπρινίδη.

O Αναπληρωτής Υπουργός Εξωτερικών ανέφερε ότι η προσπάθειά μας με τον Απόδημο Ελληνισμό είναι να έχουμε όσο γίνεται μία ενιαία στρατηγική και να ξεφύγουμε από τις κομματικές αντιπαραθέσεις στο εξωτερικό.

Τόνισε, ότι υπάρχουν πολυποίκιλες μορφές ελληνισμού με ιδιομορφίες και διαστρωμάτωση ανάλογα με τη συμμετοχή των Ελλήνων σε διάφορες δραστηριότητες, με την κοινωνική τους θέση, τα ενδιαφέροντά τους και βεβαίως την οργάνωσή τους, η οποία είναι διαφοροποιημένη, ανάλογα με τους θεσμούς των χωρών, τις παραδόσεις τους, την ιστορία τους κ.λπ., με αποτέλεσμα να χρειάζεται και διαφορετική προσέγγιση από την Ελλάδα. Βασικός στόχος είναι μία και ενιαία εκπροσώπηση του Ελληνισμού, μέσα από το ΣΑΕ, το οποίο είναι αντιπροσωπευτικό όλων των τάσεων και όλων των πλευρών του Ελληνισμού της Διασποράς.

Πρόθεσή μας είναι να ενισχύσουμε τις πολιτιστικές δραστηριότητες του Ελληνισμού της Διασποράς και να αναδείξουμε τον φιλελληνισμό. Βρισκόμαστε σε μία εποχή σημαντικών ανακατατάξεων και χρειάζεται να επανασχεδιαστεί η υλοποίηση μιας πολιτιστικής πολιτικής και υπάρχει ανάγκη να διαμορφωθεί μία νέα φιλοσοφία και στρατηγική για τις διεθνείς μορφωτικές και πολιτιστικές σχέσεις. Υπάρχει στενή σχέση με το Υπουργείο Πολιτισμού και το Υπουργείο Εξωτερικών συμμετέχει σε όλες τις διεθνείς διασκέψεις, που αφορούν τα πολιτιστικά ζητήματα. Το Υπουργείο Εξωτερικών έχει προτείνει την τοποθέτηση Μορφωτικών Ακολούθων σε πάρα πολλές χώρες, αναγνωρίζοντας το ρόλο που μπορεί και πρέπει να παίξει η παρουσία του Ελληνικού Κράτους στο διεθνή χώρο και η επίσημη αντιπροσώπευσή του σε θέματα εξωτερικής πολιτιστικής πολιτικής και θεωρεί ότι πρέπει με συστηματικό τρόπο να αναπτυχθεί ο κλάδος των Μορφωτικών 

Σελίδα 7615 

Ακολούθων και Συμβούλων.

Ο Αναπληρωτής Υπουργός Εξωτερικών, κ. Γεώργιος Παπανδρέου ανακοίνωσε το νέο θεσμικό πλαίσιο για το 'Ιδρυμα Ελληνικού Πολιτισμού (ΙΕΠ), το οποίο προβλέπεται σε σχέδιο νόμου, που έχει κατατεθεί στη Νομοπαρασκευαστική Επιτροπή.

'Οπως τόνισε ο κ. Υπουργός, το νέο πλαίσιο μεταξύ άλλων α) μετατρέπει σε αμιγώς συμβουλευτικό όργανο τη Συνέλευση του Ιδρύματος, ως Συνέλευση Πολιτισμού καταργώντας την μέχρι τώρα αρμοδιότητά της να εκλέγει τη Διοίκηση από τα μέλη της, αρμοδιότητα την οποία αναλαμβάνει ο αρμόδιος Υπουργός, β) διευρύνει τους σκοπούς του Ιδρύματος, ώστε να καλύπτουν την καλλιέργεια της ευρύτερης γνώσης στο εξωτερικό για την Ελλάδα και την συμβολή της στις τέχνες, στα γράμματα, στις επιστήμες και γενικά στον πολιτισμό, τη διάδοση και προβολή της ελληνικής γλώσσας και την ενίσχυση της πολιτιστικής και μορφωτικής συνεργασίας μας με άλλες χώρες, γ) θεσμοθετείται διυπουργικό Συμβούλιο Προγραμματισμού για την εξασφάλιση του συντονισμού με υπηρεσίες άλλων Υπουργείων και δ) επιδιώκεται μεσοπρόθεσμα η γεωγραφική επέκταση των διεθνών δραστηριοτήτων του με τη σταδιακή ίδρυση Παραρτημάτων και, όπου αυτό δεν είναι εφικτό, Γραφείων του ΙΕΠ στις Βαλκανικές Χώρες, στη Μέση Ανατολή, στις Βρυξέλλες, στη Ρώμη, στη Μαδρίτη, στη Σκανδιναβία, στη Λατινική Αμερική, σε μεγάλες πόλεις των ΗΠΑ εκτός από τη Νέα Υόρκη, στον Καναδά και στην Αυστραλία.

Τέλος, ο κ. Υπουργός επεσήμανε τα βασικά μέτρα πολιτικής στον τομέα της εξωτερικής πολιτιστικής πολιτικής που σκοπεύει να προωθήσει, όπως η εξασφάλιση συνοχής και συνέχειας με το έργο που επιτελείται στους επιμέρους τομείς κυβερνητικής ευθύνης, η διυπουργική επιτροπή που προβλέπεται από το νόμο για τη διαπολιτισμική εκπαίδευση του Υπουργείου Εθνικής Παιδείας και Θρησκευμάτων με στόχο την ορθολογικότερη και διαφανέστερη κατανομή των χρηματοδοτήσεων στις έδρες Ελληνικών Σπουδών στο Εξωτερικό, η διεκδίκηση των Ολυμπιακών Αγώνων στην Αθήνα το 2004 κ.λπ..

Ο Πρόεδρος της Επιτροπής, κ. Γρηγόριος Νιώτης, μεταξύ άλλων πρότεινε την συντονισμένη στήριξη του νέου πολιτιστικού θεσμού του ΣΑΕ, την Ελληνική Πολιτιστική Πρωτεύουσα της Αμερικής και τη δημιουργία 10 πολιτιστικών κέντρων στις πόλεις του εξωτερικού με τις μεγαλύτερες συγκεντρώσεις όπως Νέα Υόρκη, Σικάγο, Λος 'Αντζελες, Μελβούρνη, Σίδνεϋ, Στοκχόλμη, Νότιο Αφρική, Φρανκφούρτη, Τορόντο κ.λπ...

Τέλος, τόνισε το θέμα της άσκησης του εκλογικού δικαιώματος στις χώρες διαμονής των Ελλήνων της Ευρωπαϊκής 'Ενωσης.

Στη συνεδρίαση της Επιτροπής (3.4.1997) με θέμα : "Ελληνική Εκπαίδευση στο Εξωτερικό", παρέστη ο Υφυπουργός Εθνικής Παιδείας και Θρησκευμάτων, κ. Ιωάννης Ανθόπουλος, ο Ειδικός Γραμματέας Παιδείας Ομογενών και Διαπολιτισμικής Εκπαίδευσης και Αποκέντρωσης κ. Δημήτριος Χαλκιώτης και ο Γενικός Γραμματέας Απόδημου Ελληνισμού, κ. Σταύρος Λαμπρινίδης.

Ο κ. Υφυπουργός παρουσίασε το ν. 2413/96, τις φάσεις υλοποίησής του και τα ειδικότερα προβλήματα εκφράζοντας την ανάγκη δημιουργίας μιας διϋπουργικής κοινοπραξίας του Υπουργείου Εξωτερικών, του Υπουργείου Εθνικής Παιδείας και Θρησκευμάτων, του Υπουργείου Πολιτισμού και του Υπουργείου Ανάπτυξης που θα συμπράξουν στην διαμόρφωση Κυβερνητικού Μεγάρου στο Αμβούργο. Αναφέρθηκε στο εγκεκριμένο ποσό για την εκπαίδευση και την παιδεία των ομογενών κατά την τριετία 1996 - 1999, που ανέρχεται στα 1,7 δισεκατομμύρια δραχμές.

Αναφέρθηκε,επίσης, στα θέματα των υποτροφιών, στη διδασκαλία των Νέων Ελληνικών, στην προώθηση των εκπαιδευτικών ανταλλαγών, στην επικοινωνία των μαθητών, στην ηλεκτρονική επικοινωνία, στην αξιοποίηση της Ορθοδοξίας, στην ίδρυση κέντρων ελληνικών σπουδών στις Βαλκανικές χώρες και στις χώρες ΚΑΚ, στο πρόγραμμα μακροπρόθεσμων κινήτρων, στους φοιτητές της ελληνικής γλώσσας και στην ιδέα ίδρυσης μιας διαρκούς μικτής επιτροπής χωρών για την προώθηση της πολυγλωσσίας ιδιαίτερα στα Βαλκάνια.

Ο κ. Χαλκιώτης παρουσίασε τα στοιχεία του Υπουργείου Εθνικής Παιδείας και Θρησκευμάτων για τη σημερινή κατάσταση της εκπαίδευσης των ομογενών, όπου υπάρχουν αποσπασμένοι εκπαιδευτικοί.

Τέλος, ο Γενικός Γραμματέας Απόδημου Ελληνισμού κ. Λαμπρινίδης αναφέρθηκε συμπληρωματικά στην εμπειρία του από την Αυστραλία και στα αποτελέσματα των επαφών του με τον Ομοσπονδιακό Υπουργό Παιδείας, καθώς και στην ανάγκη επεξεργασίας ενός πλαισίου διδασκαλίας.

Κατά την συνεδρίαση στις 21.5.1997 παρέστη ο Υπουργός Πολιτισμού, κ. Ευάγγελος Βενιζέλος.

Ο κ. Υπουργός μεταξύ άλλων ανέφερε ότι για τη στήριξη των σπουδών των Ελληνικών Εδρών στα Πανεπιστήμια του εξωτερικού θα διατεθούν για το 1997500 εκατομμύρια δραχμές και ότι θα δημιουργηθεί σε συνεργασία με το Συμβούλιο Απόδημου Ελληνισμού (ΣΑΕ) εντός του 1997 ένας νέος πολιτιστικός θεσμός, η Ελληνική Πολιτιστική Πρωτεύουσα Απόδημου Ελληνισμού Αμερικής, αρχής γενομένης από τη Βοστώνη και την Ουάσιγκτον.

Ο κ. Υπουργός δεσμεύτηκε ότι ένα από τα νεοκλασσικά κτίρια που αναπαλαιώθηκαν στη Θεσσαλονίκη, ιδιοκτησίας του Οργανισμού Πολιτιστικής Πρωτεύουσας θα παραχωρηθεί για μόνιμη έδρα του ΣΑΕ. Επίσης, ανακοίνωσε τη συμμετοχή του Υπουργείου Πολιτισμού με προγράμματα και πόρους στο Κέντρο Μελέτης και Ανάπτυξης του Ελληνικού Πολιτισμού της Μαύρης Θάλασσας, που εδρεύει στη Νομαρχιακή Αυτοδιοίκηση Θεσσαλονίκης και έχει στόχο τη στήριξη του Ελληνισμού των χωρών της πρώην Σοβιετικής 'Ενωσης. Επεσήμανε, ότι οργανώνεται μια καλλιτεχνικού χαρακτήρα παρέμβαση τους θερινούς μήνες σε όλες τις χώρες της Παρευξείνιας Πολιτιστικής Συνεργασίας με μία δέσμη δράσεων, προς όλες τις χώρες.

Ο κ. Ευγένιος Χαϊτίδης, Α' Αντιπρόεδρος της Επιτροπής μεταξύ άλλων σημείωσε το πρόβλημα της απουσίας πολιτιστικής πολιτικής στους Απόδημους 'Ελληνες και κατήγγειλε την απουσία Μορφωτικών Ακολούθων στις Πρεσβείες του εξωτερικού. Τόνισε δε, ότι πρέπει να αυξηθούν οι έδρες των Νεοελληνικών Σπουδών στα Πανεπιστήμια του Εξωτερικού.

Ο κ. Σταύρος Παναγιώτου, Β' Αντιπρόεδρος της Επιτροπής ανέφερε ότι πρέπει να αντιμετωπίσουμε με σχεδιασμό τον πολιτιστικό ιμπεριαλισμό των μεγάλων χωρών. Συνεχίζοντας, είπε ότι το πρόβλημα δεν περιορίζεται μόνο στους μετανάστες, αλλά και στη χώρα μας και πρέπει να υπάρξει σωστός συνδυασμός άμεσων και μακροπρόθεσμων αναγκών και υποχρεώσεων. Επίσης, ειδικό βάρος πρέπει να δοθεί στους νέους που σπουδάζουν την τέχνη και τον πολιτισμό της Ελλάδας, οι οποίοι και πρέπει να ενθαρρυνθούν. Τέλος, ανέφερε ότι έχει πολύ σημασία να συγκεντρωθεί όλη η δημιουργία των ανθρώπων του πνεύματος και του πολιτισμού, που αποτελεί σημαντικό κεφάλαιο και πρέπει να αξιοποιηθεί.

Ο Γραμματέας της Επιτροπής, κ. Πέτρος Κουναλάκης, τόνισε ότι πρέπει να φύγει από την εποπτεία του Υπουργείου Εξωτερικών το 'Ιδρυμα Ελληνικού Πολιτισμού και να υπαχθεί στην εποπτεία του Υπουργείου Πολιτισμού και ότι χρειάζεται ένας συντονισμός, όσον αφορά την κατανομή των πόρων.

Ο Βουλευτής-μέλος της Επιτροπής, κ. Δημήτριος Παντερμαλής έθεσε θέμα προσδιορισμού των σημερινών Αποδήμων Ελλήνων, ενώ ο Βουλευτής κ. Ηλίας Βλαχόπουλος ζήτησε τη σύσταση Υπουργείου Αποδήμου Ελληνισμού το οποίο κρίνει ότι είναι απαραίτητο.

Ο παριστάμενος Υπουργός απεδέχθη δύο προτάσεις του Προέδρου της Επιτροπής, κ. Γρηγορίου Νιώτη α) να συγκροτηθεί συντονιστικός φορέας μεταξύ των πολλών εμπλεκομένων κυβερνητικών και μη φορέων για το σχεδιασμό μιας ολοκληρωμένης εξωτερικής πολιτιστικής πολιτικής της χώρας με επίκεντρο τον Απόδημο Ελληνισμό και β) να διασφαλισθούν οι πόροι αυτού του σχεδιασμού με τριμερή χρηματοδότηση (1/3 τοπικοί φορείς του Απόδημου Ελληνισμού, 1/3 ΣΑΕ-αυτοχρηματοδότηση και 1/3 συναρμόδιοι κυβερνητικοί φορείς).

Σελίδα 7616 

Ο Γενικός Γραμματέας Απόδημου Ελληνισμού, κ. Λαμπρινίδης, δήλωσε ότι εστιάζει την προσοχή στη δημιουργία πολιτιστικών εβδομάδων ή μηνών και ότι πέραν αυτής που έλαβε χώρα στη Νότια Ρωσία προγραμματίζεται για τον προσεχή Σεπτέμβριο η επόμενη στην Αμερική, σε συνεργασία με το Υπουργείο Πολιτισμού και το ΣΑΕ.

Κατά την τελευταία συνεδρίαση της Επιτροπής (5.6.1997) παρέστησαν ο Υπουργός Δημόσιας Διοίκησης και Αποκέντρωσης, κ. Αλέξανδρος Παπαδόπουλος, ο Υπουργός Μακεδονίας - Θράκης, κ. Φίλιππος Πετσάλνικος, ο Υφυπουργός Γεωργίας, κ. Δημήτριος Σωτηρλής και ο Πρόεδρος της ΕΡΤ Α.Ε., κ. Παναγιώτης Παναγιώτου.

Επίσης, παρέστη και ο Σεβασμιώτατος Μητροπολίτης Νοτίου Αμερικής, κ. Γεννάδιος και ο Καθηγητής του Συνταγματικού Δικαίου, κ. Γεώργιος Παπαδημητρίου.

Ο Σεβασμιώτατος Μητροπολίτης Νοτίου Αμερικής, κ. Γεννάδιος ανέφερε τη δημιουργία Ελληνικού Πανεπιστημίου στο Κέντρο ΑΘΗΝΑΓΟΡΑ στην Αργεντινή, ξεκινώντας με έδρες Θετικών Σπουδών και στη συνέχεια με την ίδρυση άλλων εδρών, όπως Νεοελληνικών Σπουδών, Βυζαντινών Σπουδών και Ελληνικής Ιστορίας. Ανέφερε, ότι η Κυβέρνηση της Αργεντινής καλύπτει έως και το 80% των δαπανών αυτού του Πανεπιστημίου.

Επίσης, ζήτησε τη βοήθεια της Ελληνικής Κυβέρνησης για την αποστολή Ιερέων σε 30 περίπου κοινότητες της Νοτίου Αμερικής, οι οποίοι θα βοηθήσουν στη συσπείρωση του Ελληνισμού.

Ο Υπουργός Εσωτερικών, Δημόσιας Διοίκησης και Αποκέντρωσης, κ. Αλέξανδρος Παπαδόπουλος για το θέμα των πολιτικών δικαιωμάτων των Ελλήνων που διαμένουν στην Ευρωπαϊκή 'Ενωση, τόνισε ότι για να κατοχυρωθεί μια τέτοια διαδικασία και πριν γίνουν κάποιες καινοτομίες πρέπει να προβούμε σε εσωτερική οργάνωση του συστήματος, η οποία εξακολουθεί να έχει χαρακτηριστικά "βαλκανικού τύπου".

Για την επιστολική ψήψο είπε, ότι εφαρμόζεται σε όλες τις Ευρωπαϊκές Χώρες, όμως αυτές έχουν ένα συγκεκριμένο και περιορισμένο αριθμό πολιτών.

Τέλος, επεσήμανε ότι οποιαδήποτε καινοτομία θα πρέπει να αρχίσει πρώτα σταδιακά από τις Ευρωπαϊκές Χώρες και αργότερα να ακολουθήσουν οι άλλες. 

Ο Καθηγητής του Συνταγματικού Δικαίου, κ. Γεώργιος Παπαδημητρίου για το ίδιο θέμα ανέφερε ότι οι μέθοδοι που θεωρητικά προσφέρονται είναι τρεις. Η πρώτη, η εφαρμοζόμενη, που είναι όμως ανεπαρκής και αναποτελεσματική. Η δεύτερη είναι η ίδρυση εκλογικών τμημάτων στο χώρο που διαμένουν οι μετανάστες. Τόνισε, ότι η Ελλάδα, ως χώρα-μέλος της Ευρωπαϊκής 'Ενωσης μπορεί άνετα να διεκδικήσει τη δυνατότητα αυτή, τουλάχιστον στις χώρες της 'Ενωσης.

Για την τρίτη μέθοδο, της επιστολικής ψήφου, είπε ότι η διαδικασία δεν μπορεί να προβλεφθεί και να εφαρμοστεί χωρίς πρόσθετες και εξαιρετικά μεγάλες εγγυήσεις.

Τέλος, υπογράμμισε ότι υπάρχει ακραία θεσμική υστέρηση, την οποία με ιδιαίτερη ευαισθησία πρέπει να καταγράψει η Επιτροπή και να αναζητήσει λύση σ'ένα χρονίζον πρόβλημα μιας κατηγορίας πολιτών. 

Ο κ. Παναγιώτης Παναγιώτου, Πρόεδρος της ΕΡΤ Α.Ε. ανέφερε ότι καταβάλλεται συστηματική προσπάθεια για την μεταφορά σήματος της ΕΡΤ στην Αμερική και στον Καναδά, με μικρά αντισταθμιστικά έσοδα, αφού σκοπός είναι η ενημέρωση των εκεί ευρισκομένων Ελλήνων.

Ανέφερε επίσης, σαν ιδέα τη δημιουργία ενός ελληνικού καναλιού με τη συμμετοχή της ΕΡΤ και των μεγάλων ιδιωτικών καναλιών, με ενιαίο πρόγραμμα, που να μπορεί να πάρει εταιρική αυτοτελή μορφή. 

Ο Υπουργός Μακεδονίας - Θράκης, κ. Φίλιππος Πετσάλνικος ανέφερε ότι μετά από απόφαση της Κυβερνητικής Επιτροπής και εντολή του ίδιου του Πρωθυπουργού, το Υπουργείο Μακεδονίας - Θράκης εκπονεί μια σειρά προτάσεων οι οποίες με τη μορφή νομοσχεδίου θα έλθουν στη Βουλή.

Για το θέμα των "παλιννοστούντων" τόνισε, ότι γίνεται ιδιαίτερη προσπάθεια στεγαστικής αποκατάστασής τους. Η στεγαστική αυτή αποκατάσταση θα γίνεται με το σύστημα αυτοστέγασης, δηλαδή η οργανωμένη ελληνική κοινωνία να παραχωρήσει τις απαραίτητες εκτάσεις και να συμπαρασταθεί στους ενδιαφερομένους για την ανέγερση οικιών με την παραχώρηση μελετών, με την επίβλεψη των εργασιών, με επιδοτούμενα στεγαστικά δάνεια και με τη δυνατότητα απαλλαγής επιβαρύνσεων όπου αυτό είναι δυνατόν, όπως το ΙΚΑ κ.α..

Προτείνονται τρεις διαφορετικές ζώνες στις οποίες υπάρχει κλιμάκωση των κινήτρων ή της βοήθειας από το Κράτος. Η πρώτη ζώνη περιλαμβάνει τη Θράκη και τα νησιά του Ανατολικού Αιγαίου με δημογραφικό πρόβλημα, η δεύτερη τους παραμεθόριους νομούς της Μακεδονίας και η τρίτη τους υπόλοιπους νομούς της Μακεδονίας, πλην της Θεσσαλονίκης.

Τέλος, ανέφερε ότι εξασφαλίστηκε στη Θεσσαλονίκη η στέγαση του Συμβουλίου Απόδημου Ελληνισμού στο Μέγαρο της Τραπέζης Μακεδονίας - Θράκης και ότι το Υπουργείο Μακεδονίας - Θράκης μπαίνει στο Internet με στόχο να ενημερώσει τους Απόδημους της Βορείου Ελλάδος και όλους τους χρήστες του.

Ο Υφυπουργός Γεωργίας, κ. Δημήτριος Σωτηρλής ανέφερε ότι το Υπουργείο Γεωργίας απήντησε θετικά στο αίτημα της παραχώρησης εκτάσεων με σκοπό την οικιστική, επαγγελματική και γεωργική αποκατάσταση των "παλιννοστούντων". Τόνισε δε, ότι εζητήθη κατά παρέκκλιση της νομοθεσίας, οι νέοι γεωργοί της Θράκης να θεωρηθεί ότι ανήκουν στην κατηγορία των "παλιννοστούντων", ενώ οι Νομαρχίες καλούνται να λάβουν μέτρα για την πριμοδότηση των κτηνοτροφικών ενασχολήσεων για τους επαναπατριζόμενους 'Ελληνες.

Η Επιτροπή έμεινε ικανοποιημένη από το σχέδιο νόμου που ανακοίνωσε ο Υπουργός Μακεδονίας - Θράκης, κ. Φίλιππος Πετσάλνικος και δεσμεύτηκε ότι θα καλέσει τον αρμόδιο Υπουργό Εθνικής Οικονομίας και Οικονομικών σε μια συζήτηση για τη χρηματοδότηση ενός σχεδίου προσφυγικής αποκατάστασης.

Επίσης, τόνισε ότι υπάρχει μεγάλο πρόβλημα εκτάσεων και ζήτησε από τον παριστάμενο Υφυπουργό Γεωργίας να ολοκληρωθεί μια απογραφή, ώστε να είναι δυνατή η εκμετάλλευσή τους.

Ο Βουλευτής - μέλος της Επιτροπής κ. Αναστάσιος Ιντζές αναφέρθηκε ενδεικτικά σε περιοχές του Νομού Σερρών, που έχουν εγκαταλειφθεί και ζήτησε την καταγραφή τους και την ανάλογη αξιοποίησή τους για τους νεοπρόσφυγες.

ΠΕΡΙΟΔΕΙΕΣ - ΕΚΠΡΟΣΩΠΗΣΕΙΣ - ΣΥΜΜΕΤΟΧΕΣ

1. ΑΜΕΡΙΚΗ (ΗΠΑ - ΚΑΝΑΔΑΣ)

'Εγιναν συναντήσεις με εκπροσώπους και φορείς της ομογένειας, του ΣΑΕ και της Εκκλησίας (Σεβασμιώτατος Αρχιεπίσκοπος, κ. Σπυρίδων) στο Σικάγο, Λος 'Αντζελες, Σαν Φραντζίσκο, Βοστώνη, Ουάσινγκτον, Νέα Υόρκη, Οτάβα, Τορόντο και Μόντρεαλ.

Συνομιλίες με αξιωματούχους του STATE DEPARTMENT (Cavano) και του Λευκού Οίκου (Πρόεδρο Klinton, Victoria Rand, Silvia Mathews).

'Eλαβε μέρος το Προεδρείο της Επιτροπής και ο κ. Γεώργιος Κίρκος, μέλος της.

Tέλος, τα μέλη της Δημήτριος Αλαμπάνος και Σταύρος Παπαδόπουλος εκπροσώπησαν τη Βουλή στο πρόσφατο Ομογενειακό Συνέδριο που πραγματοποιήθηκε στις ΗΠΑ.

2. ΕΥΡΩΠΑΙΚΗ ΕΝΩΣΗ (ΟΜΟΣΠΟΝΔΙΑΚΗ ΔΗΜΟΚΡΑΤΙΑ ΤΗΣ ΓΕΡΜΑΝΙΑΣ - ΣΟΥΗΔΙΑ)

'Εγιναν τρεις συναντήσεις με εκπροσώπους και φορείς των Κοινοτήτων του ΟΕΚ και του ΣΑΕ (Κώστας Παπάς) στο Μόναχο, Νυρεμβέργη, Φρανκφούρτη, Στουτγκάρδη, Κολωνία, Ντίσελντορφ, Ανόβερο, Αμβούργο, Βερολίνο και Στοκχόλμη.

'Ελαβε μέρος το Προεδρείο της Επιτροπής και ο κ. Αναστάσιος Ιντζές, μέλος της.

3. ΜΑΥΡΗ ΘΑΛΑΣΣΑ (ΡΩΣΙΑ - ΟΥΚΡΑΝΙΑ - ΓΕΩΡΓΙΑ)

'Εγιναν συναντήσεις με εκπροσώπους και με φορείς της 

Σελίδα 7617 

ομογένειας. Επίσης, συνάντηση στα πλαίσια του πολιτιστικού μήνα της Γενικής Γραμματείας Απόδημου Ελληνισμού στη Νότια Ρωσία.

'Ελαβε μέρος το Προεδρείο της Επιτροπής και τα μέλη της: Γεώργιος Καλαντζής, Λεωνίδας Λυμπερακίδης, Ηλίας Βεζδρεβάνης, Νικόλαος Λεβογιάννης και Παναγιώτης Φωτιάδης.

4. ΘΕΣΣΑΛΟΝΙΚΗ

Για τις εργασίες του κεντρικού ΣΑΕ στις 14, 15 και 16 Δεκεμβρίου 1996 και το Μάιο 1997 για τις εργασίες του Κέντρου Μαύρης Θάλασσας.

'Ελαβε μέρος το Προεδρείο της Επιτροπής και τα μέλη της: Νικόλαος Ακριτίδης, Ηλίας Βλαχόπουλος, Γεώργιος Κίρκος, Ιωάννης Μαγκριώτης, Γεώργιος Καλαντζής, Παναγιώτης Ψωμιάδης καθώς και άλλοι βουλευτές του Νομού Θεσσαλονίκης.

5. ΘΡΑΚΗ 

'Εγινε επίσκεψη στους τόπους εγκατάστασης των "νεοπροσφύγων - παλιννοστούντων" για επιτόπια εξέταση των προβλημάτων καθώς και διαπίστωση της συντελεσθείσης προόδου των εργασιών.

'Ελαβαν μέρος από το Προεδρείο της Επιτροπής οι κ.κ. Γρηγόριος Νιώτης, Ευγένιος Χαϊτίδης και Σταύρος Παναγιώτου και τα μέλη της: Νικόλαος Ακριτίδης, Παναγιώτης Φωτιάδης, Ηλίας Βεζδρεβάνης, Γεώργιος Καλαντζής, Λεωνίδας Λυμπερακίδης και Αναστάσιος Ιντζές.

Εκκρεμούν επίσης προγραμματισθείσες περιοδείες σε Αυστραλία, Νέα Ζηλανδία, Αφρική και Νότια Αμερική.

ΣΥΜΠΕΡΑΣΜΑΤΑ ΤΗΣ ΕΙΔΙΚΗΣ ΜΟΝΙΜΗΣ ΕΠΙΤΡΟΠΗΣ.

Από την άτυπη συζήτηση εφ' όλης της ύλης με τους Αμερικανούς αξιωματούχους για τις ελληνοαμερικανικές σχέσεις, το Κυπριακό και τις σχέσεις Ελλάδος - Τουρκίας συνάγονται τα εξής:

Α. 1) 'Οτι οι ΗΠΑ (το State Department) εκτιμούν και αξιολογούν τον αυξανόμενο ρόλο της Ελλάδος στην Βαλκανική και στη Νοτιανατολική Μεσόγειο και θεωρούν την Ελλάδα ως τον κατ' εξοχήν παράγοντα σταθερότητας. Επιδιώκεται η οικονομική συνεργασία Ηνωμένων Πολιτειών και Ελλάδας για τα Βαλκάνια και την Οικονομική Συνεργασία Ευξείνου Πόντου (ΟΣΕΠ).

2) Υπάρχει πολύ θετική απήχηση από την επίσκεψη του Υπουργού Εξωτερικών, κ. Θεόδωρου Πάγκαλου στην Ουάσιγκτον. Διαπιστώθηκε το άριστο επίπεδο σχέσεων ΗΠΑ - Ελλάδος μετά τις δύο επισκέψεις του 'Ελληνα Πρωθυπουργού κ. Σημίτη. Ιδιαίτερα, η συνάντηση του Υπουργού Εξωτερικών κ. Θεόδωρου Πάγκαλου με την Αμερικανίδα Υπουργό Εξωτερικών κυρία All Bright αξιολογείται ως πολύ θετική, καθώς και η δήλωση και η θέση υποστήριξης της Τουρκίας "για την αντιμετώπιση του ισλαμικού φανταμενταλισμού", όπως υπογράμμισαν οι συνομιλητές μας.

3) Διαπιστώνεται αρνητική στάση του State Department για την ενεργοποίηση του αμυντικού δόγματος Ελλάδος - Κύπρου. Οι εκπρόσωποί του δήλωσαν ότι δίνεται το έναυσμα μιας ελληνοτουρκικής σύρραξης και αυτή η ενεργοποίηση δεν είναι σκόπιμη, γιατί οδηγεί το διεθνές θέμα σε διμερή σύγκρουση.

4) Υπήρξε έντονη αντίδραση επίσης για την αγορά των S 300 από την Ρωσία. Σε αντίκρουση μάλιστα των επιχειρημάτων μας για θεμιτό αμυντικό εξοπλισμό ενός κράτους που κατέχεται και απειλείται, οι συνομιλητές μας απάντησαν ότι η εξαγγελία της αγοράς "ανέτρεψε" τα μέτρα οικοδόμησης εμπιστοσύνης (MOE) με αποτέλεσμα να καθυστερήσει η εκδήλωση της αμερικανικής πρωτοβουλίας για το Κυπριακό, δηλαδή αντέδρασαν ως προς το timing.

5) Σε επίμονες ερωτήσεις των εκπροσώπων όλων των κομμάτων, όλοι οι συνομιλητές και ιδιαίτερα ο κ. Κάβανο επιβεβαίωσαν την ξεκάθαρη θέση των ΗΠΑ για τον πλήρη σεβασμό του status στο Αιγαίο. Χαρακτηριστικά σημειώθηκε με έντονο τρόπο η αντίθεσή τους στο ενδεχόμενο ανάφλεξης στην περιοχή, διότι αυτή θα έπληττε τα συμφέροντα των ΗΠΑ.

6) Είναι φανερό πάντως το μεγάλο ενδιαφέρον των ΗΠΑ για την Τουρκία και το ρόλο που διαδραματίζει στην περιοχή -ιδιαίτερα μετά την κατάρρευση της πρώην ΕΣΣΔ- στον Καύκασο, αλλά και έναντι του Ιράν.

7) Σε σχέση με το Κυπριακό συμφώνησαν ιδιαίτερα στην άμεση ένταξη της Κύπρου ως πλήρους μέλους στην Ευρωπαϊκή 'Ενωση, υπγράμμισαν ωστόσο την ανάγκη αποκλιμάκωσης της έντασης, υπονοώντας ότι η ένταξη θα επηρεάσει και τη σχέση της Τουρκίας με την Ε.Ε. Τα ανωτέρω περικλείονται στη φράση της "η Κύπρος στην Ευρώπη και η Τουρκία όσο γίνεται πιο κοντά".

Β. Κατά την εικοσάλεπτη, εθιμοτυπική κυρίως συνάντηση του Προέδρου της Επιτροπής, κ. Γρηγορίου Νιώτη με τον Πρόεδρο των ΗΠΑ, κ. Κλίντον και την παρουσία του Σεβασμιωτάτου Αρχιεπισκόπου Αμερικής, κ. Σπυρίδωνος, του Προέδρου του ΣΑΕ, κ. 'Αντριου 'Αθενς, του Προέδρου των ΑΧΕΠΑΝΣ, κ. Σπύρου Μάκρις και του κ. 'Εντυ Μανάτος επιβεβαιώθηκαν τα εξής:

1) Το ενδιαφέρον του Προέδρου των ΗΠΑ για την ανάπτυξη των ελληνοαμερικανικών σχέσεων.

2) Το καλό διμερές κλίμα σχέσεων.

3) Επιβεβαιώθηκε η δέσμευση του Προέδρου των ΗΠΑ ότι το Κυπριακό αποτελεί προτεραιότητα και ότι στο προσεχές μέλλον θα επιταχυνθούν οι ρυθμοί για την εξεύρεση μιας δίκαιης και βιώσιμης λύσης του.

Η Επιτροπή διαπίστωσε τις απεριόριστες δυνατότητες της ηγεσίας του ΣΑΕ, του κ. 'Αθενς και του κ. Μανάτου να αναπτύσσουν δημόσιες και προσωπικές σχέσεις με τον Πρόεδρο των ΗΠΑ. Παρατηρήθηκε ιδιαιτέρως, η οικειότητα, η εκτίμηση καθώς και η συνεργασία τόσο στο επίπεδο του Προέδρου των ΗΠΑ, κ. Κλίντον, όσο και του Προεδρικού περιβάλλοντος και των στελεχών του State Department. Ο κ. Κλίντον δέχθηκε να γίνει η συνάντηση, παρά τον τραυματισμό του, λόγω ακριβώς των προσωπικών σχέσεων με τους κ.κ. 'Αθενς και Μανάτο. Διαπιστώθηκε επίσης, ο καίριος ρόλος των τριών ελληνικής καταγωγής στελεχών στο Λευκό Οίκο (2) και στο State Department (1) δίπλα στην κα All Bright.

Κρίνεται αναγκαίο όμως, να επαναξιολογηθεί ο ρόλος των λόμπις στις ΗΠΑ και να επανατοποθετηθούν οι σχέσεις με την ηγεσία της ομογένειας στις ακόλουθες κατευθύνσεις.

1) Μία άμεση και επείγουσα προσπάθεια του 'Ελληνα Υπουργού Εξωτερικών και της Ειδικής Μόνιμης Επιτροπής Απόδημου Ελληνισμού στην κατεύθυνση πίεσης για τον συντονισμό του ήδη πολυδιασπασμένου δυναμικού φορέων και προσωπικοτήτων.

2) Τον σεβασμό και την επιβεβαίωση της αρχής ότι το ΣΑΕ δεν είναι λόμπι ούτε ενεργεί πράξεις ή αναπτύσσει δραστηριότητα σ' αυτήν την κατεύθυνση.

3) Την ανάγκη εξεύρεσης αυτόνομων πόρων ιδιωτικοοικονομικής προέλευσης χωρίς ανάμειξη της Ελληνικής Πολιτείας. Στην παρούσα φάση όμως κρίνεται αναγκαία η ενίσχυση του ΣΑΕ με τους προβλεπόμενους πόρους. 4) Την ανάγκη βελτίωσης των οργανωμένων δημοσίων σχέσεων της χώρας, που υστερούν σε σχέση προς άλλες χώρες, όπως η Τουρκία, που διαθέτει δύο από τα καλύτερα οργανωμένα γραφεία στην Ουάσιγκτον.

5) Η μία από τις πιό σημαντικές προσωπικότητες των ΗΠΑ είναι ασφαλώς ο Γερουσιαστής Πωλ Σαρμπάνης, για την συνεισφορά του στο θετικό επίπεδο και την προοπτική των διμερών σχέσεων αλλά και για την αποτελεσματικότητα των παρεμβάσεών του, όπως έγινε πρόσφατα με το σταμάτημα της πώλησης των φρεγατών και των πολεμικών ελικοπτέρων προς την Τουρκία.

Γ. Σε ό,τι αφορά την συνάντηση με τον Σεβασμιώτατο Αρχιεπίσκοπο Αμερικής, κ. Σπυρίδωνα στη Νέα Υόρκη και την Ουάσιγκτον, συνάγονται τα εξής:

- Υπήρξε καλό κλίμα υποδοχής.

- Επιβεβαιώθηκε η επιθυμία συνεργασίας στην κατεύθυνση ενίσχυσης της ομογένειας.

-Υπάρχει επιθυμία του Σεβασμιωτάτου Αρχιεπισκόπου Αμερικής, κ. Σπυρίδωνος μη ανάμειξης του Ελληνικού Κράτους στα εκπαιδευτικά θέματα και στις νέες γενιές των ομογενών.

Σελίδα 7618 

- Μη αποδοχής της προσφοράς του Υπουργείου Παιδείας για την κάλυψη των εκπαιδευτικών κενών (σε διδασκάλους) παρά την εισήγηση του ΣΑΕ και την έκκληση πάρα πολλών φορέων της ομογένειας. Σχετικά αντιπρότεινε την ενίσχυση της Σχολής του Αγίου Βασιλείου για την επιμόρφωση και έτσι την ανάδειξη εκπαιδευτικού προσωπικού από τις τάξεις της ομογένειας.

Η Ειδική Μόνιμη Επιτροπή Απόδημου Ελληνισμού διαπιστώνει την άμεση και επείγουσα ανάγκη συστηματικής μελέτης του εκπαιδευτικού προβλήματος στις ΗΠΑ, αφού στα σχολεία της Αρχιεπισκοπής φοιτούν μόλις 35.000 παιδιά ομογενών, ενώ τα παιδιά της αντίστοιχης ηλικίας του συνόλου των ομογενών στις ΗΠΑ ανέρχονται σε περίπου 200.000.

Επί πλέον, είναι άδηλο το πως αντιμετωπίζεται το εκπαιδευτικό πρόβλημα στους μικτούς γάμους που ανέρχονται ήδη στο 87% του συνόλου των γάμων. Ιδιαίτερα, στους γάμους μεταξύ των ορθοδόξων Ελλήνων και ετεροδόξων, που δεν έχουν κάποια σχέση ή δεν εμφανίζονται στις ορθόδοξες κοινότητες.

Επίσης, αναγκαία κρίνεται η επαναξιολόγηση των στρατηγικών προτεραιοτήτων προς τις νέες γενιές και η διαμόρφωση μιας στρατηγικής με αιχμή τον πολιτισμό.

Από τις πραγματοποιηθείσες περιοδείες στην Ευρωπαϊκή 'Ενωση (Γερμανία- Σουηδία) η Επιτροπή διαπιστώνει:

- Οτι παρατηρείται δραματική συρρίκνωση έως και του 60% του συνόλου των πόρων που διατίθενται για τα προγράμματα εκπαίδευσης των Ελληνοπαίδων στις δύο αυτές χώρες.

- Είναι ανάγκη να αναδιατυπωθεί η εκπαιδευτική στρατηγική της χώρας σύμφωνα με το νέο πλαίσιο του νόμου του Υπουργείου Εθνικής Παιδείας και Θρησκευμάτων, που τέθηκε μεν πέρυσι σε ισχύ και είναι θετικός, αλλά παραμένει απαράδεκτα ανενεργός.

- Είναι ανάγκη να σταματήσουν οι καθυστερήσεις υλοποίησης του Ινστιτούτου Παιδείας Ομογενών και Διαπολιτισμικής Εκπαίδευσης (ΙΠΟΔΕ).

- Να εισαχθεί ένα ορισμένο ποσοστό ομογενών στα Ανώτατα Εκπαιδευτικά Ιδρύματα, όπως έχει ζητηθεί επανειλημμένα και εξαγγελθεί. 

- Να ενεργοποιηθούν οι διμερείς διαρκείς επιτροπές για την ανάπτυξη των προγραμμμάτων δίγλωσσων σχολείων. 

- Να αναζητηθεί ένας τριμερής πόρος, με την συμμετοχή και τη μεσολάβηση της Ε.Ε., για την υλοποίηση των εκπαιδευτικών προγραμμάτων στις δύο χώρες.

- Να υιοθετηθεί η ιδέα της δημιουργίας ενός συντονιστικού πόρου όλων των συναρμοδίων φορέων της χώρας για την αγορά και την διατήρηση εκπαιδευτικών κτιρίων στις υπόψη χώρες.

Για τις σχέσεις της Επιτροπής με το ΣΑΕ διαπιστώνονται τα εξής: 

Κατά την περίοδο που διέτρεξε και με επίκεντρο το σύνολο των περιοδειών και την παρακολούθηση των εργασιών του ΣΑΕ διαπιστώνονται τα εξής:

- Ο θεσμός εξελίσσεται ομαλά και στηρίζεται από το σύνολο της ομογένειας. 

- Η γενική εικόνα οργανωτικής εξέλιξης είναι θετική, παρά τις εσωτερικές προσωπικές κυρίως τριβές που παρατηρούνται.

- Είναι καθοριστική η παρουσία του εκλεγμένου, ως Προέδρου του ΣΑΕ, κ. Andrew Athens, μιας προσωπικότητας κύρους και γενικής αποδοχής.

- Το ΣΑΕ εντούτοις, δεν είναι λόμπι. Είναι σύμφωνα με το νομοθέτη ένας θεσμός για την τεκμηρίωση και ιεράρχιση των προβλημάτων των Αποδήμων Ελλήνων, καθώς και της πρόταξής τους -συμβουλευτικά- στους αρμόδιους κυβερνητικούς φορείς και αξιωματούχους της χώρας μας.

- Η αναληφθείσα προσπάθεια του Προέδρου του ΣΑΕ για την εξεύρεση των αναγκαίων πόρων λειτουργίας του από την ευρύτερη ομογένεια βρίσκεται αναμφίβολα στη σωστή κατεύθυνση.

- Στο θέμα της χρηματοδότησης η Επιτροπή τάσσεται υπέρ της τριμερούς χρηματοδότησής του.

- Τα παράπονα του ΣΑΕ για την χρονική καθυστέρηση της επιχορήγησης είναι βάσιμα. Μόνον χάρις στην προσωπική παρέμβαση του Αναπληρωτή Υπουργού Εξωτερικών, κ. Γεωργίου Παπανδρέου, έγινε κατορθωτή -στις αρχές 1997- η επιχορήγηση για το έτος 1996. Υπογραμμίζουμε εντούτοις, ότι υπάρχει εκκρεμότητα ήδη για το διατρέξαν εξάμηνο του '97. Θεωρούμε ωστόσο ικανοποιητική τη δέσμευση προς την Επιτροπή μας του Αναπληρωτή Υπουργού Εξωτερικών για την έναρξη της σταδιακής καταβολής της.

- Θεωρούμε σημαντικό και το εξαίρουμε ως γεγονός, ότι έχουν συγκεντρωθεί από ιδιωτικούς πόρους ήδη 500.000 δολλάρια ΗΠΑ, έναντι του στόχου -για το 1997- συγκέντρωσης των 2.000.000 δολλαρίων ΗΠΑ.

- Θεωρούμε εξ αυτού του λόγου ότι η καταβολή της κρατικής επιχορήγησης ύψους 200.000.000 δρχ. είναι αναλογικά περιορισμένη.

- Η Ειδική Μόνιμη Επιτροπή Απόδημου Ελληνισμού είναι πρόθυμη να συμβάλλει με κάθε πρόσφορο τρόπο για την ανέρευση των πόρων και το συντονισμό των προσπαθειών.

- Σημειώνουμε την καθυστέρηση επί ενάμιση χρόνο της εγκατάστασης σε κατάλληλα γραφεία του ΣΑΕ, στη νομοθετημένη του έδρα τη Θεσσαλονίκη και χαιρετίζουμε με ικανοποιήση την πρόσφατη παρέμβαση του Υπουργού Μακεδονίας-Θράκης, κ. Φίλιππου Πετσάλνικου, με την καταβολή του ποσού των 24.000.000 δρχ., ως ενοίκιο για τα γραφεία του στο νεόδμητο Μέγαρο της Τράπεζας Μακεδονίας - Θράκης. Απαιτείται όμως άμεσα η στελέχωση του ΣΑΕ με ικανό δυναμικό και με επικεφαλής πρόσωπο με διευθυντικές ικανότητες.

- Θεωρούμε πολύ σημαντικό βήμα την εξαγγελία σύγκλησης του Δευτέρου Παγκοσμίου Συνεδρίου ΣΑΕ, τον προσεχή Δεκέμβριο στη Θεσσαλονίκη και την συμφωνία ως προς το πρόγραμμα των εργασιών.

- Χαιρετίζουμε ως θετική την δέσμευση κατάθεσης του νομοσχεδίου για την ΠΣΕ, η οποία έχει ομόφωνα υποστηριχθεί από τα πολιτικά κόμματα, τον Πρωθυπουργό και το ΣΑΕ. Η καθυστέρηση, παρά την ανακοίνωση της κατάθεσής της είναι ιδιαίτερα επιζήμια, διότι με αυτό τον τρόπο δεν θεσμοθετείται το Ιδρυμα Απόδημου Ελληνισμού, που κατεπειγόντως πρέπει να δημιουργηθεί για την υλοποίηση των λειτουργιών του ΣΑΕ, της ΠΣΕ και των άλλων θεσμικών δικτύων του Ελληνισμού, ανάμεσα στα οποία κορυφαία θέση κατέχουν η 'Ενωση Ελληνικής Καταγωγής Κοινοβουλευτικών, η Συντονιστική Επιτροπή Ερευνητικών Ιδρυμάτων Ελληνισμού και άλλα.

- Χαιρετίζουμε με ικανοποίηση, τις προτάσεις που υπέβαλε το ΣΑΕ - στην πρόσφατη συνεδρίασή του στη Θεσσαλονίκη - και την αρμονική συνεργασία την οποία υπέδειξαν οι Υπουργοί της Κυβέρνησης, που συνεργάστηκαν μαζί του (Υπουργεία Εθνικής 'Αμυνας, Παιδείας και Θρησκευμάτων, Οικονομικών, Πολιτισμού, Τύπου και Μέσων Μαζικής Ενημέρωσης, Μακεδονίας - Θράκης και φυσικά ο Αναπληρωτής Υπουργός Εξωτερικών και ο Γενικός Γραμματέας Απόδημου Ελληνισμού).

ΜΑΥΡΗ ΘΑΛΑΣΣΑ - "ΠΑΛΙΝΝΟΣΤΟΥΝΤΕΣ" - ΑΠΧΑΖΙΑ

Από τις επισκέψεις στη Μόσχα, τον Ιανουάριο του 1997, αλλά και την πρόσφατη στα πλαίσια του πολιτιστικού μήνα της Γενικής Γραμματείας Απόδημου Ελληνισμού στη Ρωσία, τις επισημάνσεις κατά τις συνεδριάσεις της Επιτροπής, καθώς και τις επιτόπιες περιοδείες μας στην Θράκη διαπιστώνουμε:

- Οτι χρειάζεται ολοκληρωμένο στρατηγικό σχέδιο για τη διατήρηση των εστιών του Ελληνισμού στη Μαύρη Θάλασσα, τη Χερσόνησο του Καυκάσου και τη γύρω περιοχή. Το συνεχιζόμενο πρόβλημα που δημιουργήθηκε το 1990 - 1991 στην Απχαζία, αφορά και τον Ελληνισμό, ο οποίος αντιμετωπίζει σήμερα θέμα επιβίωσης.

Προτείνουμε την τακτοποίηση των ταξιδιωτικών τους εγγράφων για την επιστροφή εξ' αυτών τριακοσίων περίπου οικογενειών στην Ελλάδα και την ασφαλή μετάβαση μεγάλου αριθμού γυναικοπαίδων σε όμορες περιοχές. 

-Απαιτείται η οικονομική ενίσχυση των Ελλήνων για την δραστηροποίησή τους στον κοινωνικό, οικονομικό, πολιτιστικό και πολιτικό χώρο, στον οποίο από μακρού διαβιούν. Με

Σελίδα 7619 

προφανείς εθνικούς στόχους για την Ελλάδα, ως ιδιαιτέρας σημασίας γεωστρατηγικό κόμβο και για την Ε.Ε.. Ιδιαίτερα δε διότι δραστηριοποιείται έντονα ήδη και η Τουρκία.

- Χαιρετίζουμε το νεοϊδρυθέν Κέντρο για τη Μελέτη του Πολιτισμού της Μαύρης Θάλασσας της Νομαρχίας Θεσσαλονίκης (10ετής προγραμματική σύμβαση Υπουργείου Εξωτερικών και Υπουργείου Εσωτερικών, Δημόσιας Διοίκησης και Αποκέντρωσης στα οποία προσεχώρησαν τα Υπουργεία Πολιτισμού, Εθνικής Παιδείας και Θρησκευμάτων και Μακεδονίας-Θράκης), που δραστηριοποιείται ήδη πλαισιούμενο από σημαντικό επιστημονικό δυναμικό του Ελληνισμού του Πόντου και της Μαύρης Θάλασσας.

- Χαιρετίζουμε τη δημιουργία του Αρχείου του Ελληνισμού της Μαύρης Θάλασσας, ως θετική συμβολή στη μελέτη της ιστορίας των Ελλήνων. Επίσης, την προώθηση των προγραμμάτων στήριξης των επιχειρηματικών δραστηριοτήτων και των προτάσεων του Κέντρου για την ανάπτυξη αδελφοποιήσεων ελληνικών κοινοτήτων με αντίστοιχες διοικητικές περιφέρειες των Παρευξεινίων Κρατών στα πλαίσια μακροπρόθεσμων σχεδιασμών.

- Είναι ανάγκη να υλοποιηθεί το εξαγγελθέν από τον Υπουργό Μακεδονίας- Θράκης, κ. Φ. Πετσάλνικο, πρόγραμμα για την αντιμετώπιση "των νεοπροσφύγων" - που η επιτροπή μας υιοθετεί αντί του όρου "παλιννοστούντων".

- Προτείνουμε την άμεση κατάθεση και νομοθέτηση του εκπονηθέντος σχεδίου νόμου, αλλά και την αντιστοίχισή του με τους απαραίτητους πόρους. Φρονούμε ότι δεν πρέπει να συνεχισθεί η χαμηλή χρηματοδότηση του Εθνικού Ιδρύματος Υποδοχής και Αποκατάστασης Παλιννοστούντων Ελλήνων (ΕΙΥΑΠΟΕ), το οποίο στηρίχθηκε με 4 δισ. δραχμές ετησίως για την πραγματοποίηση προγραμμάτων προϋπολογισμού 40 δισ. δραχμών, ετησίως. Στο πρόβλημα της ανεπάρκειας των πόρων η Ειδική Μόνιμη Επιτροπή Απόδημου Ελληνισμού είναι πρόθυμη να συμβάλλει με κάθε πρόσφορο τρόπο για την ανέρευση των πόρων και τον συντονισμό των προσπαθειών, ιδιαίτερα στην κατεύθυνση και πάλι της χρηματοδήτησης των διεθνών οργανισμών.

Κατά το χρονικό διάστημα της Α' Συνόδου της Θ' Περιόδου, η Ειδική Μονιμή Επιτροπή Απόδημου Ελληνισμού, πραγματοποίησε το μεγαλύτερο μέρος του προγραμματισμένου για αυτή τη Σύνοδο έργου της με βάση τους τομείς σχεδιασμού της. Ειδικότερα ασχολήθηκε με τα Θεσμικά Δίκτυα (ΣΑΕ, ΠΣΕ), την Ελληνική Παιδεία και Εκπαίδευση, τον Πολιτισμό των Ομογενών, τους "Παλιννοστούντες" - Μαύρη Θάλασσα, τα Πολιτικά Δικαιώματα των Ομογενών (και κατά προτεραιότητα όσων κατοικούν στην Ευρωπαϊκή 'Ενωση), τα Επικοινωνιακά Δίκτυα, τη Νέα Γενιά Ομογενών και την Εκκλησία. 

Ο ΠΡΟΕΔΡΟΣ ΤΗΣ ΕΠΙΤΡΟΠΗΣ

ΓΡΗΓΟΡΙΟΣ ΝΙΩΤΗΣ

 

Ο Α' ΑΝΤΙΠΡΟΕΔΡΟΣ Ο Β' ΑΝΤΙΠΡΟΕΔΡΟΣ

ΕΥΓΕΝΙΟΣ ΧΑΪΤΙΔΗΣ ΣΤΑΥΡΟΣ ΠΑΝΑΓΙΩΤΟΥ

 

Ο ΓΡΑΜΜΑΤΕΑΣ

ΠΕΤΡΟΣ ΚΟΥΝΑΛΑΚΗΣ

ΤΑ ΜΕΛΗ

Ν. ΑKΡΙΤΙΔΗΣ
 Γ. ΦΛΩΡΙΔΗΣ
 
Δ. ΑΛΑΜΠΑΝΟΣ
 Π. ΦΩΤΙΑΔΗΣ

 
Γ. ΑΝΩΜΕΡΙΤΗΣ
 ΗΛ. ΒΕΖΔΡΕΒΑΝΗΣ

 
ΗΛ. ΒΛΑΧΟΠΟΥΛΟΣ
 Θ. ΔΗΜΟΣΧΑΚΗΣ

 
Ν. ΖΑΜΠΟΥΝΙΔΗΣ
 Κ. ΕΥΜΟΙΡΙΔΗΣ

 
Ε. ΚΑΤΣΕΛΗ
 Γ. ΚΑΛΑΝΤΖΗΣ
 
Π ΚΑΤΣΙΛΙΕΡΗΣ
 Λ. ΛΥΜΠΕΡΑΚΙΔΗΣ
 
Γ. ΚΙΡΚΟΣ
 ΣΤ. ΠΑΠΑΔΟΠΟΥΛΟΣ
 
Ν. ΛΕΒΟΓΙΑΝΝΗΣ
 Β. ΠΑΠΠΑΣ
 
Ι. ΜΑΓΚΡΙΩΤΗΣ
 Π. ΣΚΑΝΔΑΛΑΚΗΣ
 
Δ. ΠΑΝΤΕΡΜΑΛΗΣ
 Π. ΦΟΥΝΤΟΥΚΙΔΟΥ
 
Ρ. ΣΠΥΡΟΠΟΥΛΟΣ
 Π. ΨΩΜΙΑΔΗΣ
 
ΕΜΜ. ΦΡΑΓΚΙΑΔΟΥΛΑΚΗΣ

   

 



ΠΡΟΕΔΡΕΥΩΝ(Παναγιώτης Ν.Κρητικός): Επίσης, κατέθεσε την έκθεσή της η Ειδική Μόνιμη Επιτροπή Θεσμών και Διαφάνειας, η οποία επίσης θα καταχωρισθεί στα Πρακτικά και έχει ως εξής:

ΒΟΥΛΗ ΤΩΝ ΕΛΛΗΝΩΝ

ΠΕΡΙΟΔΟΣ Θ' - ΣΥΝΟΔΟΣ Α'

ΕΙΔΙΚΗ ΜΟΝΙΜΗ ΕΠΙΤΡΟΠΗ

ΘΕΣΜΩΝ ΚΑΙ ΔΙΑΦΑΝΕΙΑΣ

Ε Κ Θ Ε Σ Η 

Της Ειδικής Μόνιμης Επιτροπής Θεσμών και Διαφάνειας.

Προς τη Βουλή των Ελλήνων

Η Ειδική Μόνιμη Επιτροπή Θεσμών και Διαφάνειας, συνήλθε, κατά τη Σύνοδο Α' της Θ' περιόδου σε 21 συνεδριάσεις και ησχολήθη με θέματα για τα οποία συνέταξε 3 εκθέσεις. Συνοπτικά τα θέματα με τα οποία ασχολήθηκε είναι:

1. Η Ανεξάρτητη Διοικητική Αρχή της επιτροπής κεφαλαιαγοράς.

2. Η διαφανής λειτουργία του δεύτερου βαθμού τοπικής αυτοδιοίκησης, της Νομαρχίας Δωδεκανήσου, με αφορμή το θάνατο κατοίκου της νήσου Τήλου, από τη μη λειτουργία του εκεί ελικοδρομίου, που εφέρετο ως ευρισκόμενο εν λειτουργία.

3. Η Ανεξάρτητη Διοικητική Αρχή του Ραδιοτηλεοπτικού Συμβουλίου.

4. Με τη λειτουργία, τον προγραμματισμό και την όλη θεσμική οργάνωση της προβλεπόμενης από το άρθρο 7 του ν. 2331/95 "Περί ελέγχου του παρανόμου χρήματος". 

5. Με τη λειτουργία των Μέσων Μαζικής Ενημέρωσης και τις συναφείς δραστηριότητες που επηρεάζουν το πλαίσιο των συνταγματικών εγγυήσεων και ενδεχομένως το παραβιάζουν.

Ευνόητο είναι ότι γι' αυτά το θέματα αφιερώθησαν 19 από τις 21 συνολικές συνεδριάσεις και η υποβληθείσα 'Εκθεση αποτελεί νύξη προκαταρκτικών σκέψεων, δεδομένου ότι η διερεύνηση των τεράστιας σημασίας θεμάτων αυτών, δεν έχει ολοκηρωθεί. Ποιό συγκεκριμένα:

α. Ανεξάρτητη Διοικητική Αρχή της Επιτροπής Κεφαλαιαγοράς του Χρηματιστηρίου Αθηνών. Εκλήθησαν σε ακροάσεις και ενημέρωσαν την Επιτροπή οι κ.κ. Στ. Θωμαδάκης, Πρόεδρος της Επιτροπής Κεφαλαιαγοράς, Δ. Καραγκούνης, Πρόεδρος της Ενώσεως Μετόχων Ελληνικών Ανωνύμων Εταιριών Χρηματιστηρίου Αθηνών, Γ. Αλβανός, Πρόεδρος του Πανελληνίου Συνδέσμου Επενδυτών Χρηματιστηρίου Αθηνών, Π. Κουτρέτσης, Πρόεδρος της Πανελλήνιας Ενώσεως Μετόχων Ανωνύμων Εταιριών Χρηματιστηρίου Αθηνών και Εμμ. Ξανθάκης, Πρόεδρος Χρηματιστηρίου Αθηνών. Η Επιτροπή, η οποία διεξήγαγε την έρευνά της στα πλαίσια της χρεωκοπίας της εταιρείας "ΔΕΛΤΑ" Χρηματιστηριακής, διεπίστωσε σοβαρότατες ελλείψεις και αντιφάσεις, που ουσιαστικά καθιστούσαν τελείως ανενεργό το σύστημα ελέγχου. Οι διαπιστώσεις αυτές αναφέρονται στην 'Εκθεση της Επιτροπής μαζί με μία σειρά εισηγήσεων. Και είναι αισιόδοξο το γεγονός, ότι η κυβέρνηση κινήθηκε προς την αναμόρφωση του θεσμού με βάση τις εισηγήσεις της Επιτροπής. (επισυνάπτεται 'Εκθεση).

β. Η διαφανής λειτουργία του Β' βαθμού τοπικής αυτοδιοίκησης, της Νομαρχίας Δωδεκανήσου. 'Οπως αναφέρθη, η έρευνα άρχισε με αφορμή το θάνατο κατοίκου της νήσου Τήλου. Οι διαπιστωθείσεις δυσλειτουργίες και καθυστερήσεις, οφειλόμενες στην αδιαφορία ή άρνηση ή στην ανυπευθυνότητα πολλών υπηρεσιών με αποτέλεσμα 30 μικρά αεροδρόμια και ελικοδρόμια να καθυστερούν επί 5 ή 6 έτη, ενώ η ολοκλήρωσή τους απαιτούσε εργασία ολίγων μηνών. Η παρέμβαση της Επιτροπής είχε δύο ευεργητικά αποτελέσματα α) επέσπευσε την ολοκλήρωση της κατασκευής των αεροδρομίων και ελικοδρομίων μέχρι τέλους Μαρτίου β) δημιούργησε κλίμα εμπιστοσύνης και ικανοποίησης μεταξύ των κατοίκων της Τήλου. Η Επιτροπή, εν τούτοις, δεν έχει πληροφορίες ή ενδείξεις ότι έχουν αντιμετωπισθεί τα αίτια της δυσλειτουργίας

Σελίδα 7620 

τους (επισυνάπτεται 'Εκθεση).

γ. Ραδιοτηλεοπτικό Συμβούλιο. Η λειτουργία του εξετάσθηκε τόσο αυτοτελώς, δεδομένου ότι αποτελεί Ανεξάρτητη Διοικητική Αρχή, όσο και στα πλαίσια της λειτουργίας των Μέσων Μαζικής Ενημέρωσης, δεδομένου ότι αποτελεί αναπόσπαστο μέρος του όλου συστήματος. Σαν Ανεξάρτητη Διοικητική Αρχή παρά τις φιλότιμες προσπάθειες τόσο των μελών της όσο και του Προέδρου της, διεπιστώθη ότι παρουσιάζει σημαντικές ελλείψεις, που αναιρούν σε μέγιστο βαθμό την αποτελεσματική λειτουργία της. Οι διαπιστώσεις για το Ραδιοτηλεοπτικό Συμβούλιο συμπεριελήφθησαν στο προκαταρκτικό πόρισμα για τα Μέσα Μαζικής Ενημέρωσης. Δυστυχώς, οι προτάσεις της Επιτροπής δεν φαίνεται να ελήφθησαν υπόψη κατά τη συγκρότηση του νέου Ραδιοτηλεοπτικού Συμβουλίου, αν και σε ορισμένες περιπτώσεις δημιουργείται πρόβλημα δημοκρατικής διαφάνειας, όπως το γεγονός ότι σε ένα ελεγκτικό όργανο δεν μπορούν να μετέχουν και να κρίνουν εκπρόσωποι των ελεγχομένων.

δ. Λειτουργία Μέσων Μαζικής Ενημέρωσης. Η παρέμβαση της Επιτροπής απεκάλυψε πληθώρα δυσλειτουργιών και αντιφάσεων και παραλείψεων, που σε μεγάλο βαθμό διαστρεβλώνουν την έννοια της ορθής πληροφόρησης, που επιτάσσει το Σύνταγμα. Είναι δύσκολο να συνοψισθούν τα τόσα πολλά και τόσο σοβαρά συμπεράσματα. Θα μπορούσε όμως μετά πεποιθήσεως να λεχθεί - πράγμα που παραδέχθησαν και όλοι οι εκπρόσωποι των καναλιών - ότι όλα τα νοσογόνα φαινόμενα που επισημαίνονται από το κοινωνικό σύνολο (ποιότητα, αναξιοπιστία, παραβιάσεις ατομικών δικαιωμάτων κ.λπ.) θα τείνουν επιδεινούμενα.

Δεν είναι μικρότερα τα προβλήματα του έντυπου τύπου, του οποίου η συνολική κυκλοφορία μειώνεται συνεχώς και συγκρατείται μόνο με τις αμφιβόλου νομιμότητας παροχές.

Η υποβολή της προκαταρκτικής 'Εκθεσης απεφασίσθη με την ελπίδα ότι θα ήταν δυνατόν να ληφθούν ορισμένα άμεσα μέτρα για την συγκράτηση της διολίσθησης προς ακόμη επικίνδυνες καταστάσεις. Δυστυχώς ήταν μια ελπίδα που μέχρι στιγμής τουλάχιστον, δεν φαίνεται να δικαιώνεται.

'Οπως σας ανέφερα, με επιστολή μου, η Επιτροπή προτίθεται να συνεχίσει τις συνεδριάσεις της προς εξέταση του πλέγματος των νομοθετικών ρυθμίσεων για τις κρατικές προμήθειες και την ανάθεση των δημοσίων έργων.

Ο ΠΡΟΕΔΡΟΣ ΤΗΣ ΕΠΙΤΡΟΠΗΣ

ΙΩΑΝΝΗΣ ΚΑΨΗΣ

ΒΟΥΛΗ ΤΩΝ ΕΛΛΗΝΩΝ

ΠΕΡΙΟΔΟΣ Θ' - ΣΥΝΟΔΟΣ Α'

ΕΙΔΙΚΗ ΜΟΝΙΜΗ ΕΠΙΤΡΟΠΗ 

ΘΕΣΜΩΝ ΚΑΙ ΔΙΑΦΑΝΕΙΑΣ

Προκαταρκτικές Επισημάνσεις

επί της κατά το άρθρο 43 Α'

εποπτείας των Μ.Μ.Ε.

 

Η Επιτροπή διέθεσε 9 συνεδριάσεις για την λειτουργία των Μ.Μ.Ε. και ακροάσθηκε τον Υπουργό Τύπου και Μ.Μ.Ε., κ. Δ. Ρέππα, τον Πρόεδρο του Εθνικού Ραδιοτηλεοπτικού Συμβουλίου, τον κ. Θ. Κουρουσόπουλο και τους κ.κ.: Ι. Αναστασάκο, Διευθύνοντα Σύμβουλο της Εταιρείας Τηλεοπτικών Μετρήσεων AGB, Τ. Κιουσόπουλο, εκπρόσωπο της 'Ενωσης Διαφημιστικών Εταιρειών Ελλάδος, Π. Παναγιώτου, Πρόεδρο και Διευθύνοντα Σύμβουλο της ΕΡΤ, Αν. Θεοχάρη, Διευθύνοντα Σύμβουλο του MEGA, Σπ. Χαραμή, Γενικό Διευθυντή του ANTENNA, Κ. Φιλιππόπουλο, Νομικό Σύμβουλο του ΣΚΑΙ, Π. Τρουπιώτη, Αρχισυντάκτη πολιτικού ρεπορτάζ του STAR, Αρ. Μανωλάκο, Πρόεδρο της ΕΣΗΕΑ, Γ. Λεονταρίτη, Γεν. Γραμματέα της ΕΣΗΕΑ και Γ. Αϊδίνη Εκπρόσωπο της 'Ενωσης Ιδιοκτητών Ημερησίων Εφημερίδων Αθηνών, προκειμένου να σχηματίσει υπεύθυνη γνώμη για τη λειτουργία του όλου πλέγματος της πληροφόρησης, όπως προβλέπεται υπό των άρθρων 14 και 15 του Συντάγματος.

Η Επιτροπή περιορίσθηκε αυστηρά εντός των ορίων της αρμοδιότητάς της, 

παρά το γεγονός, ότι τούτο δυσχέρανε σε πολλές περιπτώσεις, τη διερευνητική της προσπάθεια.

Η Επιτροπή απέχει πολύ από του να έχει εκπληρώσει το έργο της, το οποίον μετά τις πρώτες συνεδριάσεις διεγράφη κατά πολύ ευρύτερο, σοβαρότερο και βαρύτερο, απ'ό,τι είχε κατ'αρχήν θεωρηθεί. Απεφάσισε, όμως, να υποβάλει μια προκαταρκτική εισήγηση, στην οποία να περιλάβει τις πρώτες παρατηρήσεις και σκέψεις της, με την ελπίδα και την προσδοκία ότι σε ένα ταχύτατα εξελισσόμενο ραδιοτηλεοπτικό τοπίο, όπου οποιαδήποτε καθυστέρηση θα μπορούσε να επιδεινώσει μια ήδη απαράδεκτη κατάσταση, και να μονιμοποιήσει επικίνδυνες στρεβλώσεις, έστω και μερικές πρώτες επισημάνσεις, θα μπορούσαν να αποδειχθούν κρίσιμης σημασίας.

Οίκοθεν νοείται ότι η Επιτροπή επιφυλάσσεται με την ολοκλήρωση των εργασιών της, να συντάξει οριστική εισήγηση και ενδεχομένως να συμπληρώσει, να τροποποιήσει ή και να ανακαλέσει ορισμένες από τις σημερινές παρατηρήσεις της.

Σε μια εισαγωγική περιγραφή της συνολικής εικόνας των ΜΜΕ, θα μπορούσε να παρατηρηθεί, ότι αφ' ενός μεν έχουμε μια καλπάζουσα, αλλά άναρχη, ενίοτε αντιφατική και χωρίς δεοντολογικές δεσμεύσεις ανάπτυξη των ηλεκτρονικών ΜΜΕ, με μια παράλληλη και επικίνδυνη συρρίκνωση των εντύπων ΜΜΕ, των οποίων η συνολική κυκλοφορία κατά τη χρονική περίοδο 1989-1995 μειώθηκε από 1.000.000 φύλλα σε 575.000 φύλλα και σήμερα συντηρείται με το σύστημα των παροχών (Σημ.: αναλυτικότερα τα στοιχεία έχουν ως εξής: Μέση κυκλοφορία το 1990 824.000 φύλλα, το 1991 703.000 φύλλα, το 1992 626.000 φύλλα, το 1993 589.000 φύλλα, το 1994 611.000 φύλλα και το 1995 575.000 φύλλα.)

'Εχοντας, όμως, υπόψιν τη γενική -παγκοσμίως- παραδοχή, ότι το ηλεκτρονικό μήνυμα απευθύνεται διά του θυμικού στο υποσυνείδητο, αντιθέτως με τον έντυπο λόγο τον που διά της κριτικής λειτουργίας του λογικού εντάσσεται στη μνήμη, μια τέτοια δραματική ανατροπή της σχέσης μεταξύ ηλεκτρονικών ΜΜΕ και εφημερίδων, δικαιολογεί ζωηρές ανησυχίες, όχι μόνο για την ποιότητα της ενημέρωσης, αλλά και τον κίνδυνο προϊούσης ατροφίας της κριτικής λειτουργίας του ατόμου.

Αρκεί να σημειωθεί, ότι στις ΗΠΑ, όπου η ανατροπή αυτού του συσχετισμού δεν ήταν της ίδιας τάξης, πρόσφατες επιστημονικές μελέτες αποδεικνύουν ή τουλάχιστον υποστηρίζουν, ότι η T.V. ευθύνεται για μια ανησυχητική πτώση του πολιτισμικού και πνευματικού επιπέδου του αμερικανικού λαού.

Από την άλλη μεριά, ούτε είναι δυνατόν να αντιστρατευθούμε στην τεχνολογική εξέλιξη, ούτε επιτρέπεται να αγνοηθούν οι μεγάλες δυνατότητες που προσφέρει στην εξυπηρέτηση του κοινωνικού συνόλου η ηλεκτρονική ενημέρωση. Επιβάλλεται συνεπώς, η δημιουργία ενός προσεκτικά μελετημένου θεσμικού πλαισίου αφ'ενός και αφ'ετέρου η διαμόρφωση δεοντολογικών κανόνων τέτοιων, που θα επιτρέψουν την αξιοποίηση και μάλιστα στο μέγιστο δυνατό, των ευεργετικών δυνατοτήτων της T.V. με ταυτόχρονη ελαχιστοποίηση των υποπροϊόντων της.

Γενικές διαπιστώσεις

1.Γενική υπήρξε η αποδοχή εκ μέρους όλων των ερωτηθέντων, ότι τα Μ.Μ.Ε. ως επιχειρήσεις, είτε είναι ελλειμματικές, είτε ευρίσκονται μόλις άνω του ορίου επιβίωσης που στην πραγματικότητα πρόκειται για μιά επισφαλή ισορροπία μεταξύ "κέρδους" και "ζημίας". Υπό τις συνθήκες αυτές, η οριακή - που είναι πιό συχνά αρνητική- απόδοση των μεγάλων κεφαλαίων, που απαιτεί ως επένδυση μιά τέτοια επιχείρηση, θα έπρεπε, λογικά, να είχε προκαλέσει μιά κεντρόφυγο τάση. Η πραγματικότητα εν τούτοις είναι, ότι υπάρχει σημαντική προσφορά επενδυτικών κεφαλαίων στα Μ.Μ.Ε.. Η μόνη εγγύηση που δόθηκε είναι, ότι ένα Μ.Μ.Ε. συνιστά "εξουσία" και ισχυρή μάλιστα και "η γοητεία της εξουσίας είναι μεγάλη".

Σελίδα 7621 

Κανείς, όμως, από τους ακροασθέντες δεν θέλησε ή δεν μπόρεσε να διευκρινίσει πώς χρησιμοποιείται ή πρόκειται να χρησιμοποιηθεί αυτή η εξουσία και ποιά είναι η υλοποίηση της περιβόητης "γοητείας" της.

2. Μιά δεύτερη γενική παραδοχή είναι ότι λόγω του ισχυρότατου ανταγωνισμού μεταξύ των καναλιών και του συνεχώς αυξανομένου κόστους, η ποιότητα των προγραμμάτων θα ακολουθεί, συνεχώς φθίνουσα πορεία. Παρ' ότι όμως η διαπίστωση αυτή εκφράζεται με θλίψη, δεν διαπιστώθηκε η παραμικρή τάση ή σκέψη πρωτοβουλίας για την αντιστροφή της τάσης αυτής.

Θα πρέπει ακόμη να σημειωθεί, ότι για σκηνές ιδιαίτερης και αδικαιολόγητης βίας ή ταινίες υποκουλτούρας, δεν υπάρχει προγραμματισμός αποκλεισμού τους από την Τ.V., αν και αποδοκιμάσθηκαν από τους εκπροσώπους της.

Η εντύπωση που δόθηκε είναι ότι όλοι αναμένουν την παρέμβαση της πολιτείας με την θέσπιση συγκεκριμένων κανόνων δεοντολογίας και αποδοτικής λειτουργίας των υφιστάμενων θεσμών, χωρίς την παραμικρή πρόθεση επιβολής αυτοπεριορισμού και αυτοπειθαρχίας.

Πρόκειται για ιδιαίτερα σημαντική πτυχή του όλου προβλήματος, δεδομένου ότι πρόσφατες διεθνείς έρευνες κατέληξαν στο συμπέρασμα, ότι το 80% των εγκληματικών πράξεων ατόμων νεαράς ηλικίας, αποτελούν μίμηση σκηνών της τηλεόρασης, ενώ ανάλογη είναι και η συμμετοχή της υποκουλτούρας στην εξάπλωση των ναρκωτικών.

3. Οι διατάξεις του νόμου περί διαφάνειας στα Μ.Μ.Ε. και του σχετικού Π.Δ. τηρούνται και το Ραδιοτηλεοπτικό Συμβούλιο εκδίδει κατόπιν ελέγχου, τα απαιτούμενα πιστοποιητικά διαφάνειας για την ανάληψη έργων ή προμηθειών του Δημοσίου.

Εν' τούτοις, κατά τις συζητήσεις στην Επιτροπή, διεπιστώθησαν δύο ουσιώδεις αδυναμίες. Πρώτον, η ονομαστικοποίηση των μετοχών προβλέπεται και επιβάλλεται μόνο μέχρι της δευτέρας βαθμίδας ελέγχου μιας εταιρείας (Holding Company), ενώ μπορεί να υπάρχει και τρίτη και τέταρτη εταιρεία. Δεύτερον, δεν υπάρχει δημοσιότητα στη διαφάνεια που θα διασφάλιζε και πρόσθετο έλεγχο.

Σήμερα ούτε η Βουλή έχει την δυνατότητα να ελέγξει τις ονομαστικοποιημένες μετοχές, πράγμα που δημιουργεί και ένα σοβαρό ερώτημα: αν δηλαδή, η προβλεπόμενη και κατοχυρωμένη υπό του Συντάγματος ελεγκτική αρμοδιότητα της Βουλής είναι επιτρεπτό το να περιορίζεται διά Προεδρικού Διατάγματος.

Ακρογωνιαίο ζήτημα είναι η αποτελεσματικότητα της Βουλής και της Επιτροπής μας, ως προς την λειτουργία των Μ.Μ.Ε. σύμφωνα με το νόημα του άρθρου 15 παρ. 2 του Συντάγματος. Για το ζήτημα αυτό επισυνάπτεται σχετική εισήγηση του μέλους της Επιτροπής κ. Αναστασίου Πεπονή.

4. Σ'όλη τη διάρκεια των εργασιών της Επιτροπής δεν διεπιστώθη η παραμικρή ανησυχία, σκέψη ή φροντίδα για την προστασία της ελληνικής γλώσσας, παρ'ότι ουδείς διαφωνεί ότι η ορθή ελληνική γλώσσα υποχωρεί προτροπάδην ενώπιον ενός υπό διαμόρφωση νέου γλωσσικού ιδιώματος, που θα θυμίζει την ελληνικήν, αλλά δεν θα είναι ελληνική γλώσσα. Και το μοναδικό επιστημονικό φαινόμενο μίας γλώσσας, της Ελληνικής, που ομιλείται με αδιατάρακτη συνέχεια επί 3.000.000 χρόνια, να αντιμετωπίζει άμεση και συγκεκριμένη απειλή, από μία δράκα ατόμων, ελλειπούς παιδείας και χάριν της μεγιστοποιήσεως του κέρδους.

5. Παρά το γεγονός ότι, καθ'όλην τη διάρκεια των ακροάσεων έγιναν επανειλημμένες αναφορές στους κανόνες "δεοντολογίας" το γεγονός που παραμένει ότι, μέχρι στιγμής ούτε το Ρ.Σ. ούτε οι επαγγελματικές οργανώσεις έχουν συντάξει κώδικες δεοντολογίας. Και οι υπάρχοντες προγραμματισμοί και προσδοκίες είναι αμφίβολον αν θα υλοποιηθούν εγκαίρως, αν δεν υπάρξει άνωθεν παρέμβαση ή παροτρύνσεις.

Αντιθέτως από ό,τι θα ανεμένετο, υπάρχει ήδη ή διαμορφώνεται ένα κλίμα αποδοχής, και μάλιστα προσδοκίας μίας πλέον "εμπνευσμένης" νομοθετικής ρύθμισης ώστε οι τηλεοπτικοί σταθμοί, οι οποίοι "είναι εργολάβοι του κράτους για την υλοποίηση των επιταγών του Συντάγματος" όπως κατετέθη να έχουν σαφή περιγραφή της εργολαβίας τους "προκειμένου να φέρουν εις πέρας αυτή την εργολαβία, δηλαδή τη διαπαιδαγώγηση του Ελληνικού Λαού, την ψυχαγωγία του και την ενημέρωσή του". "Δεν είδαμε μία εμπνευσμένη νομοθετική ρύθμιση που να προάγει το περιεχόμενο των ιδιωτικών και κρατικών ραδιοτηλεοπτικών σταθμών" (εκπρόσωπος ΣΚΑΙ) όπως κατετέθη.

7. Μία τελευταία γενική παρατήρηση είναι ότι δεν διαγράφεται στον ορίζοντα οποιαδήποτε σοβαρή προσπάθεια μελέτης και αντιμετώπισης του επικίνδυνου φαινομένου της συρρίκνωσης των εφημερίδων, οι οποίες φαίνεται ότι στο προβλεπτό μέλλον θα εξακολουθήσουν να εξαρτούν την επίβιώση τους από το σύστημα των παροχών.

Ειδικές παρατηρήσεις

1.Ραδιοτηλεοπτικό Συμβούλιο

α. Γενική υπήρξε η αναγνώριση, η αποδοχή του θεσμού και η αντικειμενικότητα με την οποία λειτουργεί, όσο λειτουργεί μέχρι σήμερα. Διότι εξ ίσου γενική υπήρξε και η διαπίστωση, ότι τόσο λόγω ελλείψεως τεχνικών μέσων και ειδικευμένου προσωπικού δεν είναι ακόμη σε θέση να επιληφθεί του συνόλου των αρμοδιοτήτων, που του έχουν ανατεθεί. Την αδυναμία αυτή αναγνώρισε και ο αρμόδιος Υπουργός Τύπου και Μ.Μ.Ε.,

κ. Δ. Ρέππας, ο οποίος εξέθεσε κατά τρόπον πειστικόν, τα μέτρα τα οποία λαμβάνει για την εξασφάλιση της υλικοτεχνικής υποδομής, καθώς και του εξαιρετικά ειδικευμένου προσωπικού. Παρά ταύτα, η καθυστέρηση είναι ήδη πολύ μεγάλη και η παράτασή της πέραν της μονιμοποίησης των στρεβλώσεων, που υπάρχουν στο ραδιοτηλεοπτικό πεδίο, απειλούν και την υπονόμευση του θεσμού. Παρ'ότι τα μέτρα, που ανέφερε ο κύριος Υπουργός κρίνονται ικανοποιητικά, δεν υπάρχει καμμία εγγύηση - πλην ίσως της πολιτικής βούλησης - ταχείας εφαρμογής των.

β. Διεπιστώθησαν, όμως, και σημαντικές θεσμικές αδυναμίες κυριότερη των οποίων είναι η έλλειψη εξειδικευμένου κώδικα δεοντολογίας, που αποτελεί ούτως ειπείν τον "νόμο" που η παράβασή του θα δικαιολογεί την "ποινή".

γ. Το σύστημα επιβολής των προστίμων και της άσκησης "ενδίκων μέσων" δεν διασφαλίζει:

γα. Την δημοσιότητα της κρίσης, ώστε αφ'ενός μεν να αποτελεί και "παιδευτική λειτουργία" για τα άλλα στελέχη των ηλεκτρονικών Μ.Μ.Ε., αφ'ετέρου δε να δημιουργεί "κοινή αντίληψη" της Κοινής Γνώμης για την "καλή" και "κακή" T.V., ώστε παράλληλα προς τις κυρώσεις να λειτουργεί και η κοινωνική απαξίωση που μακροπρόθεσμα μπορεί να αποτελέσει την βαρύτερη κύρωση.

γβ. Την αναντιστοιχία παραπτώματος και προστίμου. Είναι χαρακτηριστικό ότι η υπέρβαση του χρόνου διαφημίσεων κατά το 1996 αποτιμάται σε 1.349.000 εκατ. δρχ. περίπου. Τα πρόστιμα που επεβλήθησαν για την παράβαση αυτή δεν υπερβαίνουν τα 100.000.000 και είναι άδηλον πόσα από αυτά εισεπράχθησαν, γεγονός που δεν μπορεί να αποτελέσει ανασταλτικό παράγοντα στην παράβαση της σχετικής διάταξης.

γγ. Τα "ένδικα μέσα", δηλαδή οι προσφυγές στα Διοικητικά Δικαστήρια διαιωνίζουν τις υποθέσεις και δεν καθιστούν τελέσφορο το σύστημα επιβολής κυρώσεων. Θα πρέπει να αντιμετωπισθούν με άλλη διαδικασία, ενδεχομένως εντός του Ραδιοτηλεοπτικού Συμβουλίου με την προσθήκη ανωτάτων Δικαστικών για την ταχεία διεκπεραίωση των υποθέσεων. Διότι τελικά υπάρχουν αμφιβολίες, αν και πόσον, και πότε καταβάλλονται τα πρόστιμα.

Επισημαίνεται, δηλαδή, η ανάγκη δημιουργίας ενός δικονομικού πλαισίου που να διασφαλίζει την ταχεία τόσον επιβολή όσο και είσπραξη των προστίμων. Και κυρίως, να επανέλθουμε στο προηγούμενο καθεστώς κατά το οποίο τα πρόστιμα επεβάλοντο από το Ραδιοτηλεοπτικό Συμβούλιο χωρίς παρεμβολή ή συμμετοχή του αρμοδίου Υπουργού.

γδ. Παρά το γεγονός ότι ουδεμία έχει εκφρασθεί αμφιβολία 

Σελίδα 7622 

για την αντικειμενική κρίση και λειτουργία των μελών του Ραδιοτηλεοπτικού Συμβουλίου (αντιθέτως δε ο Πρόεδρός του, κ. Θ. Κουρουσόπουλος εξέφρασε την απόλυτη ικανοποίησή του) η έλλειψη κανόνων ασυμβίβαστου των μελών του Ραδιοτηλεοπτικού Συμβουλίου, καθώς και η υπόδειξή τους από τα Κόμματα, και όχι η επιλογή από ευρύτερο πίνακα υποψηφίων, στον οποίο θα υπάρχουν φυσικά και εκπρόσωποι των κομμάτων αλλά και κοινωνικές οργανώσεις, δημιουργεί ή μπορεί να δημιουργήσει αμφιβολίες ή και ισχυρισμούς για μη αντικειμενική κρίση.

δ. Αδυναμία όχι του Ραδιοτηλεοπτικού Συμβουλίου, αλλά της κείμενης νομοθεσίας αποτελεί η μη λειτουργία του δικαιώματος της απάντησης - που αποτελεί τον ακρογωνιαίο λίθο της ελευθερίας της έκφρασης - και της υποχρέωσης της αποκατάστασης της αλήθειας. Πρόκειται για δύο αρχές που αν και εφαρμόζονται με αρκετές παρεκκλίσεις από τις Εφημερίδες, έχουν, εν τούτοις, συμβάλλει αποτελεσματικά - και προληπτικά και κατασταλτικά - στην προστασία του πολίτη. Επέκτασή του και στα ραδιοτηλεοπτικά μέσα θα αποτελούσε την μόνη αποτελεσματική προστασία και αντίσταση του μέσου πολίτη - απέναντι στην "δικτατορία" - κατά τον Ουμπέρτο 'Εκο - των ηλεκτρονικών μέσων ενημέρωσης.

ε) Επισημαίνεται, επίσης ότι οι οποιεσδήποτε και οσεσδήποτε εγγυήσεις για την πρόληψη της ανάμιξης των ιδιοκτητών Μ.Μ.Ε. σε προμήθειες του δημοσίου είναι δυνατόν να καταστρατηγηθούν και μόνο μια ριζική εξυγίανση του συστήματος προμηθειών είναι δυνατόν να αποτρέψει την περιβόητη διαπλοκή συμφερόντων.

Τέλος, η Επιτροπή τονίζει την ανάγκη συνταγματικής κατοχύρωσης του θεσμού του Ραδιοτηλεοπτικού Συμβουλίου με τις βελτιώσεις εκείνες που θα κρίνονται απαραίτητες και επιφυλάσσεται να κάνει συγκεκριμένες προτάσεις επί του θέματος αυτού.

2. Μετρήσεις τηλεθέασης

Η Επιτροπή ασχολήθηκε σε τρεις πολύωρες συνεδριάσεις της με τις μετρήσεις της τηλεθέασης, οι οποίες -όπως διαπιστώθηκε- φέρουν μεγάλο μέρος της ευθύνης για πολλές από τις κακοδαιμονίες των ηλεκτρονικών Μ.Μ.Ε.. Συνοπτικά, θα μπορούσε να λεχθεί ότι οι περιβόητες μετρήσεις τηλεθέασης με δυσκολία θα μπορούσαν να χαρακτηρισθούν ως ενδείξεις και μάλιστα για τα μεγάλα αστικά κέντρα και μόνο.

Πιο συγκεκριμένα: Το ίδιο το σύστημα πάσχει τεχνικά, διότι η λειτουργία του εξαρτάται απολύτως από την ορθή, συνεπή και ανεπηρέαστη συμμετοχή του ανθρωπίνου παράγοντα και μάλιστα όχι ενός, αλλά όλων των μελών της οικογένειας, περιλαμβανομένων και των παιδιών. Και όμως πρόκειται για σημαντική ημερήσια απασχόληση που παρέχεται χωρίς οικονομική αποζημίωση, αν και ένα καθεστώς αμειβόμενης εργασίας θα προκαλούσε πολύ σοβαρότερες παρενέργειες. Το δείγμα των .... νοικοκυριών αυτό καθ' εαυτό είναι πάρα πολύ μικρό για να δημιουργεί προϋποθέσεις αντιπροσωπευτικότητας. Αλλά και η γεωγραφική κατανομή του δείγματος ουσιαστικά επιτρέπει -όσο επιτρέπει- την μέτρηση σε αστικά κέντρα μόνον.

Οι "ομαδοποιήσεις" του δείγματος είναι κατά το μάλλον ή ήττον αυθαίρετες και αν μελετηθεί η συμπεριφορά τους εμφανίζεται ως αντιφατική. Επί παραδείγματι, χαμηλότερου μορφωτικού επιπέδου ομάδες εμφανίζονται να παρακολουθούν τις πολιτιστικές εκπομπές περισσότερο από τις ομάδες υψηλότερου επιπέδου. Και οι οποιεσδήποτε ερμηνείες (ότι τις παρακολουθούν για εκπαιδευτικούς λόγους που δεν ισχύουν για τους ανώτερης μορφώσεως) δεν είναι πειστικές, όταν οι ίδιες ομάδες παρουσιάζουν υψηλή τηλεθέαση σε χαμηλότερης ποιότητας προγράμματα με άμεση συνέπεια την περαιτέρω ποιοτική πτώση των προγραμμάτων. Αμφιβολίες για την αντιπροσωπευτικότητα των μετρήσεων τηλεθέασης εξεφράσθησαν και από εκπροσώπους των τηλεοπτικών σταθμών και υπεστηρίχθη ότι " από έρευνες που είχαμε κάνει παλαιότερα συμπεράναμε ότι η πλειοψηφία των ατόμων αυτών αποτελείται από αμόρφωτους, πράγμα που επηρεάζει το δείγμα και δεν προάγει την ποιότητα της τηλεόρασης".

Εντύπωση, επίσης, προκαλεί α) το μονοπώλιο της αγοράς μετρήσεων τηλεθέασης από μία εταιρεία, την Α.G.B., β) το γεγονός ότι μόλις ενεφανίσθη άλλη εταιρεία στην αγορά, εξαγοράσθηκε από την πρώτη και γ) ότι στο μετοχικό κεφάλαιο και στην διοίκηση της εταιρείας μετέχει διαφημιστική εταιρεία που, εξ' ορισμού, είναι και πελάτης, ή καλύτερα, έχουμε σύμπτωση "ωφελούντος" και "ωφελουμένου".

3.Διαφήμιση

Η επιτροπή ασχολήθηκε σε μία μόνον συνεδρίαση με την ακρόαση του εκπροσώπου της 'Ενωσης Διαφημιστικών Εταιρειών Ελλάδος, κ. Τ. Κιουσόπουλου, αν και σκοπεύει να διευρύνει την έρευνά της. Στο σύντομο αυτό χρονικό διάστημα ασφαλώς τελείως ανεπαρκές, για την συναγωγή συμπερασμάτων, διεφάνη εν τούτοις ότι:

- Τα Μ.Μ.Ε εξαρτώνται απολύτως ή σε μέγιστο βαθμό από το διαφημιστικό προϊόν που διαχειρίζονται οι διαφημιστικές εταιρείες.

- Οι μεγάλες διαφημιστικές εταιρείες, είτε ελέγχονται από ξένες διαφημιστικές εταιρείες και κεφάλαια ή είναι εξ ολοκλήρου ξένων συμφερόντων.

- Ο συνδυασμός των τηλεοπτικών μετρήσεων, με συμφέροντα των μεγάλων εταιρειών περιορίζουν ή θα μπορούσαν να περιορίσουν την ελεύθερη επιλογή του πελάτη, δηλαδή του διαφημιζόμενου.

- Ο ίδιος συνδυασμός θα μπορούσε να υπογαρεύσει τη μορφή, το περιεχόμενο, ακόμη και την πολιτική ενός Μ.Μ.Ε..

- Ορισμένες πρακτικές θα μπορούσαν να αποτελέσουν παραβίαση των φορολογικών διατάξεων ή των κανόνων του ανταγωνισμού.

Προκαταρκτικές προτάσεις - σκέψεις

1. Ουσιαστική βελτίωση της συνολικής εικόνας των Μ.Μ.Ε. απαιτεί μια πραγματικά εμπνευσμένη και θαρραλέα νομοθεσία η οποία, έστω και αν θα έλθει σε ρήξη με κατεστημένα συμφέροντα και συνήθειες του παρελθόντος, θα έχει ευμενή απήχηση διότι γενική είναι η διαπίστωση ότι "η σημερινή κατάσταση δεν μπορεί να συνεχιστεί".

2. Το Ρ.Σ. θα μπορούσε να αποτελέσει τον κύριο μοχλό μιας τέτοιας δραματικής αλλαγής, εφ' όσον:

2α) Θα κατοχυρωνότανε με προσεκτικά επεξεργασμένους κανόνες δεοντολογίας, εν είδει "νομοθεσίας" και ευέλικτο σύστημα κυρώσεων που θα διασφαλίζαν την αντικειμενικότητα, διαφάνεια και δημοσιότητα.

2β) Θα βελτιωθεί η εικόνα του με τη θέσπιση ασυμβίβαστων των

μελών του δηλ. να μην εργάζονται σε Ρ.Τ. σταθμούς ή να έχουν οποιαδήποτε εξηρτημένα συμφέροντα, να μην υποδεικνύονται από τα κόμματα, η επιλογή να γίνεται από ευρύτερο πίνακα υποψηφίων της κ.λπ..

2γ) Να ενισχυθεί με το απαραίτητο και εξειδικευμένο έμψυχο και άψυχο υλικό.

2δ) Να υποβάλει εξαμηνιαίες εκθέσεις στην Επιτροπή Θεσμών και Διαφάνειας.

3. Μετρήσεις τηλεθέασης:

Και αυτό το σύστημα θα πρέπει να αναδιαρθρωθεί άρδην και αν ακόμη δεχθούμε ότι η διεθνής πρακτική είναι να υπάρχει εταιρεία μέτρησης (πράγμα που δεν δικαιολογήθηκε επαρκώς) θα πρέπει:

3α) 'Αλλη αρχή να θέτει τις προδιαγραφές μέτρησης, όπως το Ρ.Σ., και ο ιδιωτικός φορέας να πραγματώνει τη μέτρηση βάσει των προδιαγραφών αυτών.

3β) Να υπάρχει σύστημα ελέγχου όχι εκ μέρους άλλου ιδιωτικού φορέα αλλά του Ρ.Σ.

3γ) Να αναζητηθεί πιο σύγχρονο και αυτοματοποιημένο σύστημα μέτρησης με την μικρότερη δυνατή παρέμβαση του ανθρώπινου παράγοντα.

3δ) Οι μετρήσεις να γίνονται όχι κατ' απόλυτη αξιολόγηση, αλλά κατά δέσμες π.χ. χρονικής ζώνης, κατηγοριών εκπομπών κ.λπ..

Σελίδα 7623 

4. Ιδιοκτησιακό καθεστώς.

Οι ισχύουσες διατάξεις παρεμποδίζουν σε σημαντικό βαθμό τη συγκέντρωση των Μ.Μ.Ε. σε ελάχιστους και τη σύμπτωση με άλλα συμφέροντα -όπως των εργολάβων του δημοσίου. Αλλά, ενώ οι έλεγχοι επιβάλλονται στους συνάπτοντες εργολαβίες με το δημόσιο, δεν υπάρχει σύστημα ελέγχου των οικονομικών δραστηριοτήτων των ιδιοκτητών Μ.Μ.Ε. όπως, υπεύθυνες δηλώσεις, πόθεν έσχες, περιλαμβανομένου και του δικαιώματος προσφυγής παντός έχοντας έννομο συμφέρον στο Ρ.Σ.

5. Μιά σοβαρή αδυναμία του συστήματος ελέγχου είναι ότι περιορίζεται στα Μ.Μ.Ε. ως επιχειρήσεις και μόνον, αλλά η πραγματικότητα είναι ότι, και αν ακόμη ο ιδιοκτήτης ενός μέσου μαζικής ενημέρωσης επιθυμεί να τηρήσει όλες τις υποχρεώσεις του ελαχίστη δυνατότητα συστηματικής και άμεσης παρέμβασης έχει και συνήθως περιορίζεται στις γενικές εντολές. Για την αντιμετώπιση της αδυναμίας αυτής έχει επινοηθεί και το σύστημα των "αδειών ασκήσεως επαγγέλματος" για τα διευθύνοντα στελέχη των ραδιοτηλεοπτικών σταθμών πού, καθιστάμενα συνυπεύθυνα, θα αντιμετώπιζαν και την προοπτική κύρωσης της προσωρινής ανάκλησης της αδείας τους.

Αθήνα, 28 Ιανουαρίου 1997

Συνοπτική 'Εκθεση

του ΘΑΝΑΣΗ ΤΣΟΥΡΑ

Προς την

ΕΙΔΙΚΗ ΜΟΝΙΜΗ ΕΠΙΤΡΟΠΗ

ΘΕΣΜΩΝ ΚΑΙ ΔΙΑΦΑΝΕΙΑΣ

ΤΗΣ ΒΟΥΛΗΣ ΤΩΝ ΕΛΛΗΝΩΝ

ΘΕΜΑ: ΕΛΙΚΟΔΡΟΜΙΟ ΤΗΛΟΥ

1. ΑΠΟΦΑΣΗ - ΑΚΡΟΑΣΕΙΣ

Η Επιτροπή στη συνεδρίαση της 3ης Δεκεμβρίου 1996 αποφάσισε να ερευνήσει το θέμα της λειτουργίας του Ελικοδρομίου Τήλου με αφορμή και τη μη δυνατότητα παραλαβής από ελικόπτερο ασθενούς στις 26 Νοεμβρίου 1996.

Η Επιτροπή ασχολήθηκε με το θέμα στις συνεδριάσεις:

Α. Της 9ης Δεκεμβρίου με ακρόαση των:

Διοικητή Υ.Π.Α. κ. Διονυσίου Καλόφωνου, Γενικού Γραμματέα Περιφέρειας Ν. Αιγαίου κ. Δημητρίου Καλουδιώτη και Δημάρχου Μ. Χωρίου Τήλου κ. Αναστασίου Αλιφέρη.

Β. Της 16ης Δεκεμβρίου 1996 με ακρόαση του Γ.Γ. Περιφέρειας Ν. Αιγαίου.

Γ. Της 8ης Ιανουαρίου 1997 με ακρόαση του Γ.Γ. Περιφέρειας Ν. Αιγαίου και του Νομάρχη Δωδεκανήσου Ιωάννου Παρασκευά.

2. ΣΥΝΤΟΜΟ ΙΣΤΟΡΙΚΟ

Με βάση τις ακροάσεις και τα έγγραφα που κατατέθηκαν στην Επιτροπή.

- Το Ελικοδρόμιο προγραμματίστηκε στα τέλη του 1986. 'Εγιναν προεπιλογές χώρου το 1988. Επιλέγεται ο τελικός χώρος το 1989 και αρχίζουν οι σχετικές εργασίες.

- Στις 19/3/1992 η Υ.Π.Α. μετά από επιτόπια εξέταση γνωστοποιεί στη Ν. Δωδεκαμήνου ότι προκειμένου να είναι δυνατή η έκδοση Υπουργικής Απόφασης 'Ιδρυσης - Λειτουργίας Ελικοδρομίου πρέπει:

α. Να περιέλθει ο χώρος στην κυριότητα του Δ. Τήλου ή να παραχωρηθεί για μακρόχρονη χρήση από την Εκκλησία.

β. Να εφοδιαστεί με πυροσβεστικά μέσα.

γ. Να γίνουν διάφορες τεχνικές προσαρμογές.

δ. Να συνδεθεί με το δίκτυο της ΔΕΗ.

- 1992. Το έργο εντάσσεται στο πρόγραμμα INTERREG.

- Στις 24/5/93 η Νομαρχία ανακοινώνει και πάλι ότι οι εργασίες έχουν περαιωθεί και ότι έγιναν οι σχετικές ενέργειες προς τη ΔΕΗ.

- Στις 24/2/95 μετά από διαμαρτυρία του Δ. Τήλου το Υπ. Αιγαίου γνωστοποιεί στη Ν. Δωδεκανήσου πως υπάρχουν πιστώσεις για πυροσβεστικά μέσα και πως θα πρέπει να παραληφθεί το Ελικοδρόμιο αφού αποκατασταθούν οι κατασκευαστικές ατέλειες από τον εργολάβο.

- Στις 21/6/96 η Υ.Π.Α. μετά από επιτόπια έρευνα διαπιστώνει και πάλι ελλείψεις που πρέπει να καλυφθούν.

3. ΕΝΕΡΓΕΙΕΣ ΤΟΠΙΚΩΝ ΑΡΧΩΝ ΜΕΤΑ ΤΗΝ ΕΝΑΡΞΗ ΤΗΣ ΕΞΕΤΑΣΗΣ ΤΟΥ ΘΕΜΑΤΟΣ ΑΠΟ ΤΗΝ ΕΠΙΤΡΟΠΗ

α. Επισκευάστηκε το δίκτυο φωτισμού και έγινε σύνδεση με τη Δ.Ε.Η..

β. Η Τοπική Μοναστηριακή Επιτροπή αποφάσισε την παραχώρηση του οικοπέδου στο Δήμο.

γ. 'Εγιναν οι απαραίτητες εργασίες για την περίφραξη, το ανεμούριο κ.λπ..

δ. Το κόστος επισκευών συμφωνήθηκε και εκαλύφθη από το Δήμο.

ε. Το Ελικοδρόμιο λειτουργεί.

στ. Ετοιμάζεται ήδη μελέτη για δημοπράτηση της συμπλήρωσης εργασιών με βάση τις νέες προδιαγραφές του ΙCAO, με χρηματοδότηση από Π.Ε.Π. Νοτίου Αιγαίου.

4. ΔΙΑΠΙΣΤΩΣΕΙΣ ΓΙΑ ΤΟ ΕΛΙΚΟΔΡΟΜΙΟ ΤΗΛΟΥ

Από τα έγγραφα που κατατέθηκαν και τις ακροάσεις δεν προκύπτουν στοιχεία για φαινόμενα αδιαφάνειας σε οποιαδήποτε φάση κατασκευής του Ελικοδρομίου από τις Δημόσιες Υπηρεσίες.

Προκύπτουν όμως σαφή στοιχεία για έλλειψη συντονισμού και ελέγχου της όλης διαδικασίας, αλλά και έλλειψη ευαισθητοποίησης και ενδιαφέροντος για την πορεία του έργου ιδιαίτερα από Υπηρεσίες της Νομαρχίας. Η δικαιολογία για το τελευταίο είναι η μη ικανή σε αριθμό στελέχωση από επιστημονικό προσωπικό (μηχανικούς).

5. ΓΕΝΙΚΕΣ ΔΙΑΠΙΣΤΩΣΕΙΣ

Με βάση την εξέταση του θέματος του Ελικοδρομίου Τήλου αλλά και όσα κατατάθηκαν (προφορικά ή με έγγραφα) για τα Ελικοδρόμια που έχουν ήδη καταστευαστεί ή κατασκευάζονται.

α. Μέχρι σήμερα οι χρηματοδοτήσεις των Ελικοδρομίων έγιναν από : το Υπουργείο Αιγαίου - Π.Ε.Π. Αιγαίου (18 ελικοδρόμια), το ΥΠΕΘΟ ως διαχειριστής του προγράμματος INTERREG (20 ελικοδρόμια), την Υ.Π.Α. (5) και την Περιφέρεια Ν. Αιγαίου - Π.Ε.Π. ΙΙ (7).

β. Η Επιλογή των θέσεων των Ελικοδρομίων γίνεται από το Υπουργείο Αιγαίου ή από επιτροπή της Υ.Π.Α. σε συνεργασία με το ΓΕΑ.

γ. Η έγκριση του Χώρου Κατασκευής, οι Εκθέσεις Καταλληλότητας, οι Προδιαγραφές, γίνονται από την Υ.Π.Α..

δ. Η Μελέτη Δημοπράτησης, η Ευθύνη Κατασκευής, η Εποπτεία και Παρακολούθηση της εργολαβίας και η Παραλαβή των περαιωμένων εργασιών κατασκευής είναι ευθύνη των Νομαρχιών.

ε. Η 'Εκδοση Μελετών Περιβαλλοντικών Επιπτώσεων είναι υποχρέωση των Νομαρχιών που βοηθούνται από το ΓΕΑ.

στ. Η Διαπίστωση της Επιχειρησιακής Ετοιμότητας γίνεται από την Υ.Π.Α..

ζ. Η Απόφαση 'Ιδρυσης και Λειτουργίας εκδίδεται με Υπουργική Απόφαση του Υπουργού Μεταφορών και Επικοινωνιών.

η. Η Ευθύνη Συντήρησης και Λειτουργίας των Ελικοδρομίων ανήκει στην Τοπικής Αυτοδιοίκηση.

6. ΠΑΡΑΤΗΡΗΣΕΙΣ

α. Η πολυπλοκότητα του έργου της κατασκευής ως τη λειτουργία ενός Ελικοδρομίου εμπλέκει αναγκαστικά πολλούς φορείς.

Αυτό είναι δυνατό (παράδειγμα Τήλος) να οδηγήσει σε μεγάλες καθυστερήσεις ή ελλείψεις απλώς και μόνο λόγω έλλειψης συντονισμού ή μη ύπαρξης ενός φορέα παρακολούθησης όλης της διαδικασίας από την αρχή ως το τέλος.

β. Αυτά τα φαινόμενα μπορεί να συνεχισθούν και μετά τη λειτουργία τους. Είτε γιατί λόγω αλλαγών κανονισμών ICAO 

Σελίδα 7624 

θα πρέπει να αναβαθμίσουμε και εναρμονίσουμε τη λειτουργία των Ελικοδρομίων στις νέες διεθνείς απαιτήσεις με πρόσθετες εργασίες και εξοπλισμούς. Είτε γιατί θα πρέπει να είναι απόλυτα σαφές ποιός έχει την ευθύνη λειτουργίας - συντήρησης - επιθεώρησης των Ελικοδρομίων.

7. ΕΙΔΙΚΗ ΠΑΡΑΤΗΡΗΣΗ

Η εξέταση του θέματος από την Επιτροπή Θεσμών και Διαφάνειας είναι φανερό πως βοήθησε στη γραφειοκρατική απεμπλοκλή του θέματος του Ελικοδρομίου της Τήλου, στην εντονότερη ενεργοποίηση των διαφόρων υπηρεσιών αλλά και στην ενίσχυση του κύρους - όπως μας διαβεβαίωσε ο Δήμαρχος - του Ελληνικού Κοινοβουλίου.

Προτείνεται να συνεχισθούν τέτοιες παρεμβάσεις στα πλαίσια των αρμοδιοτήτων της Επιτροπής.

8. ΣΥΜΠΕΡΑΣΜΑΤΑ

Η Επιτροπή Θεσμών και Διαφάνειας με βάση την παρ. 2 β του αρ. 43 α του Κανονισμού της Βουλής των Ελλήνων και ιδιαίτερα λόγω της εμπλοκής της Νομαρχιακής Αυτοδιοίκησης στο θέμα των Ελικοδρομίων θα μπορούσε να προτείνει:

α. Νέο θεσμικό πλαίσιο αρμοδιοτήτων για τη χρηματοδότηση, προδιαγραφές, κατασκευή, ίδρυση, λειτουργία, συντήρηση και επιθεώρηση των πολιτικών Ελικοδρομίων.

Στο πλαίσιο αυτό θα καταγράφονται οι ευθύνες και υποχρεώσεις όλων των εμπλεκομένων φορέων και θα προβλέπεται ο συντονισμός τους.

β. Φορέας της κατασκευής, συντήρησης και λειτουργίας πρέπει να είναι η Αυτοδιοίκηση. (Νομαρχιακή ή Πρωτοβάθμια αναλόγως).

γ. Η Νομαρχιακή Αυτοδιοίκηση και οι Ο.Τ.Α. α' βαθμού θα πρέπει να καλύπτονται από το αναγκαίο προσωπικό και τεχνικό εξοπλισμό.

Η Κεντρική Διοίκηση θα πρέπει να εξασφαλίσει του αναγκαίους πόρους για την εκπλήρωση της αποστολής τους αυτής.

ΤΟ ΜΕΛΟΣ ΤΗΣ ΕΠΙΤΡΟΠΗΣ

ΘΑΝΑΣΗΣ ΤΣΟΥΡΑΣ

BOYΛΗ ΤΩΝ ΕΛΛΗΝΩΝ

ΠΕΡΙΟΔΟΣ Θ' - ΣΥΝΟΔΟΣ Α'

ΕΙΔΙΚΗ ΜΟΝΙΜΗ ΕΠΙΤΡΟΠΗ

ΘΕΣΜΩΝ ΚΑΙ ΔΙΑΦΑΝΕΙΑΣ

ΠΟΡΙΣΜΑ ΤΗΣ ΕΠΙΤΡΟΠΗΣ ΓΙΑ ΤΗΝ ΚΕΦΑΛΑΙΑΓΟΡΑ

Σε τέσσερις συνεδριάσεις της 5-12-96, 10-12-96, 8-1-97, 19-2-97 η Επιτροπή Θεσμών και Διαφάνειας ακροάσθηκε κατά σειράν τους κ.κ. Σ. Θωμαδάκη, Πρόεδρο της Επιτροπής Κεφαλαιαγοράς, Ε. Ξανθάκη, Πρόεδρο του Χρηματιστηρίου Αξιών Αθηνών, Δ. Καραγκούνη, Πρόεδρο της Ενώσεων Μετόχων Ελληνικών Ανωνύμων Εταιρειών και Γ. Αλβανό, Πρόεδρο της Πανελλήνιας 'Ενωσης Επενδυτών Χρηματιστηρίου ΑΘηνών. Οι ακροάσεις έγιναν με αφορμή την υπόθεση "ΔΕΛΤΑ Χρηματιστηριακή -ΜΑΓΡΙΖΟΣ" στο πλαίσιο των αρμοδιοτήτων της Επιτροπής σε ό,τι αφορά τις ανεξάρτητες διοικητικές αρχές, μία εκ των οποίων είναι η Επιτροπή Κεφαλαιαγοράς. Η Επιτροπή Θεσμών και Διαφάνειας δεν ακροάσθηκε εκπρόσωπο των Ελλήνων Θεσμικών Επενδυτών και εκπρόσωπο του ΣΜΕΧΑ (χρηματιστές) λόγω πίεσης χρόνου. Η Επιτροπή επίσης δεν παρέλαβε, μολονότι ζητήθηκε, από τον κ. Δ. Καραγκούνη το καταστατικό της ένωσής του.

Σημεία τα οποία προέκυψαν από τις ακροάσεις είναι τα ακόλουθα:

1. Για την Επιτροπή Κεφαλαιαγοράς.

- Στερείται του αναγκαίου προσωπικού για να ανταποκριθεί στα καθήκοντά της. Από την ημερομηνία της ακρόασης του Προέδρου της, η Επιτροπή Κεφαλαιαγοράς φέρεται να έχει προβεί στις απαραίτητες ενέργειες για να αντιμετωπίσει το πρόβλημα.

- Παρά το ότι ορίζεται ως ανεξάρτητη διοικητική αρχή, είναι και Ν.Π.Δ.Δ., εποπτευόμενο κατ' ανάγκη από το ΥΠΕΘΟ. Δεν προκύπτει ότι έγινε αξιολόγηση προτάσεων οι οποίες, ενδεχομένως, θα διευκόλυναν την Επιτροπή Κεφαλαιαγοράς στο έργο της, όπως η ανεξαρτητοποίησή της από το ΥΠΕΘΟ. Κάτι τέτοιο θα μπορούσε να επιτευχθεί είτε με την μετατροπή της, σε ό,τι αφορά την τρέχουσα λειτουργία της, σε ΝΠΙΔ ή εναλλακτικά, με την οργανική ένταξή της στην Τράπεζα της Ελλάδος.

- Οι εποπτικές αρμοδιότητες της Επιτροπής Κεφαλαιαγοράς συγχέονται στη πράξη με ανάλογες αρμοδιότητες άλλων οργάνων. Υποτίθεται ότι η Επιτροπή Κεφαλαιαγοράς ασκεί έλεγχο σε ό, τι αφορά τα θεσμικά όργανα και τις διαδικασίες, καθώς και στα πρόσωπα τα οποία ενεργοποιούνται στο πλαίσιο της κεφαλαιαγοράς. Εξάλλου, η εποπτεία του Χρηματιστηρίου, αποτελεί υπηρεσία του Υπουργείου Εθνικής Οικονομίας με αρμοδιότητα τον έλεγχο των συναλλαγών, ως και ενεργειών οι οποίες διαπράττοναι από συναλασσόμενους χρηματιστές, αλλά και την Α.Ε. Αποθετηρίων Τίτλων (για το τελευταίο γίνεται ειδική αναφορά εν συνεχεία). Το υφιστάμενο καθεστώς αποστερεί το Χρηματιστήριο Αξιών Αθηνών από την αυτονόητη αρμοδιότητα του να εποπτεύει την, σε καθημερινή βάση, διεξαγωγή των συναλλαγών, ενώ δυσχεραίνει και την αποτελεσματική άσκηση των καθηκόντων της Επιτροπής Κεφαλαιαγοράς.

2. Για το Χρηματιστήριο Αξιών Αθηνών (ΧΑΑ)

- Στερείται του κατάλληλου προσωπικού για να ανταποκριθεί στο έργο του. Αναμένεται η αξιοποίηση, εκ μέρους του Χρηματιστηρίου Αξιών Αθηνών, πρόσφατης νομοθετικής ρυθμίσεως ούτως ώστε να βελτιωθεί η σημερινή κατάσταση.

- Οι διαδικασίες ελέγχου και κυρώσεων τις οποίες διαθέτει είναι αναποτελεσματικές. Το ΧΑΑ είναι υποχρεωμένο να αναμένει ή να προκαλεί εισηγήσεις της εποπτείας, προκειμένου να ασκήσει τις αρμοδιότητές του. Στο πλαίσιο τούτο, η διαδικασία αυτή παράγει χρονικές καθυστερήσεις και εκθέσεις της εποπτείας οι οποίες δεν διευκολύνουν τη λήψη μέτρων.

- Ο Πρόεδρος του ΧΑΑ προεδρεύει (νομίμως) και σε άλλες εταιρείες σχετικές με το ΧΑΑ, εκ παραλλήλου με τα ακαδημαϊκά του καθήκοντα. Ειδικότερα είναι και Πρόεδρος της Ανώνυμης Εταιρείας Αποθετηρίων Τίτλων, τη λειτουργία της οποίας εποπτεύει το ΧΑΑ. Η πρακτική αυτή θα μπορούσε να υποκατασταθεί από την ανάθεση της προεδρίας των θυγατρικών του ΧΑΑ σε άλλα μέλη του Διοικητικού του Συμβουλίου ή και σε άλλα πρόσωπα. Σε κάθε περίπτωση η Ανώνυμη Εταιρεία Αποθετηρίων Τίτλων θα έπρεπε να διοικείται από άλλα πρόσωπα.

- Η ΑΕ Αποθετηρίων Τίτλων αποτελεί ουσιαστικά το μηχανισμό συμψηφισμού τίτλων και μετρητών τα οποία αντικρύζονται σε καθημερινή βάση στις συνεδριάσεις της ΧΑΑ. Πρόκειται για διεκπεραίωση λογιστικού και ταμειακού χαρακτήρα, η οποία αφορά στις υποχρεώσεις των χρηματιστηριακών εταιρειών ως προς τα οικονομικά τους υπόλοιπα και τις δοσοληψίες των επενδυτών για τίτλους, με υπόλογες όμως πάντα τις χρηματιστηριακές εταιρείες οι οποίες διεξήγαγαν δοσοληψίες επ' ονόματί τους. Η ΑΕ Αποθετηρίων Τίτλων δεν υπέχει θέση εγκυοδότριας αρχής σε ό,τι αφορά τις συναλλαγές. Η ακολουθούμενη διαδικασία, αν και απαραίτητη, επιβαρύνει το σύστημα των συναλλαγών με ένα ακόμα επίπεδο λογιστικής απεικόνισής τους, αλλά και ταμειακής συμφωνίας, ανοίγοντας μία ακόμα δυνατότητα λαθών ή και εμπλοκών τις οποίες προκαλούν είτε οι συναλασσόμενοι είτε οι χρηματιστηριακές εταιρείες, είτε από αμέλεια είτε από πρόθεση. Αξίζει να επισημανθεί ότι η ΑΕ Αποθετηρίων Τίτλων στερείται της αναγκαίας υποδομής και αδυνατεί να ανταποκριθεί στις υποχρεώσεις της σε περίπτωση έστω και κατ' ολίγον αυξημένου όγκου συναλλαγών. Ο έλεγχος της ΑΕ Αποθετηρίων Τίτλων και των λειτουργιών της, υπό αυτές τις προϋποθέσεις, πρακτικά είναι περίπου ανέφικτη.

-Το ηλεκτρονικό σύστημα συναλλαγών του ΧΑΑ είναι ανεπαρκές και αδυνατεί να καλύψει τις σημερινές ανάγκες των διαπραγματεύσεων των τίτλων. Κατ' αυτόν τον τρόπο η 

Σελίδα 7625 

διεκπεραίωση των συναλλαγών επιβαρύνεται ακόμα περισσότερο. Η διοίκηση του Χρηματιστηρίου φέρεται να προβαίνει ήδη σε μελέτη/ εφαρμογή αναβάθμιση (upgrade) του ηλεκτρονικού συστήματος συναλλαγών.

- Η αποϋλοποίηση των τίτλων δεν έχει πραγματοποιηθεί, με πολλαπλές αρνητικές συνέπειες σε ό,τι αφορά τη διαφάνεια των συναλλαγών, αλλα και τη διευκόλυνση των ελεγκτικών διαδικασιών. Τούτο έχει ως αποτέλεσμα να δημιουργούνται παρενέργειες "τριβής", όπως η απώλεια τίτλων, η διακίνηση πλαστών τίτλων και η καθυστέρηση είσπραξης μερισμάτων από δικαιούχους. Ταυτόχρονα είναι δυνατόν να παραβιάζεται η νομοθεσία σε ότι αφορά τις μεταβολές στο μετοχικό κεφάλαιο μια εισηγμένης εταιρείας και να καθίσταται ανέφικτος ο έλεγχος των μετοχολογίων ή και του ελέγχου αγοραπωλησιών σε περιπτώσεις που οι αρχές θα θεωρούσαν σκόπιμο να διεξάγουν ελέγχους.

3. Για τη λειτουργία της αγοράς τίτλων (μετοχών και ομολόγων)

- Δεν υπάρχει προς το παρόν κώδικας δεοντολογίας για τις εταιρείες, οι οποίες δραστηριοποιούνται στο χώρο αυτό (Χρηματιστηριακές Εταρείες και Εταιρείες Παροχής Επενδυτικών Υπηρεσιών). Η Επιτροπή Κεφαλαιαγοράς φέρεται να προωθεί τις διαδικασίες εφαρμογής αυτών των κωδίκων.

- Οι προϋποθέσεις παροχών άδειας λειτουργίας στις χρηματιστηριακές εταιρείες και στις εταιρείες παροχής επενδυτικών υπηρεσιών αφορούν κατά βάση, την κεφαλαιακή τους επάρκεια. Πάντως, μία συνήθης πηγή επισφάλειας, το ημερήσιο ανοικτό υπόλοιπο των πελατών μιας χρηματιστηριακής εταιρείας (αθροιστικά) δεν ελέγχεται. Καθ' όσον αφορά την επάρκεια τεχνογνωσίας (αξιολόγηση του στελεχιακού τους δυναμικού) οι προϋποθέσεις είναι πολύ ελαστικότερες. Ελέγχεται μόνον η επαγγελματική επάρκεια των χρηματιστηριακών εκπροσώπων με εξετάσεις. Η διαδικασία αυτή θα μπορούσε να συμπληρωθεί με τον προσδιορισμό αναγκών σε επαγγελματίες διαφόρων ειδικοτήτων (οικονομικοί αναλυτές, οικονομικοί διευθυντές, λογιστές κ.λπ.) καθώς και σε τακτικές επιμορφωτικές διαδικασίες. Σε ό,τι αφορά την πρόσβασή τους σε έρευνες αγορών (ελληνικών και διεθνών) ή σε τεχνολογική υποδομή δεν ζητούνται προϋποθέσεις, όπως ίσως θα έπρεπε.

- Δεν υπάρχει, επί του παρόντος τουλάχιστον, μηχανισμός ο οποίος να εγγυάται την εκκαθάριση των συναλλαγών, ούτε υπό μορφή ειδικού κεφαλαίου, ούτε υπό τη μορφή ασφάλισης των δικαιοπραξιών. Το συνεγγυητικό κεφάλαιο καλύπτεο μόνο (και μάλιστα μετά από διαδικασίες σχετικές με το πτωχευτικό δίκαιο) την επισφάλεια χρηματιστηριακών εταιρειών έναντι των πελατών τους και όχι άλλου είδους επισφάλειες. Οι αρχές έχουν προωθήσει τη δημιουργία επικουρικού ταμείου για τις συναλλαγές, ενώ επεδίωξαν την τροποποίηση των όρων λειτουργίας του συνεγγυητικού κεφαλαίου. Επισημαίνεται ότι διατραπεζικό σύστημα εκκαθάρισης συναλλαγών με επιταγές δεν υπάρχει, με αποτέλεσμα να προκύπτει μία νέα πηγή επισφάλειας με την ενδεχόμενη διακίνηση ακάλυπτων επιταγών μέσω της ΑΕ Αποθετηρίων Τίτλων.

- Ο έλεγχος των πληροφοριών για εταιρείες εισηγμένες στο Χρηματιστήριο είναι πλημμελής, τα δε επίσημα στοχεία των εταιρειών έχουν ως πηγή τις ίδιες, δημοσιευόμενα μάλιστα χωρίς προληπτικό έλεγχο των οργάνων της κεφαλαιαγοράς. Σε περίπτωση σκόπιμης λανθασμένης παρουσίασης των στοιχείων, ενδέχεται να προκύψει παραπλάνηση του επενδυτικού κοινού. Το φαινόμενο αυτό θα μπορούσε να επιταθεί από ανακριβή δημοσιεύματα, σκόπιμα και μη. Οι αρχές, όπως και στις περισσότερες αναπτυγμένες αγορές, συναντούν δυσχέρειες στον έλεγχο της διακίνησης ανακριβών πληροφοριών, και της εσκεμμένης εκμετάλλευσης εσωτερικής πληροφόρησης από τους "προνομιακούς" κατόχους της.

- Στις προθέσεις των αρχών της κεφαλαιαγοράς είναι η εισαγωγή νέων χρηματιστηριακών προϊόντων (όπως τα παράγωγα), παρά τις οργανωτικές και τις λειτουργικές αδυναμίες οι οποίες έχουν επισημανθεί μέχρις εδώ. Αν κάτι τέτοιο πραγματοποιηθεί τελικά, χωρίς να έχει προηγηθεί η αποϋλοποίηση των τίτλων και η αναβάθμιση του ηλεκτρονικού συστήματος των συναλλαγών, θα ανοίξει μία νέα πληγή επισφαλειών για το επενδυτικό κοινό.

Παρατήρηση: Εκ μέρους του Βουλευτή κ. Λέοντος Αυδή του Κομμουνιστικού Κόμματος Ελλάδας διατυπώθηκε η ακόλουθη επιφύλαξη: παρά τη συμφωνία με το Σχέδιο Πορίσματος και παρά τα προτεινόμενα μέτρα τα οποία θεωρεί θετικά, πιστεύει ότι δεν θα γίνει ποτέ δυνατή η πλήρης προστασία των μικροκαταθετών μέσα στα όρια του υπάρχοντος νομικού πλαισίου.

ΠΡΟΕΔΡΕΥΩΝ(Παναγιώτης Ν.Κρητικός): Ο κ. Τασούλας έχει το λόγο για να δευτερολογήσει.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, η συζήτηση που φθάνει στο τέλος της νομίζω ότι επιβεβαίωσε τα ζητήματα όπως εμείς τα βάλαμε και βέβαια δεν καμαρώνουμε γι'αυτό. 

Θα ήθελα να αναφερθώ σε μερικές πλευρές πάλι και προπαντός επειδή και ο κύριος Υπουργός και οι εκπρόσωποι άλλων Κομμάτων, οι Βουλευτές που μίλησαν εδώ, ασχολήθηκαν με τα ίδια θέματα.

Εμείς, δε θεωρούμε ότι μόνο οι κοινωνικές αιτίες είναι το πρόβλημα. 'Οπως θα δείτε και στα Πρακτικά όταν θα είναι έτοιμα, είναι οι κοινωνικές αιτίες, είναι η ίδια η προσωπικότητα και είναι η συνάντηση με την ουσία. Τι, όμως, είναι αυτό που κάνουν οι κοινωνικές αιτίες; Αυτήν την προσωπικότητα την επηρεάζουν κατά τέτοιο τρόπο που να γίνεται περισσότερο αν θέλετε ευαίσθητη απ'ό,τι είναι.

Οι κοινωνικοί λόγοι είναι οι κυρίαρχοι σ'αυτό το θέμα. Και να σας το πω αλιώς: Βεβαίως, το οικογενειακό περιβάλλον επηρεάζει το παιδί, αλλά για σκεφθείτε ποιό είναι το οικογενειακό περιβάλλον ενός άνεργου που είναι δύο χρόνια χωρίς δουλειά, που δε βγάζει απ'την τσέπη ο πατέρας να δώσει στην οικογένεια, που θέλει το παιδί και δεν μπορεί να έχει και να μην πω άλλα γι'αυτό το θέμα.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Τότε συνάδελφε, θα ήταν φαινόμενο των ανέργων και μόνο.

ΠΡΟΕΔΡΕΥΩΝ(Παναγιώτης Ν.Κρητικός): Αναμείνατε, κύριε Υπουργέ. Επιτείνουμε την καθυστέρηση.

ΑΠΟΣΤΟΛΟΣ ΤΑΣΟΥΛΑΣ: Μη με διακόπτετε.

Εμείς, όπως είπα, δεν αρνηθήκαμε τις άλλες αιτίες και προπαντός τις πολλές συνιστώσες του προβλήματος. Φτάσαμε στο σημείο να σας πούμε, ότι τα παιδιά της αστικής τάξης και αυτά βρίσκονται σε κίνδυνο. Γιατί; Γιατί πάλι το κοινωνικό περιβάλλον επιδρά με χίλιους τρόπους σ'όλα τα παιδιά και σ'αυτά, αλλά πολύ περισσότερο σ'εκείνα τα παιδιά που οι συνθήκες διαβίωσης είναι χειρότερες.

Τα μέσα ενημέρωσης, το σχολείο, ο στρατός -αναφέρθηκε εδώ- όπως και να το κάνουμε, κυριαρχούν σ'αυτό το παιχνίδι.

'Ενα δεύτερο ζήτημα στο οποίο θέλουμε ν'αναφερθούμε, είναι το θέμα της προσπάθειας της απεξάρτησης. Βεβαίως είναι δύσκολο, όμως, τα στοιχεία του "18 άνω", λένε ότι συναρτώνται τα αποτελέσματα και από το είδος της προσπάθειας. 'Ετσι, πιθανόν εξηγείται το ότι απ'όσους προσέφυγαν μέχρι τώρα στο "18 άνω", το 80% απεξαρτήθηκε και ένα μέρος από το υπόλοιπο 20% με τον ένα ή τον άλλο τρόπο ωφελήθηκε.

Υπάρχει ένα θέμα το ότι δεν προσφεύγουν όλοι. Το ξέρουμε. Αλλά δεν είναι σκόπιμο, ούτε και σωστό να ενθαρρύνουμε αυτήν την πλευρά του ζητήματος, να ενθαρρύνουμε την άλλη, της προσφυγής να βοηθηθούν. 

Με την ίδια λογική, όπως και στην εισήγηση αναπτύξαμε, σκεφτόμαστε και τη μεθαδόνη. Και θα ήθελα εδώ να συνδέσω το σκεπτικό μου με τα όσα ειπώθηκαν από την κα. Δαμανάκη. Το πρόβλημα είναι αν θα αποδεχθεί κανένας να δώσει σαν όραμα τον εξαρτημένο τρόπο στη ζωή, αν και κατά πόσον πιστεύει και δίνει τη μάχη να μην είναι εξαρτημένη η νεολαία μας. Αν το κάνει αυτό, τότε πολλά περιθώρια μένουν για να παρεξηγηθεί κανένας υποστηρίζοντας τις όποιες λύσεις αποποινικοποίησης μεθαδόνης κ.λπ.

Εμείς θα θέλαμε όλες οι Πτέρυγες της Βουλής να δώσουν τον καλύτερο εαυτό τους και να συστήσουν τον άλλο τρόπο ζωής που δεν έχει καμία σχέση με την εξάρτηση από την

Σελίδα 7626 

οποιαδήποτε ουσία.

Τώρα, για τα ζητήματα που ειπώθηκαν εδώ, για τους χρήστες κ.λπ. Εύκολο είναι να λες να αποποινικοποιηθεί ο χρήστης, αλλά γρήγορα θα διαπιστώσεις, ότι ο κάθε έμπορος θα είναι χρήστης και δε θα ξεμπλέξεις από εκεί και πέρα. Επομένως, δεν είμαστε εμείς που απλοποιούμε τα ζητήματα, ούτε έχουμε κανέναν λόγο να τα απλοποιήσουμε. Δύσκολα είναι τα ζητήματα.

Εδώ ειπώθηκε από πολλούς και από τον Κοινοβουλευτικό Εκπρόσωπο του ΠΑ.ΣΟ.Κ., ότι καλά είναι να αγωνίζεται γι' αυτά τα ζητήματα η νεολαία και γενικότερα ο αγώνας είναι λύση. Ως εκεί θα συμφωνήσουμε. Και καλούμε τη νεολαία να πάρει θέση στο θέμα και να τοποθετηθεί από θέση αγώνα. Αλλά να μην ευτελίζουμε τα ζητήματα και λέμε "δεν πειράζει που τους κυνηγάμε τους νεολαίους που κολλάνε αφίσες, γιατί έχει και θύματα ο αγώνας".

Για τον ΟΚΑΝΑ, βεβαίως να κάνει τις προσπάθειες και μεις δε θα υποτιμήσουμε τη δουλειά του ΕΠΙΨΥ. Ομως, καλά θα κάνει και το Υπουργείο και ο ΟΚΑΝΑ να μην ξοδεύουν τα χρήματα στους ιδιωτικούς φορείς -και είναι δυο πέρα από το πανεπιστήμιο οι ιδιωτικοί φορείς- για να εκπαιδεύσουν κ.λπ. Υπάρχει το πανεπιστήμιο, ο πιο καλός φορέας. Και ειλικρινά κάποια άλλη φορά θα έλθουμε με ερώτηση να δούμε πόσα δίνετε σ' αυτούς τους ιδιωτικούς φορείς για να εκπαιδεύσουν προσωπικό και στελέχη, πέρα από το πανεπιστήμιο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Πανεπιστήμιο είναι το ΕΠΙΨΥ.

ΑΠΟΣΤΟΛΟΣ ΤΑΣΟΥΛΑΣ: Είναι τρεις -εσείς μας το είπατε- στα Γιάννενα, εκτός αν δεν είναι έτσι. Χρειάζεται αξιοποίηση αυτού του στελεχιακού δυναμικού. Εμείς ξέρουμε ότι αυτό το δυναμικό, που εκπαιδεύεται από τους δήμους, γυρνάει και πάει ξανά στα γραφεία του και καμιά φορά πάει σε άλλες δουλειές, που είναι τελείως άσχετες με το πρόβλημα και με το αντικείμενο.

Να πάρετε, δηλαδή, συγκεκριμένα μέτρα, ούτως ώστε αυτό το δυναμικό να αξιοιποιηθεί στις όποιες μονάδες υπάρχουν και με τον όποιο τρόπο. Εμείς δε θα δεσμεύσουμε με τις προτάσεις μας, πως θα αξιοποιηθούν.

Θα κλείσουμε με μία ευχή. Η νεολαία και όχι μόνο, να βρει τη δύναμη να αντιπαρατεθεί από θέσεις μάχης, από θέσεις μιας ευτυχισμένης ζωής απέναντι στη μάστιγα των ναρκωτικών.

Το Κομμουνιστικό Κόμμα είναι αισιόδοξο γι'αυτήν τη μάχη και θα διαθέσει τις δικές του δυνάμεις για την επιτυχία της.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος έχει το λόγο. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε'Αντιπρόεδρος της Βουλής): Κύριε Πρόεδρε, πιστεύω να αντιληφθήκατε και εσείς και όσοι παρακολούθησαν τη συζήτηση, ότι στην πρόθεσή μας, στην πρόθεση των επερωτώντων ήταν να μην πολλαπλασιαστούν τα ερωτήματα που υπάρχουν γύρω από αυτό το ζήτημα. Δε θέλαμε να ανοίξουμε δρόμους για δήθεν φιλοσοφικές αναζητήσεις, γιατί πέφτουν συνέχεια θύματα και το ζήτημα είναι εντελώς συγκεκριμένο. Θέλαμε να υπογραμμίσουμε ότι σε έναν πόλεμο ή πολεμάς ή παραδίνεσαι. Και εμείς υποστηρίξαμε σε όλους τους τόνους, ότι πρέπει να πολεμήσουμε.

Οι περιπτωσιολογίες, οι δυσκολίες, όλα αυτά που κατατίθενται, βεβαίως, υπάρχουν και το γεγονός, ότι δύο παιδιά με τα ίδια κοινωνικά προβλήματα, με το ίδιο κοινωνικό περιβάλλον, το ένα παίρνει τον ένα δρόμο και το άλλο τον άλλο, δεν αλλάζει καθόλου την κατάσταση, ότι από το ενάμισι δισεκατομμύριο άνεργοι στον κόσμο και υποαπασχολούμενοι, οι περισσότεροι από αυτούς, είναι δέκτες των ναρκωτικών με σύστημα κιόλας. Γιατί είναι μία εκρηκτική δύναμη, ένα ηφαίστιο και θέλουν να το κρατήσουν σε μία ανενεργή κατάσταση. Είπαμε και άλλα στοιχεία για τον άλλο κόσμο, πέρα από αυτό των ανέργων και των υποαπασχολούμενων.

Διατυπώνεται μία άποψη από τη μεριά μας. Αυτή η άποψη χαρακτηρίζεται ότι είναι τρομοκρατική ενέργεια για κάποιους άλλους που διατύπωσαν την αντίθετη άποψη. Δεν το καταλαβαίνουμε αυτό. Γιατί, δηλαδή, κάποιος έχει δικαίωμα να βγαίνει στην τηλεόραση και εδώ μέσα και να λέει αυτά που λέει, ό,τι υποστηρίζει -μέχρι και "γλάστρες" χασίς στα μπαλκόνια ακούσαμε- και εγώ δεν έχω δικαίωμα να καταγγείλω αυτήν την άποψη, γιατί θα τον τρομοκρατήσω; Επιτέλους, χρειάζεται και να τρομοκρατήσουμε τέτοιους τρομοκράτες καμιά φορά, γιατί μιλάμε για τη ζωή των παιδιών μας και σ'αυτό κανένας δεν μπορεί να παίζει.

Μερικοί, μπορούν να βασανίζονται με τα δικά τους ερωτήματα, με τις δικές τους "φιλοσοφικές" αναζητήσεις, είναι δικό τους δικαίωμα. Δική μας υποχρέωση είναι, όμως, να πούμε ότι στον πόλεμο -το επαναλαμβάνω- δεν μπορείς να τα σταυρώσεις, πρέπει να πολεμήσεις και αυτό κάνουμε.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο για μία σύντομη απάντηση.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Είναι η τελευταία συνεδρίαση της περιόδου αυτής και φαίνεται ότι το Υπουργείο Υγείας έχει την τιμητική του όλο το διάστημα, αλλά και σήμερα ειδικά.

ΠΡΟΕΔΡΕΥΩΝ (Παναγιώτης Ν. Κρητικός): Και η σημερινή είναι από τις μακρότερες συνεδριάσεις του Κοινοβουλίου. Είναι ενδιαφέρον το αντικείμενο και τελευταία μέρα της Συνόδου να 'ναι, "μάστορα -που λένε- και ας είναι σαράντα ώρες".

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Θα ήθελα να πω δυο κουβέντες, γιατί νοιώθω άσχημα επειδή δεν απάντησα για το Υπουργείο Δικαιοσύνης, ιδιαίτερα για την μονάδα απεξάρτησης. Υπήρξε μία καθυστέρηση, αλλά ευτυχώς βρίσκεται σε καλό δρόμο. Πρόκειται σύντομα να λειτουργήσει, αφού βρίσκεται στην τελική διαδικασία της αγοράς του κτιρίου.

Υπάρχει πρόβλεψη πέντε δισεκατομμυρίων για την αγορά του, τη μελέτη και τη λειτουργία αυτής της μοναδας. 'Εχει εκπονηθεί ήδη από το 1995 μία κοινή επιτροπή του Υπουργείου Δικαιοσύνης, Πρόνοιας και ΥΠΕΧΩΔΕ. Αυτό έγινε, διότι υπάρχει ένα μεγάλο κενό, και πραγματικά πρέπει να δούμε, τι θα κάνουμε με τους τοξικομανείς, οι οποίοι βρίσκονται στις φυλακές.

Εμείς κάναμε μία τεράστια προσπάθεια το 1994 -θέλω και αυτό να το πω- και τολμήσαμε να μπούμε στις φυλακές. Κάναμε προληπτική εξέταση σε όλους με τη θέλησή τους, βέβαια, καθιερώσαμε την κάρτα υγείας για όλους τους εξαρτημένους. Πέτυχε η προσπάθεια και πρέπει να σας πω, ότι επεξετάθη και στους υπόλοιπους κρατούμενους και όχι μόνο στον Κορυδαλλό, αλλά σε όλες τις φυλακές της Χώρας.

Είναι ένα πρόγραμμα, το οποίο έχουμε υλοποιήσει αθόρυβα, μαζί με το Υπουργείο Δικαιοσύνης και με μία προσφορά των λειτουργών της ψυχικής υγείας και άλλων επιστημόνων. Είναι πραγματικά αξιέπαινη, περάσαμε πολλές δυσκολίες, αλλά ήταν μία πρώτη προσέγγιση των φυλακισμένων, για την οποία αξίζει τον κόπο να γίνει αναφορά σήμερα στη Βουλή.

Επίσης, δεν έχω αναφερθεί στις προσπάθειες του Υπουργείου Δημόσιας Τάξης. Υπάρχει ένα ειδικό ενημερωτικό, όμως, δε θα μου αρκέσει ο χρόνος. Γίνεται, όμως, απ' ό,τι διάβασα -και το ξέρετε και σεις- μια τεράστια προσπάθεια. Βέβαια, ελλείψεις υπάρχουν. 'Οπως ομολόγησα στην πρώτη μου τοποθέτηση, το διεθνές κύκλωμα λαθρεμπόρων είναι παντοδύναμο. 'Εχει περισσότερα μέσα απ' ό,τι οι Κυβερνήσεις και οι κοινωνίες. Απλώς δε θα πρέπει να ξεχνάμε τις τελευταίες επιτυχίες των διωκτικών αρχών, τις παρακολουθούμε κάθε μέρα, παρά το ότι, βεβαίως, αυτό δε φτάνει, όπως έχουμε παραδεχτεί όλοι.

Θα ήθελα να κλείσω, κύριε Πρόεδρε, λέγοντας, ότι εμείς θα συνεχίσουμε την πολιτική, την οποία ακολουθούμε τα τελευταία χρόνια, που σας είπα ότι είναι μία πολιτική, που βγαίνει μέσα από το πόρισμα της Διακομματικής Επιτροπής και του νόμου που ψηφίσαμε το 1993. 

Εσείς βασικά, το Κομμουνιστικό Κόμμα, είχατε συμφωνήσει. Τότε στην Επιτροπή ήταν ο πρώην Βουλευτής σας, ο κ. Παναγιώτης Κοσιώνης, είχαμε μία πάρα πολύ καλή συνεργασία ενάμιση χρόνο, δουλέψαμε πολύ καλά και το πόρισμα εκείνο απηχούσε, αν θέλετε, τις απόψεις όλων μας και ήταν κοινό, 

Σελίδα 7627 

ομόφωνο.

Αυτά που αποτυπώνει το πόρισμα και που έγιναν, νόμος, στη συνέχεια, προσπαθούμε να υλοποιήσουμε, που σε γενικές γραμμές είναι: Ναι στην καταστολή, αυστηρές ποινές στον έμπορο. Το θέμα είναι ότι συμβαίνουν κατά καιρούς αυτά τα παρατράγουδα, που όλους μας ξενίζουν. Πρέπει να επιβληθούν, λοιπόν, αυστηρές ποινές στον έμπορο, να υπάρχει ευνοϊκή μεταχείριση του χρήστη, όσο είναι δυνατόν.

Υπό αυτή την έννοια, θέλω να σας διαβεβαιώσω, ότι η ελληνική νομοθεσία είναι πάρα πολύ προοδευτική. Μπορώ να σας διαβεβαιώσω, ότι είναι μία από τις καλύτερες νομοθεσίες της Ευρώπης.

ΟΡΕΣΤΗΣ ΚΟΛΟΖΩΦ: Χρειάζεται εξειδικευμένο προσωπικό, όμως.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Γι' αυτό λέμε, ναι, στα στεγνά προγράμματα, ναι, στη δυνατότητα και άλλων θεραπευτικών προγραμμάτων -γι' αυτό καθιερώσαμε τη μεθαδόνη- και στην ενίσχυση των θεραπευτικών κοινοτήτων. Στέλνουμε το μήνυμα, ότι εμείς στηρίζουμε τις θεραπευτικές κοινότητες.

ΑΠΟΣΤΟΛΟΣ ΤΑΣΟΥΛΑΣ: Προσπαθούν να σας τραβήξουν από αυτά που λέτε.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Τασούλα, εξηγήσαμε για τα προγράμματα της μεθαδόνης.

Και βέβαια, πρέπει να υπάρχει έμφαση στην πρόληψη. Εγώ, ειλικρινά βρέθηκα στο Υπουργείο Υγείας το 1998-1989, το 1993-1996 και τώρα. Νιώθω ικανοποίηση σαν αρμόδιος Υφυπουργός Υγείας, που μπορώ να πω, ότι κάνουμε ένα βήμα σωστό στα θέματα της πρόληψης. Τώρα έχουμε το Κέντρο Εκπαίδευσης Στελεχών Πρόληψης, είναι πανεπιστημιακό ερευνητικό ινστιτούτο ψυχικής υγείας, έχει εκπαιδεύσει μέχρι αυτήν τη στιγμή ογδόντα στελέχη. Είναι πάρα πολύ σημαντικό, ότι έχουμε ογδόντα ανθρώπους ανά την Ελλάδα. Αυτήν την προσπάθεια θα τη συνεχίσουμε.

Θέλω, όμως, να ξεκαθαρίσω ένα πράγμα, κύριε Πρόεδρε. Είναι συνειδητή η επιλογή, το ότι τα προγράμματα πρόληψης τα αποδίδουμε στις τοπικές κοινωνίες για να τα υλοποιήσουν.

Βεβαίως, είναι πολιτική επιλογή. Εμείς θέλουμε να αυτοοργανωθούν οι τοπικές κοινωνίες. Εμείς θα τους δώσουμε τη γνώση, την εκπαίδευση, την ευαισθητοποίηση. Θα τους δώσουμε στελέχη, θα τους στηρίξουμε διοικητικά, θα τους στηρίξουμε επιστημονικά, θα τους συγχρηματοδοτήσουμε. Και αυτό συνειδητή επιλογή. Είναι πολιτική επιλογή του ομιλούντος και των συνεργατών του να μην είναι κρατικά τα προγράμματα, γιατί ο νέος δεν πλησιάζει σ' αυτά, αγαπητοί μου φίλοι. Είναι αντικρατιστής και αλίμονο αν περάσει ότι στον τάδε δήμο υπάρχει ένα κρατικό πρόγραμμα. Δε θα πλησιάζει κανένας. Είναι καταδικασμένες οι προσπάθειες αυτές, όταν βαφτιστούν κρατικές προσπάθειες.

Τελειώνω, κύριε Πρόεδρε, λέγοντας ότι την ευθύνη της χάραξης και της υλοποίησης της εθνικής πολιτικής στην Πατρίδα μας την έχει η Κυβέρνηση. Την έχει η Πολιτεία με τα θεσμοθετημένα της όργανα. Υπάρχει το ΟΚΑΝΑ που χαράσσει και υλοποιεί τη πολιτική. Πάνω από το ΟΚΑΝΑ είναι το Υπουργείο Υγείας, είναι τα επτά συναρμόδια Υπουργεία. Xαράσσουμε την εθνική πολιτική, εκπαιδεύουμε στελέχη, αποδίδουμε στις τοπικές κοινωνίες, τις οποίες καλούμε να αυτοοργανωθούν, να γίνεται μία συμπόρευση και συστράτευση. Η οικονομική συμμετοχή είναι ο μηχανισμός αφύπνισης, κύριοι συνάδελφοι, της τοπικής κοινωνίας που δυστυχώς δεν είναι ενεργοποιημένη.

Οι τοπικές κοινωνίες όχι μόνο δεν είναι ενεργοποιημένες, αλλά ακούσατε προηγούμενα, ότι ξεκινούν προσπάθειες εναντίον των θεραπευτικών προσπαθειών που καταβάλει η Κυβέρνηση.

Σας είπα, ότι υπάρχουν δύο εξώδικα αυτήν τη στιγμή. Δε βρίσκουμε κτίριο να επεκτείνουμε το πρόγραμμα της μεθαδόνης. Δε σας ανησυχούν εσάς αυτά τα φαινόμενα; Αυτά είναι προβλήματα που πρέπει να τα δούμε όλοι μαζί και το καλύτερο μήνυμα που έχουμε να στείλουμε προς την ελληνική κοινωνία, προς την ελληνική νεολαία είναι, ότι εμείς εδώ, όλα τα Κόμματα, συμφωνούμε ιδιαίτερα στα θέματα της πρόληψης.

Πρέπει αγαπητοί συνάδελφοι, να μπούμε στα σχολεία επίσημα σε συνεργασία με το Υπουργείο Παιδείας. Είναι αγωγή υγείας πια η ευαισθητοποίηση, το ότι θα μιλήσεις στο μαθητή πρώτα για τη στοματική υγεία, για την υγιεινή διατροφή, για το αλκοόλ, για τα χάπια και τελευταία για τα ναρκωτικά, γιατί αν πάμε και του κάνουμε μία ομιλία για τα ναρκωτικά "μπενάκης, βγενάκης". 

Είναι θέμα, λοιπόν, συστηματικής προσέγγισης του μαθητή και ήδη βρισκόμαστε σε συνεργασία με το Υπουργείο Παιδείας και από το Σεπτέμβριο θα ανακοινώσουμε επίσημα αυτήν την κοινή προσπάθεια. Σ' αυτήν την κοινή προσπάθεια σας καλώ όλους να βοηθήσετε. Αξίζει τον κόπο. Δεν είπαμε ότι λύσαμε το πρόβλημα. Εν πάση περιπτώσει, προσπαθούμε. Είμαστε εναρμονισμένοι με ό,τι κάνει η Ευρώπη και έτσι θα συνεχίσουμε και όλα τα άλλα, τα ευχολόγια κ.λπ. αποπροσανατολίζουν όλους μας.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι συνάδελφοι, κηρύσσεται περαιωμένη και η συζήτηση επί της επερώτησης κατά των Υπουργών Δικαιοσύνης, Υγείας και Πρόνοιας και Δημόσιας Τάξης των Βουλευτών του Κομμουνιστικού Κόμματος Ελλάδος με αντικείμενο τα ναρκωτικά και την καταπολέμησή τους.

'Εχουν διανεμηθεί τα Πρακτικά της Τετάρτης 26.3.97 και της Πέμπτης 27.3.97 και ερωτάται το Σώμα αν επικυρούνται.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, τα Πρακτικά της Τετάρτης 26.3.97 και της Πέμπτης 27.3.97 επικυρώθηκαν.

Επίσης, παρακαλώ να εξουσιοδοτηθεί το Προεδρείο για την υπ'ευθύνη του επικύρωση των Πρακτικών των κάτωθι συνεδριάσεων:

Της ΡΔ'/28.3.97, ΡΕ'/31.3.97, ΡΣΤ'/1.4.97, ΡΖ'/2.4.97, ΡΗ'/3.4.97, ΡΘ'/4.4.97, ΡΙ'/7.4.97, ΡΙΑ'/8.4.97, ΡΙΒ'/9.4.97, ΡΙΓ'/10.4.97, ΡΙΔ'/11.4.97, ΡΙΕ'/14.4.97, ΡΙΣΤ'/15.4.97, ΡΙΖ'/16.4.97, ΡΙΗ'/17.4.97, ΡΙΘ'/18.4.97, ΡΚ'/5.5.97, ΡΚΑ'/6.5.97, ΡΚΒ'/7.5.97, ΡΚΓ'/8.5.97, ΡΚΔ'/9.5.97, ΡΚΕ'/12.5.97, ΡΚΣΤ'/13.5.97, ΡΚΖ'/14.5.97, ΡΚΗ'/15.5.97, ΡΚΘ'/16.5.97, ΡΛ'/19.5.97, ΡΛΑ'/20.5.97, ΡΛΒ'/21.5.97, ΡΛΓ'/22.5.97, ΡΛΔ'/23.5.97, ΡΛΕ'/26.5.97, ΡΛΣΤ'/27.5.97, ΡΛΖ'/28.5.97, ΡΛΗ'/29.5.97, ΡΛΘ'/30.5.97, ΡΜ'/2.6.97, ΡΜΑ'/3.6.97, ΡΜΒ'/4.6.97, ΡΜΓ'/5.6.97, ΡΜΔ'/6.6.97, ΡΜΕ'/9.6.97, ΡΜΣΤ'/10.6.97, ΡΜΖ'/11.6.97, ΡΜΗ'/11.6.97, ΡΜΘ'/12.6.97 και ΡΝ'/13.6.97.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, παρεσχέθη η ζητηθείσα εξουσιοδότηση για την επικύρωση υπ'ευθύνη του Προεδρείου των Πρακτικών των συνεδριάσεων:

Της ΡΔ'/28.3.97, ΡΕ'/31.3.97, ΡΣΤ'/1.4.97, ΡΖ'/2.4.97, ΡΗ'/3.4.97, ΡΘ'/4.4.97, ΡΙ'/7.4.97, ΡΙΑ'/8.4.97, ΡΙΒ'/9.4.97, ΡΙΓ'/10.4.97, ΡΙΔ'/11.4.97, ΡΙΕ'/14.4.97, ΡΙΣΤ'/15.4.97, ΡΙΖ'/16.4.97, ΡΙΗ'/17.4.97, ΡΙΘ'/18.4.97, ΡΚ'/5.5.97, ΡΚΑ'/6.5.97, ΡΚΒ'/7.5.97, ΡΚΓ'/8.5.97, ΡΚΔ'/9.5.97, ΡΚΕ'/12.5.97, ΡΚΣΤ'/13.5.97, ΡΚΖ'/14.5.97, ΡΚΗ'/15.5.97, ΡΚΘ'/16.5.97, ΡΛ'/19.5.97, ΡΛΑ'/20.5.97, ΡΛΒ'/21.5.97, ΡΛΓ'/22.5.97, ΡΛΔ'/23.5.97, ΡΛΕ'/26.5.97, ΡΛΣΤ'/27.5.97, ΡΛΖ'/28.5.97, ΡΛΗ'/29.5.97, ΡΛΘ'/30.5.97, ΡΜ'/2.6.97, ΡΜΑ'/3.6.97, ΡΜΒ'/4.6.97, ΡΜΓ'/5.6.97, ΡΜΔ'/6.6.97, ΡΜΕ'/9.6.97, ΡΜΣΤ'/10.6.97, ΡΜΖ'/11.6.97, ΡΜΗ'/11.6.97, ΡΜΘ'/12.6.97 και ΡΝ'/13.6.97.

'Εχω την τιμή να ανακοινώσω προς το Σώμα τη λήξη των εργασιών της Α' Συνόδου της Θ' Περιόδου της Βουλής, η οποία κηρύσσεται με το υπ' αριθμ. 139 Προεδρικό Διάταγμα, το οποίο θα θυροκολληθεί ευθύς αμέσως στο Μέγαρο του Κοινοβουλίου και το οποίο έχει ως εξής:

Σελίδα 7628 

σελ. 7628


 