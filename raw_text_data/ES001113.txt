
ΣΥΝΕΔΡΙΑΣΗ ΝΒ' 
Δευτέρα 13 Νοεμβρίου 2000 
ΠΙΝΑΚΑΣ ΠΕΡΙΕΧΟΜΕΝΩΝ
ΘΕΜΑΤΑ

Α. ΕΙΔΙΚΑ ΘΕΜΑΤΑ
1. Επικύρωση Πρακτικών,
2. 'Αδεια απουσίας των Βουλευτών Σ. Βαλυράκη, Μ. Καχριμάκη, Θ. Τσουκάτου και Β. Κοντογιαννόπουλος,
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών,
2. Απαντήσεις Υπουργών σε ερωτήσεις Βουλευτών,
3. Ανακοίνωση του δελτίου αναφορών και ερωτήσεων της Τρίτης 14 Νοεμβρίου 2000,
4. Συζήτηση επικαίρων ερωτήσεων:
α) Προς τον Υπουργό Δημόσιας Τάξης, σχετικά με τη στελέχωση των αστυνομικών τμημάτων με κοινωνικούς λειτουργούς, ψυχολόγους κλπ., 
β) Προς τον Υπουργό Εργασίας και Κοινωνικών Ασφαλίσεων, σχετικά με
την επαναπρόσληψη των απολυμένων στην επιχείρηση "ΜΠΙΑΝΚΑ" στην Καβάλα,
γ) Προς τον Υπουργό Υγείας και Πρόνοιας, σχετικά με τις προθέσεις της Κυβέρνησης ως προς τις προϋποθέσεις που θα απαιτούνται για την απόκτηση της άδειας άσκησης του επαγγέλματος του ιατρού,
δ) Προς τον Υπουργό Μεταφορών και Επικοινωνιών i) σχετικά με τη δημιουργία πολιτικού αεροδρομίου στη δυτική Ελλάδα, την αναβάθμιση του αεροδρομίου Αράξου κλπ.,
ii) σχετικά με την αποκατάσταση των δικαιούχων τριών πολυκατοικιών στη Μεταμόρφωση, που κατέρρευσαν κατά το σεισμό της 7ης Σεπτεμβρίου 1999,
ε) Προς τον Υπουργό Γεωργίας, σχετικά με τις προθέσεις της Κυβέρνησης να συμπεριληφθούν και οι αγρότες στους δικαιούχους του επιδόματος θέρμανσης.
στ) Προς τον Υπουργό Περιβάλλοντος, Χωροταξίας και Δημοσίων 'Εργων, σχετικά με τη διακίνηση και διάθεση επικίνδυνων βιομηχανικών αποβλήτων, στη χωματερή των 'Ανω Λιοσίων,
5) Συζήτηση επερώτησης προς τον Υπουργό Εθνικής Οικονομίας και Οικονομικών, σχετικά με την κατάργηση της Δ.Ο.Υ. Πύλης-Φαρκαδόνας του νομού Τρικάλων,
ΟΜΙΛΗΤΕΣ
Α. Επί των επικαίρων ερωτήσεων:
ΑΜΠΑΤΖΟΓΛΟΥ Γ.,
ΑΝΤΩΝΑΚΟΠΟΥΛΟΣ Π.,
ΑΡΓΥΡΗΣ Ε.,
ΒΕΡΕΛΗΣ Χ.,
ΕΥΘΥΜΙΟΠΟΥΛΟΣ Η.,
ΚΑΜΜΕΝΟΣ Π.,
ΚΟΥΒΕΛΗΣ Φ.,
ΚΟΥΡΟΥΜΠΛΗΣ Π.,
ΠΑΠΑΔΟΠΟΥΛΟΣ Α.,
ΠΑΤΑΚΗΣ Γ.,
ΠΡΩΤΟΠΑΠΑΣ Χ.,
ΧΟΥΡΜΟΥΖΙΑΔΗΣ Γ.,
XΡΥΣΟΧΟΙΔΗΣ Μ.,
Β. Επί της επερώτησης:
ΑΛΟΓΟΣΚΟΥΦΗΣ Γ.,
ΛΕΓΚΑΣ Ν.,
ΠΑΤΑΚΗΣ Γ.,
ΣΚΡΕΚΑΣ Θ.,
ΦΩΤΙΑΔΗΣ Α.,
ΧΑΤΖΗΓΑΚΗΣ Σ.

ΠΡΑΚΤΙΚΑ ΒΟΥΛΗΣ
Ζ' ΑΝΑΘΕΩΡΗΤΙΚΗ ΒΟΥΛΗ
Ι' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α'
ΣΥΝΕΔΡΙΑΣΗ ΝΒ'
Δευτέρα 13 Νοεμβρίου 2000
-------------

Αθήνα, σήμερα στις 13 Νοεμβρίου 2000, ημέρα Δευτέρα και ώρα 18.19' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α' Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι,
αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
Ανακοινώνονται προς το Σώμα από τον κ. Παναγιώτη Καμμένο, Βουλευτή Β' Αθηνών, τα ακόλουθα:
(Το κείμενο των ανακοινώσεων υπάρχει στο τεύχος των Πρακτικών της
Βουλής).
ΠΡΟΔΡΕΥΩΝ (Κωνσταντίνος Γείτονας): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 14 Νοεμβρίου 2000.
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου ('Αρθρο 130 παρ. 5 Καν.Βουλής)
1. Η με αριθμό 2071/1-9-2000 ερώτηση του Βουλευτή του Πανελλήνιου
Σοσιαλιστικού Κινήματος κ. Δημητρίου Πιπεργιά προς τον Υπουργό Εθνικής 'Αμυνας, σχετικώς με τις προθέσεις της Κυβέρνησης, για την μεταφορά των εγκαταστάσεων του τάγματος πεζοναυτών και του πεδίου βολής πεζοναυτών, εκτός της Χαλκίδας.
2. Η με αριθμό 2187/6-9-2000 ερώτηση του Βουλευτή της Νέας Δημοκρατίας κ. Γεωργίου Γαρουφαλιά προς τον Υπουργό Εργασίας, σχετικώς με την αποπεράτωση των εργατικών κατοικιών της περιοχής Τυρνάβου, στο Νομό Λάρισας.
3. Η με αριθμό 2574/22-9-2000 ερώτηση του Βουλευτή του Κομμουνιστικού Κόμματος Ελλάδας κ. Νικολάου Γκατζή προς τον Υπουργό Εθνικής 'Αμυνας, σχετικώς με τη λήψη μέτρων για τον καθαρισμό του χώρου του πεδίου βολής του Στρατόπεδου "ΓΙΩΡΓΟΥΛΑ", στις Γλαφυρές της Νέας Ιωνίας Μαγνησίας.
Β. ΑΝΑΦΟΡΕΣ-ΕΡΩΤΗΣΕΙΣ Δευτέρου Κύκλου ('Αρθρο 130 παρ. 5 Καν. Βουλής) 1. Η με αριθμό 2241(Β)/11-9-2000 ερώτηση του Βουλευτή του Πανελλήνιου
Σοσιαλιστικού Κινήματος κ. Παναγιώτη Κρητικού προς τον Υπουργό Εθνικής Οικονομίας, σχετικώς με τις προθέσεις της Κυβέρνησης, για τη μετεγκατάσταση εκτός κατοικημένης περιοχής, των φυλακών Κορυδαλλού.
2. Η με αριθμό 3032/11-10-2000 ερώτηση του Βουλευτή της Νέας
Δημοκρατίας κ. Νικήτα Κακλαμάνη προς τον Υπουργό Υγείας-Πρόνοιας, σχετικώς με τη λήψη μέτρων για την καταβολή των χρεών των Δημόσιων Νοσοκομείων προς τους προμηθευτές φαρμάκων κλπ.
Κύριοι συνάδελφοι, πριν εισέλθουμε στη συζήτηση των επικαίρων ερωτήσεων, έχω την τιμή να ανακοινώσω στο Σώμα ότι ο Βουλευτής Χανίων κ. Σήφης Βαλυράκης ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Επίσης ο Βουλευτής Λασηθίου κ. Μιχάλης Καρχιμάκης ζητεί ολιγοήμερη
άδεια απουσίας στο εξωτερικό.
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Επίσης ο Βουλευτής Επικρατείας κ. Θεόδωρος Τσουκάτος ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε
στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Επίκαιρες ερωτήσεις πρώτου κύκλου:
Πρώτη είναι η με αριθμό 246/7-11-2000 επίκαιρη ερώτηση του Βουλευτή
του Πανελλήνιου Σοσιαλιστικού Κινήματος κ. Παναγιώτη Κουρουμπλή, προς τον Υπουργό Δημόσιας Τάξης, σχετικώς με τη στελέχωση των αστυνομικών τμημάτων με κοινωνικούς λειτουργούς, ψυχολόγους κλπ.
Η επίκαιρη ερώτηση του κ. Κουρουμπλή έχει ως εξής:
"Τις τελευταίες ημέρες η χώρα μας, για άλλη μία φορά, απασχόλησε
αρνητικά τη παγκόσμια κοινή γνώμη, με την απαγωγή τουριστικού λεωφορείου, στο οποίο επέβαιναν 33 Ιάπωνες τουρίστες, από άτομο που είχε οικογενειακά και ψυχολογικά προβλήματα.
Πρωτεύοντα ρόλο και τον καθοριστικότερο, κατά κοινή ομολογία, για το αίσιο τέλος αυτής της απαγωγής, είχε ο ψυχολόγος με τον οποίο συνεργάστηκες η Ελληνική Αστυνομία.
Κατά το παρελθόν, τόσο ως Γενικός Γραμματέας Πρόνοιας, όσο και ως Βουλευτής προσπάθησα να πείσω προκατόχους σας Υπουργούς Δημόσιας Τάξης, δυστυχώς χωρίς κανένα αποτέλεσμα, να προχωρήσουν, σε συνεργασία με το Υπουργείο Υγείας και Πρόνοιας, στην ανάπτυξη πιλοτικού προγράμματος στελέχωσης των Αστυνομικών Τμημάτων με κοινωνικούς λειτουργούς και ψυχολόγους, για την αντιμετώπιση προβλημάτων κοινωνικού περιεχομένου που καθημερινά κατακλύζουν τα Αστυνομικά Τμήματα.
Η αντιμετώπιση προβλημάτων, κοινωνικού περιεχομένου, δεν μπορεί να γίνεται με μέτρα καταστολής και με συμπεριφορές πολλές φορές βίαιες εκ μέρους των οργάνων, που πολλές φορές προσβάλουν και εξαθλιώνουν την προσωπικότητα των ανθρώπων. Σε μια σύγχρονη κοινωνία η Αστυνομία μπορεί να παίξει και προληπτικό ρόλο αν στελεχωθεί με κοινωνικούς επιστήμονες και κυρίως με κοινωνικούς λειτουργούς.
Ερωτάται ο κύριος Υπουργός
Σε τι μέτρα πρόκειται να προχωρήσει, προκειμένου να στελεχωθούν, τα
Αστυνομικά Τμήματα με Κοινωνικούς Επιστήμονες, για την αντιμετώπιση προβλημάτων κοινωνικού περιεχομένου, που καθημερινά κατακλύζουν τα Αστυνομικά Τμήματα, χρήζουν όμως ευαίσθητης αντιμετώπισης."

Ο Υπουργός Δημόσιας Τάξης κ. Χρυσοχοϊδης έχει το λόγο.
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): Ευχαριστώ, κύριε
Πρόεδρε.
Η ερώτηση του κ. Κουρουμπλή, μου δίνει την ευκαιρία να τονίσω και
εγώ, όπως κάνει και ο ίδιος στην ερώτησή του, ότι η Αστυνομία τα τελευταία χρόνια αντιμετωπίζει νέα προβλήματα, καινοφανή, καινούρια περιστατικά, τα οποία είναι υποχρεωμένη να αντιμετωπίσει ασφαλώς με καινούρια μέσα και βεβαίως με έμψυχο δυναμικό εξειδικευμένο, όπως πολύ σωστά αναφέρει ο συνάδελφος στην ερώτησή του με το τελευταίο περιστατικό όπου και πάλι χρησιμοποιήθηκε εξειδικευμένος ψυχολόγος για τις διαπραγματεύσεις και την αντιμετώπιση της συγκεκριμένης κρίσης. 
Υπάρχουν, λοιπόν, μια σειρά από ενέργειες, οι οποίες έχουν σαν στόχο
να εξοπλίσουν την Αστυνομία με νέες τεχνολογίες και με όλες εκείνες τις αναγκαίες υποδομές, έτσι ώστε να γίνει περισσότερο αποτελεσματική, αλλά ταυτόχρονα προσλαμβάνουμε και εξειδικευμένο προσωπικό για να μπορούμε να ανταπεξέλθουμε στις σύγχρονες ανάγκες.
Ειδικότερα για το συγκεκριμένο θέμα, είναι μια πρωτοβουλία την οποία έχουμε κινήσει εδώ και λίγο καιρό. Είμαστε σε συνεννόηση με το Υπουργείο Υγείας και Πρόνοιας, έτσι ώστε σε πρώτη φάση, κύριε Κουρουμπλή, να ξεκινήσουμε σε Αθήνα και Θεσσαλονίκη πιλοτικά προγράμματα με τοποθέτηση κοινωνικών λειτουργών σε αστυνομικά τμήματα για την αντιμετώπιση περιστατικών κυρίως με ανηλίκους, που χρειάζονται μια ειδική κοινωνική φροντίδα και μέριμνα και μια πιο εξειδικευμένη, θα έλεγα, συμπεριφορά, αλλά και με γυναίκες, οι οποίες προσάγονται στα αστυνομικά τμήματα, έτσι 
ώστε μαζί με τη συνολικότερη εκπαίδευση του αστυνομικού προσωπικού και τα σεμινάρια, τα οποία πραγματοποιούνται από το Υπουργείο Δημόσιας Τάξης και το Αρχηγείο της Ελληνικής Αστυνομίας, να μπορέσουμε να έχουμε μια ανθρώπινη και εξειδικευμένη αντιμετώπιση όλων αυτών των κατηγοριών των ατόμων που ανέφερα προηγουμένως.
Θα έχουμε, λοιπόν, ένα πιλοτικό πρόγραμμα στις δύο μεγάλες πόλεις και στη συνέχεια, ανάλογα με τα προβλήματα και τις συνθήκες τις οποίες θα συναντήσουμε κατά τη διάρκεια εφαρμογής του πιλοτικού προγράμματος, θα προχωρήσουμε στην επέκταση αυτών των πρωτοβουλιών.
Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κουρουμπλής έχει το λόγο. ΠΑΝΑΓΙΩΤΗΣ ΚΟΥΡΟΥΜΠΛΗΣ: Κύριε Πρόεδρε, με ιδιαίτερη, θα έλεγα,
ικανοποίηση άκουσα την τοποθέτηση του Υπουργού Δημόσιας Τάξης. Διότι
είναι ένα θέμα για το οποίο από την εποχή που ήμουν γενικός γραμματέας επιμένω ότι είναι πλέον αναγκαιότητα ο θεσμός της Αστυνομίας, που κυρίως έχει μια αντίληψη καταστολής, να "παντρευτεί με ένα νέο θεσμό προληπτικό τον οποίο θα στελεχώσουν κοινωνικοί επιστήμονες. Πιστεύω ότι με αυτόν τον τρόπο δεκάδες περιστατικά, που καθημερινά κατακλύζουν και προσφεύγουν στην Αστυνομία και που δεν μπορούν εκ των πραγμάτων να έχουν τη δέουσα, απαραίτητη και κοινωνικά τεκμηριωμένη αντιμετώπιση, θα μπορούν να αντιμετωπισθούν, ώστε πραγματικά να οργανώσουμε την κοινωνική άμυνα της κοινωνίας απέναντι σε φαινόμενα που απειλούν να τη ρηγματώσουν και να την επιχωματώσουν.
Πιστεύω δηλαδή ότι η δημιουργία πιλοτικού προγράμματος στην Αθήνα και τη Θεσσαλονίκη θα επιβεβαιώσει πανηγυρικά την αναγκαιότητα επέκτασης ενός τέτοιου προγράμματος, που θα τολμήσω να πω ότι θα είναι επανάσταση στα χρονικά της Ελληνικής Αστυνομίας, θα την αναβαθμίσουν στην κοινωνική συνείδηση και θα της δώσουν τη δυνατότητα να παράγει περισσότερο και πολλαπλάσιο κοινωνικό έργο υπηρετώντας ακριβώς την κοινωνία και περιορίζοντας εκείνα τα φαινόμενα που όσο τα αφήνουμε δημιουργούν και συσσωρεύουν κοινωνική πυρίτιδα στην οικογένεια, στην κοινωνία, στο κοινωνικό σύστημα.
ΠΡΟΕΔΡΕΥΩΝ (Κωνσταντίνος Γείτονας): Ευχαριστώ, κύριε Κουρουμπλή.
'Ησασταν ακριβέστατος στο χρόνο σας.
Θα απαντήσετε, κύριε Υπουργέ;
ΜΙΧΑΗΛ ΧΡΥΣΟΧΟΙΔΗΣ (Υπουργός Δημόσιας Τάξης): 'Οχι, κύριε Πρόεδρε,
ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Η δεύτερη με αριθμό 257/8.11.2000 επίκαιρη ερώτηση του Βουλευτή της Νέας Δημοκρατίας κ. Ελευθέριου Παπανικολάου προς τον Υπουργό Περιβάλλοντος, Χωροταξίας και Δημοσίων 'Εργων, σχετικώς με την καθυστέρηση ολοκλήρωσης του εθνικού δρόμου Τριπόλεως-Καλαμάτας, διαγράφεται λόγω κωλύματος του κυρίου Υπουργού. 
Τρίτη είναι η με αριθμό 261/8.11.2000 επίκαιρη ερώτηση του Βουλευτή
του Κομμουνιστικού Κόμματος Ελλάδος κ. Γεωργίου Χουρμουζιάδη προς τον Υπουργό Εργασίας και Κοινωνικών Ασφαλίσεων, σχετικώς με την επαναπρόσληψη των απολυμένων στην επιχείρηση "ΜΠΙΑΝΚΑ" στην Καβάλα.
Η επίκαιρη ερώτηση του κ. Χουρμουζιάδη έχει ως εξής:
"Η διεύθυνση της γερμανικών συμφερόντων επιχείρησης ενδυμάτων
"ΜΠΙΑΝΚΑ ΠΑΓΓΑΙΟΥ" στην Καβάλα, στηριζόμενη στο γενικότερο κλίμα αυθαιρεσίας που επικρατεί με την ανοχή και τη στήριξη της Κυβέρνησης και στο πλαίσιο των σαρωτικών αλλαγών στις εργασιακές σχέσεις που επιχειρούνται, αγνόησε την αρνητική γνώμη του νομάρχη και τη σχετική νομοθεσία και προχώρησε παράνομα και προκλητικά στις απολύσεις 81 εργαζομένων της εταιρείας, τους οποίους είχε θέσει σε διαθεσιμότητα από τις αρχές του περασμένου Οκτώβρη.
Ερωτάται ο κύριος Υπουργός:
Ποια μέτρα πρόκειται να πάρει η Κυβέρνηση, ώστε να επαναπροσληφθούν
όλοι οι εργαζόμενοι της επιχείρησης που απολύθηκαν παράνομα;"
Ο Υφυπουργός Εργασίας και Κοινωνικών Ασφαλίσεων κ. Πρωτόπαπας έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, σε σχέση με την ερώτηση του κυρίου συναδέλφου, θέλω να πω ότι ούτε κλίμα αυθαιρεσίας επικρατεί με την ανοχή και στήριξη της Κυβέρνησης ούτε σαρωτικές αλλαγές στις εργασιακές σχέσεις σε βάρος των εργαζομένων υπάρχουν ή έρχονται. Κάποια στιγμή θα πρέπει να διαβάσουμε καλά και προσεκτικά, διότι ελληνικά γνωρίζουμε όλοι, ποια είναι τα μέτρα μας και τι ακριβώς λένε. Πραγματικά με ιδιαίτερο ενδιαφέρον θα περίμενα να ακούσω στο πακέτο των μέτρων που έχουμε προτείνει στις 4 Σεπτεμβρίου ποιες είναι αυτές οι σαρωτικές αλλαγές σε βάρος των εργαζομένων. Διότι μου έχει μείνει ως απορία και όποιον ρωτάω παίρνω γενικόλογες απαντήσεις και αφορισμούς, αλλά απάντηση δεν παίρνω. Αυτό σε σχέση με τον τρόπο που γίνεται η ερώτηση του κυρίου συναδέλφου.
Από εκεί και πέρα όντως υπάρχει μία ιδιαίτερη περίπτωση στην Καβάλα όπου η επιχείρηση "ΜΠΙΑΝΚΑ ΠΑΓΓΑΙΟΥ" έχει αγνοήσει την αρνητική γνώμη του νομάρχη. Δεν έδωσε η νομαρχία -και κατά τη γνώμη μου πολύ καλά
έκανε- άδεια για ομαδικές απολύσεις που ζήτησε η επιχείρηση αυτή. Και παρά την απόφαση της νομαρχίας και την απόρριψη του αιτήματος για χορήγηση ομαδικών απολύσεων, η εταιρεία προχώρησε και προβαίνει σε ομαδική απόλυση των εργαζομένων. 'Ηδη η Επιθεώρηση Καβάλας έχει λάβει

εντολές να προχωρήσει σε διοικητικές και ποινικές κυρώσεις προς την επιχείρηση.
Να είναι βέβαιος ο κύριος συνάδελφος ότι θα επιληφθούμε του θέματος. 'Εχουμε ήδη επιληφθεί και έχουν δοθεί οι σχετικές εντολές. Αλλά θα συνεχίσουμε να παρακολουθούμε το θέμα διότι στην Ελλάδα και υπάρχει νομοθεσία που προστατεύει τον εργαζόμενο, αλλά και τη νομοθεσία αυτή είμαστε αποφασισμένοι με κάθε νόμιμο τρόπο, αλλά και με συνεχή παρακολούθηση να την τηρήσουμε και να την επιβάλουμε.
Ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Χουρμουζιάδης έχει το λόγο.
ΓΕΩΡΓΙΟΣ ΧΟΥΡΜΟΥΖΙΑΔΗΣ: Ευχαριστώ, κύριε Πρόεδρε.
Ευχαριστώ και τον κύριο Υφυπουργό για το πρώτο μέρος της λογοτεχνικής κριτικής, που έκανε στην ερώτησή μου. 'Ηταν εντελώς τυπική και περιττή. 
Καμιά φορά οι εκφράσεις έχουν και ένα περιεχόμενο, κύριε Υπουργέ. 
'Επρεπε και σεις να διαβάσετε προσεκτικά τι ακριβώς ήθελα να εκφράσω ή να διατυπώσω με την ερώτησή μου. Γιατί η ερώτηση θεμελιώνεται πάνω στην πραγματικότητα και όχι σε μία, όπως εσείς την αντιλαμβάνεσθε, κοινωνία με εργασιακή ειρήνη.
Αυτήν τη στιγμή ογδόντα μία εργάτριες έχουν απολυθεί από τη βιοτεχνία
αυτή της γερμανικής ιδιοκτησίας στην περιοχή της Δράμας-Καβάλας. Και μάλιστα στην απάντηση που υπογράφει ο κ. Γιαννίτσης σε μία προηγούμενη ερώτηση του συναδέλφου μου κ. Τζέκη και δική μου λέει ότι το Υπουργείο παρακολουθεί τις διαπραγματεύσεις και θα παρέμβει στην περίπτωση που τελικά αυτές οι διαπραγματεύσεις δεν θα οδηγήσουν σε ένα αποτέλεσμα, που θα ευνοεί τους απολυμένους.
Αλλά, κύριε Υπουργέ, οι άνθρωποι αυτοί έχασαν τη δουλειά τους. Περιμένουμε την παρέμβασή σας. Και η σαρωτική αλλαγή είναι αυτού του είδους, όπως περιγράφεται από το πραγματικό γεγονός, από την απόλυση ογδόντα μία εργατριών από μία βιοτεχνία ετοίμων ενδυμάτων.
Επομένως κάτω από αυτό το βάρος του πραγματικού γεγονότος θα μπορείτε
να ανακαλύψετε αν ψάξετε τις σαρωτικές αλλαγές και την ασυδοσία της εργοδοσίας.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο Υφυπουργός Εργασίας και Κοινωνικών Ασφαλίσεων, κ. Χρήστος Πρωτόπαπας, έχει το λόγο.
ΧΡΗΣΤΟΣ ΠΡΩΤΟΠΑΠΑΣ (Υφυπουργός Εργασίας και Κοινωνικών Ασφαλίσεων):
Κύριε Πρόεδρε, ο κύριος συνάδελφος στην ερώτησή του λέει: "Σαρωτικές αλλαγές που επιφυλάσσονται από την Κυβέρνηση". Εγώ δεν είδα ότι υπάρχει πλαίσιο σαρωτικών αλλαγών στις εργασιακές σχέσεις, που επιχειρούνται από την Κυβέρνηση και χαίρομαι γιατί ο κύριος συνάδελφος δεν το τεκμηρίωσε στην τοποθέτησή του. Εάν ο κύριος συνάδελφος εννοεί την εργοδοτική αυθαιρεσία, σε όλες τις εποχές και σήμερα υπάρχουν κακοί εργοδότες, εργοδότες που ονειρεύονται την ασυδοσία, την αυθαιρεσία και την
καταπάτηση των δικαιωμάτων των εργαζομένων.
Λέω στον κύριο συνάδελφο, ο οποίος πολύ καλά κάνει και μας ρωτάει και πολύ καλά κάνει και ενδιαφέρεται για τους εργαζόμενους, ότι έχουσι γνώση οι φύλακες, ότι σ' αυτό έχουμε την ίδια άποψη. Αυτή η ασυδοσία πρέπει να κτυπηθεί. Από τη στιγμή που ο νομάρχης -και καλά έκανε- απέρριψε το αίτημα για τις ομαδικές απολύσεις, είναι υποχρεωμένη η εταιρεία να σεβαστεί την απόφαση του καθ' ύλην αρμόδιου οργάνου και να μην προχωρήσει σε ομαδικές απολύσεις. Από εκεί και πέρα ας κάνει ό,τι νομίζει. Υπάρχουν πάντα τρόποι μέσα από συνεννόηση με τους εργαζόμενους να αντιμετωπίζουμε τα προβλήματα της επιχείρησης.
'Οντως, ο κ. Γιαννίτσης είχε απαντήσει τον Οκτώβριο ότι παρακολουθούμε και παρεμβαίνουμε στην όλη ιστορία. 'Ετσι έγινε και έτσι 
γίνεται. Εκ των υστέρων, μετά από αυτήν την απάντηση, η εταιρεία προχώρησε στην αυθαίρετη ενέργεια. 'Ηδη έχουμε δώσει εντολή στην επιθεώρηση

εργασίας του νομού να παρέμβει, όχι τύποις, αλλά με ποινικές και διοικητικές κυρώσεις.
Κύριε συνάδελφε, θα παρακολουθήσουμε από κοντά αυτήν την ιστορία. Να είστε βέβαιος ότι θα κάνουμε τα αδύνατα δυνατά, όπως και εσείς εξάλλου επιθυμείτε, προκειμένου να προστατεύσουμε τους εργαζόμενους. Θα ήθελα να παρακαλέσω, όμως να μην ταυτίζουμε σε καμία περίπτωση την απαράδεκτη ενέργεια ενός συγκεκριμένου εργοδότη ούτε με κυβερνητικές προθέσεις ούτε με κυβερνητικές πολιτικές. Είναι δύο τελείως διαφορετικά πράγματα και προς τελείως διαφορετική πολιτική κατεύθυνση.

Σας ευχαριστώ πολύ.
ΠΡΟΕΔΡΕΥΩΝ (Κωνσταντίνος Γείτονας): Επόμενη είναι η με αριθμό 249/7.11.2000 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Φώτη Κουβέλη προς τον Υπουργό Υγείας και Πρόνοιας, σχετικώς με τις προθέσεις της Κυβέρνησης ως προς τις προϋποθέσεις που θα απαιτούνται για την απόκτηση της άδειας άσκησης του επαγγέλματος του ιατρού.
Η επίκαιρη ερώτηση του κ. Κουβέλη έχει ως εξής:
"Συγκεντρώσεις, καταλήψεις και πορείες πραγματοποιούνται από τους φοιτητές των ιατρικών σχολών της χώρας, προκειμένου να εκφράσουν την αντίθεσή τους στις προθέσεις του κυρίου Υπουργού Υγείας και Πρόνοιας να υποβαθμίσει τα πτυχία τους. Το Πρυτανικό Συμβούλιο του Πανεπιστημίου Αθηνών έχει ταχθεί ομόφωνα στο πλευρό των φοιτητών, ενώ ο κύριος Υπουργός Παιδείας δήλωσε: "Θέση της Κυβέρνησης είναι ότι το πτυχίο της Ιατρικής παραμένει προϋπόθεση για την άσκηση του επαγγέλματος του ιατρού".

Επειδή οι προθέσεις του κυρίου Υπουργού Υγείας και Πρόνοιας παρεμβαίνουν σε θέματα του Υπουργείου Παιδείας και οι σχεδιαζόμενες εξετάσεις θα αποτελούν μοναδικό φαινόμενο για αποφοίτους της Ανώτατης Εκπαίδευσης στη χώρα μας, ερωτάται ο κύριος Υπουργός:
Προτίθεται να προχωρήσει σε καθιέρωση εξετάσεων για την έναρξη
ειδικότητας σε αντίθεση με το ισχύον καθεστώς;
Προτίθεται να θέσει νέες προϋποθέσεις πέραν του πτυχίου για την απόκτηση άδειας άσκησης του επαγγέλματος από τους απόφοιτους Ιατρικής;" 
Ο Υπουργός Υγείας και Πρόνοιας κ. Παπαδόπουλος έχει το λόγο. ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Υγείας και Πρόνοιας): Κύριε
Πρόεδρε, κύριοι συνάδελφοι, όπως γνωρίζετε στη χώρα μας - ίσως είμαστε η μοναδική χώρα στην Ευρώπη και δεν ξέρω αν είμαστε και η μοναδική χώρα στον κόσμο- όπου η απόκτηση απλώς του πτυχίου αποτελεί και τη μοναδική προϋπόθεση εγγραφής στους Ιατρικούς Συλλόγους και χορήγησης άδειας άσκησης του επαγγέλματος.
Εδώ και καιρό υπάρχει μια δημόσια συζήτηση στη χώρα και λόγω υπερπληθώρας πτυχίων που υπάρχουν από το γεγονός ότι δεν παράγονται πτυχιούχοι της ιατρικής μόνο από τις επτά ιατρικές σχολές της χώρας μας, αλλά και από τις δεκάδες ιατρικές σχολές της Ανατολικής Ευρώπης και του λοιπού κόσμου και για την καλύτερη κατοχύρωση του ιατρικού επαγγέλματος και των παρεχόμενων υπηρεσιών. Τη συζήτηση αυτήν την άνοιξαν οι Ιατρικοί Σύλλογοι και οι καθηγητές πανεπιστημίου.

'Ετσι άνοιξε το θέμα εάν δηλ. ακολουθούσαμε και εμείς εδώ στην Ελλάδα μέσα από μια διαδικασία -όχι πάντως εξετάσεων- να μη γίνεται αυτόματη εγγραφή στους Ιατρικούς Συλλόγους και να μην χορηγείται άδεια άσκησης επαγγέλματος, αλλά όπως φερ' ειπείν γινόταν σε άλλες χώρες μέσα στην ειδικότητα δύο χρόνια, πρακτική εξάσκηση κλπ.
Εν πάση περιπτώσει υπήρξε μία συζήτηση μετά από αυτό. Η θέση της Κυβέρνησης εκφράστηκε με τη γραπτή δήλωση, την οποία έκανε ο Υπουργός Εθνικής Παιδείας και Θρησκευμάτων ότι θα παραμείνει το πτυχίο της Ιατρικής Σχολής, ως η μοναδική προϋπόθεση για την άσκηση του επαγγέλματος. 'Ομως, θέλω να διευκρινίσω ότι είναι χρέος του Υπουργού Υγείας και μετά την άδεια άσκησης επαγγέλματος με τις προϋποθέσεις που ισχύουν σήμερα - νομοθετικά το έχει αυτό το δικαίωμα- να εξετάσει στο μέλλον για την καλύτερη κατοχύρωση της υγείας του ελληνικού λαού και να διευρύνει τις προϋποθέσεις εκείνες κάτω από τις οποίες ασκείται το ιατρικό λειτούργημα.
'Ομως για να είμαι κατηγορηματικός, πρέπει να πω ότι ισχύει απολύτως η γραπτή δήλωση του Υπουργού Παιδείας. Είναι δήλωση για λογαριασμό της Κυβέρνησης.
ΠΡΟΕΔΡΕΥΩΝ (Κωνσταντίνος Γείτονας): Ο κ. Κουβέλης έχει το λόγο.
ΦΩΤΗΣ ΚΟΥΒΕΛΗΣ: Κύριε Υπουργέ η σημερινή σας δήλωση αποσαφηνίζει το
τοπίο. Είχε δημιουργηθεί μία σύγχυση σε σχέση με όσα εσείς είπατε εκ μέρους του Υπουργείου Υγείας και με όσα είπε ο Υπουργός Παιδείας. Με την ευκαιρία της συζήτησης αυτής της ερώτησης σας ζητώ να λάβετε υπόψη σας ότι οι σπουδές ιατρικής, όπως επισημαίνεται και από τον σύλλογο των φοιτητών και από το Πρυτανικό Συμβούλιο είναι, εξαετείς, με τρία χρόνια προκλινικής και μετακλινικής μελέτης και άσκησης αυτών των φοιτητών.

Τα ζητήματα που θέσατε αναφορικά με την παρουσία στον ελλαδικό χώρο
πτυχιούχων με πτυχία ιατρικής ξένων χωρών είναι άλλης τάξεως ζήτημα. Νομίζω ότι εδώ χρειάζεται μια μεγάλη συζήτηση σε σχέση με την ισοτιμία ή
την αντιστοιχία των πτυχίων της αλλοδαπής με αυτά της ημεδαπής.
'Οσον αφορά την αποτελεσματικότητα του ΕΣΥ νομίζω ότι θα συμφωνήσετε μαζί μου ότι δεν είναι δυνατόν να αντιμετωπισθούν με το να θέσουμε περαιτέρω κριτήρια, εξετάσεις ή διαγωνισμούς στους σπουδαστές της 
ιατρικής οι οποίοι μετά από έξι ολόκληρα χρόνια λαμβάνουν το πτυχίο τους. Είμαι βέβαιος ότι θα συμφωνήσετε μαζί μου ότι τα ζητήματα του ΕΣΥ πρέπει να αντιμετωπισθούν σε μια ολότητα και με τομές σε βάθος, οι οποίες θα συντηρήσουν και θα προαγάγουν το Εθνικό Σύστημα Υγείας, διότι δεν βρίσκεται σε καλή κατάσταση. Απειλείται από τη δυναμική παρουσία της ιδιωτικής πρωτοβουλίας, η οποία παρεμβαίνει στο χώρο της υγείας μέσα από τα μεγάλα τραύματα που έχει το ΕΣΥ.
Κατά συνέπεια ας μην πιστέψει κανένας ότι η θεραπεία των ζητημάτων

του ΕΣΥ πρέπει να αναζητηθεί με το να φορτώσουμε περαιτέρω βάρη στους φοιτητές της ιατρικής, οι οποίοι είναι από τους περισσότερο κοπιώντες στο χώρο της ανωτάτης εκπαίδευσης.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. ΑΛΕΞΑΝΔΡΟΣ ΠΑΠΑΔΟΠΟΥΛΟΣ (Υπουργός Υγείας και Πρόνοιας): Βέβαια το
θέμα μας δεν έχει καμία σχέση με το Εθνικό Σύστημα Υγείας. Πάντως πρέπει να λάβουμε υπόψη μας ότι μεσοπρόθεσμα το ΕΣΥ θα επηρεαστεί από το ποιοτικό στοιχείο της παραγωγής πτυχιούχων ιατρικής είτε ημεδαπής είτε αλλοδαπής. Και αν μεν είναι ημεδαπής εκεί μπορεί κανείς να είναι ήσυχος γιατί στη χώρα μας παράγονται καλοί πτυχιούχοι αν και κάποιες σχολές πρέπει να προσαρμόσουν τα προγράμματά τους σύμφωνα με τις ντιρεκτίβες. Μέχρι τώρα δεν το έχουν κάνει.
'Οσον αφορά το θέμα του υπερπληθώρας των γιατρών στην Ελλάδα -πρόβλημα μοναδικό σε όλη την Ευρώπη- είναι μια εν δυνάμει βόμβα μεσομακροπρόθεσμα για το σύστημα υγείας, ανεξάρτητα από αυτά που αναφέρατε σε σχέση με τις λειτουργίες κλπ.
Και επειδή αναφέρατε στην ερώτησή σας προβλήματα από την υποβάθμιση
των πτυχίων από τις διαδικασίες του τρόπου άσκησης του ιατρικού επαγγέλματος, πρέπει να συμφωνήσουμε με απόλυτο τρόπο ότι δεν υποβαθμίζονται τα πτυχία από τον τρόπο με τον οποίο κάποιος ασκεί το επάγγελμα αλλά από το πραγματικό περιεχόμενο σπουδών. Αυτό είναι ένα ζητούμενο σήμερα για τους απόφοιτους των ιατρικών σχολών, όχι μόνο της χώρας μας, αλλά και των πολύ περισσότερων που έρχονται από την αλλοδαπή. 
ΠΡΟΕΔΡΕΥΩΝ (Κωνσταντίνος Γείτονας): Επίκαιρες ερωτήσεις δευτέρου
κύκλου:
Πρώτη είναι η με αριθμό 250/7.11.2000 επίκαιρη ερώτηση του Βουλευτή
του Πανελλήνιου Σοσιαλιστικού Κινήματος κ. Παναγιώτη Αντωνακόπουλο προς τους Υπουργούς Μεταφορών και Επικοινωνιών, Εθνικής Οικονομίας, σχετικώς με την δημιουργία πολιτικού αεροδρομίου στη δυτική Ελλάδα, την αναβάθμιση του αεροδρομίου Αράξου κλπ.
Η επίκαιρη ερώτηση του κ. Αντωνακόπουλου έχει ως εξής:
"Τις τελευταίες μέρες έχουν προκύψει δύο νέα δεδομένα σχετικά με τη
δημιουργία πολιτικού αεροδρομίου στην Περιφέρεια Δυτικής Ελλάδας.
Πρώτο νέο στοιχείο είναι η δημοσιοποίηση στον τοπικό τύπο Νομού
Ηλείας της μελέτης του Πανεπιστημίου Θεσσαλίας, σχετικά με τον Στρατηγικό Σχεδιασμό Αεροδρομίων Πελοποννήσου και Δυτικής Ελλάδας.
Δεύτερο η ανακοίνωση από τον Υπουργό Εθνικής Οικονομίας κατά την πρόσφατη επίσκεψή του στη Πάτρα της αναβάθμισης του αεροδρομίου Αράξου, προϋπολογισμού 5 δισ.
Ερωτώνται οι κύριοι Υπουργοί
Υπάρχει οριστικός σχεδιασμός για πολιτικό αεροδρόμιο στη Δυτική
Ελλάδα;
Υπάρχει σχεδιασμός για έγκριση πτήσεων "τσάρτερς" στο αεροδρόμιο
Ανδραβίδας;"
Ο Υπουργός Μεταφορών και Επικοινωνιών κ. Βερελής έχει το λόγο.
ΧΡΗΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Κύριε Πρόεδρε, υπάρχει μια διαδικασία στην Υπηρεσία Πολιτικής Αεροπορίας προκειμένου να υπάρξουν συγκεκριμένες αποφάσεις για αεροδρόμια στη χώρα.
'Ηθελα να σας γνωρίσω ότι η Ελλάδα διαθέτει αυτήν την στιγμή τριάντα πέντε αεροδρόμια εν λειτουργία και διαθέτει και μια σειρά άλλων μικροτέρων αεροδρομίων, τα οποία είναι επικουρικά ή είναι περιστασιακής χρήσης. Υπάρχουν δύο αεροδρόμια στην περιφέρεια της Δυτικής Ελλάδας. Είναι το αεροδρόμιο του Αράξου και το αεροδρόμιο της Ανδραβίδας. Υπάρχει μια μελέτη για να αναδειχθεί ένα από τα δύο αυτά αεροδρόμια σε διεθνές
αεροδρόμιο.
Η μελέτη, η οποία δημοσιεύτηκε στον τοπικό Τύπο και την οποία
αναφέρει ο αγαπητός κύριος συνάδελφος, είναι πραγματικά του Πανεπιστημίου Θεσσαλίας και έχει να κάνει με το στρατηγικό σχεδιασμό αεροδρομίων Πελοποννήσου και δυτικής Ελλάδας. Η μελέτη αυτή δεν έχει ακόμα εγκριθεί από την Υπηρεσία Πολιτικής Αεροπορίας. Είναι μια μελέτη, που πιστεύω ότι μέχρι το τέλος αυτής της χρονιάς που διανύουμε, μέσα στις επόμενες οκτώ εβδομάδες δηλαδή, θα έχω τη δυνατότητα να την παραλάβω στο γραφείο μου, προκειμένου να υπάρξουν πλέον συγκεκριμένες αποφάσεις σε σχέση με το βαθμό ανάπτυξης των αεροδρομίων Αράξου και Ανδραβίδας και να οριστικοποιηθεί από την ΥΠΑ προκειμένου να υπάρξει -δεδομένου ότι έχει αποφασιστεί βάσει υπηρεσιακών αναγκών της Πολεμικής Αεροπορίας- απόφαση για αναβάθμιση.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αντωνακόπουλος έχει το λόγο. ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ: Με ιδιαίτερη χαρά άκουσα τον Υπουργό να
δηλώνει ότι είναι πλέον ανοικτό το θέμα της έγκρισης πολιτικού αεροδιαδρόμου στην Ανδραβίδα και επιμένω για αεροδιάδρομο και όχι για νέο αεροδρόμιο.
Συμφωνούμε και οι Ηλιείοι να γίνει αεροδρόμιο στον 'Αραξο, αλλά υπάρχουν και κάποια δεδομένα, τα οποία δικαιώνουν το αίτημά μας για πολιτικό αεροδιάδρομο στην Ανδραβίδα. Με δεδομένο ότι μέχρι το 1986 λειτουργούσε εκεί αεροδιάδρομος με αυξημένη χρήση από τσάρτερς, που είχαν προορισμό την Ολυμπία αλλά και τις παραλίες της Ηλείας, με δεδομένο ότι είμαστε σε μια συγκυρία όπου αποστολές οργανωτών, αθλητών, δημοσιογράφων και υψηλών επισκεπτών, θα επισκέπτονται το χώρο της Ολυμπίας, καθίσταται ακόμα πιο αναγκαία η γραμμή τσάρτερ για την Ηλεία.
Επίσης οι μελέτες που υπάρχουν και η μελέτη Συναδινού το 1997, λέει
ότι το 60% των επιβατών τσάρτερ από τον 'Αραξο κατευθύνονται στην Ολυμπία. Ακόμα έγγραφο του Υπουργείο Εθνικής 'Αμυνας το 1993 ομιλεί ότι δεν διαφωνεί το Υπουγείο Εθνικής 'Αμυνας για να χρησιμοποιηθεί πολιτικός αεροδιάδρομος στην Ανδραβίδα.
Εκτιμώ ότι η διάταξη των στρατιωτικών δυνάμεων και γενικότερα, ζητήματα εθνικής άμυνας είναι σταθερά γι' αυτό και εκτιμώ ότι πρέπει να ισχύει ακόμα αυτή η έγκριση από το Υπουργείο Εθνικής 'Αμυνας. Επίσης και η ΥΠΑ σε παλαιότερο έγγραφο διατυπώνει το ερώτημα ότι εφόσον διασφαλίζεται βιωσιμότητα μελέτης κόστους-οφέλους, για τη χρησιμοποίηση του αεροδρομίου, δεν έχει διαφωνία. Και τα μεγάλα συγκροτήματα της περιοχής το Αλντεμάρ, το Ρόμπινσον, ο 'Ομιλος Δασκαλαντωνάκη, αποφαίνονται ότι είναι καθοριστικής σημασίας η έγκριση τσάρτερ στο αεροδρόμιο της Ανδραβίδας για τη βιωσιμότητα των επιχειρήσεών τους. Καταθέτουν μάλιστα και στοιχεία τα οποία διαλαμβάνουν θέση μιας πρόχειρης, εάν θέλετε μελέτης και προσέγγισης του αιτήματός μας. 
Πιστεύουμε ότι δεν υπάρχει καμία ανταγωνιστική σχέση μεταξύ
αεροδρομίου Αράξου και αεροδιαδρόμου στην Ανδραβίδα. Είναι δύο διαφορετικά θέματα.
Εκτιμούμε ότι η μελέτη, η οποία θα έρθει στα χέρια σας -σαφώς δίνει
δυνατότητα αεροδιαδρόμου και από τα πέντε σενάρια, στα τέσσερα περιλαμβάνει και την Ανδραβίδα- ότι θα δικαιώσει το αίτημά μας. 
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. ΧΡΗΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Κύριε Πρόεδρε,
θα πω μόνο δύο λέξεις.
Τα στοιχεία που αναφέρει ο κ. Αντωνακόπουλος συνεκτιμώνται στην έκθεση των μελετητών και όπως είπα προηγουμένως, μέχρι το τέλος της χρονιάς η Υπηρεσία Πολιτικής Αεροπορίας θα στείλει την τελική της άποψη για το τι πρέπει να γίνει.
ΠΡΟΕΔΡΕΥΩΝ (Κωνσταντίνος Γείτονας): Δεύτερη είναι η με αριθμό 
251/7.11.2000 επίκαιρη ερώτηση του Βουλευτή της Νέας Δημοκρατίας κ. Παναγιώτη Καμμένου προς τον Υπουργό Μεταφορών και Επικοινωνιών, σχετικώς

με την αποκατάσταση των δικαιούχων τριών πολυκατοικιών στη Μεταμόρφωση, που κατέρρευσαν κατά το σεισμό της 7ης Σεπτεμβρίου 1999.
Η επίκαιρη ερώτηση του κ. Καμμένου έχει ως εξής:
"Σύμφωνα με την από 11.10.2000 υπ' αριθμόν 78/183/314/316/37 ερώτηση του ΥΠΕΧΩΔΕ περί "αποκατάστασης ζημιών από το σεισμό της 7ης Σεπτεμβρίου 1999 στην Αττική"...
Κύριε Καμμένε, μήπως εννοείτε απόφαση ή απάντηση;
ΠΑΝΑΓΙΩΤΗΣ ΚΑΜΜΕΝΟΣ: Ερώτηση προς το ΥΠΕΧΩΔΕ.

ΠΡΟΕΔΡΕΥΩΝ (Κωνσταντίνος Γείτονας): Σας ρώτησα, επειδή λέτε "ερώτηση του ΥΠΕΧΩΔΕ".
Συνεχίζω: "...ορίζεται ρητώς ότι "οι ιδιοκτήτες των τριών πολυκατοικιών της Μεταμόρφωσης αποκαθίστανται με μέριμνα του Ταχυδρομικού Ταμιευτηρίου".
Αντιθέτως με την υπουργική δέσμευση, το Ταχυδρομικό Ταμιευτήριο... Για να μιλάτε για υπουργική δέσμευση, αναφέρεσθε ή σε απόφαση ή σε
απάντηση και όχι σε ερώτηση. Είναι σαφές.
ΠΑΝΑΓΙΩΤΗΣ ΚΑΜΜΕΝΟΣ: Στην ερώτηση που έγινε. Κύριε Πρόεδρε, το
περιεχόμενο έχει σημασία.
ΠΡΟΕΔΡΕΥΩΝ (Κωνσταντίνος Γείτονας): 'Αρα αναφέρεσθε στην απάντηση, κύριε Καμμένε. Το Προεδρείο έχει δίκιο που προβληματίστηκε. Ομολογήστε το.
Συνεχίζω: "Το Ταχυδρομικό Ταμιευτήριο προέβη σε γενικότερη πρόσκληση εκδήλωσης ενδιαφέροντος στους δικαιούχους πληγέντες από το σεισμό της 7ης Σεπτεμβρίου, θέτοντας μάλιστα δεσμευτικούς όρους περί ληξιαρχικής πράξης θανάτου κλπ.
'Ετσι σύμφωνα με το σκεπτικό του Ταχυδρομικού Ταμιευτηρίου, δικαιούχοι θεωρούνται όσοι θρήνησαν αγαπημένα τους πρόσωπα ή τουλάχιστον τραυματίστηκαν βαρειά. Η κρατική αδιαφορία που εδώ και ένα χρόνο αφήνει στο δρόμο και στους καταυλισμούς τους αβοήθητους σεισμοπαθείς, παίρνει πλέον τη μορφή της πιο σκληρής αναλγησίας.
Ερωτάται ο κύριος Υπουργός:
Πρώτον, πώς ακριβώς ορίζεται η αποκατάσταση των δικαιούχων των τριών πολυκατοικιών;
Δεύτερον, το Ταχυδρομικό Ταμιευτήριο θα εκδώσει εκ νέου πρόσκληση
ενδιαφέροντος για τους συγκεκριμένους δικαιούχους".
Ο Υπουργός Μεταφορών και Επικοινωνιών κ. Βερελής έχει το λόγο. Θα σας ακούσουμε με ιδιαίτερο ενδιαφέρον, λόγω και του θέματος, κύριε Υπουργέ. 
ΧΡΗΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Κύριε Πρόεδρε,
καταλαβαίνω το ιδιαίτερο ενδιαφέρον...
ΠΡΟΕΔΡΕΥΩΝ (Κωνσταντίνος Γείτονας): Είναι σαφές.
ΧΡΗΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): ...το οποίο πηγάζει και εκ του γεγονότος ότι έχει περάσει πάνω από ένας χρόνος από τον καταστρεπτικό σεισμό της 7ης Σεπτεμβρίου 1999.
Πρώτα απ' όλα, θα ήθελα να κάνω ένα μικρό σχόλιο για όσα αναφέρει ο συνάδελφος κ. Καμμένος στην ερώτησή του, για "κρατική αδιαφορία, που αφήνει στο δρόμο και τους καταυλισμούς τους αβοήθητους σεισμοπαθείς και παίρνει πλέον τη μορφή της πιο σκληρής αναλγησίας".
Κύριοι συνάδελφοι, μετά το σεισμό της 7ης Σεπτεμβρίου 1999 υπήρξε μια συντονισμένη προσπάθεια της πολιτείας, προκειμένου να υπάρξει αποκατάσταση των σεισμοπλήκτων. Είχα την τιμή τότε να είμαι Υφυπουργός στο ΥΠΕΧΩΔΕ και να είμαι καθ' ύλην αρμόδιος, προκειμένου να δοθούν οι πρώτες μέριμνες προς τους πληγέντες και να υπάρξουν τα πρώτα μέτρα αποκατάστασης. 'Ηθελα να θυμίσω ότι μέσα σε ένα πολύ σύντομο χρονικό διάστημα ένας τεράστιος αριθμός λυομένων οικίσκων αναπτύχθηκαν σε όλη την περιοχή, με αποτέλεσμα να στεγαστούν πεντέμισι χιλιάδες οικογένειες περίπου εκείνη την εποχή.
'Ηθελα ακόμα να σας πω ότι ταχύτατα οργανώθηκαν περίπου τριάντα διαφορετικές υπηρεσίες σε όλη την Αττική, οι Τομείς Αποκατάστασης Σεισμοπλήκτων και τα Γραφεία Αποκατάστασης Σεισμοπλήκτων και επίσης με ταχύτατες διαδικασίες δόθηκε η δυνατότητα να βγουν όλες εκείνες οι εγκύκλιοι και να παρουσιαστούν όλα τα μέτρα προς τους πληγέντες.
Στη συνέχεια υπήρξε μία συγκεκριμένη δυνατότητα από όλους τους
πληγέντες, ανάλογα με την κατηγορία, που ο καθένας είχε προσβληθεί από το σεισμό, προκειμένου με αιτήσεις τους στους Τομείς Αποκατάστασης Σεισμοπλήκτων να τους δοθεί η δυνατότητα οικονομικής ενίσχυσης για αποκατάσταση ή για επισκευή ή για πλήρη ανακατασκευή της κατοικίας τους. 
Για τη συγκεκριμένη ερώτηση θέλω να πω ότι υπάρχει ο ν.2801, ο οποίος
ψηφίστηκε από τη Βουλή το Φεβρουάριο του 2000, ο οποίος στην παρ. 7 του άρθρου 9 καθορίζει ότι -διαβάζω- "το Ταχυδρομικό Ταμιευτήριο, κατά παρέκκλιση των ισχυουσών διατάξεων, δύναται να προβαίνει στην αγορά διαμερισμάτων με διαπραγμάτευση, μετά από πρόσκληση εκδήλωσης ενδιαφέροντος συνολικού ύψους έως 2,5 δισεκατομμυρίων δραχμών.
Τα διαμερίσματα τα παραχωρεί δωρεάν σε πληγέντες από το σεισμό της
7ης Σεπτεμβρίου. Η εκδήλωση ενδιαφέροντος, η αξιολόγηση των προσφορών, τα

κριτήρια κλπ. καθορίζονται μετά από πρόταση πενταμελούς επιτροπής και απόφασης του Διοικητικού Συμβουλίου του Ταχυδρομικού Ταμιευτηρίου." 
Με βάση αυτή τη συγκεκριμένη απόφαση, κύριε συνάδελφε, η οποία είναι
απολύτως περιοριστική, εξέδωσα μία απόφαση τον Ιούλιο, με την οποία καθόρισα αυτήν την πενταμελή επιτροπή.
Αυτή η πενταμελής επιτροπή καθόρισε με τη δική της σειρά τα κριτήρια με βάση τα οποία δικαιούνται να κάνουν αιτήσεις οι διάφοροι δικαιούχοι, με πρώτο κριτήριο βεβαίως την ύπαρξη θυμάτων στις οικογένειες και μια σειρά από άλλα. Μέσα στα κριτήρια αυτά, σαφώς υπάγονται οι περισσότεροι από τους ιδιοκτήτες των διαμερισμάτων των τριών αυτών πολυκατοικιών.

Το Υπουργείο Μεταφορών, με την απόφαση αυτή που βγήκε με βάση τον
ν.2801, αυτό το οποίο μπορεί να κάνει είναι πραγματικά να δώσει μόνο τα 2,5 δισεκατομμύρια δραχμές. 'Οσοι από τους δικαιούχους δεν μπορούν να αποκατασταθούν μέσα από το πρόγραμμα του Ταχυδρομικού Ταμιευτηρίου, προφανώς δικαιούνται να ενταχθούν στα υπόλοιπα μέτρα που αφορούν γενικά τους σεισμοπλήκτους, όπως αυτά περιγράφονται από τις αποφάσεις του Υπουργείου Δημοσίων 'Εργων.
ΠΡΟΕΔΡΕΥΩΝ (Κωνσταντίνος Γείτονας): Ο κ. Καμμένος έχει το λόγο. ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, ο κύριος Υπουργός αντί να
διευκρινίσει το θέμα, πιστεύω ότι το έμπλεξε εντελώς.
Μετά από ένα περίπου χρόνο, όπου τα φώτα έσβησαν από τις σκηνές της
Μεταμόρφωσης, μετά από τα χαϊδέματα των Υπουργών, μετά τα πολυτελή φυλλάδια που στοίχισαν αρκετά δισεκατομμύρια και μοιράζονταν προεκλογικά σ' αυτούς τους ανθρώπους, έρχεσθε τώρα να μας πείτε ότι αυτό το κονδύλι θα διατίθεται σε εκείνους που ορίζει η επιτροπή.
Γιατί τότε ο κ. Μαντέλης μετά το σεισμό, προεκλογικά έβγαινε στις τηλεοράσεις κι έλεγε ότι το σύνολο των κατοίκων των τριών πολυκατοικιών θα αποζημιωθεί; 'Ελεγε ψέματα λοιπόν! 'Οπως ψέματα ήταν και η απάντηση στην ερώτηση που υποβάλαμε στο Υπουργείο σας!
ΠΡΟΕΔΡΕΥΩΝ (Κωνσταντίνος Γείτονας): Κύριε Καμμένο, όχι εντάσεις! Σας παρακαλώ!
ΠΑΝΑΓΙΩΤΗΣ ΚΑΜΜΕΝΟΣ: Κύριε Πρόεδρε, σας παρακαλώ μη με διακόπτετε!
Σας παρακαλώ!
Κύριε Υπουργέ, συνεχίζω.
Το Υπουργείο απαντά σε ερώτηση που κατέθεσα ότι θα αποκατασταθεί το σύνολο των κατοίκων. Εν συνεχεία βγάζει το Ταχυδρομικό Ταμιευτήριο μια ανακοίνωση που λέει, ότι μόνο όσοι έχασαν τους γονείς τους, τα παιδιά τους και τα αδέλφια τους και όσοι είναι βαριά τραυματισμένοι θα αποκατασταθούν. Το ίδιο σχεδόν μου λέτε και σήμερα.
Αυτό σημαίνει δηλαδή ότι και όλα αυτά τα οποία αναφέρετε στην απάντηση που δώσατε στους συναδέλφους, ότι οι ιδιοκτήτες των τριών πολυκατοικιών της Μεταμόρφωσης αποκαθίστανται με μέρισμα του Ταχυδρομικού Ταμιευτηρίου, δεν ήταν αληθή.
Αυτά που αναφέρετε στα επίσημα έγγραφα του Υπουργείου Περιβάλλοντος, που εσείς φιλοτεχνήσατε, είναι πάλι ψευδή, διότι στη σελίδα 8 λέτε ότι οι ιδιοκτήτες των τριών πολυκατοικιών της Μεταμόρφωσης αποκαθίστανται με μέρισμα του Ταχυδρομικού Ταμιευτηρίου.
Τρίτον, ενεκρίθη, κύριε Υπουργέ, από την Ευρωπαϊκή 'Ενωση -το
έγγραφο θα το καταθέσω στη Βουλή, το πήρα σήμερα- ένα ποσό δύο εκατομμυρίων ευρώ, προκειμένου να ενισχύσει η Ευρωπαϊκή 'Ενωση τους τόκους των δανείων που θα παρθούν για την αποκατάσταση αυτών των κτιρίων. 
Θέλουμε, λοιπόν, κύριε Υπουργέ, να ξεκαθαρίσουμε, αυτοί οι άνθρωποι
οι οποίοι δεν θρηνήσαν γονείς, παιδιά και αδέλφια μαζί με τις δεκαεφτά οικογένειες που θρηνήσαν, θα αποκατασταθούν; Θα πάρουν τα σπίτια τα οποία τους υποσχεθήκαμε ή δεν θα τα πάρουν; Κι αν δεν τα πάρουν, γιατί η πολιτεία μέχρι τώρα αυτούς τους ανθρωπους τους έβαζε στη γωνία και τους υποσχόταν λαγούς με πετραχήλια;
Νομίζω, κύριε Υπουργέ, ότι το σύνολο του Κοινοβουλίου έχει συγκεκριμένη θέση και μάλιστα χειροκρότησε τις αποφάσεις της Κυβέρνησής σας πριν από ένα χρόνο. 'Εχετε υποχρέωση αυτούς τους ανθρώπους να τους αποκαταστήσετε!
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. ΧΡΗΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Κύριε Πρόεδρε,
πραγματικά δεν καταλαβαίνω το οξύ ύφος του κ. Καμμένου. Δεν καταλαβαίνω 
γιατί μου προσάπτεται ότι εγώ φιλοτέχνησα, όπως λέει, αυτά τα πράγματα. Δεν φιλοτέχνησα τίποτα, κύριε Καμμένε.

Αυτό το οποίο ήθελα να σας πω και να επαναλάβω -και νομίζω ότι είναι πάρα πολύ απλό για να το κατανοήσετε- είναι ότι: Πρώτον, το Ταχυδρομικό Ταμιευτήριο διά του ν. 2801 του Φεβρουαρίου του 2000 δεσμεύτηκε να διαθέσει 2,5 δισεκατομμύρια δραχμές. Ούτε μια δραχμή παραπάνω δεν δύναμαι να δώσω την εντολή να διατεθούν. Πιστεύω ότι αυτό είναι σαφές.
Το δεύτερο: Ο νόμος ορίζει -δεν το ορίζω εγώ- ότι θα υπάρξει μια επιτροπή η οποία θα ορίσει τα κριτήρια. Δεν αναφέρει ο νόμος περί των τριών πολυκατοικιών της Μεταμόρφωσης. Η επιτροπή θα ορίσει τα κριτήρια με βάση τα οποία θα δοθούν τα χρήματα αυτά. Και βεβαίως ο κ.Μαντέλης, τον οποίο και ρώτησα πριν έλθω να απαντήσω στην επίκαιρη ερώτηση, μου απάντησε ότι έπρεπε να καλυφθούν οι μείζονες ανάγκες. Και αυτό προσωπικά το καταλαβαίνω απολύτως.
Τρίτον, το κράτος δια του ΥΠΕΧΩΔΕ έχει τα γενικά προγράμματα
σεισμοπλήκτων. Οι δεκαεπτά οικογένειες οι οποίες υπάρχουν εκεί προφανώς θα ενταχθούν στους δικαιούχους, διότι έχουν θύματα και έχουν όλα εκείνα τα κριτήρια τα οποία επιτάσσει ο ν. 2801. Για τους υπόλοιπους θα υπάρξει η λύση μέσω των γενικών προγραμμάτων. Εάν κάποιος από αυτούς μείνει χωρίς να μπορεί να καλυφθεί, η δέσμευσή μας είναι σαφής ότι θα καλυφθεί και αυτός με ειδικές αποφάσεις. Αυτά μπορώ να σας πω και νομίζω ότι είναι απολύτως κατανοητά.
ΠΑΝΑΓΙΩΤΗΣ ΚΑΜΜΕΝΟΣ: Το Ταμιευτήριο;
ΧΡΗΣΤΟΣ ΒΕΡΕΛΗΣ (Υπουργός Μεταφορών και Επικοινωνιών): Το Ταμιευτήριο μπορεί να διαθέσει, όπως σας είπα, διά του νόμου 2,5 δισεκατομμύρια δραχμές, ούτε μια δραχμή παραπάνω. Αυτό επιτάσσει ο νόμος. Μπήκαν κάποια κριτήρια, όπως επέτασσε ο νόμος.
ΠΡΟΕΔΡΕΥΩΝ (Κωνσταντίνος Γείτονας): Το τελευταίο που είπατε για
δέσμευση, κύριε Υπουργέ, είναι ιδιαίτερα ενθαρρυντικό και ικανοποιητικό. ΠΑΝΑΓΙΩΤΗΣ ΚΑΜΜΕΝΟΣ: Μόνο για όσους έχουν νεκρούς, κύριε Πρόεδρε.
Αυτό είναι το μυστικό.
ΠΡΟΕΔΡΕΥΩΝ (Κωνσταντίνος Γείτονας): Τρίτη είναι η με αριθμό 260/8-11-2000 επίκαιρη ερώτηση του Βουλευτή του Κομμουνιστικού Κόμματος Ελλάδας κ.Ιωάννη Πατάκη προς τους Υπουργούς Γεωργίας, Εθνικής Οικονομίας, σχετικώς με τις προθέσεις της Κυβέρνησης να συμπεριληφθούν και οι αγρότες στους δικαιούχους του επιδόματος θέρμανσης.
Η επίκαιρη ερώτηση του κ.Πατάκη έχει ως εξής:
"Σύμφωνα με τα επίσημα στοιχεία, το μέσο κατά κεφαλήν αγροτικό εισόδημα είναι λίγο μεγαλύτερο από το 60% του μέσου κατά κεφαλήν εισοδήματος της Ελλάδας, με αποτέλεσμα η συντριπτική πλειοψηφία των αγροτών, που είναι μικρομεσαίοι αγρότες, να έχουν τα χαμηλότερα εισοδήματα στη χώρα.
Η Κυβέρνηση, όμως, εντελώς άδικα και αδικαιολόγητα δεν συμπεριέλαβε
τους μικρομεσαίους αγρότες στους δικαιούχους του επιδόματος θέρμανσης, το ύψος του οποίου είναι πολύ χαμηλό και δεν αντιμετωπίζει τον υπερδιπλασιασμό των τιμών πετρελαίου θέρμανσης. Δικαιολογημένα, λοιπόν, οι αγρότες αγανακτούν με την Κυβέρνηση και διαπιστώνουν ότι για άλλη μια φορά τους έχει εγκαταλείψει.

Ερωτάται ο κύριος Υπουργός:
Ποια μέτρα θα πάρει η Κυβέρνηση, ώστε να συμπεριληφθούν και οι αγρότες στους δικαιούχους του επιδόματος θέρμανσης;"

Ο κ. Αργύρης Υφυπουργός Γεωργίας έχει το λόγο.
ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Ευχαριστώ, κύριε Πρόεδρε. Η Κυβέρνηση εξαιτίας της συνεχούς μεταβολής των διεθνών τιμών
πετρελαίου, που έχει ως αποτέλεσμα να διαμορφώσει μια απώλεια από την αύξηση της τιμής του πετρελαίου θέρμανσης, αποφάσισε να δώσει επίδομα 
στους συνταξιούχους του ΟΓΑ και σε όλους εκείνους τους συνταξιούχους που λαμβάνουν το ΕΚΑΣ.
Αυτό έχει σαν αποτέλεσμα να επιβαρυνθεί ο κρατικός προϋπολογισμός με εβδομήντα οκτώ δισεκατομμύρια (78.000.000.000) δραχμές. Συνολικά, για το εισόδημα των αγροτών και από την επιβάρυνση που υπάρχει από την αύξηση της τιμής του πετρελαίου, η Κυβέρνηση μείωσε περισσότερο τον Ειδικό Φόρο Κατανάλωσης, μείωση που φθάνει σε πολλές περιπτώσεις μέχρι και 80%. 
Αγρότες που χρησιμοποιούν πετρέλαιο θα έχουν τη δυνατότητα να έχουν
μια μείωση στο πετρέλαιο από την επιστροφή του Ειδικού Φόρου

Κατανάλωσης. 'Οσοι έχουν αντλητικά συγκροτήματα, ξηραντήρια, ανεμομείκτες, αλλά και όσοι χρησιμοποιούν το πετρέλαιο για τη θέρμανση των θερμοκηπίων, θα έχουν τη δυνατότητα να έχουν μείωση μέχρι και 80%.
Επίσης, οι αλιείς φθάνουν στο σημείο να έχουν εντελώς αφορολόγητο το πετρέλαιο, χωρίς Ειδικό Φόρο Κατανάλωσης, πράγμα που δίνει τη δυνατότητα να έχουμε μια μείωση στις εισροές που υπάρχουν για τον αγροτικό τομέα. 
Μετακυλίζουμε έτσι κατά κάποιο τρόπο τη μείωση που υπάρχει με την
αύξηση του εισοδήματος, με τη δυνατότητα να μειώσουμε τις εισροές συνολικά. Μαζί με τα χρηματοοικονομικά, έχουμε μια μεγάλη μείωση του συντελεστή κόστους, δίνουμε τη δυνατότητα να ενισχυθεί το εισόδημα των αγροτών.
ΠΡΟΕΔΡΕΥΩΝ (Κωνσταντίνος Γείτονας): Ο κ. Πατάκης έχει το λόγο.
ΓΙΑΝΝΗΣ ΠΑΤΑΚΗΣ: Ευχαριστώ, κύριε Πρόεδρε.
Κύριε Υφυπουργέ, επιμένετε σε αυτή σας την τακτική και στην αντιαγροτική πολιτική, παρ' όλα τα κροκοδείλια δάκρυα για το ότι ενδιαφέρεστε για τους μικρομεσαίους αγρότες, αφού σύμφωνα με δικά σας στοιχεία λέγεται ότι πάνω από το 90% είναι μικρομεσαίοι αγρότες και το εισόδημά τους είναι λίγο πιο πάνω από το 60% του μέσου κατά κεφαλήν εισοδήματος της χώρας.
Και λέμε: Αν δεν το πάρουν αυτοί οι άνθρωποι, ποιος τελικά θα το πάρει; 'Αλλος είναι ο στόχος σας. Θέλετε να τους διώξετε από τη δουλειά τους και ψάχνετε να βρείτε τρόπους. Οι αγρότες το πληρώνουν σαν μέσο παραγωγής και σαν αντικείμενο οικιακής κατανάλωσης. Και έπαθαν μεγαλύτερη ζημιά από την αύξηση της τιμής του πετρελαίου κίνησης και θέρμανσης.
Και γι' αυτά που λέτε, ξέρετε πολύ καλά ότι οι αγρότες ζητούν τιμή transit, όσο το παίρνουν οι εφοπλιστές. Είπατε για ψαράδες, δεν αναφέρατε τίποτε για τους εφοπλιστές, γι' αυτούς τους φτωχούς, γι' αυτήν την κοινωνική τάξη που το παίρνουν σε τιμή transit. Αυτό είναι αίτημα.
'Οσον αφορά τη θέρμανση, κύριε Υφυπουργέ, ξέρετε πολύ καλά, από χωριό είστε, ότι για μια μονοκατοικία, που δεν έχει και μονωτικά για να προστατεύει από το τσουχτερό κρύο, καταναλώνουμε πετρέλαιο δύο και τρεις φορές παραπάνω από ό,τι καταναλώνει μία οικογένεια στην πολυκατοικία. Και αυτό το ξέρετε πολύ καλά.
Αν μου πείτε τώρα στην απάντησή σας ότι μιλάμε και μιλάτε για οικονομημένους αγρότες, αυτοί βέβαια είναι οι ελάχιστοι σε σχέση με τα νούμερα που σας ανέφερα. Υπάρχουν φορολογικές δηλώσεις, που μπορείτε να τους ελέγξετε, αν θέλετε. Δεν είναι δύσκολο δηλαδή.
Γι' αυτό πρέπει να αναθεωρήσετε την απόφασή σας και να συμπεριλάβετε και τους φτωχομεσαίους αγρότες, που δεν έχουν και υπάρχει περίπτωση, αυτό σας το λέω, να μην μπορούν να αγοράσουν ούτε ένα δοχείο πετρέλαιο, για να ζεσταθεί η οικογένειά τους. Αυτό είναι αποτέλεσμα της αντιαγροτικής πολιτικής βέβαια, που εφαρμόζεται είκοσι χρόνια τώρα και που στηρίζεται και από τα κόμματα, που έχουν ως Ευαγγέλιο την Ευρωπαϊκή 'Ενωση, την Ο.Ν.Ε. και την κοινή αγροτική πολιτική.
'Αρα λοιπόν, δείτε το το θέμα, ότι αυτή η φτωχομεσαία αγροτιά, αυτό
το επίδομα ελεημοσύνης το δικαιούται και πρέπει να το πάρει, όχι γιατί θα λύσει κανένα πρόβλημα με την αύξηση που πήραν τα πετρέλαια, αλλά τουλάχιστον για να μην μείνουν στο περιθώριο, γιατί τους αντιμετωπίζετε με αυτόν τον τρόπο.
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. ΕΥΑΓΓΕΛΟΣ ΑΡΓΥΡΗΣ (Υφυπουργός Γεωργίας): Αγαπητέ κύριε συνάδελφε, θα
ήθελα να πω κατ' αρχήν, ίσως δεν έγινε κατανοητό, ότι οι συνταξιούχοι του Ο.Γ.Α. είναι δικαιούχοι αυτού του επιδόματος. Και αν είναι δύο οι συνταξιούχοι, και οι δυο δικαιούνται αυτό το επίδομα. Αυτή είναι μία ελάφρυνση της επιβάρυνσης, που δίνει η μεγάλη αύξηση του πετρελαίου.

Το δεύτερο είναι πως έχετε μία άποψη, ότι παντού πρέπει να υπάρχει
μία επιδοματική πολιτική. Αυτό που κάνει η Κυβέρνηση, είναι να δώσει τη δυνατότητα να μειωθεί το κόστος των εισροών, δηλαδή να μειωθεί το κόστος των παραγομένων προϊόντων, για να μπορούν να έχουν καλύτερο εισόδημα. 
'Οταν, λοιπόν, δίνουμε τη δυνατότητα εκεί που υπάρχει πράγματι πολύ
μεγάλη κατανάλωση πετρελαίου, στα αντλητικά συγκροτήματα, σε ξηραντήρια, στους ανεμομείκτες, αλλά και στα θερμοκήπια, η μείωση φτάνει μέχρι και 80%, δηλαδή έχουμε μία σοβαρή μείωση και όπως είπα και πριν, μαζί με τα χρηματοοικονομικά, ξέρετε πολύ καλά ότι για τα επιτόκια δεν υπήρχε ψήφισμα που να μην ξεκινάει με το ότι "είναι δυνατόν να υπάρξει γεωργία στην Ελλάδα με επιτόκια 15%, 20% και 25%;" Τα επιτόκια από 1.1.2001 θα είναι της τάξης του 6,5%.
Καταλαβαίνετε, λοιπόν, ότι οι βασικοί συντελεστές του κόστους, το

πετρέλαιο, τα χρηματοοικονομικά, δίνουν τη δυνατότητα να ελαχιστοποιηθεί το κόστος. Αυτό έχει σαν συνέπεια να αυξηθεί το εισόδημα των παραγωγών. Αυτή είναι μία πολιτική, η οποία δίνει τη δυνατότητα πολλαπλασιαστικά και ευεργετικά να λειτουργεί, παρά να έχουμε ένα εφάπαξ ποσό, το οποίο θα πήγαινε σε μία επιδοματική πολιτική, η οποία δεν οδηγεί πουθενά. 
Καταλαβαίνετε, λοιπόν, ότι αυτήν τη στιγμή καταβάλλεται μεγάλη
προσπάθεια για εκείνες τις κοινωνικές ομάδες, που έχουν πολύ μεγάλη ανάγκη, όπως είναι οι συνταξιούχοι, που παίρνουν πολύ χαμηλές συντάξεις, καθώς και οι μακροχρόνια άνεργοι. Εδώ δίνουμε το βάρος. Και αυτό το βάρος αντανακλά στον κρατικό προϋπολογισμό με εβδομήντα οκτώ δισεκατομμύρια (78.000.000.000) δραχμές.
ΓΙΑΝΝΗΣ ΠΑΤΑΚΗΣ: Εκατό κέρδισαν.
ΠΡΟΕΔΡΕΥΩΝ (Κωνσταντίνος Γείτονας): Ας προχωρήσουμε, κύριε Πατάκη. Τέταρτη είναι η με αριθμό 255/8.11.2000 επίκαιρη ερώτηση του Βουλευτή
του Συνασπισμού της Αριστεράς και της Προόδου κ. Γεωργίου Αμπατζόγλου προς τον Υπουργό Περιβάλλοντος, Χωροταξίας και Δημοσίων 'Εργων, σχετικώς με τη διακίνηση και διάθεση επικίνδυνων βιομηχανικών αποβλήτων, στη χωματερή των 'Ανω Λιοσίων.
Η επίκαιρη ερώτηση του κυρίου συναδέλφου έχει ως εξής:
"Στη χωματερή 'Ανω Λιοσίων συγκεντρώνονται τα οικιακά και τα
προσομοιούμενα προς τα οικιακά απορρίμματα χωρίς να υπάρχει η έγκριση και η υποδομή διαχείρισης επικίνδυνων αποβλήτων.
Τα τελευταία γεγονότα στη χωματερή 'Ανω Λιοσίων αποκαλύπτουν ότι μια ποσότητα επικίνδυνων ουσιών διακινείται εν μέσω κατοικημένων περιοχών και διατίθενται σε χωματερές κατά μη ασφαλή και παράνομο τρόπο, αντί να οδηγηθεί σε εξουσιοδοτημένες μονάδες του εξωτερικού.
Μερικές από τις αδειοδοτημένες εταιρείες για την προσωρινή αποθήκευση, διακίνηση και τελική διάθεση των επικίνδυνων αποβλήτων, προκειμένου να μειώσουν το κόστος, δεν εκτελούν το σύνολο των προβλεπόμενων υποχρεώσεών τους από τις υπ' αριθμ. 69728/1996 και 19396/1997, με αποτέλεσμα να εγκυμονούνται σοβαροί κίνδυνοι για το περιβάλλον και την υγεία.
Είναι δε απορίας άξιον, πώς εξασφαλίζουν πρωτόκολλα-μαϊμούδες ασφαλούς διακίνησης, καταστροφής ή τελικής διάθεσης, όταν τα θάβουν παράνομα σε χωματερές, πώς αποδέχονται δε αυτά τα πιστοποιητικά τόσο οι εταιρείες παραγωγής αποβλήτων, όσο και οι νομαρχίες.
Αλλά και ο ΕΣΔΚΝΑ (Ενιαίος Σύνδεσμος Δήμων και Κοινοτήτων Νομού
Αττικής), καθώς και ο Δήμος 'Ανω Λιοσίων μεθοδεύουν τη διαχείριση επικίνδυνων ουσιών (ορυκτέλαια, οργανικές λάσπες) πέρα από κάθε προγραμματισμό και εγκεκριμένες μελέτες.
Ερωτάται ο κύριος Υπουργός:
1. Είναι εν γνώσει του και έχει την έγκρισή του η ταφή επικίνδυνων βιομηχανικών αποβλήτων, τόσο στη χωματερή 'Ανω Λιοσίων όσο και σε άλλες χωματερές;
2. Θα επιτρέψει στο χώρο των 'Ανω Λιοσίων να αναπτυχθούν από τον
ΕΣΔΚΝΑ ή το Δήμο μονάδες διαχείρισης επικίνδυνων αποβλήτων;
3. Τι μέτρα σχεδιάζει να πάρει άμεσα το ΥΠΕΧΩΔΕ για να σταματήσει το φαινόμενο της μη ασφαλούς προσωρινής αποθήκευσης, διακίνησης και παράνομης τελικής διάθεσης επικίνδυνων απορριμμάτων;"
Ο Υφυπουργός Περιβάλλοντος, Χωροταξίας και Δημοσίων 'Εργων κ. 
Ευθυμιόπουλος έχει το λόγο.
ΗΛΙΑΣ ΕΥΘΥΜΙΟΠΟΥΛΟΣ (Υφυπουργός Περιβάλλοντος, Χωροταξίας και
Δημοσίων 'Εργων): Ευχαριστώ, κύριε Πρόεδρε.
Η ερώτηση πράγματι θίγει ένα πολύ σημαντικό ζήτημα, το οποίο έχει
ταλαιπωρήσει το ελληνικό περιβάλλον εδώ και δεκαετίες. Εκείνο που μπορούμε να πούμε είναι ότι από την εποχή της ανεξέλεγκτης διάθεσης των επικίνδυνων αποβλήτων γενικά στο περιβάλλον, αλλά και ιδιαίτερα σε χωματερές, τις περισσότερες φορές χωρίς έλεγχο κι εκεί, περάσαμε στην εποχή της οργανωμένης διαχείρισης.
Από το 1997 υπάρχει μια κοινή υπουργική απόφαση, η οποία ορίζει πλέον τον τρόπο με τον οποίο θα γίνεται η διαχείριση αυτών των αποβλήτων. Υπάρχει δηλαδή ένα θεσμικό πλαίσιο, το οποίο ορίζει ότι την ευθύνη για τη διαχείριση αυτών των αποβλήτων την έχει κατ' αρχήν ο παραγωγός, ο κάτοχος. Κι εδώ οφείλω να σας πω ότι το 80% έως 90% των βιομηχανικών και επικίνδυνων αποβλήτων έχουν να κάνουν με μερικές μεγάλες μονάδες και βιομηχανίες, όπως είναι οι ειδικές μεταλλουργίες, τα πετρελαιοειδή, ο
κλάδος των χημικών προϊόντων.
Το ζήτημα, λοιπόν, είναι ότι υπάρχει το θεσμικό πλαίσιο, υπάρχει η
ευθύνη στον παραγωγό, από κει και πέρα προφανώς υπάρχουν επεισόδια ανεξέλεγκτης απόρριψης τέτοιων αποβλήτων σε ορισμένες χωματερές, όπως πρόσφατα διαπιστώθηκε από μία έρευνα που έκανε ο ΕΣΔΚΝΑ στην περιοχή της Αττικής.
Η υπόθεση ήρθε στην επιφάνεια, διετάχθη έρευνα από το Γενικό Χημείο
του Κράτους και η όλη ιστορία βρίσκεται στο δικαστήριο με στόχο να επιβληθούν πρόστιμα. Πρόκειται για ένα μεμονωμένο επεισόδιο, χωρίς αυτό να σημαίνει ότι δεν είναι δυνατό να υπάρχουν και άλλα αντίστοιχης μορφής που δεν έχουν υποπέσει στην αντίληψή μας.
Εκείνο το οποίο έχει μεγαλύτερη σημασία είναι ότι από τη φάση αυτή που ξέρουμε πού και ποια απόβλητα παράγονται, πρέπει να περάσουμε σε μία φάση όπου αυτά θα διατίθενται με έναν ασφαλή τρόπο. Αυτήν τη στιγμή αποθηκεύονται κυρίως στις βιομηχανίες που τα παράγουν. Βέβαια εκκρεμεί το ζήτημα των μονάδων διαχείρισης, όπου αυτό θα πρέπει να λυθεί με τη συναίνεση των τοπικών κοινωνιών.
Σκεφθείτε, αν έχουμε αυτήν τη στιγμή πρόβλημα για τη χωροθέτηση χώρων υγειονομικής ταφής, τι πρόβλημα θα υπάρχει για τη χωροθέτηση μονάδων διαχείρισης επικίνδυνων αποβλήτων.
Παρ' όλα αυτά η Κυβέρνηση έχει πάρει αυτήν την απόφαση, έχει κάνει τις σχετικές μελέτες με το Εθνικό Μετσόβιο Πολυτεχνείο κι από κει και πέρα χρειάζεται και η κοινωνική αποδοχή, για να λυθεί αυτό το μεγάλο πρόβλημα.
Ευχαριστώ.
ΠΡΟΕΔΡΕΥΩΝ (Κωνσταντίνος Γείτονας): Ο κ. Αμπατζόγλου έχει το λόγο. ΓΕΩΡΓΙΟΣ ΑΜΠΑΤΖΟΓΛΟΥ: Κύριε Πρόεδρε, έχω την αίσθηση ότι ο κύριος
Υπουργός απέφυγε να δεσμευθεί στα ερωτήματα τα οποία έβαζε η ερώτηση. Και τα θέματα δεν είναι φιλολογικά. Διότι έχουμε μεν το θεσμικό πλαίσιο αλλά, όπως αποδεικνύεται, δεν έχουμε μηχανισμούς ελέγχου.
'Ενα μήνα πριν το τελευταίο περιστατικό, απεφεύχθη παράνομη διάθεση καταλύτου πεντοξειδίου του βαναδίου στη χωματερή των 'Ανω Λιοσίων. Σήμερα που μιλάμε έγινε προσπάθεια μαζί με τις λάσπες της ψυττάλειας να διοχετευθούν επικίνδυνες λάσπες από παρακείμενη χαρτοβιομηχανία. Πριν μία βδομάδα έγινε προσπάθεια να καούν τα βαρέλια, τα οποία παρακρατήθηκαν από το συγκεκριμένο περιστατικό που αναφέρεσθε και απειλήθηκαν οι υπάλληλοι της χωματερής ότι θα τους βάλουν φωτιά.
Είναι φανερό ότι το θέμα των τοξικών αποβλήτων δεν μπορεί να λυθεί
μόνο με τη διαμόρφωση θεσμικού πλαισίου. Απαιτείται πολύ περισσότερο ένας συνεχής και αυστηρός μηχανισμός ελέγχου. Και ενώ από το 1983 μέχρι σήμερα υπάρχουν επανειλημμένα νομοθετήματα για τη δημιουργία των ΚΕΠΕ, για τη δημιουργία των επιθεωρητών περιβάλλοντος, το ΠΕΡΠΑ ομολογεί σήμερα, η ΥΕΑΘ, αν θέλετε, ότι μόνο μετά από καταγγελία μπορεί να κάνει έλεγχο. Το αποτέλεσμα είναι ότι τα στοιχεία τα οποία παρουσιάζετε στον εθνικό σχεδιασμό, ότι δηλαδή σταθεροποιούνται και επεξεργάζονται το 1% των αποβλήτων και ότι αξιοποιείται το 22,7% να μην εμπνέουν εμπιστοσύνη ότι ανταποκρίνονται στην πραγματικότητα.
Επίσης, τίθεται ένα πολύ σοβαρό θέμα: Η συγκεκριμένη εταιρεία που γράφτηκε στις εφημερίδες, η "SIEMENS" Κορίνθου, διέθεσε τα απόβλητά της σε κάποιον φορέα διαχείρισης. Αυτός ο φορέας είναι υποχρεωμένος να προσκομίσει πιστοποιητικό ασφαλούς τελικής διάθεσης. Πώς εξασφαλίζονται αυτά τα πιστοποιητικά, κύριε Υπουργέ;
ΠΡΟΕΔΡΕΥΩΝ (Κωνσταντίνος Γείτονας): Ο κύριος Υπουργός έχει το λόγο. ΗΛΙΑΣ ΕΥΘΥΜΙΟΠΟΥΛΟΣ (Υφυπουργός Περιβάλλοντος, Χωροταξίας και
Δημοσίων 'Εργων): Εκείνο το οποίο σας είπα είναι ότι κατ'αρχήν στους χώρους υγειονομικής ταφής και, ιδιαίτερα στο χώρο διάθεσης απορριμμάτων των 'Ανω Λιοσίων, δεν επιτρέπεται να διατίθενται παρά μόνο οικιακά απορρίμματα. Οποιαδήποτε άλλη απόρριψη βιομηχανικών ή επικίνδυνων απορριμμάτων είναι παράνομη. Αυτό έχει ιδιαίτερη σημασία.
Από εκεί και πέρα τον έλεγχο της πιθανής διακίνησης παράνομων φορτίων προς τη χωματερή των 'Ανω Λιοσίων, τον έχει ο Ενιαίος Σύνδεσμος Δήμων και Κοινοτήτων Αττικής. Αυτός έχει την ευθύνη για το μπαίνει και τι βγαίνει σ' αυτήν τη χωματερή. Υπάρχει η διαδικασία του ελέγχου και αυτή γίνεται, βεβαίως, δειγματοληπτικά, όπως κάθε διαδικασία που αφορά παραβίαση νομοθεσίας απανταχού της επικράτειας.
Αναφερθήκατε όμως και σε ένα άλλο επεισόδιο πρόσφατο, σχετικά με το

βανάδιο, το οποίο έχει να κάνει με τη Βιομηχανία Λιπασμάτων. Σας πληροφορώ ότι αυτή η υπόθεση έχει λήξει, απ'ό,τι ξέρω. Οι ουσίες αυτές βρίσκονται αποθηκευμένες στο χώρο του εργοστασίου στη Δραπετσώνα και δεν υπάρχει κανένα ζήτημα και καμία σχέση με το θέμα που αναφέρεσθε, δηλαδή με τη χωματερή των 'Ανω Λιοσίων. Αυτό το θέμα έχει λήξει οριστικά. 
ΠΡΟΕΔΡΕΥΩΝ (Κωνσταντίνος Γείτονας): Κυρίες και κύριοι συναδελφοι,
ολοκληρώθηκε η συζήτηση των επικαίρων ερωτήσεων.
ΠΡΟΕΔΡΕΥΩΝ (Κωνσταντίνοσ Γείτονας): Κύριοι Βουλευτές,
Εισερχόμαστε στην ημερήσια διάταξη των

ΕΠΕΡΩΤΗΣΕΩΝ
Θα συζητηθεί η υπ'αριθμόν 7/15-9-2000 επερώτηση των Βουλευτών της
Νέας Δημοκρατίας κυρίων Σωτήρη Χατζηγάκη, Θεοδώρου Σκρέκα και Νικολάου Λέγκα, προς τον Υπουργό Εθνικής Οικονομίας και Οικονομικών, σχετικά με την κατάργηση της Δ.Ο.Υ. ΠΥΛΗΣ-ΦΑΡΚΑΔΟΝΑΣ του Νομού Τρικάλων.
Για τη συζήτηση της επερώτησης του Υπουργείου Εθνικής Οικονομίας και Οικονομικών από τη Νέα Δημοκρατία ορίζεται Κοινοβουλευτικός Εκπρόσωπος ο Βουλευτής Α' Αθηνών κ. Γεώργιος Αλογοσκούφης.
Επίσης, από την Κοινοβουλευτική Ομάδα του Κομμουνιστικού Κόμματος Ελλάδας ορίζεται Κοινοβουλευτικός Εκπρόσωπος για τη σημερινή επερώτηση ο Βουλευτής κ. Ιωάννης Παττάκης.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Βουλευτής Β' Αθηνών κ. Βασίλειος Κοντογιαννόπουλος, ζητεί ολιγοήμερη άδεια απουσίας στο εξωτερικό.
Η Βουλή εγκρίνει;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΩΝ (Κωνσταντίνος Γείτονας): Η Βουλή ενέκρινε.
Ο πρώτος των επερωτώντων κ. Σωτήρης Χατζηγάκης έχει το λόγο.
ΣΩΤΗΡΗΣ ΧΑΤΖΗΓΑΚΗΣ: Κυρίες και κύριοι συνάδελφοι, πριν από λίγους μήνες αιφνιδιαστικά και αναίτια το Υπουργείο Οικονομικών και Εθνικής Οικονομίας προχώρησαν σε κατάργηση των ΔΟΥ Πύλης και Φαρκαδόνας του Νομού Τρικάλων επιφέροντας έτσι ένα καίριο χτύπημα στην αναπτυξιακή προσπάθεια η οποία επιχειρείται στο νομό μας.
Πρώτα-πρώτα, πρέπει να σας πω ότι τα τμήματα αυτά που καταργήθηκαν
δεν είναι τα μοναδικά στην Ελλάδα. Ακόμα έντεκα τμήματα από αυτά σε εννέα νομούς της χώρας θα καταργηθούν. Μεταξύ αυτών που θα καταργηθούν είναι και εκείνο του Παλαμά, δηλαδή της γειτονικής μας Καρδίτσας. Με άλλα λόγια η δυτική Θεσσαλία υφίσταται ένα καίριο πλήγμα, το μεγαλύτερο πλήγμα από αυτήν την κυβερνητική απόφαση.
Είναι αλήθεια, κυρίες και κύριοι συνάδελφοι, πως κατέβαλαν ιδιαίτερη και μεγάλη προσπάθεια, με ιδιαίτερη υπομονή, για να αντιληφθώ αυτήν την εξωφρενική και παράλογη απόφαση της Κυβερνήσεως του ΠΑΣΟΚ και ιδιαίτερα του Υπουργείου Οικονομικών και Εθνικής Οικονομίας. Μία απόφαση που καταδικάζει σε ένα βαθμό την περιφέρεια και πιό ειδικά την περιφέρεια της δυτικής Θεσσαλίας.
Ειλικρινά, κυρίες και κύριοι συνάδελφοι, δεν κατόρθωσα να βρω μία πειστική και εύλογη απάντηση γιατί η Κυβέρνηση προβαίνει σε μία τέτοια ενέργεια. Διότι βέβαια οι δικαιολογίες του Υπουργείου Οικονομικών και τα επιχειρήματά του ότι δήθεν τα τμήματα αυτά δεν είχαν πλέον φορολογικό αντικείμενο, ότι δήθεν το κόστος λειτουργίας τους ήταν κατά πολύ μεγαλύτερο από αυτό που απέδιδαν ή ότι τάχα κρίθηκε ασύμφορη η εφαρμογή του ΤΑΧΙS, όλα αυτά τα επιχειρήματα αποτελούν προφάσεις εν αμαρτίαις για τους εξής λόγους:
Πρώτα- πρώτα, αν τα τμήματα των ΔΟΥ Φαρκαδόνας και Πύλης αλλά και του Παλαμά Καρδίτσας που καταργούνται αναβαθμίζονταν σε Β'τάξεως, όπως εμείς υποστηρίζουμε και όπως εμείς θέτουμε το αίτημα, όχι μόνο δεν θα είχε το Υπουργείο Οικονομικών απώλεια εσόδων, αλλά επίσης δεν θα είχε ούτε 
αυξημένα λειτουργικά έξοδα και οι δύο αυτές ΔΟΥ θα ήταν βιώσιμες. Σημειώνουμε χαρακτηριστικά πως στο Μουζάκι και στις Σοφάδες Καρδίτσας

λειτουργούν ΔΟΥ Β' τάξεως με τρεις χιλιάδες φορολογικές δηλώσεις περίπου και μάλιστα λειτουργούν με επιτυχία. Τα καταργούμενα λοιπόν τμήματα ΔΟΥ Πύλης και Φαρκαδόνας θα είχαν άνω των τεσσάρων χιλιάδων φορολογικών δηλώσεων αν αναβαθμίζονταν και θα μπορούσαν συνεπώς να αποδώσουν.
Γιατί λοιπόν, κύριε Υπουργέ, δεν θα ήταν βιώσιμα τη στιγμή που μικρότερες ΔΟΥ λειτουργούν με επιτυχία και αποτελεσματικότητα; 
Δεύτερον, οι περιοχές Πύλης και Φαρκαδόνας εξυπηρετούν τους κατοίκους
τεσσάρων με πέντε περίπου καποδιστριακών δήμων. Αυτό σημαίνει πως οι ΔΟΥ αυτές εξυπηρετούν περί τις είκοσι με είκοσι πέντε χιλιάδες κατοίκους, πολίτες των περιοχών αυτών. Αν μάλιστα λάβει κανείς πως η Πύλη βρίσκεται στην καρδιά του τουριστικού κέντρου της περιοχής με πάμπολλες ξενοδοχειακές επιχειρήσεις και εστιατόρια, η δε Φαρκαδόνα βρίσκεται στην καρδιά του αγροτικού κόσμου του νομού Τρικάλων με πληθώρα αγροτικών επιχειρήσεων, συνεταιρισμούς, εκκοκκιστήρια κλπ., τότε, αν συνυπολογίσει κανείς αυτά, καταλαβαίνει γιατί η απόφαση του Υπουργείου Οικονομικών να καταργήσει τα τμήματα αυτά είναι τόσο τραγικά λάθος.
Τρίτον, μία τέτοια απόφαση αγνοεί την εξυπηρέτηση του πολίτη της επαρχίας και δεν λαμβάνει υπόψη τις χιλιάδες χαμένες εργατώρες. Δεν λαμβάνει επίσης υπόψη την πολύωρη αναμονή στα γκισέ της ήδη υπερφορτωμένης ΔΟΥ Τρικάλων και τέλος δεν υπολογίζει το κόστος μετακίνησης των κατοίκων, των επαγγελματιών της περιοχής. Οι άνθρωποι αυτοί πρέπει να υποστούν ταλαιπωρία λόγω έλλειψης χώρων στάθμευσης εξ αιτίας της κυκλοφοριακής συμφόρησης της πόλης των Τρικάλων και των ελλιπών συγκοινωνιών και επιπλέον έχουμε τρομακτικό κόστος και σε χρόνο και σε χρήμα.
Τέταρτον, είναι προφανές πως το σχέδιο αναδιοργάνωσης των ΔΟΥ, το οποίο προωθεί η Κυβέρνηση μέσω των Υπουργείων Οικονομικών και Εθνικής Οικονομίας αποδεικνύεται ότι στην πράξη λειτουργεί εναντίον κάθε σκέψης και κάθε ιδέας αποκέντρωσης των υπηρεσιών. 'Ετσι όμως ευνοείται ο υδροκεφαλισμός των αστικών κέντρων και επιτυγχάνεται η εγκατάλειψη της υπαίθρου, επιτυγχάνεται η εγκατάλειψη της περιφέρειας.
Συμπερασματικά, κυρίες και κύριοι συνάδελφοι, η κατάργηση των
γραφείων ΔΟΥ της περιφέρειας Τρικάλων έχει τις εξής δυσμενείς συνέπειες: Υποβοηθά και εξυπηρετεί την αστυφιλία, ενισχύει το μαρασμό της υπαίθρου με την αφαίρεση συγκεκριμένων και χρήσιμων υπηρεσιών για την ύπαιθρο και τελικά μας φέρνει πενήντα χρόνια πίσω. Υπονομεύει και πολεμά τη δυναμική αναπτυξιακή προοπτική και της επαρχίας κα της υπαίθρου.
Εύλογα, λοιπόν, προκάλεσε η απόφαση αυτή του Υπουργείου Οικονομικών και Εθνικής Οικονομίας μια θύελλα αντιδράσεων στο νομό και στους άλλους νομούς.
Πρώτα-πρώτα δημιούργησε μια έντονη αντίδραση, κινητοποίηση των κατοίκων των περιοχών αυτών που βλέπουν δυστυχώς τον τόπο τους να εγκαταλείπεται στο έλεος του Θεού από το κράτος. Αλλά και μεταξύ των συνδικαλιστών και των φορέων που βλέπουν την ανορθόδοξη και ανορθολογική εξέλιξη του κλάδου τους και εκεί υπήρξε μια σφοδρή αντίδραση και άρνηση και αποδοκιμασία των κυβερνητικών αυτών μέτρων. Γιατί, ενώ θα έπρεπε στο Νομό Τρικάλων, αφ'ενός μεν να αναβαθμιστούν τα δύο τμήματα ΔΟΥ Πύλης και Φαρκαδόνας και αφ'ετέρου να ιδρυθεί και δευτέρα ΔΟΥ στα Τρίκαλα που εξυπηρετούν σήμερα περί τους πενήντα πέντε χιλιάδες φορολογούμενους, αντίθετα προς κάθε λογική, η Κυβέρνηση και το Υπουργείο Οικονομικών συγκεκριμένα, καταργεί τις δύο ΔΟΥ Πύλης και Φαρκαδόνας, αυξάνει τον υδροκεφαλισμό της πόλεως ένταντι των επαρχιών και επιπλέον μεταφέρει το περιφερειακό ελεγκτικό κέντρο, το ΠΕΚ, στα Γιάννενα.
'Ετσι ο Τρικαλινός πολίτης για να τακτοποιήσει τα φορολογικά του ζητήματα θα πρέπει να μεταβαίνει στα Γιάννενα μέσω της επικίνδυνης Κατάρας, ιδιαίτερα το χειμώνα με χιόνα, με πολλές ώρες χαμένες και άλλες ταλαιπωρίες.
Και σας ερωτώ, κύριε Υπουργέ, ερωτώ την Κυβέρνησή σας, μήπως μας εκδικείσθε; Μήπως εκδικείσθε την περιοχή μας; Μήπως τιμωρείτε το λαό των Τρικάλων και της Καρδίτσας για κάτι που έκανε και δεν σας άρεσε ή για κάτι που έπρεπε να κάνει και που δεν το έκανε; Γιατί πως αλλιώς μπορώ να εξηγήσω αυτές τις εξωπραγματικές και παράλογες αποφάσεις των Υπουργείων σας;
Αγαπητοί συνάδελφοι, σας είπα και προηγουμένως πως προσπάθησα με ιδιαίτερη φροντίδα και επιμονή να βρω κάποια αιτιολογία και εξήγηση αυτής της απόφασης του Υπουργείου Οικονομικών. Η μόνη εξήγηση που μπορώ να δώσω αυτήν τη στιγμή είναι μια και μοναδική. Είναι η πολιτική απόφαση της Κυβέρνησης του ΠΑ.ΣΟ.Κ. να δημιουργήσει μια Ελλάδα δύο κόσμων, μια Ελλάδα δύο ταχυτήτων, την Ελλάδα του αθηνοκεντρισμού από τη μια πλευρά και την Ελλάδα της εγκαταλελειμμένης περιφέρειας από την άλλη μεριά, την Ελλάδα που εισπράττει και απορροφά το μέγιστο των κονδυλίων των διαφόρων
πακέτων, αλλά και τη συνολική σχεδόν φροντίδα των κυβερνήσεων του ΠΑ.ΣΟ.Κ. και την άλλη Ελλάδα των μη προνομιούχων Ελλήνων, των παριών του συστήματος, των φτωχοπρόδρομων πολιτών της περιθωριοποιημένης ελληνικής επαρχίας.
Αγαπητοί συνάδελφοι, θα σας παραθέσω ορισμένα χαρακτηριστικά
παραδείγματα, τα οποία αποδεικνύουν περίτρανα αυτούς τους ισχυρισμούς μου και θεμελιώνουν αυτά τα επιχειρήματά μου.
Παράδειγμα πρώτο: Το 54% των επενδύσεων αφορούν την Αττική και μόνο
το 46% αφορούν την υπόλοιπη Ελλάδα. Αυτή η υπερσυγκεντρωτικότητα διευρύνθηκε κυρίως με τον αναπτυξιακό νόμο 2601/98. Το αθηνοκεντρικό ΠΑ.ΣΟ.Κ. κάνει και εδώ το θαύμα του. Στηρίζει με την πολιτική του τους λίγους επιχειρηματίες του κέντρου σε βάρος του αγροτικού κόσμου της υπαίθρου και σε βάρος της ανάπτυξης της επαρχίας.
Το αποτέλεσμα είναι ακριβώς το ίδιο ως ένα βαθμό που επιτυγχάνεται
και με τις καταργήσεις των ΔΟΥ. Δηλαδή πληθυσμιακή συγκέντρωση, δημιουργία ανισοτήτων και δημιουργία δύο κόσμων και δύο Ελλάδων. Γι' αυτό άλλωστε και όλοι οι νομοί της Θεσσαλίας, αλλά και της δυτικής Μακεδονίας, των νήσων του Ιονίου, της δυτικής Ελλάδος παρουσιάζουν μειώσεις πληθυσμού. Αν λάβει κανείς δε υπόψη τους νομούς βορείου Αιγαίου, ανατολικής Μακεδονίας και Θράκης, εκεί θα δούμε σημαντικές πληθυσμιακές καθιζήσεις.
'Οσον αφορά το Νομό Τρικάλων, η μείωση του πληθυσμού του '98 είναι
πλην 2,3% σε χίλιους κατοίκους. Η μείωση του μέσου όρου του πληθυσμού της χώρας είναι μόνο 0,16%. Η μείωση αυτή του πληθυσμού των Τρικάλων είναι η αψευδέστερη απόδειξη εγκατάλειψης του νομού, αλλά και της πολιτικής της Κυβέρνησης του ΠΑΣΟΚ υπέρ της αθηνοκεντρικής Ελλάδος και των προνομιούχων Ελλήνων.
Εξάλλου ο Νομός Τρικάλων το 1998 -γιατί τότε έχουμε στοιχεία τελευταία- είχε μόνον το 1% των δημοσίων υπηρεσιών της χώρας. Η υδροκέφαλη περιφέρεια πρωτεύουσας είχε το 44,3% και της Θεσσαλονίκης το 9,7%. Και ενώ λογικά θα περίμενε κανείς να μειωθούν ορισμένες υπηρεσίες από την περιοχή της Αθήνας, βλέπουμε σήμερα να καταργούνται έντεκα ΔΟΥ σε εννέα νομούς και να μην καταργείται καμία ΔΟΥ στην υδροκέφαλο Αθήνα. 
Συνεπώς κυρίες και κύριοι συνάδελφοι, δε νομιμοποιούμαστε να μιλούμε
για ένα σχιζοφρενικό αθηνοκεντρισμό που εφαρμόζει η Κυβέρνηση αυτήν τη στιγμή;
Δεύτερο παράδειγμα. Ο θεσσαλικός κάμπος είναι η καρδιά της γεωργικής Ελλάδος. Σε μια ευνομούμενη χώρα όλες οι υπηρεσίες και τα ιδρύματα που έχουν σχέση με τη γεωργία θα έπρεπε να είχαν μεταφερθεί από την ΑΘήνα στις πόλεις του θεσσαλικού κάμπου. Μια τέτοια κίνηση μεταφοράς υπηρεσιών από την Αθήνα στην περιφέρεια λόγω αρμοδιότητος, θα έδιδε ζωή στους νομούς του θεσσαλικού κάμπου, αλλά και θα αποσυμφόριζε το υδροκέφαλο των Αθηνών με όλες τις ευεργετικές συνέπειες μιας τέτοιας κίνησης. Και για το κέντρο, δηλαδή, που θα το αποσυμφόριζε αλλά και για την επαρχία που θα την τόνωνε.
'Ετσι, λοιπόν, το Υπουργείο Γεωργίας, το Γεωπονικό Πανεπιστήμιο, η Αγροτική Τράπεζα, ο ΟΓΑ, ο ΕΛΓΑ, ο Οργανισμός Βάμβακος, θα μπορούσαν θαυμάσια να λειτουργήσουν στη Θεσσαλία προς όφελος της Αθήνας. Αντί μιας τέτοιας κίνησης η Κυβέρνηση αποψιλώνει ακόμη περισσότερο την ύπαιθρο με την κατάργηση των έντεκα ΔΟΥ σε εννέα νομούς της χώρας. Και όχι μόνον αυτό. Με νόμους αποφασίστηκε η κατάργηση και των Οργανισμών Καπνού και Βάμβακος. Είναι φυσικό ότι τα κονδύλια τα οποία θα προκύψουν από την κατάργηση αυτή, προφανώς θα τα ενθυλακωθεί το αθηνοκεντρικό κέντρο το οποίο στηρίζεται από την Κυβέρνηση του ΠΑΣΟΚ.
(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος
της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Η εγκατάλειψη της υπαίθρου υπέρ της Αθήνας καταδεικνύεται και φαίνεται και από τα εξής στοιχεία. Καταργείται μία σειρά αστυνομικών σταθμών που ενσωματώνεται στην κεντρική διοίκηση. Πολλοί μάλιστα από τους καταργούμενους σταθμούς ήταν μέχρι σήμερα ενταγμένοι σε μεγάλες χωροταξικά περιοχές. Στην περιοχή τη δική μας στα Τρίκαλα είναι οι περιοχές του Νεοχωρίου και της Φίκης. Επίσης, αποκλείεται η πόλη των Τρικάλων από την ίδρυση και λειτουργία γραφείων ΤΣΑΥ παρά τις πάγιες και βεβαρημένες ανάγκες όλων των υγειονομικών υπηρεσιών του νομού. Και ακόμη παρουσιάζονται ανεπάρκειες στα επαρχιακά νοσοκομεία με τις λιγοστές κλίνες των εντατικών μονάδων στα νοσοκομεία Θεσσαλίας.
Αλλά, αγαπητοί συνάδελφοι, όπως είπαμε, η Κυβέρνηση του ΠΑΣΟΚ περί άλλα τιρβάζει. Ασχολείται δηλαδή με την κατάργηση των υπηρεσιών του ΔΟΥ και την αποψίλωση της υπαίθρου. Αποτέλεσμα πάντως αυτής της πολιτικής εγκατάλειψης της υπαίθρου είναι η μακροχρόνια ανεργία που στη Θεσσαλία παρουσιάζει ιδιαίτερη έξαρση και μεγαλύτερη έξαρση παρουσιάζεται μεταξύ των γυναικείων κατηγοριών. Η περιοχή όμως της Θεσσαλίας και η εγκατάλειψή της αποδεικνύεται και από άλλα δεδομένα.
Ο Νομός Τρικάλων, αλλά και της Καρδίτσας στην ουσία οδικά και σιδηροδρομικά είναι αποκλεισμένοι από την υπόλοιπη Ελλάδα. Επίσης τα μεγάλα αρδευτικά έργα του Σμοκόδου της Κάρλας, του Αχελώου έχουν σχεδόν εγκαταλειφθεί. 'Ετσι η ανομβρία καταστρέφει κάθε χρόνο χιλιάδες καλλιέργειες του κάμπου, ενώ το περιβάλλον συνεχώς υποβαθμίζεται. Σε λίγα χρόνια, αγαπητοί συνάδελφοι, η Θεσσαλία λόγω της λειψυδρίας και λόγω της κυβερνητικής αδράνειας τα τελευταία είκοσι χρόνια θα έχει μεταβληθεί σε μια απέραντη Σαχάρα, σε μια απέραντη έρημο. Αλλά είπαμε για τη Θεσσαλία και για την περιφέρεια δεν υπάρχουν χρήματα. Η αδηφάγος Αθήνα του ΠΑΣΟΚ απορροφά κάθε ικμάδα οικονομικής δραστηριότητας, η οποία έπρεπε να οδηγείτο προς την επαρχία.
Κυρίες και κύριοι συνάδελφοι, θα σας αναφέρω ακόμη μερικά λίγα παραδείγματα για να δείτε τη λογική της Κυβερνήσεως που την οδήγησε στην κατάργηση των έντεκα γραφείων των ΔΟΥ που εμπίπτουν σε εννιά νομούς της ελληνικής επαρχίας. Η λογική εγκατάλειψης είναι η λογική εγκατάλειψης της υπαίθρου. Με βάση αυτήν την αντίληψη η Κυβέρνηση του ΠΑΣΟΚ εφαρμόζει το σύστημα "ΚΑΠΟΔΙΣΤΡΙΑΣ" στην Τοπική Αυτοδιοίκηση, χωρίς δηλαδή να υπάρξει προηγουμένως και χωρίς να διασφαλίζεται η διοικητική και οικονομική αυτοτέλεια των δήμων. Βέβαια και εδώ η Αθήνα είναι η εξαίρεση. Η Αθήνα έχει εξαιρεθεί ως γνωστό από αυτό το πρόγραμμα.
Επίσης η περιοχή της δυτικής Θεσσαλίας καταδικάζεται από πλευράς
ενέργειας, αφού η εγκατάσταση του φυσικού αερίου δεν θα γίνει στην περιοχή αυτή. Είναι άλλη Ελλάδα αυτή. Συγχρόνως τα φράγματα της μεσοχώρας και της εκτροπής αναστέλλονται επ' αόριστον. Αυτό βέβαια συνιστά πρώταπρώτα μια γενικότερη βλάβη για την περιοχή, αλλά επίσης συνιστά μια μεγάλη βλάβη για ολόκληρη την ενεργειακή πολιτική της χώρας μας.
Κύριοι συνάδελφοι, σας ανέφερα τα παραπάνω παραδείγματα για να
καταδείξω τη λογική από την οποία διακατέχεται και από τη λογική, η οποία προσδιορίζει την πολιτική της Κυβέρνησης του ΠΑΣΟΚ που είναι μια πολιτική υπέρ των μεγάλων και εναντίον των μικρών, που είναι μια πολιτική υπέρ του κέντρου και εναντίον της περιφέρειας. Που είναι μια πολιτική υπέρ των κραταιών επιχειρήσεων και εναντίον της αγροτιάς και των ανθρώπων της περιφέρειας των μικρών και των μεσαίων στρωμάτων.
Η κατάργηση, αγαπητοί συνάδελφοι, των γραφείων ΔΟΥ της Πύλης και της Φαρκαδόνας Τρικάλων, καθώς και του Παλαμά Καρδίτσας αντικατοπτρίζει ακριβώς αυτήν την αντίληψη. Αποτελεί μια μικρή πτυχή και ένα μεμονωμένο ίσως περιστατικό του όλου προβλήματος. Στην ουσία όμως το πρόβλημα παραμένει ένα ότι η σημερινή Κυβέρνηση του ΠΑΣΟΚ εγκαταλείπει την ύπαιθρο, εγκαταλείπει τους μικρούς.
Εμείς, κυρίες και κύριοι συνάδελφοι, επιθυμούμε να δηλώσουμε υπεύθυνα στην Εθνική Αντιπροσωπεία ότι σε μια τέτοια πολιτική περιθωριοποίησης σε μια πολιτική περιθωριοποίησης των μη προνομιούχων Ελλήνων, αλλά και σε μια πολιτική εγκατάλειψης της ελληνικής πολιτείας εμείς θα αντιταχθούμε με σφοδρότητα και θα αντιταχθούμε με όλες μας τις δυνάμεις. Και θέλουμε να γνωρίζει η Κυβέρνησή σας πως μια τέτοια πολιτική δεν θα περάσει. Η μάσκα εξάλλου και η ταμπέλα της κεντροαριστεράς και των δήθεν ευαισθησιών που εσείς λανσάρετε δεν μπορεί να κρύψει την πραγματικότητα. Και η πραγματικότητα είναι μία και είναι φανερή πως η Κυβέρνησή σας έχει ένα πρόσωπο, ένα σκληρό αντιλαϊκό αθηνοκεντρικό πρόσωπο που καλύπτει, προωθεί και υπακούει μόνο στα μεγάλα συμφέροντα. Σας ευχαριστώ.
(Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΩΝ (Κωνσταντίνος Βρεττός): Ο κ. Σκρέκας έχει το λόγο, για
πέντε λεπτά.
ΘΕΟΔΩΡΟΣ ΣΚΡEΚΑΣ: Κύριοι συνάδελφοι, ίσως να σχολιαστεί η επερώτησή μας αυτή και να διατυπωθεί η άποψη ότι παρουσιάζει μία πρωτοτυπία, γιατί ερχόμαστε να ζητήσουμε να μην καταργηθούν δύο υπηρεσίες της ΔΟΥ Πύλης και

Φαρκαδόνας, ενώ θα έπρεπε να ζητάμε το αντίθετο, δηλαδή, την κατάργηση όλων των ΔΟΥ του Νομού Τρικάλων για να σταματήσει η πολιτεία τη φορολογική αφαίμαξη που επί χρόνια επιχειρεί και στο νομό μας.
Οι ΔΟΥ όμως, προσφέρουν υπηρεσίες με τα χρήματα που συγκεντρώνουν για να καλυφθούν οι ανάγκες της λειτουργίας του κράτους. Και εμείς ερχόμαστε με την επερώτησή μας αυτή να ζητήσουμε από την Κυβέρνηση τη μη κατάργησή τους.
Αυτό το κάνουμε διότι οι υπηρεσίες αυτές δημιουργήθηκαν εκεί μετά από μελέτη, μετά από συγκέντρωση στοιχείων, προκειμένου να εξυπηρετήσουν τους πολίτες αυτών των περιοχών. Και μάλιστα δημιουργήθηκαν σε περιοχές που τα δεδομένα είναι τελείως διαφορετικά από αυτά που είναι σήμερα. Γιατί ο όγκος των συναλλαγών ήταν πιο περιορισμένος σε σχέση με τον όγκο της δουλειάς και των αναγκών που σήμερα υπάρχει. Ακόμα και από πλευράς τεχνολογίας, τότε ήταν τελείως διαφορετικά τα πράγματα από ό,ι είναι σήμερα.
Σήμερα ο Νομός Τρικάλων παρουσιάζει ορισμένες ιδιαιτερότητες. Η πρώτη είναι ότι αποδεδειγμένα έχει απομονωθεί από τις κυβερνήσεις του ΠΑΣΟΚ

εδώ και πολλά χρόνια, με αποτέλεσμα το ενδιαφέρον αντί να στραφεί στο να βελτιωθεί και να δοθούν κίνητρα και πόροι στο νομό για να αναπτυχθεί, περιορίζονται οι υπηρεσίες, αποδυναμώνεται ο διοικητικός ιστός της 
περιοχής και δημιουργούνται εύλογα ερωτήματα "πού το πάει η Κυβέρνηση". Δηλαδή, επιδιώκει να υποχρεώσει τον κόσμο να μετακινηθεί στα μεγάλα
αστικά κέντρα;
Αν είναι έτσι να το πει η Κυβέρνηση, κύριε Πρόεδρε, για να το ξέρει ο

κόσμος ώστε να προγραμματίσει την πορεία του. Γιατί σήμερα η μετανάστευση από το νομό μας καθημερινά πολλαπλασιάζεται. Και πολλαπλασιάζεται με όλα αυτά που γίνονται. Η δε εγκατάλειψη αυτή έρχεται να ενισχυθεί και από την κατάργηση υπηρεσιών. 'Ετσι υποχρεώνονται οι πολίτες αυτών των περιοχών να μεταναστεύουν.
Ο συνάδελφος κ. Χατζηγάκης αναλυτικά κατέθεσε στοιχεία, γιατί
αριθμητικά είναι τόσοι πολλοί οι κάτοικοι που δικαιολογούν τη λειτουργία αναβαθμισμένης υπηρεσίας σ' αυτές τις περιοχές και στην Πύλη και στη Φαρκαδόνα.
Βέβαια, εδώ υπάρχει και μία άλλη πρωτοτυπία. Αντί η Κυβέρνηση να
έρθει σε επαφή με τους φορείς της περιοχής να αναπτύξει τον επιβεβλημένο διάλογο και να συγκεντρώσει στοιχεία, περιφρονητικά ανέβηκε ο Γενικός Γραμματέας του Υπουργείου Οικονομικών στα Τρίκαλα, ήρθε σε επαφή με τους συνδικαλιστές της ΔΟΥ Τρικάλων και πήραν την απόφαση να καταργήσουν δύο υπηρεσίες στο νομό μας.
Κύριοι συνάδελφοι, επιτρέψτε μου να σας πω ότι η αντίθεση είναι καθολική από όλους τους πολίτες, από τα δημοτικά συμβούλια, από το νομαρχιακό συμβούλιο, από τα επιμελητήρια, από τους Βουλευτές και από τα κόμματα. Μετά την αιφνιδιαστική αυτή απόφαση, η οποία είδε το φως πλέον της δημοσιότητας, όλοι εμείς καθήσαμε στο νομό, συζητήσαμε, συγκεντρώσαμε στοιχεία και ζητήσαμε μία συνάντηση από τον Υπουργό Εθνικής Οικονομίας για να του εκθέσουμε το πρόβλημα που δημιουργείται με την απόφασή του αυτή.
Ο Υπουργός όμως περιέργως περιφρόνησε ραντεβού που ζήτησαν δέκα Βουλευτές από δύο Νομούς της Θεσσαλίας, όλων των κομμάτων και του ΠΑΣΟΚ και της Νέας Δημοκρατίας.
Και αυτό δείχνει μία νοοτροπία καθεστωτική, μία νοοτροπία περίεργη
στη λειτουργία της δημοκρατίας μας και στην αντιμετώπιση και των συναδέλφων.
Καταγγέλλουμε τον Υπουργό Εθνικής Οικονομίας και για την απόφασή του αλλά και για τη συμπεριφορά του. Και ζητάμε από την Κυβέρνηση να ανακαλέσει αυτήν την απόφαση και να προχωρήσει στις απαιτούμενες ενέργειες ώστε αυτά τα δύο γραφεία της Πύλης και της Φαρκαδόνας να αναβαθμισθούν και να προσφέρουν τις καλές υπηρεσίες τους στους πολίτες του Νομού Τρικάλων οι οποίοι σήμερα είναι υποχρεωμένοι με κόπο, με χρόνο αλλά και με κόστος να μεταβαίνουν από τις περιοχές τους οι οποίες οι περισσότερες βρίσκονται πολύ μακριά από το κέντρο των Τρικάλων στα Τρίκαλα ταλαιπωρούμενοι προκειμένου να έχουν τις υπηρεσίες που χρειάζονται από τη Δ.Ο.Υ. Τρικάλων.
(Χειροκροτήματα από την πτέρυγα της Νέας Δημοκρατίας) ΠΡΟΕΔΡΕΥΩΝ (Κωνσταντίνος Βρεττός): Ο κ. Λέγκας έχει το λόγο.

ΝΙΚΟΛΑΟΣ ΛΕΓΚΑΣ: Κύριε Πρόεδρε, η απόφαση του Υπουργείου Οικονομικών
να αναστείλει τη λειτουργία των Δ.Ο.Υ. Πύλης και Φαρκαδόνας ήταν τουλάχιστον προκλητική, αναίτια και αιφνιδιαστική. Η απόφαση αυτή αναφέρεται στο δυτικό κομμάτι της Θεσσαλίας, ένα κομμάτι το οποίο πλήττεται ή μάλλον εμφανίζει έντονα στοιχεία ενδοπεριφερειακών ανισοτήτων. Αναφέρεται σε ένα νομό ο οποίος σε επίπεδο ηλικιακής δομής εμφανίζει ρυθμούς γήρανσης πολύ μεγαλύτερους του εθνικού μέσου όρου και σχεδόν διπλάσιους των Νομών Μαγνησίας και Λάρισας. Αναφέρεται σε ένα νομό ο οποίος όσον αφορά τη συμμετοχή του στο Ακαθάριστο Περιφερειακό Προϊόν αυτή περιορίζεται μόλις στο 14%. Η αντίστοιχη συμμετοχή των άλλων νομών είναι: του Νομού Καρδίτσας 18%, του Νομού Λάρισσας 36% και του Νομού Μαγνησίας 31%. Αυτός ο νομός βρίσκεται στην τεσσαρακοστή τέταρτη θέση με κριτήριο το Ακαθάριστο Εγχώριο Προϊόν και κατέχει την τελευταία θέση ανάμεσα στους νομούς της Θεσσαλίας όσον αφορά τις δημόσιες και ιδιωτικές επενδύσεις, το ποσοστό του ενεργού πληθυσμού και την εξέλιξη του κατά κεφαλήν προϊόντος.
Αυτός ο νομός ανήκει αναμφισβήτητα στους προβληματικούς νομούς της χώρας. Και δεν το λέγω απλά, με τη διαίσθηση που έχουμε ως πολίτες αυτού του νομού. Αυτό καταγράφετε με τα μελανότερα χρώματα στη μελέτη του Παντείου Πανεπιστημίου. Αυτός ο νομός επίσης παρουσιάζει μία μεγάλη οδική και μεταφορική απομόνωση εξαιτίας του κακού επαρχιακού και εθνικού δικτύου.
Προσπάθησα σύντομα να σκιαγραφήσω αυτόν το νομό και να σας πω, κύριε Υπουργέ -και θέλω να είμαι σαφής σε αυτό- ότι εάν η απόφασή σας αυτή υπαγορεύτηκε από το επίπεδο ανάπτυξης αυτού του νομού, ορθώς πράξατε. Αν επίσης αυτή η απόφασή σας υπαγορεύτηκε από τις λογιστικές λογικές -Υπουργείο Οικονομικών είσαστε άλλωστε, και εκεί μέσα κυριαρχούν ενδεχομένως αυτές οι λογικές- χωρίς βεβαίως να συνυπολογίζετε ούτε το κόστος μετακίνησης και να ψάχνετε λύσεις αναδιοργάνωσης των υπηρεσιών σας στα βιβλία εσόδων-εξόδων, τότε εν μέρει ορθώς πράξατε. Και λέγω εν μέρει γιατί αναβαθμίσατε με παλαιότερη απόφασή σας, Δ.Ο.Υ. οι οποίες δεν πληρούσαν αυτά τα τυπικά προσόντα. Το σίγουρο όμως είναι, κύριε Υπουργέ, ότι στην απόφασή σας αυτή δεν ελήφθησαν υπόψη ούτε οι αρχές της αποκέντρωσης ούτε επίσης οι αρχές της διοικητικής και οικιστικής οργάνωσης της χώρας που έχουν τις ρίζες τους στην πρόταση των ανοικτών πόλεων του Αντώνη Τρίτση φθάνουν στο σχέδιο "ΚΑΠΟΔΙΣΤΡΙΑΣ" καθώς επίσης και στο πρόσφατο χωροταξικό σχέδιο Θεσσαλίας.
Το σίγουρο επίσης είναι ότι δε λάβατε υπόψη σας τις προχωρημένες
συνθήκες απερήμωσης που πλήττουν το δυτικό τμήμα της Θεσσαλίας.
Και εδώ θα μπορούσα να αναφερθώ σε άπειρα κείμενα της δικής σας Κυβέρνησης που αναφέρονται στην περιφερειακή αναδιοργάνωση της χώρας καθώς επίσης και στις θετικές συνέπειες του νόμου "ΚΑΠΟΔΙΣΤΡΙΑ", κείμενα τα οποία δεν συνάδουν με τη δική σας απόφαση.
Κύριε Υπουργέ, γνωρίζετε -και τα στοιχεία αυτά σας έχουν κατατεθείότι η ΔΟΥ Πύλης λειτουργεί εδώ και πενήντα χρόνια, εξυπηρετεί σαράντα τρία δημοτικά διαμερίσματα. Η εξυπηρέτηση ενός απομακρυσμένου πολίτη από τη ΔΟΥ Τρικάλων προϋποθέτει μια μετακίνηση στο πήγαινε-έλα εκατόν σαράντα χιλιομέτρων. Η ΔΟΥ Φαρκαδόνας που εξυπηρετεί τον τρίτο και τέταρτο, από άποψη πληθυσμού, δήμο του νομού, καθώς επίσης και το Δήμο Πελιναίων, αναφέρεται σε εξυπηρέτηση πληθυσμού δεκαοκτώ χιλιάδων κατοίκων και με αποστάσεις μετακίνησης που ξεπερνούν τα εβδομήντα χιλιόμετρα. Επιπλέον η ΔΟΥ Τρικάλων θεωρείται μια υπερφορτωμένη ΔΟΥ, έχει προσφέρει ένα ανομολόγητο κυκλοφοριακό πρόβλημα στην πόλη των Τρικάλων, πάρα πολλές χαμένες εργατοώρες χάνονται στα γκισέ της ήδη υπερφορτωμένης ΔΟΥ. Και αυτά τα στοιχεία θεωρώ ότι θα πρέπει να τα λάβετε σοβαρά υπόψη σας. 'Αλλωστε, όπως σας είπα προηγουμένως, σας τα έχουμε εκθέσει επανειλημμένως.
Κύριε Πρόεδρε, αναγνωρίζουμε ότι ο κύριος Υπουργός έχει το αναφαίρετο δικαίωμα να επιχειρεί την αναδιοργάνωση των υπηρεσιών του. Οπωσδήποτε όμως με την απαραίτητη τεκμηρίωση. Το εγχείρημα αυτό θεωρώ ότι απαιτεί καθορισμό των στόχων της αναδιοργάνωσης, κοινωνικό διάλογο και δημοσιότητα, καθορισμό αντικειμενικών κριτηρίων, ανάλυση της υφιστάμενης κατάστασης και φυσικά τα τελικά αποτελέσματα. Απαιτεί, δηλαδή, με λίγα λόγια, ειδική μελέτη.
Σας ζητήσαμε να μας πείτε, σε συγκέντρωση που είχαμε στο Υπουργείο
σας, αν υπάρχει αυτή η μελέτη. Μας είπατε ότι δεν υπάρχει. Και αυτό μάλιστα που εισπράξαμε από εσάς -ευγενικά βεβαίως το είπατε- ήταν ότι θα πρέπει να το ξανασκεφτούμε γιατί η πιθανή αναβάθμιση των δύο ΔΟΥ θα αυξήσει τις εισπράξεις και θα αυξήσει επίσης και τους φορολογικούς ελέγχους.
Κύριε Υπουργέ, δεν θέλουμε εκπτώσεις. Αυτός ο νομός απαιτεί ισονομία και ισοτιμία. Και επίσης αυτό που θέλω να σας πω είναι ότι και διπλάσιους φορολογικούς ελέγχους να προκαλέσετε στην περιοχή, με δεδομένη τη δεινή οικονομική κατάσταση των φορολογουμένων, των πολιτών των δύο περιοχών, τα ίδια εισπρακτικά αποτελέσματα θα είχατε. Ευχαριστώ.
ΠΡΟΕΔΡΕΥΩΝ (Κωνσταντίνος Βρεττός): Ο κύριος Υπουργός έχει το λόγο.
Κύριε Υπουργέ, πόσο χρόνο θέλετε να μιλήσετε;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Δέκα λεπτά, κύριε
Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Ορίστε, έχετε το λόγο για δέκα
λεπτά.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κύριε Πρόεδρε, αγαπητοί συνάδελφοι, είναι αλήθεια ότι πολύ ευχάριστα άκουσα τον πρώτο επερωτώντα, τον αγαπητό συνάδελφο κ. Χατζηγάκη για τα όσα είπε. Και οφείλω να ομολογήσω ότι λίγο μπερδεύτηκα με τη φρασεολογία, την οποία θα έλεγα χρησιμοποιούσαμε και εμείς και χρησιμοποιούμε...
ΣΩΤΗΡΗΣ ΧΑΤΖΗΓΑΚΗΣ: Πολύ δεξιά πήγατε, κύριε Υπουργέ, γι' αυτό .... ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Βεβαιότατα ναι, ενώ
εσείς πήγατε αριστερά! Σίγουρα έτσι είναι.
ΣΩΤΗΡΗΣ ΧΑΤΖΗΓΑΚΗΣ: Εμείς μείναμε εκεί που είμαστε.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Θέλω να πω ότι η υπερβολή στη Νέα Δημοκρατία είναι ένα επιτρεπτό στοιχείο και έτσι, λοιπόν, στη βάση αυτή θα απαντήσω. Γιατί, ασφαλώς σήμερα έχουμε μια επερώτηση για τα δύο τοπικά γραφεία της Πύλης και Φαρκαδόνας και δεν είναι πρότασή μου να απαντήσω για την περιφερειακή ανάπτυξη, στα όσα ανέφερε ο κύριος συνάδελφος, διότι πιστεύω ότι είναι αντικείμενο μιας άλλης επερώτησης που πολύ πολύ ευχαρίστως να συζητήσουμε, να αναφέρουμε για τα κονδύλια, τα οποία διατίθενται για την περιφέρεια, ότι το 80% των κονδυλίων πάνε στην περιφέρεια, ότι πολλά τρισεκατομμύρια δραχμές έχουν διατεθεί γι' αυτόν το σκοπό. Να σας αναφέρω ότι εκατοντάδες δισεκατομμυρίων δραχμών για τη Θεσσαλία έχουν δαπανηθεί για έργα υποδομής και εν πάση περιπτώσει έχουν γίνει πολύ σαφείς πρόοδοι, όσον αφορά την ανάπτυξη της υπαίθρου, χωρίς να ισχυρίζομαι βέβαια ότι έχουμε επιλύσει το πρόβλημα. 'Ομως το ξανατονίζω ότι έχουν γίνει τα τελευταία χρόνια σαφείς βελτιώσεις και πρόοδοι.
Για να ξέρουμε για τι πράγμα μιλάμε, κατ' αρχήν θα πρέπει να πω ότι πρόκειται για δύο τοπικά γραφεία, όχι ΔΟΥ, με μοναδικές αρμοδιότητες την είσπραξη και την πληρωμή.
Καμία άλλη αρμοδιότητα δεν έχουν τα τοπικά γραφεία. Για όλες τονίζω
τις συναλλαγές αρμόδια ήταν η ΔΟΥ των Τρικάλων, στην οποία και προσέφευγαν πάντοτε εδώ και πενήντα χρόνια, όπως είπατε, οι φορολογούμενοι για τις συναλλαγές τους.
'Ετσι λοιπόν, με δεδομένο το ότι ήδη όλες σχεδόν οι πληρωμές
γίνονται μέσω των τραπεζών, αλλά και οι εισπράξεις των εσόδων του κράτους μπορούν να γίνουν κι αυτές μέσα από τις τράπεζες με τα νέα συστήματα, θα έλεγα ότι παρέλκει η λειτουργία όλων των τοπικών γραφείων της Ελλάδας. Δεν καταργήθηκαν μόνο τα δύο τοπικά γραφεία, καταργήθηκαν όλα τα τοπικά γραφεία. Καταργήθηκε ο θεσμός, δηλαδή, των τοπικών γραφείων.
'Ετσι λοιπόν, για να γνωρίζουμε ακόμη καλύτερα το τι συμβαίνει, θα πρέπει να πω ότι τα δύο τοπικά γραφεία απασχολούσαν πέντε υπαλλήλους του δημοσίου και τρεις υπαλλήλους των ΟΤΑ. Οι ημερήσιες συναλλαγές, οι οποίες γίνονταν στο μεν γραφείο της Πύλης ήταν είκοσι με είκοσι πέντε τριπλότυπα, στο δε γραφείο της Φαρκαδόνας ήταν δέκα με δεκαπέντε τριπλότυπα. Δηλαδή η απασχόληση των υπαλλήλων του δημοσίου για κάθε μέρα δεν ξεπερνούσε τα πέντε λεπτά. Αν νομίζετε ότι η σύγχρονη Ελλάδα μπορεί να είναι η Ελλάδα των δημοσίων υπαλλήλων, οι οποίοι παίζουν τάβλι ή πηγαίνουν με βάρδιες στις υπηρεσίες τους για να εργάζονται πέντε λεπτά 
ημερησίως επί ολόκληρες δεκαετίες, τότε θα έλεγα ότι μιλούμε άλλη γλώσσα. Σας διαβεβαιώνω όμως ότι δεν ήταν αυτό το κριτήριο, για το οποίο
καταργήσαμε τελικώς τα τοπικά γραφεία. 'Ηδη εκσυγχρονίζεται το Υπουργείο Οικονομικών: 'Εχουμε προχωρήσει στο θεσμικό, στον κτιριολογικό

εκσυγχρονισμό, στον εκσυγχρονισμό των υπηρεσιών και δεν μπορεί να λειτουργεί σήμερα σε μια τέτοια προσπάθεια, όπου θέλουμε να εντάξουμε όλες τις φορολογικές πράξεις και να τις έχουμε υπό έλεγχο κάτω από ένα σύστημα, το ΤΑXIS, να έχουμε γραφεία, τα οποία πραγματικά δεν μπορούν να λειτουργήσουν με το σύγχρονο τρόπο, τον οποίον εμείς επιζητούμε. Δεν μπορούμε να κρατήσουμε τοπικά γραφεία όπου θα γίνονται δέκα με δεκαπέντε πράξεις μόνο εισπρακτικές ή πληρωμής χωρίς καμία άλλη απολύτως αρμοδιότητα.
'Ετσι, λοιπόν, δεν θα πω ότι τα μηνιαία έσοδα ήταν είκοσι πέντε
εκατομμύρια (25.000.000) δραχμές στη μία, σαράντα εκατομμύρια (40.000.000) δραχμές στην άλλη, δηλαδή ασήμαντα, γιατί θα μου πείτε ότι είναι λογιστικό το ζήτημα. Αυτό το οποίο θα ισχυριστώ είναι ότι μέσα στο πνεύμα εκσυγχρονισμού που το Υπουργείο Οικονομικών τα τελευταία χρόνια έχει ξεκινήσει επιβάλλεται πραγματικά και ο εκσυγχρονισμός των ΔΟΥ. 
Πρέπει να αναφέρω και να γίνει σαφές ότι οι συναλλαγές, τις οποίες
έκαναν τα συγκεκριμένα γραφεία μπορούν να γίνουν άνετα, χωρίς ταλαιπωρία κανενός απολύτως φορολογούμενου στις αρμοδιότητες των δύο τοπικών γραφείων. Ειδικότερα όσον αφορά στις πληρωμές μπορεί ο κάθε φορολογούμενος να δώσει μία πάγια εντολή στην τράπεζά του και να πληρώνει το φόρο που αντιστοιχεί σ' αυτόν. Επίσης, όσον αφορά στις εισπράξεις ούτως ή άλλως όλα τα Υπουργεία εντάσσονται στο αυτόματο σύστημα της πληρωμής μέσω των τραπεζών και επομένως παρέλκει ο λόγος ύπαρξης τοπικών γραφείων.
Πρέπει να πούμε ότι το ΤΑXIS έχει ωριμάσει πια και μπορεί να αποφέρει ιδιαίτερα σημαντικά αποτελέσματα. 'Εχουμε δώσει τη δυνατότητα σε χιλιάδες φορείς να μπορούν με ένα τηλεφώνημα να εξυπηρετούν τους πολίτες τους για τη λήψη των πιστοποιητικών φορολογικής ενημερότητας, πιστοποιητικά τα οποία ανέρχονται περίπου σε δέκα εκατομμύρια το χρόνο. Δεν χρειάζεται το στήσιμο στις ουρές των ΔΟΥ, αλλά απλά με ένα και μόνο τηλεφώνημα από το Δήμο της Πύλης ή της Φαρκαδόνας σ' ένα λεπτό, σε χρόνο δηλαδή ρεκόρ, το πιστοποιητικό είναι στα χέρια του ενδιαφερόμενου πολίτη.
Επίσης, μπορεί ο κάθε δήμος να δημιουργήσει μια μικρή γωνιά με ένα κομπιούτερ και με ένα νέο συμπατριώτη της Πύλης ή της Φαρκαδόνας και να μπορεί να κάνει χρήση και των ηλεκτρονικών υπηρεσιών, ώστε τελικώς ο εκσυγχρονισμός να ξεκινήσει και από την ύπαιθρο. Βέβαια δεν ισχυριζόμαστε ότι μπορεί ο κάθε φορολογούμενος να κάνει χρήση του INTERNET όμως ξανατονίζω ότι το να θέσει ένας δήμαρχος, ο οποίος έχει προοδευτικές αντιλήψεις, σε λειτουργία ένα κομπιούτερ με έναν υπάλληλο από τα ειδικά προγράμματα του Υπουργείου Εργασίας, πιστεύω ότι θα ήταν ένα καλό μήνυμα στη σύγχρονη εποχή μας.
Επίσης, θα ήθελα να πω ότι έχουμε τη δυνατότητα σήμερα όλες τις συναλλαγές μας να τις κάνουμε από το γραφείο ή το σπίτι μας, αρκεί βέβαια να διαθέτουμε την όρεξη, τη διάθεση, αλλά και την αντίληψη ότι μπορούμε πραγματικά να μπούμε στο πνεύμα της σύγχρονης εποχής.
'Ετσι, λοιπόν, θα έλεγα ότι ήταν επιβεβλημένη η κατάργηση των έντεκα τοπικών γραφείων διότι τίποτε απολύτως δεν εξυπηρετούσαν.
Από κει και πέρα, η σύγχρονη δομή των ΔΟΥ επιβάλει νέους ρυθμούς. Και 
πιστεύουμε ότι σε αυτούς τους ρυθμούς κινείται το Υπουργείο Οικονομικών. Εάν υπάρξει, μετά από έρευνα, πιθανότητα να λειτουργήσει ΔΟΥ Β' ΤΑΧΙS, δηλαδή, με την παροχή όλων των υπηρεσιών για το φορολογούμενο, αυτό είναι ένα άλλο ζήτημα το οποίο, εφόσον υποβληθεί συγκεκριμένο αίτημα, το Υπουργείο Οικονομικών θα το εξετάσει με ιδιαίτερη προσοχή.
Ευχαριστώ πολύ.
ΠΡΟΕΔΡΕΥΩΝ (Κωνσταντίνος Βρεττός): Ευχαριστούμε τον κύριο Υπουργό.
Ο Κοινοβουλευτικός Εκπρόσωπος της Νέας Δημοκρατίας κ. Αλογοσκούφης
έχει το λόγο.
Πόσο χρόνο θα χρειαστείτε, κύριε συνάδελφε;
ΓΕΩΡΓΙΟΣ ΑΛΟΓΟΣΚΟΥΦΗΣ: Κύριε Πρόεδρε, δώστε μου τον κανονικό χρόνο.
Δεν θα μιλήσω πολύ έτσι κι αλλιώς.
Κύριε Πρόεδρε, κυρίες και κύριοι συνάδελφοι, θα έλεγε κανείς εκ

πρώτης όψεως, μα είναι θέμα για συζήτηση και για επερώτηση η κατάργηση δύο ΔΟΥ στο Νομό Τρικάλων; Δεν βρήκατε τίποτε άλλο -θα μπορούσε να μας πει ο κύριος Υπουργός, που στην ουσία αυτό μας είπε- για να ελέγξετε την Κυβέρνηση;
Και όμως, κυρίες και κύριοι συνάδελφοι, το θέμα είναι πολύ μεγαλύτερο απ' ό,τι φαίνεται εκ πρώτης όψεως, διότι το συγκεκριμένο αυτό παράδειγμα
καταδεικνύει περίτρανα την περιφρόνηση, με την οποία αντιμετωπίζει η σημερινή Κυβέρνηση την ελληνική περιφέρεια. Είναι ένα παράδειγμα απτό, συγκεκριμένο, αλλά χαρακτηριστικό. Χαρακτηριστικό μιας κυβερνητικής πολιτικής: Πώς αντιμετωπίζεται η ελληνική περιφέρεια που περιλαμβάνει τις φτωχότερες περιοχές της Ευρώπης.
Η κατάργηση των έντεκα ΔΟΥ σε εννέα νομούς, όπως είπε ο πρώτος επερωτών, ο κ. Χατζηγάκης, είναι μόνο μία από τις πλευρές αυτής της θλιβερής πραγματικότητας.
Τι θα κάνουν οι αγρότες, κύριε Υπουργέ; Θα συναλλάσσονται μέσω του
INTERNET όπως μας είπατε εδώ από το Βήμα; Βεβαίως και πρέπει να εκσυχρονιστούν, βεβαίως και πρέπει να υπάρξει μια πίεση για εκσυγχρονισμό. Είναι, όμως, δυνατό να περιμένουμε σε μια χώρα όπου άνθρωποι με πτυχία, άνθρωποι μορφωμένοι στα μεγάλα αστικά κέντρα δεν συναλλάσσονται μέσω του INTERNET, ότι θα αρχίσουν οι συναλλαγές μέσω του ΙNTERNET από την Πύλη και από τη Φαρκαδόνα; Βεβαίως και θα πρέπει να φτάσει και εκεί ο εκσυγχρονισμός. Δεν μπορεί, όμως, να αρχίσει από εκεί, όπως δεν μπορεί να αρχίσει και από τις πολλές άλλες περιφέρειες της χώρας, όπου καταργήσατε αυτά τα γραφεία.
'Αλλη μια πλευρά βεβαίως αυτής της πολιτικής -συμπτωματικό είναι αυτό το παράδειγμα- είναι η τροποποίηση προς το χειρότερο πριν από ενάμιση περίπου χρόνο του αναπτυξιακού νόμου. Είναι και αυτό ένα σύμπτωμα του πώς η Κυβέρνηση βλέπει την επιχορήγηση των επενδύσεων στην περιφέρεια.
'Αλλη μια πλευρά είναι οι καθυστερήσεις στα έργα υποδομής. Ξοδέψαμε
ένα βουνό λεφτά από το Β' Κοινοτικό Πλαίσιο Στήριξης και τα έργα δεν τελείωσαν.
'Αλλη πλευρά είναι η εγκατάλειψη του αγροτικού κόσμου, ο οποίος
επανειλημμένως τα τελευταία χρόνια έχει κινητοποιηθεί κατά της κυβερνητικής πολιτικής, η οποία δεν τον καλύπτει και η οποία τον έχει φέρει στα πρόθυρα της απόγνωσης.
Μήπως υπερβάλλουμε, κυρίες και κύριοι συνάδελφοι;
Πριν από λίγες μέρες ο ίδιος ο Πρωθυπουργός πήγε στην 'Ηπειρο για να διαδηλώσει, δήθεν, το ενδιαφέρον του για την ελληνική περιφέρεια. Μα, εάν ενδιαφερόταν πραγματικά, δεν θα επέτρεπε στην Κυβέρνησή του να παίρνει τέτοιες αποφάσεις, όπως αυτές που χαρακτηριστικά τονίζονται στη σημερινή επερώτηση, αποφάσεις που εμπράκτως σηματοδοτούν το χαρακτήρα της κυβερνητικής πολιτικής εναντίον της ελληνικής περιφέρειας.
Κύριε Υφυπουργέ, εσείς είσθε από την ελληνική περιφέρεια και θα
έπρεπε να είχατε την ευαισθησία για την ελληνική περιφέρεια.
Διαδήλωνε, λοιπόν, ο Πρωθυπουργός από την 'Ηπειρο ότι εμείς -λέει-
είμαστε για τα δύσκολα.
Και το έλεγε αυτό σ 'έναν από τους φτωχότερους νομούς της χώρας, όπως άλλωστε είναι και ο Νομός Τρικάλων, όταν σ' αυτόν το νομό που πήγε ο Πρωθυπουργός δεν είχε να εξαγγείλει τίποτα συγκεκριμένο και δεν είχε να επιδείξει και τίποτα συγκεκριμένο. Δεν εγκαινίασε ούτε ένα έργο στο Νομό Ιωαννίνων που πήγε ο Πρωθυπουργός πριν από επτά-οκτώ μέρες και το πρόγραμμα που παρουσίασε μόνο πρόγραμμα δεν μπορούσε να χαρακτηρισθεί. Μα, όταν δεν μπορείς να κάνεις τα εύκολα, πώς μπορείς να κάνεις τα δύσκολα; Εδώ ο Πρωθυπουργός και η Κυβέρνησή του πνίγονται σε μια κουταλιά νερό.
Είναι δυνατόν να παίρνονται αποφάσεις αυτού του χαρακτήρα στη συγκεκριμένη συγκυρία; Πώς θα προχωρήσει το πράγματι δύσκολο έργο της αναβάθμισης της ελληνικής περιφέρειας, όταν ξεκινάμε με βήματα προς τα πίσω, όπως είναι αυτές οι αποφάσεις;
Κυρίες και κύριοι συνάδελφοι, η χώρα χρειάζεται ασφαλώς μια περιφερειακή πολιτική. Και απαραίτητο στοιχείο μιας τέτοιας πολιτικής είναι η ύπαρξη συνεκτικών και ολοκληρωμένων προγραμμάτων περιφερειακής ανάπτυξης, αλλά δυστυχώς τέτοια προγράμματα δεν υπάρχουν. Και οι αποσπασματικές αποφάσεις που παίρνουν συγκεκριμένα Υπουργεία, όπως το Υπουργείο Οικονομικών, δεν δίνουν την ελπίδα στην ελληνική περιφέρεια ότι ενδιαφέρεται η Κυβέρνηση γι' αυτούς, ότι ενδιαφέρεται τελικά ο πολιτικός κόσμος γι' αυτούς, γιατί η Κυβέρνηση αντιπροσωπεύει -αν θέλετε- το σύνολο των πολιτών. Τι σήμα δίνουμε τώρα εκεί; 'Οτι εμείς δεν ενδιαφερόμαστε, τρέξτε στα Τρίκαλα να κάνετε μια πληρωμή ή να κάνετε μια είσπραξη.
Είναι χαρακτηριστικό -και επανέρχομαι σ'αυτό- ότι ο Πρωθυπουργός στα Γιάννενα βρέθηκε σε αδυναμία να σκιαγραφήσει έστω ένα πρόγραμμα για την περιφέρεια της Ηπείρου. Το μόνο που βρήκε να παρουσιάσει ήταν μια έκθεση
ιδεών βασισμένη στη συρραφή μιας σειράς έργων εθνικού χαρακτήρα, όπως η Εγνατία Οδός, και για τα οποία έργα πάλι δεν είχε να παρουσιάσει αποτελέσματα.
Δεν πρέπει, κυρίες και κύριοι συνάδελφοι, η Κυβέρνηση να χρησιμοποιεί την ελληνική περιφέρεια, την ελληνική ύπαιρθο, σαν σκηνικό για την καινούρια επικοινωνιακή πολιτική της, ότι δήθεν είναι μια κυβέρνηση για τα δύσκολα.
Κυρίες και κύριοι συνάδελφοι, ας κάνει τα εύκολα η Κυβέρνηση, ας πάρει αποφάσεις που πραγματικά θα αναβαθμίσουν την ποιότητα ζωής στην ελληνική περιφέρεια και μετά ας έλθει να μας πει για τα δύσκολα. Και νομίζω, κύριε Υφυπουργέ, ότι η απόφαση αυτή είναι σαφώς λανθασμένη και θα πρέπει να την πάρετε πίσω. Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
ΠΡΟΕΔΡΕΥΩΝ (Κωνσταντίνος Βρεττός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Πατάκης έχει το λόγο.
ΓΙΑΝΝΗΣ ΠΑΤΑΚΗΣ: Κύριε Υφυπουργέ, μετά την απόφαση του Υπουργού Οικονομικών για την αναστολή της λειτουργίας των τοπικών γραφείων της χώρας, είναι γνωστό ότι ο κόσμος αναστατώθηκε. Και δεν είναι η πρώτη φορά που συμβαίνει αυτό σήμερα.
Εμείς ως Κομμουνιστικό Κόμμα Ελλάδας στις 23 Αυγούστου, μετά απ'αυτή την αναστάτωση, κάναμε ερώτηση και μας δώσατε μια απάντηση, όπου λέγατε πως τα τοπικά γραφεία δεν εξυπηρετούν -αυτό που είπατε και τώρα- και είναι μόνο για ορισμένα θέματα κλπ.
Εμείς ζητούσαμε και στην ερώτησή μας την αναβάθμιση αυτών των γραφείων, κύριε Υπουργέ. Δεν νομίζω ότι αυτά τα πράγματα -επειδή είμαι αγρότης από μικρό παιδί, δεν πρόκειται να το μάθω το INTERNET για να έχω τις επαφές με τη Δ.Ο.Υ. σε καμία περίπτωση- πρέπει να λέγονται, ιδιαίτερα για τους αγρότες, εδώ μέσα στη Βουλή.
Παρά την αντίδραση του κόσμου λοιπόν, η Κυβέρνηση, αγνοώντας και τους κατοίκους της περιοχής που συζητάμε αυτή τη στιγμή, προχώρησε στο κλείσιμο των γραφείων στην Πύλη, στη Φαρκαδώνα, όπως επίσης στον Παλαμά Καρδίτσας, αλλά και στη Νέα Ιωνία του Βόλου και σε άλλες περιοχές της χώρας.
Προεκλογικά, κύριε Υφυπουργέ, για να αρπάξει η Κυβέρνηση την ψήφο των κατοίκων της περιοχής, άλλα έλεγε. Υποσχόταν τότε να μην κλείσει τα γραφεία αυτών των Δ.Ο.Υ., όμως αμέσως μετά τις εκλογές, ξέχασε αυτές τις υποσχέσεις.
Αντί της αποκέντρωσης και αναβάθμισης των υπηρεσιών, ώστε να διευκολύνονται οι πολίτες της περιφέρειας στις συναλλαγές τους με το κράτος, η Κυβέρνηση επιλέγει το αντίθετο δηλαδή τη συγκέντρωση και την υποβάθμιση με στόχο βεβαίως να λιγοστέψει τα έξοδα του κράτους. Εδώ είναι αυτό που είπατε πριν στην τοποθέτησή σας, ότι άλλος είναι ο λόγος και δεν είπατε ποιος είναι ακριβώς, επικαλούμενος ότι υπάρχει ο τρόπος εξυπηρέτησης πλέον τώρα.
Πρέπει να πείτε ότι η πολιτική της λιτότητας το απαιτεί, για την εξασφάλιση της περιβόητης διατηρισιμότητας στην Ο.Ν.Ε. Θέλετε, δηλαδή, να μειώσετε ακόμη περισσότερο το ελλιπέστατο προσωπικό και τις δαπάνες. 
Αγαπητοί συνάδελφοι της Νέας Δημοκρατίας, την ίδια στιγμή που
αντιδράτε γι' αυτό το συγκεκριμένο θέμα για τις Δ.Ο.Υ. δεν παύετε να στηρίζετε τη γενικότερη κυβερνητική πολιτική. Το ζω αυτό στο διάστημα που είμαι Βουλευτής, με τη συναινετική σας πολιτική.
ΣΩΤΗΡΗΣ ΧΑΤΖΗΓΑΚΗΣ: Σε ποιο κεφάλαιο;
ΓΙΑΝΝΗΣ ΠΑΤΑΚΗΣ: Συνολικά, κύριε Χατζηγάκη.
Η απόφαση της Κυβέρνησης να προχωρήσει στην κατάργηση των τοπικών γραφείων Δ.Ο.Υ. σε Πύλη, Φαρκαδόνα και άλλες περιοχές αποτελεί πλήγμα για τις περιοχές αυτές. Αυτό θα έχει σαν αποτέλεσμα οι κάτοικοι των εν λόγω περιοχών να χάνουν χρόνο, να δαπανούν χρήματα, να υποβάλλονται σε άσκοπη ταλαιπωρία διανύοντας δεκάδες χιλιόμετρα για να διεκπεραιώσουν τις φορολογικές τους υποθέσεις και γενικότερα τις συναλλαγές τους με το Δημόσιο Ταμείο.
Για παράδειγμα η Δ.Ο.Υ. Πύλης εξυπηρετούσε ένα σωρό ορεινά χωριά του Κόζακα και της Μεσοχώρας, ορισμένα από τα οποία παρουσίαζαν μία δυναμική ανάπτυξη στον τουριστικό τομέα, όπως είναι η Ελάτη, το Περτούλι, το Νεραϊδοχώρι κλπ. Η κατάργηση αυτών των γραφείων Δ.Ο.Υ. σηματοδοτεί την παραπέρα υποβάθμιση της υπαίθρου και βάλλει κατά της αποκέντρωσης δείχνοντας έτσι στην πράξη πόσο κάλπικες ήταν οι υποσχέσεις που μοίραζε η
Κυβέρνηση με τον "ΚΑΠΟΔΙΣΤΡΙΑ", επιδεινώνοντας έτσι τα προβλήματα που ήδη αντιμετωπίζουν οι κάτοικοι αυτών των περιοχών από την κυβερνητική πολιτική που ακολουθείται. Δεν θέλω να το αναλύσω περισσότερο, γιατί μιλάμε ιδιαίτερα για τον αγροτικό κόσμο.
Να, γιατί σύσσωμοι οι κάτοικοι αυτών των περιοχών -δημοτικά συμβούλια, μαζικοί φορείς- αντέδρασαν άμεσα στην απόφαση αυτή, ανεξάρτητα από ιδεολογικές και πολιτικές διαφορές.
Το Κομμουνιστικό Κόμμα Ελλάδος υποστηρίζει το δίκαιο αίτημα των κατοίκων της περιοχής να παραμείνουν τα τοπικά γραφεία της Δ.Ο.Υ. στις περιοχές Πύλη, Φαρκαδόνα, Παλαμά και αλλού, τα οποία πρέπει όμως να αναβαθμιστούν και να μην είναι μόνο για θέματα είσπραξης και πληρωμών. 
Επειδή μιλάμε για Δ.Ο.Υ. Β' τάξης, που πρέπει να αναβαθμιστούν, θα
ήθελα, κύριε Υφυπουργέ, να κάνω μία αναφορά, γιατί στον τοπικό Τύπο της Λάρισας δημοσιεύτηκε ότι καταργούνται και οι Δ.Ο.Υ. Β' τάξης Τυρνάβου και Αγιάς. Πρέπει εδώ να σας πω ότι η Δ.Ο.Υ. Αγιάς εξυπηρετεί ακόμη δύο δήμους, Λακέριας και Μιλιβίας, και του Τυρνάβου εξυπηρετεί ακόμη τον Αμπελώνα, την Ποταμιά, τη Γιάννουλη. Από στοιχεία που μου έδωσε ο προϊστάμενος εκεί προκύπτει ότι κάθε χρόνο παραλαμβάνει δώδεκα χιλιάδες δηλώσεις και βρίσκεται κοντά σε βιομηχανική περιοχή.
Υπάρχει λοιπόν ανησυχία, γιατί φαίνεται ότι ακόμη και αυτές τις υποβαθμισμένες Δ.Ο.Υ. Β' τάξης έχετε σαν στόχο να τις καταργήσετε. Θα περιμένω μία απάντηση, τι θα κάνετε για τις συγκεκριμένες Δ.Ο.Υ.;

Γιατί και οι κάτοικοι και οι φορείς αυτών των επαρχιών αλλά και οι εργαζόμενοι είναι ανάστατοι και περιμένουν να δώσετε μία πειστική απάντηση, για να σταματήσει αυτό που γίνεται, ότι αυτές οι ΔΟΥ Β' κατηγορίας δεν θα λειτουργήσουν.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Ο κ. Χατζηγάκης έχει το λόγο.
ΣΩΤΗΡΗΣ ΧΑΤΖΗΓΑΚΗΣ: Είναι αλήθεια πως έκανα μία ευρύτερη αναφορά με
αφορμή το θέμα της καταργήσεως των Δ.Ο.Υ. Πύλης και Φαρκαδόνας, γιατί πράγματι το ζήτημα αυτό αποτελεί μία πτυχή ενός γενικότερου μεγαλύτερου προβλήματος.
Είχα την ευκαιρία και τη δυνατότητα να αναπτύξω στην πρωτολογία μου, ότι το πλαίσιο μέσα στο οποίο κινείται σήμερα η Κυβέρνηση είναι ένα πλαίσιο εγκατάλειψης της υπαίθρου. Η κατάργηση συνεπώς των Δ.Ο.Υ., των γραφείων των ΔΟΥ Πύλης και Φαρκαδόνας, αλλά και άλλων έντεκα περιοχών σε εννιά νομούς της Ελλάδος, δεν είναι ένα μεμονωμένο περιστατικό. Αποτελούν ένα στοιχείο του γενικότερου σχεδίου, της γενικότερης πορείας που ακολουθεί η Κυβέρνηση του ΠΑ.ΣΟ.Κ. Η πορεία αυτή είναι η εγκατάλειψη της υπαίθρου. Γι' αυτό και επεξετάθην στο θέμα αυτό, έστω κι αν διεύρυνα τη συζήτηση, και δεν έμεινα προσκολλημένος στην ιδέα, στη σκέψη μόνο της κατάργησης των Δ.Ο.Υ. ακριβώς γι' αυτό τούτο, για να καταδείξω ότι δεν είναι ένα απλό επεισόδιο ότι καταργήθηκαν δύο Δ.Ο.Υ., αλλά είναι μία πτυχή μιας γενικότερης πολιτικής, μια πτυχή ενός γενικότερου σχεδίου, η οποία ακολουθείται σήμερα από την Κυβέρνηση του ΠΑ.ΣΟ.Κ. Αυτή είναι η πρώτη μου παρατήρηση.
Η δεύτερη παρατήρηση πάνω στα όσα αναπτύχθηκαν και ελέχθησαν από τον κύριο Υπουργό: Ο κύριος Υπουργός προσπάθησε να δημιουργήσει μια συσκότιση στο αντικείμενο και να πει: Τι είναι η κατάργηση αυτών των Δ.Ο.Υ.; Ως τώρα έμπαιναν μέσα. Ας βάλουν μηχανογραφικά συστήματα στους δήμους ή όπου αλλού κι έτσι να λειτουργήσει το σύστημα. Και το κράτος δεν θα χάσει χρήματα, αλλά και, εν πάση περιπτώσει, όλο το σύστημα μπορεί να λειτουργεί.
Εδώ διαπράττονται τα εξής ατοπήματα. Κανένας από τους προλαλήσαντες
συναδέλφους της Νέας Δημοκρατίας, αλλά και από την πλευρά του Κομμουνιστικού Κόμματος, δεν μίλησε περί παραμονής του ίδιου συστήματος των γραφείων των Δ.Ο.Υ. Κανείς δεν μίλησε γι' αυτό. 'Ολοι μας μιλήσαμε για αναβάθμιση αυτών των γραφείων σε Δ.Ο.Υ. Β' κατηγορίας. Και ανέφερα στην πρωτολογία μου το εξής απλό παράδειγμα, που στηρίζεται σε νούμερα, σε αριθμούς: Η περιοχή του Μουζακίου και μιας άλλης περιοχής της Καρδίτσας, των Σοφάδων, έχουν γύρω στις τρεις χιλιάδες φορολογικές δηλώσεις. Οι Δ.Ο.Υ. της Πύλης και της Φαρκαδόνας μπορούν να αναβαθμιστούν σε Δ.Ο.Υ. Β' κατηγορίας και να έχουν τέσσερις χιλιάδες δηλώσεις. Γιατί να επιβιώνουν οι δύο και να μην επιβιώνουν και οι άλλες δύο Δ.Ο.Υ.;
Πέραν αυτού, είπε ο κ. Πατάκης ότι οι περιοχές αυτές, για όσους
ξέρουν, είναι δυναμικές. Η Φαρκαδόνα είναι μία περιφέρεια η οποία έχει

εκκοκκιστήρια, συνεταιρισμούς. Είναι μία από τις καρδιές της γεωργικής παραγωγής της Θεσσαλίας. Είναι, εν πάση περιπτώσει, η καρδιά των Τρικάλων. Η περιοχή της Πύλης είναι η καρδιά του τουριστικού συγκροτήματος όλου του Ασπροποτάμου με χίλιες δύο επιχειρήσεις οι οποίες έχουν γίνει. Είναι επίσης μία δύσβατη περιοχή, με απομακρυσμένα χωριά, που απέχουν εξήντα, εβδομήντα κι ογδόντα χιλιόμετρα.
Τους αναγκάζουμε, λοιπόν, αυτούς να μεταβούν στα Τρίκαλα με όλα τα προβλήματα τα οποία υπάρχουν, με τη συγκέντρωση, την αστυφιλία. Τους αναγκάζουμε να εγκαταλείψουν τα χωριά τους, να υποβληθούν σε έξοδα, μόνο 
και μόνο επειδή η Κυβέρνηση αποφάσισε κατ' αυτόν τον τρόπο που αποφάσισε. Συνεπώς, κύριε Πρόεδρε, η πρόταση η δική μας είναι μία πρόταση
αναβαθμίσεως κι όχι καταργήσεως.
Σε αυτό το ερώτημά μας, σε αυτή τη θέση μας η Κυβέρνηση δεν παίρνει θέση. Αξιώνουμε μία ξεκάθαρη απάντηση. Γιατί δεν αναβαθμίζονται αυτά τα γραφεία;
Κύριε Πρόεδρε, η δική μας η πρόταση, η δική μας η θέση στηρίζεται και
σε μια άλλη ιδέα, την ιδέα της αποκέντρωσης, η οποία έρχεται σε πλήρη αντίθεση με την υπερσυγκεντρωτικότητα, με τη λογική του υδροκεφαλισμού,

από την οποία διέπεται η πολιτική της Κυβέρνησης σήμερα.
Ακόμα και ο ιδρυτής της παρατάξεώς σας, κύριε Υπουργέ, ο μακαρίτης ο Ανδρέας Παπανδρέου μιλούσε για την αποκέντρωση των περιφερειών και την περιφερειακή ανάπτυξη. 'Ερχεστε εσείς σήμερα και εφαρμόζετε μία πολιτική ακριβώς αντίθετη από αυτά τα οποία έλεγε. Γιατί το κάνετε αυτό; Για να κερδίσετε μερικά χρήματα, δημιουργείτε μία χωλή ανάπτυξη, στραγγαλίζετε την ύπαιθρο; Ακόμα και αν δεν είχαν τις προϋποθέσεις αυτές, έπρεπε εσείς να τις δημιουργήσετε.
Κύριε Υπουργέ, έπρεπε εσείς να δημιουργήσετε τις προϋποθέσεις να ζήσουν αυτά τα γραφεία και να ζήσουν και άλλα γραφεία στην ύπαιθρο, διότι κοντά σε αυτά θα υπάρξει μία συλλογική ανάπτυξη απέναντι στην οποία εσείς κλείνετε τα μάτια και δεν κάνετε τίποτα. Κάνετε ακριβώς την αντίθετη πολιτική απέναντι σε αυτή την κατάσταση.
Κύριε Πρόεδρε, ήθελα τελειώνοντας να κάνω και μία τελευταία παρατήρηση.
Κύριε Υπουργέ, θεωρώ ότι την Κυβέρνησή και την πολιτική σας δεν την σώζει η λέξη "εκσυγχρονισμός", την οποία τη χρησιμοποιείτε ως πανάκεια για πάσα νόσο. 'Οπου βρίσκεται μία δυσκολία, λέτε εκσυγχρονισμός. Αλλά βλέπω ότι όλος ο εκσυγχρονισμός είναι υπέρ των ισχυρών, υπέρ της αθηνοκεντρικής σας πολιτικής, εναντίον των μικρών, εναντίον της περιφέρειας, εναντίον των αγροτών. 'Οταν κάποιος σας εκθέτει όλα τα επιχειρήματα, εν ονόματι του εκσυγχρονισμού -τίνος είναι, ποιος είναι αυτός ο εκσυγχρονισμός;- καλύπτετε τα πάντα και όλα πάνε καλά, όλα "πάνε μέλι-γάλα".
Η αλήθεια είναι μία. Εγκαταλείψατε την ύπαιθρο. Εγκαταλείψατε τον αγροτικό κόσμο. Εγκαταλείπετε τις υπηρεσίες. Εγκαταλείπετε όποια ικμάδα 
είναι δυνατόν να υπάρξει στην περιφέρεια για να μπορέσει να τη στηρίξει. Εφαρμόζετε μία σκληρή, αντιλαϊκή, αθηνοκεντρική, "σχιζοφρενική" πολιτική, μία πολιτική η οποία δεν οδηγεί πουθενά. 'Η μάλλον οδηγεί. Οδηγεί στη συγκέντρωση οικονομικού πλούτου στο κέντρο, στους ολίγους. Είναι μία πολιτική, η οποία είναι η εκσυγχρονιστική η πολιτική η δική σας, μια πολιτική που τις βάλατε τη μάσκα, δήθεν, του εκσυγχρονισμού και της κεντροαριστεράς, αλλά στην πραγματικότητα είναι μία υπερφιλελεύθερη αντιλαϊκή πολιτική, που την εφαρμόζετε ακόμα και για τις μικρές περιπτώσεις, όπως είναι η κατάργηση των Δ.Ο.Υ. της Φαρκαδόνας και της Πύλης.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Ο κ. Λέγκας έχει το λόγο.
ΝΙΚΟΛΑΟΣ ΛΕΓΚΑΣ: Κύριε Πρόεδρε, περίμενα από τον κύριο Υπουργό να "μακιγιάρει" τουλάχιστον τη λογιστική λογική του. Δεν το απέφυγε. Μας μίλησε για χαμηλά φορολογικά έσοδα, για τα πέντε, έξι τριπλότυπα τα οποία κόβουν οι Δ.Ο.Υ., για υπαλλήλους που παίζουν τάβλι. Μας μίλησε για fax
και ΙΝΤΕRNET.
Κύριε Υπουργέ, θα ήθελα να σας πληροφορήσω ότι σε οικισμούς όπως τα Στουρναρέϊκα δεν υπάρχει ηλεκτρικό ρεύμα. Το έδειξαν πρόσφατα τηλεοπτικά ρεπορτάζ, τα οποία, θα έλεγα, ότι μας διέσυραν και δεν μας τιμούσαν.
Μας είπατε και κάτι άλλο. Μας είπατε ότι έτσι όπως είναι τα τοπικά

γραφεία, δεν μπορούν να λειτουργήσουν. Συμφωνούμε. Αυτό είπαμε και εμείς. 
Μας είπατε ότι εάν υπάρχει αίτημα για αναβάθμιση σε Δ.Ο.Υ. Β' τάξης, θα το προχωρήσετε.
Μα αυτό το ξέρετε από τις πρώτες επαφές που κάναμε. Αυτό το αίτημα
έχει διατυπωθεί από όλους τους φορείς. Και, αν θέλετε, μπορώ να σας καταθέσω όλα αυτά τα έγγραφα τα οποία από την πρώτη στιγμή, που ξεκίνησε το θέμα, βάζουν το ζήτημα της αναβάθμισης σε ΔΟΥ Β' τάξεως. Αυτό δεν το πράξατε, κύριε Υπουργέ και το μετακυλίετε για το μέλλον. Θέλουμε στη δευτερολογία σας να μας πείτε ξεκάθαρα πόσο σοβαρά αντιμετωπίζετε αυτό το ενδεχόμενο. Πρέπει επίσης να εκδώσετε και μια υπουργική απόφαση, η οποία να απαλλάσσει τους πολίτες από τα πρόστιμα που είναι υποχρεωμένοι να πληρώσουν επειδή δεν βρήκαν ανοικτές τις Δ.Ο.Υ. Πύλης και Φαρκαδόνας. Δεν πρέπει να στρέφουμε όλους αυτούς τους πολίτες κατά των ΟΤΑ που ξεκίνησαν αυτόν τον αγώνα.
ΠΡΟΕΔΡΕΥΩΝ (Κωνσταντίνος Βρεττός): O κ. Σκρέκας έχει το λόγο.
ΘΕΟΔΩΡΟΣ ΣΚΡΕΚΑΣ: Περίμενα πιο ουσιαστικές απαντήσεις στα ερωτήματα
που θέσαμε, αλλά εσείς, κύριε Υπουργέ, μας παραπέμψατε σε θέματα που πρέπει να κάνουν οι πολίτες και όχι η πολιτεία. Δηλαδή οι πολίτες να ενημερωθούν πώς θα χρησιμοποιήσουν το INTERNET, οι πολίτες να μάθουν πώς θα κάνουν τις φορολογικές τους δηλώσεις μέσω κομπιούτερ, οι πολίτες τελικά πρέπει να μάθουν να εξυπηρετούνται από την αναβάθμιση και τον εκσυγχρονισμό που έχετε φέρει στο Υπουργείο Οικονομικών.
Κύριε Υπουργέ, είπατε ότι αναγκαστήκατε να κλείσετε τα γραφεία Πύλης και Φαρκαδόνας, επειδή οι πράξεις τις οποίες έκαναν ήταν πολύ λίγες και το προσωπικό εργαζόταν για πέντε λεπτά. Σας εγκαλούμε γι'αυτό, γιατί τόσα χρόνια δεν μελετήσατε τη λειτουργία αυτών των γραφείων, για να τα αναβαθμίσετε. Αντ'αυτού τα αναβαθμίσατε και έρχεσθε τώρα με μια απόφαση χρησιμοποιώντας τον ευκολότερο τρόπο, να τα καταργήσετε.
Εμείς επιμένουμε να αναβαθμίσετε αυτά τα γραφεία με βάση τα
στοιχεία που σας έχουμε καταθέσει. Τα στοιχεία αυτά δεν τα κοιτάξατε, γιατί λέτε ότι θα τα μελετήσετε στο μέλλον και ότι αν δείτε ότι μπορείτε να αναβαθμίσετε αυτά τα γραφεία σε ΔΟΥ Β' τάξης, θα το δείτε και θα το αποφασίσετε.
(Στο σημείο αυτό την Προεδρική 'Εδρα καταλαμβάνει η Δ' Αντιπρόεδρος
της Βουλής κ. ΑΝΝΑ ΜΠΕΝΑΚΗ-ΨΑΡΟΥΔΑ)
Πρέπει να ακυρώσετε την απόφασή σας, κύριε Υπουργέ, και να μην
καταργήσετε τα γραφεία. Με αυτή την απόφασή σας μηδενίζετε τη λειτουργία θεσμοθετημένων οργάνων του κράτους, τα οποία με καθεστωτική και αντιδημοκρατική συμπεριφορά τα καταργείτε, αφού η γνώμη τους δεν ζητείται και αγνοούνται οι αποφάσεις τους, ακόμα και όταν αυτές παρουσιάζουν το φαινόμενο της μοναδικότητος, να ομοφωνούν όλα τα επίπεδα εξουσίας του νομού, λαός, δημοτικά συμβούλια, νομαρχιακό συμβούλιο, Βουλευτές όλων των κομμάτων. Μας κάνει εντύπωση πως μια τέτοια μοναδικότητα την αγνοείτε τελείως και τη γράφετε στα παλιά σας υποδήματα.
Στη συνάντηση που ζητήσαμε, κύριε Υπουργέ, δέκα Βουλευτές της
Θεσσαλίας, ήταν και δύο νομάρχες, δήμαρχοι, στελέχη και επιμελητήρια της περιοχής. Εκεί δεσμευτήκατε ότι θα μελετήσετε το θέμα. Μετά από πολλούς μήνες δεν έχουμε πάρει απάντηση. Σήμερα επαναλαμβάνετε τα ίδια πράγματα, ότι η Κυβέρνηση επιφυλάσσεται να μελετήσει το θέμα και θα δει τι θα κάνει.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο Υφυπουργός Οικονομικών κ.
Φωτιάδης έχει το λόγο.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Κυρία Πρόεδρε, κυρίες και κύριοι συνάδελφοι, από ευγένεια και σεβασμό στους επερωτώντες Βουλευτές δεν ανέφερα αυτά που πολύ σεμνά ο Κοινοβουλευτικός Εκπρόσωπος της Νέας Δημοκρατίας είπε. Δεν έχει τίποτε σοβαρό για να επικρίνει την Κυβέρνηση η Νέα Δημοκρατία, παρά εισάγει επερώτηση που είναι ένα βήμα πριν από την απόδοση μομφής στην Κυβέρνηση; Τουλάχιστον κοινοβουλευτικά η διαβάθμιση του ελέγχου του κοινοβουλευτικού είναι αναφορά, ερώτηση, επερώτηση και πάμε στη μομφή κατά της Κυβέρνησης. Χαίρομαι που ο Κοινοβουλευτικός Εκπρόσωπος της Νέας Δημοκρατίας αναγνώρισε ότι δεν είναι αντικείμενο να ασχολείται κανένας και μάλιστα σε βαθμός επερώτησης για κάτι το οποίο ...
ΓΕΩΡΓΙΟΣ ΑΛΟΓΟΣΚΟΥΦΗΣ: Μην παραποιείτε αυτά που είπα, κύριε Υφυπουργέ.
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): Θα τα πείτε μετά. Πάντως η πολιτική ένδεια της Νέας Δημοκρατίας φαίνεται πως δεν έχει τίποτε άλλο
να φέρει στη Βουλή παρά μόνο για την κατάργηση δύο τοπικών γραφείων, που όντως μπορεί να έχουν πολύ μεγάλη σημασία για την τοπική κοινωνία, όμως δεν είναι ζητήματα, που πιστεύω από τη μακρόχρονη εμπειρία μου εδώ στο Κοινοβούλιο δεν είναι αντικείμενο επερώτησης.
Εν πάση περιπτώσει θέλω να πω ότι όλες οι συναλλαγές που γίνονταν εδώ και πενήντα χρόνια στα δύο τοπικά γραφεία όλες μπορούν να γίνουν όχι με τη χρήση INTERNET, για να μην παρεξηγηθεί ο λόγος μου, αλλά με μία πάγια εντολή στην τοπική τράπεζα, για να πληρωθούν οι φόροι ή με την πληρωμή των μισθών από τις αντίστοιχες τράπεζες. Δέκα συναλλαγές την ημέρα δεν δικαιολογούν οκτώ υπαλλήλους και αν υπήρξε αυτό το αίτημα της αναβάθμισης πριν από την κατάργηση των τοπικών γραφείων θα έλεγα ότι υπάρχει ενδιαφέρον της τοπικής κοινωνίας, των νομαρχών, των δημάρχων, των Βουλευτών. Η όλη αντίδραση ξεκίνησε από την ώρα που ανεστάλη η λειτουργία των τοπικών γραφείων και όλες οι συναλλαγές των ανθρώπων που ζουν απόμακρα πενήντα ή εκατό χιλιομέτρων που αναφέρατε εσείς, όλες μηδεμιάς εξαιρουμένης διεξάγονταν μέσα από τη ΔΟΥ Τρικάλων. Θα έλεγα λοιπόν με κινητήριο μοχλό πάντα αυτοί που θίγονται και είναι οι λιγοστοί υπάλληλοι οι οποίοι έχουν μάθει να ασχολούνται με άλλα πράγματα εκτός υπηρεσίας, η ενασχόλησή τους σας είπα αποδεδειγμένα δεν ξεπερνούσε τα πέντε λεπτά ημερησίως. Αν θέλουμε λοιπόν τέτοιες υπηρεσίες για να στηρίξουμε την ύπαιθρο, τελικά πρέπει να σας πω ότι δεν είναι ανάπτυξη αυτό.
Εξάλλου σύμφωνα με τα νέα δεδομένα οι καποδιστριακοί δήμοι οφείλουν να έχουν δική τους ταμειακή υπηρεσία. Υποχρεούνται γι' αυτό για να εισπράττουν τα έσοδα. Το Υπουργείο Οικονομικών δεν οφείλει τουλάχιστον μετά την ψήφιση του νόμου να έχει υπηρεσίες εξυπηρέτησης των δήμων. Αυτό συνέβαινε πριν από τη δημιουργία των καποδιστριακών δήμων.
'Οσο για την αποκέντρωση που μιλήσατε πρέπει να πω ότι οι Κυβερνήσεις του ΠΑΣΟΚ ήταν εκείνες που έφεραν στην Ελλάδα την αποκέντρωση. Θα θυμηθούμε τη μεταρρύθμιση του αείμνηστου Γεννηματά, που για πρώτη φορά έκανε τους δημάρχους από σκουπιδιάρηδες και διεκπεραιωτές πιστοποιητικών θανάτου ή ληξιαρχικών πράξεων γεννήσεων, δημάρχους με εξουσίες. Αυτή η Κυβέρνηση δημιούργησε την αιρετή Νομαρχιακή Αυτοδιοίκηση και έδωσε εξουσίες στον περιφερειάρχη και αρμοδιότητες στους δημάρχους με τους Καποδιστριακούς δήμους και τη μεγιστοποίηση των δυνατοτήτων που έχουν τελικά σήμερα.
Το να συζητάμε σήμερα για την κατάργηση έντεκα τοπικών γραφείων, δεν υπάρχει αντικείμενο συζήτησης. Πρέπει να πω ότι δεν μπορούν να λειτουργήσουν τα τοπικά γραφεία, όταν ο ελληνικός λαός έχει δαπανήσει εκατοντάδες δισεκατομμυρίων για τον εκσυγχρονισμό του φορολογικού συστήματος και όταν θέλουμε 31 Δεκεμβρίου να κλείσει το σύστημα του TAXIS, δεν μπορούμε να υπερασπιζόμαστε τα δίκαια αιτήματα των εργαζομένων που θέλουν να απασχολούνται μόνο πέντε λεπτά την ημέρα, γιατί έτσι έχουν μάθει. Είναι εντελώς παράλογο.
Εμείς λέμε στις 31 Δεκεμβρίου να έχουμε τη δυνατότητα να διασταυρώσουμε τα φορολογικά στοιχεία. Είναι μία προσπάθεια πολλών ετών, που έχει ωριμάσει και δεν μπορούμε να την τινάξουμε στον αέρα ζητώντας τη διατήρηση τοπικών γραφείων, ώστε να υπάρχουν κενά στο φορολογικό σύστημα. 
Αισιοδοξούμε ότι από την 1η Ιανουαρίου θα έχουμε τη δυνατότητα να
προχωρήσουμε σε διασταύρωση φορολογικών στοιχείων, θα έχουμε τη δυνατότητα ελέγχων, ώστε η προσπάθεια αυτή να μην πάει εν τέλει χαμένη. 
Το να ζητάμε μία αναβάθμιση, το κρίνουμε λογικό. Και έχουμε πει ότι
δεν μπορεί όλα μαζί να τα ξεκινά μια kυβέρνηση ούτε το Υπουργείο Οικονομικών. 'Εχει βάλει κάποιους στόχους και ιεραρχήσεις και αυτές οι ιεραρχήσεις είναι συγκεκριμένες. Τα τοπικά γραφεία όλα καταργούνται. Δεν έγινε ειδική προτίμηση στην Πύλη και στη Φαρκαδόνα. Είπαμε ότι σαν θεσμός δεν μπορεί και δεν πρέπει να λειτουργήσουν τα τοπικά γραφεία. 'Ομως υπάρχουν και άλλες αλλαγές, τις οποίες έχουμε κάνει.
Θέλω να πω το εξής: Σ' αυτόν τον τόπο δεν μπορείς να κουνήσεις μία πέτρα χωρίς να έχεις αντίδραση από όλη την κοινωνία. Θες να μεταθέσεις 
έναν κλητήρα από μία Δ.Ο.Υ., θα έχεις διαμαρτυρίες από όλους τους φορείς. Θες να κάνεις μία μικρή αλλαγή, θα ξεσηκωθεί όλος ο κόσμος.
Εγώ διερωτώμαι, γιατί επί πενήντα χρόνια δεν υπήρχε καμία απολύτως διαμαρτυρία για την ταλαιπωρία των δεκάδων χιλιάδων πολιτών, οι οποίοι

αναγκάζονταν από τα ορεινά να πηγαίνουν στη Δ.Ο.Υ. Τρικάλων και ξαφνικά υπάρχει επανάσταση, ξεσηκωμός όλων των φορέων, απλά και μόνο γιατί θα πρέπει πέντε υπάλληλοι να φύγουν από τη Φαρκαδόνα και άλλοι πέντε από την Πύλη για να πάνε να εργαστούν στα Τρίκαλα! Και δεν είναι μόνο η Πύλη ή η Φαρκαδόνα, είναι οποιαδήποτε αλλαγή τολμήσει το Υπουργείο να κάνει, όπου θα συναντήσει τη σφοδρή αντίδραση.
Μη μου λέτε για την αποκέντρωση, ούτε ότι η Κυβέρνηση δεν δείχνει ενδιαφέρον και ότι εξαιτίας της κατάργησης των τοπικών γραφείων φαίνεται η έλλειψη ενδιαφέροντος για την επαρχία! Το αντίθετο μάλιστα. 'Ολα τα γεγονότα και τα στοιχεία αποδεικνύουν ότι η ύπαιθρος ζει μία καινούρια περίοδο.
Δεν ήθελα να αναφερθώ στην πρωτομιλία μου. Μιλήσατε, κύριοι συνάδελφοι, για εγκατάλειψη της υπαίθρου, ότι η Κυβέρνηση αυτή είναι κυβέρνηση των προνομιούχων και ότι εσείς είστε των μη προνομιούχων, φρασεολογίες κλπ., που μου θύμισαν πραγματικά άλλες εποχές και νόμισα ότι μιλούσε το ΠΑ.ΣΟ.Κ. από την απέναντι πλευρά!
Θα σας πω το εξής: Αυτή η Κυβέρνηση, κύριε Χατζηγάκη, και το
Υπουργείο Οικονομικών εισέπραξε φέτος πεντακόσια δισεκατομμύρια δραχμές παραπάνω από τους μεγαλοεπιχειρηματίες, από τις επιχειρήσεις. Αντί των χιλίων δισεκατομμυρίων δραχμών, που ήταν τα έσοδα από επιχειρήσεις πέρυσι, φέτος εισπράχθηκαν χίλια πεντακόσια πενήντα δισεκατομμύρια και αυτά τα παραπάνω πεντακόσια πενήντα δισεκατομμύρια μαζί με τα πρόσθετα έσοδα εν τέλει των εφτακοσίων δισεκατομμυρίων είναι αυτά που δόθηκαν στην ύπαιθρο, σ' αυτούς που έχουν ανάγκη. Δόθηκαν για παράδειγμα για την αύξηση των συντάξεων των αγροτών εκατόν δέκα δισεκατομμύρια δραχμές επιπλέον, άλλα πενήντα πέντε δισεκατομμύρια δραχμές από 1.1.2001, δηλαδή εκατόν εξήντα πέντε δισεκατομμύρια ετησίως και διακόσια είκοσι δισεκατομμύρια δραχμές ετησίως από 1.1.2002.
Δόθηκαν ογδόντα δισεκατομμύρια δραχμές για το επίδομα θέρμανσης και μεταξύ αυτών είναι οι οκτακόσιες χιλιάδες συνταξιούχοι του ΟΓΑ, είναι οι τετρακόσιες χιλιάδες συνταξιούχοι που παίρνουν το ειδικό επίδομα κοινωνικής αλληλεγγύης, είναι οι πεντακόσιες χιλιάδες εργαζόμενοι και αμειβόμενοι με τα κατώτατα όρια μισθών και ημερομισθίων, είναι οι διακόσιες χιλιάδες μακροχρόνια άνεργοι, είναι χρήματα τα οποία δίνονται για την ύπαιθρο και για τα στρώματα τα οποία έχουν ιδιαίτερα μεγάλη ανάγκη.
Δεν απάντησα, γιατί θεωρώ υποτιμητικό να απαντήσω όταν μιλάτε για μία κυβέρνηση για τους προνομιούχους 'Ελληνες ή για μία αθηνοκεντρική κυβέρνηση.
Το 80% των χρημάτων του Γ' Κοινοτικού Πλαισίου Στήριξης διοχετεύεται στην ύπαιθρο. Η αρχική κατανομή έχει γίνει. 'Εργα τεράστια και πολύ μεγάλης σημασίας έχουν γίνει σε όλες τις επαρχίες. Η δε Θεσσαλία είναι μία περιοχή η οποία έτυχε ιδιαίτερα του πλεονεκτήματος, η οποία έχει πάρει όχι λίγες εκατοντάδες δισεκατομμυρίων δραχμών για έργα υποδομής! 
Επειδή όμως το καλύτερο είναι εχθρός του καλού, όπως λέει ο λαός μας,
ασφαλώς το να διεκδικεί τα περισσότερα και εμείς να θέλουμε να κάνουμε περισσότερα, δεν είναι κακό. Αλλά η υπερβολή κάποια στιγμή θα πρέπει να έχει και τα όριά της!
ΣΩΤΗΡΗΣ ΧΑΤΖΗΓΑΚΗΣ: Σας διαψεύδουν τα επίσημα νούμερα!
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Ο Κοινοβουλευτικός Εκπρόσωπος
της Νέας Δημοκρατίας κ. Αλογοσκούφης έχει το λόγο.
ΓΕΩΡΓΙΟΣ ΑΛΟΓΟΣΚΟΥΦΗΣ: Κυρία Πρόεδρε, κυρίες και κύριοι συνάδελφοι, κατ'αρχάς νομίζω ότι ήταν ατυχής η προσπάθεια του κυρίου Υφυπουργού να παραποιήσει αυτά που είπα. Εγώ είπα ότι εκ πρώτης όψεως κάποιος που έβλεπε τα πράγματα επιπόλαια, θα έλεγε αυτά που είπατε, ότι δηλαδή δεν βρήκατε κάτι άλλο.
Μα, η ουσία των συγκεκριμένων ζητημάτων, που φαίνονται από την επερώτηση, είναι ακριβώς αυτή, ότι δηλαδή αναδεικνύονται γενικότερα πολιτικά ζητήματα. Και το γενικότερο πολιτικό ζήτημα που αναδείχθηκε σήμερα από τη συζήτηση είναι ότι η κυβερνητική πολιτική είναι τελικά μία πολιτική που παραμελεί την ελληνική περιφέρεια.
Αυτό που είπατε στο τέλος, ότι το καλύτερο είναι εχθρός του καλού, βεβαίως και ισχύει. Το χειρότερο όμως τι είναι; Διότι αυτό που κάνατε είναι το χειρότερο. Αντί να αναβαθμίσετε μια δημόσια υπηρεσία, ένα ταμείο, δύο ταμεία, όπως θέλετε πείτε τα, ώστε να μπορούν να εξυπηρετηθούν καλύτερα οι πολίτες -δεν αναφέρατε τίποτα για τους πολίτες,
ας ταλαιπωρούνται ή ας πάνε, όπως είπατε στην πρωτολογία σας, στο INTERNET- εσείς εξαντλήσατε το "φιλιππικό" σας κατά των υπαλλήλων των συγκεκριμένων ταμείων.
Εάν υπήρχαν προβλήματα στα ταμεία αυτά, εάν υπήρχαν πιο πολλοί υπάλληλοι από ό,τι χρειαζόταν, δεν ήταν λύση να τα κλείσουμε. Ας κάνατε μια αναδιάρθρωση, ας ήταν λιγότεροι οι υπάλληλοι, ας γινόταν ένας εκσυγχρονισμός με λιγότερους υπαλλήλους. Η μόνη λύση που υπήρχε ήταν να τα κλείσουμε; Αυτό είναι που δεν μπορεί να καταλάβει ένας άνθρωπος καλόπιστα βλέποντας την κατάσταση αυτή.
Εγώ δεν γνωρίζω τη συγκεκριμένη περίπτωση όπως τη γνωρίζουν οι
εκλεκτοί συνάδελφοι οι οποίοι τοποθετήθηκαν και υπέγραψαν την επερώτηση, ωστόσο δεν μπορώ να διανοηθώ πώς θα εξυπηρετηθούν καλύτερα οι πολίτες αυτών των συγκεκριμένων περιοχών, που και δύσβατες είναι και έχουν όλα αυτά τα προβλήματα που έχουν, καταργώντας αυτά τα ταμεία. Θα καλυτερέψει η ζωή τους; 'Οχι.
Μας ενδιαφέρει τελικά η ζωή του απλού πολίτη οπουδήποτε και αν βρίσκεται στη χώρα μας; Εάν μας ενδιαφέρει, γιατί τη δυσκολεύουμε; Γιατί του λέμε να τρέξει στα Τρίκαλα και για μια απλή πληρωμή; Ξέρετε πολύ καλά ότι η πλειοψηφία των κατοίκων των ελληνικών περιφερειών, πολλών χωριών, δυσπιστούν απέναντι στην τράπεζα. Τους λέτε να δώσουν πάγια εντολή να πληρώνονται οι λογαριασμοί τους. Μα, πολλοί δυσπιστούν απέναντι στην τράπεζα, πολλοί άνθρωποι δεν δίνουν πάγιες εντολές στην τράπεζα. Εδώ δυσπιστούν όταν δίνουν το βιβλιάριό τους και το κοιτούν να δουν τι έκανε η τράπεζα, εάν τους χρέωσε, εάν τους παραχρέωσε. Ξέρουμε ότι υπάρχει αυτή η νοοτροπία. Δεν πρόκειται να διευκολυνθεί έτσι η ζωή τους.
Κοιτάξτε ξανά την περίπτωση αυτή. Κοιτάξτε την με πνεύμα ανοικτό, για 
να δείτε αν υπάρχει καλύτερη λύση. Εγώ πιστεύω ότι υπάρχει καλύτερη λύση. Οι συνάδελφοι της Νέας Δημοκρατίας όλοι πιστεύουμε ότι υπάρχει καλύτερη λύση. Σε σας μένει να βρείτε αυτή την καλύτερη λύση.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Κύριε Υπουργέ, θέλετε να
προσθέσετε τίποτα;
ΑΠΟΣΤΟΛΟΣ ΦΩΤΙΑΔΗΣ (Υφυπουργός Οικονομικών): 'Οχι, κυρία Πρόεδρε. ΠΡΟΕΔΡΕΥΟΥΣΑ ('Αννα Μπενάκη-Ψαρούδα): 'Εχουν διαμηθεί τα Πρακτικά της
Πέμπτης 2 Νοεμβρίου 2000 και παρακαλείται το Σώμα να τα επικυρώσει.
ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
ΠΡΟΕΔΡΕΥΟΥΣΑ ('Αννα Μπενάκη-Ψαρούδα): Συνεπώς το Σώμα επικύρωσε τα
Πρακτικά της Πέμπτης 2 Νοεμβρίου 2000.
Κυρίες και κύριοι συνάδελφοι, κηρύσσεται περαιωμένη η συζήτηση επί
της υπ' αριθμόν 7/15.9.2000 επερώτησης των Βουλευτών της Νέας
Δημοκρατίας κυρίων Σωτήρη Χατζηγάκη, Θεοδώρου Σκρέκα και Νικολάου Λέγκα προς τους Υπουργούς Εθνικής Οικονομίας και Οικονομικών.
Κυρίες και κύριοι συνάδελφοι, δέχεσθε στο σημείο αυτό να λύσουμε τη
συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Σώματος και ώρα 20.45', λύεται η συνεδρίαση για
αύριο, ημέρα Τρίτη 14 Νοεμβρίου 2000 και ώρα 18.00, με αντίκειμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί.

Ο ΠΡΟΕΔΡΟΣ ΟΙ ΓΡΑΜΜΑΤΕΙΣ 

