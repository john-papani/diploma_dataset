Σελίδα 6147 

Π Ρ Α Κ Τ Ι Κ Α   Β Ο Υ Λ Η Σ

Θ'ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΚΕ'

Δευτέρα 12 Μαίου 1997

Αθήνα, σήμερα στις 12 Μαίου 1997, ημέρα Δευτέρα και ώρα 18.24', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδεφλοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

(Ανακοινώνονται προς το Σώμα από τον κ. Νικόλαο Γκατζή, Βουλευτή Μαγνησίας, τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Οι Βουλευτές κύριοι ΕΥΤΥΧΙΟΣ ΚΟΝΤΟΜΑΡΗΣ, ΠΑΝΑΓΙΩΤΗΣ ΚΡΗΤΙΚΟΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία η Κοινότητα Ψίνθου του Νομού Δωδεκανήσου ζητεί τη λήψη μέτρων πυροπροστασίας στην περιοχή της.

2) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία η Κοινότητα Αντιμάχειας του Νομού Δωδεκανήσου ζητεί οικονομική ενίσχυση για την έκδοση βιβλίου για την Αντιμάχεια της Κω.

3) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία ο Σύλλογος Εργαζομένων του Γενικού Νοσοκομείου Ρόδου επισημαίνει τα μεροληπτικά κριτήρια επιλογής της κας Καρύδη για τη θέση της γραμματέως των ενδονοσοκομειακών λοιμώξεων στο Γ.Ν.Ρόδου.

4) Ο Βουλευτής Δωδεκανήσου κ. ΑΝΑΣΤΑΣΙΟΣ ΚΑΡΑΜΑΡΙΟΣ κατέθεσε αναφορά με την οποία η ΝΑ Δωδεκανήσου ζητεί να γίνει ο γενικός σχεδιασμός της ΔΕΗ για την περιοχή της Δωδεκανήσου.

5) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η 'Ενωση Μικρομεσαίων Επιχειρήσεων Διακοφτού και Περιχώρων διαμαρτύρεται για την μελετώμενη διακοπή λειτουργίας του ΟΤΕ Διακοφτού.

6) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η Κοινότητα Νικολαίικων Αχαίας ζητεί τον αποχαρακτηρισμό ως αρχαιολογικού χώρου της περιοχής "Καλλιθέα" της Κοινότητάς του.

7) Ο Βουλευτής Αχαίας κ. ΔΗΜΗΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Σωματείο Εργατοτεχνιτών Οικοδόμων Περιφέρειας Ακράτας Αχαίας ζητεί νομοθετική ρύθμιση για την επίλυση του συνταξιοδοτικού προβλήματος των μελών της.

8) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Συμβούλιο Περιοχής 12ης Εδαφικής Περιφέρειας Νομού Αχαίας ζητεί την άμεση εξαίρεση της Επαρχίας Καλαβρύτων από την Υπουργική Απόφαση "περί αναστολής ειδικού σήματος λειτουργίας ενοικιαζομένων δωματίων".

9) Ο Βουλευτής Αχαίας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Σύλλογος Δασκάλων και Νηπιαγωγών Πάτρας διαμαρτύρεται για την εξαίρεση των εκπαιδευτικών της πρωτοβάθμιας εκπαίδευσης από την χορήγηση χρηματικού επιδόματος.

10)Ο Βουλευτής Χίου κ. ΑΝΤΩΝΗΣ ΚΟΤΣΑΚΑΣ κατέθεσε αναφορά με την οποία ο κ. Ι.Μπουμπάρης Νομαρχιακός Σύμβουλος Χίου καταγγέλλει την προσπάθεια συγκάληψης οικονομικών ατασθαλιών σε δημόσια έργα του Νομού Χίου.

11)Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Σύλλογος Γονέων και Κηδεμόνων 3ου Δημοτικού Σχολείου Χίου ζητεί την κατασκευή μιας σχολικής αίθουσας για την στέγαση των μαθητών.

12)Ο Βουλευτής Πρεβέζης κ. ΓΕΩΡΓΙΟΣ ΤΡΥΦΩΝΙΔΗΣ κατέθεσε αναφορά με την οποία η Κοινότητα Ριζοβουνίου Πρεβέζης ζητεί την επίλυση των προβλημάτων που αντιμετωπίζουν οι εργαζόμενες γυναίκες στον ΕΟΜΜΕΧ Ριζοβουνίου.

13)Ο Βουλευτής Αθήνας κ. ΘΕΟΔΩΡΟΣ ΚΑΤΣΑΝΕΒΑΣ κατέθεσε δημοσίευμα εφημερίδας το οποίο αναφέρεται στα σκάνδαλα σε Μονή των Κυθήρων και στην απόπειρα φίμωσης του τοπικού τύπου.

14)Οι Βουλευτές κύριοι ΘΕΟΔΩΡΟΣ ΚΑΤΣΑΝΕΒΑΣ, ΠΑΝΑΓΙΩΤΗΣ ΚΡΗΤΙΚΟΣ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία η Πανελλήνια 'Ενωση Ποντίων Επιστημόνων ζητεί την αναγνώριση των πτυχίων των ιατρών που επαναπατρίσθηκαν από την πρώην Σοβιετική 'Ενωση.

15)Ο Βουλευτής Αθήνας κ. ΘΕΟΔΩΡΟΣ ΚΑΤΣΑΝΕΒΑΣ κατέθεσε αναφορά με την οποία ο Δήμος Αγίας Βαρβάρας Αττικής ζητεί τη στέγαση της ΔΟΥ Κορυδαλλού σε προσιτή περιοχή για την καλή εξυπηρέτηση των δημοτών της Αγίας Βαρβάρας.

16)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία οι αντιπρόσωποι των Σωματείων - μελών της Ομοσπονδίας Βιοτεχνικών Σωματείων Θεσ/νίκης ζητούν την επίλυση φορολογικών και λοιπών προβλημάτων των μελών της.

Σελίδα 6148 

 

17)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Νομαρχιακό Τμήμα Λήμνου Νομού Λέσβου της ΑΔΕΔΥ ζητεί την υλοποίηση του Οργανισμού Εσωτερικών Υπηρεσίας του Δήμου Μύρινας όσον αφορά την άμεση κάλυψη δύο κενών οργανικών θέσεων εργατοτεχνικού προσωπικού και την τροποποίησή του σύμφωνα με τις σημερινές ανάγκες κ.λπ.

18)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΑΧΙΛΛΕΑΣ ΚΑΝΤΑΡΤΖΗΣ κατέθεσαν αναφορά με την οποία το Νομαρχιακό Τμήμα Λήμνου Νομού Λέσβου της ΑΔΕΔΥ ζητεί την καταβολή των δεδουλευμένων τριμήνων αποζημιώσεων στους αδιορίστους εκπαιδευτικούς Λήμνου.

19)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία εργαζόμενοι στον Οργανισμό Ρυθμιστικού Σχεδίου και Προστασίας Περιβάλλοντος Θεσ/νίκης ζητούν την άμεση επίλυση του προβλήματος των εργασιακών σχέσεων και της υπηρεσιακής κατάστασης των εργαζομένων στον Οργανισμό.

20)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία οι εργαζόμενοι στην εταιρία "Ι.Α. Ζαννάρας ΑΤΒΕΕ" Χίου διαμαρτύρονται για τα σοβαρά προβλήματα λειτουργίας της εταιρίας εξ' αιτίας της επιβολής εξοντωτικών προστίμων.

21)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Εργατικό Κέντρο Νομού 'Εβρου ζητεί τη δημιουργία Ραδιοτηλεοπτικών Σταθμών από φορείς που να προέρχονται από το λαό κ.λπ.

22)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Εργατικό Κέντρο Νομού 'Εβρου διαμαρτύρεται για την πολιτική λιτότητας που εκφράζει η κυβέρνηση.

23)Οι Βουλευτές κύριοι ΛΕΩΝ ΑΥΔΗΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία η Συντονιστική Επιτροπή για τη Σωτηρία του Πάρκου Ελευθερίας διαμαρτύρεται για τη μελετώμενη κατασκευή στο Πάρκο της Ελευθερίας 'Οπερας από τον κ. Χ.Λαμπράκη κ.λπ.

24)Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία η 'Ενωση Συνταξιούχων ΙΚΑ Ελευσίνας και Περιχώρων ζητεί να μην θιγούν τα ασφαλιστικά δικαιώματα των μελών της.

25)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύλλογος Επαγγελματιών Αλιέων Λήμνου ζητεί τον εφοδιασμό των Αλιευτικών Σκαφών με αφορολόγητα καύσιμα.

26)Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Δήμος Μύρινας Λήμνου ζητεί την εκτέλεση μηχανολογικών έργων στη Λήμνο.

27)Οι Βουλευτές κύριοι ΛΕΩΝ ΑΥΔΗΣ και ΔΗΜΗΤΡΙΟΣ ΚΩΣΤΟΠΟΥΛΟΣ κατέθεσαν αναφορά με την οποία η 'Ενωση Γονέων και Κηδεμόνων 4ου Δημοτικού Διαμερίσματος Αθηνών και Αθλητικών Συλλόγων του 4ου Δημοτικού Διαμερίσματος και Ευρύτερης Περιοχής ζητούν να απαλλοτριωθεί χώρος στην περιοχή για την κατασκευή κλειστού γηπέδου μπάσκετ.

28)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ, ΜΑΡΙΑ ΜΠΟΣΚΟΥ και ΓΕΩΡΓΙΟΣ ΚΑΡΑΤΑΣΟΣ κατέθεσαν αναφορά με την οποία το Εργατικό Κέντρο Νομού 'Εβρου και η Ιατρική Σχολή του Δημοκρίτειου Πανεπιστημίου Θράκης ζητούν την ίδρυση Πανεπιστημιακού Νοσοκομείου στην Αλεξανδρούπολη και τη στελέχωσή του με επιφανείς Θρακιώτες επιστήμονες.

29)Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Εργατικό Κέντρο Νομού 'Εβρου ζητεί η παιδεία να διατηρήσει το δημόσιο χαρακτήρα της και να εκσυγχρονισθεί.

30)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας σχετικά με τα σκάνδαλα στη δημοπράτηση του έργου του λιμανιού Μαντουδίου στο Νομό Εύβοιας.

31)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας σχετικά με την αναβολή υλοποίησης του Ειδικού Αναπτυξιακού Προγράμματος.

32)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία ο Σύλλογος Πολυτέκνων Χαλκίδας και Περιχώρων ζητεί χρηματοδότηση για την κάλυψη των εξόδων λειτουργίας του.

33)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Κηρίνθου του Νομού Εύβοιας ζητεί χρηματοδότηση για την κατασκευή αρδευτικού έργου.

34)Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Κουρκούλων του Νομού Εύβοιας ζητεί οικονομική ενίσχυση για την εκτέλεση κοινοτικών έργων.

35)Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε δημοσίευμα εφημερίδας στο οποίο ζητείται η άμεση ηλεκτροδότηση, υδροδότηση, αποχέτευση του Δήμου Ηρακλείου.

36)Οι Βουλευτές κύριοι ΒΑΣΙΛΕΙΟΣ ΚΟΡΚΟΛΟΠΟΥΛΟΣ, ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία η Κοινότητα Μακρισίων του Νομού Ηλείας ζητεί την καταβολή αποζημίωσης στους καλλιεργητές της περιοχής της που επλήγησαν από τον παγετό.

37)Οι Βουλευτές κύριοι ΙΩΑΝΝΗΣ ΚΕΦΑΛΟΓΙΑΝΝΗΣ και ΠΑΝΑΓΙΩΤΗΣ ΚΡΗΤΙΚΟΣ κατέθεσαν αναφορά με την οποία ο Σύλλογος Γεωπόνων Ανατολικής Κρήτης ζητεί να ληφθούν μέτρα κατά της ανεργίας στον κλάδο.

38)Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο Σύλλογος Παιδαγωγών Κρατικών Παιδικών και Κρατικών Βρεφονηπιακών Σταθμών του Νομού Σερρών υποβάλλει προτάσεις για τον τρόπο λειτουργίας των Κρατικών Παιδικών Σταθμών.

39)Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο 'Ομιλος Ορφέας Σερρών ζητεί χρηματοδότηση για την κατασκευή των αθλητικών του εγκαταστάσεων.

40)Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Φροντιστηρίων Ξένων Γλωσσών PALSO ζητεί την αναγνώριση των τίτλων πιστοποίησης γλωσσομάθειας PALSO.

41)Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο Σύλλογος Γονέων του Νομού Σερρών Φοιτητών Πανεπιστημίου Βουλγαρίας ζητεί τη μετεγγραφή των ελλήνων φοιτητών των Πανεπιστημίων Βουλγαρίας σε αντίστοιχα ΑΕΙ στην Ελλάδα.

42)Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο κ. Παντελής Χατζηδημητριάδης, ζητεί τη νομοθετική ρύθμιση της επαναπόκτησης της δημευθείσης περιουσίας του πατέρα του, πολιτικού πρόσφυγα, στην περιοχή της Κοινότητας Παλαιοκώμης στο Νομό Σερρών.

43)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία ο Δήμος Κέρκυρας ζητεί την ένταξη του έργου της βελτίωσης του δημοτικού γηπέδου Κοντόκαλι Κέρκυρας στο πρόγραμμα των τεχνικών έργων 1997.

44)Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ

Σελίδα 6149 

κατέθεσε αναφορά με την οποία ο Νομάρχης Κέρκυρας ζητεί οικονομική ενίσχυση για τον εκσυγχρονισμό των αθλητικών εγκαταστάσεων του Νομού.

45)Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία το Τοπικό Παράρτημα ΠΟΣΠΕΡΤ Ηρακλείου ζητεί τη λήψη μέτρων για τη δημιουργία ενός σύγχρονου Ραδιοτηλεοπτικού Περιφερειακού Σταθμού στο Ηράκλειο Κρήτης.

46)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η Πανελλήνια 'Ενωση Οικογενειών Εκλιπόντων Αξιωματικών Στρατού ζητεί τη ρύθμιση της συνταξιοδότησης των μελών της.

47)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία η 'Ενωση 'Εκτακτου προσωπικού του Υπουργείου Πολιτισμού Αρχαιολογικής Υπηρεσίας Μακεδονίας - Θράκης και Θεσσαλίας ζητεί την ανάκλιση των απολύσεων των μελών της εργαζομένων με συμβάσεις αορίστου χρόνου και την καταβολή δεδουλευμένων τους.

48)Ο Βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία οι εργαζόμενοι στον Οργανισμό Ρυθμιστικού Σχεδίου και Προστασίας Περιβάλλοντος Θεσ/νίκης ζητούν τη ρύθμιση της εργασιακής σχέση των εργαζομένων στον Ο.Θ.

49)Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία ο Δήμος Κατερίνης του Νομού Πιερίας ζητεί τη λήψη μέτρων για τη δημιουργία ενός νέου πολιτιστικού χώρου στην περιοχή του.

50)Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία ο Αγροτικός Σύλλογος Κατερίνης ζητεί νέες ρυθμίσεις για τις προϋποθέσεις καταβολής αποζημίωσης στους καλλιεργητές φράουλας.

51)Ο Βουλευτής Πιερίας κ. ΕΥΑΓΓΕΛΟΣ ΠΟΛΥΖΟΣ κατέθεσε αναφορά με την οποία η 'Ενωση Αστυνομικών Υπαλλήλων του Νομού Πιερίας ζητεί την ενίσχυση της αστυνομικής διεύθυνσης του Νομού Πιερίας.

52)Ο Βουλευτής Χαλκιδικής κ. ΒΑΡΣΑΜΗΣ ΓΙΟΒΑΝΟΥΔΑΣ κατέθεσε αναφορά με την οποία η ΝΑ Χαλκιδικής ζητεί την επίσπευση των εργασιών αποπεράτωσης των διδ/ρίων στη Συκιά και στην Ιερισσό στο Νομό Χαλκιδικής.

53)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Παγκαλαβρυτινή 'Ενωση και ο Σύλλογος των εν Πάτραις Καλαβρυτινών ζητούν να μην εγκριθεί το σχολικό βιβλίο "Αχαία - Ιστορία - Πολιτισμός - Περιβάλλον" επειδή διαστρεβλώνει ιστορικά γεγονότα.

54)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Βιομηχανιών Πελοποννήσου και Δυτικής Ελλάδος ζητεί να μη δημιουργηθεί μία μόνον ομάδα παραγωγών βιομηχανικής τομάτας ανά Νομό.

55)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που παρουσιάζονται από τη μεταστέγαση της Γ' ΔΟΥ Πατρών Αχαίας.

56)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε επιλεκτικές ανανεώσεις συμβάσεων υπαλλήλων του Δήμου Πατρών Αχαίας.

57)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην εγκατάλειψη που υφίστανται οι αρχαιολογικοί χώροι της νήσου 'Ανδρου.

58)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη φορολογία που επιβάλλεται στον εφημεριακό Κλήρο.

59)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο περιέχονται καταγγελίες για λαθροανασκαφές στον αρχαιολογικό χώρο Καλαμακίου Αχαίας.

60)Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο διάταγμα για την ανοικοδόμηση στις επαρχιακές οδούς.

Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ

1. Στην με αριθμό 2756/7-3-97 ερώτηση δόθηκε με το υπ' αριθμ. 1398/22-4-97 έγγραφο από τον Υφυπουργό 'Αμυνας η ακόλουθη απάντηση:

"Σε απάντηση της 2756/7-3-97 ερώτηση που κατέθεσε ο Βουλευτής κ. Θ. Κατσανέβας με θέμα την παραχώρηση περιοχής του Γενικού Επιτελείου Αεροπορίας (ΓΕΑ) στο Δήμο Αγίου Δημητρίου, σας πληροφορούμε τα εξής:

Ο χώρος του "Ασυρμάτου" Νέας Σμύρνης ανήκει στην αρμοδιότητα του ΓΕΑ, από την αρχική δε απαλλοτριωθείσα έκταση των 75 στρεμμάτων αποδεσμεύθηκε το 1983 έκταση 23,5 στρεμμάτων, η οποία και παραχωρήθηκε στο Δήμο Αγίου Δημητρίου.

Σε ό,τι δε αφορά την υπόλοιπη έκταση, η Πολεμική Αεροπορία (ΠΑ) δεν έχει αντίρρηση για παραχώρηση χώρου και προτίθεται να προχωρήσει σε αποδέσμευσή του, κατόπιν όμως σχετικής έγκρισης από τους χρήστες-συναρμόδιους φορείς και για συγκεκριμένη έκταση.

Ο Υφυπουργός

ΔΗΜΗΤΡΙΟΣ ΑΠΟΣΤΟΛΑΚΗΣ"

2. Στην με αριθμό 2791/97 ερώτηση δόθηκε με το υπ' αριθμ. 3209/17-4-97 έγγραφο από τον Υφυπουργό Υγείας η ακόλουθη απάντηση:

"Σε απάντηση της υπ' αριθμ. 2791/97 ερώτησης που κατέθεσε στην Βουλή ο Βουλευτής κ. Π. Τατούλης σχετικά με αξιοποίηση του εν θέματι κτιρίου σας αποστέλλουμε σε φωτ/φο το υπ' αρ. 3364/28-3-97 έγγραφο του Ψυχιατρικού Νοσοκομείου Τρίπολης, στο οποίο ανήκει το εν λόγω κτίριο για ανημέρωσή σας.

Ο Υφυπουργός

ΕΜΜ. ΣΚΟΥΛΑΚΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

3. Στην με αριθμό 2928/20-3-97 ερώτηση δόθηκε με το υπ' αριθμ. 17488/22-4-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2928/20-3-97 που μας διαβιβάστηκε από το ΥΠΕΧΩΔΕ και αναφέρεται στο πιο πάνω θέμα, σας πληροφορούμε ότι η επικοινωνία της Εγνατίας Οδού με τα Ελληνοαλβανικά σύνορα θα γίνει μέσω του υπάρχοντος οδικού δικτύου έως τη Σαγιάδα. Ηδη έχει εκτελεστεί έργο 300.000.000 δρχ. με χρηματοδότηση από το ΠΕΠ Ηπείρου με φυσικό αντικείμενο την βελτίωση του υπάρχοντος δρόμου Ηγουμενίτσας - Σαγιάδας.

Επίσης στο Νομαρχιακό Πρόγραμμα ΣΑΝΑ/2 της Ν.Α. Θεσπρωτίας έχει ενταχθεί το έργο με τίτλο "Κατασκευή οδικού άξονα Σαγιάδα - Αγ. Θεόδωροι" προϋπολογισμού 435.000.000 δρχ. με χρηματοδότηση από το INTERREG/2 και με φυσικό αντικείμενο την κατασκευή τεσσάρων (4) χιλιομέτρων δρόμου. Η φάση αυτή έχει δημοπρατηθεί και εκτελείται. Η δεύτερη φάση του έργου που αφορά την κατασκευή του τμήματος δρόμου από το 4ο χλμ. έως το Μεθοριακό Σταθμό Μαυρομάτη, βρίσκεται στο στάδιο της εκπόνησης της μελέτης.

Ο Υφυπουργός

Λ. ΠΑΠΑΔΗΜΑΣ"

 

Σελίδα 6150 

4. Στην με αριθμό 3024/31-3-97 ερώτηση δόθηκε με το υπ' αριθμ. 641/21-4-97 έγγραφο από τον Υφυπουργό Εργασίας η ακόλουθη απάντηση:

"Σε απάντηση της ερωτήσεως 3024/31-3-97, η οποία έχει κατατεθεί στη Βουλή από τους Βουλευτές κ.κ. Σ. Παπαθεμελή και Α. Δαμιανίδη και αφορά στην καταβολή του Επιδόματος Κοινωνικής Αλληλεγγύης Συνταξιούχων (Ε.Κ.Α.Σ.) και σε συνταξιοδοτουμένους μόνο από φορείς επικουρικής ασφαλίσεως, σας γνωρίζουμε τα εξής:

Με την παρ. 1 του άρθρου 20 ν. 2434/1996 ορίζεται ότι το Ε.Κ.Α.Σ. καταβάλλεται μόνο από τους φορείς κυρίας ασφαλίσεως και το Ν.Α.Τ., εκτός του Ο.Γ.Α., υπό ορισμένες προϋποθέσεις, τις οποίες πρέπει να πληρούν οι συνταξιούχοι των φορέων αυτών, για να καταστούν δικαιούχοι του επιδόματος.

Καταβολή του επιδόματος από φορείς επικουρικής ασφαλίσεως δεν προβλέπεται. 'Αλλωστε, όπως ορίζεται από την παρ. 3 του άρθρου 20 του ιδίου νόμου, για τον υπολογισμό του ποσού του επιδόματος λαμβάνεται υπ'όψη το συνολικό ποσό συντάξεων, κυρίων και επικουρικών, που λαμβάνει ο συνταξιούχος, και όπως αυτό είχε διαμορφωθεί κατά την 30-6-1996.

Ο Υφυπουργός

ΝΙΚΟΣ ΦΑΡΜΑΚΗΣ"

5. Στην με αριθμό 3029/31-3-97 ερώτηση δόθηκε με το υπ' αριθμ. 1367/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην 3029/31.3.97 ερώτηση που κατέθεσαν οι Βουλευτές κ.κ. Ν. Γκατζής, Α. Κανταρτζής, Β. Μπούτας για τα θέματα της αρμοδιότητάς μας, σας πληροφορούμε τα εξής:

Για τις ζημιές που προξενήθηκαν από τον παγετό της 23ης και 24ης Μαρτίου 1997 από τον οποίο ζημιώθηκαν κυρίως αμυγδαλιές και διάφορα δένδρα σε πολλές περιοχές του Νομού Λάρισας, μεταξύ των οποίων και οι περιοχές Μαυροβουνίου, Αμπελώνος Μελιάς, Αμυγδαλής, Καλαμακίου ο ΕΛΓΑ επιλήφθηκε αμέσως και διενήργησε τις απαραίτητες επισημάνσεις δια των αρμοδίων γεωπόνων εποπτών του ΕΛΓΑ στη Λάρισα οι οποίοι επισκέφθηκαν τις πληγείσες περιοχές του Νομού, προκειμένου να έχει ο ΕΛΓΑ άμεση εικόνα της έκτασης των ζημιών τα είδη των καλλιεργειών που ζημιώθηκαν καθώς και τα βλαστικά στάδια αυτών κατά την ημερομηνία της ζημιάς.

Οι εκτιμήσεις των παραπάνω ζημιών θα αρχίσουν πολύ σύντομα από κλιμάκιο έμπειρων γεωπόνων εκτιμητών, που θα συγκροτηθεί για το σκοπό αυτό και θα εγκατασταθεί στη Λάρισα μέχρι την ολοκλήρωση των εκτιμήσεων.

Μετά το πέρας των εκτιμήσεων θα κοινοποιηθούν τα σχετικά πορίσματα στους αντ/τές των Δήμων και Κοινοτήτων που επλήγησαν για την ενημέρωση των ενδιαφερομένων παραγωγών και στη συνέχεια θα καταβληθεί από τον ΕΛΓΑ κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό και σύμφωνα με τα προβλεπόμενα από τον Κανονισμό Ασφάλισης της Φυτική Παραγωγής.

Το Υπουργείο Γεωργίας συγκεντρώνει στοιχεία για τις ζημιές που προκλήθηκαν στη γεωργία από τις πρόσφατες δυσμενείς καιρικές συνθήκες και οι οποίες δεν καλύπτονται ασφαλιστικά από τον ΕΛΓΑ, προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να εξετάσει τη δυνατότητα και αναγκαιότητα λήψης μέτρων υπέρ των πληγέντων παραγωγών.

Η Α.Τ.Ε. κατά πάγια τακτική χορηγεί στους παραγωγούς που γεωργοκτηνοτροφικές τους εκμεταλλεύσεις ζημιώνονται από δυσμενείς καιρικές συνθήκες, πυρκαγιές και άλλα αίτια τις απαραίτητες πιστωτικές διευκολύνσεις (αναστολή εξόφλησης των ληξιπρόθεσμων οφειλών, χορήγηση νέων καλλιεργητικών δανείων) για να μπορέσουν ν' αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγική τους δραστηριότητα.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

6. Στην με αριθμό 3030/31-3-97 ερώτηση δόθηκε με το υπ' αριθμ. 1027/21-4-97 έγγραφο από τον Αναπληρωτή Υπουργό Εξωτερικών η ακόλουθη απάντηση:

"Σε απάντηση της 3030/31-3-1997 ερώτηση σας γνωρίζουμε τα εξής:

1. Δεν υπάρχει απόφαση συνολικής φωτογραφίσεως των κειμηλείων του Αγίου 'Ορους, σε όλες τις Μονές.

2. Ο Δημοσιογραφικός Οργανισμός Λαμπράκη δεν έχει υποβάλλει αίτημα, ούτε και έχει εκδηλώσει ενδιαφέρον ή πρόθεση σχετικά με τα ερωτώμενα στο δημοσίευμα.

Ο Αναπληρωτής Υπουργός

ΓΙΩΡΓΟΣ Α. ΠΑΠΑΝΔΡΕΟΥ"

7. Στην με αριθμό 3037/31-3-97 ερώτηση δόθηκε με το υπ' αριθμ. 1366/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3037/31-3-97 που κατέθεσαν οι Βουλευτές κ.κ. Β. Μπούτας, Ν. Γκατζής, σας πληροφορούμε τα εξής:

Α. Στο μετοχικό κεφάλαιο της "ΔΑΒΙΕ" Α.Ε. συμμετέχουν:

- Η 'Ενωση Δασικών Συν/σμών Ευρυτανίας ποσοστό 53,04%

- Η "ΕΥΡΥΤΑΝΙΑ" Α.Ε. " 46,06%

- Η Τ.Ε.Δ.Κ. Ευρυτανίας " 0,53%

- Ο Δήμος Καρπενησίου " 0,37%

Η ΑΤΕ συμμετέχει έμμεσα στην εταιρία μέσω της "ΕΥΡΥΤΑΝΙΑ" Α.Ε. (ποσοστό συμμετοχής 87,2%).

Β. Από την ίδρυσής της η εταιρία αντιμετωπίζει σοβαρά οικονομικά προβλήματα για την αντιμετώπιση των οποίων, με βάση το Νόμο 2326/95 η Τράπεζα ρύθμισε κατά το έτος 1995 τα χρέη της με τους εξής ευνοϊκότερους όρους:

- Ποσό δρχ. 3.455 εκατ. καλύφθηκε από το Ελληνικό Δημόσιο.

- Ποσό δρχ. 2.572 εκατ. διαγράφηκε σε βάρος της ΑΤΕ.

- Ποσό δρχ. 150 εκατ. ρυθμίστηκε σε νέο δάνειο 17 έτους διάρκειας με επιτόκιο 50%.

Γ. Στα πλαίσια της οικονομικής εξυγίανσης της εταιρίας και με σκοπό τη συνέχιση της λειτουργίας της δανειοδοτήθηκε τα έτη 1995 και 1996 με βραχυπρόθεσμες χρημ/σεις ύψους δρχ. 700 εκατ. και με μεσ/σμα δάνεια δρχ. 72 εκατ. χωρίς όμως να καταστεί δυνατή η ομαλή εξυπηρέτησή τους λόγω αδυναμίας της επιχείρησης να προσεγγίσει τους οικονομικούς της στόχους που προβλέπονταν από το πρόγραμμά της.

Οι εξελίξεις αυτές έχουν οδηγήσει και πάλι την εταιρία σε οικονομικό αξιέξοδο που είναι δύσκολο να ξεπεραστεί (δημιουργία ανοιγμάτων ύψους δρχ. 587 εκατ.).

Δ. Μέχρι σήμερα δεν έχει υποβληθεί στην ΑΤΕ αίτημα της εταιρίας που να αφορά χρημ/ση νέων επενδύσεων. Αντίθετα η Τράπεζα εξετάζει αίτημα της εταιρίας ύψους δρχ. 400 εκατ. για κεφάλαια κίνησης περιόδου 1997 που θα αντιμετωπισθεί σύμφωνα με όσα ισχύουν στην ΑΤΕ και ειδικότερα σε συνάρτηση με τις δυνατότητες της εταιρείας να εξυπηρετήσει τις δανειακές υποχρεώσεις της στο σύνολό τους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

8. Στην με αριθμό 3059/1-4-97 ερώτηση δόθηκε με το υπ' αριθμ. 1373/23-4-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3059/1-4-97 που κατέθεσε ο Βουλευτής κ. Ν. Κατσαρός για τα θέματα αρμοδιότητάς μας, σας πληροφορούμε τα εξής:

Για τις ζημιές που προξενήθηκαν από τον παγετό της 23ης και 24ης Μαρτίου 1997 από τον οποίο ζημιώθηκαν κυρίως αμυγδαλιές και διάφορα άλλα δένδρα σε πολλές περιοχές του Νομού Λάρισας, μεταξύ των οποίων και η επαρχία Ελασσόνας, όπου επισημάνθηκαν και οι μεταλύτερες ζημιές, ο ΕΛΓΑ επιλήφθηκε αμέσως και διενήργησε τις απαραίτητες επιση-

Σελίδα 6151 

μάνσεις δια των αρμοδίων γεωπόνων εποπτών του στη Λάρισα, οι οποίοι επισκέφθηκαν τις πληγείσες περιοχές του Νομού, προκειμένου να έχει ο ΕΛΓΑ άμεση εικόνα της έκτασης των ζημιών, τα είδη των καλλιεργειών που ζημιώθηκαν καθώς και τα βλαστικά στάδια αυτών κατά την ημερομηνία της ζημιάς.

Οι εκτιμήσεις των παραπάνω ζημιών θα αρχίσουν πολύ σύντομα από κλιμάκιο έμπειρων γεωπόνων εκτιμητών, που θα συγκροτηθεί για το σκοπό αυτό και θα εγκατασταθεί στη Λάρισα περί τα μέσα του μηνός Απριλίου.

Μετά το πέρας των εκτιμήσεων από τον ΕΛΓΑ θα καταβληθεί κάθε δυνατή προσπάθεια ώστε οι αποζημιώσεις να καταβληθούν στους δικαιούχους το συντομότερο δυνατό.

'Οσον αφορά την αντικειμενικότητα των εκτιμήσεων, γνωρίζουμε ότι αυτές διενεργούνται από έμπειρους γεωπόνους εκτιμητές πτυχιούχους ανωτάτων σχολών, ειδικά εκπαιδευμένους στο αντικείμενο των εκτιμήσεων υπό την άμεση επίβλεψη γεωπόνων εποπτών στελεχών του ΕΛΓΑ με μακροχρόνια εμπειρία στις εκτιμήσεις, σύμφωνα με τους κανόνες της γεωπονικής επιστήμης, τον Κανονισμό του ΕΛ.Γ.Α. για την ασφάλιση της φυτικής παραγωγής και τις εντολές και οδηγίες μας να είναι αντικειμενικοί και δίκαιοι κατά την άσκηση των καθηκόντων τους και να συνεργάζονται με τους παραγωγούς και με τους φορείς που τους εκπροσωπούν. Θα πρέπει να επισημανθεί ότι η εκτίμηση είναι έργο δύσκολο και επίπονο γιατί πέραν των τεχνικών γνώσεων και της εμπειρίας απαιτείται και μεγάλη ψυχική και σωματική αντοχή εκ μέρους των εκτιμητών.

Παρ'όλα αυτά όμως και παρά τη μεγάλη προσπάθεια που γίνεται προς τη κατεύθυνση αυτή σε ορισμένες περιπτώσεις διατυπώνονται ορισμένα παράπονα και διαμαρτυρίες για κάποια πορίσματα τα οποία είναι δικαιολογημένα.

Στις περιπτώσεις αυτές παρέχεται το δικαίωμα στους παραγωγούς να ζητήσουν με αίτησή τους επανεκτίμηση της ζημιάς τους. Εάν κατά την επανεκτίμηση διαπιστωθεί λάθος στο πόρισμα της εκτίμησης τότε αυτό διορθώνεται χωρίς απολύτως κανένα δισταγμό ή προκατάληψη.

Τέλος σχετικά με τα βλαστικά στάδια των καλλιεργειών κατά την ημερομηνάι της ζημίας, γνωρίζουμε ότι με την διενέργεια των επισημάνσεων και τη συνεχή παρουσία του ΕΛΓΑ στους χώρους των ζημιών, έχουν ήδη προσδιοριστεί κατά περιοχή και καλλέργεια ανάλογα με το είδος και την ποικιλία.

Ο Υπουργός

ΣΤΕΦ. ΤΖΟΥΜΑΚΑΣ"

9. Στην με αριθμό 3044/1.4.97 ερώτηση δόθηκε με το υπ' αριθμ. 1370/23.4.97 έγγραφο από τον Υπουργό Γεωργίας η ακόλουθη απάντηση:

"Aπαντώντας στην ερώτηση 3044/1.4.97 που κατέθεσε ο Βουλευτής κ. Μ. Κεφαλογιάννης για τα θέματα της αρμοδιότητας μας, σας πληροφορούμε τα εξής:

H προώθηση της κατανάλωσης ελαιολάδου γίνεται από την Ε.Ε. τόσο στα Κράτη - Μέλη όσο και στις Τρίτες Χώρες, όπου η εκτέλεση των σχετικών προγραμμάτων γίνεται από το Διεθνές Συμβούλιο Ελαιολάδου. Στα προγράμματα αυτά συμμετέχει και η Χώρα μας. Συγκεκριμένα τον προσεχή Μάιο πρόκειται να διεξαχθεί στη Νέα Υόρκη διήμερο Συνέδριο για την Ελληνική γαστρονομία όπου φυσικά θα τονισθεί η μεγάλη σημασία του ελαιολάδου στη σωστή διαστροφή του ανθρώπου.

Η χώρας μας με εθνική νομοθεσία έχει αναγνωρίσει 63 ελαιόλαδα προστατευόμενης ονομασία προέλευσης και γεωγραφικής ένδειξης εκ των οποίων μέχρι στιγμής έχουν τύχει και Κοινοτικής αναγνώρισης 16.

Στα πλαίσια της αξιοποίησης του θεσμού των προϊόντων προστατευόμενης ονομασίας προέλευσης και γεωγραφικής ένδειξης και μέσω των Περιφερειακών Επιχειρησιακών Προγραμμάτων (Π.Ε.Π. προβλέπονται δράσεις διαφήμισης αυτών των προϊόντων με ενισχύσεις για τη συμμετοχή τους σε Τοπικές και Διεθνείς Εκθέσεις και εκδηλώσεις, καθώς επίσης και για την τοποθέτησή τους σε πολυκαταστήματα τροφίμων και εκτυπώσεις ενημερωτικών ετικεττών και φυλλαδίων.

Εκτός αυτών υπάρχει και βρίσκεται σε εξέλιξη Κοινοτικό Πρόγραμμα διαφήμισής τους ώστε να εξασφαλίζεται η προβολή μεταξύ των άλλων και των επώνυμων τυποποιημένων ελαιολάδων της Χώρας μας. Το Ελαιόλαδο ανήκει στην Κοινή Οργάνωση Αγοράς (Κ.Ο.Α) την Ε.Ε. και όλα τα μέτρα στήριξης του λαμβάνονται από την Ε.Ε. με τη συμμετοχή των Κρατών-Μελών.

Μέσα στα πλαίσια αυτά και εν όψει της αναθεώρησης της Κ.Ο.Α. ελαιολάδου, η χώρα μας προβαίνει σε όλες τις απαιτούμενες ενέργειες που έχουν σαν αντικειμενικό σκοπό τη στήριξη του εισοδήματος των ελαιοπαραγωγών.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

10. Στην με αριθμό 3091/2.4.97 ερώτηση δόθηκε με το υπ' αριθμ. 1392/23.4.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3091/2.4.97 που κατέθεσε ο Βουλευτής κ. Μ.Στρατάκης για τα θέματα της αρμοδιότητάς μας, σας πληροφορούμε τα εξής:

Τα ΦΙΧ αγροτικά αυτοκίνητα σύμφωνα με το Νόμο 1959/91 και την υπ' αριθ.Α2/29542/5347/9.8.91 απόφαση του Υπ. Μεταφορών και Επικοινωνιών τα αποκτούν οι κατά κύρια απασχόληση αγρότες (σύμφωνα με το Π.Δ. 890/81) εφόσον κατέχουν γενική εκμετάλλευση (με την ευρεία έννοια της γεωργίας) που το μεταφορικό τους έργο δικαιολογεί την εισαγωγή του ΦΙΧ αγροτ. αυτ/του.

Επίσης μετά την έκδοση της υπ'αριθ.554/91 γνωμοδότηση της ολομέλειας του Νομικού Συμβουλίου του Κράτους επεκτάθηκε η χορήγηση άδειας ΦΙΧ αγροτ. αυτ/του και στους Δημόσιους υπαλλήλους των Υπουργείων που κατέχουν γενική εκμετάλλευση τέτοιου μεγέθους που δικαιολογεί την εισαγωγή του ΦΙΧ αγροτ.αυτ/του. 

Μετά τα παραπάνω η αρμόδια Δ/νση του ΥΠ. ΓΕ προσπάθησε με παρεμβάσεις στο Υπ. Μεταφορών και Επικοινωνιών να επεκταθεί η 554/91 γνωμοδότηση σε όλους τους 'Ελληνες πολίτες που απασχολούνται παράλληλα με την κύρια απασχόλησή τους και στον γεωργικό τομέα αρκεί το μέγεθός της κατεχόμενης γ. εκμετάλλευσης να δικαιολογεί την εισαγωγή του ΦΙΧ αγροτ. αυτ/του σ'αυτήν.

Προ 15 ημερών οργανώθηκε στο Υπ. Μεταφορών και Επικοινωνιών σύσκεψη με τη συμμετοχή και του Υπ. Οικονομικών για να λυθεί το παραπάνω θέμα. 'Ετσι βρίσκεται σε εξέλιξη ρύθμιση σχετική με το θιγόμενο θέμα που θα πρέπει να επιταχυνθεί γαι να εκλείψει αυτή η διαφορετική αντιμετώπιση που ισχύει σήμερα μεταξύ Δημοσίων Υπαλλήλων και λοιπών υπαλλήλων ή αυτοαπασχολουμένων Ελλήνων.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

11. Στην με αριθμό 3069/2.4.97 ερώτηση δόθηκε με το υπ' αριθμ. 8126/23.4.97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 3069/2.4.97 των Βουλευτών κ.κ. Ε. Αποστόλου και Σ.Δανέλλη θέτουμε υπόψη σας τα ακόλουθα:

1. Η προώθηση της ενεργειακής αξιοποίησης των ανανεώσιμων πηγών ενέργειας (ΑΠΕ) της χώρας, συμπεριλαμβανομένων των ενεργειακών καλλιεργειών για παραγωγή βιοκαυσίμων αποτελεί για το Υπουργείο Ανάπτυξης ειδικότερα για την Ελληνική Κυβέρνηση γενικότερα, στόχο πρώτης προτεραιότητας, στα πλαίσια της εθνικής ενεργειακής πολιτικής.

Σημειώνεται ότι βασικός κινητήριος μοχλός για τη θεσμική κατοχύρωση της ανάπτυξης των βιοκαυσίμων όχι μονό στην Ελλάδα αλλά και στην συντριπτική πλειοψηφία των Κ-Μ της Ευρωπαϊκής 'Ενωσης υπήρξε παλαιότερο σχέδιο Οδηγίας για το μειωμένο φόρο κατανάλωσης αυτών, η προώθηση όμως της οποίας είναι προβληματική στην παρούσα φάση λόγω αντιδράσεων ορισμένων Κ-Μ με πτωτοστάτη το Ην. Βασίλειο 

Σελίδα 6152 

και δευτερευόντως την Ολλανδία, το Βέλγιο και τη Δανία.

Το Υπουργείο Ανάπτυξης στα πλαίσια των σχετικών προσπαθειών του για διαμόρφωση θετικής ελληνικής θέσης για την προώθηση του υπόψη σχεδίου Οδηγίας ήδη από τα μέσα του 1995 προώθησε συστηματικά την αλληλοενημέρωση και στενή συνεργασία των εμπλεκομένων συναρμοδίων Γενικών Γραμματειών Οικονομικής Πολιτικής του Υπουργείου Οικονομικών, ΕΟΚ και Αγροτικής Πολιτικής του Υπουργείου Γεωργίας, 'Ερευνας και Τεχνολογίας του Υπουργείου Ανάπτυξης, Διευθύνσεων Ανανεώσιμων Πηγών και Εξοικονόμησης Ενέργειας και Ενεργειακής Πολιτικής του Υπουργείου Ανάπτυξης, του ΚΑΠΕ και του Γεωργικού Πανεπιστημίου Αθηνών.

Αποτέλεσμα των ανωτέρω συνεργασιών υπήρξε η κατ' αρχήν συμφωνία των συνεμπλεκομένων για υποστήριξη του υπόψη σχεδίου στα πλαίσια της εθνικής πολιτικής για την ανάπτυξη των ΑΠΕ, με την προϋπόθεση της μέγιστης δυνατής κατοχύρωσης των εθνικών συμφερόντων, όσον αφορά τη φορολόγηση, παραγωγή διακίνηση και χρήση των βιοκαυσίμων στη χώρα σε σχέση με τα συμβατικά καύσιμα.

2. Στα πλαίσια του ανωτέρω στόχου το Υπουργείο Ανάπτυξης έχει ήδη προεπιλέξει και αποστείλει στην Ευρωπαϊκή Επιτροπή προς οικονομική υποστήριξη από το Κοινοτικό Πρόγραμμα ALTENER για την παραγωγή των ΑΠΕ στην Ευρώπη, τις ακόλουθες προτάσεις που αναφέρονται ειδικότερα στην αξιοποίηση των ενεργειακών καλλιεργειών και στην παραγωγή βιοκαυσίμων:

α. "Exploitation of biomass from agricultural/forestral resi dues and energy crops for district heating, greenhouse heating, as well as electricity generation" με φορέα υλοποίησης του έργου το ΚΑΠΕ, συνολικού προϋπολογισμού 100.000 ECU, η οποία έχει υποστηριχθεί από το Πρόγραμμα ALTENER 1994 με συνολικό ποσό ύψους 50.000 ECU.

β. "Pilot actions aimed at introducing liquid fuels derived from biomass in place of petroleum products in the transport sec tor", με φορέα υλοποίησης συντονιστή του έργου το Εργαστήριο Υγρών Καυσίμων του Εθνικού Μετσόβιου Πολυτεχνείου, συνολικού προϋπολογισμού 392.000 ECU, η οποία ήδη υποστηρίζεται από το Πρόγραμμα ALTENER 1995 με συνολικό ποσό ύψους 160.000 ECU.

γ. "Biodiesel production from raw material blending/Promotion of the establishment of an industry in northern Greece", με φορέα υλοποίησης-συντονιστή του έργου την Τοπική 'Ενωση Δήμων και Κοινοτήτων Νομού Κιλκίς, συνολικού προϋπολογισμού 179.000 ECU, η οποία ήδη υποστηρίζεται από το Πρόγραμμα ALTENER 1996 με συνολικό ποσό ύψους 71.600 ECU.

δ. "Βioethanol as fuel for urban public buses/impact on air quality in Athens" με φορέα υλοποίησης - συντονιστή του έργου το ΚΑΠΕ, συνολικού προϋπολογισμού 324.800 ECU, η οποία ήδη υποστηρίζεται από το Πρόγραμμα ALTENER 1997 με συνολικό ποσό ύψους 97.440 ECU.

Επιπρόσθετα το Υπουργείο Ανάπτυξης στα πλαίσια του Μέτρου 3.2 (προώθηση εφαρμογών ΑΠΕ) του Επιχειρησιακού Προγράμματος Ενέργειας συνολικού προυπολογισμού 50 δισ. δραχμών για το συγκεκριμένο Μέτρο, έχει ήδη προβλέψει με ποσοστό δημόσιας χρηματοδότησης 50% επί του επιλέξιμου κόστους, επενδύσεις ενεργειακής αξιοποίησης βιομάζας, μεταξύ των οποίων και επένδυση πιλοτικής παραγωγής βιοαιθανόλης ως καυσίμου μεταφορών, η οποία προβλέπεται να προκηρυχθεί προσεχώς, με την προϋπόθεση προηγούμενης επιτυχούς ολοκλήρωσης σχετικής προεργασίας για τη διαμόρφωση της απαιτούμενης υποστηρικτικής υποδομής της επένδυσης αυτής (θεσμικό πλαίσιο-τιμολογιακό καθεστώς-ζητήματα παραγωγής διακίνησης και εμπορίας κ.λπ) σε συνεργασία με το ΚΑΠΕ και άλλους εμπλεκόμενους φορείς, η οποία ήδη έχει αναληφθεί από το Υπουργείο Ανάπτυξης.

Το ΚΑΠΕ, εξάλλου, από της συστάσεώς του, επελήφθη μεταξύ των άλλων, μιας μεγάλης σειράς θεμάτων, προκειμένου να εξελιχθεί η βιομάζα σε σημαντική ΑΠΕ, τόσο με την αξιοποίηση των γεωργικών και δασικών υπολειμμάτων της χώρας, όσο και με την προώθηση των ενεργειακών καλλιεργειών.

Η βιομάζα σήμερα χρησιμοποιείται γαι παραγωγή θερμότητας και ηλεκτρισμού, ξεχωριστά ή σε συμπαραγωγή, καθώς και για παραγωγή υγρών βιοκαυσίμων, και κατά συνέπεια στη διάδοση των ενεργειακών καλλιεργειών, σημαντικό ρόλο θα παίξει η μείωση του κόστους παραγωγής τους, έτσι ώστε να γίνουν ανταγωνιστικά των συμβατικών.

Το ΚΑΠΕ, λαμβάνοντας υπόψη τη σπουδαιότητα του τομέα της βιομάζας για την υποκατάσταση συμβατικών καυσίμων, έχει προχωρήσει με επιτυχία στην υλοποίηση προγραμμάτων, τα οποία έχουν ήδη χρηματοδοτηθεί από Κοινοτικούς ή Εθνικούς πόρους, προκειμένου να καταλήξει σε συμπεράσματα ως προς τη χρήση των διαφόρων εφαρμογών και την αξιοπιστία των τεχνολογιών.

Παράλληλα υλοποιεί έργα, των οποίων οι τεχνολογίες είναι σε στάδιο εφαρμογής, όπως για παραγωγή θερμότητας, τηλεθέρμανσης, παραγωγής ηλεκτρισμού, συμπαραγωγής καθώς και παραγωγής οργανοχημικών λιπασμάτων από λύματα πτηνοτροφείων.

Δεδομένου ότι η χρήση των βιοκαυσίμων δεν έχει ακόμα ωριμάσει πλήρως διεθνώς, το ΚΑΠΕ παρακολουθεί και συμμετέχει ενεργά σε σχετικές δραστηριότητες, αναπτύσσοντας την κατάλληλη υποδομή, ώστε η χώρα να είναι προετοιμασμένη για την εκτεταμένη χρήση των καυσίμων αυτών την κατάλληλη στιγμή στο μέλλον.

3. Ειδικότερα στον τομέα των ενεργειακών καλλιεργειών και σε συνεργασια με πολλά Ευρωπαϊκά και Ελληνικά ιδρύματα, με Δίκτυα και ιδιωτικούς φορείς, διερευνήθηκαν και διερευνώνται διάφορα είδη ενεργειακών καλλιεργειών, στα πλαίσια Ευρωπαϊκών και Εθνικών προγραμμάτων, με θετικότατα αποτελέσματα για ορισμένα.

Από τα μέχρι σήμερα αποτελέσματα, εξακριβώθηκε, κατ' αρχήν η δυνατότητα αξιποίησης ενεργειακών φυτών, όπως

Η αγριοαγκινάρα (cynara cardunculus), η οποία αποδίδει στα ξερικά χωράφια 2,5-3 τόνους ξηρά ουσία το στρέμμα, έχει δε το πλεονέκτημα να είναι πολυετές φυτό, με ασήμαντες καλλιεργητικές απαιτήσεις και με ελάχιστη ή μηδενική απαίτηση σε λίπανση.

Ο μίσχανθος (Μiscanthus) και το γνωστό καλάμι (Αrundo donax), φυτά πολυετή, με αποδόσεις σε ποτιστικά χωράφια, που φτάνουν μέχρι 4 τόνους ξηρά ουσία το στρέμμα, με μειωμένες έως μηδενικές απαιτήσεις σε λίπανση.

Ο ευκάλυπτος και η ψευδακακία, που ταιριάζουν ιδιαίτερα σε περιθωριακές εκτάσεις, τα οποία μπορούν να δώσουν μέχρι 3 τόνους ξηρά ουσία το στρέμμα, με μικρή άρδευση και με μικρή ή μηδενική λίπανση.

Τα παραπάνω φυτά μπορούν να χρησιμοποιηθούν με επιτυχία, για παραγωγή θερμότητας, ηλεκτρισμού, ψύξης και συμπαραγωγή αυτών, καθώς και για παραγωγή υγρών καυσίμων με πυρολυτική διεργασία.

Το σόργο το Ζαχαρούχο, φυτό μονοετές, μπορεί να δώσει σε ποτιστική γη πρώτη ύλη για παραγωγή 600-700 λίτρων βιοαιθανόλης το στρέμμα, καθώς και υπολείμματα που μπορούν με την αξιοποίησή τους να καλύψουν όλες τις ενεργειακές εισροές μέχρι την παραλαβή της αλκοόλης, καθώς και να δώσουν επί πλέον ενέργεια θερμότητας και ηλεκτρισμού.

Το τελευταίο φυτό μπορεί να χρησιμοποιηθεί μαζί με το καλαμπόκι στην παραγωγή βιοαιθανόλης και ζωοτροφών.

Η συνολική εκτίμηση της οικονομικότητας τέτοιων καλλιεργειών θα πρέπει να γίνει σε συνδυασμό με άλλους παράγοντες (π.χ. μελλοντικές δυνατότητες ικανοποίησης αρδευτικών αναγκών, ελάχιστη λίπανση, περιβαλλοντικές επιπτώσεις στο έδαφος, κ.λπ.)

Το ΚΑΠΕ στα πλαίσια της επιπλέον προώθησης της ανωτέρω έρευνας, συμμετέχει και στα παρακάτω προγράμματα.

- ΠΕΠΕΡ: προβλέπεται να εγκατασταθούν στη Θράκη καλλιέργειες με σόργο, προκειμένου να εξοικειωθούν οι αγρότες με το είδος αυτό της καλλιέργειας.

Altener(έργο δεύτερης παραγράφου του παρόντος εγγράφου): Σε συνεργασία ΚΑΠΕ, ΥΠΕΧΩΔΕ, ΟΑΣΑ, ΕΛΔΑ θα κυκλοφορήσει αστικό λεωφορείο κνούμε με αλκοόλη, σε 
Σελίδα 6153 

σύγκριση με άλλο πετρελαιοκίνητο, προκειμένου να βγουν πρακτικά και αξιόπιστα συμπεράσματα, για τα περιβαλλοντικά οφέλη από την αξιοποίηση βιοκαυσίμων και προκειμένου επίσης να ενημερωθεί καθημερινά και επί ένα έτος η κοινή γνώμη της πρωτεύουσας για τη σημασία του εγχειρήματος.

- ΕΠΕ (ΚΠΣ ΙΙ): εγκαθίσταται μονάδα τηλεθέρμανσης τηλεψύξης των εγκαταστάσεων του ΚΑΠΕ, που θα λειτουργήσει με βιομάζα, για την οποία (μονάδα) θα ενημερώνονται οι επισκέπτες του ιδρύματος, ενδιαφερόμενοι επενδυτές κ.λπ.

Το ΚΑΠΕ επίσης, για τη στήριξη του κατασκευαστικού τομέα, πραγματοποιεί την τρέχουσα περίοδο, τη δημιουργία Εργαστηρίου Λεβήτων Βιομάζας και Μετρήσεων, πιστοποίησης της απόδοσης λεβήτων και πραγματοποίηση δοκιμών των εγκαταστάσεων, προκειμένου να εξασφαλιστούν αφενός άριστες συνθήκες λειτουργίας, χωρίς άσκοπες και επιζήμιες περιβαλλοντικές επιπτώσεις, και αφετέρου να γίνουν τεχνικές υποδείξεις για βελτίωση των προϊόντων.

Συμπερασματικά τονίζεται ότι, σήμερα προωθούνται από το Υπουργείο Ανάπτυξης μέσω του ΚΑΠΕ όλες οι εφαρμογές που είναι έτιομες τεχνικά και οικονομικά, ενώ ταυτόχρονα γίνονται οι απαραίτητες ενέργειες, ώστε όταν οι δυνατότητες χρήσης υγρών βιοκαυσίμων ωριμάσουν διεθνώς, η Χώρα μας να έχει αναπτύξει την κατάλληλη τεχνογνωσία για την εφαρμογή τους.

Η Υπουργός

ΒΑΣΩ ΠΑΠΑΝΔΡΕΟΥ"

12. Στην με αριθμό 3072/2.4.97 ερώτηση δόθηκε με το υπ' αριθμ. 7931/21.4.97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 3072/2.4.97 που κατατέθηκε στη Βουλή των Ελλήνων από τους Βουλευτές κ.κ. Α. Τασούλα και Ν.Γκατζή σας γνωρίζουμε τ' ακόλουθα:

1. Σύμφωνα με το ν.4483/65 όπως αυτός τροποποιήθηκε με το ν.2302/95 η αρμοδιότητα του ελέγχου των εσωτερικών ηλεκτρικών εγκαταστάσεων για την τήρηση των διατάξεων των υπόψη Νόμων, δεν ανήκει στη Δ.Ε.Η..

2. Στην Κοινότητα Θυρρίου στα Ακαρνανικά 'Ορη υπάρχουν 22 παροχές Δ.Ε.Η. από τις οποίες ηλεκτροδοτούνται αντίστοιχα κεραίες ραδιοτηλεοπτικών σταθμών και εγκαταστάσεις διαφόρων άλλων υπηρεσιών και οι οποίες έχουν χορηγηθεί σύμφωνα με τις νόμιμες διαδικασίες.

3. Μετά από καταγγελίες της Κοινότητας Θυρρίου για παράνομες επεκτάσεις των παραπάνω εσωτερικών ηλεκτρικών εγκαταστάσεων συνεργείο της Δ.Ε.Η. από την 'Αρτα, παρ' ότι δεν είχε την αρμοδιότητα ελέγχου, επισκέφθηκε μαζί με εκπρόσωπο της Κοινότητας την περιοχή, αλλά κατέστη δυνατός ο εντοπισμός των παροχών από τις οποίες έχουν γίνει ενδεχομένως οι παράνομες επεκτάσεις.

Και τούτο γιατί αυτό απαιτεί έλεγχο ή και επέμβαση στις εσωτερικές ηλεκτρικές εγκαταστάσεις, ενέργειες όμως τις οποίες η Δ.Ε.Η., όπως προαναφέρθηκε, δεν δικαιούται να πράξει.

Η Υπουργός

ΒΑΣΩ ΠΑΠΑΝΔΡΕΟΥ"

13. Στην με αριθμό 3078/2.4.97 ερώτηση δόθηκε με το υπ' αριθμ. 17669/23.4.97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στη 3078/2.4.97 ερώτηση που κατατέθηκε από τους Βουλευτές κ. Μ. Κωστόπουλο και Ο. Κολοζώφ και αφορά στην επίθεση που δέχθηκε συνεργείο μελών της ΚΝΕ κατά τη διάρκεια αφισοκόλλησης, από συνεργείο καθορισμού του Δήμου Αθηναίων και από Αστυνομικό, εκτός υπηρεσίας, σας γνωρίζουμε κατά λόγο αρμοδιότητος, ότι με έγγρά μας προς το Δήμο Αθηναίων, φωτ/φα των οποίων επισυνάπτουμε, ζητήσαμε πληροφορίες για την όλη υπόθεση.

Μετά την παροχή των αιτηθέντων στοιχείων από το Δήμο Αθηναίων, φωτ/φα των οποίων επισυνάπτουμε, ζητήσαμε πληροφορίες για την όλη υπόθεση.

Μετά την παροχή των αιτηθέντων στοιχείων από το Δήμο Αθηναίων, θα σας ενημερώσουμε, με νεώτερο έγγραφό μας.

Για τα λοιπά θέματα που θίγονται, αρμόδιο να απαντήσει είναι το Υπουργείο Δημόσιας Τάξης, το Οποίο είναι συναποδέκτης του εγγράφου σας και στο οποίο κοινοποιούμε το παρόν, προκειμένου να ενημερώσει απευθείας την Εθνική Αντιπροσωπεία.

Ο Υφυπουργός

Λ. ΠΑΠΑΔΗΜΑΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

14. Στην με αριθμό 3098/3.4.97 ερώτηση δόθηκε με το υπ' αριθμ. 4897 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 3098/3-4-97 του Βουλευτή κ. Σπήλιου Σπηλιωτόπουλου και απευθύνεται στον Υπουργό Μεταφορών και Επικοινωνιών, αναφορικά με τις πλημμύρες που δημιουργούνται στην περιοχή της Κοινότητας Καρέϊκων σαςν πληροφορούμε τα παρακάτω:

1. Το πρόβλημα των πλημμυρών δεν απασχολεί για πρώτη φορά τον ΟΣΕ, ήδη και στο παρελθόν, μετά από αίτημα πλημμυροπαθών αγροτών, ο Ο.Σ.Ε. είχε συναινέσει στη διεύρυνση των υφιστάμενων αγωγών του, στις θέσεις 26+744 και 27+143 γρ. Πατρών-Πύργου, διευκρινίζοντας όμως ότι η ως άνω διεύρυνση θα ήταν χωρίς αποτέλεσμα, αν δεν συνδυαζόταν με σύγχρονη διάνοιξη της κοίτης των ρεμμάτων κατάντι της σιδηροδρομικής γραμμής, (με τρόπο που η νέα αυξημένη ποσότητα υδάτων που θα περνούσε πλέον μέσα από κάθε διευρυμένο τεχνικό, να μπορεί ομαλά να παροχετεύεται μέχρι τη θάλασσα).

2. Ο σχεδιασμός και η κατασκευή της Νέας Εθνικής Οδού Πατρών-Πύργου επέτεινε το πρόβλημα, καθώς επέβαλε ανακτανομή και συγκέντρωση των υδάτων ανάντι, σε ποσότητες και θέσεις πολλές φορές αναντίστοιχες των τεχνικών που υπήρχαν κάτω από τη σιδηροδρομική γραμμή.

3. Η πρόσφατη οίκηση της περιοχής, ανέδειξε το πρόβλημα ως οξύτερο.

4. Η Ο.Σ.Ε. παρά το γεγονός ότι δεν φέρει καμία ευθύνη για την όξυνση του προβλήματος, δεδομένου ότι οι σιδ/κές γραμμές προϋπήρχαν όλων των υπολοίπων έργων, μετατροπών,αλλαγών χρήσεως, αλλαγών και επιδείνωσαν την κατάσταση κ.λπ., δεν έχει και πάλι αντίρρηση για μετατροπή ή αντικατάσταση των υφισταμένων τεχνικών του, όπου αυτό κρίνεται απαραίτητο.

5. 'Ηδη για το σκοπό αυτό, η αρμόδια Υπηρεσία του ΟΣΕ βρίσκεται σε επικοινωνία με τη 1η ΔΕΚΕ Πατρών, ώστε από κοινού να συζητηθούν οι λεπτομέρειες κατασκευής του έργου χωρίς διακοπή κυκλοφορίας των συρμών και να γίνει δυνατή η σύνταξη, από πλευράς ΔΕΚΕ, της σχετικής μελέτης.

6. Επισημαίνουμε πάντως ότι η παραπάνω μελέτη, θα πρέπει να αντιμετωπίσει και το πρόβλημα της ομαλής απορροής των υδάτων κατάνι και πέραν της σιδηροδρομικής γαρμμής μέχρι το φυσικό αποδέκτη, ώστε να υπάρξει πραγματική επίλυση του προβλήματος και όχι απλή μετατόπισή του.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

15. Στην με αριθμό 3099/3.4.97 ερώτηση δόθηκε με το υπ' αριθμ. 7617/24.4.97 έγγραφο από την Υπουργό Ανάπτυξης η ακόλουθη απάντηση:

"Σε απάντηση της ερώτησης 3099/3.4.97 που κατατέθηκε στη Βουλή των Ελλήνων από το Βουλευτή κ. Σπ. Σπηλιωτόπουλο σας γνωρίζουμε τ'ακόλουθα:

'Οπως είναι γνωστό η ΔΕΗ προέβη προσφάτως στην πλήρη ανακαίνιση, στον εκσυγχρονισμό και στην αναβάθμιση του παλαιού υδροηλεκτρικού σταθμού του Γλαύκου, του παλαιότερου στη χώρα μας, ο οποίος λειτουργούσε για περισσότερα από 60 συνεχή χρόνια.

Σελίδα 6154 

 

Αξιοποιώντας και την οικονομική ενίσχυση της Ευρωπαϊκής 'Ενωσης για το 'Εργο, ύψους 633.232 ECU, δαπανήθηκαν από τη ΔΕΗ συνολικά για τις ως άνω εργασίες 1,3 δισ. δρχ., με αποτέλεσμα σήμερα να βρίσκεται σε εμπορική λειτουργία η ανακαινισμένη παλαιά μονάδα ισχύος 1,5 MW και μία νέα μονάδα ισχύος 2,1 MW, με την οποία θα διπλασιασθεί η παραγόμενη υδροηλεκτρική ενέργεια.

Η λειτουργία του 'Εργου θα είναι αυτόματη, με επιτήρηση από το Υδροηλεκτρικό Σταθμό Καστρακίου της ΔΕΗ, το προσωπικό του οποίο θα έχει και την ευθύνη της συντήρησης του 'Εργου.

Εχοντας υπόψη τα προηγούμενα και το γεγονός όιτ το θεσμικό πλαίσιο της ΔΕΗ δεν επιτρέπει τη παραχώρηση παραγωγικών εγκαταστάσεων το Διοικητικό Συμβούλιο της ΔΕΗ με την Απόφαση του αριθμ. 51/17.4.97 ανακάλεσε τις προηγούμενες Αποφάσεις του για παραχώρηση του Εργου στο Δήμο.

Επισημαίνεται ότι τα έργα διοχέτευσης των νερών του Γλαύκου κατάντη του Σταθμού για την κάλυψη των υδρευτικών και αρδευτικών αναγκών έχουν ήδη ολοκληρωθεί.

Επίσης στο χώρο του Σταθμού εκτελούνται από τη ΔΕΗ εργασίες ανακαίνισης και ανάπλασης, στις οποίες περιλαμβάνεται και Μουσείο του παλαιού ηλεκτρομηχανολογικού εξοπλισμού, ενώ κατασκευάζεται οδός προσπέλασης στη θέση του Φράγματος Υδροληψίας, ώστε όλες οι παραπάνω εγκαταστάσεις να αποτελούν αξιοθέατο και να μπορούν να χρησιμοποιηθούν για εκπαιδευτικούς σκοπούς.

Πιστεύουμε ότι η λύση αυτή είναι η καλύτερη τόσο για τη ΔΕΗ όσο και για το Δήμο Πατραίων, ενώ εξυπηρετεί με τον καλύτερο τρόπο το δημόσιο συμφέρον.

Στο Υπουργείο μας έχουν υποβληθεί διάφορες προτάσεις υλοποίησης βιομηχανικών υποδομών και μια πρόταση εξ αυτών είναι αυτή του Δήμου Πάτρας για την οργάνωση του Βιοτεχνικού Πάρκου Πάτρας με προϋπολογισμό 5 δισ. δρχ.

Οι προτάσεις αυτές θα εξετασθούν από επιτροπή αξιολόγησης που έχει συσταθεί γαι το σκοπό αυτό.

Οι προτάσεις που είναι σύμφωνες με την κατεύθυνση και το στόχο του ΕΠΒ και έτοιμες να ξεκινήσουν αμέσως και εκτιμάται ότι θα περατωθούν μέσα στη χρονική προθεσμία του ΕΠΒ, θα προωθηθούν στην Επιτροπή Παρακολούθησης του ΕΠΒ για ένταξη.

Η Επιτροπή Αξιολόγησης ολοκληρώνει το έργο της για τη δράση 1.4.1 (υποδομές στις φθίνουσες βιομηχανικά περιοχές) αμέσως δε εν συνεχεία, θα ασχοληθεί με τις αξιολογήσεις των προτάσεων του μέτρου 1.2 για τις βιομηχανικές υποδομές μέσα στις οποίες συμπεριλαμβάνεται και η πρόταση για την οργάνωση ΒΙΟΠΑ Πατρών.

Τέλος σημειώνεται ότι το Κάμπινγκ Αγυϊάς Πατρών, έχει ήδη παραχωρηθεί στο Δήμο Πατρέων για 30 χρόνια με την από 18.12.95 Συμβάση παραχώρησης, για δε το 'Ελος Αγυϊάς προωθείται διαδικασία παραχώρησης στον εν λόγω Δήμο για 20 χρόνια, και βρίσκεται στο στάδιο της σύνταξης συμβάσεως παραχώρησης.

Η Υπουργός

ΒΑΣΩ ΠΑΠΑΝΔΡΕΟΥ"

16. Στην με αριθμό 3100/97 ερώτηση δόθηκε με το υπ' αριθμ. 148/24.4.97 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση αρ.3100/97, που κατέθεσε στη Βουλή ο Βουλευτής κ. Σπ. Σπηλιωτόπουλος, σας πληροφορούμε:

Το θέμα των ταχυδρομικών και τηλεφωνικών τελών του ημερήσιου και περιοδικού Τύπου ρυθμίσθηκε ήδη, κατά τρόπο θετικό, με τη διάταξη της παραγράφου 2 του άρθρου 15 του νόμου 2469/97 (ΦΕΚ Α' 38).

Για πληρέστερη ενημέρωσή σας, επισυνάπτεται η σχετική διάταξη.

Ο Υπουργός

ΔΗΜΗΤΡΙΟΣ ΡΕΠΠΑΣ"

Σημ.: Το σχετικό έγγραφο ευρίσκεται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

17. Στην με αριθμό 3110/3.4.97 ερώτηση δόθηκε με το υπ' αριθμ. 3956/22.4.97 έγγραφο από την Υπουργό Ανάπτυξης η ακόλουθη απάντηση:

"Σε απάντηση στην ερώτηση 3110/3.4.97 σας γνωρίζουμε ότι το θέμα καταβολής στους ερευνητές των Εθνικών Ερευνητικών Κέντρων του επιδόματος των 35% των αποδοχών τους, απασχόλησε στο παρελθόν την Υπηρεσία μας που προώθησε σχετική τροπολογία, η οποία όμως δεν εγκρίθηκε από το Υπουργείο Οικονομικών, λόγω της επιβάρυνσης πυο θα επέφερε στον Κρατικό Προϋπολογισμό.

Το θέμα του επιδόματος του 35%, θα εξετασθεί κατά την κατάρτιση του νέου μισθολογίου των ερευνητών.

Η Υπουργός 

Β. ΠΑΠΑΝΔΡΕΟΥ"

18. Στην με αριθμό 3115/3.4.97 ερώτηση δόθηκε με το υπ' αριθμ. 1417/23.4.97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 3115/3.4.97 που κατέθεσε ο Βουλευτής κ. Θ.Δημοσχάκης για τα θέματα της αρμοδιότητάς μας, σας πληροφορούμε τα εξής:

Τα κριτήρια που θεσπίσθηκαν για τον Καν. (ΕΟΚ) 866/90 (απόφαση 94/173/22.3.94) επεκτάθηκαν πρόσφατα (1.1.97) και για την επιλεξιμότητα των επενδύσεων (στη μεταποίηση και εμπορία των γεωργικών προϊόντων) που ενισχύονται από τον Εθνικό Αναπτυξιακό Νόμο.

Το Υπ.ΕΘ.Ο., που χειρίζεται το θέμα, προτίθεται να ζητήσει από την Ευρωπαϊκή 'Ενωση την εξαίρεση κάποιων τομέων και κάποιων περιοχών της χώρας (συμπεριλαμβανομένης της Θράκης) από τα κριτήρια αυτά. 

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

19. Στην με αριθμό 3117/3.4.97 ερώτηση δόθηκε με το υπ' αριθμ. 1399/21.4.97 έγγραφο από τον Υπουργό 'Aμυνας η ακόλουθη απάντηση:

"Σε απάντηση της 3117/3.4.97 ερώτησης που κατέθεσε ο Βουλευτής κ. Γ. Καλαντζής και η οποία αφορά στη δημοπρασία του έργου κατασκευής προστατευόμενου κτιρίου αεροπορικών επιχειρήσεων, στην περιοχή Λαρίσης, σας πληροφορούμε τα εξής:

Η προβλεπόμενη διαδικασία εξέτασης των αντιρρήσεων ως προς τα αποτελέσματα της πρεπιλογής έχει ήδη ολοκληρωθεί, ενώ βρίσκεται σε εξέλιξη η μελέτη των σχετικών εισηγήσεων από το Τεχνικό Συμβούλιο 'Εργων. Βάσει δε, των προβλεπομένων από την κείμενη νομοθεσία και αφού γνωμοδοτήσει το παραπάνω όργανο, ο σχετικός φάκελος θα προωθηθεί προς την ηγεσία του ΥΠΕΘΑ προς έγκριση και υπογραφή του τελικού πίνακα προεπιλογής.

Ο Υπουργός 

ΑΘ. ΑΠ. ΤΣΟΧΑΤΖΟΠΟΥΛΟΣ"

20. Στην με αριθμό 3134/4.4.97 ερώτηση δόθηκε με το υπ' αριθμ. 461/23.4.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3134/4.4.97 που κατέθεσαν οι Βουλευτές κ.κ. Λεων. Αυδής και Ορ.Κολοζώφ σας πληροφορούμε τα ακόλουθα:

'Οπως μας πληροφόρησε ο Οργανισμός Σχολικών Κτιρίων, κατά την 1970/19.3.1996 συνεδρίασή του το Δ.Σ. του άνω Οργανισμού αποφάσισε:

Την απόκτηση με αναγκαστική απαλλοτρίωση του χώρου ιδιοκτησίας του ιδρύματος "ΜΑΤΑΛΑ" όπου στεγάζεται σήμερα το 15ο Δ.Σ. Αθηνών μετά του διορόφου κτίσματος που έχει πρόσωπο επί της οδού Κοδριγκτώνος 26 καθώς και του όμορου χώρου που έχει πρόσωπο επί της οδού Πελλήνης 
Σελίδα 6155 

συνολικού εμβαδού 660 μ2.

2. Την απόκτηση με αγορά στην αντικειμενική αξία (ύστερα από αίτηση των ιδιοκτητών) του χώρου ιδιοκτησίας κληροδοτήματος "ΧΙΩΤΗ" επί της οδού Κοδριγκτώνος 24 εμβαδού 240 μ2.

Στη συνέχεια με το Γ1/Φ.105/7855/14.5.96 έγγραφο του Ο.Σ.Κ. προς το Δήμο Μεσσήνης ζητήθηκε να σταλούν οι τίτλοι ιδιοκτησίας του κληροδοτήματος "ΧΙΩΤΗ" προκειμένου να γίνει ο απαραίτητος έλεγχος από τη Νομική Υπηρεσία του Ο.Σ.Κ.

Ακολούθησε υπόμνηση από τον Ο.Σ.Κ. με το Φ.500/9018/19.9.96 έγγραφο προκειμένου να προσκομιστούν οι τίτλοι ιδιοκτησίας.

Το κληροδότημα "ΧΙΩΤΗ" με το 197/3.3.97 έγγραφό του πληροφόρησε ότι οι τίτλοι ιδιοκτησίας εστάλησαν στη Νομική Υπηρεσία.

Διευκρινίζεται ότι με την απόκτηση της ιδιοκτησίας επί της οδού Κοδριγκτώνος 24 θα προχωρήσει και η διαδικασία της αναγκαστικής απαλλοτρίωσης της ιδιοκτησίας επί της οδού Κοδριγκτώνος 26 καθόσον ο σχεδιασμός και η ανέγερση της σχολικής μονάδας που προγραμματίζεται απαιτούν την ταυτόχρονη ύπαρξη και των δύο οικοπέδων.

Με την υλοποίηση απόκτησης των χώρων θα εκπονηθεί και η σχετική μελέτη προς δημοπράτηση του έργου.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

21. Στην με αριθμό 3135/4.4.97 ερώτηση δόθηκε με το υπ' αριθμ. 462/23.4.97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3135/4.4.97 που κατέθεσαν οι Βουλευτές κ. Λεων Αυδή και Μητσ. Κωστόπουλο, σας γνωρίζουμε τα ακόλουθα:

'Οπως μας πληροφόρησε ο Οργανισμός Σχολικών Κτιρίων (Ο.Σ.Κ.) με σχετικό έγγραφό του με το υπ' αριθμ. 6986/25.101950 Συμβόλαιο καταχωρήθηκε από το Δήμο Αθηναίων στο Ταμείο Ανέγερσης Διδακτηρίων (ΤΑΔ) έκταση μεταξύ των οδών Κρίσσης και Φαέθοντος στην περιοχή Κυψέλης.

Με το από 5.5.82 πρακτικό της αρμόδιας επιτροπής ο παραπάνω χώρος διαστάσεων 14μΧ45 μ. περίπου κρίθηκε κατάλληλος και αναγκαίος για την ανέγερση Νηπιαγωγείου.

Στο παρελθόν επανειλημμένα ζητήθηκε η απομάκρυνση των Προσκόπων από το χώρο αυτό, οι οποίοι στεγάζονται εκεί με άδεια του Δήμου Αθηναίων.

Οι Πρόσκοποι σε απάντησή τους προς τον ΟΣΚ εκτός των άλλων δέχθηκαν να προβλεφθεί, εάν είναι δυνατό, στο ανεγερθησόμενο κτίριο η διαμόρφωση χώρου για την εγκατάσταση και λειτουργία τους.

" Η Νομική Υπηρεσία του ΟΣΚ είχε υποβάλλει αίτηση ασφαλιστικών μέτρων προς τον Εισαγγελέα Πρωτοδικών η οποία εγένετο δεκτή. Το Σώμα Ελλήνων Προσκόπων προσέβαλε την απόφαση αυτή στον Εισαγγελέα Εφετών ο οποίος εξαφάνισε την απόφαση του Εισαγγελέως Πρωτοδικών και έκρινε ότι θα πρέπει να ακολουθηθεί η διαδικασία των τακτικών δικαστηρίων".

Ο ΟΣΚ εκτός των υφισταμένων πλαισίων κινεί άμεσα τις προβλεπόμενες διαδικασίες για την εξασφάλιση χρήσης του χώρου ως σχολικού. Με την υλοποίηση της εξασφάλισης θα ακολουθήσει η σύνταξη μελέτης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

22. Στην με αριθμό 3136/4-4-1997 ερώτηση δόθηκε με το υπ'αριθμ. 7875/24-4-1997 έγγραφο από την Υπουργό Ανάπτυξης η ακόλουθη απάντηση:

"Σε απάντηση της υπ'αριθμ. 3136/4.4.1997 ερώτησης που κατέθεσε στη Βουλή των Ελλήνων ο Βουλευτής κ. Ν. Κατσαρός σας γνωρίζουμε ότι τα προβλεπόμενα κονδύλια (παρ. 7 Μέτρο 2.3 - έρευνα και Τεχνολογία) της εν λόγω ερώτησης δεν απορροφήθηκαν διότι δεν έχει επέλθει ακόμα τελική συμφωνία μεταξύ Τεχνικής Γραμματείας 'Ερευνας και Τεχνολογίας και Περιφέρειας Θεσσαλίας για τα έργα που θα ενταχθούν στο Υποπρόγραμμα 1 - Αγροτική Ανάπτυξη του ΠΕΠ Θεσσαλίας.

H ΥΠΟΥΡΓΟΣ

Β. ΠΑΠΑΝΔΡΕΟΥ"

23.Στην με αριθμό 3136/4-4-97 ερώτηση δόθηκε με το υπ' αριθμ. 955/22-4-97 έγγραφο από τον Υφυπουργό Ανάπτυξης η ακόλουθη απάντηση:

"Σε απάντηση της ερώτησης 3136/4-4-1997 του Βουλευτού κ. Νικολάου Κατσαρού σας ενημερώνουμε για τα εξής:

Το ΠΕΠ Θεσσαλίας με ποσοστό απορρόφησης 84,7% την τριετία 94-96 (δημόσια δαπάνη), κατατάσσεται στα τέσσερα πρώτα από άποψη απορροφητικότητας και κρίνεται αρκετά ικανοποιητικό.

Τα αναφερόμενα στην ερώτηση σας μέτρα που παρουσίασαν μηδενική απορρόφηση πόρων είναι καινοτόμου χαρακτήρα και κατά συνέπεια απαίτησαν χρονοβόρες προπαρασκευαστικές ενέργειες (σύνταξη μελετών σκοπιμότητας, σχέδια ολοκληρωμένων δράσεων, τεχνικές και περιβαλλοντικές μελέτες κλπ.) Βρισκόμαστε όμως στο σημείο όπου οι προπαρασκευαστικές αυτές ενέργειες έχουν ολοκληρωθεί.

'Ηδη στην 4η συνεδρίαση της Επιτροπής Παρακολούθησης του ΠΕΠ Θεσσαλίας που έγινε την 11/4/1997 ελήφθησαν αποφάσεις και εντάχθηκαν έργα και ενέργειες στα Μέτρα "Τεχνική Υποστήριξη Συνεταιρισμών", "Συμπληρωματικές Δράσεις Αγροτικού Τομέα" και "'Ερευνα και Τεχνολογία", που σε συνδυασμό με τις ενέργειες Κεντρικών Φορέων που έχουν ολοκληρωθεί για τα Μέτρα "Συμπληρωματικές Δράσεις Βιομηχανίας-Βιοτεχνίας-ΜΜΕ", "Αποκλεισμός από την αγορά εργασίας", "Ολοκληρωμένες Δράσεις Τοπικής Ανάπτυξης" και την άμεση δημοπράτηση έργων και προκήρυξη ενεργειών των Μέτρων "Αγροτοτουρισμός", "Εκσυγχρονισμός Βιομηχανίας-Βιοτεχνίας" και "Προστασία Φυσικών Πόρω & Οικοσυστημάτων" θα ενεργοποιήσουν όλα τα Μέτρα του ΠΕΠ και προβλέπονται άμεσες απορροφήσεις μέσα στο 1997.

Επίσης στην ίδια συνεδρίαση της Επιτροπής Παρακολούθησης εντάχθηκαν στο ΠΕΠ 67 Ιδιωτικές Επενδύσεις που έχουν υπαχθεί στον Αναπτυξιακό Νόμο 1892/1990. Προβλέπεται μέσα στο 1997 οι σχετικές απορροφήσεις να καλύψουν σχεδόν όλες τις δεσμεύσεις των ετών 1994-1999.

'Οπως είναι φανερό από τα παραπάνω, οι προοπτικές για το 1997 διαφαίνονται ιδιαίτερα αισιόδοξες. 'Ετσι, η πρόβλεψη δαπανών της Περιφέρειας Θεσσαλίας για το 1997 ανέρχεται στο ποσό των 104,7 MECU (δημόσια δαπάνη) δηλαδή σε ποσοστό 124% επί των δεσμεύσεων του έτους και σε ποσοστό 59% επί των συνολικών δεσμεύσεων της εξαετίας 1994-1999 ενώ η ολοκλήρωση του ΠΕΠ μέσα στα δεδομένα χρονικά πλαίσια εκτιμάται απρόσκοπτη και αποτελεσματική.

Θα πρέπει να σημειωθεί ότι σε όλα τα μεγάλα έργα ο χρόνος που απαιτείται για την σύνταξη και έγκριση των μελετών και των ενεργειών και την ωρίμανση των διαδικασιών προς τη υλοποίησης ανέρχεται σε 2-3 έτη. Στο ΠΕΠ Θεσσαλίας, όπως και στα περισσότερα Προγράμματα του 2ου ΚΠΣ, δεν υπήρχε αυτή η προετοιμασία η οποία θα έπρεπε να είχε ολοκληρωθει την περίοδο 1991-1993 και συνεπώς αυτή έγινε τα πρώτα χρόνια υλοποίησης του ΠΕΠ.

Ο Υφυπουργός 

ΧΡ. ΠΑΧΤΑΣ"

24. Στην με αριθμό 3138/4-4-1997 ερώτηση δόθηκε με το υπ' αριθμ. 163/23-4-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 3138/4-4-1997, που κατέθεσε ο Βουλευτής κ. Γ. ΓΑΡΟΥΦΑΛΙΑΣ, σας γνωρίζουμε τα εξής:

Η επαρχία Τυρνάβου αστυνομεύεται από το Αστυνομικό Σταθμό Αμπελώνα, ο οποίος έχει στελεχωθεί με ικανή δύναμη (6 ατόμων) και το Αστυνομικό Τμήμα Τυρνάβου στο οποίο υπάγεται ο Σταθμός αυτός.

Σελίδα 6156 

 

Η εμφάνιση κρουσμάτων ζωοκλοπης στην περιοχή αυτή οφείλεται στο μεγάλο αριθμό ποιμνιστασίων, που είναι διασκορπισμένα στις πεδινές και ορεινές εκτάσεις της, τα πλείστα των οποίων τις νυκτερινές ώρες παραμένου αφύλακτα.

Για την πρόληψη και καταστολή των αναφερόμενων κρουσμάτων, πέρα από τη δραστηριοποίηση των ανωτέρω Υπηρεσιών, έχουν συγκροτηθεί και ενεργούν συνεχώς περιπολίες στην περιοχή δύο αστυνομικά συνεργεία με επικεφαλής Αξιωματικό. 

Στην Αστυνομική Διεύθυνση Λαρίσης δόθηκε εντολή να εξετάσει τα καταγγελόμενα και να λάβει κατά την κρίση της τα απαραίτητα μέτρα για ενίσχυση της αστυνόμευσης και εμπέδωση του αισθήματος ασφαλείας των κατοίκων στον Τύρναβο.

'Οσον αφορά την αγροτικη ασφάλεια, σας πληροφορουμε ότι η αρμόδιότητα αυτή μετά τις ρυθμίσεις του ν. 2218/1994, όπως τροποποιήθηκε με το ν. 2240/1994, ανήκει στις οικείες Νομαρχιακές Αυτοδιοικήσεις, στις οποίες θεωρείται αποσπασμένο το προσωπικό της Αγροφυλακής που υπηρετούσε στις περιφερειακές της Υπηρεσίες.-

Ο Υπουργός

ΓΕΩΡΓΙΟΣ ΡΩΜΑΙΟΣ"

25. Στην με αριθμό 3141/4-4-1997 ερώτηση δόθηκε με το υπ' αριθμ. 70/23-4-1997 έγγραφο από τον Υπουργό Δημόσιας Τάξης

η ακόλουθη απάντηση: 

"Σε απάντηση της ερώτησης, 3141/4-4-1997 που κατέθεσε ο Βουλευτής κ. Γ. ΓΑΡΟΥΦΑΛΙΑΣ, σας γνωρίζουμε τα εξής:

Το πρόβλημα των ναρκωτικών στο νομό Λαρίσης αντιμετωπίζεται ικανοποιητικά από το Τμήμα Δίωξης Ναρκωτικών που λειτουργεί στη Λάρισα που έχει στελεχωθεί με ικανή δύναμη (17 άτομα) και έχει ενισχυθεί με τρία οχήματα, ένα τζιπ, μία μοτοσυκλέτα και ένα φορτηγό κλειστό.

Το προσωπικό της Υπηρεσίας αυτής βρίσκεται σε διαρκή ετοιμότητα και δραστηριότητα μας υπό καθοδήγηση των κεντρικών Υπηρεσιών έχει σημαντικές επιτυχίες. Ενδεικτικά σημειώνεται ότι από 1-1-1996 μέχρι σήμερα επελήφθη σε 104 υποθέσεις, κατά τις οποίες κατασχέθηκαν 56420 γραμμάρια και 291 δενδρύλλια ινδικής κάνναβης, 21 γραμμάρια και 192 δόσεις ηρωίνης, 7 γραμμάρια κοκαϊνης και 283 τεμάχια ηρεμιστικών χαπιών, για τις οποίες παραπέμφθησαν στη Δικαιοσύνη 164 άτομα.

Στην Αστυνομική Διεύθυνση Λαρίσης δόθηκε εντολή να εξετάσει τα καταγγελλόμενα με την ερώτηση, να ενισχύσει στα πλαίσια των δυνατοτήτων το αναφερόμενο Τμήμα με προσωπικό και μέσα και να λάβει εντονότερα μέτρα αστυνόμευσης για την επίβλεψη των σχολείων και λοιπών χώρων που συχνάζουν οι νέοι και την αποτροπή της παράνομης διακίνησης ναρκωτικών στην περιοχή ευθύνης της.-

Ο Υπουργός

ΓΕΩΡΓΙΟΣ ΡΩΜΑΙΟΣ"

26. Στην με αριθμό 3142/4-4-1997 ερώτηση δόθηκε με το υπ' αριθμ. 463/23-4-1997 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3142/4.4.1997 που κατέθεσε ο Βουλευτής κ. Γ. Γαρουφαλιάς σας γνωρίζουμε τα ακόλουθα:

Οι αποσπάσεις εκπαιδευτικών επιτρέπονται σε εξαιρετικές περιπτώσεις για την αντιμετώπιση σοβαρότατων αναγκών, όπως βαριές και δυσίατες ασθένειες, συνυπηρέτηση συζύγω και εξαιρετικα σοβαρών οικογενειακών λόγων, με την προϋπόθεση ότι το επιτρέπου οι ανάγκες των σχολείων διότι προέχει η εύρυθμη λειτουργία των σχολείων της χώρας.

Στα πλαίσια των αναφερομένων περιπτώσεων εξετάζονται και οι αιτήσεις απόσπασης των συζύγων αξιωματικών και υπαξιωματικών.

Οι αιτήσεις των ενδιαφερομένων υποβάλλονται στο ΥΠ.Ε.Π.Θ, (μετά την έκδοση των μεταθέσεων) στο τέλος Μαϊου κάθε έτους, ύστερα από σχετική εγκύκλιο.

Τέλος σας γνωρίζουμε ότι το Κεντρικό Συμβούλιο Πρωτοβάθμιας Εκπαίδευσης (Κ.Υ.Σ.Π.Ε.) και το Κεντρικό Συμβούλιο Δευτεροβάθμιας Εκπαίδευσης (Κ.Υ.Σ.Δ.Ε.), στην προσπάθειά τους να βοηθήσουν τις παραπάνω οικογένειες έκαναν δεκτές όλες τις αιτήσεις απόσπασης των εκπαιδευτικών Πρωτοβάθμιας και Δευτεροβάθμιας Εκπαίδευσης συζύγων Αξιωματικών οι οποίοι στη συνέχεια αποσπάστηκαν εγκαίρως, μέσα στους μήνες Ιούλιο και Αύγουστο, για το διδακτικό έτος 1996-1997.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

27. Στην με αριθμό 3144/7-4-97 ερώτηση δόθηκε με το υπ' αριθμ. 101/23-4-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης 3144/7-4-1997 που κατέθεσε ο Βουλευτής κ. Γ. ΟΡΦΑΝΟΣ, σε ό,τι μας αφορά, σας γνωρίζουμε τα εξής:

Η προστασία των δασών και των δασικών εκτάσεων της χώρας από τις πυρκαγιές, σύμφωνα με τον Ν. 998/79 ανήκει στο Υπουργείο Γεωργίας, το οποίο έχει και την ευθύνη για τον προγραμματισμό, τη μελέτη και την εκτέλεση των απαραίτητων για το σκοπό αυτό δασοτεχνικών και λοιπών έργων και το συντονισμό των εμπλεκόμενων δυνάμεων.

Το Υπουργείο μας συνεπικουρεί το έργο αυτό με τις υπηρεσίες της Ελληνικής Αστυνομίας και του πυροσβεστικού Σώματος, οι οποίες συνεργάζονται στενά και παρέχουν αμέριστη βοήθεια στην προσπάθεια αυτή των Δασικών Υπηρεσιών και συμμετέχει με εκπροσώπους του, κατά την κρίσιμη περίοδο, στο ΣΔΟ, ΣΝΟ, ΜΕΣΟ, κ.λπ.

Ιδιαίτερα, το Πυροσβεστικό Σώμα διαθέτει για την αντιμετώπιση των δασικών πυρκαγιών οχήματα και προσωπικό από την οργανική του δύναμη, που προορίζεται για την πυροπροστασία των αστικών περιοχών. Η βοήθεια αυτή παρέχεται σύμφωνα με την 79135/4026/6-7-1990 κοινή Υπουργική Απόφαση των Υπουργών Γεωργίας και Δημόσιας Τάξης "Περί αμοιβαίας συνεργασίας και αρωγής προς τη ΔΑσική Υπηρεσία".

Σε ό,τι αφορά τη κάλυψη των υφισταμένων κενών οργανικών θέσεων πυροσβεστικού προσωπικού, σας πληροφορούμε ότι γι' αυτό έχει προγραμματισθεί και υλοποιείται σταδιακά η προκήρυξη σχετικών διαγωνισμών κατάταξης.-

Ο Υπουργός

ΓΕΩΡΓΙΟΣ ΡΩΜΑΙΟΣ"

28. Στην με αριθμό 3145/7-4-97 ερώτηση δόθηκε με το υπ' αριθμ. 3201/24-4-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην αριθ. 3145/7-4-97 ερώτηση, που κατέθεσε ο Βουλευτής Α' Περιφέρειας Θεσσαλονίκης Γεώργιος Ορφανός και κατά το μέρος που αυτή αναφέρεται στην εκδίκαση πειθαρχικών υποθέσεων από το Δ' Υπηρεσιακό Συμβούλιο του Υπουργείου Οικονομικών, αρμόδιο για τα θέματα υπηρεσιακής κατάστασης υπαλλήλων του Γενικού Λογιστηρίου του Κράτους, σας γνωρίζουμε τα εξής:

Στο Υπηρεσιακό Συμβούλιο εκκρεμούν εννέα (9) πειθαρχικές υποθέσεις, που αφορούν παραπομπές υπαλλήλων ενώπιον του ή εφέσεις υπαλλήλων κατά πειθαρχικών αποφάσεων με τις οποίες έχουν επιβληθεί σ' αυτούς διάφορες πειθαρχικές ποινές. Για τις υποθέσεις αυτές έχουν κατατεθεί στη Γραμματεία του Υπηρεσιακού Συμβουλίου οι εισηγήσεις των εισηγητών - μελών του Συμβουλίου και εντός των ημερών θα καθοριστεί η ημερομηνία συνεδρίασης του οργάνου για την εκδίκαση τους.

Πλέον αυτών, για τις υποθέσεις εκείνες για τις οποίες παράλληλα προς την πειθαρχική έχει ασκηθεί και ποινική δίωξη, σας πληροφορούμε ότι η αρμόδια Δ/νση Προσωπικού Γ.Λ.Κ. παρακολουθεί την πορεία της Ποινικής δίωξης, ούτως ώστε να μην υποκύψουν σε παραγραφή τα πειθαρχικά αυτά αδικήματα.-

Σελίδα 6157 

 

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

29. Στην με αριθ. 3148/7-4-97 ερώτηση δόθηκε με το υπ' αριθμ. 2996/22-4-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην αριθμ. 3148/7-4-97 ερώτηση, που κατέθεσε στη Βουλή ο Βουλευτής κ. Πέτρος Τατούλης, σας πληροφορούμε, από πλευράς δικής μας αρμοδιότητα, τα ακόλουθα:

Σύμφωνα με τη διάταξη της παρ. 2 του άρθρου 104 του Συντάγματος, οι πάσης φύσης πρόσθετες αποδοχές ή απολαβές των υπαλλήλων δεν δύναται να είναι κατά μήνα ανώτερες του συνόλου των αποδοχών της οργανικής των θέσης.

Στο σύνολο των αποδοχών της οργανικής θέσης, όπως αυτές καθορίζονται από τις μισθολογικές διατάξεις που ισχύουν κάθε φορά, περιλαμβάνεται ο βασικός μισθός και τα παρακολουθούντα αυτόν κατά μήνα επιδόματα, όχι όμως και τα καταβαλλόμενα κατ' έτος επιδόματα εορτών (Χριστουγέννων και Πάσχα) και άδειας.

Συναφώς σας πληροφορούμε ότι τα πρακτικά της Ολομέλειας του Ελεγκτικού Συνεδρίου δεν επέχουν θέση δικαστικής απόφασης και ως εκ τούτου δεν αποτελούν διαδικασμένο.

Περαιτέρω σύμφωνα με το αριθμ. 2085862/12502/0022/2-1-97 έγγραφό μας, το οικονομικό κίνητρο παραγωγικότητας, το οποίο θεσπίστηκε με τις διατάξεις του άρθρου 8 του Ν. 2430/96 και καθορίστηκε με την εκδοθείσα, κατ' εξουσιοδότηση των ιδίων διατάξεων, αριθμ. ΔΥ13Β./οικ. 62034/23-8-96 ΚΥΑ χορηγήθηκε για αύξηση της παραγωγικότητας των υπαλλήλων εντός του νομίμου ωραρίου εργασίας των καταβάλλεται κάθε δίμηνο και συνεπώς δεν εμπίπτει στην έννοια των πρόσθετων απολαβών, για την εφαρμογή της παραπάνω συνταγατικής διάταξης.

Τέλος, όσον αφορά την πάγια μηνιαία αποζημίωση εφημερίδων ετοιμότητας σας πληροφορούμε ότι αυτή καθορίζεται για τους ειδικευόμενους γιατρούς σε 11.000 δρχ. κατά μήνα σύμφωνα με τη διάταξη της παρ. 4 του άρθρου 54 του Ν. 1892/90, η οποία εξακολουθεί να ισχύει, καθόσον με τις διατάξεις του άρθρου 86 του Ν. 2071/92 αντικαταστάθηκε μόνο η παρ. 1 του άρθρου 54 του Ν. 1892/90 που δεν αφορά τους ειδικευόμενους γιατρούς.

Ο Υφυπουργός

ΝΙΚΟΛΑΟΣ ΧΡΙΣΤΟΔΟΥΛΑΚΗΣ"

30. Στην με αριθμό 3149/7-4-97 ερώτηση δόθηκε με το υπ' αριθμ. 7/23-4-97 έγγραφο από τον Υπουργό Δημ. Τάξης η ακόλουθη απάντηση:

"Σε απάντηση της ερώτησης, 3149/7-4-1997 που κατέθεσε η Βουλευτής κ. Μ. ΔΑΜΑΝΑΚΗ, σας γνωρίζουμ τα εξής:

Τα συνταγματικά κατοχυρωμένα ατομικά δικαιώματα και οι ελευθερίες του ατόμου είναι απόλυτα σεβαστά από τους αστυνομικούς και η προστασία τους αποτελεί γνώμονα των ενεργειών τους σε κάθε εκδήλωση.

Στα πλαίσια αυτά εκτέλεσαν το καθήκον τους δικυκλιστές της Αμέσου Δράσεως την 17-3-1997, όταν τους καταγγέλθηκε από πολίτες επεισόδιο στην οδό Μυλλέρου προ των εκεί λειτουργούντων οίκων ανοχής.

Κατά τον έλεγχο που ακολούθησε στους οίκους αυτούς, διεπιστώθη ότι τέσσερις γυναίκες ήσαν αλλοδαπές και εστερούντο εγγράφων νόμιμης παραμονής στη χώρα. Κατόπιν τούτου κλήθηκε περιπολικό για την προσαγωγή τους στο Τμήμα.

Μέχρι εκείνη τη στιγμή κανένα τηλεοπτικό συνεργείο δεν υπήρχε στο εν λόγω σημείο. Το VAN τηλεοπτικού σταθμού, που εμφανίστηκε περρί το τέλος της όλης επιχείρησης και από το απέναντι πεζοδρόμιο άρχισε να κάνει λήψεις, από κανένα υπηρεσιακό παράγοντα δεν κλήθηκε. Η παρουσία του εξηγείται από τη δυνατότητα που έχουν οι ιδιωτικοί τηλεοπτικοί σταθμοί να ακροώνται με σκάνερ το κέντρο της Αμέσου Δράσεως.

Σε ό,τι αφορά την προβολή της δραστηριότητας της Αστυνομίας, σας πληροφορούμε ότι αυτή ποτέ δεν γίνεται μέσα από υπηρεσιακές εκδηλώσεις του προσωπικού της σε τέτοιους χώρους. Η κοινωνική προσφορά του Σώματος προβάλλεται με ιδιαίτερη ευαισθησία και σεβασμό στο γυναικείο φύλλο και χωρίς να θίγονται τα ατομικά δικαιώματα των Ελλήνων Πολιτών.-

Ο Υπουργός

ΓΕΩΡΓΙΟΣ ΡΩΜΑΙΟΣ"

31. Στην με αριθμό 3149/97 ερώτηση δόθηκε με το υπ' αριθμ. 150/24-4-97 έγγραφο από τον Υπουργό Τύπου η ακόλουθη απάντηση:

"Απαντώντας στην ερώτηση αρ. 3149/1997 της Βουλευτού κας Μ. Δαμανάκη, σας πληροφορούμε:

'Ολοι οι ραδιοτηλεοπτικοί σταθμοί στην Ελλάδα οφείλουν να λειτουργούν σύμφωνα με το Σύνταγμα και τους ισχύοντες νόμους. Το Κράτος δεν παρεμβαίνει στη διαμόρφωση των εκπομπών των σταθμών.

Σε περίπτωση συγκεκριμένων καταγγελιών για εκπομπές οι οποίες αντιβαίνουν στο νόμο, επιλαμβάνεται το Εθνικό Συμβούλιο Ραδιοτηλεόρασης, το οποίο, όπως είναι γνωστό, είναι ανεξάρτητη διοικητική αρχή, η οποία ασκεί, κατά βάση, τον άμεσο έλεγχο του Κράτους πάνω στη ραδιοφωνία και την τηλεόραση. Είναι συνεπώς αναγκαίο όλοι οι θιγόμενοι ή και ενδιαφερόμενοι απλώς να προσφεύγουν σ' αυτό.

Επίσης, παράλληλα, όπου προβλέπεται από το νόμο (παράβαση σχετικών ποινικών διατάξεων), επιλαμβάνεται και η αρμόδια εισαγγελική αρχή, ενώ είναι πάντοτε δυνατή, δικονομικά, η διεκδίκηση απαιτήσεων με τις διατάξεις περί αστικής ευθύνης των ραδιοφωνικών και τηλεοπτικών σταθμών.

Ο Υπουργός

ΔΗΜΗΤΡΙΟΣ ΡΕΠΠΑΣ"

32. Στην με αριθμό 3151/7-4-97 ερώτηση δόθηκε με το υπ' αριθμ. 4929/23-4-97 έγγραφο από τον Υφυπουργό Μεταφορών η ακόλουθη απάντηση:

"Απαντώντας στην ερώτηση 3151/7.4.97 του Βουλευτή κ. Αθ. Χειμάρα και απευθύνεται στον Υπουργό Μεταφορών και Επικοινωνιών, όσον αφορά καταγγελίες εργαζομένων στον Ο.Α.Σ.Α. σας θέτουμε υπόψη τα παρακάτω στοιχεία:

α) Συνδικαλιστικές άδειες (απαλλαγές)

Με την ισχύουσα Σ.Σ.Ε. ρυθμίζονται τα περί συνδικαλιστικών αδειών - απαλλαγών των μελών του Δ.Σ. του Συνδικάτου Εργαζομένων.

Σύμφωνα με το άρθρο 6 παρ. 1 χορηγούνται:

α. Στους: Πρόεδρο, Γεν. Γραμματέα και Ταμία πλήρης απαλλαγή.

β. Στον Αντιπρόεδρο 7 μέρες το μήνα.

γ. Στα υπόλοιπα μέλη του Δ.Σ. εξήντα πέντε (65) ημέρες συνολικά ανά μήνα που κατανέμονται με απόφαση του Δ.Σ. του Συνδικάτου.

- Για τις λοιπές συνδικαλιστικές Οργανώσεις που λειτουργούν στο χώρο των εργαζομένων εφαρμόζονται οι διατάξεις του άρθ. 14 του ν. 2085/1992 και του άρθ. 6 του ν. 2224/1994.

β) Αναλυτικά σημειώματα αποδοχών

Σε όλους τους εργαζόμενους στην Εταιρία στο α' 15ήμερο κάθε μήνα χορηγείται, πέρα από την ατομική απόδειξη μισθοδοσίας που αφορά τις αποδοχές του προηγούμενου μήνα και αναλυτική εργασιακή εικόνα που αφορά την απασχόλησή τους το μήνα αυτόν.

γ) Ανακοινώσεις

Στους χώρους δουλειάς έχουν τοποθετηθεί ειδικοί πίνακες στους οποίους αναρτώνται ανακοινώσεις και έγγραφα πληροφοριακού και ενημερωτικού χαρακτήρα των συνδικαλιστικών Οργανώσεων των εργαζομένων στην εταιρεία χωρίς καμία διάκριση.

δ) Μεταθέσεις - Μετακινήσεις

Από έτους περίπου έχει τεθεί σε εφαρμογή το νέο σύστημα αστικών συγκοινωνιών στη πρωτεύουσα με στόχο την βελτι-

Σελίδα 6158 

στοποίηση του παρεχομένου έργου με την εξυπηρέτηση του κοινού.

Στα πλαίσια αυτού του συστήματος αναδιαρθρώθηκαν και ανακατανεμήθηκαν οι Λεωφ. Γραμμές που εξυπηρετούνται από Λεωφορεία ορισμένων Αμαξοστάσιων.

Αυτό είχε σαν συνέπεια τη μετακίνηση αριθμού οδηγών από Αμαξ/σιο σε Αμαξ/σιο σύμφωνα με τις διατάξεις του ισχύοντος Κανονισμού Προσ/κού της ΕΘΕΛ.

- 'Οσον αφορά την περίπτωση μετάθεσης του συγκεκριμένου οδηγού θα θέλαμε να σας γνωρίσουμε ότι στο χρονικό διάστημα που αυτή πραγματοποιήθηκε έγιναν μεταθέσεις άλλων 15 οδηγών, που υπαγορεύτηκαν από τις διαμορφωμένες την περίοδο εκείνη ανάγκες δρομολόγησης των Λεωφορείων.

Ο Υφυπουργός

ΕΜΜΑΝΟΥΗΛ ΛΟΥΚΑΚΗΣ"

33. Στην με αριθμό 3152/7-4-97 ερώτηση δόθηκε με το υπ' αριθμ. 465/23-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ' αριθμ. 3252/7.4.97 των Βουλευτών κ.κ. Στρ. Κόρακα και Αχ. Κανταρτζή, σας πληροφορούμε τα ακόλουθα:

'Οπως μας πληροφόρησε η Νομαρχιακή Αυτοδιοίκηση Ν. Λέσβου έχει υιοθετήσει την άποψη της στέγασης του αναφερόμενου εκπαιδευτηρίου σε νεοκλασικό κτίριο της Μυτιλήνης, ώστε να επιλυθεί οριστικά το πρόβλημα.

Για το λόγο αυτόν συγκροτήθηκε Επιτροπή τεχνικών υπαλλήλων η οποία και εξέτασε την καταλληλότητα νεοκλασικού κτηρίου και κατέθεσε σχετικό πόρισμα το οποίο και θα τεθεί υπόψη της Επιτροπής της παρ. 9 του άρθρου 16 του ν. 627/68 ώστε να δρομολογηθούν οι διαδικασίες πρόσκτησης του ακινήτου αυτού.

Τέλος σας γνωρίζουμε ότι με την ΣΤ1/2310/31.10.1996 απόφαση του Υπουργού Παιδείας και για λόγους ταχείας αντιμετώπισης του κτιριακού προβλήματος της επαρχίας Μυτιλήνης ανετέθη στον ΟΣΚ ο προγραμματισμός μας, η μελέτη , η κατασκευή, η επισκευή και συντήρηση των Σχολικών Κτιρίων Α/θμιας και Β/θμιας Εκπαίδευσης της ως άνω επαρχίας.

Προς υλοποίηση της παραπάνω απόφασης έχει προγραμματιστεί στις 16.5.1997 μετάβαση στη Μυτιλήνη της Διοικήσεως του ΟΣΚ για συνεργασία με τους τοπικούς φορείς για την αντιμετώπιση των προβλημάτων Σχολικής Στέγης στο σύνολό τους.

Στα πλαίσια αυτά θα εξετασθεί και το πρόβλημα του Μουσικού Γυμνασίου - Λυκείου Μυτιλήνης.

'Οσον αφορά την πληρωμή των ωρομισθίων καθηγητών του Γυμνασίου αυτού σημειώνουμε ότι όπως μας πληροφόρησε η Δ/νση Δ/θμιας Εκπ/σης Λέσβου, έχουν καταβληθεί όλες οι αμοιβές- αποζημιώσεις στους ωρομίσθιους καθηγητές του Μουσικού Γυμνασίου Μυτιλήνης για το οικονομικό έτος 1996.

Για τις αμοιβές - αποζημιώσεις έτους 1997 έχουν εκδοθεί τα σχετικά εντάλματα από την Υπηρεσία Δημοσιονομικού Ελέγχου της Νομαρχιακής Αυτοδιοίκησης Λέσβου και προωθούνται στην Οικονομική Υπηρεσία της Νομαρχιακής Αυτοδιοίκησης για την έκδοση των επιταγών και την πληρωμή των δικαιούχων.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

34. Στην με αριθμό 3154/7-4-97 ερώτηση δόθηκε με το υπ' αριθμ. 466/23-4-97 έγγραφο από τον Υπουργό Παιδείας η ακόλουθη απάντηση:

"Απαντώντας στην ερώτηση με αριθμό 3154/7-4-97 που κατέθεσε ο Βουλευτής κ. Παν. Μελάς, σας γνωρίζουμε ότι, με βάση τον τελικό σχεδιασμό των εξεταστικών κέντρων στα οποία θα διενεργηθούν οι Γενικές εξετάσεις του τρέχοντος έτους, το εξεταστικό κέντρο 'Υδρας παραμένει ως είχε μέχρι σήμερα.

Ο Υπουργός

ΓΕΡΑΣΙΜΟΣ Δ. ΑΡΣΕΝΗΣ"

35. Στην με αριθμό 3161/7-1-97 ερώτηση δόθηκε με το υπ' αριθμ. 448/23-4-97 έγγραφο από τον Υφυπουργό Ανάπτυξης η ακόλουθη απάντηση:

"Αναφερόμενοι στη με αριθ. 3161/7-1-97 ερώτηση που κατατέθηκε στη Βουλή των Ελλήνων από τους Βουλευτές κ.κ. Ευάγγελο Αποστόλου και Μουσταφά Μουσταφά, σχετικά με τροποποίηση του άρθρου 10 του νόμου 2323/1995 με το οποίο τίθενται περιορισμοί ως προς το εμβαδόν επιφανείας ανάπτυξης των Πολυκαταστημάτων για ορισμένες περιοχές της Χώρας και την επέκταση του μέτρου αυτού και στην περιοχή της Λαυρεωτικής, σας πληροφορούμε τα εξής:

'Ηδη στα πλαίσια εκσυγρονισμού της νομοθεσίας για τον αθέμιτο ανταγωνισμό έχει συσταθεί στο Υπουργείο Ειδική Επιτροπή με την συμμετοχή Πανεπιστημιακών, η οποία μελετά το όλο θέμα προκειμένου να γίνουν οι απαραίτητες νομοθετικές παρεμβάσεις και θα εξετασθεί και η συγκεκριμένη πρόταση των ενδιαφερόμενων Βουλευτών.

Ο Υφυπουργός

ΜΙΧ. ΧΡΥΣΟΧΟΙΔΗΣ"

36. Στην με αριθμό 3175/8-4-97 ερώτηση δόθηκε με το υπ' αριθμ. 21/23-4-97 έγγραφο από τον Υπουργό Δημόσιας Τάξης η ακόλουθη απάντηση:

"Σε απάντηση της ερώτησης 3175/8-4-97, που κατέθεσε η Βουλευτής κ. Π. ΦΟΥΝΤΟΥΚΙΔΟΥ, σας γνωρίζουμε τα εξής:

Η είσοδος και παραμονή των ομογενών Αλβανίας εξασφαλίζεται με την κατεχόμενη προξενική θεώρηση, η οποία, κατά το διάστημα της ισχύος της, αποτελεί αποδεικτικό νόμιμης εισόδου και παραμονής στη χώρα μας και προϋπόθεση εξέτασης αιτημάτων των κατόχων της.

Η είσοδος και παραμονή των λοιπών υπηκόων Αλβανίας (αλλογενών), εξασφαλίζεται, εφόσον πληρούνται οι προϋποθέσεις του ν. 1975/91.

Αναφορικά με την μεταχείριση των παρανόμως διαβιούντων υπηκόων Αλβανίας, σας γνωρίζουμε ότι, σύμφωνα με το άρθρ. 16 του ν. 2434/1996, έχει ήδη δρομολογηθεί η διαδικασία για τη νομιμοποίηση των αλλοδαπών που παραμένουν παράνομα στη Χώρα, η οποία ασφαλώς θα συμπεριλάβει και του υπηκόους Αλβανίας.

Ο Υπουργός

ΓΕΩΡΓΙΟΣ ΡΩΜΑΙΟΣ"

37. Στην με αριθμό 3176/8-4-97 ερώτηση δόθηκε με το υπ' αριθμ. 472/23-4-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 3176/8.4.1997 που κατέθεσε ο Βουλευτής κ. Κων/νος Ευμοιρίδης, σας γνωρίζουμε τα ακόλουθα:

'Οπως μας πληροφόρησε ο Νομάρχης Δράμας με σχετικό έγγραφό του με την υπ' αριθμ. 17028/10.9.84 απόφαση του τότε Νομάρχη, είχε παραχωρηθεί στο 3ο Γυμνάσιο και ήδη 6ο Γυμνάσιο Δράμας το 292 Χ/2 τεμάχιο εκτάσεως ΙΙ, 120 τ.μ. αγροκτήματος Δράμα - Αμπελόκηποι διανομής έτους 1938-39 για ανέγερση διδακτηρίου και λοιπών χώρων του.

Στη συνέχεια με την με αριθμ. Πρωτ. 700/12.2.1985 απόφαση του ίδιου Νομάρχη τροποποιήθηκε η πιο πάνω αναφερόμενη με αριθμό 17028/10.9.84 απόφασή του και τελικά παραχωρήθηκε δωρεάν στο Υπουργείο Εθνικής Παιδείας, 3ο και 6ο Γυμνάσιο Δράμας, το 292 Χ/2 τεμάχιο εκτάσεως 14,980 τ.μ. αγροκτήματος Δράμα - Αμπελόκηποι διανομής έτους 1938/39, που περιλαμβάνεται στο 2476/84/9.1.85 έγγραφο και από 4.1.1985 διάγραμμα μεταβολών της Τοπογραφικής Υπηρεσίας Δράμας, με σκοπό την ανέγερση διδακτηρίου και λοιπών χώρων για τις ανάγκες του.

Σύμφωνα με την παρ. 1 του άρθρου 31 ν. 2009 της 12/14.2.92 "Η κινητή και ακίνητη περιουσία των εφορειών όλων των δημοσίων σχολείων της πρωτοβάθμιας και δευτεροβάθμιας 

Σελίδα 6159 

σελ. 6159

Σελίδα 6160 

Τα αποτελέσματα της υδρολογικής μελέτης του ΙΓΜΕ πρέπει να χρησιμοποιηθούν από τη Νομαρχιακή Αυτοδιοίκηση για την προετοιμασία των Τεχνικών Μελετών, τον προγραμματισμό και τον καθορισμό των προτεραιοτήτων για τα έργα ύδρευσης του επόμενου ΚΠΣ, στην προσεχή αναμόρφωση του ΠΕΠ Κεντρικής Μακεδονίας.

Στις περιπτώσεις που ορισμένα έργα θεωρηθούν απαραίτητα για την αντιμετώπιση άμεσων αναγκών μπορούν να χρηματοδοτηθούν εξ ολοκλήρου από Εθνικές Πιστώσεις μέσω της ΣΑΤΑ ή της ΣΑΝΑ/1.

Ο Υφυπουργός

Λ. ΠΑΠΑΔΗΜΑΣ"

40. Στην με αριθμό 3194/8-4-97 ερώτηση δόθηκε με το υπ' αριθμ. 17666/23-4-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 3194/8-4-9 ερώτησης, που κατέθεσε ο Βουλευτής κ. Ευάγγ. Μπασιάκος, σχετικά με την οικονομική στήριξη της πρωτοβουλίας των απανταχού Θεσπιέων για την κατασκευή μνημείου στις Θερμοπύλες, σας πληροφορούμε ότι, δεν είναι δυνατή η ικανοποίηση του ανωτέρω αιτήματος γιατί το Υπουργείο δεν διαθέτει πιστώσεις για τέτοιους σκοπούς.

Ο Υπουργός

ΑΛ. ΠΑΠΑΔΟΠΟΥΛΟΣ"

41. Στην με αριθμό 3206/9-4-97 ερώτηση δόθηκε με το υπ' αριθμ. 1426/9-4-97 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:

"Απαντώντας στην ερώτηση με αριθμό 3206 που κατατέθηκε στις 9-4-97 από το Βουλευτή κ. Δημήτρη Σαρρή σας γνωρίζουμε ότι το ΥΠΕΧΩΔΕ δια των αρμοδίων υπηρεσιών του λαμβάνει υπ' όψη, αξιολογεί, συνεκτιμά και προωθεί ανάλογα τις προτάσεις των επιστημονικών φορέων. Στο πλαίσιο αυτό είναι δυνατό να επανεξετασθεί η κατάταξη των παραδοσιακών μονάδων παραγωγής τσικουδιάς με τις εξής προϋποθέσεις:

- Σε συνεργασία με τις αρμόδιες νομαρχιακές υπηρεσίες και τους τοπικούς φορείς (επιστημονικούς και επαγγελματικούς) θα ορισθεί ακριβώς ποιες μονάδες χαρακτηρίζονται ως παραδοσιακού χαρακτήρα και θα καθορισθεί ένα ανώτατο όριο μεγέθους πάνω από το οποίο η μονάδα θα κατατάσσεται στην ΑΙΙ κατηγορία δραστηριοτήτων της ΚΥΑ 69269/5387/90. Το μέτρο αυτό κρίνεται απαραίτητο προκειμένου να αποφευχθεί η υπαγωγή στη Β κατηγορία και των σχετικά μεγάλων μονάδων του κλάδου, που η παρουσία τους δεν συμβιβάζεται μέσα στον οικιστικό ιστό ή θα μπορούσε να προκαλέσει προβλήματα οχλήσεων κ.λπ..

- Η ρύθμιση δεν θα αφορά μόνο τις μονάδες παραγωγής τσικουδιάς, αλλά και άλλες παρεμφερείς μονάδες παραδοσιακού χαρακτήρα που λειτουργούν σε άλλες περιοχές της χώρας (παραγωγής ούζου στη Λέσβο και στη Θεσσαλία, μαστίχας στη Χίο, τσίπουρου στην 'Ηπειρο κ.λπ.).

- Θα προηγηθεί της οποιασδήποτε ρύθμιση, η σύμφωνη γνώμη των αρμόδιων υπηρεσιών περιβάλλοντος των οικείων Νομαρχιακών Αυτοδιοικήσεων, που είναι συνήθως οι αποδέκτες των παραπάνω διαμαρτυριών σε περιπτώσεις δημιουργίας οχλήσεων, ρύπανσης κ.λπ..

Ο Υπουργός

Κ. ΛΑΛΙΩΤΗΣ"

42. Στην με αριθμό 3205/9-4-97 ερώτηση δόθηκε με το υπ' αριθμ. 4930/24-4-97 έγγραφο από τον Υπουργό Μεταφορών η ακόλουθη απάντηση:

"Απαντώντας στην ερώτηση 3205/9.4.97 του Βουλευτή κ. Μ. Στρατάκη και απευθύνεται στον Υπουργό Μεταφορών και Επικοινωνιών, σας πληροφορούμε τα παρακάτω:

1. Οι εγκρίσεις της αρμόδιας υπηρεσίας του Υπουργείου μας που αφορούν εγκαταστάσεις κεραιών GSM σε περιοχές του Ηρακλείου αλλά και οι άλλες εγκρίσεις για θέσεις σ' όλες τις περιοχές της χώρας, εκδόθηκαν κατ' εφαρμογή των διατάξεων της παρ. 1 του άρθρου 24α του ν. 2075/92 όπως αυτό προστέθηκε με το άρθρο 41 του ν. 2145/93 (ΦΕΚ 88 Α') σε συνδυασμό με τις διατάξεις των παρ. 5α και 5 ε5 του ιδίου άρθρου.

Στην υπόψη διάταξη του νόμου δεν τίθενται όροι και προϋποθέσεις που δεν τήρησε η Υπηρεσία μας για την έκδοση των σχετικών εγκρίσεων. 'Ομως η Υπηρεσία μας στα πλαίσια των αρμοδιοτήτων της και ύστερα από την εξέταση των αιτημάτων από τις ενδιαφερόμενες εταιρείες κινητής τηλεφωνίας εξέδωσε, τις εγκρίσεις, που κατ' ουσίαν αφορούν στην από τηλεπικοινωνιακής πλευράς συμφωνία μας για την σκοπιμότητα εγκατάστασης των κεραιών αυτών και στην κατασκευή αντίστοιχων οικίσκων για τη στέγαση των μηχανημάτων των σταθμών ραδιοεπικοινωνίας καθώς και στην κατασκευή πυλώνων κ.λπ. για την τοποθέτηση των κεραιών.

2. Μετά τις παραπάνω αναφερόμενες εγκρίσεις, όπως ορίζεται και από την παράγραφο 5ε του παραπάνω άρθρου 24α για την τοποθέτηση των εγκαταστάσεων απαιτούνται εγκρίσεις των αρμόδιων πολεοδομικών υπηρεσιών.

3. Η εγκατάσταση και λειτουργία σταθμών βάσης GSM σε αστικές περιοχές πραγματοποιείται με τρόπο ώστε να ικανοποιούνται ορισμένα κριτήρια που αφορούν την φύση της κυψελωτής κινητής τηλεφωνίας όπως π.χ. η περιορισμένη εμβέλεια των σταθμών, ώστε οι κυψελίδες που εξυπηρετούνται από κάθε σταθμό βάσης να έχουν μικρό σχετικά μέγεθος και να γίνεται δυνατή η επαναχρησιμοποίηση των ιδίων συχνοτήτων σε κοντινές αποστάσεις. Για όλους συλλήβδην τους σταθμούς βάσης κινητής τηλεφωνίας δεν τίθεται θέμα απομάκρυνσης τους από αστικές περιοχές σε μη κατοικημένες περιοχές διότι κάτι τέτοιο αναιρεί την ίδια την ύπαρξη του συστήματος GSM στην Ελλάδα.

4. 'Ηδη με την 17719/7-8-96 απόφαση του Υπουργού ΠΕ.ΧΩ.Δ.Ε. συγκροτήθηκε επιτροπή για τον καθορισμό μέτρων προφύλαξης του κοινού από την λειτουργία εγκαταστάσεων κινητής τηλεφωνίας η οποία αποτελείται από εκπροσώπους των Υπουργείων ΠΕ.ΧΩ.Δ.Ε., Μεταφορών και Επικοινωνιών, Υγείας και Πρόνοιας και έχει ως έργο τη συμπλήρωση του υπάρχοντος Νομικού πλαισίου σε ότι αφορά τα μέτρα προφύλαξης του κοινού από τη λειτουργία των εγκαταστάσεων της κινητής τηλεφωνίας κατά το άρθρο 24α του ν. 2075/92 (ΦΕΚ 129 Α') παρ. 5 εδάφ. ζ' όπως αυτό προστέθηκε με το άρθρο 41 του ν. 2145/93 (ΦΕΚ 88 Α').

Ο Υπουργός

ΧΑΡΑΛΑΜΠΟΣ ΚΑΣΤΑΝΙΔΗΣ"

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 13 Μαΐου 1997:

Α. Αναφορές-Ερωτήσεις Πρώτου Κύκλου:

1. Η με αριθμό 1798/13.1.97 ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας σχετικά με την πορεία των έργων υποδομής για την επαναλειτουργία του Τσιτσιλιάνειου Νοσοκομείου Καλών Νερών Νομού Μαγνησίας.

2. Η με αριθμό 1774/156/10.1.97 ερώτηση του Βουλευτή του Κομμουνιστικού Κόμματος Ελλάδος κ. Λεωνίδα Αυδή προς τον Υπουργό Εθνικής Παιδείας και Θρησκευμάτων σχετικά με την παραχώρηση έκτασης από το Υπουργείο Γεωργίας στο Σωματείο "Χριστιανική Αγωγή", τη διεκδίκησή της από τον Οργανισμό Σχολικών Κτιρίων κ.λπ.

3. Η με αριθμό 3223/308/10.4.97 ερώτηση του Βουλευτή της Νέας Δημοκρατίας κ. Ελευθερίου Παπαγεωργόπουλου προς τον Υπουργό Δικαιοσύνης σχετικά με τη λήψη μέτρων προστασίας των τηλεθεατών από τηλεοπτικούς διαγωνισμούς μέσω του δικτύου του Οργανισμού Τηλεπικοινωνιών Ελλάδος (Ο.Τ.Ε).

Β. Αναφορές-Ερωτήσεις Δεύτερου Κύκλου:

Η με αριθμό 2824/13.3.97 ερώτηση του Βουλευτή της 
Σελίδα 6161 

Νέας Δημοκρατίας κ. Βασιλείου Κορκολόπουλου προς τον Υπουργό Πολιτισμού σχετικά με τη λήψη μέτρων για την αποπεράτωση του οδικού άξονα Τρίπολη-Βυτίνα-Αρχαία 'Ολυμπία.

Η με αριθμό 3271/11.4.97 ερώτηση του Βουλευτή του Κομμουνιστικού Κόμματος Ελλάδος κ. Απόστολου Τασούλα προς τον Υπουργό Υγείας και Πρόνοιας σχετικά με τον τρόπο υπολογισμού της τιμής των φαρμάκων.
Σελίδα 6162 

 

ΠΡΟΕΔΡΟΣ (Απόστολος Κακλαμάνης):Κύριοι συνάδελφοι, εισερχόμαστε στη συζήτηση 

ΤΩΝ ΕΠΙΚΑΙΡΩΝ ΕΡΩΤΗΣΕΩΝ

Α. Επίκαιρες Ερωτήσεις Πρώτου Κύκλου.

Πρώτη επίκαιρη ερώτηση είναι η με αριθμό 1117/6.5.97 του Βουλευτή του Πανελληνίου Σοσιαλιστικού Κινήματος κ. Βασιλείου Κεδίκογλου προς τους Υπουργούς Εθνικής Οικονομίας και Οικονομικών, Εργασίας και Κοινωνικών Ασφαλίσεων, σχετικά με τη λήψη των αναγκαίων μέτρων εξυγίανσης του Ασφαλιστικού Συστήματος κ.λπ.

Η επίκαιρη ερώτηση συνοπτικώς έχει ως εξής: 

"1. Κατ' επανάληψη έχουν αναφερθεί τα προβλήματα του Ασφαλιστικού μας Συστήματος, η ανάγκη εξυγίανσής του από την εξωτερική και εσωτερική του πλευρά.

1.1. Εσωτερικώς: Η εξυγίανση απαιτεί ένα ορθολογικό λογιστικό σχέδιο διπλογραφικού συστήματος για πλείστους λόγους, κύριος των οποίων είναι η δυνατότητα σύγκρισης των αποδόσεων των ασφαλιστικών οργανισμών και η πρόληψη διαρροών.

Προς το σκοπό αυτό συστήθηκε επιτροπή η οποία συνέταξε πλήρες Λογιστικό Σχέδιο Ασφαλιστικών Οργανισμών. Το σχέδιο υπεβλήθη στο Υπουργείο προ έτους και ακόμη δεν κατέστει δυνατό να εκδοθεί το προεδρικό διάταγμα εφαρμογής του. Η αμέλεια των υπηρεσιών, αν όχι η ολιγωρία των Υπουργείων Εθνικής Οικονομίας και Εργασίας, δεν έχει προηγούμενο.

1.2. Εξωτερικώς: 'Ορος εξυγίανσης είναι η διασφάλιση των εισφορών, η καταπολέμηση της εισφοροδιαφυγής και οι έλεγχοι στους τόπους εργασίας προς διαπίστωση της ασφαλιστικής κάλυψης. 

Κατ' επανάληψη ζητήσαμε να νομοθετηθεί: Καμιά απόλυση εργαζομένων δεν θα είναι νόμιμη, αν δεν έχουν τακτοποιηθεί και καταβληθεί οι ασφαλιστικές εισφορές. 

Μετά την άρνηση των Υπουργών να νομοθετήσουν σχετικές διατάξεις, ερωτώνται οι κύριοι Υπουργοί και παρακαλούνται να πληροφορήσουν τη Βουλή, πώς αντιμετωπίζουν το ζήτημα της εξυγίανσης των Ασφαλιστικών Οργανισμών.".

Ο Υφυπουργός Εργασίας και Κοινωνικών Ασφαλίσεων κ. Νικόλαος Φαρμάκης έχει το λόγο.

ΝΙΚΟΛΑΟΣ ΦΑΡΜΑΚΗΣ(Υφυπουργός Εργασίας και Κοινωνικών Ασφαλίσεων): Κύριε Πρόεδρε, δυο πολύ σημαντικά θέματα φέρνει στη Βουλή με την επίκαιρη ερώτησή του ο συνάδελφος κ. Κεδίκογλου. Είναι το θέμα του κλαδικού λογιστικού σχεδίου των ασφαλιστικών οργανισμών και το θέμα, που μπορεί να βοηθήσει ιδιαιτέρως στην περιστολή της εισφοροδιαφυγής στο ΙΚΑ με τη μη δυνατότητα απόλυσης, όπως προτείνει, εργαζομένων από τον εργοδότη, αν εκείνος δεν έχει ασφαλίσει τον εργαζόμενο και δεν έχει τακτοποιήσει τις ασφαλιστικές του εισφορές.

Μας αδικεί, βεβαίως, όταν αναφέρεται σε ολιγωρία των δύο Υπουργείων, του Υπουργείου Εθνικής Οικονομίας και του Υπουργείου Εργασίας, σε ό,τι αφορά το κλαδικό λογιστικό σχέδιο για τους ασφαλιστικούς οργανισμούς. Θέλω να πληροφορήσω το Σώμα και τον αγαπητό συνάδελφο, ότι με κοινή απόφαση των Υπουργών Εθνικής Οικονομίας Οικονομικών και Υγείας Πρόνοιας και Κοινωνικών Ασφαλίσεων, όπου ανήκε τότε η Γενική Γραμματεία Κοινωνικών Ασφαλίσεων, συγκροτήθηκε περί το τέλος του 1994 επιτροπή από εκπροσώπους των τριών Υπουργείων και ειδικούς επιστήμονες του Εθνικού Συμβουλίου Λογιστικής, στην οποία ανατέθηκε το έργο της μελέτης κατάρτισης και εισήγησης του κλαδικού λογιστικού σχεδίου των ασφαλιστικών οργανισμών. Η μελέτη και η εισήγηση αυτής της επιτροπής υποβλήθηκε κατ' αρχήν στον Υπουργό Εθνικής Οικονομίας και αφού έγινε δεκτή, καταρτίσθηκε με πρόταση των ιδίων Υπουργών σχέδιο προεδρικού διατάγματος, το οποίο, μετά την υπογραφή του και από τον Πρόεδρο της Δημοκρατίας, πήγε στο Εθνικό Τυπογραφείο.

ΒΑΣΙΛΗΣ ΚΕΔΙΚΟΓΛΟΥ: Δε λέτε ημερομηνίες όμως.

ΝΙΚΟΛΑΟΣ ΦΑΡΜΑΚΗΣ(Υφυπουργός Εργασίας και Κοινωνικών Ασφαλίσεων): Πληροφορώ τον κύριο συνάδελφο, ότι ήδη από τις 8.5.97 έχει κιόλας δημοσιευθεί στο ΦΕΚ 68 της 8.5.97 τεύχος Α. Συνεπώς δεν έχουμε πρόβλημα.

'Εχει δημοσιευθεί, λοιπόν, το προεδρικό διάταγμα και ήδη υπάρχει το κλαδικό σχέδιο, το οποίο θα αρχίσει, εφαρμοζόμενο υποχρεωτικώς από τους φορείς της ασφάλισης από την 1.1.1998 με τα γνωστά αποτελέσματα που θα έχει στη λειτουργία στην παρακολούθηση των οικονομικών τους κ.λπ. όπως και σεις αναφέρετε στην ερώτησή σας.

Σε ό,τι αφορά το δεύτερο θέμα, θέλω να σας πω, ότι υιοθετήθηκε ήδη η πρότασή σας από τον Υπουργό, ο οποίος έχει και τη σχετική πρωτοβουλία και συμπεριλαμβάνεται σε σχέδιο νόμου που θα κατατεθεί εντός του μηνός στη Βουλή.

ΠΡΟΕΔΡΟΣ (Απόστολος Κακλαμάνης): Ο κ. Κεδίκογλου έχει το λόγο.

ΒΑΣΙΛΗΣ ΚΕΔΙΚΟΓΛΟΥ: Κύριε Πρόεδρε, κατ'αρχήν είναι ικανοποιητική η απάντηση του κυρίου Υπουργού, οφείλω, όμως, να υπερασπιστώ τη θέση μου, ότι ήταν ολιγωρία και παράλειψη, γιατί από το 1994, όπως είπατε -και δεν είπατε ημερομηνίες- είναι περισσότερο από ένα χρόνο που είχε υποβληθεί τετελεσμένο το σχέδιο του διπλογραφικού συστήματος του Λογιστικού Σχεδίου στο Συμβούλιο της Επικρατείας και υπήρξε παντελής έλλειψη ενδιαφέροντος για την τύχη αυτού του διατάγματος. Χαίρομαι, που επιτέλους δημοσιεύεται και δημοσιεύεται δύο μέρες μετά την κατάθεση της ερώτησής μου. Φαίνεται ότι η ερώτηση κάτι επέσπευσε και γι'αυτό χαίρομαι.

Δεύτερον, χαίρομαι γιατί επιτέλους, επισήμως -μου το λέγατε διαδρομικώς ή αν θέλετε, ιδιαιτέρως- ότι επρόκειτο να νομοθετήσετε τη διάταξη αυτή, η οποία κατά την άποψή μου θέτει τέρμα σε μεγάλο βαθμό στην εισφοροδιαφυγή- το δηλώνετε στη Βουλή, ότι θα το νομοθετήσετε και αυτό είναι πολύ σημαντικό, γιατί οι εργαζόμενοι μπορεί να έχουν πλέον κάποια ασφάλεια μεγαλύτερη.'Ομως, παραλείπεται το ότι δεν υπάρχει παρακολούθηση στους χώρους εργασίας. Καμία. Αν θέλετε κάντε ένα βράδυ μόνος σας έναν περίπατο, ιδιαίτερα σε καταστήματα τουρισμού, είτε λέγονται κέντρα διασκέδασης είτε ζαχαροπλαστεία είτε απλά μπαρ και αν βρείτε το 5% των εργαζομένων εκεί νέων, ιδίως φοιτητών, φοιτητριών, που έχουν ανάγκη από άμεση εργασία, ασφαλισμένους θα είναι ικανοποιητικό το νούμερο, για να μη μεταχειριστώ άλλη λέξη.

Πέραν αυτού, κύριε Πρόεδρε, δράττομαι της ευκαιρίας να πω, ότι υπάρχει ακόμα ένα μέγα θέμα και στο ζήτημα των αποζημιώσεων των εργαζομένων. Είναι γνωστό, ότι οι αξιώσεις των εργαζομένων από παροχή πρόσθετης εργασίας, υπερωρίες, κατά κανόνα δεν καταβάλλονται από τους εργοδότες. Και ο εργαζόμενος επειδή έχει ανάγκη της δουλειάς, ιδιαίτερα τώρα που υπάρχει ανεργία, δεν ομιλεί. Μετά την παρέλευση πενταετίας, αυτά παραγράφονται. Πρέπει, λοιπόν, να θεσπιστεί το ταχύτερο διάταξη, με την οποία αξιώσεις των εργαζομένων από πρόσθετη παροχή εργασίας ή έργου δεν υποπίπτουν στην παραγραφή του άρθρου 250 του Αστικού Κώδικα ή άλλης βραχυτέρας παραγραφής, προβλεπόμενης από οποιαδήποτε άλλη διάταξη νόμου. Η παραγραφή των αξιώσεων αυτών αναστέλλεται όσο διαρκεί η σύμβαση ή η σχέση εργασίας ή έργου και οι αξιώσεις αυτές παραγράφονται μόνο μετά παρέλευση πενταετίας από τη λύση της σύμβασης εργασίας με οποιονδήποτε τρόπο. Μόνο έτσι θα κατοχυρώσουμε τους εργαζομένους από τους κακούς εργοδότες, οι οποίοι νομίζουν ότι, σφετεριζόμενοι δικαιώματά τους, έχουν καλύτερα αποτελέσματα.

Ευχαριστώ, κύριε Πρόεδρε.

ΠΡΟΕΔΡΟΣ (Απόστολος Κακλαμάνης): Ο κύριος Υπουργός έχει το λόγο.

ΝΙΚΟΛΑΟΣ ΦΑΡΜΑΚΗΣ (Υφυπουργός Εργασίας και Κοινωνικών Ασφαλίσεων): Κύριε Πρόεδρε, η δημοσίευση του προεδρικού διατάγματος είναι συμπτωματική όσον αφορά το χρόνο κατά τον οποίο υποβλήθηκε και η επίκαιρη ερώτηση του κυρίου συναδέλφου και δεν έχει καμία σκοπιμότητα αυτό. Δεν έγινε από καμία επιπλέον ενέργειά μας.

Δεύτερον, θέλω να του πω, ότι για το θέμα της πάταξης της εισφοροδιαφυγής και της δυνατότητας της είσπραξη 

Σελίδα 6163 

περισσοτέρων εισφορών από το ΙΚΑ, με το σχέδιο νόμου που πρόκειται να καταθέσουμε, και στο οποίο θα περιληφθεί και η διάταξη που προτείνει ο κύριος συνάδελφος, με σωρεία και άλλων διατάξεων, πρόκειται να ενισχύσουμε και τους μηχανισμούς ελέγχου και να βοηθήσουμε το 'Ιδρυμα σ'αυτόν του τομέα.

Παρακαλώ δε, τη νέα ρύθμιση που, προτείνετε, να θέσετε υπόψη μας, ώστε αν μπορούμε να την υιοθετήσουμε.

ΒΑΣΙΛΗΣ ΚΕΔΙΚΟΓΛΟΥ:Πάντως όλα αυτά ήταν αίτημα και του ΙΚΑ και πρωτοβουλία του κ. Σολωμού.

ΠΡΟΕΔΡΟΣ (Απόστολος Κακλαμάνης): Δεύτερη είναι η με αριθμό 1122/6.5.97 επίκαιρη ερώτηση του Βουλευτή της Νέας Δημοκρατίας κ. Αθανασίου Γιαννόπουλου προς τον Υπουργό Υγείας και Πρόνοιας, σχετικά με τις προθέσεις της Κυβέρνησης για τη δημιουργία Μονάδας Εντατικής Θεραπείας στο Νοσοκομείο Λαμίας.

Η ερώτηση του κ. Γιαννόπουλου έχει ως εξής:

" Το Γενικό Περιφερειακό Νοσοκομείο Λαμίας, που βρίσκεται στην καρδιά της Στερεάς Ελλάδας και είναι το περισσότερο προσπελάσιμο στο εθνικό οδικό δίκτυο, με αποτέλεσμα να νοσηλεύει βαριά περιστατικά από τροχαία ατυχήματα παραλλήλως με άλλα ατυχήματα, εργατικά, οξείες φαρμακευτικές δηλητηριάσεις, βαριά αναπνευστικά και σοβαρά αγγειακά επεισόδια, αδυνατεί λόγω μη υπάρξεως μονάδας εντατικής θεραπείας να παράσχει υψηλή ποιότητα υγειονομικής φροντίδας.

'Ετσι είναι αναγκασμένοι οι γιατροί να διακομίζουν, όχι με τις καλύτερες δυνατές συνθήκες, τα περιστατικά σε μονάδες των νοσοκομείων της Αθήνας, με αποτέλεσμα να θρηνούμε κάθε τόσο και νέα θύματα μεταξύ των δηλωθέντων ως τραυματιών.

Ερωτάται ο κύριος Υπουργός:

Η Κυβέρνηση βλέπει την αναγκαιότητα να δημιουργηθεί Μονάδα Εντατικής Θεραπείας στο Περιφερειακό Γενικό Νοσοκομείο Λαμίας;

Είναι διατεθειμένη η Κυβέρνηση να προχωρήσει άμεσα στην έγκριση πιστώσεων για τον υλικοτεχνικό εξοπλισμό και τη στελέχωση με επιστημονικό προσωπικό της Μονάδα Εντατικής Θεραπείας ώστε να μη θρηνούμε άδικα και άλλα θύματα και ιδιαίτερα στις νεότερες ηλικίες;"

Ο Υφυπουργός Υγείας και Πρόνοιας κ. Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, κύριοι συνάδελφοι, δεν υπάρχει καμία αμφιβολία, ότι το θέμα το οποίο φέρνει με την επίκαιρη ερώτησή του ο αγαπητός συνάδελφος για συζήτηση σήμερα στη Βουλή, το θέμα της έλλειψης μονάδας εντατικής θεραπείας, στο Νοσοκομείο Λαμίας είναι πάρα πολύ σοβαρό για ολόκληρη την περιοχή και γνωρίζουμε όλοι μας, ότι οι μονάδες εντατικής θεραπείας στην κυριολεξία σώζουν ζωές και στόχος του Υπουργείου Υγείας και Πρόνοιας είναι η δημιουργία μονάδων εντατικής θεραπείας σε όλα τα νοσοκομεία της χώρας. Καταλαβαίνετε, όμως, πόση δυσκολία υπάρχει και όσον αφορά τον εξοπλισμό και όσον αφορά την πρόσληψη ιατρικού και νοσηλευτικού προσωπικού.

Είμαι βέβαια ικανοποιημένος από τα στοιχεία, που θα σας δώσω, ότι από τον Ιούλιο του 1996 μέχρι σήμερα έχουμε αυξήσει τις κλίνες κατά 43%. Από διακόσιες τριάντα πέντε, που είχαμε τον Ιούλιο, έχουμε σήμερα τριακόσιες τριάντα επτά και προβλέπουμε, ότι μέσα στο 1997, εάν δεν μπερδευτούμε στις ημερομηνίες με την πρόσληψη του προσωπικού, να προσθέσουμε άλλες ογδόντα έξι κλίνες, εκ των οποίων οι είκοσι τέσσερις είναι στο λεκανοπέδιο.

Το θέμα, όμως, είναι τι κάνουμε με τη Λαμία, την περιοχή σας. Το νοσοκομείο σας νομίζω ότι είναι στην καθημερινή φροντίδα του Υπουργείου. 'Ηδη επιχορηγήσαμε τη μονάδα τεχνητού νεφρού με είκοσι πέντε εκατομμύρια, με τριάντα οκτώ εκατομμύρια αυξήσαμε τις κλίνες στη μονάδα εμφραγμάτων και από τέσσερις τις κάναμε οκτώ και πρέπει να σας πω, ότι έχουν δρομολογηθεί οι διαδικασίες ίδρυσης και λειτουργίας -υπάρχει η σχετική αλληλογραφία, σχετικό αίτημα του διοικητικού συμβουλίου- μονάδας αυξημένης φροντίδας τεσσάρων κλινών.

Δεν μπορώ να δεσμευθώ με ημερομηνίες, γιατί ξέρετε, ότι υπεισέρχονται και άλλοι παράγοντες, ημερομηνίες προκήρυξης του προσωπικού, πρόσληψη προσωπικού, υπάρχει και το ΑΣΕΠ, όλα αυτά τα γνωρίζετε. Εμείς πάντως έχουμε ήδη δώσει πέντε θέσεις γιατρών ΕΣΥ, τέσσερις θέσεις νοσηλευτικού προσωπικού και εννιά θέσεις παραϊατρικού προσωπικού. 

Πρέπει να πούμε, βέβαια, ότι στις 17.6.97, όπως ξέρετε, δημοπρατείται επιτέλους το νέο Γενικό Νοσοκομείο Λαμίας, προϋπολογισμού δεκατριών δισεκατομμυρίων, στο οποίο προβλέπεται και μονάδα εντατικής θεραπείας -πιστεύω ότι θα κατασκευαστεί πάρα πολύ γρήγορα- εν τω μεταξύ δε, θα λειτουργούν και οι μονάδες των γειτονικών πόλεων της Λαρίσης, του Βόλου, όπου λειτουργεί, θα προστεθούν και οι κλίνες της Αθήνας.

Αυτά μπορούμε, κύριε συνάδελφε. Μαγικές συνταγές -βλέπω χαμογελάτε, είστε γιατρός και τα ξέρετε καλύτερα από μένα- δεν υπάρχουν. Προσπαθούμε, κάνουμε ό,τι μπορούμε μέσα στα πλαίσια των δυνατοτήτων και των διαδικασιών που υπάρχουν στη χώρα μας. 

ΠΡΟΕΔΡΟΣ (Απόστολος Κακαλμάνης): Ο κ. Γιαννόπουλος έχει το λόγο.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, κύριοι συνάδελφοι, χαίρομαι γιατί ο συνάδελφος Υπουργός "Ασκληπιάδης" Μανώλης Σκουλάκης είχε το θάρρος να πει για το νοσηλευτικό έλλειμμα που υπάρχει στη Λαμία. 

Θα πρέπει να ξέρετε, κύριε Υπουργέ, ότι ο Νομός Φθιώτιδος έχει το μεγαλύτερο κομμάτι εθνικού δικτύου απ' όλους τους νομούς. 'Εχει εκατόν εξήντα πέντε χιλιόμετρα και αντιλαμβάνεσθε πόσα τροχαία ατυχήματα συμβαίνουν.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)

Είσαστε κοινωνός όλων αυτών των θανατηφόρων ατυχημάτων και έχουμε χάσει πάρα πολλούς συνανθρώπους μας από έλλειψη αυξημένης φροντίδας και έχουν πεθάνει πάρα πολλά άτομα με τη διακομιδή τους στα νοσοκομεία των Αθηνών. 

Εγώ -επειδή μου αρέσει να είμαι περισσότερο ρεαλιστής και αντιλαμβάνομαι τις αδυναμίες και σέβομαι τις προσπάθειες, τις οποίες καταβάλετε- χάρηκα ιδιαίτερα, που φθάσατε στο σημείο σήμερα στο Κοινοβούλιο να δεσμευθείτε λέγοντας, ότι έχετε δρομολογήσει μία μονάδα αυξημένης φροντίδας. 'Οσον αφορά τη Μ.Α.Φ, πρέπει να ξέρετε, ότι το κόστος λειτουργίας σε υλικοτεχνικό εξοπλισμό τριών κλινών δεν ξεπερνάει τα τριάντα, τριάντα πέντε εκατομμύρια. Από πλευράς στελεχιακού δυναμικού, ήδη με αυτά τα νούμερα, που μας δώσατε, θα έχουμε τη δυνατότητα να καλύψουμε τη μονάδα αυτή και θα σας παρακαλούσα, κύριε Υπουργέ, εφόσον το αναγνωρίζετε, το βλέπετε, πολύ γρήγορα να μας δώσετε αυτές τις πιστώσεις, για να προχωρήσουμε ακριβώς στη δημιουργία της μονάδος αυξημένης φροντίδας. Μη μένουμε με το τι θα γίνει στο μέλλον. Το νοσοκομείο θα γίνει σε τέσσερα χρόνια, θα λειτουργήσει σε επτά χρόνια. Αλλά τότε, κύριε Υπουργέ, πόσοι πρέπει να πεθάνουν, για να δικαιωθεί το αίτημα του φθιωτικού λαού, και όχι μόνο, των πανελλήνων που διέρχονται από τη Φθιώτιδα; Πρέπει κάποια άτομα να ζήσουν, να αναταχθούν, πρέπει να μη θρηνήσουμε άλλους συνανθρώπους μας. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Δεν έχω να πω τίποτα, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Η τρίτη με αριθμό 1127/7.5.97 επίκαιρη ερώτηση του Βουλευτή του Κ.Κ.Ε. κ. Νικολάου Γκατζή προς τον Υπουργό Δημόσιας Τάξης, σχετικά με τη λήψη των αναγκαίων μέτρων επίλυσης των αιτημάτων αστυνομικών υπαλλήλων, έχει ως εξής:

"Σε κινητοποιήσεις βρίσκονται οι αστυνομικοί υπάλληλοι της Αθήνας, ενώ προγραμματίζονται ανάλογες πανελλαδικού χαρακτήρα, εξαιτίας της άρνησης της Κυβέρνησης να υλοποιήσει αυτά, που επανειλημμένα υποσχέθηκε στους εκπροσώπους 

Σελίδα 6164 

των αστυνομικών, καθώς και της μη επίλυσης άλλων χρόνιων προβλημάτων.

Ανάμεσα στα αιτήματα, που θέτου οι αστυνομικοί, είναι:

- Εφαρμογή Κώδικα μεταθέσεων στην κατεύθυνση της άρσης των αδικιών.

-'Αμεση κατάθεση και ψήφιση των μισθολογικών προαγωγών και του επιδόματος εξομάλυνσης.

- Καταβολή αποζημίωσης νυχτερινών, αργιών, υπερωριών σύμφωνα με την εργατική νομοθεσία. 

- Τήρηση του ωραρίου εργασίας.

- Αυτόματη αναπροσαρμογή των συντάξεων από 50% στο 80% των εν ενεργεία αποδοχών.

Ερωτάται ο κύριος Υπουργός, εάν προτίθεται να ικανοποιήσει τα παραπάνω δίκαια αιτήματα των αστυνομικών υπαλλήλων".

Ο Υπουργός Δημόσιας Τάξης κ. Γιώργος Ρωμαίος έχει το λόγο.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Ευχαριστώ, κύριε Πρόεδρε.

Το Υπουργείο Δημόσιας Τάξης και η Κυβέρνηση, όχι απλά προτίθενται, αλλά έχουν ικανοποιήσει τα περισσότερα αιτήματα. Συγκεκριμένα:

Oι μεταθέσεις -για πρώτη φορά, όπως γνωρίζει και ο κύριος συνάδελφος, έγινε η μεγάλη τομή, το διάταγμα έχει δημοσιευθεί, η εφαρμογή του αρχίζει φέτος το καλοκαίρι- των αστυνομικών θα γίνονται μία φορά το χρόνο με μόρια. 'Ηδη έχει κυκλοφορήσει η σχετική εγκύκλιος για την υποβολή των αιτήσεων και μέχρι το τέλος Αυγούστου, όπως προβλέπει το διάταγμα, θα έχουν γίνει οι μεταθέσεις με το νέο σύστημα αντικειμενικό και διαφανές, που όχι απλά διασφαλίζεται η αντικειμενικότητα στις μεταθέσεις, αλλά και κάτι άλλο, για πρώτη φορά θεσμοθετείται τόπος συμφερόντων για τους αστυνομικούς, διότι έτσι, μ' αυτόν τον τρόπο νομίζουμε, ότι διευκολύνουμε και την οικογενειακή ηρεμία.

Η τροπολογία για τις μισθολογικές προαγωγές -είναι ένα μέτρο πολύ σημαντικό, ιδιαίτερα για τη μεγάλη πλειοψηφία των αστυνομικών, των αστυφυλάκων και των κατωτέρων- έχειο ήδη υπογραφεί σήμερα και αύριο το πρωί κατατίθαται στη Βουλή για να ψηφιστεί με το συνταξιοδοτικό νομοσχέδιο.

Η τήρηση ωραρίου εργασίας επιχειρείται και σε πολλές περιπτώσεις τηρείται. Αλλά, όπως είναι αυτονόητο, υπάρχουν και περιπτώσεις, όπου υπάρχουν προβλήματα στην τήρηση ωραρίου, διότι η απασχόληση των αστυνομικών δεν είναι όπως των άλλων υπαλλήλων και πράγματι σε ορισμένες περιπτώσεις βρισκόμαστε σε αδυναμία της τήρησης του ωραρίου. 'Ομως, η εντολή και η απόφαση του Υπουργείου είναι το ωράριο να τηρείται.

'Οσον αφορά το θέμα των νυκτερινών και κυρίως των αργιών, αυτό αντιμετωπίζεται με το να δίδονται στους αστυνομικούς, οι οποίοι ασχολούνται στις αργίες, τα ρεπό και καλύπτεται και αυτό το θέμα.

Για το τελευταίο ερώτημα, την αναπροσαρμογή των συντάξεων, είναι θέμα του Υπουργείου Οικονομικών, το οποίο θα αντιμετωπιστεί με το συνταξιοδοτικό νομοσχέδιο, το οποίο -όπως είπα και στην αρχή- κατατίθεται αύριο στη Βουλή για ψήφιση.

Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γκατζής έχει το λόγο.

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, όλοι ξέρουμε, ότι τα προβλήματα των αστυνομικών είναι πολλά, μεγάλα και χρόνια. Τους έχουν δώσει κατ' επανάληψη υποσχέσεις. Ο κύριος Υπουργός μας είπε, ότι υπάρχει έτοιμο προεδρικό διάταγμα, που κανονίζει τις μεταθέσεις, όπως επίσης και τις μισθολογικές προαγωγές. Μακάρι τουλάχιστον να έχουν λυθεί και να έχουν δρομολογηθεί αυτά τα δυο.

Υπάρχουν, όμως, πάρα πολλά προβλήματα, κύριε Υπουργέ, που έχουν σχέση με τα οικονομικά και τα θεσμικά αιτήματα των αστυνομικών. Παραδείγματος χάριν, ξέρετε ότι το κατώτατο προσωπικό αμείβεται με μισθούς πενιχρούς. Οι αυξήσεις, που πήραν με το νομοσχέδιο, που πέρασε για τους στρατιωτικούς, όπου είναι ενταγμένοι και οι αστυνομικοί, είναι από μηδαμινές έως καθόλου. Eπίσης γνωρίζετε -και το αναφέρετε- ότι γι' αυτούς δεν υπάρχει καμιά νομοθεσία, που να προστατεύει τα εργασιακά τους δικαιώματα, όπως επίσης και τις συνδικαλιστικές τους ελευθερίες.

Εμείς ζητάμε, όπως ζητούν φυσικά και οι ίδιοι, να γίνει οπωσδήποτε εφαρμογή της εργατικής νομοθεσίας, ώστε να αποκτήσουν κι αυτοί πλήρεις συνδικαλιστικές ελευθερίες, όπως επίσης και την κατοχύρωση του δικαιώματος της απεργίας.

Είναι πολλά, όπως είπαμε, τα προβλήματα και ρωτάμε, κύριε Υπουργέ: Τι θα γίνει με το 1481/84; Θα τροποποιηθεί, ώστε να πάψουν οι αστυνομικοί να θεωρούνται σαν στρατιωτικό σώμα, αλλά και να θεωρούνται απο' δω και πέρα σαν ένα ιδιαίτερο 'Ενοπλο Σώμα με τις ιδιαιτερότητες, που έχει; Θα εφαρμοστεί το ένα ειδικό μισθολόγιο των αστυνομικών, που ζητάμε; Οι αργίες, τα πενθήμερα, οι υπερωρίες, τα νυχτερινά, που δεν παίρνουν τίποτε απ' αυτά σαν επιδόματα, θα εφαρμοστούν και γι αυτούς τους εργαζόμενους, τα οποία όλοι οι άλλοι εργαζόμενοι έχουν κατακτήσει και που προβλέπει, όπως είπα και πιο μπροστά, η εργατική νομοθεσία;

Μας είπατε ότι θα γίνει μοριοποίηση των μεταθέσεων. Είπατε ότι και τα μισθολογικά θα τακτοποιηθούν. Θα πρέπει εδώ να πούμε, ότι το επίδομα εξομάλυνσης δεν το βάζετε σαν λύση του αιτήματος, κύριε Υπουργέ. 'Οπως βλέπετε, λοιπόν, είναι πολλά τα προβλήματά τους, είναι και μισθολογικά και θεσμικά και εργασιακά και οικονομικά.

Νομίζουμε ότι οι αστυνομικοί -και είναι καιρός- δε θα πρέπει να θεωρούνται μονίμως τα υποζύγια του συστήματος, γιατί είναι οι μόνοι που κάθε φορά παρατάσσονται, για να αντισταθούν και να αντιμετωπίσουν τους εργαζόμενους και πολλές φορές τους οδηγείτε σαν μαινόμενους ταύρους ενάντια στις διεκδικήσεις. Είναι εργαζόμενοι, πρέπει να ενταχθούν κι αυτοί μέσα στα δικαιώματα των εργαζομένων, να ενταχθούν στην ΑΔΕΔΥ, να μπορούν να κάνουν συλλογικές συμβάσεις. Είναι άνθρωποι εργαζόμενοι και πρέπει κι αυτοί να αντιμετωπιστούν σαν ιδιαίτερο Σώμα.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υπουργός έχει το λόγο.

ΓΕΩΡΓΙΟΣ ΡΩΜΑΙΟΣ (Υπουργός Δημόσιας Τάξης): Για το επίδομα εξομάλυνσης, κύριε συνάδελφε, μπορεί να ήταν παράλειψή μου, αλλά είναι το πρώτο άρθρο της τροπολογίας, που έχω στα χέριά μου υπογεγραμμένη, επαναλαμβάνω. Είναι 7,11 και 15.

Το ότι υπάρχουν ακόμη προβλήματα, δεν το αμφισβητεί κανείς και δε νομίζω ότι είναι ο μόνος χώρος, που έχει προβλήματα. Αλλά για τα περί ΑΔΕΔΥ και ειδικού μισθολογίου, θα πρέπει να διευκρινίσω, ότι πάγιο αίτημα της Ελληνικής Αστυνομίας και των συνδικαλιστών ήταν η διασύνδεση με το μισθολόγιο των Ενόπλων Δυνάμεων. Κι αυτό έγινε. Με το νέο μισθολόγιο υπήρξε μια σημαντική βελτίωση. Δεν ήταν θέση της Κυβέρνησης, ήταν δικό τους αίτημα και με βάση το δικό τους αίτημα, κινηθήκαμε στο νέο μισθολόγιο. Πρέπει να είναι σαφές αυτό.

Το ότι υπάρχουν -επαναλαμβάνω- προβλήματα, υπάρχουν. Αλλά επειδή έχετε κι εσείς προσβάσεις μέσα στο Σώμα της Αστυνομίας, θα πρέπει να γνωρίζετε, ότι μέσα σ' αυτόν το λίγο χρόνο, ουδέποτε έγιναν τόσα πολλά για την Ελληνική Αστυνομία.

Επειδή μιλήσατε και για ελευθερία του συνδικαλισμού, νομίζω ότι με πολλή άνεση την περασμένη εβδομάδα έκοψαν κι αυτοί τις συγκοινωνίες και παρήλασαν από έναν κεντρικό δρόμο και πριν απ' αυτήν την πορεία, δικός σας συνάδελφος, του Κομμουνιστικού Κόμματος, είχε όλη την άνεση να μιλήσει στους αστυνομικούς.

Δεν υπήρχε, λοιπόν, ποτέ μεγαλύτερη συνδικαλιστική ελευθερία αλλά και συνεργασία απ'αυτήν, που υπάρχει σήμερα. Ευχαριστώ.

ΝΙΚΟΛΑΟΣ ΓΚΑΤΖΗΣ: Μιλάμε για την κατοχύρωση των συνδικαλιστικών ελευθεριών.

ΠΡΟΕΔΡΕΥΩΝ (Παναγιώτης Ν.Κρητικός): Παρακαλώ.

Σελίδα 6165 

 

Εισερχόμαστε στη συζήτηση της υπ'αριθμόν 1125/7.5.97 επίκαιρης ερώτησης του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς τον Υπουργό Γεωργίας σχετικά με τις συνθήκες λειτουργίας και υγιεινής των σφαγείων στη χώρα μας κ.λπ.

Η επίκαιρη ερώτηση του κυρίου συναδέλφου έχει ως εξής:

"Παρακαλουθούμε όλοι μας τις ημέρες του Πάσχα να σφάζονται αμνοερίφια σε χωράφια και αυτοσχέδια σφαγεία και κατόπιν να διατίθενται σε κατανάλωση χωρίς την τήρηση των στοιχειωδών κανόνων υγιεινής. Οι συνθήκες κάτω από τις οποίες λειτουργούν σήμερα τα περισσότερα σφαγεία στη χώρα μας δεν παρέχουν καμία εγγύηση υγιεινής και ασφάλειας στους καταναλωτές.,

Από τα λειτουργούντα -τριακόσια πενήντα περίπου-σφαγεία αυτής της χώρας μας μόνο τα είκοσι ένα πληρούν τις προδιαγραφές υγείας της Ευρωπαϊκής 'Ενωσης και έχουν εφοδιαστεί με τη σχετική άδεια. Τα υπόλοιπα λειτουργούν ανεξέλεγκτα ή με εθνική άδεια για να εξυπηρετεί την τοπική κατανάλωση.

Επειδή και η τελευταία προθεσμία για τη συμμόρφωση με τις κοινοτικές οδηγίες έχει παρέλθει και υπάρχει μεγάλος κίνδυνος για την υγεία των καταναλωτών, ερωτάται ο κύριος Υπουργός:

Πώς προτίθεται να αντιμετωπίσει την παραπάνω κατάσταση".

Ο Υφυπουργός Γεωργίας κ. Γερανίδης έχει το λόγο.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργού Γεωργίας): Κύριε Πρόεδρε, αγαπητοί συνάδελφοι, εν όψει και των εορτών του Πάσχα, με εγκύκλιό μας δόθηκε εντολή στο σύνολο των κτηνιατρικών υπηρεσιών της χώρας για εντατικοποίηση των υγειονομικών ελέγχων κατά τη σφαγή και την σφράγιση των αμνοεριφίων στα σφαγεία, καθώς και κατά την εισαγωγή από τρίτες χώρες, προκειμένου να ελεγχθεί η τήρηση των κειμένων διατάξεων και να διασφαλιστεί η δημόσια υγεία και η υγεία του ζωϊκού κεφαλαίου της χώρας.

Στα πλαίσια αυτά οι κτηνιατρικές υπηρεσίες της Χώρας προέβησαν κατά τις τελευταίες ημέρες του Πάσχα σε αυστηρούς ελέγχους σε ολόκληρο το κύκλωμα της σφαγής των ζώων, της διακίνησης της διάθεσης στην αγορά του κρέατος.

'Ολα τα λειτουργούντα σφαγεία στη Χώρα μας ελέγχονται από τις νομαρχιακές κτηνιατρικές υπηρεσίες και το κρέας, που λαμβάνεται από τα σφαγεία αυτά, πριν διατεθεί για εμπορία στην αγορά και τη δημόσια κατανάλωση, επιθεωρείται και σφραγίζεται με τις προβλεπόμενες σφραγίδες κτηνιατρικού υγειονομικού ελέγχου, που δίδονται από τους αρμόδιους επίσημους κτηνιάτρους των οικείων Νομαρχιακών Αυτοδιοικήσεων. 

Τα εγκεκριμένα σφαγεία της χώρας μας ανέρχονται συνολικά σε περίπου τριακόσια πενήντα, τα οποία ελέγχονται από τις οικείες νομαρχιακές κτηνιατρικές υπηρεσίες και λειτουργούν νομίμως με αποφάσεις των οικείων νομαρχών. 

Σε περίπτωση που σε οποιοδήποτε σφαγείο δεν τηρούνται οι προβλεπόμενοι όροι για την υγιεινή παραγωγή του κρέατος, τότε η άδεια λειτουργίας του σφαγείου αυτού ανακαλείται και το σφαγείο διακόπτει τη λειτουργία του με απόφαση του οικείου νομάρχη, μετά από εισήγηση της αρμόδιας κτηνιατριακής νομαρχιακής υπηρεσίας. Με τον τρόπο αυτόν από το σύνολο των περίπου πεντακοσίων σφαγείων, που υπήρχαν στη χώρα μας κατά το 1995, διεκόπη η λειτουργία σε περίπου εκατόν πενήντα σφαγεία και σήμερα λειτουργούν περίπου τα τριακόσια πενήντα.

Τέλος θέλω να σημειώσω, ότι το Υπουργείο Γεωργίας κατέβαλε και καταβάλλει ιδιαίτερη προσπάθεια για τον εκσυγχρονισμό της σφαγειοτεχνικής υποδομής της χώρας και προς την κατεύθυνση αυτή έχει δοθεί η προτεραιότητα στην ένταξη στο χρηματοδοτικό κανονισμό 866/90 επενδυτικών σχεδίων εκσυγχρονισμού ή μεταστέγασης σφαγείων που υποβάλλονται από τους ενδιαφερόμενους φορείς για να τύχουν κοινοτικής και εθνικής οικονομικής συνδρομής, το ύψος της οποίας φθάνει μέχρι και 75% επί του προϋπολογισμου των έργων. Ευχαριστώ.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Αποστόλου έχι το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Υπουργέ, σε ένα θα συμφωνήσω μαζί σας στο ότι λειτουργούν πράγματι τριακόσια πενήντα σφαγεία. 'Ομως, απ'αυτά τα τριακόσια πενήντα, μόνο τα είκοσι ένα σφαγεία είναι εφοδιασμένα με τον ειδικό κώδικα της Ευρωπαϊκής 'Ενωσης, δηλαδή, μόνο τα είκοσι ένα πληρούν όλες τις προϋποθέσεις της υγιεινής και ασφάλειας των καταναλωτών. Τα υπόλοιπα σφαγεία από τα τριακόσια πενήντα είτε λειτουργούν με εθνική άδεια -και σε αυτές τις περιπτώσεις είναι αυτά στα οποία έχει γίνει ένας εκσυγχρονισμός, υποτυπώδης βέβαια- ή λειτουργούν με ευθύνη του νομάρχη για να εξυπηρετήσουν την τοπική κατανάλωση, και εκεί η ευθύνη του νομάρχη πραγματικά είναι πολύ μεγάλη ή τα περισσότερα λειτουργούν χωρίς καμία άδεια.

Θα σας πω ένα παράδειγμα. Αυτήν τη στιγμή η κεντρική αγορά κρέατος του Ρέντη, κύριε Υπουργέ, δεν είναι εφοδιασμένη με τον ειδικό κώδικα της Ευρωπαϊκής 'Ενωσης, πράγμα που σημαίνει μεγάλες ευθύνες για την υγεία των καταναλωτών της Αθήνας.

Θα σας πω και ένα άλλο χαρακτηριστικό παράδειγμα, που και εκεί το τίμημα πραγματικά μπορεί να είναι μεγάλο για τον 'Ελληνα καταναλωτή. Στα βοοειδή που εισάγονται από τις χώρες της Ευρωπαϊκής 'Ενωσης πρέπει σύμφωνα με τους αστυκτηνιάτρους, όταν σφάζονται να πετάγονται, να καίγονται ή να θάβονται υγειονομικά ορισμένα σπλάχνα, όπως είναι η σπλήνα, όπως είναι τα εντόσθια. Ξέρετε ότι αυτήν τη στιγμή στην αγορά κυκλοφορούν αυτά κατά παράνομο τρόπο;

Θέλω τελειώνοντας να σας πω ότι υπήρχε η ειδική κοινοτική οδηγία της Ευρωπαϊκής 'Ενωσης, η 64333/95, την οποία μπορούσατε σαν Υπουργείο να εκμεταλλευτείτε και να πιέσετε περισσότερο τους κατόχους σφαγείων να προχωρήσουν στον εκσυγχρονισμό. 'Εχει παρέλθει η ημερομηνία και αυτοί οι εκσυγχρονισμοί δεν έχουν γίνει και τα αποτελέσματα για την υγεία των καταναλωτών, κύριε Υπουργέ, φοβάμαι μη τυχόν είναι πολύ δυσάρεστα. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο Υφυπουργός Γεωργίας κ. Γερανίδης έχει το λόγο, αν επιθυμεί να δευτερολογήσει.

ΒΑΣΙΛΕΙΟΣ ΓΕΡΑΝΙΔΗΣ (Υφυπουργός Γεωργίας): Πράγματι υπάρχει μία σχετική καθυστέρηση θα έλεγε κανείς, στην προσπάθεια εκσυγχρονισμού της σφαγειοτεχνικής υποδομής της χώρας.

Νομίζω, όμως, ότι από αυτό το σημείο, μέχρι το να καταλήγουμε σε τέτοιες διαπιστώσεις, είναι μια μάλλον ακραία προσέγγιση του θέματος. Πράγματι υπάρχουν προβλήματα, όχι μόνο στην έξαρση και στην μορφή που τα περιέγραψε ο αγαπητός συνάδελφος. 

Θα ήθελα να του πω παραδείγματος χάρη, ότι ως προς τη σφαγή των βοοειδών, με πρωτοβουλία του Υπουργείου Γεωργίας και μάλιστα πολύ έγκαιρα, στις χώρες εκείνες που υπάρχουν έστω πληροφορίες ότι μπορεί να κυκλοφορεί ΒCF, οδηγούνται σε ειδικά σφαγεία, με τον ειδικό αυτό τρόπο σφαγής που περιγράψετε και τα εντόσθια αυτά οδηγούνται με ειδική διαδικασία σε ενταφιασμό ή αποτέφρωση. 

'Ετσι, λοιπόν, υπάρχει το σύνολο αυτών των πολιτικών, ώστε πράγματι ο καταναλωτής να έχει στη διάθεσή του, από άποψη δημόσιας υγείας, αγαθά τα οποία είναι ελεγμένα και κατάλληλα προς βρώση.

Πράγματι υπάρχει ένα θέμα γύρω από τα σφαγεία, γιατί και οι μεγάλες πρωτοβουλίες που έχουν παρθεί και στο παρελθόν στα κεντρικά νομαρχιακά σφαγεία, μέχρι τώρα δεν έχουν αποδώσει, πλην ελαχίστων περιπτώσεων. Δημιουργήσαμε σφαγεία που εξ αρχής ξεκίνησαν με πολύ μεγάλο παθητικό. Φαίνεται ότι εκεί η συναιτεριστική ή η δημοσυναιτεριστική ή η δημοτική παρέμβαση δεν είναι αρκετή. Φαίνεται επίσης ότι η ιδιωτική πρωτοβουλία σ'αυτόν τον κλάδο δεν έχει μεγάλο ενδιαφέρον. Αυτό φαίνεται και από τους ρυθμούς που υποβάλλονται αιτήσεις, όταν σας προανέφερα ότι αυτές οι αιτήσεις τυχαίνουν επιδότησης μέχρι 75%.

Εμείς, πάντως, ως πολιτική ηγεσία, έχουμε θέσει ως πρώτη 

Σελίδα 6166 

προτεραιότητα όπου υπάρχει κενό, όπου υπάρχει έλλειψη και υπάρχει αίτηση οποιουδήποτε φορέα, αυτή χωρίς καμιά καθυστέρηση να προχωράει. Είναι η πρώτη προτεραιότητα στον κανονισμό 866. Νομίζουμε ότι με αυτήν την πολιτική μας σε ένα μικρό χρονικό διάστημα, πράγματι η υποδομή μας θα είναι σε πολύ καλή κατάσταση. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 1124/7.5.97 Επίκαιρη ερώτηση της Βουλευτού του Δημοκρατικού Κοινωνικού Κινήματος κας Βασιλικής Καραγιάννη-Αράπη, προς τον Υπουργό Εθνικής Παιδείας και Θρησκευμάτων, σχετικά με τις προθέσεις της Κυβέρνησης να τιμήσει τους μαθητές που διακρίθηκαν στην Ολυμπιάδα Μαθηματικών στη Βομβάη κ.λπ., διαγράφεται κωλυομένης της κυρίας συναδέλφου, η οποία ερωτά.

Επίκαιρες Ερωτήσεις Δευτέρου Κύκλου.

Πρώτη είναι η με αριθμό 1103/5.5.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Ιωάννη Μαγκριώτη προς τον Υφυπουργό Πολιτισμού (αρμόδιο για θέματα Αθλητισμού), σχετικά με την πορεία υλοποίησης των έργων αθλητικής υποδομής στη Θεσσαλονίκη, την αποκέντρωση στο χώρο του αθλητισμού κ.λπ.

Η ερώτηση σε περίληψη έχει ως εξής:

"Κατά τη διάρκεια του προεκλογικού αγώνα και των προγραμματικών δηλώσεων της Κυβέρνησης, έγινε φανερό, ότι η νέα τετραετία της διακυβέρνησης της Χώρας από το ΠΑ.ΣΟ.Κ., θα είναι η τετραετία που θα δοθεί προτεραιότητα στην Περιφερειακή Ανάπτυξη.

Αυτή η προτεραιότητα με συγκεριμένες αναφορές, συμπεριελάμβανε και το χώρο του αθλητισμού.

Θα αναφερθώ επιγραμματικά στα έργα που κατά καιρούς έχουν εξαγγελθεί και χρειάζεται η Θεσσαλονίκη.

1. Τα μεγάλα κλειστά γήπεδα, που θα αξιοποιηθούν από τους ιστορικούς συλλόγους της πόλης, οι οποίοι ανέβασαν το ελληνικό μπάσκετ στην κορυφή και στην παγκόσμια αναγνώριση".

Μπερδεύετε τα λιμάνια μου φαίνεται εδώ, κύριε συνάδελφε. Εκτός αν θεωρείτε και τον Ολυμπιακό Θεσσαλονίκης ομάδα.

2.Γήπεδο Ηρακλή. 

3.Ολυμπιακό Κολυμβητήριο Αμπελοκήπων.

4.Σπίτι βαρέων Αθλημάτων.

5.Γήπεδα Ποδοσφαίρου-Προπονητήρια.

6.Κολυμβητήρια-Προπονητήρια.

Κύριε Υπουργέ, 

Η αναγνώριση της αναγκαιότητας αυτών των έργων αθλητικής υποδομής, θεωρείται δεδομένη.

θα ήθελα την απάντησή σας για την πορεία και το βαθμό υλοποίησης των σημαντικών θεμάτων που έθεσα, για τα οποία αγωνιούν όλοι οι Θεσσαλονικείς.

Θα ήθελα επίσης, να μας ενημερώσετε για την πορεία υλοποίησης των εξαγγελιών, για την αποκέντρωση στο χώρο του αθλητισμού.

Δηλαδή, τη δημιουργία:

Της Ειδικής Γραμματείας Αθλητισμού στη Θεσσαλονίκη.

Την απονομή αθλητικής δικαιοσύνης και περιφερειακά.

Ο Υφυπουργός Πολιτισμού, κ. Ανδρέας Φούρας έχει το λόγο.

ΑΝΔΡΕΑΣ ΦΟΥΡΑΣ (Υφυπουργός Πολιτισμού): Κύριε Πρόεδρε, θα αρχίσω από το τέλος της πράγματι πολύ ενδιαφέρουσας επίκαιρης ερώτησης του κυρίου συναδέλφου, για να απαντήσω στα δύο θέματα που θέτει, τα θεσμικά ζητήματα, τη σύσταση, δηλαδή, Ειδικής Γραμματείας Αθλητισμού στη Θεσσαλονίκη και την απονομή αθλητικής δικαιοσύνης περιφερειακά.

Μετά από εισήγηση του Υφυπουργείου Αθλητισμού και την προώθηση των σχετικών διαδικασιών για τη σύσταση Ειδικής Γραμματείας Αθλητισμού, ολοκληρώθηκε αυτή η επιλογή και στη Θεσσαλονίκη θα έχουμε πολύ σύντομα εγκατεστημένο Ειδικό Γραμματέα Αθλητισμού, για το συντονισμό των αθλητικών δραστηριοτήτων της περιοχής Μακεδονίας και Θράκης.

'Ηδη οφείλω να ενημερώσω τον αξιότιμο κύριο συνάδελφο, ότι στο Εθνικό Τυπογραφείο έχει πάει προς δημοσίευση η απόφαση του Πρωθυπουργού και του Υπουργού Πολιτισμού, κ. Βενιζέλου, για την τοποθέτηση ως Ειδικού Γραμματέα Αθλητισμού, του κ. Στέλιου Αγγελούδη.

Σχετικά με το θέμα της απονομής αθλητικής δικαιοσύνης: Οφείλω να διευκρινίσω ότι η αθλητική δικαιοσύνη δεν είναι κρατικός δικαιοδοτικός θεσμός, είναι αθλητικός δικαιοδοτικός θεσμός και ως εκ τούτου η αθλητική δικαιοσύνη τουλάχιστον σε πρώτο βαθμό αποτελεί αποκλειστικά αντικείμενο των αθλητικών ομοσπονδιών. Με διάταξη νόμου που εγώ εισήγαγα στη Βουλή και η Βουλή ψήφισε το 1996, με το άρθρο 8, παράγραφος 6 του ν.2433, δόθηκε η δυνατότητα στις αθλητικές ομοσπονδίες να εχουν πράγματι αποκεντρωμένες διαδικασίες απονομής αθλητικής δικαιοσύνης. 'Ομως, καμία ομοσπονδία δεν εγκατέστησε, όπως όφειλε κατά την αποψή μου στη Μακεδονία, πρωτοβάθμια πειθαρχικά, δικαιοδοτικά όργανα και σ' αυτό το στόχο θα πρέπει να συντονιστούν οι αθλητικές δυνάμεις της Θεσσαλονίκης, προκειμένου να υποχρεωθούν τουλάχιστον οι μεγάλες αθλητικές ομοσπονδίες, η ΕΠΟ για το ποδόσφαιρο και η ΕΟΚ για το μπάσκετ, να εγκαταστήσουν εκεί αθλητικά πειθαρχικά όργανα.

Σχετικά τώρα με το θέμα των έργων της Θεσσαλονίκης, επειδή βάζει όλα τα θέματα ο αγαπητός κύριος συνάδελφος, έχω να πω για τα κολυμβητήρια τα εξής: Πράγματι εμείς έχουμε πρόθεση να αναπτύξουμε στη Θεσσαλονίκη μία σειρά κολυμβητήρια για την καλλιέργεια των αγωνισμάτων του υγρού στίβου. Πριν ένα χρόνο ανέβηκα εγώ στη Θεσσαλονίκη και συμφωνήσαμε σε επίπεδο νομαρχίας, ότι πρέπει να γίνει κλειστό κολυμβητήριο στους Αμπελόκηπους, κολυμβητήριο-προπονητήριο στην Καλαμαριά και ένα κολυμβητήριο-προπονητήριο στις Συκιές. Δυστυχώς, όμως, μετά απο ένα χρόνο οφείλω να ομολογήσω ότι η Τοπική Αυτοδιοίκηση δεν ολοκλήρωσε τις διαδικασίες προκειμένου να έχουμε τα οικόπεδα για να γίνουν τα κολυμβητήρια. Χωρίς οικόπεδα, δεν μπορείς να φτιάξεις αθλητικά έργα. Η ευθύνη δεν είναι σε καμία περίπτωση δική μας, είναι στους τοπικούς φορείς Θεσσαλονίκης που οφείλουν να ενεργοποιηθούν, προκειμένου να αποκτήσουν καθαρά οικόπεδα για να εξελιχθούν τα σχετικά έργα.

Τίθεται και ένα θέμα με το Κολυμβητήριο της Νεάπολης. Το Κολυμβητήριο της Νεάπολης, αγαπητέ κύριε συνάδελφε, δεν λειτουργεί όχι γιατί δεν έχει οικονομικούς πόρους, αλλά γιατί ο αθλητικός προγραμματισμός στη Θεσσαλονίκη είναι τέτοιος που τελικά δεν υπάρχει αθλούμενο δυναμικό για το Κολυμβητήριο της Νεάπολης. Ενώ υπάρχει μία συσσώρευση αθλητών στο Ποσειδώνιο και στο Εθνικό Κολυμβητήριο και ενώ τους προτείνουμε να μεταφέρουν μέσω της ΕΚΟΦ κάποιες δυνάμεις στο Κολυμβητήριο της Νεάπολης, τελικά δεν πηγαίνουμε προς τα εκεί.

(Στο σημείο αυτό ακούγεται ο προειδοποιητικός ήχος λήξης του χρόνου ομιλίας του κυρίου Υπουργού)

Λυπάμαι αλλά ο χρόνος δεν επαρκεί για να απαντήσω στο σύνολο των ερωτημάτων που έχουν τεθεί. Από ό,τι βλέπω έχουν μπει όλα τα μεγάλα θέματα της Θεσσαλονίκης. Στη δευτερολογία μου θα συμπληρώσω.

ΠΡΟΕΔΡΕΥΩΝ (Παναγιώτης Ν. Κρητικός):Ο κ. Μαγκριώτης έχει το λόγο.

ΙΩΑΝΝΗΣ ΜΑΓΚΡΙΩΤΗΣ: Ευχάριστες εκπλήξεις είχε σήμερα ο κύριος Υφυπουργός. Δεν κατάλαβα, όμως, ορίσθηκε ειδικός γραμματέας, ειδική γραμματεία, δημιουργήθηκε; Είναι ένα από τα ερωτήματά μου. 

Το δεύτερο θέμα είναι ότι αναφερθήκατε στην πρωτοβάθμια δικαιοσύνη και ότι είναι θέμα των ομοσπονδιών. Μα, κύριε Υπουργέ, το πρώτο που πρέπει να καταργηθεί είναι να καταργηθεί στο καταστατικό των ομοσπονδιών η διάταξη που ορίζει ότι ο Πρόεδρος τους πρέπει να είναι κάτοικος του λεκανοπεδίου. Δεν πρόκειται ποτέ, αν οι ομοσπονδίες δεν αποκεντρωθούν στοιχειωδώς, δεν αποκτήσουν δημοκρατική λειτουργία, να υπάρξει αποκέντρωση και στην απονομή της αθλητικής δικαιοσύνης.

Νομίζω πως δεν πρέπει να περιμένουμε το νόμο που καθυστερεί πολυ, για τον Αθλητισμό τα προβλήματα αυτά 

Σελίδα 6167 

πρέπει να ρυθμιστούν άμεσα. Τα θέματα αυτά δε μας περιποιούν τιμή, πρέπει να λυθούν με τροπολογία.

Επίσης ένα άλλο θέμα που ήθελα να θίξω και πάλι αφορά το κλειστό της Θέρμης. Από το 1988 υπάρχει η πρώτη απόφαση της Τοπικής Αυτοδιοίκησης για την παραχώρηση του χώρου. 'Εκτοτε έγιναν πολλές συζητήσεις, υπήρξαν πολλές αποφάσεις και είμαστε στο 1997, υπάρχει δέσμευση της ηγεσίας της Κυβέρνησης από το 1996 στη Θεσσαλονίκη ότι στα τέλη του 1998 θα ολοκληρωνόταν το έργο και προχθές σε μία συνέντευξη Τύπου που δώσατε στη Θεσσαλονίκη, είπατε πως στα μέσα του 1998 θα ξεκινήσει πιθανόν η δημοπράτηση του έργου. Αυτές τις καθυστερήσεις που ξεπερνούν την δεκαετία για την κατασκευή έργων στην Περιφέρεια δεν τις συναντούμε στο λεκανοπέδιο. 'Οταν συλλαμβάνεται η ιδέα υπάρχει η ανάγκη σε δύο χρόνια με το κλειδί στο χέρι να είναι έτοιμο το μεγαλύτερο στάδιο. Οι καθυστερήσεις υπάρχουν, γιατί δεν ακολουθείται η ίδια διαδικασία με την οποία μελετώνται, δημοπρατώνται και κατασκευάζονται, τα στάδια και γενικώς οι υποδομές στο λεκανοπέδιο. Αντίστοιχο πρόβλημα έχουμε και με την Εγνατία- σε εκατό εργολαβίες που δεν ξέρουμε πότε θα ολοκληρωθούν ενώ τα Σπάτα, ο Σταυρός-Ελευσίνα, το Ρίο-Αντίρριο είναι ολοκληρωμένες δημοπρατήσεις, σε ένα πακέτο, με έναν ανάδοχο και βεβαίως υπάρχει και ο ορίζοντας ολοκλήρωσης.

Τέλος, για τα κολυμβητήρια θα ήθελα να πω πως δεν είναι ακριβώς έτσι, τουλάχιστον για το κολυμβητήριο το μεγάλο στις δυτικές συνοικίες, στους Αμπελοκήπους. Είναι ένα παιχνίδι που παίζει η Κεντρική Διοίκηση. Από το Νοέμβρη έχει την εντολή η Τεχνική Υπηρεσία της Γενικής Γραμματείας, κύριε Υπουργέ, να καταθέσει ένα σκαρίφημα στο Υπουργείο Εθνικής 'Αμυνας, για το που θα τοποθετηθεί μέσα στο στρατόπεδο το κολυμβητήριο.

Πριν από λίγες μέρες κατατέθηκε επιτέλους το σκαρίφημα, δηλαδή, δουλειά ολίγων ωρών για τις τεχνικές υπηρεσίες κράτησε πέντε μήνες. Αυτή η βραδύτητα, παρ'ότι αναγνωρίζουμε και την πρόθεση και τη διάθεσή σας για την περιφερειακή ανάπτυξη των υποδομών του αθλητισμού, κύριε Υπουργέ, μας βάζει σε σκέψεις για τη λειτουργία του μηχανισμού της Γενικής Γραμματείας, που είναι από τους πιο συγκεντρωτικούς, αν όχι ο πιο συγκεντρωτικός του Κράτους.

Κλείνοντας θέλω να πω ότι για την αποκέντρωση της Γενικής Γραμματείας Αθλητισμού, θα θέλαμε και τη δημιουργία της υποδομής, δηλαδή, της ειδικής γραμματείας και βεβαίως καλώς να έλθει και το πρόσωπο που θα ηγηθεί και θα προϊσταται της ειδικής γραμματείας.

Δεν έχω χρόνο να θίξω και τα άλλα ωξυμμένα θέματα των αθλητικών υποδομών στην περιφέρειά μας. Θέματα που διατυπώνω στο γραπτό κείμενο της ερώτησής μου. Θα ήθελα και επ' αυτών τις απαντήσεις σας.

ΠΡΟΕΔΡΕΥΩΝ (Παναγιώτης Ν. Κρητικός):Ο κύριος Υπουργός έχει το λόγο.

ΑΝΔΡΕΑΣ ΦΟΥΡΑΣ (Υφυπουργός Πολιτισμού):Κύριε Πρόεδρε, πράγματι για τα θέματα που έθεσε ο κύριος συνάδελφος ότι η αθλητική νομοθεσία είναι προσανατολισμένη έτσι ούτως ώστε να διοικείται ο αθλητισμός από την ΑΘήνα έχει απόλυτο δίκιο και ότι ο ν.7575 έχει διατάξεις που απαγορεύει σε οποιονδήποτε 'Ελληνα να ηγηθεί ομοσπονδίας αν δε διαμένει μόνιμα στην Αθήνα, είναι αλήθεια. Αυτό οφείλουμε να το αλλάξουμε και θα το αλλάξουμε ελπίζω και προσδοκώ μέσα στο 1997.

Σχετικά με τη Θέρμη, έχει φύγει για τις Βρυξέλλες η πρώτη φάση του διαγωνισμού της Θέρμης που είναι η εξυγίανση του εδάφους, με προϋπολογισμό δύο δισεκατομμυρίων διακοσίων εκατομμυρίων, μαζί με το ΦΠΑ. Πιστεύουμε ότι σε δεκαπέντε το αργότερο μήνες θα εγκατασταθεί ο εργολάβος -γιατί και η δεύτερη δημοπρασία θα γίνει παράλληλα- για το κλειστό της Θέρμης, ένα έργο το οποίο αποτελεί δέσμευση μιας μακράς περιόδου πολιτικών εξαγγελιών στη Θεσσαλονίκη και βεβαίως οφείλουμε να πούμε πως στο παρελθόν υπήρξαν και ανακοινώθηκαν πολύ φιλόδοξα σχέδια για τον αθλητισμό. 'Εχω μπροστά μου τις δύο προτάσεις για ένταξη στο δεύτερο Κοινοτικό Πλαίσιο Στήριξης έργων. Το μεν επί Νέας Δημοκρατίας είχε εκατό δισεκατομμύρια έργα περίπου, το δε επί ΠΑ.ΣΟ.Κ. το 1994 είχε πενήντα δισεκατομμύρια έργα, αλλά ο αθλητισμός σύμφωνα με την Ευρωπαϊκή 'Ενωση δεν είναι επιλέξιμη πολιτική και ως εκ τούτου τα αθλητικά έργα δεν είναι επιλέξιμα και οι πόροι που θα αντικαθιστούσαν την πρόβλεψη ή την πρόγνωση ή την προσδοκία για ένταξη στο δεύτερο Κοινοτικό Πλαίσιο Στήριξης, δεν βρέθηκαν από πουθενά αλλού και έτσι με οκτώ δισεκατομμύρια πρόγραμμα ετήσιο από το πρόγραμμα δημοσίων επενδύσεων, δεν μπορούν να ολοκληρωθούν έργα, τα οποία έχουν τεράστιους προϋπολογισμούς. 'Ομως, υπάρχει δέσμευση του Πρωθυπουργού, του Κωνσταντίνου Σημίτη, ότι τα έργα της Θεσσαλονίκης οφείλουμε με κάθε μέσο και τρόπο και θα βρεθεί τρόπος χρηματοδότησης να εξελιχθούν κανονικά και εμείς έχουμε την προσδοκία και οφείλουμε ότι το κλειστό της θέρμης προς το τέλος του 2001 μπορεί να είναι έτοιμο, γιατί είναι ένα έργο, το οποίο το έχει ανάγκη η Πατρίδα μας.

Θέλω ακόμα να επισημάνω ότι ξεμπλοκάραμε το έργο του ΠΑΟΚ και ήδη βρίσκεται η εργολαβία μέσα και εξελίσσεται και βεβαίως σε μια συνάντηση που θα έχουμε στη Θεσσαλονίκη στις 26.5.97, στην οποία θα παρευρίσκονται ο Υπουργός Πολιτισμού, ο Γενικός Γραμματέας και εγώ, αφού κάνουμε τις αναγκαίες διαβουλεύσεις με τους ανθρώπους του αθλητισμού της Θεσσαλονίκης, θα ανακοινώσουμε χρονοδιάγραμμα εξέλιξης όλων των έργων, αυτών που έχουμε δεσμευθεί.

ΠΡΟΕΔΡΕΥΩΝ (Παναγιώτης Ν. Κρητικός): Δεύτερη είναι η με αριθμό 1107/5.5.97 επίκαιρη ερώτηση του Βουλευτή της Νέας Δημοκρατίας κ. Σταύρου Παπαδόπουλου προς τον Υπουργό Γεωργίας, σχετικά με τη λήψη των αναγκαίων μέτρων διάθεσης των καπνών εσοδείας 1996, την υλοποίηση των συμβολαίων καπνεμπόρων και παραγωγών κ.λπ. η οποία σε περίληψη έχει ως εξής:

"Ο αγροτικός κόσμος της Πατρίδας μας που ασχολείται με τα καπνά, είναι ιδιαίτερα αναστατωμένος γιατί στις 15 Μαίου 1997 λήγει η προθεσμία παραλαβής των καπνών, παραγωγής έτους 1996 από τους καπνεμπόρους, οι οποίοι μέχρι σήμερα δεν έχουν γνωστοποιήσει τις τιμές στις οποίες προτίθενται να αγοράσουν τα καπνά. 'Ετσι κινδυνεύουν οι καπνοπαραγωγοί και ιδιαίτερα οι καπνοπαραγωγοί της ποικιλίας "μπάσμα" των ανατολικών περιοχών Μακεδονίας και Θράκης να απωλέσουν τις επιδοτήσεις των, γιατί σχεδόν όλες οι ποσότητες παραγωγής έτους 1996 παραμένουν αδιάθετες, ενώ απομένουν μόλις εννέα ημέρες για τη λήξη της προθεσμίας παράδοσής των.

Επειδή οι παραγωγοί καπνών, λόγω παντελούς αδιαφορίας από μέρους του αρμοδίου Υπουργείου και τη μη δυναμική αντιμετώπιση του οξυτάτου πλέον προβλήματος από μέρους της ΕΟΚ κινδυνεύουν να χάσουν την επιδότηση,

Ερωτάται ο κύριος Υπουργός:

'Εχει την πολιτική βούληση η Κυβέρνηση να παρέμβει υπέρ των καπνοπαραγωγών για την ομαλή διάθεση και καπνών ποικιλίας "μπασμπά" στην περιοχή Δράμας και γενικότερα Ανατολικής Μακεδονίας και Θράκης;

Ποια μέτρα προτίθεται να πάρει ούτως ώστε να πάψουν οι καπνέμποροι να εκβιάζουν τους παραγωγούς τις λίγες αυτές μέρες που έμειναν μέχρι τις 15.5.1997, τελευταία ημέρα παράδοσης της παραγωγής καπνών έτους 1996;

Με ποιο τρόπο θα παρέμβει ώστε να αδιασφαλίσει στο μέλλον την αποφυγή καταστρατήγησης των καπνικών συμβολαίων από μέρους των καπνεμπόρων;".

'Ιδιου περιεχομένου είναι και η τέταρτη με αριθμό 1126/7.5.97 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Μουσταφά Μουσταφά προς τον Υπουργό Γεωργίας, σχετικά με τη λήψη των αναγκαίων μέτρων διάθεσης των καπνών, την υλοποίηση των συμβολαίων καπνεμπόρων και παραγωγών κ.λπ., η οποία έχει ως εξής:

Η μέχρι σήμερα πορεία υλοποίησης των συμβολαίων, μεταξύ καπνοπαραγωγών και καπνεμπόρων στο Νομό Ροδόπης είναι αρνητική με αποτέλεσμα σχεδόν όλες οι ποσότητες καπνού της περιοχής να παραμένουν απούλητες.

Σελίδα 6168 

 

Οι καπνέμποροι με κωλυσιεργίες, απειλές και εκβιασμούς προσπαθούν να αρπάξουν την παραγωγή από τα χέρια των καπνοπαραγωγών σε εξευτελιστικές τιμές.

Αθετούν τα συμβόλαια που έχουν υπογράψει, εκβιάζουν με το χρονικό περιθώριο της 15ης Μάη, υποβιβάζουν αυθαίρετα την ποιότητα των καπνών και γενικά πράττουν ό,τι είναι δυνατόν για να πετύχουν χαμηλές τιμές.

Οι παραγωγοί βρίσκονται σε απόγνωση, είναι ανάστατοι, υπάρχει εντονος προβληματισμός να μην παραδώσουν ακόμα το προϊόν τους, πράξη που θα είχε συνέπειες απρόβλεπτες για το μέλλον ενός προϊόντος τόσο μεγάλης τοπικής και εθνικής σημασίας.

Ερωτάται ο κύριος Υπουργός:

Αν προτίθεται να παρατείνει την προθεσμία της 15ης Μαϊου για να υπάρχει ομαλή εξέλιξη στην αγορά του καπνού.

Και τι συγκεκριμένα μέτρα προτίθεται να πάρει ώστε οι καπνέμποροι να προβούν στην υλοποίηση των συμβολαίων που οι ίδιοι έχουν υπογράψει".

Είναι στην κυριολεξία και στην ουσία επικαιρότατες και οι δύο ερωτήσεις, όπως τις θέλει ο Κανονισμός και ο κύριος Υφυπουργός Γεωργίας έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, σωστά στην τελευταία σας αποστροφή είπατε ότι το θέμα είναι επίκαιρο, γιατί σε λίγες μέρες τελειώνει η προθεσμία όπου έπρεπε να είχαν ολοκληρωθεί οι παραλαβές της παραγωγής καπνού 1996. Και ακόμα με βάση και το ισοζύγιο των αγοραπωλησιών που έχω στα χέρια μου από τον Οργανισμό Καπνού, φαίνεται, τουλάχιστον όσον αφορά τον "μπασμά" και κατά κάποιο τρόπο στην ποικιλία "Κατερίνης" υπάρχει μία υστέρηση παραλαβών. 'Εχουμε απορροφήσει μόνο το 40% της παραγωγής και παραμένει βεβαίως στα χέρια των παραγωγών το 60% του συνόλου της παραγωγής.

Είχαμε διαπιστώσει γι αυτό το χρόνο ολιγωρίες και καθυστερήσεις και γι' αυτό με δική μας εντολή ο Οργανισμός Καπνού από το Νοέμβριο μήνα έχει στείλει σειρά επιστολών σε όλους τους εμπλεκόμενους φορείς για να κρατηθούν οι ημερομηνίες, έτσι ώστε να μην έχουμε προβλήματα για μια σημαντική παραγωγή, όπως είναι τα καπνά και για τους παραγωγούς αλλά και για τις εισροές που έρχονται στη χώρα μας. Συνεχίστηκαν αυτές οι επιστολές και το μήνα Γενάρη και το Φλεβάρη και το Μάρτη.

Διαπιστώσαμε συνεχόμενη ολιγωρία. Γι αυτό ακριβώς στις 2 Απρίλη 1997 πραγματοποιήσαμε ευρεία σύσκεψη με τους μεταποιητές και τους εκπροσώπους των παραγωγών. Και σε αυτήν τη σύσκεψη η θέση του Υπουργείου Γεωργίας ήταν σαφέστατη. Τονίσαμε ότι πρέπει να εκτελεστούν οι δεσμεύσεις και οι υποχρεώσεις των μεταποιητών και βεβαίως να επισπευστούν οι παραλαβές.

Επειδή όλα αυτά δεν κρατήθηκαν και όπως σας είπα όλα αυτά φαίνονται από το δελτίο παραλαβών, το λένε οι επίκαιρες ερωτήσεις των κυρίων συναδέλφων που κινούνται στη σωστή κατεύθυνση πέρα από τις όποιες μικρές υπερβολές οι οποίες είναι κατανοητές και σεβαστές, όμως, αυτή είναι η πραγματικότητα- σκεφτήκαμε ακριβώς γι αυτό το πράγμα ότι είναι αναγκαίο να πάρουμε επιπρόσθετα μέτρα.

'Ετσι, λοιπόν, προχθές ανακοινώσαμε με εγκύκλιο του Υπουργείου Γεωργίας την ανάγκη επιβολής διοικητικών κυρώσεων. Και γι αυτό το λόγο με απόφαση του Υπουργού Γεωργίας συγκροτήσαμε επιτροπή με πρόεδρο αυτής τον Διευθυντή Φυτών Μεγάλης Καλλιέργειας, τον Προϊστάμενο Διεύθυνσης Καπνοπαραγωγής και τον Προϊστάμενο της Διεύθυνσης Νομοπαρασκευαστικών Επιτροπών, η οποία και θα εξετάσει αν τηρήθηκαν ή όχι οι όροι του συμβολαίου, δηλαδή, που δεν έχει καταβληθεί εμπρόθεσμα η αξία του προϊόντος, εάν δεν έχει γνωστοποιηθεί έγκαιρα, γιατί με βάση τις δεσμεύσεις οφείλουν να ειδοποιούν έγκαιρα- στις ημερομηνίες παραλαβών μεταποιητές- εάν, λοιπόν, δεν υπάρχει γνωστοποίηση προγράμματος παραλαβών, εάν δεν παρέλαβαν εμπρόθεσμα και εάν δεν γνωστοποίησαν τους εκπροσώπους τους για την εκδίκαση των ενστάσεων.

Θέλω να βεβαιώσω τους συναδέλφους ότι διακατεχόμαστε και εμείς σαν ηγεσία του Υπουργείου Γεωργίας από τους ίδιους προβληματισμούς και την ίδια ανησυχία. Ταυτόχρονα, όμως, αυτές τις ημέρες βρίσκεται σε εξέλιξη και η απεργία των εργαζομένων στον Οργανισμό Καπνού. Θέλω παρόλα αυτά να σας πω ότι ήδη πήραμε τα μέτρα μας. Ειδοποιήσαμε την αρμόδια διαχειριστική επιτροπή και θα υπάρξει παράταση παραλαβών. Επί πλέον τα γεγονότα αυτής της χρονιάς μας οδήγησαν να ξέρουμε που υπάρχει πρόβλημα. 'Ετσι, λοιπόν, αλλάζουμε μια σειρά εγκυκλίους και γίνονται πιο δεσμευτικές. Μεταποιητές που φέτος θα αποδειχθεί ότι έχουν τις ευθύνες, θα βγουν έξω από το κύκλωμα διακίνησης και εμπορίας του καπνού. Και ελπίζουμε, παρά τα όποια προβλήματα, να καταφέρουμε στο τέλος να μη χάσουμε πόρους, αλλά ούτε και το εισόδημα των παραγωγών να παραβλαφθεί.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παπαδόπουλος έχει το λόγο.

ΣΤΑΥΡΟΣ ΠΑΠΑΔΟΠΟΥΛΟΣ: Κύριε Πρόεδρε, λυπούμαι πραγματικά γιατί αυτήν τη στιγμή δεν άκουσα από μέρος του κυρίου Υπουργού, τίποτε άλλο, εκτός από αυτά που γράφτηκαν αυτές τις μέρες στις εφημερίδες, ότι, δηλαδή, πραγματικά θα συστήσετε μία επιτροπή η οποία θα λειτουργήσει και θα επιβάλει κυρώσεις στους μεταποιητάς καπνού, δηλαδή, στους καπνεμπόρους. Το ίδιο κάνατε κάποτε, αν θέλετε και με τους εμπόρους βάμβακος, στον Οργανισμό Βάμβακος αλλά και εκεί αποδείχθηκαν μόνο λόγια, λόγια και τίποτε άλλο. 'Επεα πτερόεντα και από εκεί και πέρα καμία κύρωση για εκείνους που συγκεντρώνουν το βαμβάκι, αλλά και για εκείνους που συγκεντρώνουν τον καπνό, που είναι και το σημερινό πρόβλημα, οι οποίοι και συνεχίζουν να εξαπατούν τους παραγωγούς.

'Ηθελα να τονίσω και να πω ότι ήδη όλοι οι καπνέμποροι αυτήν τη στιγμή βρίσκονται σε αθέτηση των συμβολαίων και έχουν υποπέσει στο παράπτωμα και έπρεπε ήδη το Υπουργείο να αρχίσει να επιβάλει τις κυρώσεις. Γιατί το λέω; Υπάρχει στα χέρια μου μια σύμβαση από μέρους κάποιου καπνεμπόρου που λέγεται Γλεούδης και κάποιου παραγωγού σε ένα χωριό του Νομού Δράμας που είναι γνωστό πλέον αυτήν τη στιγμή ότι η ημερομηνία είναι καταληκτική, 15 του μηνός. Και είχε υποχρέωση δύο εβδομάδες πριν από την παραλαβή των καπνών, δηλαδή, την 1η του μηνός, αν θέλετε, να έχει αναγγείλει και την ποιότητα καπνού και την τιμή στην οποία έπρεπε να αγοράσει. Και αυτήν τη στιγμή κανένας απ'αυτούς τους εμπόρους, ούτε ο Μιχαηλίδης ούτε ο Ναξιάδης ούτε οποιοσδήποτε άλλος έμπορος δεν έπραξε σύμφωνα με τη σύμβαση την οποία έχουν οι παραγωγοί στα χέρια τους. Και λυπούμαι πολύ γιατί το Υπουργείο πραγματικά ενώ γνωρίζει αυτές τις συμβάσεις, δεν έπραξε τίποτε αυτό το τελευταίο διάστημα για να μπορέσει να βοηθήσει τους παραγωγούς.

Και το ερώτημα είναι το εξής, κύριε Υπουργέ:Υπαρχει σ'αυτά τα συμβόλαια μία τιμή, δύο χιλιάδες δραχμές στην α' ποιότητα, χίλιες διακόσιες δραχμές στη β' ποιότητα και τριακόσιες δραχμές στην γ' ποιότητα. Κανένας, μα κανένας παραγωγός μέχρι σήμερα δεν παρήγαγε καπνά α' ποιότητος, ούτως ώστε να δοθεί τιμή πάνω από τις χίλιες διακόσιες δραχμές. 'Ερχεται, όμως, και βαθμολογείται ο καπνός από τον υπεύθυνο καπνέμπορο με αποτέλεσμα αυτήν τη στιγμή και το πριμ το οποίο δικαιούνται οι καπνοπαραγωγοί και είναι συνάρτηση της ποιότητας του καπνού που θα δώσει η Ευρωπαϊκή 'Ενωση, να είναι πολύ χαμηλό. 'Αρα, λοιπόν, δύο φορές βλάπτεται αυτήν τη στιγμή. Βλάπτονται και οι παραγωγοί, βλάπτεται και η εθνική οικονομία, γιατί δεν παίρνει τα χρήματα τα οποία δικαιούται από την Ευρωπαϊκή 'Ενωση.

ΠΡΟΕΔΡΕΥΩΝ (Παναγιώτης Ν.Κρητικός): Ολοκληρώστε παρακαλώ.

ΣΤΑΥΡΟΣ ΠΑΠΑΔΟΠΟΥΛΟΣ: 'Ενα λεπτό, κύριε Πρόεδρε.

ΠΡΟΕΔΡΕΥΩΝ (Παναγιώτης Ν.Κρητικός): 'Οχι, άλλο λεπτό, δεν έχετε το δικαίωμα. Είσθε καινούριος συνάδελφος και δεν το γνωρίζετε.

ΣΤΑΥΡΟΣ ΠΑΠΑΔΟΠΟΥΛΟΣ: Ναι, κύριε Πρόεδρε, το πρόβλημα είναι πολύ μεγάλο.

ΠΡΟΕΔΡΕΥΩΝ (Παναγιώτης Ν.Κρητικός): Δεν έχετε άλλο 

Σελίδα 6169 

το λόγο.

ΣΤΑΥΡΟΣ ΠΑΠΑΔΟΠΟΥΛΟΣ: Γι'αυτό θα ήθελα την ανοχή σας.

ΠΡΟΕΔΡΕΥΩΝ (Παναγιώτης Ν.Κρητικός): Ο κ.Μουσταφά Μουσταφά έχει το λόγο.

ΣΤΑΥΡΟΣ ΠΑΠΑΔΟΠΟΥΛΟΣ: Υπήρξε για άλλους ανοχή.

ΠΡΟΕΔΡΕΥΩΝ (Παναγιώτης Ν.Κρητικός): Παρακαλώ! Υπάρχει η σχετική ανοχή, η εύλογη ανοχή, όχι, όμως, η κατάχρηση.

Ο κ.Μουσταφά Μουσταφά έχει το λόγο.

ΜΟΥΣΤΑΦΑ ΜΟΥΣΤΑΦΑ: Είναι όντως σοβαρό το πρόβλημα, κύριε Πρόεδρε και κύριε Υπουργέ. Θα είναι επηρεασμένος από την περιοχή του ο αγαπητός συνάδελφος. Πραγματικά υπάρχει μία αναστάτωση και αναταραχή στις περιοχές των καπνοπαραγωγών, γιατί σήμερα έχουμε 12 του Μάη, μένουν τρεις ημέρες, στο Νομό Ροδόπης έχουμε και τα Ελευθέρια, οπότε δύσκολα θα προλάβει ο κόσμος να παραδώσει τα προϊόντά του.

Συγκεκριμένα στην Κομοτηνή, στο Νομό Ροδόπης, από τις οκτώ χιλιάδες τόνους καπνά τύπου "μπασμά" μέχρι σήμερα είχαν πουληθεί γύρω στις δυόμισι χιλιάδες τόνους. Υπάρχει μεγάλη καθυστέρηση και το υπόλοιπο ποσό των πέντε-πεντέμισι χιλιάδων τόνων, δύσκολο είναι να προλάβει ο κόσμος να τα παραδώσει. Και δεν είναι μόνο ζήτημα των καπνοπαραγωγών, είναι παγωμένη όλη η αγορά γιατί άμα σκεφθούμε ότι οκτώ χιλιάδες τόνοι, με χίλιες δραχμές πάνω-κάτω, αμέσως μας βγάζουν ποσά πάρα πολύ μεγάλα, οκτώ και δέκα δισ. δραχμών, τα οποία θα κινήσουν όλη την αγορά της Κομοτηνής.

Κύριε Υπουργέ, εδώ νομίζω ότι πρέπει να υπάρξει ένας ουσιαστικός κοινωνικός διάλογος και με τους εμπόρους, όχι μόνο έτσι με την επιβολή διοικητικών κυρώσεων, αλλά να δουν τον καπνό σαν ένα εθνικό προϊόν και να εφαρμοσθεί μία σωστή πολιτική, γιατί υπογράψανε συμβόλαια χίλιες διακόσιες με χίλιες τριακόσιες δραχμές και ακριβώς λένε φέτος θα μπορέσουμε να δώσουμε οκτακόσιες ή εννιακόσιες δραχμές. 'Αρα έχεις 10% πρώτα, 45% δεύτερα, 45% τρίτα. Οπότε αυτό αυτομάτως υποβαθμίζει τον ελληνικό καπνό και προς την Ευρωπαϊκή Οικονομική Κοινότητα.

'Ενα άλλο σημείο που θα ήθελα να τονίσω, είναι το εξής: Η Αγροτική Τράπεζα ανέλαβε εργολαβικά, για να μην πω χειρότερα, να εισπράξει τις προκαταβολές που είχαν δώσει για τη φετεινή παραγωγή. Αντί να πιέσει περισσότερο τους καπνεμπόρους, τους βοηθάει να εισπράξουν τις προκαταβολές που πήραν. Πραγματικά και για την παράταση της προθεσμίας θα επέμενα εγώ,ιδίως εν όψει και της απεργίας των εργαζομένων στον Εθνικό Οργανισμό Καπνού, έστω και μία σιωπηρη παράταση να δοθεί για να ολοκληρωθεί η αγορά. Και σας λέω, αυτον τον κοινωνικό διάλογο με τους καπνεμπόρους, για να μην παίζουν και με το μόχθο του αγρότη, αλλά να μην παίζουν και σε βάρος ενός εθνικού προϊόντος. Ευχαριστώ.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε και κύριοι συνάδελφοι, θα ξεκινήσω από μία αποστροφή από τον πρώτο συνάδελφο που είπε ότι "αδιαφορήσατε τελείως". Φαίνεται ότι είμαι υποχρεωμένος να του καταθέσω όλα τα έγγραφα, όλες τις ενέργειες και να πω στον κύριο συνάδελφο πως η επιβολή κυρώσεων δεν μπορεί να γίνει πριν τις 15 Μαϊου. Πρέπει μετά τις 15 Μαϊου, να εκτιμηθεί το είδος και το ύψος των παραλείψεων και των παραβάσεων και τότε να προχωρήσουμε στις κυρώσεις.

Δεύτερον, θέλω να δηλώσω στο Σώμα ότι δεν είναι καθόλου ευχάριστο ούτε στη δική μας Κυβέρνηση ούτε στο Υπουργείο Γεωργίας, αντί να κάνουμε αυτό που είπε ο κύριος συνάδελφος, και να επιβάλλουμε κυρώσεις αλλά να βρούμε, τις καλύτερες δυνατές επικοινωνιακές μεθόδους έτσι ώστε να υπάρχουν οι Διεπαγγελματικές Οργανώσεις (Παραγωγών - Μεταποιητών Πολιτείας) για να έχουμε το άριστο αποτέλεσμα. 'Ομως, είμαστε αναγκασμένοι, ακριβώς επειδή όλοι αυτοί κουβαλάνε μία απαράδεκτη συνήθεια του παρελθόντος, να παίρνουμε μέτρα, τα οποία δε μας είναι καθόλου ευχάριστα.

'Οταν στις 2 του Απρίλη τους είπαμε ότι θα αναγκαστούμε να πάρουμε μέτρα, το εννοούσαμε. 'Οταν προχθές βγάλαμε την εγκύκλιο, επίσης το εννοούσαμε.

Καταλαβαίνω, κύριοι συνάδελφοι, -και το λέω και για τους δύο- ότι υπάρχει πρόβλημα. Θέλω, όμως, να σας βεβαιώσω ότι δεν μπορώ να πω παραπάνω για το εξής λόγο: 'Ηδη έχουμε ζητήσει από την αρμόδια διαχειριστική επιτροπή κάποιο χρόνο παράτασης παραλαβών. Δε θέλω, όμως, να πω παραπέρα τίποτα άλλο για πάρα πολλούς λόγους, αλλά και γιατί στέλνουμε το μήνυμα στους κυρίους μεταποιητές ότι δεν μπορούν να παίζουν με την αγωνία των αγροτών, με την οικονομία της χώρας και με το πρόβλημα ενός βασικού προϊόντος όπως είναι τα καπνά. 'Εχουμε και εμείς αγωνία και θα κάνουμε ότι χρειάζεται για να έχουμε καλό αποτέλεσμα.

Θέλετε να σας πω κάτι για το βαμβάκι; Κλείσαμε τρία εκκοκκιστήρια. Θα χρειαστεί να κλείσουμε άλλα τόσα σε λίγο καιρό. Κάθε, όμως, βιομηχανία που κλείνει, δεν είναι ευχάριστο ούτε για την απασχόληση ούτε για την εθνική μας οικονομία. Δεν το κάνουμε ευχαρίστως. Για αυτό κάνουμε έκκληση σε αυτούς τους κυρίους, να σκύψουν πάνω στο πρόβλημα και να κάνουν τις παραλαβές, ώστε ούτε σε εμάς, αλλά προπαντός ούτε στους αγρότες, να δημιουργούν προβλήματα.

Για αυτό χαιρετίζω με ιδιαίτερο ενδιαφέρον την πρόταση του συναδέλφου για ουσιαστικό κοινωνικό διάλογο. Είναι αυτό που χρειαζόμαστε για να βρούμε κοινές λύσεις αποδεκτές από όλες τις μεριές.

Δε λέω ότι όλα γίνονται τέλεια. Τις συνήθειες, όμως, του παρελθόντος αγαπητοί συνάδελφοι, είμαστε αποφασισμένοι να τις ανατρέψουμε και στο βαμβάκι και στον καπνό και στα άλλα προϊόντα. Οψόμεθα και δίνουμε εξετάσεις απέναντι σε εσάς, απέναντι στον ελληνικό λαό και προπαντός απέναντι στους παραγωγούς.

ΠΡΟΕΔΡΕΥΩΝ (Παναγιώτης Ν. Κρητικός): Η με αριθμό 1128/7.5.97 Επίκαιρη ερώτηση του Βουλευτή του Κομμουνιστικού Κόμματος Ελλάδος κ. Σταύρου Παναγιώτου προς τον Υπουργό Γεωργίας, σχετικά με τη λήψη των αναγκαίων μέτρων εξόφλησης των βαμβακοπαραγωγών του Νομού Δράμας για τις ποσότητες βαμβακιού που παρέδωσαν στην εταιρεία "ALFAGRAIN-ΕΚΚΟΚΚΙΣΤΗΡΙΑ ΔΡΑΜΑΣ ΑΒΕΕ" (ΑΝΩΝΥΜΗ ΒΙΟΜΗΧΑΝΙΚΗ ΕΜΠΟΡΙΚΗ ΕΤΑΙΡΕΙΑ), έχει ως εξής:

"Απλήρωτοι παραμένουν τριακόσιοι περίπου βαμβακοπαραγωγοί του Νομού Δράμας από την εταιρεία "ALFAGRAIN-ΕΚΚΟΚΚΙΣΤΗΡΙΑ ΔΡΑΜΑ ΑΒΕΕ". Το συνολικό ποσό ανέρχεται σε τριακόσια εβδομήντα τέσσερα εκατομμύρια δραχμές (εκατόν ενενήντα εννέα εκατομμύρια δραχμές εμπορική αξία και εκατόν εβδομήντα πέντε εκατομμύρια η επιδότηση).

Αποκλειστικές και σοβαρές ευθύνες γι'αυτήν την κατάσταση έχει ο Οργανισμός Βάμβακος και το Υπουργείο γιατί δε φρόντισαν, όπως ρητά αναφέρεται στην ελληνική και κοινοτική νομοθεσία, να πάρουν από την εταιρεία, πριν από την έναρξη της λειτουργίας της, την εγγυητική τραπέζης που προβλέπεται έτσι ώστε να ήταν δυνατή η εξόφληση των παραγωγών από την κατάπτωση της εγγυητικής.

Να σημειωθεί ότι η παράλειψη αυτή είναι και ποινικό αδίκημα, γιατί έγινε υπεξαίρεση τουλάχιστον των επιδοτήσεων και η ευθύνη γι'αυτήν την κατάσταση βαρύνει την ηγεσία του Οργανισμού Βάμβακος και του Υπουργείου Γεωργίας.

Ερωτάται ο κύριος Υπουργός:

Γιατί οι υπηρεσίες του Οργανισμού Βάμβακος και του Υπουργείου επέτρεψαν τη λειτουργία της εταιρείας και τη συγκέντρωση του βαμβακιού χωρίς να έχουν πάρει την προβλεπόμενη εγγυητική;

Θα γίνει έρευνα για να αποδοθούν διοικητικές και ποινικές ευθύνες;

Τι συγκεκριμένα μέτρα προτίθεται να πάρει προκειμένου να πληρωθούν άμεσα από την εταιρεία οι βαμβακοπαραγωγοί;"

Ο Υφυπουργός Γεωργίας κ. Δημήτριος Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε Πρόεδρε, κύριε συνάδελφε, κατ' αρχήν να πω ότι δεν υπάρχει κοινοτική νομοθεσία, που να προβλέπει εγγυητική για την 

Σελίδα 6170 

πληρωμή των παραγωγών. Αυτό θεωρείται από την Ευρωπαϊκή 'Ενωση ότι τηρείται, αφού υπογράφονται τα γνωστά συμβόλαια αγοραπωλησιών ανάμεσα στον μεταποιητή, στο εκκοκκιστή και στον παραγωγό.

Για πρώτη φορά αυτήν τη χρονιά θεσπίσαμε καθεστώς πρόσθετων εγγυητικών επιστολών για την έγκαιρη ξόφληση των παραγωγών και μάλιστα με αποφάσεις υπουργικές, τις οποίες υπογράψαμε μία το Σεπτέμβριο μήνα και μία, την 4422, στις 10 Οκτωβρίου 1996.

Γραφειοκρατικά, κύριε συνάδελφε, πήγαμε περίφημα. 'Οφειλαν, όμως, όπως προβλέπεται στις εγκυκλίους, οι αρμόδιες υπηρεσίες να δώσουν τη δυνατότητα στις επιχειρήσεις για 3, 4, 5 μάξιμουμ ημέρες να κάνουν παραλαβές, με την προοπτική βεβαίως ότι οι συγκεκριμένες εταιρίες θα είχαν καταθέσει τις αναγκαίες εγγυητικές από τράπεζες. Και εδώ πρόκειται για την Αγροτική Τράπεζα.

Δε θα προσπαθήσω, κύριε συνάδελφε, να δικαιολογήσω κανέναν. 'Ηδη το Υπουργείο έχει διατάξει ΕΔΕ. Κάτι δεν πήγε καλά. 'Εχει διατάξει από τις 20 του Μάρτη ο ίδιος ο Οργανισμός Βάμβακος 'Ενορκη Διοικητική Εξέταση και περιμένουμε το πόρισμα.

Εκείνο που μας ανησυχεί είναι ότι δε θέλουμε κάθε τρεις και δύο, εν ονόματι όλων αυτών που παριστάνουν τον επιχειρηματία, που δεν είναι, όμως, επιχειρηματίες, να βάζουμε βαθιά το χέρι στα αποθεματικά του Οργανισμού, για να αποπληρώνουμε υποχρεώσεις προς τους παραγωγούς, όταν μάλιστα υπάρχουν και ευθύνες συγκεκριμένων υπηρεσιακών παραγόντων.

Κύριε συνάδελφε, δεν έχω το πόρισμα, αλλά θέλω να δώσω μία διαβεβαίωση στο Ελληνικό Κοινοβούλιο. Είχαμε αντίστοιχα προβλήματα πέρσι σε άλλες εκκοκκιστικές μονάδες. Θα έχουν το ίδιο τέλος και αυτές οι εκκοκκιστικές μονάδες. Βεβαίως θα ζητήσουμε και ευθύνες, ποιος έδωσε αυτήν τη δυνατότητα στις συγκεκριμένες επιχειρήσεις και ειδικότερα στις επιχειρήσεις της περιοχής σας, που δεν είναι μόνο μία, είναι δύο-τρεις, με ίδιο αμαρτωλό παρελθόν και παρόν, για να ξεδιαλύνουμε το τοπίο. Τέτοιες επιχειρήσεις πραγματικά δεν έχουν να προσφέρουν τίποτε στην παραγωγική διαδικασία.

'Οταν ολοκληρωθεί το πόρισμα, θα τα πούμε ξανά στο Ελληνικό Κοινοβούλιο. 

Σίγουρα, όμως, θα πάρουμε τα μέτρα μας, για να προστατεύσουμε και τον αγροτικό κόσμο, και τα αποθεματικά των Οργανισμών Βάμβακος.

Και βεβαίως απαιτούμε από την Αγροτική Τράπεζα να διευθετήσει το θέμα. Τουλάχιστον σ' αυτήν τη διαδικασία να πληρωθούν οι 'Ελληνες αγρότες, μια και η Αγροτική Τράπεζα από πέρσι είχε δοσοληψίες με τη συγκεκριμένη εταιρία, η οποία της οφείλει πάνω από εννιακόσια εκατομμύρια και παρ' όλα αυτά φέτος ξαναδόθηκαν οι όποιες εγγυητικές.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Παναγιώτου έχει το λόγο.

ΣΤΑΥΡΟΣ ΠΑΝΑΓΙΩΤΟΥ: Κύριε Πρόεδρε, κύριε Υφυπουργέ, σε προηγούμενη επίκαιρη ερώτησή μας, που αφορούσε ανάλογο πρόβλημα, στο οποίο αναφερθήκατε, σας είχαμε ενημερώσει πως εκτός από τα Εκκοκκιστήρια ΒΗΣΑΛΤΗΣ του Νομού Σερρών και τα εκκοκκιστήρια "ALFAGRAIN- ΕΚΚΟΚΙΣΤΗΡΙΑ-ΔΡΑΜΑ-ΑΒΕΕ", δεν έχει πληρώσει τους βαμβακοπαραγωγούς. Το ύψος του ποσού που χρωστάει η εταιρία στους παραγωγούς είναι πολύ υψηλό, με αποτέλεσμα σήμερα οι βαμβακοπαραγωγοί να αντιμετωπίζουν πολύ σοβαρά προβλήματα. Υπάρχει παραγωγός από την Κοινότητα της Πετρούσας, ο οποίος έχει να παίρνει είκοσι πέντε εκατομμύρια.

'Ολο, όμως, αυτό το διάστημα εσείς, θέλω να πιστεύω, ότι δεν πήρατε όσο έγκαιρα χρειαζόταν τα αναγκαία μέτρα, για να αντιμετωπίσετε το ζήτημα της πληρωμής των βαμβακοπαραγωγών. Δηλαδή, δεν πάρθηκαν τα απαιτούμενα μέτρα για την επιβολή διοικητικών ευθυνών. Τώρα πληροφορούμαστε. Θα μπορούσατε αυτά να τα είχατε λάβει νωρίτερα. Ούτε, όμως, έγινε κάποια έρευνα για την απόδοση ακόμη και ποινικών ευθυνών.

Την προηγούμενη φορά όταν αναφερόμαστε σε ποινικές ευθύνες είχατε διαφωνήσει. 'Ομως, φαίνεται ότι υπάρχουν και τέτοιες ευθύνες. 

Είπατε προηγούμενα ότι έχετε διατάξει να γίνει ένορκη διοικητική εξέταση και ανάλογα με το πόρισμα θα λάβετε και τα απαιτούμενα μέτρα. 

Συμφωνώ -και δεν είναι η πρώτη φορά, ούτε είναι το μόνο προϊόν- ότι μια σειρά από εμπορικές και μεταποιητικές επιχειρήσεις παίρνουν τα προϊόντα των αγροτών χωρίς να τα πληρώνουν.

Εάν εμείς επιμένουμε στην περίπτωση των εκκοκκιστών, είναι γιατί, εκτός του ότι δεν πλήρωσαν την εμπορική αξία, έχουν υπεξαιρέσει και σημαντικό ποσό της επιδότησης που δεν είναι δικό τους. Γι' αυτό εμείς, κύριε Υφυπουργέ, κάνουμε λόγο και για διοικητικές ευθύνες που έχουν τα εκκοκκιστήρια. Και, όπως γνωρίζετε, στο συγκεκριμένο προϊόν η επιδότηση είναι υψηλότερη από την εμπορική αξία του προϊόντος.

'Οσον αφορά τις υπουργικές αποφάσεις που αναφερθήκατε -δε συγκράτησα τους αριθμούς και τις ημερομηνίες- θέλω να πιστεύω ότι ήταν αποφάσεις που αποσκοπούσαν στην εξυπηρέτηση των βαμβακοπαραγωγών και όχι στο να δημιουργούν παράθυρα στην κατεύθυνση να τις εκμεταλλεύονται τα εκκοκκιστήρια και να φθάνουμε σε φαινόμενα σαν αυτά.

Σε τελευταία ανάλυση συμφωνώ απόλυτα μαζί σας ότι δε θα πρέπει να πληρώνει ο Οργανισμός Βάμβακος που είναι αποθεματικά των ίδιων των βαμβακοπαραγωγών, αλλά οι ίδιοι οι εκκοκκιστές.

Στην κατεύθυνση αυτή ίσως χρειαστεί να παρθούν και άλλα μέτρα, νομοθετικά ίσως, που να μην αφήνουν περιθώρια να δημιουργούνται τέτοια προβλήματα. 

ΠΡΟΕΔΡΕΥΩΝ (Παναγιώτης Ν.Κρητικός): Παρακαλώ, κύριε συνάδελφε, τελειώνετε γιατί έχετε υπερβεί κατά πολύ το χρόνο.

ΣΤΑΥΡΟΣ ΠΑΝΑΓΙΩΤΟΥ:Τελειώνω, κύριε Πρόεδρε.

'Ισως θα χρειαστεί να προχωρήσετε στην κατάσχεση περιουσιακών στοιχείων τέτοιων κακών επιχειρηματιών.

ΠΡΟΕΔΡΕΥΩΝ (Παναγιώτης Ν.Κρητικός): Ο κύριος Υπουργός έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Το Υπουργείο Γεωργίας ασχολείται με το θέμα πάρα πολύ σοβαρά, κύριε συναδελφε, από το τέλος Ιανουαρίου.

Στις 20 Μαρτίου ύστερα από αλλεπάλληλες διαπραγματεύσεις με την Αγροτική Τράπεζα, την Τράπεζα Πειραιώς και άλλες τράπεζες που χρηματοδοτούσαν τα συγκεκριμένα εκκοκκιστήρια της περιοχής, καταλήξαμε ότι δεν μπορεί να προχωρήσει άλλο η διαδικασία της συζήτησης γι' αυτό και ζητήσαμε την ένορκη διοικητική εξέταση για να προχωρήσουμε από κει και πέρα και στα υπόλοιπα μέτρα, τα οποία θέλω να σας διαβεβαιώσω, κύριε συνάδελφε, ότι θα τα πάρουμε.

Από την άλλη μεριά σ' αυτές τις περιπτώσεις πριν κανείς φθάσει στα όποια μέτρα, προσπαθεί να βρει συμβιβαστικές λύσεις. 

Θέλω να σας πω λοιπόν, ότι υπήρχε ενδιαφερόμενος αγοραστής για το εκκοκκιστήριο που αναφέρεται η συγκεκριμένη περίπτωση, για να αγοράσει και να καταθέσει την αξία του προϊόντος σε δεσμευμένο λογαριασμό της ΑΤΕ που τηρείται, με στόχο ακριβώς να πληρώσουμε τους παραγωγούς.

Χάσαμε χρόνο, αναζητώντας λύσεις και δεν παραιτηθήκαμε απ' αυτήν την κατεύθυνση. Σε κάθε, όμως, περίπτωση θέλω να δηλώσω ότι η ένορκη διοικητική εξέταση αφορά και τα εκκοκκιστήρια ΒΗΣΑΛΤΗ, "ALFAGRAIN" και "ΛΑΟΤΙΔΗ".

'Εχουμε, δηλαδή, στη περιοχή σας σημαντικό πρόβλημα και για τα τρια εκκοκκιστήρια. Ελπίζω να βρούμε τη λύση για να μη φθάσουμε στα αποθεματικά του Οργανισμού.

ΠΡΟΕΔΡΕΥΩΝ (Παναγιώτης Ν.Κρητικός): Εισερχόμαστε στη συζήτηση της τελευταίας επίκαιρης ερώτησης με αριθμό 1123/7.5.97 του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τους Υπουργούς Ανάπτυξης, Εργασίας και Κοινωνικών Ασφαλίσεων, σχετικά με τα μέτρα ενίσχυσης του χειμερινού τουρισμού και του αγροτοτουρισμού στο Νομό Ευρυτανίας κ.λπ.

Η επίκαιρη ερώτηση έχει ως εξής:

Σελίδα 6171 

 

"Η εγκατάλειψη, η ανεργία, η οικονομική δυσπραγία, η πληθυσμιακή συρρίκνωση και η μετανάστευση είναι τα δραματικά χαρακτηριστικά της Ευρυτανίας.

Τα δυο εργοστάσια ξυλείας Καρπενησίου και Φουρνών της ΔΑΒΕΙ είναι στα πρόθυρα της χρεοκοπίας από την κακοδιαχείριση και πολλοί εργαζόμενοι θα προστεθούν τις λίστες των ανέργων.

Παράλληλα, σταμάτησαν οι εργασίες της σήραγγας του Τυμφρηστού, ενώ έμεινε ημιτελής η Παρεμεγδόβιος οδός.

Μετά τα παραπάνω ερωτώνται οι κύριος Υπουργοί, ποια μέτρα προτίθενται να πάρουν για την ενίσχυση του χειμερινού τουρισμού και του αγροτοτουρισμού, που αποτελεί και τη σημαντικότερη πηγή για την οικονομία και την ανάπτυξη του Νομού Ευρυτανίας".

Ο Υφυπουργός Γεωργίας κ. Σωτηρλής έχει το λόγο.

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Φαντάζομαι, ο συνάδελφος που κάνει την επίκαιρη ερώτηση για το Νομό Ευρυτανίας να αναρωτιέται πώς είναι δυνατόν να έρχεται εδώ ο αρμόδιος από το Υπουργείο Γεωργίας και όχι ο αντίστοιχος των άλλων Υπουργείων που απευθύνεται η ερώτηση.

Θέλω να πω στον κύριο συνάδελφο ότι ο αγροτουρισμός είναι θέμα του Υπουργείου Γεωργίας. Τα βασικότερα προγράμματα βγαίνουν από το Υπουργείο Γεωργίας. Γι'αυτό ακριβώς, την απάντηση θα την δώσω εγώ.

Για τις ορεινές και μειονεκτικές περιοχές, ο αγροτουρισμός χρηματοδοτείται στα πλαίσια του Κανονισμού 2328/91, αλλά και από τα ΠΕΠ. Δραστηριότητες που ενισχύονται από αυτά τα προγράμματα είναι τα τουριστικά καταλύματα, τα κέντρα εστίασης, οι αθλοπαιδιές -όχι αθλητικά κέντρα- μικρές μονάδες μεταποίησης παρασκευής και κατασκευής τοπικών παραδοσιακών προϊόντων και άλλα.

Οι χρηματοδοτικές εισροές, όπως είπα προηγουμένως, είναι από τον Κανονισμό 2328/91, από τα ΠΕΠ και από το Πρόγραμμα LEADER.

Τί γίνεται τώρα, όσον αφορά στο Νομό Ευρυτανίας; Από τον Κανονισμό 2328, υπάρχει ένα ολόκληρο πρόγραμμα που έχει εγκριθεί και η περιφέρεια Στερεάς Ελλάδας ενέκρινε πίστωση πεντακοσίων εκατομμυρίων δραχμών από τις 15/4/99 για την υλοποίηση του συγκεκριμένου προγράμματος, με τις δραστηριότητες που ανέφερα παραπάνω.

Τέλος στα πλαίσια της Κοινοτικής πρωτοβουλίας LEADER 2, έχει εγκριθεί πρόγραμμα για το Νομό Ευρυτανίας, συνολικού ύψους 1,2 δισεκατομμύρια δραχμές περίπου και η απόφαση αυτή υπογράφτηκε στις 4/2/97 ανάμεσα στο Υπουργείο Γεωργίας και τους αρμόδιους φορείς την "ΕΥΡΥΤΑΝΙΑ Α.Ε." που εκπροσωπεί την πρόταση, το πρόγραμμα του LEADER 2.

( Στο σημείο αυτό, την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ )

Πιστεύω ότι είναι πόροι για τους οποίους θα κληθούν οι φορείς να κάνουν ουσιαστικές προτάσεις, έτσι ώστε τα δύο δισεκατομμύρια στην κατεύθυνση του αγροτουρισμού -συνολικά τόσα περίπου είναι- σε συνδυασμό με το ενισχυμένο πρόγραμμα όσον αφορά το εθνικό σκέλος του Υπουργείου Γεωργίας για το δασαρχείο της περιοχής αλλά και τα άλλα προγράμματα που είναι για το Νομό Ευρυτανίας, να αξιοποιηθούν γιατί ο νομός αυτός πράγματι έχει ανάγκη της παρέμβασής μας και της στοργής της Πολιτείας.

ΠΡΟΕΔΡΕΥΩΝ(Λουκάς Αποστολίδης): Ο κ. Καρατάσος έχει το λόγο.

ΓΕΩΡΓΙΟΣ ΚΑΡΑΤΑΣΟΣ: Κύριε Υφυπουργέ, εμένα δεν με ενδιαφέρει αν θα μιλήσετε εσείς σαν Υπουργός Γεωργίας ή οποιοσδήποτε άλλος Υπουργός. Εφ'όσον μιλάτε εκ μέρους της Κυβέρνησης, είναι σαν να μιλάνε Υπουργοί τους οποίους αναφέρουμε. 

Ο Νομός Ευρυτανίας είναι ο φτωχότερος νομός της Ευρωπαϊκής 'Ενωσης και ταυτόχρονα ο πιο εγκαταλελειμμένος από την Ελληνική Κυβέρνηση τα τελευταία χρόνια. Η φτώχεια, η ανεργία, η γήρανση του πληθυσμού και η εγκατάλειψη από την Πολιτεία, οδηγούν στην ερήμωση και στη μετανάστευση. Είναι πράγματι ήρωες αυτοί που κάθονται σ'αυτά τα χωριά.

Είναι μια περιοχή που δύσκολα φτάνει κανείς οδικά, λόγω του Τυμφρηστού όταν χιονίσει. Δυστυχώς, όμως, οι εργασίες στη σήραγγα του Τυμφρηστού σταμάτησαν και ο παραμεθόριος δρόμος δεν ολοκληρώθηκε. Τα έργα αυτά, θα διευκόλυναν κατά πολύ την πρόσβαση στο νομό. Γιατί άραγε σταμάτησαν; Είναι έργα ζωτικής σημασίας για την Ευρυτανία, γιατί εύκολα θα μπορεί να επικοινωνήσει με την υπόλοιπη Ελλάδα. 

Βασική πηγή της οικονομίας του νομού, είναι ο χειμερινός τουρισμός και η κτηνοτροφία. Πρέπει να λάβετε μέτρα για την ενίσχυσή του, όπως και για τον αγροτουρισμό, ξενώνες κ.λπ.

Αφού, λοιπόν, η ίδια η Κοινότητα αναγνωρίζει ότι είναι ο φτωχότερος νομός, τι κάνετε; Κάνατε κάποιες ενέργειες, κάποιες μελέτες, ώστε μέσα στα προγράμματα της Κοινότητας να δοθούν χρήματα για την ενίσχυση του αγροτουρισμού και της κτηνοτροφίας; Εγώ πιστεύω πως όχι. Είναι γνωστή άλλωστε η δυσκολία της Κυβέρνησης ως προς την απορρόφηση των Κοινοτικών κονδυλίων.

Ο τομέας της βιομηχανίας είναι ανύπαρκτος. Υπάρχουν δύο εργοστάσιο ξυλείας που θα χρεοκοπήσουν κυρίως από την κακοδιαχείριση. 'Ομως, δεν κάνετε τίποτε γι' αυτό. Ούτε την κακοδιαχείριση ελέγξατε ούτε και τα εργαστάσια στηρίξατε για να μην υπάρξουν άλλοι άνεργοι. 'Εχετε αφήσει ένα νομό ολόκληρο χωρίς έργα υποδομής. Βέβαια, δεν είναι ο μόνος, είναι η πλειοψηφία. 

Προχωρείτε και στη συνένωση κοινοτήτων που είναι ένα θέμα που θα το δούμε αργότερα, χωρίς έργα υποδομής. Πως θα εξυπηρετηθούν οι κάτοικοι, με ποιους δρόμους, με ποια συγκοινωνία; Γιατί δεν προχωρά η δημοπράτηση του Αθλητικού Κέντρου που έχει αποφασισθεί; Ισως να μην υπάρχει η πολιτική βούληση. Ελλάδα, όμως, δεν είναι μόνο η Αθήνα. Η ανάπτυξη της περιφέρειας πρέπει να είναι πρώτιστο καθήκον της Κυβέρνησης.

Επίσης πρέπει να γίνει επειγόντως έρευνα εδάφους για να αντιμετωπισθούν οι συχνές και επικίνδυνες κατολισθήσεις και να δοθή λύση στο ιδιοκτησιακό καθεστώς των δασών και των βοσκοτόπων. Μην αφήνετε την Ευρυτανία, την ελληνική ύπαιθρο στο έλεος του Θεού. Με προτεραιότητα χρειάζονται άμεσα και αποτελεσματικά μέτρα για να σταματήσει η ερήμωση και ο μαρασμός της Ευρυτανίας.

Εκσυγχρονισμός δε σημαίνει ευημερία αριθμών. Σημαίνει άνοδο του βιοτικού επιπέδου, μείωση της ανεργίας και έργα υποδομής με ανάπτυξη και αποκέντρωση.

ΠΡΟΕΔΡΕΥΩΝ(Λουκάς Αποστολίδης): Ο κύριος Υφυπουργός έχει το λόγο. 

ΔΗΜΗΤΡΙΟΣ ΣΩΤΗΡΛΗΣ(Υφυπουργός Γεωργίας): Κύριε συνάδελφε, προσπάθησα να απαντήσω στα ερωτήματα που βάζετε στην επίκαιρη ερώτησή σας. Αν θέλετε, να κάνει το κόμμα σας μια επίκαιρη επερώτηση και να βάλετε θέματα όχι μόνο για την Ευρυτανία, αλλά γενικότερα θέματα όπως τα εκφράσατε, για την ανεργία, για την Τοπική Αυτοδιοίκηση για τη συνένωση των κοινοτήτων και γενικότερα για την ανάπτυξη των ημιορεινών περιοχών ή άλλων περιοχών της χώρας μας να το πράξετε. Δεν είναι δυνατόν, άλλα να μου βάζετε στην επίκαιρη ερώτησή σας και άλλα να μου βάζετε στην τοποθέτησή σας, εκτός και αν δε θυμάσθε τι γράφετε στην επίκαιρη ερώτησή σας.

Με ρωτάτε ευθέως, τι μέτρα προτίθεμαι να πάρω για την ενίσχυση του χειμερινού τουρισμού και του αγροτοτουρισμού που αποτελεί τη σημαντικότερη πηγή για την οικονομία και την ανάπτυξη του Νομού Ευρυτανίας. Και σας είπα, κύριε συνάδελφε, πολύ λιτά και με νούμερα τη πολιτική μας και είμαι φοβερά ευαίσθητος με το Νομό Ευρυτανίας γιατί η καταγωγή μου ήταν από εκεί. Ο κ. Κεδίκογλου έχει φύγει. 'Ημασταν αυτοί που ανοίξαμε τον παραμεγδόβιο δρόμο. Είμαι απ' αυτούς που έδωσαν αγώνα για να υπάρξει ενίσχυση αυτού του προγράμματος. 'Αλλοι κατήργησαν και δεν έχουν εντάξει την παραμεγδόβιο περιοχή πουθενά και σε κανένα πρόγραμμα.

Παρ' όλα αυτά εμείς το χρηματοδοτήσαμε με ενάμισι δισεκατομμύριο. Αυτό, όμως, δεν έχει σημασία. Εγώ σας είπα δυο σημαντικά προγράμματα που κάναμε τώρα άμεσα για την Ευρυτανία και έχουν σχέση με τον αγροτουρισμό. Θα θέλαμε

Σελίδα 6172 

και άλλα. Τα συγκεκριμένα αυτά προγράμματα είναι πεντακόσια εκατομμύρια δημόσιες δαπάνες δεσμευμένα για το Νομό Ευρυτανίας από τα ΠΕΠ Στερεάς Ελλάδος. Υπεγράφη προχθές. Και βεβαίως υπάρχουν ένα δισεκατομμύριο διακόσια δύο εκατομμύρια σύμβαση με την "Ευρυτανία Α.Ε." για συγκεκριμένες δράσεις,επαγγελματικής κατάρτισης, ανάπτυξης εναλλακτικών μορφών τουρισμού και αγροτοτουρισμού, δημιουργία και βελτίωση μικρομεσαίων μεταποιητικών μονάδων του αγροτικού τομέα, διατήρηση της πολιτισμικής κληρονομίας κ.ο.κ. Είναι συγκεκριμένα προγράμματα, συγκεκριμένα βήματα.

'Οσον αφορά τα άλλα θέματα που βάλατε και τις ευθύνες της πολιτικής σας είπα και παραπάνω ευχαρίστως να σας απαντήσω σε μια επίκαιρη επερώτηση και όχι σε μια ερώτηση χρονικά περιορισμένη στα δύο λεπτά.

ΠΡΟΕΔΡΕΥΩΝ(Λουκάς Αποστολίδης): Πάντως, κύριε Υφυπουργέ, επεκτείνεστε. Βλέπω εκλέγεσθε στη Θεσσαλία, είστε στην Ευρυτανία και στη Βοιωτία ψάχνετε για ψήφους;

Ολοκληρώθηκε η συζήτηση των επικαίρων ερωτήσεων.

Σελίδα 6173 

 

ΠΡΟΕΔΡΕΥΩΝ (Λουκάς Αποστολίδης):Κύριοι συνάδελφοι, Εισερχόμαστε στη συζήτηση

ΤΩΝ ΕΠΕΡΩΤΗΣΕΩΝ

Θα συζητηθεί η υπ' αριθμόν 41/17-4-97 επερώτηση των Βουλευτών της Νέας Δημοκρατίας κυρίων Γεωργίου Αλογοσκούφη, Ιωάννη Τζωάννου, Δημητρίου Κωστόπουλου, Θεοδώρου Σκρέκα και Εμμανουήλ Κεφαλογιάννη κατά του Υπουργού Εθνικής Οικονομίας και Οικονομικών, με αντικείμενο την αναθεώρηση του τρόπου υπολογισμού του γενικού δείκτη τιμών καταναλωτή.

Πριν δώσω το λόγο στον πρώτο επερωτώντα, κ. Αλογοσκούφη, έχω την τιμή να ανακοινώσω στο Σώμα ότι ο Συνασπισμός ορίζει ως Κοινοβουλευτικό του εκπρόσωπο στη συζήτηση της συγκεκριμένης επερώτησης τον κ. Ευάγγελο Αποστόλου.

Ο Βουλευτής κ. Κάρολος Παπούλιας ζητά ολιγοήμερη άδεια απουσίας στο εξωτερικό.

Εγκρίνει το Σώμα;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ(Λουκάς Αποστολίδης): Συνεπώς η Βουλή ενέκρινε τη ζητηθείσα άδεια. 

Ο κ. Αλογοσκούφης έχει το λόγο.

ΓΕΩΡΓΙΟΣ ΑΛΟΓΟΣΚΟΥΦΗΣ: Κυρίες και κύριοι συνάδελφοι, υπό κανονικές συνθήκες, ακόμα και η κατάθεση μιας επερώτησης όπως η σημερινή θα προκαλούσε έκπληξη, γιατί όλοι οι πολίτες θα έπρεπε να εμπιστεύονταν ότι οι υπηρεσίες που είναι επιφορτισμένες με την παραγωγή των στατιστικών στοιχείων, όπως η Εθνική Στατιστική Υπηρεσία της Ελλάδας, η Τράπεζα της Ελλάδος, κυρίως θα ήταν σε θέση να μας παρέχουν με κάποια αξιοπιστία και συνέπεια τα στοιχεία, ώστε αφενός να μπορούν να βοηθήσουν στο σχεδιασμό και την υλοποίηση της οικονομικής πολιτικής και αφετέρου να μην αμφισβητείται η ακρίβειά τους και ιδιαίτερα να μην αποτελούν αντικείμενο πολιτικών αντιπαραθέσεων.

Δυστυχώς, όμως, τα στοιχεία που παρουσιάζει η Κυβέρνηση ιδιαίτερα τα τελευταία χρόνια ούτε από αξιοπιστία φαίνεται να χαρακτηρίζονται ούτε από συνέπεια. Πολύ συχνά αναθεωρούνται και απρογραμμάτιστα και κυρίως αναθεωρούνται με τρόπους που συχνά δίνεται η εντύπωση ότι επιχειρείται πολιτική εκμετάλλευσή τους από την Κυβέρνηση. Δηλαδή, έχουμε μια γενική εικόνα που κάθε άλλο παρά τιμά την Κυβέρνηση, για να μην πω ότι δεν τιμά και την ίδια μας τη χώρα.

Για να είναι αξιόπιστα αυτά τα στατιστικά στοιχεία, που είναι ένας τρόπος για να παρακολουθούμε τι γίνεται στην οικονομία, θα 'πρεπε να ακολουθούνται ορισμένοι κανόνες και να υπάρχουν ορισμένες προϋποθέσεις. Θα πρέπει να υπάρχει ένας επιστημονικά αποδεκτός τρόπος παραγωγής τους και θα πρέπει ειδικότερα τα στοιχεία που παράγονται να βασίζονται σε μεθόδους είτε απογραφικές, δηλαδή, καταγραφής πραγμάτων είτε σε τεκμηριωμένες δειγματοληψίες. Δε θα πρέπει να έχουμε αυθαίρετους τρόπους παραγωγής των στοιχείων και δε θα πρέπει τα στοιχεία που παρουσιάζονται ως επίσημα να μην αποτελούν είτε απογραφικά στοιχεία είτε στοιχεία που είναι προϊόν δειγματοληψιών, αλλά να αποτελούν εκτιμήσεις υπηρεσιών Υπουργείων.

Επίσης, θα πρέπει να υπάρχει η βεβαιότητα ότι οι υπηρεσίες που ασχολούνται με την παραγωγή των στοιχείων δεν επηρεάζονται από σκοπιμότητες πολιτικές ή μη. Επίσης θα πρέπει οι αναθεωρήσεις των στοιχείων όταν γίνονται, μια και σε όλες τις χώρες του κόσμου υπάρχουν προσωρινά στοιχεία και υπάρχουν και οριστικά στοιχεία- συχνά τα προσωρινά στοιχεία αναθεωρούνται- να γίνονται σε συγκεκριμένα και τακτά χρονικά διαστήματα και με τρόπο που να είναι και να φαίνεται αντικειμενικός και αμερόληπτος.

Ειδικότερα δε όταν γίνονται διαχρονικές συγκρίσεις μεταξύ των στοιχείων διαφορετικών περιόδων, πράγμα που γίνεται πολύ συχνά στην πολιτική αντιπαράθεση, θα πρέπει τα στοιχεία που συγκρίνονται να έχουν παραχθεί με την ίδια μέθοδο. Δεν μπορούν να συγκριθούν πορτοκάλια με μήλα, δεν μπορούν να συγκριθούν στοιχεία που παράγονται με διαφορετικές μεθόδους.

Δυστυχώς, όπως είπα στην αρχή, τα τελευταία χρόνια και ιδιαίτερα μετά την πρόσφατη αναθεώρηση των εθνικολογιστικών στοιχείων που αποφασίστηκε το 1994 και έγινε κατά τη γνώμη μου απρογραμμάτιστα και βιαστικά δεν έχουμε τις προϋποθέσεις που πρέπει να τηρούνται. Θα δώσω κάποια παραδείγματα πριν προχωρήσω σε πιο συγκεκριμένα σημεία που έχουν και κάποια πολιτική σημασία.

'Εχουμε εκτιμήσεις για το ακαθάριστο εθνικό προϊόν και για τους συντελεστές του ΑΕΠ. Στις περισσότερες ευνομούμενες χώρες του κόσμου τα στοιχεία για το ΑΕΠ, τα εθνικολογιστικά στοιχεία μετά από δύο χρόνια από τη χρονιά στην οποία αναφέρονται καθίστανται οριστικά. Εδώ στη χώρα μας ύστερα από την αναθεώρηση, οριστικά στοιχεία δεν έχουμε για τα χρόνια μετά το 1991 -μπορείτε να με διαψεύσετε εάν έχουμε πιο πρόσφατα στοιχεία- και τα στοιχεία για τα οποία συζητάμε και δίνουν την εικόνα της οικονομίας, όπως για το ρυθμό ανάπτυξης, την κατανάλωση και τα δημοσιονομικά ελλείμματα είναι στοιχεία που αποτελούν εκτιμήσεις των υπηρεσιών όχι της ΕΣΥΕ αλλά των υπηρεσιών του Υπουργείου Εθνικής Οικονομίας.

Για τα δημοσιονομικά μεγέθη που, όπως ξέρουμε, είναι κρίσιμα μεγέθη ειδικότερα όσον αφορά την αξιολόγηση των επιδόσεων της χώρας μας για τη συμμετοχή μας στην τρίτη φάση της ευρωπαϊκής νομισματικής ενοποίησης, είναι, λέγω, κρίσιμα και για την εικόνα της νοικοκυροσύνης που παρουσιάζει η κάθε κυβέρνηση, για το πόσο νοικοκυρεμένη είναι η διαχείριση που κάνει.

Αυτά τα στοιχεία είναι κρίσιμα. Ειδικότερα, για την πολιτική αντιπαράθεση, όταν δεν μπορούμε να έχουμε αξιόπιστα δημοσιονομικά στοιχεία, όταν άλλη εικόνα δίνουν τα στοιχεία που βγάζει το Υπουργείο Εθνικής Οικονομίας σε εθνικολογιστική βάση, άλλη εικόνα δίνουν τα στοιχεία που βγάζει το Υπουργείο Οικονομικών σε δημοσιονομική βάση, άλλη εικόνα δίνουν τα στοιχεία που βγάζει η Τράπεζα της Ελλάδος σε ταμειακή βάση, που παρακολουθεί τους λογαριασμούς του Δημοσίου, έχουμε εδώ ένα μείζον πρόβλημα αξιοπιστίας των στοιχείων. Ποιος έχει δίκιο;

Θα δώσω συγκεκριμένα παραδείγματα και θα καταθέσω συγκεκριμένους πίνακες για μία επερώτηση όπως η σημερινή, που είναι δύσκολη, είναι τεχνική. Και βεβαίως, δεν μπορώ να μπω σε πάρα πολλές τεχνικές λεπτομέρειες εδώ για να μην κουράσω και το Σώμα. Αλλά για τα Πρακτικά, θα καταθέσω συγκεκριμένους πίνακες, όπου φαίνονται αυτές οι τεράστιες διαφορές.

Επίσης, υπάρχουν ορισμένες αμφιβολίες για τις εκτιμήσεις των δεικτών τιμών. Είναι ένας άλλος στόχος της οικονομικής πολιτικής, πολύ κρίσιμος τον τελευταίο καιρό, ο πληθωρισμός. Για τους δείκτες τιμών, έχουμε το δείκτη τιμών καταναλωτή, ο οποίος προσφάτως αναθεωρήθηκε. Εγώ προσωπικά, αυτήν τη στιγμή, δεν έχω λόγους να αμφισβητώ την ακρίβεια του καινούριου δείκτη.

ΒΑΣΙΛΗΣ ΚΕΔΙΚΟΓΛΟΥ: Πάντως, παντού αναθεωρούνται οι δείκτες.

ΓΕΩΡΓΙΟΣ ΑΛΟΓΟΣΚΟΥΦΗΣ: Βεβαίως. Αλλά θα ήταν πολύ καλύτερο και για την εικόνα της Κυβέρνησης και για όλους, για να μην υπάρχει αυτή η αμφιβολία -γιατί ακούγονται ψίθυροι- να είχε παρουσιάσει η Κυβέρνηση τα στοιχεία για τον πληθωρισμό, για ένα διάστημα τουλάχιστον και με τον παλιό και με τον καινούριο δείκτη, ώστε να μπορούμε να δούμε τις επιδράσεις που έχει αυτός ο δείκτης. Και πάλι λέω, ότι δεν έχω ο ίδιος αμφιβολίες γι'αυτόν το συγκεκριμένο δείκτη. Αυτήν τη στιγμή δεν έχω κανένα στοιχείο για να τον αμφισβητήσω. Για τα δημοσιονομικά στοιχεία, έχω βέβαια πολύ μεγάλες αμφιβολίες.

Αντίστοιχα προβλήματα υπάρχουν και για τις εκτιμήσεις για την ανεργία. Μιλάμε για την ανεργία και δεν ξέρουμε τον αριθμό των ανέργων. 'Αλλα στοιχεία δίνουν οι δειγματοληπτικές έρευνες που κάνει η Εθνική Στατιστική Υπηρεσία της 

Σελίδα 6174 

Ελλάδος, άλλα στοιχεία δίνει ο ΟΑΕΔ. Τα στοιχεία είναι αρκετά διαφορετικά μεταξύ τους.

Αλλά το κυριότερο είναι, ότι τα προβλήματα αυτά τα στατιστικά θα είχαν πολύ μικρότερη σημασία αν δε γινόταν τον τελευταίο καιρό μία άγρια προσπάθεια πολιτικής εκμετάλλευσης των στατιστικών στοιχείων από την Κυβέρνηση. Η προσπάθεια αυτή ήταν ιδιαίτερα έντονη στην προεκλογική περίοδο, όπου η Κυβέρνηση είχε προχωρήσει ένα εξάμηνο πριν σε ευρύτατη αναθεώρηση των στοιχείων για όλη την τελευταία εξαετία, αναθεώρηση η οποία θα υποστηρίξω και θα δείξω ότι δεν μπορεί να ήταν άμοιρη της επερχόμενης τότε προεκλογικής περιόδου. Αλλά δυστυχώς, η προσπάθεια αυτή της πολιτικής εκμετάλλευσης των στοιχείων συνεχίζεται και μετεκλογικά. Γι'αυτό και το θέμα εξακολουθεί και είναι επίκαιρο.

Στα πλαίσια της εναρμόνισης των εθνικών λογαριασμών που έγινε το 1994, παρέχονται σημαντικά περιθώρια ευελιξίας στη Κυβέρνηση, ώστε να μπορεί να προβεί στις σχετικές προσαρμογές και να εξασφαλίσει την καλύτερη δυνατή συγκρισιμότητα των στοιχείων σε διεθνή βάση. Δυστυχώς όμως, η αναθεώρηση που έγινε στη Ελλάδα το 1994, έγινε χωρίς τον απαιτούμενο σχεδιασμό, δεν είχε ολοκληρωθεί ο σχεδιασμός. 'Αρα, έγινε με πρωτοφανή προχειρότητα, που αποδεικνύεται μετά το 1994 από τη συχνότητα των αναθεωρήσεων. Κάθε έξι μήνες οι εκτιμήσεις αναθεωρούνται. Και αναθεωρούνται όχι για το προηγούμενο έτος ή για το προ-προηγούμενο έτος, αλλά αναθεωρούνται για όλο το διάστημα. Και ακόμα δεν είναι σε θέση η Κυβέρνηση να μας πει ποια είναι τα οριστικά στοιχεία, τα εθνικολογιστικά -ας πούμε για το 1992 ή για το 1993 - ακόμα σε εκτιμήσεις βασιζόμαστε, σε προσωρινά στοιχεία, δηλαδή.

Χαρακτηριστικό παράδειγμα των αναθεωρήσεων που έγιναν και νομίζω και της προσπάθειας πολιτικής εκμετάλλευσης των στοιχείων, είναι η κατάθεση που αφορούσε το έλλειμμα της Γενικής Κυβέρνησης του έτους 1993, όπως αυτό παρουσιάζεται σε εξαμηνιαίες εκθέσεις της Διεύθυνσης Μακροοικονομικής Ανάλυσης του Υπουργείου Εθνικής Οικονομίας. Εκεί έγιναν τέσσερις διαδοχικές αναθεωρήσεις με την τελευταία, η οποία ανέβασε πάρα πολύ το έλλειμμα, να γίνεται το Μάρτιο του 1996, έξι μήνες πριν από τις εκλογές.

'Εξι μήνες πριν τις εκλογές, αναθεωρήθηκαν τα στοιχεία για το έλλειμμα του 1993, προκειμένου το έλλειμμα αυτό να φανεί πολύ μεγαλύτερο για το 1993, ώστε να μπορεί να ισχυρισθεί η Κυβέρνηση -ισχυρισμό που τον έκανε επανειλημμένα στην προεκλογική περίοδο- ότι σημείωσε πολύ μεγάλη δημοσιονομική πρόοδο μεταξύ 1993 - 1996.

Θα σας πω ποιες ήταν αυτές οι αναθεωρήσεις. Η πρώτη αναθεώρηση -και θα είμαι εδώ λίγο τεχνικός, γιατί εξ ανάγκης το θέμα είναι λίγο τεχνικό και πρέπει να είμαστε τεκμηριωμένοι και θα καταθέσω όλους τους σχετικούς πίνακες- έγινε το Σεπτέμβριο του 1994, οπότε συμπεριελήφθησαν στο έλλειμμα της γενικής Κυβέρνησης οι κεφαλαιοποιηθέντες τόκοι στο έτος χρήσης αντίθετα με τα στοιχεία σε δημοσιονομική βάση, που δεν τους περιλαμβάνουν. Με τη ρύθμιση αυτή είχε αυξηθεί τότε το έλλειμμα κατά εκατόν εξήντα τέσσερα δισεκατομμύρια, ενώ παράλληλα μειώθηκε και το ΑΕΠ κατά εκατόν εξήντα δισεκατομμύρια δραχμές, με αποτέλεσμα το έλλειμμα να ανέβει σε σχέση με το τι ήταν πριν, στο 13,3% του ΑΕΠ. 

Το Μάρτιο του 1995, δηλαδή, περίπου έξι μήνες μετά, γίνεται δεύτερη αναθεώρηση, πάλι για τα στοιχεία του 1993. Διορθώθηκαν τα χρεωλύσια του χρέους των Ενόπλων Δυνάμεων, συμπεριελήφθησαν στη δημόσια κατανάλωση και το έλλειμμα μειώθηκε κατά είκοσι πέντε δισεκατομμύρια περίπου και διαμορφώθηκε στο 13,2% του ΑΕΠ. Μικρή αυτή η αναθεώρηση.

Τρίτη αναθεώρηση το Σεπτέμβριο του 1995, πάλι έξι μήνες μετά. Μιλάμε για τα στοιχεία του 1993. 'Αρχισαν να εμφανίζονται τα νοσήλεια που κατέβαλαν τα ασφαλιστικά ταμεία προς τα δημόσια νοσοκομεία ως έσοδα του προϋπολογισμού και με τον τρόπο αυτό το έλλειμμα μειώθηκε κατά διακόσια σαράντα δισεκατομμύρια και έφθασε στο 12,1% του ΑΕΠ.

Μέχρι εκεί οι αναθεωρήσεις ήταν σχετικά μικρές. Και έρχεται τώρα το "παλούκι" το Μάρτιο του 1996, όπου για μένα είναι βέβαιο ότι αυτό είχε πολιτικά κίνητρα. Το Δημόσιο, όπως ξέρετε, αναλαμβάνει από καιρού εις καιρόν το χρέος των διαφόρων φορέων, οι οποίοι έχουν δανεισθεί με την εγγύησή του. Καταπίπτουν αυτές οι εγγυήσεις και το Δημόσιο αναλαμβάνει το χρέος τους. Οι εγγυήσεις αυτές αποτελούν πλέον μέρος του δημοσίου χρέους και συνήθως, μέχρι το 1996 γράφονταν απ' ευθείας στο δημόσιο χρέος. Υπάρχει μία πρακτική και μία Οδηγία της Ευρωπαϊκής 'Ενωσης, ότι καλό θα είναι αυτές οι εγγυήσεις να εγγράφονται, εάν η Κυβέρνηση τις χειρίζεται με ομοιόμορφο τρόπο, στο έλλειμμα.

'Ηλθαμε, λοιπόν, το 1996 και πήραμε όλες τις καταπτώσεις των εγγυήσεων που είχαν πραγματοποιηθεί από την πολιτική της εξυγίανσης των δημοσίων οικονομικών, εγγυήσεων που είχαν δοθεί σε όλη τη δεκαετία του 1980. 'Ολες αυτές οι εγγυήσεις, που είχαν δοθεί στη δεκαετία του 1980, προαποφασίσθηκε μετά το 1990 το Δημόσιο να μη δίνει πλέον καινούριες εγγυήσεις, αλλά να τις αφήνει να καταπίπτουν και να αναλαμβάνει αυτό το χρέος, ώστε να εξυγιανθούν λίγο τα δημόσια οικονομικά και προστέθηκαν στα ελλείμματα -προσέξτε- των ετών 1990, 1991, 1992 και 1993. Η πρακτική έκτοτε, ως δια μαγείας σταμάτησε. Οι καταπτώσεις των εγγυήσεων πλέον λέγονται "συμμετοχή του Δημοσίου" στο κεφάλαιο αυτών των επιχειρήσεων και δεν εγράφονται πλέον ούτε το έλλειμμα, αλλά σε ορισμένες περιπτώσεις ούτε καν και στο χρέος.

ΒΑΣΙΛΗΣ ΚΕΔΙΚΟΓΛΟΥ: Κεφαλαιοποιούνται.

ΓΕΩΡΓΙΟΣ ΑΛΟΓΟΣΚΟΥΦΗΣ: Υποτίθεται ότι αντικρύζονται από αντίστοιχη αύξηση του μετοχικού κεφαλαίου που βρίσκεται στα χέρια του Δημοσίου. 

ΒΑΣΙΛΗΣ ΚΕΔΙΚΟΓΛΟΥ: Συμμετοχής του Δημοσίου. 

ΓΕΩΡΓΙΟΣ ΑΛΟΓΟΣΚΟΥΦΗΣ: Πρόκειται, νομίζω, για πρωτοφανείς αλχημείες.

'Ενα από τα αποτελέσματα αυτών των αλχημειών είναι ότι τα στοιχεία πλέον καθίστανται και διαχρονικώς μη συγκρίσιμα. Διότι συγκρίνουμε πια πριν από το 1993 και μετά το 1993 διαφορετικά πράγματα, διότι ο ισχυρισμός των καταπτώσεων των εγγυήσεων είναι διαφορετικός. 

Τι έγινε τώρα με το έλλειμμα του 1993. Ανέβηκε από το 12,1% στο 14,2% του ΑΕΠ κατά δύο περίπου μονάδες του ΑΕΠ, δηλαδή, εκείνη την εποχή περίπου τριακόσια δισεκατομμύρια, με αποτέλεσμα να μπορεί να ισχυρίζεται ο Υπουργός Εθνικής Οικονομίας ότι το έλλειμμα τότε ήταν περίπου στο 9% του ΑΕΠ, να μπορεί να ισχυρίζεται ότι κάναμε τα 2/3 του δρόμου προς το Μάαστριχτ. Απ' αυτά τα 2/3, το 1/3 ήταν αυτή η ρύθμιση.

Δε θέλω να χρησιμοποιώ τέτοιες εκφράσεις από το Βήμα της Βουλής, αλλά αυτά είναι "καραγκιοζιλίκια". Δεν είναι σοβαρά πράγματα αυτά. Και είναι προφανής η προσπάθεια της πολιτικής εκμετάλλευσης και αυτή η πολιτική εκμετάλλευση αναφορικά με το έλλειμμα, έγινε κατά κόρον στην προεκλογική περίοδο και εξακολουθούν, βέβαια, τα επίσημα στοιχεία του Υπουργείου Εθνικής Οικονομίας να παρουσιάζουν για το 1993 αυτό το νούμερο.

Ευτυχώς, στους διάφορους φορείς υπάρχουν και οργανισμοί οι οποίοι δεν επηρεάζονται, έχουν κάποιο βαθμό ανεξαρτησίας και ένας απ' αυτούς είναι και η Τράπεζα της Ελλάδος, παρότι δεν έχει θεσμοθετηθεί ακόμη η ανεξαρτησία της. 

ΒΑΣΙΛΗΣ ΚΕΔΙΚΟΓΛΟΥ: Πώς! Ανεξάρτητη είναι. 

ΓΕΩΡΓΙΟΣ ΑΛΟΓΟΣΚΟΥΦΗΣ: Είναι ανεξάρτητη τυπικά.

ΒΑΣΙΛΗΣ ΚΕΔΙΚΟΓΛΟΥ: Είναι και θέμα προσώπων. 

ΓΕΩΡΓΙΟΣ ΑΛΟΓΟΣΚΟΥΦΗΣ: Είναι και θέμα προσώπων, βεβαίως.

Η πρόσφατη έκθεση του διοικητή της Τράπεζας της Ελλάδος ευτυχώς αποκαθιστά σε κάποιο βαθμό αυτήν την εικόνα και τα στοιχεία που παρουσιάζει για το 1993 δε λαμβάνουν υπόψη τους αυτή την τελευταία ρύθμιση. Αλλά εκεί αναδεικνύεται και ένα άλλο πρόβλημα και θα καταθέσω το σχετικό πίνακα με τα στοιχεία της έκθεσης του διοικητού. Αν δούμε τα στοιχεία των εθνικών λογαριασμών, το 1994 σύμφωνα

Σελίδα 6175 

με την έκθεση της Τράπεζας της Ελλάδος το έλλειμμα ήταν 12,5% του ΑΕΠ -η Κυβέρνηση λέει 14,1%- το 1995 ήταν 9,2% και για το 1996 η εκτίμηση είναι ότι έφτασε στο 7,4% του ΑΕΠ.

ΒΑΣΙΛΗΣ ΚΕΔΙΚΟΓΛΟΥ: Στην ίδια βάση;

ΓΕΩΡΓΙΟΣ ΑΛΟΓΟΣΚΟΥΦΗΣ: Στην ίδια βάση την εθνικολογιστική. 

Αν δούμε τα δημοσιονομικά στοιχεία, όπου η Τράπεζα της Ελλάδος κάνει ορισμένους δικούς της υπολογισμούς για τον ευρύτερο κυβερνητικό τομέα, το έλλειμμα το 1993 ήταν 11,4% του ΑΕΠ. Σήμερα είναι 10,3%. 'Οταν λέω σήμερα, εννοώ το 1996, τον περασμένο χρόνο. Δηλαδή η μείωση που επήλθε ήταν κατά μία μονάδα του ΑΕΠ σύμφωνα με αυτά τα στοιχεία. Αν τα δούμε σε ταμειακά στοιχεία, στοιχεία, δηλαδή, που αναφέρονται στο δωδεκάμηνο μέσα στο οποίο έγιναν οι πληρωμές και τα έσοδα από 11,4%, πέφτουμε στο 10,4%. Ελάχιστη δημοσιονομική πρόοδος, όπως καταλαβαίνετε. Από το 11,4% του ΑΕΠ στο 10,4% είναι η μείωση του ελλείμματος μέχρι το 1996, ενώ τα στοιχεία του Υπουργείου Εθνικής Οικονομίας λένε 7,4%.

Και στα στοιχεία, λοιπόν, της Τράπεζας της Ελλάδος, όταν τα δούμε σε διαφορετικές βάσεις, αλλά και λόγω της συχνότητας των αναθεωρήσεων, δημιουργούνται σοβαρότατες αμφιβολίες για την αξιοπιστία τους και νομίζω ότι θα πρέπει να είναι κανείς πάρα πολύ προσεκτικός όταν χρησιμοποιεί αυτά τα στοιχεία για να βγάζει συμπεράσματα και για την οικονομική πολιτική και την κατεύθυνσή της, αλλά και για να βγάζει και πολιτικά συμπεράσματα για αποτελεσματικότητες, για μείωση των ελλειμμάτων και διάφορα τέτοια συναφή.

Θα καταθέσω, επειδή ο χρόνος περνάει, ορισμένους πίνακες που δείχνουν τη συχνότητα των αναθεωρήσεων: Εξαμηνιαία έκθεση ΥΠΕΘΟ, Δεκέμβριος 1994. Είναι κάποια στοιχεία για το έλλειμμα. Εξαμηνιαία έκθεση ΥΠΕΘΟ, Ιούλιος 1995. 'Αλλα στοιχεία για το έλλειμμα. Εξαμηνιαία έκθεση ΥΠΕΘΟ, Απρίλιος 1996. 'Αλλα στοιχεία για το έλλειμμα. Εδώ έγινε το μεγάλο "πήδημα". 

ΓΕΩΡΓΙΟΣ ΒΟΥΛΓΑΡΑΚΗΣ: Τι πάει να πει άλλα στοιχεία για το έλλειμμα, αλλάζει ο αριθμός; 

ΓΕΩΡΓΙΟΣ ΑΛΟΓΟΣΚΟΥΦΗΣ: Αλλάζουν και οι απόλυτοι αριθμοί και τα ποσοστά και τα πάντα και για τα ελλείμματα χρόνων, όπως το 1992, το 1993, το 1994, συνεχώς. 

Εξαμηνιαία έκθεση ΥΠΕΘΟ, Νοέμβριος 1996. 'Αλλα στοιχεία.

Το τι ακριβώς έγινε, φαίνεται στην εξαμηνιαία έκθεση του ΥΠΕΘΟ για τον Απρίλιο του 1996, όπου περιγράφεται με επιστημονικοφανή τρόπο το πώς προστέθηκαν αυτές οι καταπτώσεις των εγγυήσεων. Θα καταθέσω και αυτά που είναι δύο σελίδες από την εξαμηνιαία έκθεση του ΥΠΕΘΟ. 

Θα μπορούσα να καταθέσω και πολλούς άλλους πίνακες, αλλά θα περιοριστώ στο να καταθέσω τον πίνακα 6-1 από την έκθεση του διοικητή της Τράπεζας της Ελλάδος για το έτος 1996, όπου εκεί φαίνεται πόσο πολύ διαφέρουν τα στοιχεία αν τα δείτε σε εθνικολογιστική βάση, σε δημοσιονομική, σε ταμειακή. 

(Στο σημείο αυτό ο Βουλευτής κ. Γ.Αλογοσκούφης καταθέτει για τα Πρακτικά τους προαναφερθέντες πίνακες οι οποίοι βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερόμενου).

Δεν μπαίνω σε άλλα νούμερα, γιατί, όπως είπα, είναι το θέμα τεχνικό και δύσκολο, αλλά νομίζω ότι τα στοιχεία που κατέθεσα δημιουργούν πάρα πολύ μεγάλες αμφιβολίες για την αξιοπιστία των στατιστικών στοιχείων και νομίζω ότι από εδώ και μπρος όταν βγαίνει ο Υπουργός Εθνικής Οικονομίας να κάνει ανακοινώσεις για την εξέλιξη των δημοσιονομικών μεγεθών με βάση τα στοιχεία του Υπουργείου του, θα πρέπει παράλληλα να προειδοποιεί τους καταναλωτές, θα πρέπει να υπάρχει ένα σήμα, όπως έχουν τα τσιγάρα που λένε, αυτό μπορεί να κάνει κακό στην υγεία σας, ότι τα κακά στατιστικά στοιχεία μπορούν να κάνουν κακό στην οικονομία σας!

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, θέλω να σας ανακοινώσω ότι τη συνεδρίαση παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα οκτώ φοιτητές και τέσσερις συνοδοί-καθηγητές από το Πάντειο Πανεπιστήμιο, Τμήμα Δημόσιας Διοίκησης.

(Χειροκροτήματα από όλες τις Πτέρυγες)

Ο κ. Κωστόπουλος έχει το λόγο για πέντε λεπτά.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, όταν κάναμε αυτήν την επερώτηση, ως στόχο μας, κατ' αρχήν είχαμε τον έλεγχο της Κυβέρνησης, αλλά ως ουσιαστικότερο στόχο είχαμε να πούμε στην Κυβέρνηση κάποτε ότι σε τούτο εδώ τον τόπο πρέπει να σοβαρευτούμε, αφού πρώτα εκσυγχρονιστούμε.

Παρακολουθώντας κανένας τα στοιχεία που παραθέτουμε και τις αντιπαλότητες, τις οποίες έχουμε σ' αυτήν την Αίθουσα, διαπιστώνει ότι ο καθένας υπολογίζει όπως τον συμφέρει τα στοιχεία και τα μεταφέρει στον ελληνικό λαό, μόνο και μόνο, για λόγους πολιτικών εντυπώσεων.

'Ενα παράδειγμα θα θυμίσω σε όλους μας, το παράδειγμα της πορείας του δημόσιου χρέους από το 1981 μέχρι σήμερα. 'Εχω ακούσει σ' αυτήν την Αίθουσα τόσες παραλλαγές, που πιστεύω ότι θα γράψουμε ένα μεγάλο σύγγραμμα. Και ποτέ η Κυβέρνηση τα τελευταία χρόνια δεν έδωσε μία αναλυτική πορεία του δημόσιου χρέους, για να μάθει και ο ελληνικός λαός την αλήθεια. Αξία αυτήν τη στιγμή δεν έχει να αναφέρω και να αναλύσω το δημόσιο χρέος. 'Ενα παράδειγμα θα πω μόνο. Το 1993 αυξήθηκε το δημόσιο χρέος κατά την άποψη της Κυβέρνησης κατά 50% και κάτι, ενώ στην ουσία αυτό το ποσοστό του δημόσιου χρέους ήταν απόρροια κάποιας τελευταίας δεκαπενταετίας. Γιατί ήσαν οι συναλλαγματικές διαφορές που εφέροντο σ' ένα λογαριασμό της Τράπεζας της Ελλάδος και κάποια στιγμή έπρεπε το Ελληνικό Δημόσιο να αναλάβει το βάρος και το χρέος.

Τις τελευταίες ημέρες έχω καταθέσει κάποιες ερωτήσεις, οι οποίες αναφέρονται βασικά στη διαφορά εκτίμησης του στοιχείου μεταξύ του Διοικητού της Τράπεζας της Ελλάδος και του Υπουργείου Οικονομικών. Η τελευταία ερώτηση αναφέρεται στην απόκλιση μεταξύ του ταμειακού ελλείμματος της Τράπεζας της Ελλάδος και του δημοσιονομικού ελλείμματος του Υπουργείου Οικονομικών, το οποίο ανέρχεται σε εννιακόσια είκοσι ένα (921) δισ.δρχ. Ο Διοικητής προσπαθεί με διάφορες αλχημείες να δικαιολογήσει τη διαφορά και καταλήγει σε άνοιγμα τριακόσιων εβδομήντα δισ.δρχ. το οποίο δεν μπορεί να δικαιολογήσει. Αυτή είναι η διαφορά του ταμειακού ελλείμματος της Τράπεζας της Ελλάδος και του δημοσιονομικού ελλείμματος του Υπουργείου Οικονομικών. Και εδώ θα ήθελα να πω ότι η Κυβέρνηση έχει καθυστερήσει πολύ να φέρει το νόμο για την ανεξαρτητοποίηση της Τράπεζας της Ελλάδος. Νομίζω ότι πολλά θα προσέφερε η ανεξάρτητη Τράπεζα της Ελλάδος.

Στο τέλος κάθε έτους, όλες οι κυβερνήσεις, αλλά τούτη εδώ το έχει παρακάνει, προσθέτουν στα έσοδα, τα οποία είναι μικρά και έσοδα του επόμενου έτους και αφαιρούν δαπάνες και τις προσθέτουν στο επόμενο έτος και ζούμε όλοι χαρούμενοι και ευχαριστημένοι. Το πρόβλημα της ωραιοποίησης των στοιχείων δεν εξυπηρετεί κανέναν.

Προχωρώ στο δεύτερο σκέλος των απόψεών μου και αυτό θα ήθελα περισσότερο να αναπτύξω, κύριε Πρόεδρε.

'Εχουμε ένα κράτος, το οποίο αποτελεί από δεκαπενταετίας και πλέον μέλος της Ευρωπαϊκής 'Ενωσης. 'Εχουμε μία πρόοδο στα ηλεκτρονικά μέσα και κυρίως στη μηχανοργάνωση παγκοσμίως και η Ελλάδα βρίσκεται ακόμη στο κατώφλι στην αρχή εφαρμογής της μηχανοργάνωσης. Το 1978 ξεκίνησε η μηχανοργάνωση του Υπουργείου Οικονομικών από τον αείμνηστο Αθανάσιο Κανελλόπουλο και έφθασε το 1997 και δώσαμε, αν δεν απατώμαι, και δύο χρόνια παράταση υλοποίησης στο πρόγραμμα TAXIS. Σε κανένα Νομικό Πρόσωπο Δημοσίου και Ιδιωτικού Δικαίου δεν υπάρχει μηχανοργάνωση και κανένα στοιχείο δε διασταυρώνεται.

'Εχουμε δήλωση του Υφυπουργού Εμπορίου ότι έχουμε περίπου τριακόσια δισεκατομμύρια δρχ. δαπάνες επιπλέον, στα φάρμακα και δεν μπορούμε να τα ελέγξουμε. 'Εχουμε τους 

Σελίδα 6176 

ΟΤΑ με τα δημόσια έργα και τις δαπάνες που είναι ανεξέλεγκτες, έχουμε τα νοσοκομεία που δεν εφαρμόστηκε ακόμη το διπλογραφικό σύστημα και γενικότερα έχουμε ένα Δημόσιο, το οποίο δεν μπορεί να διασταυρώσει τα στοιχεία. Αποτέλεσμα; 'Εχουμε υπερβολικές δαπάνες, ανεξέλεγκτες και έχουμε και μείωση εσόδων από τους φόρους και κυρίως από το ΦΠΑ.

Η Κυβέρνηση δέχεται, ότι η φοροδιαφυγή από το Φ.Π.Α. λόγω μη διασταυρώσεως των στοιχείων υπερβαίνει το ένα τρισεκατομμύριο δρχ. Νομίζω ότι η ίδια λέει σήμερα, ότι είναι στο 1,2 τρισεκατομμύρια δρχ.

Εκείνο, λοιπόν, το οποίο προέχει, κύριε Πρόεδρε, και το οποίο θα πρέπει να λάβει σοβαρά υπόψη της η Κυβέρνηση και θα πρέπει να το υλοποιήσει το συντομότερο δυνατόν, είναι η μηχανοργάνωση του Κράτους και όλων των Νομικών Προσώπων.

Και τελειώνω, λέγοντας, ότι είμαι σίγουρος, πώς από τα στοιχεία που έχω ακόμα και η υλοποίηση του δευτέρου Κοινοτικού-Πλαισίου Στήριξης, το Ντελόρ δύο, δε γνωρίζει η Κυβέρνηση ποια πορεία έχει. Γι'αυτό κατά εποχάς ακούμε στην Αίθουσα αυτή από αρμόδιους Υπουργούς διάφορα ποσοστά απορρόφησης. Αυτό είναι κατάντημα.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Ο κ. Σκρέκας έχει το λόγο.

ΘΕΟΔΩΡΟΣ ΣΚΡΕΚΑΣ: Ευχαριστώ, κύριε Πρόεδρε.

Η επερώτησή μας είναι πολύ σημαντική. Και είναι σημαντική, γιατί αναφέρεται σε στοιχεία των εθνικών μας λογαριασμών, τα οποία αποτελούν την πυξίδα για να σχεδιάσουμε το μέλλον μας. Είναι στοιχεία, τα οποία έχει ανάγκη κάθε άτομο, κάθε οικογένεια και η χώρα μας βεβαίως για τον καλύτερο σχεδιασμό του μέλλοντος.

Ο εισηγητής μας ο κ. Αλογοσκούφης, στην εισήγησή του ανέφερε ότι εδώ και καιρό προσπαθείτε την προσαρμογή των στατιστικών στοιχείων, των εθνικών λογαριασμών, στα αποδεκτά πρότυπα των υπολοίπων κρατών της Ενωμένης Ευρώπης. Πραγματοποιήθηκαν σημαντικές αναθεωρήσεις τόσο στον τρόπο μέτρησης του ακαθάριστου εθνικού προϊόντος, όσο και στο ύψος του ελλείμματος της Γενικής Κυβέρνησης και του δημοσίου χρέους, στοιχεία βασικά για τη σύγκλιση της οικονομίας μας με τις άλλες ευρωπαϊκές χώρες στα πλαίσια της εναρμόνισης των εθνικών λογαριασμών με τις χώρες αυτές για την εξασφάλιση της καλύτερης δυνατής συγκρισιμότητας των στοιχείων σε διεθνή βάση.

Δυστυχώς, από το 1994 η Εθνική Στατιστική Υπηρεσία προχώρησε στην αναθεώρηση των εθνικολογιστικών στοιχείων του 1988. Από τότε έχουμε άλλες έξι αναθεωρήσεις μακροοικονομικών στοιχείων στην περίοδο 1988-1996, χωρίς ωστόσο να έχουμε οριστικά στοιχεία των αναθεωρημένων εθνικών λογαριασμών.

Eδώ τίθενται πολλά ερωτήματα και πολλά γιατί. Από την 1.1.1997 αναθεωρήθηκε και ο γενικός δείκτης τιμών καταναλωτή, χωρίς μέχρι σήμερα να έχουμε συγκριτικά στοιχεία για τη συμπεριφορά του πληθωρισμού με βάση τους νέους συντελεστές στάθμισης σε σχέση με τους παλαιούς.

Ως παράδειγμα έχουμε την περίπτωση του ελλείμματος της Κυβέρνησης σε επίπεδο γενικό, του έτους 1993, όπως αυτό αποτυπώθηκε στις εξαμηνιαίες εκθέσεις της διεύθυνσης μακροοικονομικής ανάλυσης του ΥΠΕΘΟ και το οποίο έχει υποστεί τέσσερις αναθεωρήσεις μετά το 1993, το Σεπτέμβριο του 1994, το Μάρτιο του 1995, το Σεπτέμβριο του 1995 και το Μάρτιο του 1996, με συνέπεια οι συνεχείς αναθεωρήσεις των στοιχείων των ελλειμμάτων να τα καθιστά διαχρονικά μη συγκρίσιμα.

Σημαντικές, επίσης, διαφορές παρατηρούνται μεταξύ των στοιχείων του προϋπολογισμού σε δημοσιονομική βάση και αυτών που δημοσιεύει το ΥΠΕΘΟ σε εξαμηνιαίες εκθέσεις σε εθνικολογιστική βάση. 'Οπως αντιλαμβάνεσθε, στο πρώτο παίρνονται στοιχεία της κεντρικής Κυβέρνησης, ενώ στο δεύτερο το ΥΠΕΘΟ εξετάζει τα στοιχεία της Γενικής Κυβέρνησης που περιλαμβάνει, εκτος της κεντρικής, τους ΟΤΑ, τα Νομικά Πρόσωπα Δημοσίου Δικαίου και άλλα.

'Oπως όλοι γνωρίζουμε, κύριοι συνάδελφοι, το επίπεδο μισθών και συντάξεων και η χάραξη της γενικότερης οικονομικής πολιτικής, συναρτώνται άμεσα με την εξέλιξη του γενικού δείκτη τιμών καταναλωτή και των εθνικολογιστικών στοιχείων. Τα εθνιολογιστικά στοιχεία και ο γενικός δείκτης τιμών καταναλωτή, θα αποτελέσουν τη βάση για την τελική αξιολόγηση των επιδόσεων της οικονομίας μας, σε σχέση με τα κριτήρια που βάζει η Συνθήκη του Μάαστριχτ. Δεν αντιλαμβάνεται η Κυβέρνηση ότι τα στοιχεία αυτά πρέπει να είναι αξιόπιστα, για να είναι αξιοποιήσιμα;

Το ερώτημα που τίθεται, είναι γιατί το ΥΠΕΘΟ δεν προχώρησε στην καθιέρωση ενός αξιόπιστου, σταθερού τρόπου υπολογισμού των εθνιολογιστικών στοιχείων, για να μην υποχρεώνεται κάθε τόσο να τα αναθεωρεί. Γιατί το Υπουργείο δε δίνει στη δημοσιότητα τα αποτελέσματα των συγκριτικών στοιχείων, για να δούμε τη συμπεριφορά του γενικού δείκτη τιμών καταναλωτή, βάση του παλαιού και του νέου τρόπου υπολογισμού;

Γιατί η Κυβέρνηση δεν προχώρησε στην αναδιοργάνωση και τον εκσυγχρονισμό της Εθνικής Στατιστικής Υπηρεσίας, ώστε αυτή να μπορεί να ανταποκριθεί στις ανάγκες των καιρών μας με αξιοπιστία και ολοκληρωμένα στατιστικά στοιχεία, στοιχεία απαραίτητα, όπως είπα και στην αρχή, για να μπορέσουμε να σχεδιάσουμε καλύτερα το μέλλον μας.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ(Λουκάς Αποστολίδης): Ο Υφυπουργός κ. Χρήστος Πάχτας έχει το λόγο.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.

'Οταν μιλάει κανείς με αριθμούς, ίσως πολλά να θέλει να κρύψει από την πραγματικότητα ή δε θέλει να αναδείξει την ουσιαστική πορεία των δεικτών της οικονομίας μας, όπως αυτή πράγματι προχωρεί. Και προχωρεί, χωρίς να αμφισβητείται από τους διεθνείς οργανισμούς, προχωρεί χωρίς να αμφισβητείται από την Ευρωπαϊκή Επιτροπή, ούτε από την EUROSTAT.

Εγώ δε θέλω να διαβάσω πίσω από τους αριθμούς του κ. Αλογοσκούφη τον πανικό της Αξιωματικής Αντιπολίτευσης για την ουσιαστική θετική πορεία της οικονομίας της χώρας μας, γιατί είναι αναμφισβήτητο γεγονός ότι υπάρχει μια σημαντικότατη πρόοδος σε όλα τα μεγέθη της οικονομίας μας.

Είναι χαρακτηριστική η μείωση του πληθωρισμού στα χαμηλότερα επίπεδα των είκοσι τεσσάρων τελευταίων ετών, όπως επίσης και η μείωση του δημοσίου ελλείμματος, ο ρυθμός ανόδου του ακαθάριστου εθνικού προϊόντος πάνω από το μέσο αντίστοιχο ρυθμό στην Ευρωπαϊκή Επιτροπή, η σταθεροποίηση του δημόσιου χρέους σε σχέση με το ακαθάριστο εθνικό προϊόν, η άνοδος των επενδύσεων, η σταθεροποίηση της συναλλαγματικής ισοτιμίας της δραχμής.

Η πρόοδος αυτή έχει γίνει αντικείμενο πολλών συζητήσεων. Οι πρόσφατες δηλώσεις του Προέδρου Σαντέρ στην Πατρίδα μας τον τελευταίο καιρό, αυτά επιβεβαιώνουν κατά τον κατηγορηματικότερο τρόπο .

Η επερώτηση των συναδέλφων της Νέας Δημοκρατίας είχε ουσιαστικά τρεις ενότητες.

Η πρώτη αφορά το γιατί δεν έκανε η Κυβέρνηση τις απαιτούμενες ενέργειες για την εξαγωγή αξιόπιστων εθνικολογιστικών στοιχείων, τα οποία να μη χρειάζονται επανειλημμένες αναθεωρήσεις. Αυτή είναι η πρώτη ενότητα της επερώτησής σας.

Η δεύτερη έχει να κάνει με το ερώτημα, ότι δεν παρουσιάστηκαν τα συγκριτικά στοιχεία για τη συμπεριφορά του γενικού δείκτη τιμών καταναλωτή βάση του παλαιού και του νέου τρόπου υπολογισμού.

Βεβαίως ο τρίτος άξονας της επερώτησης έχει να κάνει με το γιατί δεν προχώρησε στην αναβάθμιση του τρόπου οργάνωσης της ΕΣΥΕ η Κυβέρνηση, έτσι ώστε αυτή να ανταποκρίνεται στις σύγχρονες απαιτήσεις για αξιόπιστα και ολοκληρωμένα στατιστικά στοιχεία.

Θα προσπαθήσω, κύριοι συνάδελφοι, να απαντήσω σιγά-σιγά στα θέματα αυτά, ένα προς ένα.

Σελίδα 6177 

 

Νομίζω ότι μία γενική παρατήρηση αρμόζει σε όλους μας. Γιατί η Κυβέρνηση σε ό,τι αφορά τα στοιχεία τα στατιστικά, συντάσσεται πλήρως με την EUROSTAT και ακολουθεί πιστά τους κανόνες της Ευρωπαϊκής Επιτροπής, με διαδικασίες απολύτου διαφάνειας. 

Τα στοιχεία του δημοσίου ελλείμματος στα οποία αναφερθήκατε, κύριε συνάδελφε, τα στοιχεία του πληθωρισμού δεν αμφισβητήθηκαν από την Ευρωπαϊκή Επιτροπή και από την EUROSTAT. Δε χωρά καμία αμφιβολία, ότι αυτοί οι αριθμοί πραγματικά δείχνουν τη βελτίωση της ελληνικής οικονομίας, όπως και αν την μετρήσει κανείς.

Η Διεύθυνση Εθνικών Λογαριασμών -για μία πρόχειρη απάντηση- σε συνεργασία με εμπειρογνώμονες της EUROSTAT τον Απρίλη του 1994, δημοσίευσε τους εθνικούς λογαριασμούς, σύμφωνα με τη μεθοδολογία του ευρωπαϊκου συστήματος ολοκληρωμένων λογαριασμών για το έτος 1988, που απετέλεσαν την πλέον πληρέστερη εικόνα της ελληνικής οικονομίας, αφού συμπεριελήφθησαν δραστηριότητες, οι οποίες δε λαμβάνονταν υπόψη με το παλαιό σύστημα. 'Ετσι το νέο ακαθάριστο εθνικό προϊόν εκτιμήθηκε κατά 20% υψηλότερο, σε σύγκριση με τον παλαιό υπολογισμό του συστήματος των Ηνωμένων Εθνών. Τον Ιούνιο του 1994, η Διεύθυνση Εθνικών Λογαριασμών σε συνεργασία και πάλι με την Επιτροπή από εμπειρογνώμονες της EUROSTAT, προχώρησε σε εκτίμηση των βασικών μακροοικονομικών μεγεθών, σύμφωνα με το νέο σύστημα για τα έτη 1989 έως και 1993, το οποίο και αποτέλεσε το έτος βάσης του αναφερομένου Προγράμματος Σύγκλισης.

Το Μάρτιο του 1996, η Διεύθυνση των Εθνικών Λογαριασμών, δημοσίευσε πλήρη στοιχεία για τα έτη 1988 έως 1991 καθώς και προβολές μέχρι και το 1994. Τέλος, η Επιτροπή Υπηρεσιακών Παραγόντων του Υπουργείου Εθνικής Οικονομίας, κατήρτισε τους αναλυτικούς πίνακες των στοιχείων της Ελληνικής Κυβέρνησης, οι οποίοι περιλαμβάνονται στις εξαμηνιαίες εκθέσεις του Υπουργείου Εθνικής Οικονομίας. 'Ολα τα παραπάνω αποτελούν τα επίσημα στοιχεία της χώρας μας, παρέχονται στους διεθνείς οργανισμούς και ουδέποτε ετέθη θέμα αξιοπιστίας.

Πιο συγκεκριμένα. Ο κανονισμός 30005/93, σε εφαρμογή της Συνθήκης του 1992, για την Ευρωπαϊκή 'Ενωση, Συνθήκη του Μάαστριχτ και του Πρωτοκόλλου για τη διαδικασία υπερβολικού ελλείμματος, προβλέπει τον υπολογισμό των εθνικολογιστικών μεγεθών συμπεριλαμβανομένου του δημοσιονομικού ελλείμματος με το ευρωπαϊκό σύστημα λογαριασμών (ΙΖΑ 1979). Επιπλέον ο κανονισμός αυτός απαιτεί την υποβολή στοιχείων σχετικά με το ύψος του δημοσιονομικού ελλείμματος και του δημοσίου χρέους δύο φορές ετησίως, κάθε 1η Μαρτίου και κάθε 1η Σεπτεμβρίου, γι' αυτό και αυτές οι συγκεκριμένες αναθεωρήσεις, οι τέσσερις που αναφέρονται στην πρότασή σας, για τα δύο έτη που προηγήθηκαν είναι υποχρέωσή μας.

Το ισχύον σύστημα ΙΖΑ περίπου το 1979 είναι σχετικά παρωχημένο και δεν προβλέπει τον τρόπο καταγραφής σειράς χειρισμών κυρίως χρηματοοικονομικού χαρακτήρα, επειδή απλά αυτές δεν υπήρχαν κατά το χρόνο έκδοσης του. 'Ετσι, σε επιστολή του Γενικού Διευθυντή της EUROSTAT προς το Γενικό Γραμματέα της ΕΣΥΕ, το Φεβρουάριο του 1997, αναφέρεται ότι για το σύστημα αυτό υπάρχουν περιπτώσεις που δε δίνει ειδικές οδηγίες ή χρειάζεται περαιτέρω ερμηνεία και για το λόγο αυτό στο τέλος του 1996, η EUROSTAT συνέταξε ένα πρώτο σύνολο οδηγιών, ενώ συγχρόνως κατήρτισε πρόγραμμα εργασιών, το οποίο κοινοποιήθηκε στη Νομισματική Επιτροπή της Ευρωπαϊκής 'Ενωσης το Φεβρουάριο του 1997, για την επίλυση σε πρώτη φάση διαφόρων εκκρεμούντων θεμάτων από 7 Ιανουαρίου έως 15 Μαρτίου. Οι εργασίες τακτοποίησης όλων των εκκρεμοτήτων, θα ολοκληρωθούν εντός του 1997, ώστε να καταστεί δυνατή στην αρχή του 1998 η επιλογή των χωρών-μελών, που θα πληρούν τα κριτήρια για την είσοδο στην οικονομική και νομισματική ένωση και να γίνει αξιόπιστα και με διαφάνεια. 'Οπως, όμως, αναφέρθηκε απο την EUROSTAT, σε συνάντηση της 10ης Μαρτίου της Επιτροπής Στατιστικού Προγράμματος, θα πρέπει να καταστεί απολύτως σαφές, ότι όσο το νωρίτερο, εντός του 1998, υποβληθούν τα στοιχεία, τόσο περισσότερο θα υποστούν περαιτέρω αναθεωρήσεις.

Τα προαναφερθέντα δείχνουν ότι το θέμα της μέτρησης του ελλείμματος δεν έχει διευθετηθεί οριστικά ακόμη. Δεδομένου δε ότι οι αποφάσεις που εκδίδει η EUROSTAT είναι τμηματικές -για παράδειγμα ορισμένα προβλήματα αντιμετωπίζονται με αποφάσεις του Φεβρουαρίου και του Μαρτίου του 1997-γίνεται αντιληπτό ότι μέχρι το τέλος του 1997 η αναθεώρηση των στοιχείων, όχι μόνο στην Ελλάδα αλλά στα περισσότερα, αν όχι σε όλα τα κράτη-μέλη, είναι αναπόφευκτη και άμεσα συνδεδεμένη με το ρυθμό έκδοσης των αποφάσεων της EUROSTAT. Το γεγονός αυτό έχει προκαλέσει αρκετά προβλήματα στην παρουσίαση των στοιχείων του ελλείμματος σε όλες τις χώρες της Ευρωπαϊκής Επιτροπής.

Ενδεικτικά αξίζει να αναφερθεί το γεγονός, ότι μεταξύ των εκθέσεων του Σεπτεμβρίου του 1995 και του Σεπτεμβρίου του 1996, αναφορικά με το έλλειμμα του έτους 1994, τα άλλα κράτη-μέλη της Ευρωπαϊκής Επιτροπής παρουσιάζουν διαφορές που κυμαίνονται από μείον 0,3% έως συν 0,4% του ΑΕΠ, ενώ για τα ελλείμματα του 1995 οι εκθέσεις του Μαρτίου του 1996 και του Σεπτεμβρίου του 1996 -πάντα δύο εκθέσεις σε ετήσια βάση- παρουσιάζουν διαφορές από μείον 0,4%, έως και συν 0,8%.

Σε κάθε περίπτωση, η διαδικασία θα πρέπει να ολοκληρωθεί τους προσεχείς μήνες, αφού η EUROSTAT ολοκληρώσει τις προβλεπόμενες διαδικασίες και τις προγραμματισμένες επισκέψεις της στα κράτη-μέλη.

Ειδικότερα για την Ελλάδα, η EUROSTAT πραγματοποίησε αποστολή για ενημέρωση στις 17 και 18 Μαρτίου, όπου συζητήθηκαν διάφορα εκκρεμή θέματα καθώς και οι διαδικασίες που θα ακολουθηθούν στο μέλλον.

Στη συνέχεια της αποστολής αυτής, η EUROSTAT απέστειλε επιστολή την 26η Μαρτίου στην ΕΣΥΕ, όπου μεταξύ των άλλων δίνονται γενικές οδηγίες για τον τρόπο καταγραφής της κεφαλοποίησης τόκων και της ανάληψης χρέους και αποτυπώνονται τα προβλήματα που ενδιαφέρουν τη χώρα μας.

Αργότερα στο έτος αναμένεται να ακολουθήσει επιστολή, όπου θα εξειδικεύονται και θα επιλύονται πλέον όλα τα θέματα.

Γίνεται, λοιπόν, εύκολα αντιληπτό, ότι οι αναθεωρήσεις των στοιχείων από την Ελλάδα, αλλά και όλα τα υπόλοιπα κράτη-μέλη στο παρελθόν, αλλά και κατά τους επόμενους μήνες ήταν και είναι αναπόφευκτες, λόγω της αντικειμενικής αδυναμίας της EUROSTAT να προβλέψει τα διάφορα προβλήματα και να τα επιλύσει νωρίτερα.

Αυτό που όλοι πλέον αναμένουμε είναι το απόλυτο ξεκαθάρισμα του τοπίου στην έκθεση της 1ης Σεπτεμβρίου 1997. 'Ετσι, λοιπόν, μπορούμε να πούμε, ότι οι αναθεωρήσεις πρέπει να γίνονται σε τακτά χρονικά διαστήματα. Αυτό, όμως, έχει γίνει πολυτέλεια, δεδομένου πλέον ότι η Ευρωπαϊκή Επιτροπή ζητάει επισήμως στοιχεία και αναθεωρήσεις, τουλάχιστον τέσσερις φορές κατ' έτος και για όλα τα κράτη-μέλη, όχι μόνο για την Ελλάδα. Είναι κρίμα να λέμε τη μισή αλήθεια απ' αυτό το Βήμα.

Οριστικά στοιχεία για το Ακαθάριστο Εθνικό Προϊόν υπάρχουν μέχρι και το 1992. Η ΕΣΥΕ θα παράγει μέχρι και τον Αύγουστο του 1997 τελικά στοιχεία για το 1993, μέχρι το τέλος του έτους τελικά στοιχεία για το 1994, ενώ συγχρόνως θα υπάρξουν προσωρινά στοιχεία για το 1995 και 1996. Για όλα τα κράτη-μέλη της Ευρώπης είναι αυτά.

Δεν μπορεί να γίνει τίποτε άλλο για το 1993, όσον αφορά τα ελλείμματα μέχρι προ του Σεπτέμβρη του 1997, λόγω της κοινοτικής πρακτικής και όχι για άλλους λόγους. Αυτό οφείλετε να συνειδητοποιήσετε και σεις, αγαπητοί συνάδελφοι της Νέας Δημοκρατίας.

Η Τράπεζα της Ελλάδος, στην οποία αναφερθήκατε, ακολουθεί τη δική της μεθοδολογία, που είναι εξίσου ίσως έγκυρη, όσο και αυτή των εθνικών λογαριασμών. Το ΥΠ.ΕΘ.Ο., όμως, υποχρεούται να χρησιμοποιεί τη μεθοδολογία της EUROSTAT, όποια και αν είναι και όπως και αν αλλάζει, γιατί

Σελίδα 6178 

αυτή χρησιμοποιούν τα κράτη-μέλη της Ευρωπαϊκής Επιτροπής, από τα αποτελέσματα αυτών των εκθέσεων θα κριθούν τα κράτη-μέλη της Ευρωπαϊκής Επιτροπής, για τη συμμετοχή τους έγκαιρα ή όχι στην Οικονομική και Νομισματική 'Ενωση.

Συμπερασματικά, λοιπόν, θα πρέπει να υπογραμμίσουμε τα εξής. Η Ελλάδα πληρούσε και πληροί τις υποχρεώσεις της για την υποβολή στοιχείων προς την Ευρωπαϊκή 'Ενωση στο ακέραιο. Οι αναθεωρήσεις των στοιχείων ήταν και είναι απαραίτητες, για να επιτευχθεί η συγκρισιμότητά της μεταξύ των κρατών-μελών, εν όψει του τρίτου σταδίου της Ο.Ν.Ε. Οι αναθεωρήσεις των στοιχείων που αφορούν στην Ελλάδα, δεν αποτελούν εξαίρεση στον ευρωπαϊκό κανόνα. 

Η Ελλάδα ακολουθεί κατά γράμμα τις Οδηγίες της Ευρωπαϊκής 'Ενωσης για την κατάρτιση των εθνικών λογαριασμών.

ΒΑΣΙΛΗΣ ΚΕΔΙΚΟΓΛΟΥ: Στις άλλες χώρες υπάρχουν αλλαγές, κύριε Υπουργέ;

ΧΡΗΣΤΟΣ ΠΑΧΤΑΣ (Υφυπουργού Εθνικής Οικονομίας): Συνεχώς, τέσσερις φορές το χρόνο. Αυτό μας κρύψαν οι συνάδελφοι θέλοντας να δημιουργήσουν εντυπώσεις.

Από τη στιγμή, όμως, που το ενιαίο σύστημα -το ίδιο το 1999- χωλαίνει και η βελτίωση είναι σταδιακή, τότε κανείς δεν μπορεί να κατηγορήσει κανέναν, για τη μη συμμόρφωση στο παρελθόν, σε κανόνες που είτε έχουν τεθεί προσφάτως είτε δεν έχουν τεθεί ακόμη. 'Ολες οι διαδικασίες ακολουθούνται με πλήρη διαφάνεια και με τη μεγαλύτερη δυνατή τεχνική ποιότητα.

Το παράδειγμα του δημοσίου ελλείμματος που θελήσατε να αναφερθείτε προηγουμένως, κύριε συνάδελφε, είναι πολύ χαρακτηριστικό. Θυμάσθε την πρόσφατη δήλωση της Ευρωπαϊκής Επιτροπής, το φθινόπωρο του 1996, ότι η Ελλάδα θα αποκλίνει από το πρόγραμμα σύγκλισής της, σε σχέση με το στόχο που είχε θέσει, δηλαδή, τη μείωση του δημοσίου ελλείμματος στο 7,6%, ως ποσοστό του Α.Ε.Π. για το 1996. Και είχαν πει ότι θα φθάσουν στο 7,9% στο τέλος του 1996 και μάλιστα πολλοί από σας είχατε τότε μιλήσει ότι θα κλείσει η κάνουλα ροής χρηματοδότησης από το Ταμείο Συνοχής και τα λοιπά διαρθρωτικά ταμεία για τη χώρα μας.

'Ομως, η χώρα μας όχι μόνο -σύμφωνα με τα στοιχεία του Μαρτίου πλέον του 1997 της Ευρωπαϊκής Επιτροπής- έχει καλύψει τον στόχο της, αλλά οι προσωρινές -γιατί πάντα παραμένουν προσωρινές αυτές οι εκτιμήσεις ακόμη και σήμερα- είναι ότι έχει ξεπεράσει το 7,6% και έχει καταλήξει στο 7,4% ως ποσοστού του Α.Ε.Π. μείωση του δημοσίου ελλείμματος. Και είναι η μόνη χώρα, η οποία έχει κάνει αυτό το άλμα μέσα στο 1996.

Η δεύτερη ενότητα της παρέμβασής σας στην επερώτηση, αφορούσε το δείκτη τιμών καταναλωτή. Θα ήθελα για την πληροφόρηση όλων σας, αλλά και του ελληνικού λαού, να πω δυο λόγια για το σημείο αυτό, γιατί δυστυχώς στο σημείο αυτό, δυστυχώς, δεν υπήρξε λόγος σήμερα από τους συναδέλφους της Νέας Δημοκρατίας, παρ' όλο που ήταν το δεύτερο στοιχείο της επερώτησής σας.

Μιλήσατε και εδώ για την αναθεώρηση του δείκτη τιμών του καταναλωτή και θέλουμε να σας ενημερώσουμε ότι αυτή η αναθεώρηση, σύμφωνα με τις σχετικές αποφάσεις της Γενικής Γραμματείας της Εθνικής Στατιστικής Υπηρεσίας της Ελλάδος, ανατέθηκε στην προβλεπόμενη για το σκοπό αυτό Επιτροπή Αναθεώρησης του δείκτη τιμών καταναλωτή, η οποία συντίθεται από υπηρεσιακούς παράγοντες της Γενικής Γραμματείας Ε.Σ.Υ.Ε. καθώς και εκπροσώπους φορέων, εκτός αυτής. Ειδικότερα εκπρόσωποι από φορείς, εκτός Ε.Σ.Υ.Ε., προήλθαν από το Υπουργείο Εθνικής Οικονομίας, το Υπουργείο Ανάπτυξης, το Υπουργείο Εμπορίου, την Τράπεζα της Ελλάδος, ενώ μετείχαν επίσης εκπρόσωποι των εργοδοτών και των εργαζομένων, από τη Γ.Σ.Ε.Ε. και την ΑΔΕΔΥ. Επικεφαλής πρόεδρος της επιτροπής τέθηκε εκπρόσωπος της πανεπιστημιακής κοινότητος.

'Εργο της Επιτροπής της Αναθεώρησης ήταν η κατάρτιση νέου δείκτη τιμών καταναλωτή, με βάση 100 το επίπεδο τιμών του έτους 1994. Για το σκοπό αυτό, εκτός των άλλων, η Επιτροπή έλαβε υπόψη της τα ισχύοντα στη διεθνή πρακτική, καθώς και τη μεθοδολογία για την κατάρτιση των εναρμονισμένων δεικτών τιμών καταναλωτή των κρατών-μελών της Ευρωπαϊκής 'Ενωσης.

Ιδιαίτερα το έργο της Επιτροπής επικεντρώθηκε στη μελέτη και την ανάλυση των αποτελεσμάτων της έρευνας οικογενειακών προϋπολογισμών, με σκοπό τον προσδιορισμό των νέων συντελεστών στάθμισης και τον καθορισμό της σύνθεσης του καλαθιού της νοικοκυράς, στην υιοθέτηση της νέας διεθνούς ταξινόμησης. Στον προσδιορισμό της μεθόδου και του τύπου υπολογισμού του δείκτη, καθώς και στη μεθοδολογική και πρακτική αντιμετώπιση, οποιουδήποτε θέματος σχετικού με την κατάρτιση και τον υπολογισμό του δείκτη τιμών καταναλωτή.

Για να δούμε, λοιπόν, τώρα ποια είναι αυτή η σύνθεση του καλαθιού της νοικοκυράς. Ο δείκτης τιμών καταναλωτή που καταρτίζεται στη χώρα μας, έχει ως σκοπό τη μέτρηση των μεταβολών, του γενικού επιπέδου των τιμών των αγαθών και υπηρεσιών, ενός προτύπου κατανάλωσης του μέσου αστικού νοικοκυριού. Η σύνθεση του καλαθιού της νοικοκυράς για την επόμενη πενταετία, η επιλογή, δηλαδή, των πλέον αντιπροσωπευτικών αγαθών και υπηρεσιών της κατανάλωσης του μέσου αστικού νοικοκυριού, μέχρι την επόμενη αναθεώρηση του δείκτη τιμών καταναλωτή, βασίστηκε στα αποτελέσματα της Ε.Ο.Κ. του 1994, αλλά και σε ειδική έρευνα της αγοράς. Συνολικά τα είδη αγαθών και υπηρεσιών του νέου δείκτη τιμών καταναλωτή ανέρχονται σε εξακόσια και συγκριτικά με τον προηγούμενο δείκτη προστέθηκαν ογδόντα έξι νέα είδη και διαγράφηκαν είκοσι πέντε παλαιά είδη.

Οι κυριότεροι λόγοι στους οποίους οφείλονται οι παρατηρούμενες αποκλίσεις μεταξύ του νέου και του προηγούμενου δείκτη τιμών καταναλωτή, στους οποίους αναφέρθηκαν οι κύριοι συνάδελφοι της Νέας Δημοκρατίας στην επερώτησή τους, είναι οι εξής.

Πρώτον, το γεγονός αυτό καθεαυτό της αναθεώρησης του δείκτη, αφού είναι γνωστό ότι σε ένα δείκτη (Λασπερέζι) όσο περισσότερο απομακρύνεται από το έτος βάσης, τόσο περισσότερο υπερεκτιμάται ο γενικός δείκτης.

Δεύτερον, οι νέοι συντελεστές στάθμισης, καθώς και τα νέα είδη του δείκτη.

Τρίτον, η αλλαγή της εποχικότητας των ειδών των υποομάδων νωπά λαχανικά και νωπά φρούτα, βάσει των τελευταίων χρησιμοποιουμένων στοιχείων.

Τέταρτον, η χρήση του γεωμετρικού μέσου για τον υπολογισμό των επιμέρους δεικτών τιμών των πόλεων και

Πέμπτον, η αύξηση του δείγματος των πηγών τιμοληψίας σε όλες τις τιμοληπτούμενες πόλεις.

Αυτό που θέλω να επισημάνω πάντως είναι, ότι οι ανωτέρω αποκλίσεις μεταξύ των δύο δεικτών είναι μικρής έκτασης. Αντίθετα οι μικρές δαφορές μεταξύ των συγκρινομένων δεικτών δεν πρέπει να οδηγήσουν στο συμπέρασμα ότι οι δύο δείκτες ταυτίζονται. Ο νέος δείκτης σε σύγκριση με τον προηγούμενο είναι περισσότερο αντιπροσωπευτικός, διότι στηρίζεται σε πιο σύγχρονο πρότυπο κατανάλωσης, υπολογίζεται με νέους συντελεστές στάθμισης και λαμβάνει υπόψη και νέα είδη, αγαθά και υπηρεσίες.

Συγκριτικά στοιχεία για το δείκτη τιμών καταναλωτή παρουσιάστηκαν και επισήμως από την Ε.Σ.Υ.Ε. συγχρόνως με την εισαγωγή του αναθεωρούμενου γενικού δείκτη τιμών καταναλωτή το Γενάρη του 1997, καλύπτοντας την περίοδο Ιανουάριος 1994 - Δεκέμβριος 1996.

Η παράλληλη παρουσίαση του παλαιού γενικού δείκτη τιμών καταναλωτή είναι κάθε άλλο παρά ενδεδειγμένη, όπως το ζητάτε στην επερώτησή σας, να υπάρχει μια παράλληλη παρουσίαση του παλιού και του νέου, εφόσον ο επίσημος δείκτης πρέπει να είναι μοναδικός και όποια άλλη παρουσίαση θα επέφερε μεγάλη σύγχυση στις αγορές με σοβαρές επιπτώσεις στη λειτουργία τους. Εξάλλου κάτι τέτοιο δεν έχει γίνει, και σωστά, στο παρελθόν και στις παρελθούσες αναθεωρήσεις, ενώ δεν χρησιμοποιείται ο εναρμονισμένος δείκτης τιμών που παράγει η EUROSTAT, αν και αποτελεί επίσημο θετικό στοιχείο της Ευρωπαϊκής Επιτροπής. Αυτό

Σελίδα 6179 

ισχύει, όχι μόνο για την Ελλάδα βεβαίως, αλλά για όλα τα κράτη-μέλη στη βάση των επιτρεπόμενων από την EUROSTAT διαδικασιών και κανονισμών.

Η τρίτη ενότητα της επερώτησης των συναδέλφων της Νέας Δημοκρατίας, έχει να κάνει με την πορεία αναδιάρθρωσης και τον εκσυγχρονισμό της Ε.Σ.Υ.Ε. Μιλήσαμε και εδώ για μια σημαντική καθυστέρηση. Η Ε.Σ.Υ.Ε., όμως, οφείλετε να γνωρίζετε, κύριοι συνάδελφοι, ότι έχει ήδη εισέλθει σε μία φάση πλήρους αναδιάρθρωσης, έτσι ώστε με την είσοδο της Ελλάδος στο τρίτο στάδιο της Οικονομικής και Νομισματικής 'Ενωσης να ανταποκρίνεται πλήρως στις απαιτήσεις της εποχής. Η αναδιάρθρωση της Ε.Σ.Υ.Ε. συνίσταται στη διοικητική της αναδιοργάνωση, τον εκσυγχρονισμό του εξοπλισμού της και τον επανασχεδιασμό ολόκληρου του στατιστικού της έργου.

'Οσον αφορά στη διοικητική αναδιοργάνωση, η Ε.Σ.Υ.Ε. έχει ήδη ξεκινήσει τη διαδικασία κατάρτισης νέου οργανογράμματος πάνω σε σύγχρονα πρότυπα, όπου μεταξύ των άλλων, στόχος είναι η ενδυνάμωση του περιφερειακού της χαρακτήρα με μεταφορά στατιστικού έργου στις υπηρεσίες στατιστικής των νομών, έτσι ώστε η συλλογή και η επεξεργασία των στοιχείων να γίνεται πιο αποτελεσματικά και να εξυπηρετούνται οι χρήστες στην περιφέρεια πλήρως και άμεσα.

Με αυτήν την ευκαιρία, λόγω μιας έντονης φημολογίας που αναπτύσσεται, όσον αφορά το νομικό καθεστώς της υπηρεσίας, θα πρέπει να καταστεί απολύτως σαφές, ότι η Ε.Σ.Υ.Ε. θα παραμείνει στο δημόσιο τομέα. Αυτό θα έπρεπε να ήταν αυτονόητο, δεδομένου του αντικειμένου των λειτουργιών και των στόχων της Ε.Σ.Υ.Ε.

'Οσον αφορά την τεχνικοϋλική υποδομή της υπηρεσίας, τονίζω τα εξής. Η ΕΣΥΕ επί σειρά ετών αντιμετώπιζε οξύ κτιριακό πρόβλημα, όπου η κεντρική της υπηρεσία ήταν και είναι διεσπαρμένη σε τρία διαφορετικά κτίρια και σε διάφορα άλλα υπουργεία, που είναι χαρακτηριστικό να πει κανείς, ότι πληρώνει ενοίκια σε τριάντα τρεις διαφορετικούς ιδιοκτήτες. 'Ομως, την προηγούμενη μόλις εβδομάδα, μετά την ολοκλήρωση μιας διαδικασίας ενός δημόσιου διαγωνισμού, υπεγράφη τελικά η σύμβαση για την κατασκευή του νέου ιδιόκτητου κτιρίου της Ε.Σ.Υ.Ε. στον Πειραιά, κάνοντας πραγματικότητα την ικανοποίηση των αναγκών μιας σημαντικής υπηρεσίας που εκκρεμούσε επί μακρά σειρά ετών. Το κτίριο θα είναι έτοιμο να στεγάσει την υπηρεσία, σε περίπου δυόμισι χρόνια από σήμερα.

Επίσης αυτήν τη στιγμή έχει ξεκινήσει η διαδικασία για την κατάρτιση των μελετών, για την ανάπτυξη του ολοκληρωμένου συστήματος πληροφορικής, που θα συνδέσει όλη την Ελλάδα πλέον με το κέντρο και την αναδιάρθρωση διαδικασίας κατάρτισης και ανάπτυξης δεξιοτήτων των εργαζομένων της υπηρεσίας. 

Εκτιμάται ότι μέσα στην περίοδο 1997-1999 θα δαπανηθούν περίπου τα εννέα δισεκατομμύρια δραχμές για την κατασκευή του κτιρίου και την ανάπτυξη της τεχνικοϋλικής υποδομής της Ε.Σ.Υ.Ε. Οι δαπάνες αυτές είναι ήδη διασφαλισμένες, είναι ενταγμένες στο επιχειρησιακό πρόγραμμα "Κλεισθένης", το οποίο συγχρηματοδοτείται από την Ευρωπαϊκή 'Ενωση.

Κατ'αυτόν τον τρόπο εισερχόμαστε -και για την Ε.Σ.Υ.Ε.-σε μια νέα εποχή για τη στατιστική πληροφόρηση στην Ελλάδα, με έγκυρη παραγωγή, με έγκυρων και αξιόπιστων στοιχείων και με άμεση διάδοση των πληροφοριών, όχι μόνο μέσα στην ΕΣΥΕ, αλλά και προς όλους τους χρήστες στην Ελλάδα και τον υπόλοιπο κόσμο.

Επίσης, θα ήθελα να αναφέρω, ότι η Ε.Σ.Υ.Ε. δραστηριοποιείται σε ένα πλήθος αντικειμένων, όπως οι κάθε είδους απογραφές, η κατάρτιση των εθνικών λογαριασμών, η κατάρτιση οικονομικών δεικτών, η διενέργεια δεκάδων ερευνών, που αφορούν σε στατιστικές βιομηχανιών του εσωτερικού και εξωτερικού εμπορίου, της γεωργίας, του τουρισμού, των μεταφορών και επικοινωνιών, του δημόσιου τομέα κ.λπ.

Από το 1994 η υπηρεσία έχει προχωρήσει σε όλες τις παραπάνω έρευνες, έχει προβεί στην αναθεώρηση των εθνικών λογαριασμών και του δείκτη τιμών και δραστηριοποιείται σε όλα τα μέτωπα για να ανταπεξέλθει στις απαιτήσεις των κανονισμών του EUROSTAT και της επερχόμενης απογραφής του 2001.

'Ολα τα παραπάνω γίνονται σε ένα πλαίσιο αναδιαμόρφωσης των προτεραιοτήτων, των στόχων ή των διαδικασιών της υπηρεσίας, το οποίο ήδη έχει αρχίσει να διαμορφώνεται με τελικό στόχο η Ε.Σ.Υ.Ε. να καταστεί μέχρι το τέλος της δεκαετίας μία σύγχρονη και αποτελεσματική υπηρεσία.

Πρέπει τέλος να αναφερθεί η αυξανόμενη δραστηριοποίηση της υπηρεσίας, τόσο σε ευρωπαϊκό, όσο και σε βαλκανικό επίπεδο, όπου σκοπεύει να διαδραματίσει πρωτεύοντα ρόλο. 'Ηδη υπάρχει στενή συνεργασία με τις εθνικές στατιστικές υπηρεσίες της Ιταλίας και Γαλλίας, αναλαμβάνονται πρωτοβουλίες σε βαλκανικό επίπεδο και συνέχεια εντείνονται οι συνεργασίες με την Κύπρο στα πλαίσια παροχής τεχνογνωσίας εν όψει των διαδικασιών ένταξης της Κύπρου στην Ευρωπαϊκή 'Ενωση.

Μέσα σ'αυτά τα πλαίσια έχει ήδη αρχίσει να πραγματοποιείται μία σειρά επισκέψεων στην Κύπρο για θέματα εθνικών λογαριασμών και πληροφορικής, ενώ προγραμματίζεται εκπαίδευση Κυπρίων στατιστικών στην Ελλάδα. Θέλω δε να επισημάνω ότι η Κυβέρνηση της Κύπρου δίνει μεγάλη έμφαση και μεγάλη σημασία σ'αυτήν ακριβώς τη συνεργασία και την πρωτοβουλία της Ε.Σ.Υ.Ε. για να στηρίξει και υποβοηθήσει το έργο της αντίστοιχης Κυπριακής Εθνικής Στατιστικής Υπηρεσίας.

Κύριοι συνάδελφοι, μετά από τα παραπάνω, σε ό,τι αφορά τουλάχιστον το τρίτο θέμα της επερώτησής σας, νομίζω ότι θα συμφωνήσουμε ότι αρχίζει πλέον αυτή η σημαντική πρόοδος να επιτελείται, είναι ορατή πλέον. Σε ό,τι αφορά το δεύτερο μέρος, δεν μπορούμε να απαντήσουμε θετικά στο ερώτημά σας, αν θέλαμε να αποφύγουμε ακριβώς το περιεχόμενο που εκφράζεται μέσα από την επερώτησή σας και βεβαίως σε ό,τι αφορά το πρώτο μέρος, σ'αυτό που θελήσατε έντονα να αμφισβητήσετε, έχει να κάνει με μία πρακτική της ΕUROSTAT, στην οποία η ελληνική Κυβέρνηση συνεχώς συνυπάρχει και παράλληλα κινείται, όπως άλλωστε και όλα τα κράτη-μέλη της Ευρωπαϊκής Επιτροπής, εκτός και αν υπάρχει ένα κοινό κριτήριο για όλα τα κράτη-μέλη εν όψει της ένταξής τους στην Ο.Ν.Ε. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο Κοινοβουλευτικός Εκπρόσωπος της Νέας Δημοκρατίας έχει το λόγο.

ΕΥΑΓΓΕΛΟΣ ΜΕΙΜΑΡΑΚΗΣ: Κύριοι συνάδελφοι, η επερώτηση είναι μια μορφή σκληρού ελέγχου της Αντιπολίτευσης προς την Κυβέρνηση και συνήθως η Κυβέρνηση δίνει τις δικές της απαντήσεις και το δικό της τόνο στα όσα οι επερωτώντες της καταλογίζουν.

Είναι η πρώτη φορά και προβληματίζομαι για τον τρόπο της δικής μου ομιλίας, που ο Υπουργός ευρισκόμενος στο Βήμα ομολογεί καθ'ολοκληρίαν όσα αναφέρονται στην επερώτηση. Και ομολογεί όσα ανέπτυξε ο πρώτος επερωτών, αλλά και οι συνάδελφοι που ακολούθησαν.

Κύριε Υπουργέ, δεν ξέρω αν καταλάβατε αλλά ουσιαστικά επιβεβαιώσατε όσα σας είπαμε.

Αρνηθήκατε σεις ότι έγιναν αυτές οι αναθεωρήσεις για τις οποίες σας λέμε; 'Οχι. Σεις μας απαντήσατε μόνο για τη μέθοδο με την οποία έγιναν, ότι αυτές δεν κουβεντιάστηκαν ή δεν αμφισβήτηθηκαν πολύ από την Ευρωπαϊκή 'Ενωση ή από τους διεθνείς οργανισμούς. 'Ομως, εμείς δε σας λέμε αυτά. Ούτε αμφισβητήσαμε αυτά. Εμείς σας είπαμε ότι τελικώς δημιουργείται πρόβλημα, όχι μόνο στην κοινή γνώμη και στον τελικό καταναλωτή, αλλά και στον κάθε αξιόπιστο παρατηρητή της ελληνικής οικονομίας, όταν κάθε χρόνο του παρουσιάζετε διαφορετικά στοιχεία ως δείκτες και ως μέτρηση όλων αυτών, τα οποία σας αναφέραμε και το οποίο δεν αρνηθήκατε.

Θα πρέπει δε να σας πω, κύριε Υπουργέ, ότι παρόλο που είναι βαριάς μορφής έλεγχος η επερώτηση, εμείς ακριβώς ήρθαμε με χαμηλούς τόνους στη συζήτηση αυτής της επερώτησης, διότι δεν έχουμε κανένα λόγο, ούτε κίνητρα ή ερεθίσματα να δώσουμε στους ξένους οργανισμούς, πολύ περισσότερο, να τα προσέξουν ή όχι και να δουν τις διαφορές,

Σελίδα 6180 

αλλά σας διαβεβαιώ, ότι όχι μόνο πανικό δε θα είχαμε από την οποιαδήποτε επιτυχία της Κυβέρνησης, αλλά δεν έχουμε και κανένα πρόβλημα να χειροκροτήσουμε τις σωστές και καλές ενέργειες της Κυβέρνησης. Ερχόμαστε εδώ, λοιπόν, και επισημαίνουμε την ίδια μας την αγωνία και ανησυχία για την πορεία και το μέλλον της ελληνικής οικονομίας και πολύ περισσότερο να ξυπνήσουμε εσάς απ'αυτό το νιρβάνα στον οποίο βρίσκεσθε, διότι και ο κύριος Υπουργός Εθνικής Οικονομίας, όταν απευθύνεται στον Ελληνικό Λαό και ο κύριος Πρωθυπουργός και εσείς, ούτε λίγο ούτε πολύ μας λέτε ότι όλα πάνε καλά, ότι όλα βαδίζουν κατ'ευχήν, ότι η ελληνική οικονομία έχει βρει το δρόμο της, ότι βαδίζουμε προς τη σύγκλιση, ότι όλοι οι δείκτες είναι θετικοί, και εν τέλει δεν είναι τα πράγματα έτσι. Και γι'αυτό ακριβώς ανησυχούμε ιδιαίτερα, εντονότατα και ως εκ τούτου δεν έχουμε κανέναν πανικό. Αντιθέτως μακάρι να πήγαιναν όλα καλά και να μπορούσαμε να χειροκροτήσουμε όλες αυτές τις κινήσεις τις οποίες κάνετε.

Εμείς, κύριε Υπουργέ, τι σας είπαμε αναφορικά με το πρώτο θέμα, το οποίο είπατε. Αμφισβητείτε ότι είναι αυθαίρετοι οι τρόποι παραγωγής των στοιχείων; Ο πρώτος επερωτών ο κ.Αλογοσκούφης, σας είπε ότι για να υπάρχει αξιοπιστία των στοιχείων, θα πρέπει αυτά τα στοιχεία να βασίζονται κάθε έτος ουσιαστικά στα ίδια θέματα και στα ίδια στοιχεία. Και δεύτερον, να υπάρχουν στοιχεία και όχι εκτιμήσεις. Σεις σήμερα επιβεβαιώνετε ότι είναι έτσι. Και μας είπατε ότι τέλος 1997 ή 1998 -το σημείωσα- θα μας δώσετε τελικά τα στοιχεία του 1992 και μέχρι το 2000 βλέπουμε για τα στοιχεία του 1997 και 1998. Ουσιαστικά αυτό μας είπατε, κύριε Υπουργέ, ότι δηλαδή δεν υπάρχουν στοιχεία. Ομολογήσατε αυτό που σας είπαμε. Δε σας είπαμε τίπότε διαφορετικό. Και σας είπαμε ακόμα, ότι ως δια μαγείας, ταχυδακτυλουργικά, όλα αυτά, όλες οι αναθεωρήσεις είχαν επίδραση σε σχέση με το χρέος ως προς το Α.Ε.Π. το 1993. Σύμπτωση, τυχαίο; Πάντως και με τις αναφορές που κάνατε εσείς εδώ αυτό αποδεικνύεται. Δεν αμφισβητήσατε δε τίποτα απ'όσα σας είπαμε, ούτε για την αναθεώρηση που κάνατε το Σεπτέμβριο του 1994, ούτε για το Μάρτιο του 1995 ούτε για το Σεπτέμβριο του 1995 ούτε για το Μάρτιο του 1996. Και αν εν τέλει η Ευρωπαϊκή 'Ενωση τα αποδέχεται, εμείς δεν έχουμε κανένα λόγο ούτε στην Ευρωπαϊκή 'Ενωση να ανατρέξουμε, ούτε αλλού, και να πούμε ότι δεν κάνετε καλά, κάτι τέτοιο δε θα το κάνουμε, διότι πάνω απ'όλα μας ενδιαφέρει η Ελλάδα και η ελληνική οικονομία, αλλά λέμε και σε σας και στον καταναλωτή πλέον όλα αυτά, για να ξέρει ότι πρέπει να συγκρίνει ομοειδή πράγματα.

Σας είπαμε δε -και έρχομαι και στο δεύτερο θέμα- συγκεκριμένα σας είπε ο Εισηγητής μας ο κ.Αλογοσκούφης χαρακτηριστικά, ότι δεν μπορεί να συγκρίνεις πορτοκάλια με μήλα. Ε, δεν μπορεί να τα συγκρίνετε αυτά, κύριε Υπουργέ, και να μας δίνετε στο τέλος το γενικό δείκτη τιμών καταναλωτή. Δεν μπορεί, διότι ουσιαστικά, όπως είπατε και σεις τώρα πράγματι αναθεωρήθηκε, πράγματι προσθέσατε ογδόντα πέντε νέα είδη και αφαιρέσατε καμιά εικοσαριά και βγάλατε νέο δείκτη ο οποίος δεν μπορεί να συγκριθεί με τον προηγούμενο, διότι εν τέλει δε συγκρίνουμε ομοειδή πράγματα.

Και ρωτήσαμε και επιμένουμε σ'αυτό,ότι εάν τελικά αυτές οι συγκρίσεις γινόντουσαν με τους ίδιους δείκτες τους οποίους και εμείς είχαμε λάβει τότε, θα είχαμε αυτά τα αποτελέσματα τα οποία έχετε εσείς σήμερα και τα οποία παρουσιάζετε;

Εάν το Μάρτιο του '96,όπως πολύ σωστά ελέχθη, για το θέμα των καταπτώσεων των εγγυήσεων των Δ.Ε.Κ.Ο., αντί να ενεγράφετο όπως ενεγράφη μέχρι το 1992-93, θα είχαμε τα ίδια αποτελέσματα και τους ίδιους δείκτες; Και βέβαια όχι. Και εν πάση περιπτώσει, το θέμα μας είναι ότι εδώ υπάρχει μία μεγάλη σύγχυση, γιατί αν αυτά τα στοιχεία δεν είναι αληθή, τότε είναι σίγουρο ότι δεν μπορούμε να σχεδιάσουμε μακροπρόθεσμα, δεν μπορούμε να σχεδιάσουμε για το μέλλον της εθνικής οικονομίας. Εσείς, όμως, ο ίδιος, δεχθήκατε ότι είναι έτσι τα θέματα.

Πρέπει να σας πω για το θέμα της Τράπεζας της Ελλάδος, που επίσης αναφέρθηκε. Και εκεί δεν πήραμε καμία απάντηση. Και εκεί ουσιαστικά αποδεχθήκατε τα όσα σας είπαμε. Και εκεί μας απαντήσατε ότι έχει το δικό της τρόπο εκτίμησης, ο οποίος είναι διαφορετικός από το ΥΠ.ΕΘ.Ο. και ότι το ίδιο το ΥΠ.ΕΘ.Ο., όμως, υποχρεούται να δίνει και αυτό τις δικές του εκτιμήσεις. 'Ομως, αυτές οι εκτιμήσεις δεν είναι ίδιες με τις εκτιμήσεις της Τράπεζας της Ελλάδος.

Κατά συνέπεια το πρόβλημα είναι υπαρκτό και η Κυβέρνηση ουσιαστικά το αποδέχεται και δεν κάνει τίποτα μα τίποτα απολύτως για να μπορέσει να το ξεπεράσει.

Ως προς την Ε.Σ.Υ.Ε. Αφιερώσατε ένα δεκάλεπτο περίπου, να μας πείσετε ότι η Ε.Σ.Υ.Ε. πάει καλά. Κατ'αρχήν πρέπει να σας πω ότι εμείς στην επερώτησή μας λέμε γιατί δεν έχει προχωρήσει η αναβάθμιση της Ε.Σ.Υ.Ε. και μάλιστα σε σχέση και με το νόμο τον οποίο πρόσφατα είχαμε ψηφίσει, το 1996, αν δε με απατά η μνήμη μου.

Και τότε σας είχαμε πει κιόλας, ότι η Ε.Σ.Υ.Ε. πρέπει να αναδιοργανωθεί εξ ολοκλήρου, ότι πρέπει ουσιαστικά να αποκτήσει ερευνητικό χαρακτήρα, ότι οι απαιτήσεις είναι πάρα πολύ μεγαλύτερες τώρα που πάμε για το 2000. Θα πρέπει να έχει νομαρχιακό παράρτημα η Ε.Σ.Υ.Ε., θα πρέπει να μπορεί να απευθύνεται ένας επενδυτής σε ένα νομαρχιακό παράρτημα της Ε.Σ.Υ.Ε. για να μάθει τα στοιχεία του νομού, για να δει αν μπορεί να κάνει μία επένδυση ή όχι. Αυτά τα στοιχεία ποιος μπορεί να του τα δώσει σήμερα από το Ελληνικό Δημόσιο με υπευθυνότητα; Κανείς. Θα μπορούσε να τα δώσει η Ε.Σ.Υ.Ε. και αυτό ακριβώς σας είχαμε πει και τότε, όταν ο νόμος αυτός ψηφιζόταν. Και βεβαίως η Κυβέρνηση, παρ'όλο που πέρασε και τόσος καιρός, δεν προχώρησε σε τίποτα. Εμείς, κύριε Υπουργέ, σας είπαμε ότι πρέπει να βρούμε έναν κοινό τρόπο συνεννόησης σ'αυτά τα θέματα. Και εμείς να γνωρίζετε ότι θα προχωρήσουμε να βγάλουμε και τους δείκτες όπως αυτοί υπολογιζόντουσαν το 1991-92 και ήδη πήρατε σήμερα μια γεύση απ'αυτά που σας είπε ο κ. Αλογοσκούφης και είδατε τις αποκλίσεις που υπάρχουν. Εμείς θα το προχωρήσουμε αυτό. Και πρέπει να γνωρίζετε ότι οι τόνοι μας, όπως σας είπα, είναι ιδιαίτερα χαμηλοί, ακριβώς γιατί δε θέλουμε να βλάψουμε την Εθνική Οικονομία, αλλά με κανέναν τρόπο δε θα συμβάλουμε εμείς στην παραπληροφόρηση της ελληνικής κοινής γνώμης. Γιατί εδώ όλοι νομίζουν ότι όλα πάνε καλά, ενώ εσείς το μόνο που κάνετε είναι να αλλάζετε τους δείκτες και να αλλάζετε ό,τι ακριβώς θέλετε να υπολογίσετε με τον τρόπο με τον οποίο σας συμφέρει και να τα ρίξετε όλα σε εκείνη τη χρονιά την κακή, το 1993, ούτως ώστε τα επόμενα χρόνια να δείξετε σεις, όχι μόνο δηλαδή ότι δεν πήγε καλά η Νέα Δημοκρατία το 1993, αλλά να δείξετε εσείς τις δικές σας σωστές ενέργειες, που οδήγησαν τους δείκτες σε σύγκριση με το '93 σε καλυτέρευση. Αυτά όλα θα έλεγα ότι είναι μηχανορραφίες, οι οποίες δεν είναι σωστές από μία κυβέρνηση που θέλει να δείξει ότι μπορεί να πηγαίνει μπροστά. Εμείς, κύριε Υπουργέ, θα σας παρακολουθούμε κοντά, θα σας δώσουμε και αυτά τα στοιχεία, θα τα καταθέσουμε στη Βουλή, η κοινή γνώμη πρέπει να είναι ενήμερη, η κοινή γνώμη πρέπει να γνωρίζει ότι έχει μια Κυβέρνηση που δεν τολμάει να πάρει μέτρα τα οποία χρειάζονται σήμερα για να μπορέσει να βγει από το τέλμα το οποίο βρίσκεται, η κοινή γνώμη πρέπει να γνωρίζει ότι η Κυβέρνηση σήμερα δεν προχωράει όπως πρέπει να προχωρήσει σε αποκρατικοποιήσεις, δεν κάνει τολμηρές και γενναίες τομές, δε βρίσκει, αν και μπορεί, τα χρήματα εκείνα που θα έπρεπε να δοθούν είτε στους αστυνομικούς είτε στους συνταξιούχους είτε στους εκπαιδευτικούς, αλλά βρίσκει άλλα για άλλους λόγους και διασπάθιση του δημοσίου χρήματος.

Εν πάση περιπτώσει, αυτά όλα η κοινή γνώμη θα τα μαθαίνει από μία σωστή Ατιπολίτευση,η οποία έρχεται με προτάσεις να βοηθήσει την Κυβέρνηση για να πάει μπροστά η εθνική οικονομία.

Σας ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Λουκάς Αποστολίδης): Σας ευχαριστώ και εγώ, κύριε συνάδελφε.

Σελίδα 6181 

 

Ο Κοινοβουλευτικός Εκρπόσωπος του ΠΑ.ΣΟ.Κ. κ. Κοσμάς Σφυρίου έχει το λόγο.

ΚΟΣΜΑΣ ΣΦΥΡΙΟΥ: Κύριοι συνάδελφοι, ήταν αποκαλυπτικός ο Κοινοβουλευτικός Εκπρόσωπος της Νέας Δημοκρατίας ο κ. Μεϊμαράκης. 'Ηταν αποκαλυπτικός, διότι ομολόγησε ουσιαστικά ότι η επερώτηση έγινε για εσωτερική κατανάλωση. Είπε πολλές φορές ότι "μας ενδιαφέρει τι η κοινή γνώμη θα καταλάβει από τη σημερινή επερώτηση". Και βεβαίως, όση περισσότερη σύγχυση σπείρει στην κοινή γνώμη, τόσο νομίζει ότι θα αποκομίσει κάποιο όφελος η Νέα Δημοκρατία. Αποκαλυπτικός. Το ομολόγησε.

Μάλιστα, το μόνο που τον ενδιέφερε είναι, όχι αν πράγματι σε σύγκριση με την πορεία των οικονομιών των άλλων κρατών-μελών -διότι είναι σχετική ασφαλώς η ουσιαστική εξέλιξη των εθνικών λογαριασμών και των στοιχείων- εξελίσσεται θετικά η κατάσταση την ελληνικής οικονομίας, αλλά το πώς θα έπρεπε να υπολογίζονται οι δείκτες. Εάν πηγαίναμε με το αναθεωρημένο σύστημα, τότε, όταν κυβερνούσε η Νέα Δημοκρατία, ώστε τελικά να μπορούν να δικαιολογούνται στην κοινή γνώμη για την κατάσταση που εμφάνιζε η ελληνική οικονομία στα χρόνια που κυβερνούσε η Νέα Δημοκρατία τον τόπο.

Αυτό, όπως ομολόγησε, ήταν και ο αποκλειστικός σκοπός της επερώτησης. 'Εφθασε μάλιστα να πει ότι "εμείς δεν αμφισβητούμε ότι είναι αποδεκτά και αξιόπιστα τα στοιχεία από τους παράγοντες της Ευρωπαϊκής 'Ενωσης και της EUROSTAT" -το είπε σαφέστατα- "μας ενδιαφέρει τι θα πει εδώ η κοινή γνώμη".

Ουσιαστικά, όμως, φωνάζει η Νέα Δημοκρατία (και η φωνή της είχε το σκληρό χαρακτήρα, όπως τον χαρακτήρισε, της πολιτικής κριτικής που έχει μία επερώτηση-) ότι τάχα τα στοιχεία είναι αναξιόπιστα. Ανευθυνότητες. Λέτε: "οι τόνοι σας είναι πολύ χαμηλοί για να μη βλάψουμε την εθνική οικονομία". Και, όμως, στο βαθμό που η σύγχιση την οποία επιδιώκετε να προκαλέσετε στο εσωτερικό, θα μπορούσε να φθάσει στο εξωτερικό, ασφαλώς θα έπαιρνε διάσταση υπονόμευσης των προσπαθειών της εθνικής οικονομίας, αλλά και των Ελλήνων πολιτών, όσο και αν προσπαθείτε να πείτε ότι δεν είναι στις προθέσεις σας. Εγώ πιστεύω ότι στην Ευρωπαϊκή 'Ενωση και στη EUROSTAT, που οι εμπειρογνώμονες παρακολουθούν λεπτομερώς τις εξελίξεις σε όλα τα κράτη-μέλη, ασφαλώς και δεν παίρνουν στα σοβαρά τη φωνή η οποία ακούγεται σήμερα από το Εθνικό Κοινοβούλιο με την επερώτησή σας. 'Ομως, επαναλαμβάνω, στο βαθμό που η σύγχιση μεταφέρεται στο εξωτερικό, παίρνει διάσταση υπονόμευσης των προσπαθειών.

Επειδή, κύριοι συνάδελφοι, η υπονόμευση είναι μία προσφιλής πολιτική στάση και δράση -δεν αναφέρομαι ειδικά σε σας, αλλά σε κάποιους Βουλευτές της Νέας Δημοκρατίας. Αναφέρομαι στο φαινόμενο αυτών των ημερών, να εμφανίζονται Βουλευτές της Νέας Δημοκρατίας οι οποίοι διατηρούν ακόμη και σήμερα στάση υπονόμευσης και του ίδιου του πολιτεύματος της Προεδρευόμενης Δημοκρατίας στη Χώρα μας, επιμένουν και σήμερα υπέρ της Βασιλείας και αναγκάζουν τον ιδρυτή σας, πρώην Πρόεδρο της Δημοκρατίας, να βγαίνει και να σας λέει ότι "επιτέλους, κάποιοι πρέπει να αποφασίσουν ότι εκρίθη οριστικά το πολιτειακό στην Ελλάδα με το δημοψήφισμα του "Ελληνικού Λαού", αυτή η προσφιλής μέθοδος που αγγίζει και τον κορυφαίο θεσμό του πολιτικού μας βίου, θα είναι μεγάλο λάθος να αγγίζει με τις πρακτικές αυτές (με αυτού του είδους τις επερωτήσεις) και την εθνική οικονομία.

Μιλάω,κύριοι συνάδελφοι,μ' αυτήν τη γλώσσα,γιατί η Νέα Δημοκρατία τι είπε προηγουμένως δια του Εσηγητού της ; ' Οτι χαρακτηρίζει "καρακιοζιλίκια"-είπε επί λέξει- τις αναθεωρήσεις που η Χώρα μας σαν κράτος-μέλος της Ευρωπαϊκής ' Ενωσης κάνει κατά διαστήματα , (όπως κάνουν όλα τα κράτη-μέλη), για να προσαρμόζεται στις τμηματικές αποφάσεις που εκδίδονται μέσω της ΕUROSTAT. 'Οταν είναι γνωστό σ' όλες τις Πτέρυγες της Βουλής, ότι αυτό το κάνει η Ευρωπαϊκή ' Ενωση, το κάνει η EUROSTAT, για να αντιμετωπίσει τα προβλήματα που έχει σήμερα το Ευρωπαϊκό Σύστημα Ολοκληρωμένων Λογαριασμών -ανέφερε νομίζω αρκετά επιχειρήματα ο κύριος Υφυπουργός προηγουμένως- μια και είναι παρωχημένο. Είναι από το 1979. Υπάρχουν λογαριασμοί και δραστηριότητες στον οικονομικό τομέα και κυρίως στο χρηματοπιστωτικό, που δεν είχαν προβλεφθεί από το ολοκληρωμένο σύστημα του 1979. ' Ετσι βρίσκονται σε εξέλιξη συχνές αποφάσεις για να αντιμετωπίζονται αυτού του είδους τα προβλήματα. Και βέβαια είναι γνωστό ότι θα συνεχισθούν, με την ελπίδα ότι θα οριστικοποιηθούν περί το τέλος του 1997, για να μπορεί να έχει τα συγκρίσιμα στοιχεία και να κάνει τις αξιολογήσεις για το ποιοι πληρούν τα κριτήρια ένταξης στην Οικονομική και Νομισματική 'Ενωση το 1998.

Και ερωτώ: Οι αποφάσεις αυτές της Ευρωπαϊκής 'Ενωσης είναι "καραγκιοζιλίκια"; ' Ετσι χαρακτήρισε ο Εισηγητής τις αποφάσεις προσαρμογής που παίρνει η ελληνική Κυβέρνηση.

Δηλαδή, κύριοι συνάδελφοι, εσείς πιστεύετε ότι κάποια κράτη-μέλη μπορούν να μην προσαρμόζονται σ' αυτές τις αποφάσεις που εκδίδονται από την Ευρωπαϊκή ' Ενωση μέσω της EUROSTAT. Αν το πιστεύετε, πώς νομίζετε ότι θα είναι συγκρίσιμα τα στοιχεία μεταξύ των κρατών-μελών; Τόσο συγκρίσιμα μεταξύ τους, όσο συγκρίσιμα και προς τους ονομαστικούς στόχους της συνθήκης, για να μπορεί να αξιολογηθεί ποια κράτη-μέλη θα πληρούν τα κριτήρια για την ένταξη στην Οικονομική Νομισματική 'Ενωση; Μπορούν τα επι μέρους κράτη-μέλη να μην προσαρμόζουν το σύστημα προσδιορισμού των εθνικολογιστικών τους στοιχείων με τις αποφάσεις που εκδίδονται μέσω της EURΟSTAT ; Αν το πιστεύετε, να μας το πείτε εδώ. Εγώ νομίζω πως όχι. Και δεν είναι τυχαίο, γιατί αυτό γίνεται σε όλες τις χώρες-μέλη της Εευρωπαϊκής Κοινότητας ταυτόχρονα και κατά τακτά χρονικά διαστήματα.

Και φθάνετε σ' αυτό το σημείο που φθάσατε σήμερα, να υποστηρίζετε ότι οι αναθεωρήσεις γίνονται σκόπιμα από την Κυβέρνηση, τάχα για λόγους εσωτερικής κατανάλωσης , για λόγους εντυπώσεων , για λόγους πολιτικής εκμετάλλευσης -είπε ο Εισηγητής της Νέας Δημοκρατίας- των στοιχείων των εθνικών λογαριασμών.

Κοιτάξτε να δείτε, κύριοι συνάδελφοι. Νομίζω, ότι μια και μας εγκαλέσατε -και το έκανε ειδικά ο κ. Κωστόπουλος, ο οποίος κουνάει το κεφάλι του αυτή την ώρα- πως πρέπει να επιδείξουμε σοβαρότητα, νομίζω ότι οι πρώτοι που πρέπει να επιδεικνύετε σοβαρότητα είστε εσείς που επερωτάτε.

Δηλαδή, θα μπορούσε η Ελλάδα να μην προσαρμόζει το σύστημα στις αποφάσεις που εκδίδονται μέσω της "EUROSTAT " από την Ευρωπαϊκή ' Ενωση. Να μας πείτε τον τρόπο. Εγώ, τουλάχιστον δεν το έχω κατανοήσει. Θα χαρώ πολύ αν με πείσετε με την επιχειρηματολογία σας και όχι με τους χαρακτηρισμούς.

Αλήθεια, θεωρείτε στοιχείο σοβαρότητας να υποστηρίζετε στην Εθνική Αντιπροσωπεία ότι θα έπρεπε να παρουσιάζονται οι τιμές των δεικτών των εθνικολογιστικών λογαριασμών , παραδείγματος χάριν του γενικού δείκτη τιμών καταναλωτή και με το παλαιό και με το νέο σύστημα; Εγκαλείτε την Κυβέρνηση γιατί δεν το κάνει. Δηλαδή, αμφιβάλλετε, ότι θα προκληθεί ασφαλώς μεγάλη σύγχυση, με σοβαρές επιπτώσεις στη λειτουργία των αγορών, εάν εμφανίζονται τιμές μία με το νέο και μία με το παλαιό σύστημα; Αυτό θα είναι στοιχείο σοβαρότητας για μια κυβέρνηση ή για τον πολιτικό κόσμο;

Δεν νομίζω, κύριοι συνάδελφοι, ότι ευτύχησε η σημερινή σας επερώτηση και νομίζω ότι είναι μεγάλο λάθος πολιτικής τακτικής, όταν δεν έχετε στοιχεία, για να ασκήσετε κριτική επί της ουσίας των εξελίξεων της εθνικής οικονομίας, (επειδή φαίνεται ότι σας έχει στενοχωρήσει πιθανόν, -αρ' όλο ότι υποστήριξε άλλα ο Κοινοβουλευτικός Εκπρόσωπος-η θετική εξέλιξη της εθνικής οικονομίας) να καταφεύγετε σε τέτοιες επερωτήσεις.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Αντί να μη χτυπάτε, όπως λέει ο Λαός, το γάιδαρο, χτυπάτε το σαμάρι. Δηλαδή, για να μη χτυπάτε την ουσία της εξέλιξης των εθνικών λογαριασμών, αναφέρεσθε στις αναθεωρήσεις

Σελίδα 6182 

του συστήματος, το οποίο εφαρμόζεται σε όλα τα κράτη-μέλη της Ευρωπαϊκής 'Ενωσης. Ευχαριστώ.

ΔΗΜΗΤΡΙΟΣ Ν.ΚΩΣΤΟΠΟΥΛΟΣ: Καλό θα ήταν να απαντάτε επί της ουσίας.

ΠΡΟΕΔΡΕΥΩΝ (Νικόλαος Κατσαρός): Ο κ. Αποστόλου Κοινοβουλευτικός Εκπρόσωπος του Συνασπισμού της Αριστεράς και της Προόδου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, κύριε Υπουργέ, κύριοι συνάδελφοι, πράγματι είναι θέμα αξιοπιστίας τα εθνικοαπολογιστικά στοιχεία να παρουσιάζονται με ακρίβεια και αυτή την αξιοπιστία νομίζω ότι έχουμε χρέος να τη διαφυλάξουμε όλοι μας.

Κύριε Υπουργέ, πράγματι ο τρόπος λειτουργίας της Εθνικής Στατιστικής Υπηρεσίας θέτει για μας ένα σοβαρό θέμα αξιοπιστίας. Η δεικτιολαγνεία που έχει πιάσει την Κυβέρνηση, έχει οδηγήσει την Εθνική Στατιστική Υπηρεσία σε προσφυγή διαφόρων στατιστικών μεθοδεύσεων για τον εξευγενισμό των οικονομικών μεγεθών και δεικτών.

Κατά καιρούς βλέπουμε διάφορα δημοσιεύματα στον Τύπο, που κάνουν γνωστές στο πλατύ κοινό τις αλλαγές των διαφόρων οικονομικών μεγεθών, οι οποίες αλλαγές στη συνέχεια επηρεάζουν το ύψος των βασικών οικονομικών δεικτών. Και είναι πολύ σοβαρό το θέμα, αφού επηρεάζει ευθέως τις επιδόσεις της ελληνικής οικονομίας, όπως αυτές αποτυπώνονται στους γνωστούς δείκτες της Συνθήκης του Μάαστριχτ.

Αναθεωρήθηκε ο τρόπος υπολογισμού του γενικού δείκτη τιμών καταναλωτή, μία διαδικασία που βέβαια είναι ευρέως διαδεδομένη και σε άλλες χώρες της Ευρωπαϊκής 'Ενωσης, χωρίς όμως να δοθεί στη δημοσιότητα η πορεία του πληθωρισμού, με βάση τους νέους και τους παλιούς συντελεστές.

'Εχουν ήδη σημειωθεί τρεις αναθεωρήσεις του ύψους του ακαθαρίστου εγχώριου προϊόντος του 1993, διενεργήθηκε τέταρτη αναθεώρηση και τα αποτελέσματά της δεν είναι ακόμα γνωστά και ούτε ξέρουμε πότε θα γίνουν γνωστά. Ταυτόχρονα, επιχειρείτε διάφορες στατιστικές μεταλλάξεις για την εμφάνιση μικρότερου ύψους του δημοσίου ελλείμματος και του δημόσιου χρέους, σύμφωνα με το Πρόγραμμα της Σύγκλισης.

Με τον τρόπο αυτό, δηλαδή με τη μείωση του αριθμητή και αύξηση του παρονομαστή επιτυγχάνεται ακόμα η μείωση του λόγου του δημόσιου ελλείμματος και του δημόσιου χρέους προς το ακαθάριστο εγχώριο προϊόν, δύο εκ των πέντε δεικτών της Συνθήκης του Μάαστριχτ. Και το ερώτημα που τίθεται αφορά την πολιτική αξιοπιστία των μεθοδεύσεων αυτού του είδους.

Μήπως η επιδίωξη της ονομαστικής Σύγκλισης οδηγεί μεταξύ άλλων και στην ανάδειξη ειδικά κατασκευασμένων δεικτών οικονομικών επιδόσεων; Στην περίπτωση αυτή διαγράφεται ο κίνδυνος διαστρέβλωσης της πραγματικότητας, όχι μόνο όπως τη βιώνουν οι πολίτες, αλλά όπως καταγράφεται στα στατιστικά στοιχεία. Το δημόσιο έλλειμμα του 1993 εμφανίζεται κάθε φορά και λίγο μεγαλύτερο σε σύγκριση με τα επόμενα έτη, για να είναι ευνοϊκό, για να παρουσιάζεται δηλαδή, μία μείωση. Σημειώνεται, ότι η αναθεώρηση των στατιστικών στοιχείων, αυτή καθαυτή, μπορεί να είναι μία θεμιτή πράξη, εφ' όσον προσαρμόζει την καταγραφή της κατάστασης στις πραγματικές της διαστάσεις.

Για παράδειγμα, η αναθεώρηση του μεγέθους του ακαθαρίστου εγχωρίου προϊόντος, ώστε να συμπεριλάβει το μεγαλύτερο δυνατό τμήμα της παραοικονομίας η ύπαρξη της οποίας δεν αμφισβητείται από κανέναν, αποτελεί θετική εξέλιξη στα στατιστικά μας πράγματα, η οποία όμως αναθεώρηση πρέπει να γίνεται μετά από προετοιμασία, ώστε να είναι πειστική. 'Ετσι όπως γίνεται, δημιουργείται σοβαρό πρόβλημα αξιοπιστίας, όχι μόνο των πολιτικών προϊσταμένων, αλλά και της ίδιας της στατιστικής υπηρεσίας.

Επιπλέον των παραπάνω, ακολουθούνται διάφορες στατιστικές μεθοδεύσεις, που αφορούν κατά κύριο λόγο τη μεταφορά ελλειμμάτων εκτός του Γενικού Κρατικού Προϋπολογισμού, καθώς και εκτός των δανειακών αναγκών της γενικής κυβέρνησης. Πρόκειται γι' αυτό που λέμε "άσπρες τρύπες του προϋπολογισμού" που κατά καιρούς βλέπουν το φως της δημοσιότητας, προκαλώντας ακόμα και θυμηδία στο ευρύτερο κοινό.

Είναι επίσης πάγια η τακτική, τα τελευταία χρόνια, να κεφαλαιοποιούνται οι τόκοι. Αν οι τόκοι πληρώνονταν π.χ. το τρέχον έτος, οι δαπάνες θα αυξάνονταν και το ίδιο θα συνέβαινε με τις δανειακές ανάγκες του Δημοσίου.

Η κεφαλαιοποίηση των τόκων γνωρίζουμε όλοι, ότι είναι μια από τις μεθόδους μετάθεσης της εξόφλησης του χρέους για τα επόμενα χρόνια, με την ελπίδα ότι τότε τα επιτόκια θα έχουν μειωθεί και επομένως, οι τόκοι εξυπηρέτησης του χρέους θα είναι μικρότεροι. 

'Ενα από τα αποτελέσματα της αναβολής της αποπληρωμής του δημόσιου χρέους είναι η εμφάνιση ως χρεολυσίων για το 1997, του ποσού των 2,9 τρισεκατομμυρίων έναντι 3,6 τρισεκατομμυρίων που εμφανιζόταν το 1996. Η μείωση αυτή συμβάλλει στο να εμφανιστεί μικρότερο το ακαθάριστο έλλειμμα του Δημοσίου. Εξαιτίας, όμως, της αναβολής αυτής της πληρωμής του χρέους, αργότερα θα έχουμε αύξηση των ποσών των χρεωλυσίων και επομένως προσαύξηση κατά τα αντίστοιχα ποσά του ακαθάριστου ελλείμματος του Δημοσίου.

Το χρέος της γενικής Κυβέρνησης είναι σύμφωνο με τον ορισμό της συνθήκης του Μάαστριχτ και προκύπτει όταν από το χρέος της κεντρικής διοίκησης αφαιρεθεί το ενδοκυβερνητικό χρέος, δηλαδή, τα έντοκα γραμμάτια και τα ομόλογα, βασικά, που βρίσκονται στα χέρια των Οργανισμών Τοπικής Aυτοδιοίκησης, των Nομικών Προσώπων Δημοσίου Δικαίου και των νοσοκομείων ακόμα.

Ως λογιστική τακτοποίηση, είναι σωστή στην ουσία της, αλλά είναι παραπλανητική και ίσως επικίνδυνη. Αυτό γιατί από τη μια μεριά τα χρέη των Οργανισμών που συμπεριλαμβάνονται στον υπολογισμό του χρέους της γενικής Κυβέρνησης μπορεί να υποεκτιμώνται και από την άλλη γιατί το προϊόν της εξόφλησης των εντόκων γραμματίων και των ομολόγων που κατέχουν οι Οργανισμοί αυτοί, το χρειάζονται για τις δικές τους ανάγκες. Με άλλα λόγια, το Κράτος πρέπει να εξοφλήσει και το χρέος αυτό. Κατά συνέπεια, ως δημόσιο χρέος της πρέπει να παίρνεται το χρέος της κεντρικής Διοίκησης και όχι εκείνο της γενικής Κυβέρνησης.

Είναι αδιανόητο, κύριε Υπουργέ, στη σημερινή εποχή να μην υπάρχει ένα γενικό λογιστήριο που να δίνει μετά τη λήξη του έτους πλήρη στοιχεία, μη αναθεωρήσιμα. Δεν είναι δυνατό να βγάζει διαφορετικά στοιχεία το Υπουργείο Εθνικής Οικονομίας, διαφορετικά το Υπουργείο Οικονομικών, διαφορετικά η Τράπεζα Ελλάδας. Είναι θέμα αξιοπιστίας και θα πρέπει πάνω σ' αυτόν το τομέα τα εθνικοαπολογιστικά στοιχεία να είναι ακριβή.

ΕΥΑΓΓΕΛΟΣ ΜΕΙΜΑΡΑΚΗΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Νικόλαος Κατσαρός): Θα δευτερολογήσετε τώρα ή αφού μιλήσουν οι συνάδελφοι που είναι εγγεγραμμένοι;

ΕΥΑΓΓΕΛΟΣ ΜΕΙΜΑΡΑΚΗΣ: Θα δευτερολογήσω μετά. Επειδή περίμενα και τον κύριο Κοινοβουλευτικό Εκπρόσωπο του Συνασπισμού να τελειώσει γιατί έτσι απαιτεί και η πολιτική δεοντολογία θα ήθελα να κάνω ...

ΠΡΟΕΔΡΕΥΩΝ (Νικόλαος Κατσαρός): Μια παρέμβαση ενός λεπτού, εννοείτε.

ΕΥΑΓΓΕΛΟΣ ΜΕΙΜΑΡΑΚΗΣ: Μια παρέμβαση ούτε ενός λεπτού.

ΠΡΟΕΔΡΕΥΩΝ (Νικόλαος Κατσαρός): Ορίστε, έχετε το λόγο.

ΕΥΑΓΓΕΛΟΣ ΜΕΙΜΑΡΑΚΗΣ: Ο Κοινοβουλευτικός Εκπρόσωπος του ΠΑ.ΣΟ.Κ. απαντώντας στην επερώτηση που έχει κάνει η Νέα Δημοκρατία προς την Κυβέρνηση αναφέρθηκε σε πολλά θέματα και είπε πολλές ανακρίβειες και θα απαντήσουμε σε λίγο. 

Είπε όμως εν τη ρύμη του λόγου του, ότι η Νέα Δημοκρατία υπονομεύει συνεχώς την Κυβέρνηση. "'Αλλωστε", είπε, "αρκετοί Βουλευτές της Νέας Δημοκρατίας υπονομεύουν το πολίτευμα

Σελίδα 6183 

με τις συζητήσεις για τη βασιλεία, το βασιλέα κ.λπ.".

Κύριε Πρόεδρε, αυτή είναι μια πάρα πολύ σοβαρή καταγγελία και επειδή γνωρίζετε ότι η Παράταξη της Νέας Δημοκρατίας είναι η Παράταξη, η οποία έφερε τη Δημοκρατία στον Τόπο το 1974, την εγκαθίδρυσε, και λειτούργησε κατά άψογο, τρόπο, η Παράταξη της Νεάς Δημοκρατίας έκανε όλες τις μεγάλες επιλογές τις εθνικά ωφέλιμες για τη Χώρα μας, είναι εκείνη η οποία έβαλε την Ελλάδα στην Ευρωπαϊκή Κοινότητα και είναι εκείνη η οποία οδήγησε την Ελλάδα σε οικονομική ευμάρεια. Να μην απαριθμήσω τα όσα έχει κάνει.

Θα ήθελα, λοιπόν, να πω, πρώτον, ότι ο κύριος Κοινοβουλευτικός Εκπρόσωπος ή εν τη ρύμη του λόγου του, ή τελώντας εν συγχύσει, έχει μπερδέψει τη συζήτηση που γίνεται για την ιστορία, σε σχέση με το θέμα υπονόμευσης του πολιτεύματος. Δηλώνω κατηγορηματικά, ότι κανείς Βουλευτής της Νέας Δημοκρατίας δεν έχει τέτοιου είδους προθέσεις. Ο κύριος Κοινοβουλευτικός Εκπρόσωπος ή θα κατονομάσει το Βουλευτή της Νέας Δημοκρατίας που εννοούσε και θα αναφέρει και τη δήλωσή του η οποία μπορεί να εκληφθεί ως υπονόμευση του πολιτεύματος, ειδάλλως αν δεν ανακαλέσει, θα είναι ένας κοινός συκοφάντης.

ΠΡΟΕΔΡΕΥΩΝ(Νικόλαος Κατσαρός): Ο κ. Σφυρίου έχει το λόγο.

Σας παρακαλώ όμως, κύριε Σφυρίου, να μην ξεφύγουμε από το θέμα της επερώτησης.

ΚΟΣΜΑΣ ΣΦΥΡΙΟΥ: Κύριε Πρόεδρε, αν διαβάσει ο αγαπητός συνάδελφος τα Πρακτικά... 

ΠΡΟΕΔΡΕΥΩΝ(Νικόλαος Κατσαρός): Κύριε Σφυρίου, δεν δικαιούσθε δευτερολογίας...

ΚΟΣΜΑΣ ΣΦΥΡΙΟΥ: Το γνωρίζω, κύριε Πρόεδρε.

ΠΡΟΕΔΡΕΥΩΝ(Νικόλαος Κατσαρός): Απλώς, επειδή ο κ. Μεϊμαράκης ανεφέρθη σε σας, σας δίδω το λόγο όχι παραπάνω από ένα λεπτό.

ΚΟΣΜΑΣ ΣΦΥΡΙΟΥ: Ευχαριστώ πολύ, κύριε Πρόεδρε, το γνωρίζω.

Λοιπόν, εάν διαβάσει τα Πρακτικά ο αγαπητός συνάδελφος της Νέας Δημοκρατίας, θα διαπιστώσει ότι δεν αναφέρθηκα στη Νέα Δημοκρατία ως Παράταξη. Είπα, ότι είναι προσφιλής στάση και δράση κάποιων Βουλευτών της Νέας Δημοκρατίας να εκφράζουν κατά καιρούς τα φιλοβασιλικά τους αισθήματα, όταν υπάρχει σαφέστατο και αποφασισμένο από τη συντριπτική πλειοψηφία του Ελληνικού Λαού πολίτευμα στη Χώρα, δηλαδή αυτό της Προεδρευόμενης Δημοκρατίας.

Γι' αυτό θεώρησα ότι αυτή η στάση και θέση που διατυπώνουν κατά καιρούς, Βουλευτές της Νέας Δημοκρατίας, είναι κατά την άποψή μου σήμερα -δεν λέω ιστορικά στο παρελθόν- υπονομευτική. Εξάλλου, δεν μπορώ εγώ να θεωρήσω συκοφαντικά αυτά που και ο ιδρυτής της Νέας Δημοκρατίας, ο πρώην Πρόεδρος της Δημοκρατίας Κωνσταντίνος Καραμανλής, αναγκάζεται να τους δηλώνει ότι: "επιτέλους πρέπει να κατανοήσουν ότι το πολιτειακό εκρίθη οριστικά στη Χώρα μας". Και μόνο το γεγονός ότι ο πρώην Πρόεδρος της Νέας Δημοκρατίας κάνει αυτήν τη δήλωση, εμένα μου αρκεί αυτό, για ν' αποκρούσω την κατηγορία του συκοφάντη, την οποία μου προσάπτει ο κύριος συνάδελφος, για όσα είπα προηγουμένως".

ΠΡΟΕΔΡΕΥΩΝ (Νικόλαος Κατσαρός): Τι σχέση έχει αυτό με την επερώτηση που συζητείται;

ΚΟΣΜΑΣ ΣΦΥΡΙΟΥ: 'Εχει μια σχέση, διότι στο βαθμό που η σύγχυση αυτή που επιχειρείται με την επερώτηση για τους εθνικολογιστικούς λογαριασμούς, φθάνει στο εξωτερικό, κατά την άποψή μου δρα και αυτή υπονομευτικά. 

ΠΡΟΕΔΡΕΥΩΝ(Νικόλαος Κατσαρός): Λυπάμαι, αλλά το Προεδρείο δεν θα συμφωνήσει μαζί σας, ότι εχει κάποια σχέση.

Ο κ. Μεϊμαράκης έχει το λόγο.

ΕΥΑΓΓΕΛΟΣ ΜΕΙΜΑΡΑΚΗΣ: Πράγματι, κύριε Πρόεδρε, ο Κοινοβουλευτικός Εκπρόσωπος του ΠΑ.ΣΟ.Κ. ούτε έναν Βουλευτή ανέφερε, που η δήλωσή του να μπορεί να εκληφθεί ως υπονόμευση του πολιτεύματος.

Δεύτερον που παρέλειψε να πει, είναι, ότι το δημοψήφισμα στο οποίο αναφέρθηκε, έγινε επί κυβερνήσεως της Νέας Δημοκρατίας.

Τρίτον, θα ήθελα να πω, ότι φθάνει ως εδώ. Δεν είναι δυνατόν η Κυβέρνηση να αποπροσανατολίζει την κοινή γνώμη, προσπαθώντας να τη στρέψει σε θέματα που δεν υπάρχουν, που αφορούν όμως την ιστορία. Και είναι υποχρέωσή μας και δικαίωμά μας να κάνουμε συζήτηση για την ιστορία. Και προσπαθεί λοιπόν να στρέψει την προσοχή της κοινής γνώμης με τα σημερινά δήθεν δεδομένα για να μπορέσει να περάσει την ύποπτη εθνικά πολιτική που θέλει να περάσει.

ΠΡΟΕΔΡΕΥΩΝ(Νικόλαος Κατσαρός): Σας παρακαλώ.

Ο κ. Αλογοσκούφης έχει το λόγο για να δευτερολογήσει.

ΓΕΩΡΓΙΟΣ ΑΛΟΓΟΣΚΟΥΦΗΣ: Κύριοι συνάδελφοι, στην πρωτολογία μου μίλησα τεκμηριωμένα και μετά λόγου γνώσεως, διότι τα θέματα αυτά τα γνωρίζω από μέσα και όχι ακαδημαϊκά,όπως ίσως τα γνωρίζουν ο κύριος Υφυπουργός και ο κ. Σφυρίου.

Κατ' αρχάς, επιτρέψτε μου να πω, ότι δεν έχουμε κανένα πρόβλημα με το να αναγνωρίσουμε την πρόοδο εκεί που υπάρχει. Και εκεί που δεν είχα πρόβλημα, το είπα. Η πορεία της οικονομίας είναι κάτι που απασχολεί όλους μας και όλοι μας χαιρόμαστε όταν οι εξελίξεις είναι θετικές. Στο ίδιο βαπόρι βρισκόμαστε όλοι μας και αν το βαπόρι βυθιστεί, όλοι μας θα πάμε στον πάτο. 'Αρα, τα κίνητρά μας δεν είναι αυτά που μας αποδίδετε, κύριε Υφυπουργέ και κύριε Κοινοβουλευτικέ Εκπρόσωπε του ΠΑ.ΣΟ.Κ. Δεν μας στενοχωρεί η θετική εξέλιξη της οικονομίας. Μας λυπεί και μας στενοχωρεί η προσπάθεια παραποίησης της πραγματικότητας, στην οποία έχει επιδοθεί η Κυβέρνηση. Μας λυπούν και μας στενοχωρούν οι επιπτώσεις αυτής της προσπάθειας της παραποίησης της πραγματικότητας στην αξιοπιστία των ελληνικών κυβερνήσεων γενικότερα, στην αξιοπιστία τους απέναντι στον Ελληνικό Λαό. Γιατί ο Ελληνικός Λαός γελάει πολλές φορές βλέποντας τον Υπουργό Εθνικής Οικονομίας να επαίρεται αυτάρεσκα για τις βελτιώσεις που ο ίδιος δε βλέπει και γενικότερα και στους διεθνείς Οργανισμούς, οι οποίοι μπορεί να μην έχουν τα στοιχεία τα λεπτομερή για να αμφισβητήσουν ανοιχτά ορισμένα από τα στοιχεία που τους δίνει η Κυβέρνηση, αλλά μεταξύ τους -κυκλοφορώ στον κύκλο των οικονομολόγων και ακούω πολλά- εκφράζουν σημαντικές αμφιβολίες. Κάθε μεθοδολογία -γιατί αναφερθήκατε σε μεθοδολογίες- αφήνει τεράστια περιθώρια χειρισμών στους χειριστές της. Και αυτή η μεθοδολογία στην οποία αναφερθήκατε, αφήνει και αυτή πολύ μεγάλα περιθώρια. Είναι επιλογή των κυβερνήσεων στο πώς θα χρησιμοποιήσουν αυτές τις γενικές αρχές που καθορίζει η μεθοδολογία.

Καραγκιοζιλίκια, κύριε Σφυρίου, δεν είναι η μεθοδολογία η ίδια. Καραγκιοζιλίκια είναι ο τρόπος που εφαρμόζεται η μεθοδολογία, η μεθόδευση που κάνει η Κυβέρνηση. Εδώ δεν έχουμε καν στοιχεία. Αυτό είναι το στοιχείο που θέσαμε εδώ. Δεν υπάρχουν καν οριστικά, απογραφικά, δειγματοληπτικά στοιχεία. 'Εχουμε εκτιμήσεις. Δεν έχουμε αναθεωρήσεις στοιχείων, έχουμε αναθεωρήσεις εκτιμήσεων. Μιλάμε για εκτιμήσεις της Κυβέρνησης, δεν μιλάμε για στοιχεία, δεν μιλάμε για την πραγματικότητα. Μιλάμε για μια αντανάκλαση της πραγματικότητας μέσα από παραμορφωτικούς φακούς.

Οι διεθνείς συγκρίσεις, κύριε Υπουργέ, στις οποίες αναφερθήκατε, λυπάμαι αλλά δεν σας ευνοούν. Στις άλλες χώρες δεν περνάνε τρία χρόνια για να καταλήξουν σε οριστικά στοιχεία. 

Σας μίλησα τεκμηριωμένα για αναθεωρήσεις που έγιναν ακόμα και το Μάρτιο του 1996, για στοιχεία που αφορούσαν το 1993. Σε καμία άλλη χώρα της Κοινότητας, σας διαβεβαιώ, δεν έγινε τέτοιας έκτασης αναθεώρηση των στοιχείων. Ψάξτε το, ρωτήστε και τον κύριο Γενικό Γραμματέα της ΕΣΥΕ που κάθετε πίσω σας και θα σας το πει.

Ακούσαμε τα μελλοντικά σχέδια για τα κτίρια της ΕΣΥΕ και τα βρίσκουμε ευχάριστα. Αλλά η ΕΣΥΕ, κύριε Υφυπουργέ, δεν είναι κτίρια. Είναι ένας ζωντανός οργανισμός, είναι άνθρωποι. Χρειάζεται να σκύψετε στην ΕΣΥΕ με προσοχή και να δείτε το θέμα της στελέχωσής της. Διότι υπάρχουν πολύ σημαντικά προβλήματα στη στελέχωση της ΕΣΥΕ -ο κύριος Γενικός 

Σελίδα 6184 

Γραμματέας της ΕΣΥΕ είμαι βέβαιος ότι τα γνωρίζει. Το κτιριακό είναι μόνο ένα από τα προβλήματα της ΕΣΥΕ. Πρέπει να δείτε με σοβαρότητα το θέμα, ώστε να προσλάβει η ΕΣΥΕ όπου χρειάζεται επιστήμονες, με διαφανείς διαδικασίες και όχι με τις γνωστές κομματικές διαδικασίες.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ελάτε τώρα!

ΓΕΩΡΓΙΟΣ ΑΛΟΓΟΣΚΟΥΦΗΣ: 'Οχι, δεν έρχομαι. 'Ετσι είναι η πραγματικότητα. Θέλει διαφανείς διαδικασίες πάντως, γιατί υπάρχει πρόβλημα στην ΕΣΥΕ.

Να έρθω τώρα στο πρόβλημα της αξιοπιστίας και στα κίνητρα των μεθοδεύσεων της Κυβέρνησης. Τα στοιχεία αυτά τα στατιστικά, τα μακροοικονομικά, μπορεί να φαίνονται μακριά από μας, αλλά είναι ο μόνος τρόπος που έχουμε για να αξιολογούμε την κατάσταση. Η Κυβέρνηση, παρά τις αρχικά διακηρυγμένες προθέσεις της, δεν κατάφερε με το Πρόγραμμα Σύγκλισης που ακολουθεί, να εξασφαλίσει ότι η Χώρα μας θα συμμετάσχει στην τελική φάση της Ο.Ν.Ε. από την αρχή. Αυτό επιφέρει μία σειρά από προβλήματα.

Το κυριότερο πρόβλημα είναι ότι, όταν θα ζητήσουμε να ενταχθούμε στην ΟΝΕ, θα είμαστε μόνοι μας. Σήμερα, λοιπόν, μπορεί όλοι να κάνουν τα στραβά μάτια στις μεθοδεύσεις που χρησιμοποιούμε για τα στοιχεία. Αν όμως το 2000, ή το 2001, που θα πάμε μόνοι μας να ζητήσουμε να ενταχθούμε στο γκρούπ των υπολοίπων -διότι την Ιταλία φαίνεται ότι θα ακολουθήσουμε- θα έχουν κάθε λόγο να έρθουν τότε, εάν δεν μας θέλουν για οποιοδήποτε πολιτικό λόγο, και δεν είναι κάτι που το ευχόμαστε, αλλά προειδοποιούμε από σήμερα, εάν οι μεθοδεύσεις και η κατάσταση των στοιχείων είναι αυτή που είναι, και να αμφισβητήσουν τα στοιχεία μας, όχι τα στοιχεία για το 1993, γιατί πολύ που τους ενδιαφέρει τι έγινε το 1993, το 1994, το 1995 και το 1996, αλλά θα αμφισβητήσουν τα στοιχεία, βάσει των οποίων εμείς θα επιδιώκουμε να μπούμε στην Ευρωπαϊκή Νομισματική 'Ενωση.

Τότε θα είναι πολύ αργά, κύριε Υπουργέ, και ο λόγος για τον οποίο κάναμε αυτή την επερώτηση είναι για να σας κρούσουμε τον κώδωνα του κινδύνου γιατί αν είμαστε μόνοι μας, δεν θα έχουμε κανένα συνήγορο που να λέει ότι και οι άλλες χώρες έκαναν μεθοδεύσεις. Βέβαια και οι άλλες χώρες κάνουν μεθοδεύσεις, αλλά αν έχεις μείνει τελευταίος είσαι μόνος σου. 

Τώρα για την υπονόμευση που είπατε, κύριε Σφυρίου, η υπονόμευση της οικονομίας έγινε από την κυβέρνηση του ΠΑ.ΣΟ.Κ. τη δεκαετία του 1980 και αναγνωρίσθηκε από τα πλέον επίσημα χείλη του Υπουργείου Εθνικής Οικονομίας. Δεν χρειάζεται λοιπόν να πούμε ποιος υπονόμευσε την οικονομία και ποιος την έχει φέρει σ' αυτήν την κατάσταση που επτά χρόνια τώρα προσπαθούν δυο διαδοχικές κυβερνήσεις να τη φέρουν σε λογαριασμό και αντιμετωπίζουν δυσκολίες.

Υπονόμευση του μέλλοντός μας γίνεται με το Πρόγραμμα Σύγκλισης που δεν θα εξασφαλίζει τη συμμετοχή μας στην τελική φάση της Ο.Ν.Ε. παρά τις διακηρυγμένες προθέσεις του ίδιου του Προγράμματος. Το να ερχόμαστε εκ των υστέρων και να λέμε ότι δεν σκοπεύαμε να μπούμε στην πρώτη φάση της ΟΝΕ έτσι και αλλιώς, νομίζω ότι είναι προφάσεις εν αμαρτίαις. Υπονόμευση του μέλλοντός μας είναι η αναβλητικότητα της Κυβέρνησης, η οποία θυμίζει τον κοντό της ελληνικής κωμωδίας που ενώ δεν τον κρατούσε κανένας, έλεγε μη με κρατάτε, αφήστε με να τον δείρω.

Δεν σας κρατά λοιπόν κανένας, κάντε ό,τι χρειάζεται για να βελτιωθεί η οικονομία.

(Χειροκροτήματα από την Πλευρά της Νέας Δημοκρατίας)

ΠΡΟΕΔΡΕΥΩΝ(Νικόλαος Κατσαρός): Ο κ. Κωστόπουλος έχει το λόγο.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Κύριε Πρόεδρε, δεν είχα σκοπό να δευτερολογήσω, αλλά και ο κύριος Υφυπουργός και ο κύριος Κοινοβουλευτικός Εκπρόσωπος με προκάλεσαν.

Kύριε Υφυπουργέ, είπατε ότι όλα τα μεγέθη της οικονομίας παρουσιάζουν πρόοδο και βελτίωση. Επίσης ο κ. Σφυρίου είπε ότι δεν έχουμε να μιλήσουμε για την πορεία της οικονομίας, γι' αυτό και ασχολούμαστε με τα διαδικαστικά. Μην ξεχνάτε, ότι σε μια βδομάδα θα έχουμε συζήτηση προ ημερησίας διατάξεως και θα τα ακούσετε αυτά. Επί τροχάδην θα τα ακούσετε και τώρα.

Κύριε Υπουργέ, καμαρώνετε και διατυμπανίζετε υπερηφάνως ότι ο πληθωρισμός πάει καλά. Δύο παρατηρήσεις θα κάνω μόνο. Ο φετινός πληθωρισμός ήταν περσινός στόχος και δεύτερον, ότι η Ελλάδα έχει τριπλάσιο πληθωρισμό από το μέσο πληθωρισμό των ευρωπαϊκών χωρών.

Είπατε ότι το δημόσιο χρέος σταθεροποιήθηκε. Είχαμε μια μείωση της τάξεως του 0,3% το 1996 και θέλουμε να μειώσουμε τα επόμενα τρία χρόνια κατά 60% το δημόσιο χρέος για να επιτύχουμε τους στόχους. Θέλουμε, κύριε Υφυπουργέ, την ειλικρίνειά σας και ζητάμε να είναι συγκεκριμένο το δημόσιο χρέος. Ο κ. Χριστοδουλάκης κάθε δυο μήνες μας βγάζει και καινούρια νούμερα, μερικές εκατοντάδες δισεκατομμύρια, με τα οποία επιβαρύνεται το δημόσιο χρέος.

Μιλάτε για την πορεία των εσόδων. Κύριε Υφυπουργέ, και εδώ κάνετε λαθροχειρίες. Η πορεία των εσόδων είναι στο 50% των φιλοδοξιών και των προβλέψεων του προϋπολογισμού και μάλιστα αυτό το ποσοστό το φθάσατε με αύξηση των εσόδων του Απριλίου προεξοφλώντας κέρδη της Τράπεζας της Ελλάδας και διαφόρων άλλων Νομικών Προσώπων Δημοσίου Δικαίου.

Κύριε Υφυπουργέ, μιλήσατε για το ΑΕΠ και μάλιστα υπερηφανεύεστε. Το Α.Ε.Π. δεν προέρχεται μόνον από αύξηση επενδύσεων, αλλά και από υπηρεσίες και ξέρετε πολύ καλά, ότι για να πετύχουμε σταθεροποίηση και κυρίως της ανεργίας πρέπει να πετύχουμε το διπλάσιο σε ποσοστό, να υπερβούμε δηλαδή το 4 με 4,5% του Α.Ε.Π., κάτι που προέβλεπε και το πρόγραμμα της Νέας Δημοκρατίας.

Είπατε επίσης ότι έχετε πετύχει μια σταθερή δραχμή. Με το μείγμα αυτό της πολιτικής της δημοσιονομικής, της εισοδηματικής, της νομισματικής, της συναλλαγματικής που εφαρμόζεται καταφέρατε να πετύχετε, και εκεί με κάποιες λαθροχειρίες, αύξηση του ελλείμματος του ισοζυγίου τρεχουσών συναλλαγών το 1996 σε 4,6 δισεκατομμύρια δολάρια όταν πέρυσι ήταν 2,85 δισεκατομμύρια δολάρια και πρόπερσι ήταν μόνο 124 εκατομμύρια δολάρια.

Με αυτά τα νούμερα που λέτε στον Ελληνικό Λαό, κύριε Υπουργέ, πιστεύετε ότι πάει καλά η οικονομία; Πιστεύω ότι λέτε, όχι το μισοάδειο ποτήρι μισογεμάτο, αλλά το άδειο ποτήρι το λέτε γεμάτο. 

ΠΡΟΕΔΡΕΥΩΝ (Νικόλαος Κατσαρός): Ο κ. Σκρέκας έχει το λόγο.

ΘΕΟΔΩΡΟΣ ΣΚΡΕΚΑΣ: Πρέπει, κύριε Υπουργέ, εδώ να ομολογήσουμε ότι δεχθήκατε τις παρατηρήσεις τις οποίες κάναμε, σχετικά με την αναθεώρηση των εθνικολογιστικών στοιχείων της Χώρας μας. Και μάλιστα, έγιναν τέσσερις μετά το 1993, χωρίς να υπάρξει αντίστοιχο για τα προηγούμενα χρόνια από την Κυβέρνησή σας, η οποία έχει ιστορία. Και βεβαίως, θα πρέπει να σας πω, κύριε Υπουργέ, ότι αν ρωτήσετε και τον τελευταίο λογιστή μιας επιχείρησης θα σας πει, ότι αναθεώρηση λογαριασμών, είτε είναι εθνικοί είτε είναι λογαριασμοί μιας επιχείρησης, γίνονται κατά τη διάρκεια της χρήσης και όχι όταν αυτά έχουν διαμορφωθεί και είναι στοιχεία πλέον για αξιοποίηση.

Μάλιστα, μας είπατε και κάτι ακόμη, ότι η Κοινότητα υποχρεώνει, όχι στο ρυθμό που η Κυβέρνηση έκανε αυτές τις αναθεωρήσεις, αλλά πρέπει οι αναθεωρήσεις αυτές να γίνονται τέσσερις φορές το χρόνο. Μήπως έχετε μπερδέψει, κύριε Υπουργέ, τα στοιχεία, και ότι η Κοινότητα εννοεί τη διόρθωση των στοιχείων μέσα στο χρόνο, δηλαδή στη συγκεκριμένη χρονική περίοδο δράσης της Κυβέρνησης; Γιατί, τέτοια αναθεώρηση και επαναπροσδιορισμό στοιχείων κάνετε συστηματικά στο Δεύτερο Κοινοτικό Πλαίσιο Στήριξης, προκειμένου να εμφανίσετε απορροφήσεις μεγαλύτερες απ' αυτές που πραγματικά αρχικά έχετε σχεδιάσει.

Σε ό,τι αφορά το δεύτερο θέμα, που έχει σχέση με τον εκσυγχρονισμό της Εθνικής Στατιστικής Υπηρεσίας της Ελλάδος, εδώ ομολογήσατε ότι πράγματι υπάρχει πρόβλημα. Και βεβαίως, αναρωτιέται κανείς, όταν αυτό το εργαλείο της 

Σελίδα 6185 

εθνικής μας οικονομίας δεν το έχουμε εκσυγχρονίσει τα χρόνια που πέρασαν και πώς είναι δυνατόν, αυτός ο Τόπος να πάει με σωστό βηματισμό και σχεδιασμό καλύτερα στο χρόνο.

Είστε Κυβέρνηση δεκαέξι χρόνια, κύριε Υπουργέ, και μέσα σ' αυτά τα δεκαέξι χρόνια δεν αντιληφθήκατε ότι έπρεπε να αξιοποιήσετε την επιστημονική γνώση και την τεχνολογία, η οποία απλόχερα πλέον διαχέεται και σε αφθονία διοχετεύεται στους λαούς, που θέλουν πραγματικά να προχωρήσουν με δύναμη στο μέλλον.

ΠΡΟΕΔΡΕΥΩΝ (Νικόλαος Κατσαρός): Κύριε Υπουργέ, εξαντλήθηκε ο κατάλογος των ομιλητών.

Ορίστε, έχετε το λόγο, για να δευτερολογήσετε. 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Ευχαριστώ, κύριε Πρόεδρε.

Κατ' αρχήν, δεν πρέπει, νομίζω, από ένα σημείο και μετά να συνεχισθεί μία αντιπαράθεση με αριθμούς, που δεν έχει στόχο και δεν έχει περιεχόμενο, όταν πράγματι αμφισβητούνται επιτυχίες της Κυβέρνησης του Ελληνικού Λαού, ευρύτερα, -γιατί αυτό σημαίνει με την ευρύτερη έννοια αυτή η προσπάθεια- για μια προσπάθεια Σύγκλισης που είναι προσδιορισμένη και καθορισμένη από το 1994. 'Ολοι γνωρίζουμε μετά το αναθεωρημένο Πρόγραμμα Σύγκλισης, το οποίο εμείς ως Ελλάδα προτείναμε και η Ευρωπαϊκή 'Ενωση ενέκρινε, πώς θα προχωρήσουμε μέχρι το 1998. Και ως Χώρα, επιλέξαμε το 1998, για να τηρήσουμε τα κριτήρια της Συνθήκης του Μάαστριχτ και να ενσωματωθούμε στην Οικονομική και Νομισματική 'Ενωση από το 2000-2001. 'Αλλες χώρες επέλεξαν να υλοποιήσουν τα κριτήρια το 1997, να αξιολογηθούν μ' αυτές τις επιδόσεις το 1998 και να εισέλθουν στην ΟΝΕ από την 1η Γενάρη του 1999.

Εμείς, λοιπόν, για πολλούς λόγους γνωρίζουμε όλοι μας, εδώ, το πως θα κινηθεί η Χώρα μέχρι το 1998. Επιτυγχάνουμε όλους τους στόχους πλην ενός για τον οποίο υπάρχει και εξαίρεση και για τα άλλα τα κράτη. Δεν είναι μόνο η Ελλάδα που δεν επιτυγχάνει το θέμα του δημόσιου χρέους να το ελαττώσει στα κριτήρια της Συνθήκης του Μάαστριχτ.

'Αρα, λοιπόν, μία πρώτη γενική παρατήρηση: Η Ελλάδα επέλεξε το πότε θα ενταχθεί στην Ο.Ν.Ε., το πρότεινε και το αποδεχθηκε η Ευρωπαϊκή Επιτροπή.

Το δεύτερο είναι ότι οι στόχοι αυτού του προγράμματος αναθεώρησης τηρούνται ευλαβικά χρόνο με το χρόνο και είναι για πρώτη φορά που γίνεται αυτό στην Πατρίδα μας και αυτό οφείλουμε να το αναγνωρίσουμε όλοι. Και βεβαίως τα στοιχεία αυτά δεν είναι στοιχεία τα οποία τα επιτυγχάνουμε με αλλοιώσεις ή με λαθροχειρίες, όπως ακούστηκε δυστυχώς και από περισσότερους από έναν συναδέλφους σήμερα.

Δεν υπάρχει καμία δυνατότητα αλλοίωσης στοιχείων ή παρεμβάσεως της Ελληνικής Κυβέρνησης. Τα στοιχεία μας κατατίθενται στους διεθνείς οργανισμούς, ελέγχονται και αξιολογούνται και βεβαίως εγκρίνονται.

Είπατε ότι ακόμη και στην αύξηση του Ακαθάριστου Εθνικού Προϊόντος, και εκεί -σημειώνω την έκφρασή σας- υπήρξαν λαθροχειρίες. Μα, είναι δυνατόν; Είναι δυνατόν να πιστεύουμε ότι θα αυξηθεί η παραγωγική βάση της Χώρας μας, θα αυξηθεί η συνολική προσπάθεια ενός ολόκληρου Λαού με λαθροχειρίες;

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν είπα αυτό. 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Τι είπατε;

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν είπα αυτό, δεν ακούσατε καλά. 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Τι είπατε, κύριε συνάδελφε;

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Είπα ότι το μεγάλο πλήγμα είναι ότι...

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Με λαθροχειρίες και εδώ είπατε, κύριε συνάδελφε. Μακάρι να κατανόησα λάθος και προτιμώ να έχω κατανοήσει λάθος. Γνωρίζετε όλοι, ότι για πρώτη φορά επιτέλους στην Πατρίδα μας -και πρέπει να μας χαροποιεί αυτό- το 1996 είχαμε ένα αποτέλεσμα μετά από μία συνολική προσπάθεια ενός Λαού να αυξήσει συνολικά την "πίτα" της Χώρας του περισσότερο, ταχύτερα, αποτελεσματικότερα απ' ότι ο μέσος κοινοτικός όρος και το 1987 θα είναι η δεύτερη χρονιά στην Πατρίδα μας που θα γίνει αυτό για πρώτη φορά τις τελευταίες δεκαετίες.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Μα, μόνο από τα κεφάλαια της Ευρώπης...

ΠΡΟΕΔΡΕΥΩΝ (Νικόλαος Κατσαρός): Κύριε Κωστόπουλε, κατ' αρχάς δεν ακούγεστε από τους στενογράφους, επομένως πηγαίνουν χαμένα αυτά τα οποία λέτε. Ζητήστε το λόγο και αν επιτρέπει ο κύριος Υπουργός θα σας δοθεί. 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Μετά, μιλήσατε ακόμα και για αλλοιωμένα ποσοστά στο Κοινοτικό Πλαίσιο Στήριξης στην πρωτομιλία σας. Μα, και εδώ σφάλετε τραγικότατα. Γιατί το κάνετε αυτό; Κύριε συνάδελφε, πρέπει να κατανοήσετε και να συνηθίσετε ότι δεν πάνε όλα στραβά στη Χώρα. Η Χώρα κάνει μία γιγάντια προσπάθεια...

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Επιτρέπετε, κύριε Υπουργέ, μία διακοπή;

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): 'Οχι, τώρα. Επιτέλους σταματήστε.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, κύριε Κωστόπουλε!

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Αν επιτρέπει ο κύριος Υπουργός. 

ΠΡΟΕΔΡΕΥΩΝ (Νικόλαος Κατσαρός): Mόνο αν επιτρέπει ο κύριος Υπουργός.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Με ρωτήσατε, κύριε συνάδελφε, και είπα όχι. Τον άκουσα, κύριε Πρόεδρε, και τώρα να μιλήσω. Μόλις τελειώσω τη φράση μου να του δώσετε το λόγο, αλλά πρώτα να τελειώσω τη φράση μου.

ΠΡΟΕΔΡΕΥΩΝ (Νικόλαος Κατσαρός): Σας παρακαλώ, λοιπόν, κύριε Κωστόπουλε, να μη διακόψετε. Θα απαντήσει ο Κοινοβουλευτικός σας Εκπρόσωπος. Μπορείτε να συνεννοηθείτε μ' εκείνον.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Δεν έχω αντίρρηση, κύριε Πρόεδρε, αλλά να τελειώσω τη φράση μου τουλάχιστον.

'Ελεγα, λοιπόν, κύριοι συνάδελφοι, ότι επιτελείται μία γιγάντια προσπάθεια στη Χώρα μας. Για πρώτη φορά έχουμε μία τέτοια αναπτυξιακή παρέμβαση στην Πατρίδα μας που συντελείται και επιτέλους συντελείται επιτυχώς, έχουμε αποτελέσματα.

Αυτό για το οποίο μιλήσατε προηγουμένως, για την αύξηση του Ακαθάριστου Εθνικού Προϊόντος, δε συντελείται γιατί το θέλει ή το διατάσσει κάποιος στο Βήμα της Βουλής. Γίνεται γιατί πράγματι υπάρχουν και δημόσιες επενδύσεις και ιδιωτικές επενδύσεις πρωτοφανείς για την Πατρίδα μας τις τελευταίες δεκαετίες. Υπάρχει μία έκρηξη επενδύσεων και δημοσίων και ιδιωτικών και επιτέλους έχουμε αναπτυξιακό αποτέλεσμα και κοινωνικό όφελος.

Αμφισβητήσατε την πορεία μείωσης τόσο του πληθωρισμού, όσο και του δημοσίου ελλείμματος και αναφερθήκατε και είπατε ότι είμαστε παρόλα αυτά πίσω από το μέσο κοινοτικό όρο.

'Ομως, πρέπει να δούμε την πορεία, πρέπει να δούμε την τάση και πρέπει να δούμε αν αυτή η τάση και η πορεία συμβαδίζει με τους στόχους που έχουμε επιλέξει σαν Χώρα.

Κύριοι συνάδελφοι, πρέπει να κατανοήσετε, επιτέλους, ότι η πορεία του πληθωρισμού, η πορεία του δημοσίο ελλείμματος, η πορεία της πτώσης των επιτοκίων συμβαδίζει με τους στόχους σύγκλισης που έχουμε προσδιορίσει ως Χώρα και αυτό είναι θετικό. Βεβαίως, μακάρι να μπορούσαμε να είχαμε πάει τον πληθωρισμό και στο 5% και στο 4% και στο 3%. Αλλά τότε θα έπρεπε ίσως να είχαμε παραλάβει από εσάς έναν πληθωρισμό μονοψήφιο και όχι διψήφιο. Εσείς μας παραδώσατε διψήφιο πληθωρισμό και κατά πολύ αυξημένο.

Η Ελλάδα, κύριοι συνάδελφοι, το 1993, όσον αφορά τον πληθωρισμό, βρέθηκε γυρίζοντας τον τροχό πίσω ξανά στο 1989.

ΔΗΜΗΤΡΙΟΣ Ν. ΚΩΣΤΟΠΟΥΛΟΣ: Δεν είναι έτσι.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Αν 

Σελίδα 6186 

είναι αλλιώς, να το πείτε. Αν ο πληθωρισμός το 1993 ήταν διαφορετικός του 1989, να το πούμε και να το αναδείξουμε.

Κανείς, νομίζω, δεν μπορεί πλέον σήμερα να αμφισβητήσει αυτή τη ραγδαία αποκλιμάκωση του πληθωρισμού, που για πρώτη φορά, μετά από είκοσι τέσσερα χρόνια, έχουμε σπάσει το φράγμα του 6%. Και αυτά δε γίνονται με λαθροχειρίες, είναι τα επίσημα στατιστικά στοιχεία της Εθνικής Στατιστικής Υπηρεσίας, βάσει των κανονισμών και βάσει των διατάξεων της "ΕUROSTAT" και της Ευρωπαϊκής Επιτροπής. Και βεβαίως δεν μπορούμε ευθέως και άμεσα να κατηγορούμε και την "EUROSTAT" και την Ευρωπαϊκή Επιτροπή και τις ελληνικές αρχές, ότι λαθροχειρικά κατατάσσονται σ' αυτήν την κατηγορία, σε ό,τι αφορά την αποκλιμάκωση του πληθωρισμού και του δημοσίου ελλείμματος.

Κύριοι συνάδελφοι, ειδικά γι' αυτά τα δύο μεγέθη, δε χωρά καμία αμφιβολία για τη βελτίωσή τους, όπως και να τα μετρήσει κανείς. Επιμένω, για μία ακόμη φορά και επαναλαμβάνω ότι στο σημείο αυτό η Κυβέρνηση εντάσσεται πλήρως με τη "EUROSTAT" και ακολουθεί πιστά τους κανόνες της Ευρωπαϊκής Επιτροπής με πλήρως διαφανείς διαδικασίες.

Είπατε προηγουμένως να βρούμε μία μέθοδο επικοινωνίας, έναν κοινό τρόπο συνεννόησης. Εγώ νομίζω ότι αυτά έχουν προσδιοριστεί. Ο κοινός τρόπος συνεννόησης, για να χρησιμοποιήσω την έκφρασή σας, υπάρχει και προσδιορίζεται όχι από εμάς, από τη μεθοδολογία της "EUROSTAT", που ήταν κοινή και ενιαία και τότε που κυβερνούσατε εσείς και σήμερα που κυβερνάμε εμείς. Και τα στοιχεία που τότε καταθέταμε σαν Χώρα και τα στοιχεία που τώρα καταθέτουμε ως Χώρα είχαν γίνει -και είναι- αποδεκτά από την Ευρωπαϊκή Επιτροπή. Αυτός είναι ο κοινός τρόπος συνεννόησης. 

Υπάρχει, λοιπόν, μία μεθοδολογία αποδεκτή από την Ευρωπαϊκή Επιτροπή, από τους Διεθνείς Οργανισμούς, από τη EUROSTAT και -επιμένω- δεν επιδέχεται αλλοιώσεις στοιχείων ή παρεμβάσεων. 

'Αλλη παρατήρηση. Τα επίσημα στοιχεία αυτής της μεθοδολογίας είναι κοινά για όλα τα κράτη-μέλη της Ευρωπαϊκής Επιτροπής και της Ευρωπαϊκής 'Ενωσης. Παρέχονται στους Διεθνείς Οργανισμούς και ουδέποτε ετέθη θέμα αξιοπιστίας τους. Αν όποτε γίνεται αναθεώρηση βάσει αυτής της μεθοδολογίας, αυτό σημαίνει και λαθροχειρία, τότε, κύριοι συνάδελφοι, δημιουργείτε πραγματικά λαθεμένες εντυπώσεις στο Σώμα και στον Ελληνικό Λαό ή δεν θέλετε να αποδεχθείτε, πράγματι, αυτήν τη γιγαντιαία προσπάθεια που συντελείται στη Χώρα μας.

'Εχω την αίσθηση, απ' αυτά που άκουσα, ότι δυστυχώς υπάρχει μία έλλειψη βαθύτατης γνώσης από πλευράς των συναδέλφων σε σχέση με τη διαδικασία των αναθεωρήσεων. Υπάρχουν αναμφισβήτητα γεγονότα. Πρώτον, τα στοιχεία είναι 100% αληθή. Δεύτερον, προβλήματα σίγουρα υπάρχουν, όσον αφορά τις αναθεωρήσεις, αλλά, η επίλυσή τους εξαρτάται άμεσα από τη μεθοδολογία και τις αποφάσεις της EUROSTAT. Αυτή η μεθοδολογία, επαναλαμβάνω, και αυτές οι αποφάσεις της EUROSTAT είναι κοινές στην ίδια χρονική στιγμή για όλα τα κράτη-μέλη.

Τρίτον ο κανονισμός...

ΘΕΟΔΩΡΟΣ ΣΚΡΕΚΑΣ: Επιτρέπετε μία διακοπή;

ΠΡΟΕΔΡΕΥΩΝ(Νικόλαος Κατσαρός): Δεν επιτρέπει ο κύριος Υπουργός.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας):...όπως αυτός προσδιορίζεται σε σχέση με τη Συνθήκη Μάαστριχτ, απαιτεί και επιβάλλει την υποβολή στοιχείων σχετικά με το ύψος των δημοσιονομικών ελλειμμάτων και του δημοσίου χρέους δύο φορές το χρόνο, κάθε 1η Μαρτίου και κάθε 1η Σεπτεμβρίου. 'Αρα είμαστε υποχρεωμένοι να υποβάλλουμε αυτά τα στοιχεία κάθε 1η Μαρτίου και κάθε 1η Σεπτεμβρίου.

Μίλησε ο κ. Αλογοσκούφης προηγουμένως και είπε ότι μόνο εμείς το κάνουμε αυτό, ότι αυτά γίνονται μόνο στην Ελλάδα και σε καμία άλλη χώρα. Θα σας κάνω μία ενημέρωση αγαπητοί συνάδελφοι: Η Ισπανία το Μάρτιο του 1996 ανέφερε έλλειμμα, για το 1994 και 1995, 6,2% και 5,8% αντίστοιχα του Α.Ε.Π., ενώ το Σεπτέμβριο, έξι μήνες αργότερα -όπως όφειλε και η Ισπανία και η Ελλάδα να καταθέσει τα στοιχεία του επόμενου εξαμήνου- αναθεώρησε τα μεγέθη σε 5,1% και 5,3% αντίστοιχα. Δηλαδή το 6,2% έγινε 5,1% και το 5,8% έγινε 5,3%, διαφορές της τάξεως του 1,1% και 0,5% αντιστοίχως. Αυτά λοιπόν, κύριε Αλογοσκούφη...

ΓΕΩΡΓΙΟΣ ΑΛΟΓΟΣΚΟΥΦΗΣ: Τρία χρόνια;

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας):...δε γίνονται μόνο στην Ελλάδα.

Είπατε προηγουμένως και ζητήσατε να σας δώσει η Κυβέρνηση ένα στοιχείο μιας άλλης χώρας. Σας έδωσε το παράδειγμα της Ισπανίας. Πάρτε φέτος τις επιλογές της Ευρωπαϊκής 'Ενωσης και για το φθινόπωρο του 1996 και τώρα το Μάρτιο του 1997, σε σχέση με την Ισπανία, με την Ιταλία, με την Πορτογαλία και με την Ελλάδα. Σας διαβεβαιώ, λοιπόν, ότι η Ελλάδα, απ' αυτές τις τέσσερες χώρες, είναι η χώρα που έχει τη μικρότερη απόκλιση σε σχέση με τα στοιχεία που κατέθεσε και σε σχέση με τα στοιχεία του προηγούμενου εξαμήνου.

Συμπερασματικά, λοιπόν, θα πρέπει να επισημάνω ότι η Ελλάδα πληρούσε και πληροί τις υποχρεώσεις της, για την υποβολή των στοιχείων στην Ευρωπαϊκή 'Ενωση, στο ακέραιο και ότι οι αναθεωρήσεις των στοιχείων ήταν και είναι απαραίτητες για να επιτευχθεί η συγκρισιμότητά τους μεταξύ των κρατών μελών εν όψει της τρίτης φάσης της οικονομικής και νομισματικής επιτροπής. Οφείλουμε να προχωρήσουμε σ' αυτές τις αναθεωρήσεις των στοιχείων για να μπορούν πράγματι τα στοιχεία που κατατίθενται να είναι συγκρίσιμα μεταξύ των κρατών μελών από την Ευρωπαϊκή Επιτροπή ακριβώς για να κριθούν τελικά -αυτοί που θα κριθούν το 1997 και αντίστοιχα το 1998, όπως και η Ελλάδα- με ομοειδή στοιχεία. 'Ετσι μόνο δε θα συγκρίνουμε πορτοκάλια με μήλα και αχλάδια, κύριοι συνάδελφοι, και όχι όπως το διαβεβαιώνετε εσείς.

Βεβαίως όλες οι διαδικασίες ακολουθούνται με πλήρη διαφάνεια και με τη μεγαλύτερη δυνατή τεχνητή πληρότητα. Και αυτό δεν αμφισβητείται ούτε από την "EUROSTAT" ούτε από την Ευρωπαϊκή Επιτροπή. Δυστυχώς αμφισβητείται μόνο από τους συναδέλφους της Νέας Δημοκρατίας. Ε, λυπάμαι γι' αυτό.

ΠΡΟΕΔΡΕΥΩΝ(Νικόλαος Κατσαρός): Ο Κοινοβουλευτικός Εκπρόσωπος της Νέας Δημοκρατίας έχει το λόγο.

ΕΥΑΓΓΕΛΟΣ ΜΕΙΜΑΡΑΚΗΣ: Κύριε Πρόεδρε, κατ' αρχήν από τη δευτερολογία του ο κύριος Υπουργός αφιέρωσε ένα δεκάλεπτο-δωδεκάλεπτο για να μας πείσει πόσο καλά πηγαίνει η οικονομία και ένα τρίλεπτο, τετράλεπτο στο τέλος, για να μας απαντήσει εάν οι δείκτες είναι σωστοί ή όχι. Ε, λοιπόν και για δεύτερη φορά, τώρα στη δευτερολογία σας, αποδείξατε ότι δικαιολογημένα εμείς τους αμφισβητούμε. Και δεν τους αμφισβητούμε μόνο εμείς, αμφισβητούνται από όλους. Και λέω δικαιλογημένα γιατί μόνος σας, κύριε Υπουργέ, είπατε ότι αυτά τα καταθέτετε, τα δείχνετε, ελέγχονται και μόνος σας είπατε τις αναθεωρήσεις τις οποίες κάνατε. Τι παραπάνω, λοιπόν, σας λέμε εμείς;

Ας τα βάλουμε τα πράγματα με τη σειρά. Πρώτον, κουβεντιάζετε για πολλές επιτυχίες στον οικονομικό τομέα. Ποιον οικονομικό τομέα και ποιας πολιτικής που ακολουθήσατε, κύριε Υπουργέ; Αυτή την πολιτική που ακολουθείτε την είπατε προεκλογικά το 1993 και 1996; Μήπως το 1993 και 1996 λέγατε ότι θα φτιάξετε την εθνική οικονομία χωρίς όμως να γίνουν αποκρατικοποιήσεις, χωρίς να μπουν νέοι φόροι, με το να αλλάξετε αυτούς τους αντιασφαλιστικούς νόμους που είχε φτιάξει η Νέα Δημοκρατία την περίοδο 1990 -1993; Και ήλθατε στη κυβέρνηση μετά το 1993 και κάνατε τα εντελώς αντίθετα από εκείνα τα οποία υποσχεθήκατε στον Ελληνικό Λαό. Και τελικά και το ασφαλιστικό 1990-1993 δεν το πειράξατε και τώρα λέτε πόσο σωστοί είναι οι νόμοι εκείνοι και τους παίρνετε ως νόμους εκκίνησης για τον παρακάτω διάλογο και προχωρήσατε με άτολμα βήματα σε κάποιες ιδιωτικοποιήσεις. Και λέω άτολμα βήματα, διότι είσθε όμηροι όλων αυτών των συντεχνιών, από τις οποίες εσείς ψηφίζεσθε 

Σελίδα 6187 

και στις οποίες λέγατε να μην ανησυχούν.

Εν τέλει, ποια πολιτική ακολουθείτε; Την πολιτική, την οποία είπατε στον Ελληνικό Λαό σαν πρόγραμμα δικό σας και για την οποία σας ψήφισε ο Ελληνικός Λαός; Αν τα λέγατε αυτά το '93 και το '96, πιστεύετε ότι θα ήταν αυτά τα αποτελέσματα; Και βέβαια όχι. Παραπλανήσατε τον Ελληνικό Λαό, υφαρπάσατε την ψήφο του και ερχόμενοι στην Κυβέρνηση -και με νωπή εντολή- πάλι αυξάνετε τους φόρους, πάλι αυξήσατε δια της μεθόδου της αυξήσεως της αντικειμενικής αξίας και τα κριτήρια τα αντικειμενικά.

Προχωρήσατε πράγματι σε μια πτώση του πληθωρισμού, την οποία όμως, κύριε Υπουργέ, την έχετε πετύχει με την ύφεση που έχετε επιβάλει στην αγορά, με τη φορολογική αφαίμαξη που έχετε κάνει, με την αύξηση της ανεργίας πάνω από 10%. 'Ετσι πετύχατε αυτόν τον πληθωρισμό.

Ενώ εμείς, τι σας λέγαμε; 'Οτι για να πετύχετε πράγματι την πτώση του πληθωρισμού, θα έπρεπε να προχωρήσετε σε επενδύσεις, να μπεί νέο χρήμα στην αγορά. Και τι σας είπε ο κ. Κωστόπουλος, τον οποίο εσείς ούτε να ακούσετε θέλατε, ούτε καταλάβατε. 'Οτι και μόνο τα κονδύλια, τα οποία θα είχατε απορροφήσει από το '94, '95, '96 από το Δεύτερο Πακέτο Ντελόρ, θα δικαιολογούσαν πολύ μεγαλύτερη αύξηση του Α.Ε.Π. απ' αυτήν, την οποία έχετε πετύχει.

Τι απορροφητικότητα έχετε, κύριε Υπουργέ; Μπορείτε να δείτε και να βγάλετε και το μέσον όρο του '93-'96, για να καταλάβετε γιατί η οικονομία δεν πάει καλά και γιατί εμείς σας κρούουμε τον κώδωνα του κινδύνου; Διότι τελικά, πέφτει ο πληθωρισμός και πέφτει πώς; Με αυτή την ύφεση και τη φορολογική αφαίμαξη, την οποία έχετε επιβάλει και όχι με τις επενδύσεις, γιατί εδώ μας μιλήσατε για έκρηξη επενδύσεων. Πού είναι αυτή η έκρηξη επενδύσεων; Σε ποιες περιοχές υπάρχει πράγματι τέτοιος επενδυτικός οργασμός και δεν το έχουμε καταλάβει;

Εν πάση περιπτώσει, μας κάνετε και ανησυχούμε διπλά, κύριε Υπουργέ. Αυτό λέγαμε εδώ μεταξύ μας, ότι ανησυχούμε για την εθνική οικονομία και τώρα ανησυχούμε γιατί δεν ανησυχείτε κιόλας. Και όχι μόνο δεν ανησυχείτε, αλλά προσπαθείτε να πείσετε και εμάς, που κάτι γνωρίζουμε εν πάση περιπτώσει, ότι όλα πάνε καλά.

Ε, λοιπόν, δεν πάνε καλά, κύριε Υπουργέ, γιατί όλα αυτά τα στοιχεία, τα οποία αναφέρετε, είναι συγκρίσιμα με τα στοιχεία των άλλων χωρών της Ευρωπαϊκής 'Ενωσης. Και όσον αφορά τον πληθωρισμό, τον οποίο αναφέρατε για το 1993 για μας, εμείς δεν είχαμε εκείνη την εποχή ολοκληρώσει το δικό μας πρόγραμμα.

Και αναγνωρίζετε ότι θα ήταν εντελώς διαφορετικά τα πράγματα, αν πηγαίναμε για εκλογές το Μάϊο του 1994, διότι ήδη προχωρούσαμε σε αποκρατικοποιήσεις και ήδη ο πληθωρισμός είχε πάρει την κατιούσα και γνωρίζετε ότι ακριβώς η πτώση του πληθωρισμού του '94 και '95 δεν ήταν από μέτρα δικά σας, ήταν από μέτρα δικά μας, γιατί γνωρίζετε ότι στην οικονομία, για ένα μέτρο που παίρνεις κάποιο χρονικό διάστημα, η επίδρασή του φαίνεται μετά από αρκετό χρονικό διάστημα. Εν πάση περιπτώσει, εδώ δε θα παρελθοντολογήσουμε, ούτε έχουμε κανέναν τέτοιο λόγο.

Απλώς και μόνο θέλω να σας πώ ότι εσείς, κύριε Υπουργέ, αυτοβούλως, με πολιτικά κριτήρια, με πολιτική σκοπιμότητα, κάνετε τις αναθεωρήσεις που κάνατε το '94, '95 και '96. Δε σας υποχρέωσε κανείς να τις κάνετε. Τις κάνατε μόνος σας. Και εμείς, δεν αμφισβητούμε τα στοιχεία που είπατε, σαν στοιχεία για να βγάλουμε τον τελικό δείκτη των τιμών του καταναλωτή.

Δε σας είπαμε, δηλαδή, ότι εκεί που αλλάξατε το πορτοκάλι που έκανε δεκαπέντε και βάλατε το μήλο που κάνει δεκατρείς, ότι πράγματι μπορεί να κάνει το μήλο δεκατρείς, παραδείγματος χάριν. Σας λέμε όμως και αμφισβητούμε ότι η πρόσθεση η τελική, την οποία κάνετε για να βγάλετε τον τελικό δείκτη, είναι λάθος. Και αυτό αμφισβητούμε, ότι είναι άλλος ο δείκτης αυτός, άλλος ο δείκτης εκείνος.

Τελικά, κάνετε συγκρίσεις τέτοιες, οι οποίες είναι ανόμοιες. Δεν μπορούν αυτές οι συγκρίσεις να μας δώσουν την πραγματικότητα. Σας είπε ο κ. Αλογοσκούφης -και δε θέλετε να το καταλάβετε- ότι μιλάτε για εκτιμήσεις. Συνεχώς μιλάτε για εκτιμήσεις και όχι για στοιχεία.

Εν τέλει, ποια στοιχεία είναι συγκρίσιμα; Τι μπορούμε εδώ πέρα να συγκρίνουμε; Μπορούμε πράγματι να συγκρίνουμε αυτά, τα οποία ήρθατε εσείς το '96 να φτιάξετε τελικά, το χρέος ως προς το Α.Ε.Π. του '93, να τα θεωρήσουμε ως σωστά και να μην τα αμφισβητούμε;

Εν πάση περιπτώσει, έξι μήνες προ των εκλογών του '96, ερχόσαστε να αλλάξετε αυτά τα στοιχεία; Μας είπατε, κύριε Υπουργέ, ότι αυτά τα δίνετε και στην Ευρωπαϊκή 'Ενωση και τα βλέπουν και τα ελέγχουν.

Καταλάβατε ακριβώς τι ενοείτε και τι σας είπαμε εμείς; Αφού το δημόσιο χρέος το αυξάνεται, γιατί να ελεγχθεί ή να μην το δεχθεί η Ευρωπαϊκή 'Ενωση; Δεν το μειώσατε, το αυξήσατε για το 1993 με όλες αυτές τις ταχυδακτυλουργικές δικές σας ενέργειες, οι οποίες έχουν πολιτική σκοπιμότητα. 'Αρα, γιατί να μην το δεχθεί η Ευρωπαϊκή 'Ενωση και ο οποιοσδήποτε Oργανισμός, όταν η Κυβέρνηση έρχεται από μόνη της και αυξάνει το ποσοστό του χρέους ως προς το Α.Ε.Π.;

'Οταν όμως θα πάτε να το μειώσετε -και αυτό σας είπαμε και προηγουμένως και θα είμαστε και μόνοι μας το 2000 και το 2001- τότε θα περάσουμε από εξωνυχιστικό έλεγχο και τότε δε θα μπορέσουμε να πείσουμε ότι πράγματι μειώνεται. Τότε δε θα μπορούμε να κάνουμε αυτές τις ταχυδακτυλουργίες, τις οποίες κάνετε σήμερα, διότι με πολύ έμφαση εδώ τονίζετε ότι όλα αυτά γίνονται κατ' εντολήν ή κατ' επιταγή της Ευρωπαϊκής 'Ενωσης. Ε, δε γίνεται. Δε σας υποχρεώνει κανείς, κύριε Υπουργέ. Δε σας υποχρέωσε κανείς το 1995 -ας πούμε- να κάνετε αυτή την αναθεώρηση, ούτε το 1996 να κάνετε αυτό για τις ΔΕΚΟ και το 1995 αντίστοιχα για τα νοσήλεια.

Δε σας έχει υποχρεώσει η Ευρωπαϊκή 'Ενωση. Βεβαίως και το αποδέχεται όμως, όταν εσείς το καταθέτετε. Δεν έχει καμία αντίρρηση επ' αυτού, αλλά δε σας υποχρέωσε.

Και αυτό το οποίο αναφέρατε εσείς για την Ισπανία είναι κάτι το εντελώς διαφορετικό από αυτό που εμείς σας είπαμε. 

Πρώτον, δεν υπάρχει τόσο μεγάλο χρονικό διάστημα. Εσείς το κάνατε το 1996 για το 1993, ενώ μόνος σας είπατε ότι έγινε το 1995 για το 1994.

Δεύτερον, αυτό το στοιχείο εκεί είναι στοιχείο μείωσης και δεν έχει γίνει ακόμη αποδεκτό. Θα ελεγχθεί σας λέω εγώ για την Ισπανία. Δεν έχει κλείσει το θέμα, όπως έκλεισε με την Ελλάδα, γιατί η Ελλάδα αύξησε το χρέος. Η Ισπανία το μείωσε και δεν έχει ολοκληρωθεί ακόμη ο έλεγχος.

Τέλος, κύριε Υπουργέ, θα σας έλεγα και θα σας παρακαλούσα να δείτε με τον καλύτερο τρόπο τις δικές μας ερωτήσεις και επερωτήσεις και να τις συγκρίνετε, αν θέλετε, με τις δικές σας του 1990-1993. Θα δείτε ότι η πολιτική η δική μας πράγματι έχει και προτάσεις για να ξεφύγουμε προς τα εμπρός και δεν ερχόμαστε για μια στείρα αντιπολίτευση στην Αίθουσα αυτή.

Σας είπαμε -και παρεξηγήθηκε από τον κύριο Κοινοβουλευτικό Εκπρόσωπο του ΠΑ.ΣΟ.Κ.- ότι εάν και η επερώτηση βαριάς μορφής έλεγχος προς την Κυβέρνηση χρησιμοποιούμε χαμηλούς τόνους και ο κύριος Κοινοβουλευτικός Εκπρόσωπος αγνοώντας ίσως το θέμα ή μη θέλοντας να υπεισέλθει για να υποστηρίξει την Κυβέρνηση όσο θα ήθελε, βρήκε άλλα θέματα να πει και να αυξήσει τεχνητά τους τόνους, πράγμα το οποίο εμείς δε θέλαμε και δεν ακολουθήσαμε.

Εμείς, λοιπόν, σας λέμε ότι δεν πάτε καλά. Σας λέμε ότι τα στοιχεία αυτά, τα οποία φέρνετε δεν είναι σωστά. Εμείς τα αμφισβητούμε και αυτό μένει στη συνείδηση του 'Ελληνα πολίτη. Μένει, δηλαδή, ότι η Κυβέρνηση με δικούς της τρόπους φτιάχνει ορισμένους δείκτες και γι' αυτό εν τέλει στη Χώρα μας οι δείκτες ευημερούν, ενώ οι πολίτες ζούν, όπως ζουν και αυτό το καταλαβαίνουν.

ΠΡΟΕΔΡΕΥΩΝ (Νικόλαος Κατσαρός): Ο κύριος Υπουργός έχει το λόγο.

Σελίδα 6188 

 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Πολύ σύντομα, κύριε Πρόεδρε, θα απαντήσω στον κύριο συνάδελφο της Νέας Δημοκρατίας.

Εγώ θα ήθελα μία θετική πρόθεση όπου υπάρχει και όπου τη διαβλέπω -πολλές φορές υπάρχει- να την αποδεχθώ και μάλιστα να ευχαριστήσω για την καλή πρόθεση και την υποστήριξη πολλές φορές, που μπορούμε να δείξουμε σε μία πορεία που είναι κοινή για όλους μας. 

'Ομως δεν μπορώ με τίποτα, κύριε συνάδελφε, να αποδεχθώ την αμφισβήτηση μιας πορείας της οικονομίας της Χώρας μας, όπως δεν μπορώ να αποδεχθώ με τίποτε την αμφισβήτηση των στοιχείων και την κατηγορία της Κυβέρνησης για λαθροχειρίες με την ταυτόχρονη κατηγορία -ευθέως και άμεσα- της "EUROSTAT" και της Ευρωπαϊκής Επιτροπής που αποδέχονται τα στοιχεία της ελληνικής Πολιτείας.

Αυτό δεν μπορώ να το αποδεχθώ και δεν το κατανοώ πώς μετά από περίπου δύο ώρες συζήτηση δε θέλετε να το συνειδοτοποιήσετε και εσείς, και δε σας τιμά αυτό.

Είπαμε προηγουμένως ότι δεν μπορεί κανείς -και να το θέλει πλέον- να αμφισβητήσει όχι τους δείκτες της οικονομίας, αλλά την πορεία της οικονομίας. Τα θέματα της ανάπτυξης είναι ορατά.

Τα μεγάλα έργα στη Χώρα μας, δεν είναι έργα που θα γίνουν. Είναι έργα που γίνονται. 

ΕΥΑΓΓΕΛΟΣ ΜΕΙΜΑΡΑΚΗΣ: 'Εχουν καθυστερήσει πολύ. 

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): 'Εχουν καθυστερήσει, κύριε συνάδελφε, αρκετά, αλλά καλούμαστε να καλύψουμε το κενό όχι ενός, δύο και τριών ετών. Καλούμαστε να καλύψουμε το κενό δεκάδων ετών στην Πατρίδα μας.

Γιατί, αγαπητέ συνάδελφε και Κοινοβουλευτικέ Εκπρόσωπε της Νέας Δημοκρατίας, δεν υπήρξε ποτέ αεροδρόμιο των Σπάτων ή αεροδρόμια στην Πατρίδα μας, το μεγαλύτερο εργοτάξιο σήμερα της Ευρωπαϊκής 'Ενωσης. Δεν υπήρξε ποτέ φυσικό αέριο. Το 1993, κανείς δεν μπορούσε να στοιχηματίσει, για το αν θα υπάρχει φυσικό αέριο στην Πατρίδα μας. Και σήμερα, το φυσικό αέριο δεν είναι έργο που θα γίνει. Είναι έργο που βρίσκεται σε εξέλιξη, είναι 500 χιλιόμετρα κεντρικού άξονα. Ο πρώτος πελάτης είναι η Ελληνική Βιομηχανία Ζάχαρης από το φθινόπωρο του 1996, ολόκληρη η Θεσσαλονίκη με το υπαρκτό δίκτυο της ΔΕΠΑ από το Φλεβάρη του 1997 και μια σειρά απο επιχειρήσεις στο Θριάσιο Πεδίο, στη Θεσσαλονίκη και στην Αθήνα.

Δεν υπήρχαν ποτέ μα ποτέ στην Πατρίδα μας, κεντρικοί άξονες. Δεν υπήρξε ποτέ Εγνατία, δεν υπήρξε ποτέ ο άξονας Πατρών-Αθηνών-Θεσσαλονίκης.

Καλούμαστε, λοιπόν, να καλύψουμε αυτά τα κενά. Αυτά, όμως, ανεξάρτητα από την οποιαδήποτε καθυστέρηση, λόγω και της έλλειψης επώασης της ολοκλήρωσης και της προετοιμασίας αυτών των έργων. Γιατί τα μεγάλα έργα, κύριε συνάδελφε, είτε λέγονται λιμάνια είτε λέγονται αεροδρόμια είτε λέγονται μεγάλοι αυτοκινητόδρομοι, χρειάζονται ένα χρόνο επώασης τριών και τεσσάρων ετών. Και δεν ήμασταν έτοιμοι, δυστυχώς, για να ξεκινήσουμε, τότε που έπρεπε να ξεκινήσουμε, το 1994.

ΓΕΩΡΓΙΟΣ ΑΛΟΓΟΣΚΟΥΦΗΣ: 'Ηταν έτοιμο το αεροδρόμιο.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): 'Αρα, λοιπόν, μπορούμε να πούμε ότι σήμερα η ανάπτυξη έχει μια ορατή πορεία. Αυτή και να θέλετε, κύριοι συνάδελφοι, δεν μπορείτε να την αμφισβητήσετε, γιατί τη ζει ο Ελληνικός Λαός, τη ζει ο 'Ελληνας πολίτης, την καταγράφουμε καθημερινά μέσα απο την προσπάθεια που κάνει η Κυβέρνηση πραγματικά να δημιουργήσει μια άλλη Ελλάδα, μια Ελλάδα του 2000, μέσα από ένα άλλο πρόσωπο, μέσα από ένα άλλο όραμα και μέσα από μια άλλη προοπτική.

ΠΡΟΕΔΡΕΥΩΝ (Νικόλαος Κατσαρός): Δικαιούσθε τριτολογίας, κύριε Μεϊμαράκη. Θα ασκήσετε το δικαίωμά σας;

ΕΥΑΓΓΕΛΟΣ ΜΕΙΜΑΡΑΚΗΣ: Ναι, κύριε Πρόεδρε, δεν πρόκειται να αργήσω. 'Αλλωστε ο κύριος Υπουργός, ούτε τώρα κατάλαβε τι ακριβώς είπαμε, ούτε τώρα μας έπεισε γι' αυτά τα θέματα.

Πρέπει, λοιπόν, κύριε Υπουργέ, να σας πω ότι τα μεγάλα έργα, τα οποία μας είπατε, ότι σήμερα ξεκινάνε, είχαν δρομολογηθεί από το 1980. Ξεκινούν δηλαδή με μια καθυστέρηση δεκαπέντε με δεκαεπτά ετών, καθυστέρηση για την οποία ευθύνεσθε εξ ολοκλήρου. Και δεν είναι άλλο το ΠΑ.ΣΟ.Κ. του Σημίτη που κυβερνά από το 1995-1996 και μετά, και άλλο το ΠΑ.ΣΟ.Κ. του Ανδρέα Παπανδρέου. Το ΠΑ.ΣΟ.Κ. στη συνείδηση του Ελληνικού Λαού είναι ένα και ενιαίο και έτσι έχει καταδικασθεί. Αυτό ειναι υπεύθυνο για τα προβλήματα, τα οποία εσείς λέτε σήμερα ότι θα λύσετε. Δηλαδή αφού τα δημιουργήσατε, ήρθατε το 1996 να πείτε ότι θα τα λύσετε. Δεν τα λύνετε.

Θα σας θυμίσω τους δείκτες του 1980-1981. Δε χρειάζεται να σας πω, ούτε πόση ήταν η ανεργία ούτε πόσο ήταν το Α.Ε.Π. ούτε το χρέος σε σχέση με το Α.Ε.Π. ούτε τίποτα. Αυτά ειναι γνωστά και τα έχουμε πει κατ' επανάληψη.

Μιλάτε σήμερα, λοιπόν, για το αεροδρόμιο των Σπάτων, λες και είναι μια πρωτοβουλία δική σας και έκλεισε τώρα.

Πρώτον, τα μεγάλα έργα είναι αποτέλεσμα ετών δουλειάς και όχι δύο-τριών μηνών, όπως θέλουν κάποιοι να επαίρονται και να λένε.

Δεύτερον, όσον αφορά τα υπόλοιπα μεγάλα έργα, για τα οποία επαίρεσθε, ξέρετε τι λεφτά έχουμε χάσει και τι λεφτά έχουμε πληρώσει γι' αυτές τις καθυστερήσεις;

Το "μετρό", για το οποίο συζητάτε τώρα, ήδη έχει σταματήσει, ήδη δεν προχωράει, ήδη το Λεκανοπέδιο αναστενάζει. 'Ηταν να το παραλάβουμε το 1998-1999. Τώρα, μας είπε ο Υπουργός ΠΕ.ΧΩ.Δ.Ε. το 2001 και βλέπουμε. Μετά από κανένα πεντάμηνο, θα μας πει το 2005. Για ποια έργα μας μιλάτε, κύριε Υπουργέ, και τι απορροφητικότητα έχουν τα έργα, τα οποία μας είπατε; Γνωρίζετε ότι την ημέρα που έπεσε η κυβέρνηση της Νέας Δημοκρατίας, ήταν έτοιμη να μονογράψει τη σύμβαση για τα Σπάτα; Πότε; Στις 8 Σεπτεμβρίου του 1993. Τι εχουμε τώρα; 'Εχουμε Μάϊο του 1997.

Τι να κουβεντιάζουμε, κύριε Υπουργέ; Αμφισβητούμε, λοιπόν, την πορεία της οικονομίας και σας λέμε, "ξυπνήστε από το λήθαργο που βρίσκεστε. Η οικονομία δεν πάει καλά".

Ο κ. Παπαντωνίου μας είπε προ καιρού ότι το 1996 θα έχει 100% απορροφητικότητα και είχε τελικά 75%, όπως αυτό φαίνεται από τα στοιχεία που εσείς δίνετε. Αμφισβητείτε, λοιπόν, εσείς οι ίδιοι τον εαυτό σας. Μήπως ξεχνάτε ότι πέρυσι, όπως σας είπε ο κ. Κωστόπουλος, είχατε ως στόχο για τον πληθωρισμό το 5%; Θυμάστε για πόσον καιρό κουβεντιάζαμε ότι θα είναι 5% και σας λέγαμε ότι δεν μπορεί να πάει κάτω από 6%, ούτε καν κάτω από το 6,5%; Και έρχεσθε φέτος να πανηγυρίσετε για ένα στόχο που είχατε πρόπερσι και που πέρυσι τελικά λέγατε ότι θα τον πιάσετε;

Γιατί να πανηγυρίζετε, κύριε Υπουργέ; Γι' αυτό σας λέμε ανησυχούμε διπλά εν τέλει, διότι ανησυχούμε γιατί δεν ανησυχείτε κιόλας. Να ανησυχείτε, κύριε Υπουργέ.

Εμείς, λοιπόν, εν κατακλείδι, πρώτον: Αμφισβητούμε ότι η πορεία της οικονομίας πάει καλά και μάλιστα με τον τρόπο τον οποίο εσείς λέτε. Για ρωτήστε, κύριε Υπουργέ, κάντε μια βόλτα έξω να δείτε τι γίνεται. Για ρωτήστε τους εκπαιδευτικούς να σας πούνε αν πάνε καλά. Για ρωτήστε τα Σώματα Ασφαλείας. Για ρωτήστε όλους εκείνους που με το μισθολόγιο σήμερα παίρνουν λιγότερα απ' ό,τι έπαιρναν το 1996. 'Ετσι πάμε καλά; Για ρωτήστε τους μικρομεσαίους και τις επιχειρήσεις που κλείνουν καθημερινά. Για πηγαίνετε μια βόλτα από το Υπουργείο Ανάπτυξης να δείτε τι μας είπε και εδώ μέσα η κα 'Αννα Διαμαντοπούλου για το πώς πάνε οι μικρομεσαίοι που είναι η ραχοκοκαλιά της ελληνικής οικονομίας. Για ρωτήστε τους αγρότες να δείτε αν πάει καλά η εθνική οικονομία. Για πηγαίνετε να τα πείτε αυτά πραγματικά σε ορισμένες άλλες περιοχές και όχι εδώ μέσα, διότι τελικά δεν ωφελεί κανέναν κύριε Υπουργέ, να γίνεται συζήτηση μπαλκονιού από τα έδρανα της Βουλής. Ούτε την Κυβέρνηση ευνοεί ούτε εμάς. Και σας είπα ότι εμείς ήλθαμε καλοπροαίρετα με καλή διάθεση, με καλή πίστη. Εμ, εσείς δε θέλετε, θέλετε να τα ακούσετε. Θέλετε πραγματικά να σας ελέγξουμε με βαριά μορφή. Θα το κάνουμε, κύριε Υπουργέ, για να γνωρίζετε 

Σελίδα 6189 

κιόλας ότι όλα αυτά τα οποία είπατε θα αποτελέσουν αντικείμενο συζήτησης στην προ ημερησίας διατάξεως συζήτηση και θα έχουμε την ευκαιρία η Νέα Δημοκρατία να αναφερθεί και να τα αναλύσει. Σήμερα ήταν εντελώς διαφορετικό το αντικείμενο. Και ακριβώς, επειδή και σεις βλέπετε ότι τις αναθεωρήσεις που κάνατε, τις κάνατε χωρίς κανείς να σας υποχρεώνει και χωρίς να υπάρχουν συγκριτικά στοιχεία, γι' αυτό ακριβώς ξεφεύγετε από το θέμα, ξεγλιστράτε. Σ' αυτό, κύριε Υπουργέ, σας δίνουμε άριστα.

ΠΡΟΕΔΡΕΥΩΝ (Νικόλαος Κατσαρός): Η συζήτηση θα κλείσει με σας, κύριε Υπουργέ. 

Ορίστε, έχετε το λόγο.

ΧΡΗΣΤΟΣ ΠΑΧΤΑΣ (Υφυπουργός Εθνικής Οικονομίας): Μάλιστα, κύριε Πρόεδρε.

Θα περίμενα στο κλείσιμό του ο εκπρόσωπος της Νέας Δημοκρατίας, τουλάχιστον να αναφερθεί στο θέμα της επερώτησης. Διαπίστωσα και παρετήρησα ότι κλείνοντας την τελευταία του φράση θυμήθηκε ότι επερωτούσε σήμερα την Κυβέρνηση της Νέας Δημοκρατίας για ένα συγκεκριμένο θέμα. Μένουμε με αυτή τη διαπίστωση, διότι πιστεύω ότι και η ζωή, αλλά δεν είναι πολύ μακριά το 1998, θα κρίνει την πορεία σύγκλισης της ελληνικής οικονομίας, θα κρίνει κατά πόσο η Ελλάδα, ο Ελληνικός Λαός με τη θέλησή του, τη δημιουργικότητά του και την αποφασιστικότητά του θα πετύχει πράγματι το όραμα η Ελλάδα να είναι μέλος της Οικονομικής Νομισματικής 'Ενωσης να αποκτήσει ισχυρή φωνή και παρουσία στο διεθνή στίβο.

Εμείς, κύριε Πρόεδρε και κύριοι συνάδελφοι, είμαστε πεπεισμένοι ότι οι προσπάθειες που κάνει η Κυβέρνηση καθημερινά συγκλίνουν προς αυτή την κατεύθυνση. Κανείς δεν αμφισβητεί, υπάρχει ένας τεράστιος δρόμος σύγκλισης και συνοχής με τις λοιπές χώρες της Ευρωπαϊκής 'Ενωσης. 'Ομως, είμαστε βέβαιοι ότι μέρα με την ημέρα προσεγγίζουμε αυτούς τους στόχους. 'Εχετε όλο το δικαίωμα να αμφισβητήσετε αυτή την πορεία της ελληνικής οικονομίας. 'Εχετε όλο το δικαίωμα, ως ελεύθεροι άνθρωποι σ'αυτή τη δημοκρατία που ζούμε, να συνεχίσετε να αμφισβητείτε και την πατρίδα σας και την Ευρωπαϊκή 'Ενωση. 'Εχετε όλο το δικαίωμα να το κάνετε. Εμείς απλά, όχι απλά δε σας το επιτρέπουμε, αλλά θα σας θυμίζουμε καθημερινά μια θέληση, μια ανησυχία και μια να καλύψουμε το μεγάλο κενό που ακόμα μας χωρίζει από το μέσο κοινοτικό όρο και να καλύψουμε ίσως το κενό δεκαετιών στην Πατρίδα μας. Εάν θέλετε να συμπορευτούμε προς αυτήν την κατεύθυνση νομίζω ότι θα είμαστε ευπρόσδεκτοι. Υπάρχει πάντα αυτή η διάθεση από τη δική μας πλευρά, υπάρχει πάντα αυτός ο ανοιχτός δρόμος.

Ελπίζω και εύχομαι ειλικρινά απολύτως να διαψευσθείτε, κύριοι συνάδελφοι, μετά από ένα χρόνο και μετά από δύο χρόνια, γιατί εκεί νομίζω τότε θα μπορέσουμε πράγματι να δρομολογήσουμε την κοινή πορεία της Χώρας μας μέσα στην Ευρωπαϊκή 'Ενωση.

Οι αριθμοί που καταθέσαμε σήμερα, αυτά που αναπτύξαμε σήμερα δεν είναι απλά κάποια πράγματα που πρόκειται να γίνουν στο απώτερο μέλλον. Είναι πράγματα που γίνονται, που τα βιώνουμε που τα ζούμε και επειδή τα ζούμε και τα βιώνουμε πιστεύω θα λυπηθούν και θα αποδώσουν γρήγορα τους καρπούς.

Αυτούς τους καρπούς σας καλούμε από κοινού αν θέλετε να διαχειρισθούμε για το αύριο και το μεθαύριο της χώρας. Ευχαριστώ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, κηρύσσεται περαιωμένη η συζήτηση επί της υπ' αριθμό 41 επερωτήσεως.

'Εχουν διανεμηθεί τα Πρακτικά της 27ης Φεβρουαρίου 1997 και ερωτάται το Σώμα αν συμφωνεί για την επικύρωσή τους.

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Συνεπώς, τα Πρακτικά της 27ης Φεβρουαρίου 1997 επικυρώθησαν.

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Σώματος και ώρα 22.18', λύεται η συνεδρίαση για αύριο ημέρα Τρίτη 13 Μαϊου 1997 και ώρα 18.00' με αντικείμενο εργασιών του Σώματος Κοινοβουλευτικό 'Ελεγχο, αναφορές και ερωτήσεις και στη συνέχεια Νομοθετική Εργασία, σύμφωνα με την ημερήσια διάταξη που έχει διανεμηθεί.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 


Σελίδα 6190 
