Σελίδα 1455 

Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΒΟΥΛΗΣ

ΘΕΡΟΥΣ 1997

ΣΥΝΕΔΡΙΑΣΗ ΜΣΤ'

Πέμπτη 2 Οκτωβρίου 1997

Αθήνα, σήμερα στις 2 Οκτωβρίου 1997, ημέρα Πέμπτη και ώρα 10.28' συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ' σύνθεση), για να συνεδριάσει υπό την προεδρία του Α' Αντιπροέδρου αυτής, κ. ΠΑΝΑΓΙΩΤΗ Ν. ΚΡΗΤΙΚΟΥ

ΠΡΟΕΔΡΕΥΩΝ (Παναγιώτης Ν. Κρητικός): Κυρίες και κύριοι συνάδελφοι, αρχίζει η συνεδρίαση.

Εισερχόμαστε στην ημερήσια διάταξη

ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ

Συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών "Υπηρεσιακή κατάσταση και αναμόρφωση μισθολογίου του διδακτικού και ερευνητικού προσωπικού και του εκπαιδευτικού προσωπικού των Ιδρυμάτων της Τριτοβάθμιας Εκπαίδευσης (Α.Ε.Ι., Τ.Ε.Ι.) - Μισθολογικές ρυθμίσεις ερευνητών των ερευνητικών ιδρυμάτων και άλλων συναφών κατηγοριών και άλλες διατάξεις."

'Εχει αποφασισθεί να συζητηθούν σήμερα σε μια ενότητα τα άρθρα 13 έως και 25 με πέρας συζητήσεως τους τις 15.00' και να διατεθεί και ένας εύλογος χρόνος, μισής ώρας για τη συζήτηση των τροπολογιών των κυρίων συναδέλφων, εφόσον επιθυμούν να τις συζητήσουν, εννοώ τις εμπρόθεσμες τροπολογίες. Θα περατωθεί η συνεδρίαση περί τις 15.30' και θα ολοκληρωθούν οι εργασίες του Τμήματος Διακοπής Εργασιών της Βουλής με την τρίτη του σύνθεση.

Επειδή είναι ενδεχόμενο όμως -απευκταίον, αλλά λόγω ενδεχομένων παρεπιπτόντων ζητημάτων, π.χ. άσκηση νομίμων δικαιωμάτων- να μην καταστεί δυνατή η ολοκλήρωση του νομοσχεδίου και θα είναι κρίμα να μεταφερθεί μέρος του νομοσχεδίου στην Ολομέλεια, προτείνω να αποφασίσει το Τμήμα μίαν υπό αίρεση εμβόλιμη -το απεύχομαι και θα είναι πολύ δυσάρεστο για μένα να υλοποιηθεί- για το απόγευμα, επαναλαμβάνω, αν ο μη γένοιτο, δεν ολοκληρωθεί η συζήτηση και η ψήφιση του νομοσχεδίου στην πρωϊνή συνεδρίαση.

Ερωτώ το Τμήμα αν εγκρίνει την υπό αίρεση απογευματινή συνεδρίαση, αν δεν ολοκληρωθεί η συζήτηση και ψήφιση του νομοσχεδίου;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Ν. Κρητικός): Συνεπώς, το Τμήμα συμφώνησε ομοφώνως.

ΣΤΕΦΑΝΟΣ ΜΑΝΟΣ: Κύριε Πρόεδρε, το λόγο. 

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Μάνο.

ΣΤΕΦΑΝΟΣ ΜΑΝΟΣ: Κύριε Πρόεδρε, πρόθεσή μας είναι να τελειώσει η συζήτηση του νομοσχεδίου, όπως άλλωστε συμφωνήσαμε χθές, στις 15.30' το απόγευμα, αλλά με βάζει σε σκέψη η αίρεση, την οποία θέσατε.

Θα ήθελα να διευκρινίσω ότι περιμένουμε από τον Υπουργό σήμερα να προσκομίσει, επιτέλους, αυτά που υπεσχέθη χθες, τα κίνητρα για τα περιφερειακά πανεπιστήμια και τη διευκρίνηση για τις συντάξεις. Διευκρινίζω, επίσης, ότι δεν είμαστε διατεθειμένοι να συζητήσουμε τροπολογίες του Υπουργού, που ενδεχομένως θα εμφανιστούν σήμερα, καινούρια θέματα, δηλαδή. Εάν κάτι τέτοιο υπονοείται τα πράγματα θα περιπλακούν.

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν υπάρχει τέτοιο πράγμα. Μακράν από εμένα τέτοια σκέψη. Βεβαίως ο κύριος Υπουργός έχει δηλώσει ότι δεν θα φέρει καμία τροπολογία.

Μη σας βάζει σε σκέψεις η πρόταση του Προεδρείου, διότι πέρα από τις δικές σας καλές προθέσεις υπάρχουν και οι αστάθμητοι παράγοντες στην πορεία της συζήτησης και δεδομένου ότι είναι η τελευταία ημέρα του τμήματος θα ήταν κρίμα να μείνει ανολοκλήρωτο το νομοσχέδιο. Με αυτόν το φόβο έκανα αυτήν την πρόταση.

ΣΤΕΦΑΝΟΣ ΜΑΝΟΣ: Κύριε Πρόεδρε, επειδή γνωρίζω το Προεδρείο, γι' αυτό πάντοτε είμαι επιφυλακτικός και προσεκτικός.

ΠΡΟΕΔΡΕΥΩΝ (Παναγιώτης Ν. Κρητικός): Θα ήταν πολύ δυσάρεστο για το Προεδρείο -σας επαναλαμβάνω- αν υλοποιόταν η εμβόλιμη συνεδρίαση.

ΣΤΕΦΑΝΟΣ ΜΑΝΟΣ: Τότε, καλώς.

ΠΡΟΕΔΡΕΥΩΝ (Παναγιώτης Ν. Κρητικός): Πιστεύω ότι δεν θα υλοποιηθεί και δεν πρέπει να υλοποιηθεί. Θα το επιδιώξουμε όλοι να μη γίνει παρατείνοντας εν ανάγκη τη συνεδρίαση στην πρωινή της πορεία.

Κύριε Υπουργέ, έχετε καμία παρατήρηση, τροποποίηση επί των άρθρων, πριν μπούμε στη συζήτησή τους;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Μάλιστα, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υφυπουργέ, έχετε το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κυρίες και κύριοι Βουλευτές, όπως είχα την ευκαιρία να πω, κατά τη διάρκεια της ομιλίας μου επί της αρχής, όταν περιέγραφα όλα τα χαρακτηριστικά του μισθολογίου των καθηγητών πανεπιστημίου, ΤΕΙ και Ερευνητικών Κέντρων στη διάρκεια της συζητήσεως -της όντως πολύ δημιουργικής συνεισφοράς- η οποία υπήρξε απ' όλες τις πλευρές του

Σελίδα 1456 

Κοινοβουλίου στην κοινοβουλευτική επιτροπή, η Κυβέρνηση έλαβε υπόψη της αρκετές παρατηρήσεις και προτάσεις, οι οποίες κατατέθηκαν. Και πιστεύει ότι με τις επαναδιατυπώσεις, τις οποίες θα προτείνω τώρα, το νομοσχέδιο βελτιώνεται ακόμα περισσότερο, έτσι ώστε να γίνει πιο αποτελεσματικό, ισορροπημένο και φαντάζομαι ακόμη μεγαλύτερης αποδοχής.

Θα σας διανεμηθεί λεπτομερής καταγραφή όλων των επαναδιατυπώσεων. 

Θα ήθελα όμως, πριν τις αναγνώσω να πω σε τι ακριβώς αφορούν αυτές οι επαναδιατυπώσεις με συντομία.

Κατ' αρχήν, είχε τεθεί το θέμα εξόδων παραστάσεως σε πρυτάνεις, κοσμήτορες και προέδρους τμήματος. Αυτό ρυθμίζεται.

Είχε τεθεί το θέμα μίας πιο λυσιτελούς και αποτελεσματικής διαδικασίας ελέγχου της συνδρομής των κριτηρίων, των προϋποθέσεων, δηλαδή, υπό τις οποίες θα χορηγούνται τα επιδόματα έρευνας, εξωδιδακτικής και διδακτικής προετοιμασίας, βιβλιοθήκης, συνεδρίων και επιστημονικής ενημέρωσης.

'Ηδη, ο κύριος Υπουργός Παιδείας χθες μίλησε για την πρόβλεψη που υπάρχει, κατάθεσης απολογισμού δραστηριότητων και με μία επαναδιατύπωση η συνδρομή των προϋποθέσεων θα βασίζεται σ' αυτόν τον απολογισμό δραστηριότητων, πράγμα το οποίο είναι και αντιγραφειοκρατικό, αλλά και ουσιαστικό συνάμα.

Η τρίτη επαναδιατύπωση η οποία γίνεται, αφορά την ανταπόκριση στο αίτημα το οποίο ετέθη στη διαρκή επιτροπή για την ακριβή εξίσωση των τακτικών αποδοχών των ερευνητών με αυτές των καθηγητών πανεπιστημίων. Αυτό σημαίνει μια επαναδιατύπωση οριακής βέβαια εκτάσεως για τους συντελεστές των ερευνητών.

Είχε τεθεί επίσης το θέμα των ειδικών λειτουργικών επιστημόνων και είχαμε υποσχεθεί ότι θα υπάρξει μια σημαντική βελτίωση, την οποία θα καταθέσουμε στη συνέχεια.

Είχε τεθεί το θέμα της επεκτάσεως της εφαρμογής του παρόντος μισθολογίου σε ερευνητικά κέντρα, τα οποία δεν υπάγονται στην εποπτεία της Γενικής Γραμματείας 'Ερευνας και Τεχνολογίας που διέπεται από το κανονιστικό πλαίσιο του 1514.

Επαναδιατυπώνεται, λοιπόν, η σχετική διάταξη, έτσι ώστε να περιλαμβάνει ρητώς την έκδοση προεδρικών διαταγμάτων και ρητές αναφορές στο ΕΘΙΑΓΕ, το Μπενάκειο, το ΙΤΣΑΚ κλπ.

ΘΕΟΔΩΡΟΣ ΚΑΤΣΑΝΕΒΑΣ: Δεν ακούγεστε, κύριε Υφυπουργέ.

ΠΡΟΕΔΡΕΥΩΝ (Παναγιώτης Ν. Κρητικός): Τα μικρόφωνά σας να τα προσαρμόσετε στο ύψος σας, κύριε Υπουργέ, για να ακούγεστε.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Ευτυχώς που δεν ισχύει το αντίστροφο.

Αναφέρθηκα, κύριε Κατσανέβα στο Εθνικό 'Ιδρυμα Αγροτικής 'Ερευνας ΕΘΙΑΓΕ, στο Μπενάκειο Φυτοπαθολογικό Ινστιτούτο, στο Ινστιτούτο Τεχνικής Σεισμολογίας και Αντισεισμικών Κατασκευών.

Σχετικά με τις αποδοχές, οι οποίες αφορούν το ερευνητικό προσωπικό άλλων ιδρυμάτων, προβλέπονται βελτιώσεις στα επιδόματα του προσωπικού του Παιδαγωγικού Ινστιτούτου, του ΚΕΠΕ, των Στρατιωτικών Σχολών και πιστεύω ότι με τον τρόπο αυτό, η Κυβέρνηση ανταποκρίνεται, όσο βέβαια αυτό είναι εφικτό και όσο είναι σωστό, σε αιτήματα τα οποία ακούστηκαν σχετικά με τα παραπάνω θέματα.

Είχε τεθεί το θέμα της καθιερώσεως κινήτρων για τα περιφερειακά, παραμεθόρια και ακριτικά Ανώτατα Εκπαιδευτικά Ιδρύματα και Τ.Ε.Ι. και υπάρχει πρόβλεψη στις επαναδιατυπώσεις που θα κάνω, όπως επίσης, ρυθμίζονται και μια σειρά λεπτομερειών, οι οποίες αφορούν την καλύτερη αναδιοργάνωση και πιο αποτελεσματική λειτουργία των ειδικών λογαριασμών, έτσι ώστε να μπορέσουν να ανταποκριθούν στις νέες δραστηριότητες, οι οποίες προβλέπονται από το νομοσχέδιο αυτό.

Αυτά, κυρίες και κύριοι, είναι εν συντομία η ουσία των επαναδιατυπώσεων, στις οποίες θα προβώ τώρα και πιστεύω ότι ολοκληρώνεται έτσι, με τον καλύτερο δυνατό τρόπο και η ουσία και από άποψη μισθολογική και από άποψη θεσμική το νομοσχέδιο αυτό. 

Το κείμενο σας έχει διανεμηθεί. Δίνει την εντύπωση ενός μακρού κειμένου, αυτό οφείλεται όμως στο ότι επαναλαμβάνονται πολλές φορές τα ίδια πράγματα, έτσι ώστε να μην υπάρξει η παραμικρή δυσκολία.

Επίσης, διατυπώνονται και αυτά τα οποία υπάρχουν και αυτά τα οποία αντικαθίστανται και γι'αυτό δίνει την αίσθηση πολλών σελίδων, η ουσία όμως είναι πολύ περιορισμένη.

Συγκεκριμένα αναγιγνώσκω, κύριε Πρόεδρε: 

"'Αρθρο 13.

Στην παράγραφο 2 περίπτωση γ', τα δύο τελευταία εδάφια "Το επίδομα αυτό........ μισθολογική κατάσταση" διαγράφονται.

Στην περίπτωση δ' της ίδιας παραγράφου στον πρώτο στίχο, μετά τη λέξη "πάγια" προστίθεται η λέξη "μηνιαία". Στην ίδια περίπτωση, τα δύο τελευταία εδάφια "Η αποζημίωση αυτή ..........μισθολογική κατάσταση" διαγράφονται.

Στην περίπτωση ε' της ίδιας παραγράφου, τα δύο τελευταία εδάφια "Το επίδομα αυτό........... μισθολογική κατάσταση" διαγράφονται.

Η περίπτωση ζ' της ίδιας παραγράφου αναδιατυπώνεται ως εξής: "ζ''Εξοδα παράστασης στους πρυτάνεις, αντιπρυτάνεις, κοσμήτορες και προέδρους τμημάτων, οριζόμενα ως εξής: 

Πρύτανης εκατό χιλιάδες (100.000) δραχμές.

Αντιπρύτανης ογδόντα χιλιάδες (80.000) δραχμές.

Κοσμήτορας ή πρόεδρος τμήματος, εξήντα χιλιάδες (60.000) δραχμές".

Στο τέλος του άρθρου προστίθεται παράγραφος 5 που έχει ως εξής:

"5. Η συνδρομή των προϋποθέσεων για τη χορήγηση των επιδομάτων των περιπτώσεων γ', δ' και ε' της παραγράφου 2 του άρθρου αυτού, εξετάζεται σε συνδυασμό με τη διαδικασία της παραγράφου 2 του άρθρου 3 του παρόντος".

ΑΝΑΣΤΑΣΙΟΣ ΠΕΠΟΝΗΣ: Τι θα πει αυτό, κύριε Υπουργέ, προσθέτετε ακόμη μία διαδικασία;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πεπονή, το εξήγησα αυτό προηγουμένως.

ΑΝΑΣΤΑΣΙΟΣ ΠΕΠΟΝΗΣ: Τα λέτε λίγο γρήγορα;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Πολύ ευχαρίστως να το ξαναπώ.

ΠΡΟΕΔΡΕΥΩΝ (Παναγιώτης Ν. Κρητικός): 'Αλλοι συνάδελφοι είναι ακουστικοί άλλοι οπτικοί. Γι' αυτό, για τους ακουστικούς να τα λέτε με ευκρίνεια και πιο αργά.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Θέλετε να διευκρινίσω αυτό που λέτε για τη συνδρομή προϋποθέσεων, κύριε Πεπονή;

ΑΝΑΣΤΑΣΙΟΣ ΠΕΠΟΝΗΣ: Μάλιστα.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Είχε τεθεί στο αρχικό σχέδιο του νομοσχεδίου ότι η συνδρομή των προϋποθέσεων για τη χορήγηση των επιδομάτων εξωδιδακτικής προετοιμασίας συμμετοχής σε συνέδρια, βιβλιοθήκης και ερευνητικό επίδομα θα γίνεται από τον πρόεδρο του τμήματος. Και είχε γίνει μεγάλη συζήτηση στη διαρκή επιτροπή κατά πόσο αυτό είναι λυσιτελές.

Σε συνεννόηση με το Υπουργείο Παιδείας και λαμβάνοντας υπόψη όλες τις παρατηρήσεις που διατυπώθηκαν, εκ των οποίων καμία ουσιαστικά δεν αμφισβήτησε τη σκοπιμότητα ενός στοιχειώδους ελέγχου των προϋποθέσεων, υπήρξε χθες μία προσθήκη στο νομοσχέδιο, σύμφωνα με την οποία το κάθε μέλος ΔΕΠ και κατά επέκταση κάθε μέλος ΤΕΙ -Ερευνητής, θα καταθέτει ανά εξάμηνο, απολογισμό δραστηριότητος σχετικά με τη διδακτική του δραστηριότητα, την επιστημονική του ενημέρωση και την ερευνητική του δραστηριότητα. Θα αποτυπώνεται σ' αυτόν τον απολογισμό η ουσία των δράσεων, για τις οποίες ο νομοθέτης προβλέπει τα επιδόματα αυτά.

Αυτό το οποίο λέμε, λοιπόν εδώ, είναι ότι η συνδρομή των προϋποθέσεων θα γίνεται, θα εξετάζεται σε συνδυασμό με αυτόν τον απολογισμό, ο οποίος έχει κατατεθεί στα Πρακτικά του Τμήματος και πιστεύουμε ότι, με τον τρόπο αυτό, το σύστημα γίνεται ουσιαστικό, διαφανές, δεν είναι γραφειοκρα-

Σελίδα 1457 

τικό, δεν έχει χαρακτήρα αστυνομεύσεως γιατί ακόμα και αυτό ακούστηκε.

ΑΝΑΣΤΑΣΙΟΣ ΠΕΠΟΝΗΣ: Δεν καταργεί, όμως, τις άλλες διατάξεις.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): 'Οχι, αν δείτε στην αρχή οι προηγούμενες αναφορές στη συνδρομή προϋποθέσεων ενοποιούνται σε αυτήν την παράγραφο.

ΑΝΑΣΤΑΣΙΟΣ ΠΕΠΟΝΗΣ: Δεν το λέτε.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Το λέω.

ΑΝΑΣΤΑΣΙΟΣ ΠΕΠΟΝΗΣ: Προστίθεται λέτε. Κύριε Υφυπουργέ, με συγχωρείτε. Για να διευκολύνω, αν μου επιτρέπει το Προεδρείο ...

ΠΡΟΕΔΡΕΥΩΝ (Παναγιώτης Ν. Κρητικός): Αν επιτρέπει ο κύριος Υφυπουργός, ναι.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Ναι.

ΑΝΑΣΤΑΣΙΟΣ ΠΕΠΟΝΗΣ: Εδώ διαβάζω:" Στο τέλος του άρθρου προστίθεται παράγραφος". 'Οταν, λοιπόν, λέτε προστίθεται σημαίνει ότι τα άλλα παραμένουν. Με συγχωρείτε για τη διακοπή, αλλά μήπως κάνω εγώ λάθος και μακάρι να κάνω λάθος.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Παρακαλώ, κύριε Πεπονή, δεν υπάρχει κανένα πρόβλημα. Ανέφερα , όμως, προηγουμένως, ότι τα υφιστάμενα εδάφια διαγράφονται. Το ανέγνωσα, προηγουμένως, στην αρχή.

ΑΝΑΣΤΑΣΙΟΣ ΠΕΠΟΝΗΣ: Εδώ δεν λέτε ότι διαγράφεται.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Το λέω. Στο άρθρο 13 στην επαναδιατύπωση, στην αρχή, στην παράγραφο 2 λέω ότι στα δύο τελευταία εδάφια "το επίδομα αυτό...μισθοδοτική κατάσταση" διαγράφονται. Το αναφέρω στις διορθώσεις. Και από κάτω επίσης στην ίδια περίπτωση τα δύο τελευταία εδάφια που αρχίζουν από τη λέξη "η αποζημίωση αυτή... μισθοδοτική κατάσταση" διαγράφονται.

Στην περίπτωση ε' της ίδιας παραγράφου , τα δύο τελευταία εδάφια "το επίδομα αυτό...μισθοδοτική κατάσταση" διαγράφονται.

ΑΝΑΣΤΑΣΙΟΣ ΠΕΠΟΝΗΣ: A, εντάξει, έχετε δίκαιο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, τα διαβάζω λίγο γρήγορα. 'Εχει διανεμηθεί το κείμενο , αλλά...

ΒΑΣΙΛΙΚΗ ΚΑΡΑΓΙΑΝΝΗ-ΑΡΑΠΗ: Δεν το έχουμε, κύριε Πρόεδρε.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ): Πολύ λιτότητα γίνεται ακόμη και στο μοίρασμα των διατάξεων.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Καλύτερα να υπάρχει λιτότητα στα χαρτιά, κύριε Τσοβόλα, παρά στην πράξη.

ΠΡΟΕΔΡΕΥΩΝ (Παναγιώτης Ν. Κρητικός): Συνεχίστε, κύριε Υπουργέ.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Οι διορθώσεις, οι επαναδιατυπώσεις στο άρθρο 15.

Στην παράγραφο 2 περίπτωση γ, τα δύο τελευταία εδάφια "Το επίδομα αυτό...μισθοδοτική κατάσταση " διαγράφονται.

Στην περίπτωση δ' της ίδιας παραγράφου , στον πρώτο στίχο μετά τη λέξη "Πάγια" προστίθεται η λέξη "μηνιαία". Στην ίδια περίπτωση, τα δύο τελευταία εδάφια "Η αποζημιωση αυτή...μισθοδοτική κατάσταση" διαγράφονται.

Στην περίπτωση ε' της ίδιας παραγράφου στο πρώτο εδάφιο, μετά τη λέξη "μεταδιδακτορικής" προστίθεται η φράση "η τεχνολογικής". Στην ίδια περίπτωση, τα δύο τελευταία εδάφια "Το επίδομα αυτό... μισθοδοτική κατάσταση" διαγράφονται.

Η περίπτωση η' της ίδιας παραγράφου αναδιατυπώνεται ως εξής: "η. Εξοδα παράστασης στους προέδρους, αντιπροέδρους, διευθυντές σχολών οριζόμενα ως εξής:

Πρόεδρος, ογδόντα χιλιάδες (80.000) δραχμές.

Αντιπρόεδρος, εξήντα χιλιάδες (60.000) δραχμές.

Διευθυντής Σχολής, σαράντα χιλιάδες (40.000) δραχμές

Στο τέλος του άρθρου προστίθεται παράγραφος 6 που έχει ως εξής " Η συνδρομή των προϋποθέσεων για τη χορήγηση των επιδομάτων των περιπτώσεων γ,δ και ε της παραγράφου 2 του άρθρου αυτού εξετάζεται σε συνδυασμό με τη διαδικασία της παραγράφου 2 του άρθρου 9 του παρόντος".

Διορθώσεις και επαναδιατυπώσεις στο άρθρο 17.

Στην παράγραφο 1 στον πρώτο στίχο, η φράση "κατόχων διδακτορικού διπλώματος" διαγράφεται. Στην ίδια παράγραφο, μετά την παρένθεση "(ΦΕΚ 13/Α)" τίθεται κόμμα, και προστίθεται η φράση "καθώς και σε κέντρα έρευνας της Ακαδημίας Αθηνών".

Στην ίδια παράγραφο:

Η φράση "Ερευνητή Γ'" αντικαθίσταται με τη φράση "Ερευνητή Δ'".

Η στήλη των συντελεστών ανά βαθμίδα διορθώνεται. 'Ετσι με τον τρόπο αυτό επέρχεται η ακριβής αντιστοίχιση του βασικού μισθού ερευνητών και καθηγητών Α.Ε.Ι. Διορθώνεται, λοιπόν, ως εξής:

"α. Ερευνητής Α' 1,50

β. Ερευνητής Β' 1,30

γ. Ερευνητής Γ' 1,10

δ. Ερευνητής Δ' 1,00

Στο τελευταίο εδάφιο της ίδιας παραγράφου, αντί της φράσης "Ερευνητή Γ'" τίθεται η φράση "Ερευνητή Δ'" και αντί της φράσης "διακόσιες εξήντα δύο χιλιάδες (262.000)" τίθεται η φράση "διακόσιες πενήντα χιλιάδες (250.000)"

Στην παράγραφο 2 του ιδίου άρθρου γίνονται οι τροποποιήσεις που αφορούν τους λειτουργικούς επιστήμονες: Στο πρώτο εδάφιο, αντί της φράσης "Ειδικού Λειτουργικού Επιστήμονα Α'", τίθεται η φράση "Ειδικού Λειτουργικού Επιστήμονα Δ'". Η στήλη των συντελετών ανά βαθμίδα διορθώνεται ως εξής:

"α. Ε.Λ.Ε.Α' 1,40

β. Ε.Λ.Ε.Β' 1,30

γ. Ε.Λ.Ε.Γ' 1,08

δ. Ε.Λ.Ε.Δ' 1,00"

Στο τελευταίο εδάφιο της ίδιας παραγράφου, αντί της φράσης "Ε.Λ.Ε. Α'", τίθεται η φράση "Ε.Λ.Ε. Δ'" αντί του ποσού (διακόσιες πενήντα χιλιάδες (250.000)" τίθεται "διακόσιες σαράντα χιλιάδες (240.000)".

Με τον τρόπο αυτό σας λέγω ότι ουσιαστικά υπάρχει μια σημαντική αύξηση των τακτικών αποδοχών των Ε.Λ.Ε., με αποτέλεσμα να μη δημιουργείται κανένα απολύτως πρόβλημα στις συντάξεις τις οποίες θα λάβουν οι σήμερα υπηρετούντες Ε.Λ.Ε. 'Ετσι εξασφαλίζονται και σημαντικές αυξήσεις στους Ε.Λ.Ε. και κατά τους μισθούς και κατά τις συντάξεις, όπως θα επακολουθήσει και θα περιγράψει το συνταξιοδοτικό νομοσχέδιο.

Στην παράγραφο 3:

Στην περίπτωση γ', μετά τη λέξη "Πάγια", προστίθεται η λέξη "μηνιαία". Στην ίδια περίπτωση, τα δύο τελευταία εδάφια "η αποζημίωση αυτή ......μισθοδοτική κατάσταση" διαγράφονται.

Στην ίδια περίπτωση δ' τα ποσά των υποπεριπτώσεων ββ, γγ και δδ διορθώνονται αντίστοιχα σε : 90.000, 70.000 και 50.000.

Τα δύο τελευταία εδάφια της ίδιας περίπτωσης "το επίδομα αυτό ... μισθοδοτική κατάσταση" αποσύρονται.

Μετά την παράγραφο 3 προστίθεται παράγραφος 4 που έχει ως εξής: "Τα επιδόματα των περιπτώσεων γ' και δ' της προηγούμενης παραγράφου 3 καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για την χορήγησή τους".

Η παράγραφος 4 αριθμείται ως παράγραφος 5 και στο τέλος προστίθενται τα εξής: "Πλην συγγραφικών δικαιωμάτων και επιμισθίων για εκτέλεση χρηματοδοτούμενων ερευνητικών προγραμμάτων, οι λεπτομέρειες των οποίων ρυθμίζονται με κοινή απόφαση του αρμόδιου Υπουργού και των Υπουργών Οικονομικών και Ανάπτυξης".

Η διόρθωση αυτή αφορά σε μια επισήμανση στην οποία είχα προβεί και εγώ στη διαρκή επιτροπή ότι οι ερευνητές θα συνεχίσουν, όπως και σήμερα κάνουν, να λαμβάνουν τυχόν

Σελίδα 1458 

επιμίσθια τα οποία δικαιούνται από ερευνητικά προγράμματα, τα οποία εκτελούν στα ερευνητικά κέντρα και φυσικά να λαμβάνουν αμοιβές από συγγραφικά δικαιώματα, όταν αυτό παρουσιάζεται.

Η παράγραφος 5 αριθμείται ως παράγραφος 6 και αντικαθίσταται ως εξής: "Με προεδρικά διατάγματα που εκδίδονται με πρόταση του αρμόδιου Υπουργού και των Υπουργών Οικονομικών και Ανάπτυξης, οι διατάξεις του άρθρου αυτού μπορεί να επεκτείνονται και στο ερευνητικό προσωπικό του Εθνικού Ιδρύματος Αγροτικής 'Ερευνας (ΕΘ.Ι.ΑΓ.Ε.) του Μπενάκειου Φυτοπαθολογικού Ινστιτούτου και του Ινστιτούτου Τεχνικής Σεισμολογίας και Αντισεισμικών Κατασκευών (ΙΤΣΑΚ), εφόσον τα προσόντα, οι βαθμίδες και οι διαδικασίες πρόσληψης και εξέλιξης αντιστοιχούν στις οικείες διατάξεις του ν.1514/1985. Η ισχύς των ανωτέρω προεδρικών διαταγμάτων μπορεί να ανατρέχει στο χρόνο έναρξης ισχύος του παρόντος".

Αυτό αναγράφεται έτσι ώστε τυχόν καθυστέρηση ενός μηνός ή δύο μηνών για την έκδοση προεδρικών διαταγμάτων να μη θίξει την ουσία της μισθολογικής ρύθμισης.

'Αρθρο 18.

Στην παράγραφο 1: Στη στήλη των συντελεστών ανά βαθμίδα, ο συντελεστής "1,35" διορθώνεται σε "1,36".

Στην παράγραφο 2: Στην περίπτωση γ' στον πρώτο στίχο μετά τη λέξη "Πάγια" προστίθεται η λέξη "μηνιαία". 

Στην πραγματικότητα όλα αυτά είναι επαναλήψεις των ίδιων διορθώσεων, γιατί αναφέρονται σε πολλές κατηγορίες χωριστά. Και συνεχίζω: 

Τα αναγραφόμενα ποσά διορθώνονται σε 140.000, 100.000 και 60.000 κατά τη σειρά αναγραφής τους, μετά τη λέξη "θητεία" διαγράφεται η τελεία και τίθεται η φράση "και σαράντα χιλιάδες (40.000) δραχμές για ειδικό πάρεδρο". Στην ίδια περίπτωση τα δυο τελευταία εδάφια "η αποζημίωση αυτή... έως ... μισθοδοτική κατάσταση" διαγράφονται.

Στο τέλος της παραγράφου προστίθεται περίπτωση στ' που έχει ως εξής: "στ' Ειδικό ερευνητικό επίδομα για την εκτέλεση μεταδιδακτορικής έρευνας και την ταχύτερη και αποτελεσματικότερη προώθηση των ερευνητικών προγραμμάτων, οριζόμενο σε εκατόν δέκα χιλιάδες (110.000) δραχμές για σύμβουλο, σε εκατό χιλιάδες (100.000) δραχμές για μόνιμο πάρεδρο, σε ενενήντα χιλιάδες (90.000) δραχμές για πάρεδρο με θητεία και σε σαράντα πέντε χιλιάδες (45.000) δραχμές για ειδικό πάρεδρο".

Μετά την παράγραφο 3 προστίθεται παράγραφος 4 που έχει ως εξής: "τα επιδόματα των περιπτώσεων γ' και στ' της προηγούμενης παραγράφου καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για τη χορήγησή τους". 

Η παράγραφος 4 αριθμείται ως παράγραφος 5. 

Η παράγραφος 5 αριθμείται ως παράγραφος 6 και στην περίπτωση α' μετά τον αριθμό 26 τίθεται κόμμα και διαγράφεται η λέξη "και". Μετά τον αριθμό "26Α" τίθεται κόμμα και προστίθεται η φράση "27 και 28".

Το άρθρο 19 αφορά το ΚΕΠΕ. Με τις διορθώσεις αυτές δίνεται μια περαιτέρω σημαντική βελτίωση των μηνιαίων αποδοχών τους.

Στην παράγραφο 1 του άρθρου 19 προστίθενται βαθμίδες θ, ι, ια με αντίστοιχους συντελεστές, ως εξής:

"θ. Συνεργάτης Γ' 0,88.

ι. Συνεργάτης Δ' 0,86.

ια. Συνεργάτης Ε' 0,82"

Στην ίδια παράγραφο η φράση "εκατόν εβδομήντα χιλιάδες (170.000)" διορθώνεται σε "διακόσιες χιλιάδες (200.000)". 

Στην παράγραφο 2 περίπτωση γ', μετά τη λέξη "Πάγια" προστίθεται η λέξη "μηνιαία" και τα ποσά των υποπεριπτώσεων αα' και ββ' διορθώνονται αντίστοιχα σε "εκατό χιλιάδες (100.000) και ογδόντα χιλιάδες (80.000)".

Τα δύο τελευταία εδάφια της ίδιας περίπτωσης "η αποζημίωση αυτή .... έως.....μισθοδοτική κατάσταση" διαγράφονται.

Στην περίπτωση δ' της ίδιας παραγράφου, τα ποσά των υποπεριπτώσεων αα' και ββ' διορθώνονται αντίστοιχα σε "εκατόν τριάντα χιλιάδες (130.000) και ενενήντα χιλιάδες (90.000)".

Τα δύο τελευταία εδάφια της ίδιας περίπτωσης "Το επίδομα αυτό...... έως....μισθοδοτική κατάσταση" διαγράφονται.

Η παράγραφος 3 αριθμείται ως παράγραφος 4. Προστίθεται παράγραφος 3 που έχει ως εξής: "Τα επιδόματα των περιπτώσεων γ' και δ' της προηγούμενης παραγράφου καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για τη χορήγησή τους".

Κύριοι Βουλευτές, ζητώ συγγνώμη για την κόπωση αυτής της αναγνώσεως την οποία προκαλώ, αλλά όπως σας είπα και προηγουμένως είναι επαναλήψεις των ίδιων διατάξεων, για όλες τις περιπτώσεις.

'Αρθρο 20.

Στην παράγραφο 2, περίπτωση γ', το ποσό "ογδόντα χιλιάδων (80.000)" διορθώνεται σε "εκατό χιλιάδων (100.000)" και τα δύο τελευταία εδάφια της ίδιας περίπτωσης "το επίδομα αυτό....έως....μισθοδοτική κατάσταση" διαγράφονται. Στην περίπτωση δ' μετά τη λέξη "πάγια" προστίθεται η λέξη "μηνιαία".

Στο τέλος της ίδιας παραγράφου προστίθεται περίπτωση ζ' που έχει ως εξής: "ζ' Ειδικό ερευνητικό επίδομα για την εκτέλεση μεταδιδακτορικής έρευνας και την ταχύτερη και αποτελεσματικότερη προώθηση των ερευνητικών προγραμμάτων, ύψους εξήντα χιλιάδων (60.000) δραχμών. Το επίδομα αυτό καταβάλλεται με την απαραίτητη προϋπόθεση ότι οι δικαιούχοι επιτελούν με επάρκεια τις ερευνητικές δραστηριότητες".

Η παράγραφος 3 αριθμείται ως παράγραφος 4 και προστίθεται παράγραφος 3 που έχει ως εξής: "τα επιδόματα των περιπτώσεων γ' και δ' της προηγούμενης παραγράφου καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για τη χορήγησή τους".

'Aρθρο 24.

Στον πρώτο στίχο της παραγράφου 1 οι λέξεις "δύο μηνών" αντικαθίστανται με τις λέξεις "ενός μηνός". 

Στο τέλος της παραγράφου 1, προστίθεται εδάφιο ως ακολούθως: "Κατά το χρονικό διάστημα από 1.9.97 και μέχρι ενός (1) μηνός μετά τη δημοσίευση του παρόντος, εφαρμόζεται το προϊσχύον νομικό καθεστώς για την ένταξη των μελών ΔΕΠ των ΑΕΙ και ΕΠ των ΤΕΙ στις κατηγορίες πλήρους και μερικής απασχόλησης".

Μετά την παράγραφο 3 προστίθεται παράγραφος 4 ως ακολούθως: Αυτή η παρέμβαση που κάνουμε είναι για τα παραμεθόρια πανεπιστήμια.

"Με προεδρικό διάταγμα που εκδίδεται με πρόταση των Υπουργών Οικονομικών και Εθνικής Παιδείας και Θρησκευμάτων, καθορίζονται τα κίνητρα προσέλκυσης, εγκατάστασης και παραμονής σε ΑΕΙ και ΤΕΙ που εδρεύουν σε παραμεθόριες περιοχές". 

Μετά την παράγραφο 4 προστίθεται μία παράγραφος 5 η οποία αφορά το 'Ιδρυμα Τεχνολογίας και 'Ερευνας. 'Εχει ως εξής: "Προκειμένου για τα ήδη ανειλημμένα χρηματοδοτούμενα ερευνητικά προγράμματα του Ιδρύματος Τεχνολογίας και 'Ερευνας (Ι.Τ.Ε.), οι συμβάσεις των οποίων έχουν συναφθεί ή θα συναφθούν, βάσει προτάσεων που υποβλήθηκαν πριν από τη δημοσίευση του παρόντος νόμου, οι αμοιβές των μελών ΔΕΠ πλήρους απασχόλησης εξακολουθούν να εισπράττονται μέσω του Ι.Τ.Ε.".

Για διευκόλυνσή σας, σας αναφέρω ότι η διάταξη αυτή έχει κριθεί απαραίτητη, προκειμένου να μη διαταραχθεί η κανονική εκτέλεση, η χρηματοδότηση και ροή των προγραμμάτων, τα οποία εκτελεί το 'Ιδρυμα Τεχνολογίας και 'Ερευνας, ένα από τα πιο προικισμένα κέντρα, τα οποία διαθέτει η χώρα μας.

Μετά την παράγραφο 5 προστίθεται παράγραφος 6 ως ακολούθως: "Οι διατάξεις της παραγράφου 10, του άρθρου 1, του ν.2188/94, καθώς και οι διατάξεις της παραγράφου 10, του άρθρου 23, του ν.2519/97 παραμένουν σε ισχύ για χρονικό διάστημα πέντε ετών από τη δημοσίευση του παρόντος".

Σελίδα 1459 

 

Η διασάφηση αυτή αφορά τους γιατρούς του ΕΣΥ.

Μετά την παράγραφο 6 προστίθεται παράγραφος 7 ως ακολούθως: "Με κοινή απόφαση των Υπουργών Οικονομικών και Εθνικής Παιδείας και Θρησκευμάτων, ρυθμίζεται ο τρόπος οργάνωσης, λειτουργίας και διαχείρισης των ειδικών λογαριασμών των ΑΕΙ και ΤΕΙ, σύμφωνα με τις διατάξεις του παρόντος".

Η προσθήκη αυτή κρίνεται απαραίτητη, διότι οι ειδικοί λογαριασμοί επιφορτίζονται με ελέγχους οι οποίοι απορρέουν εκ της φύσεως του παρόντος νομοσχεδίου και είναι πολύ πιθανόν να προβλεφθεί η ρύθμιση λεπτομερειών και διαδικασιών σχετικών με την αποτελεσματικότερη εφαρμογή τους.

Μετά την παράγραφο 7 προστίθεται παράγραφος 8 ως ακολούθως: "Με κοινή απόφαση των Υπουργών Οικονομικών και Εθνικής Παιδείας και Θρησκευμάτων, καθορίζονται τα έξοδα κινήσεως των μελών της Ακαδημίας Αθηνών. Η ισχύς της απόφασης αυτής μπορεί να ανατρέχει στον χρόνο έναρξης ισχύος του παρόντος".

'Αρθρο 25.

Οι δύο πρώτοι στίχοι της παραγράφου 8 του εδαφίου α' αναδιατυπώνονται ως εξής: "Οι δαπάνες λειτουργίας των Περιφερειακών Επιμορφωτικών Κέντρων (ΠΕΚ) καλύπτονται και από επιχορηγήσεις του Ειδικού Λογαριασμού του Κοινοτικού Πλαισίου Στήριξης ..." κλπ.

'Αρθρο 26.

Το άρθρο αυτό αναδιατυπώνεται ως εξής: "Η ισχύς του παρόντος αρχίζει από τη δημοσίευσή του στην Εφημερίδα της Κυβερνήσεως, εκτός από τις διατάξεις των άρθρων 13 έως 22, των οποίων η ισχύς αρχίζει από 1.9.97".

Θα ήθελα και πάλι, κυρίες και κύριοι Βουλευτές, να ζητήσω συγγνώμη και να σας ευχαριστήσω για την υπομονή σας, λόγω των πολλαπλών επαναλήψεων των ίδιων πραγμάτων που ήταν αναγκαίο να γίνουν, έτσι ώστε να εφαρμοσθούν σε όλες τις κατηγορίες οι μικρές αλλαγές στις οποίες προβαίνουμε, οι οποίες νομίζω ενσωματώνουν τη συνεισφορά όλων των πτερύγων της Βουλής κατά τη συζήτηση στη διαρκή κοινοβουλευτική επιτροπή και δίδουν μια μορφή στο νομοσχέδιο, η οποία είναι ακόμη καλύτερη, πιο αποτελεσματική και πιο ωφέλιμη και για τους ενδιαφερόμενους, αλλά και για την πολιτεία.

Σας ευχαριστώ.

(Στο σημείο αυτό ο Υφυπουργός Οικονομικών κ. Ν. Χριστοδουλάκης καταθέτει στα Πρακτικά τις προαναφερθείσες τροποποιήσεις οι οποίες έχουν ως εξής:

"Διορθώσεις στο Σχέδιο Νόμου "Μισθολόγιο ΑΕΙ-ΤΕΙ -Ερευνητών"

ΚΕΦΑΛΑΙΟ Β ('Αρθρα 13-25) - Μισθολογικά

'Αρθρο 13

- Στην παράγραφο 2 περίπτωση γ' τα δύο τελευταία εδάφια "Το επίδομα αυτό ........ μισθοδοτική κατάσταση" διαγράφονται.

- Στην περίπτωση δ' της ίδιας παραγράφου στον πρώτο στίχο, μετά την λέξη "πάγια" προστίθεται η λέξη "μηνιαία". Στην ίδια περίπτωση, τα δύο τελευταία εδάφια "Η αποζημίωση αυτή........ μισθοδοτική κατάσταση" διαγράφονται.

- Στην περίπτωση ε' της ίδιας παραγράφου, τα δύο τελευταία εδάφια "Το επίδομα αυτό....... μισθοδοτική κατάσταση" διαγράφονται.

- Η περίπτωση ζ' της ίδιας παραγράφου αναδιατυπώνονται ως εξής: "ζ' 'Εξοδα παράστασης στους Πρυτάνεις, Αντιπρυτάνεις, Κοσμήτορες και Προέδρους Τμημάτων, οριζόμενα ως εξής:

- Πρύτανης εκατό χιλιάδες (100.000) δραχμές

- Αντιπρύτανης ογδόντα χιλιάδες (80.000) δραχμές

- Κοσμήτορας ή Πρόεδρος Τμήματος, εξήντα χιλιάδες (60.000) δραχμές".

- Στο τέλος του άρθρου προστίθεται παράγραφος 5 που έχει ως εξής:

"5. Η συνδρομή των προϋποθέσεων για τη χορήγηση των επιδομάτων των περιπτώσεων γ, δ και ε της παραγράφου 2 του άρθρου αυτού εξετάζεται σε συνδυασμό με τη διαδικασία της παραγράφου 2 του άρθρου 3 του παρόντος".

Διορθώσεις στο Σχέδιο Νόμου "Μισθολόγιο ΑΕΙ-ΤΕΙ- Ερευνητών"

'Αρθρο 15

- Στην παράγραφο 2 περίπτωση γ', τα δύο τελευταία εδάφια "Το επίδομα αυτό.......... μισθοδοτική κατάσταση" διαγράφονται.

- Στην περίπτωση δ' της ίδιας παραγράφου, στον πρώτο στίχο μετά τη λέξη "Πάγια" προστίθεται η λέξη "μηνιαία". Στην ίδια περίπτωση, τα δύο τελευταία εδάφια "Η αποζημίωση αυτή......... μισθοδοτική κατάσταση" διαγράφονται.

- Στην περίπτωση ε' της ίδιας παραγράφου στο πρώτο εδάφιο, μετά τη λέξη "μεταδιδακτορικής" προστίθεται η φράση "ή τεχνολογικής". Στην ίδια περίπτωση, τα δύο τελευταία εδάφια "Το επίδομα αυτό......... μισθοδοτική κατάσταση" διαγράφονται.

- Η περ. η' της ίδιας παραγράφου αναδιατυπώνεται ως εξής: "η. 'Εξοδα παράστασης στους Προέδρους, Αντιπροέδρους, Διευθυντές Σχολών οριζόμενα ως εξής:

- Πρόεδρος, ογδόντα χιλιάδες (80.000) δραχμές

- Αντιπρόεδρος, εξήντα χιλιάδες (60.000) δραχμές

- Διευθυντής Σχολής σαράντα χιλιάδες (40.000) δραχμές.

- Στο τέλος του άρθρου προστίθεται παράγραφος 6 που έχει ως εξής: "η συνδρομή των προϋποθέσεων για τη χορήγηση των επιδομάτων των περιπτώσεων γ, δ και ε της παραγράφου 2 του άρθρου αυτού εξετάζεται σε συνδυασμό με τη διαδικασία της παραγράφου 2 του άρθρου 9 του παρόντος".

Διορθώσεις στο Σχέδιο Νόμου "Μισθολόγιο ΑΕΙ-ΤΕΙ-Ερευνητών"

'Αρθρο 17

- Στην παράγραφο 1 στον πρώτο στίχο, η φράση "κατόχων διδακτορικού διπλώματος" διαγράφεται. Στην ίδια παράγραφο, μετά την παρένθεση "(ΦΕΚ 13/Α)" τίθεται κόμμα, και προστίθεται η φράση "καθώς και σε κέντρα έρευνας της Ακαδημίας Αθηνών".

Στην ίδια παράγραφο:

- Στη φράση "Ερευνητή Γ'" αντικαθίσταται με τη φράση "Ερευνητή Δ'". Η στήλη των συντελεστών ανά βαθμίδα διορθώνεται ως εξής:

- "α. Ερευνητής Α' 1,50

- β. Ερευνητής B` 1,30

- γ. Ερευνητής Γ' 1,10

- δ. Ερευνητής Δ' 1,00"

Στο τελευταίο εδάφιο της ίδιας παραγράφου, αντί της φράσης "Ερευνητή Γ'" τίθεται η φράση "Ερευνητή Δ'" και αντί της φράσης "διακόσιες εξήντα δύο χιλιάδες (262.000)" τίθεται η φράση "διακόσιες πενήντα χιλιάδες (250.000)".

Στην παράγραφο 2 του ιδίου άρθρου: Στο πρώτο εδάφιο, αντί της φράσης "Ειδικού Λειτουργικού Επιστήμονα Α" τίθεται η φράση "Ειδικού Λειτουργικού Επιστήμονα Δ'". Η στήλη των συντελεστών ανά βαθμίδα διορθώνεται ως εξής:

"α. Ε.Λ.Ε. Α' 1,40

β. Ε.Λ.Ε. Β' 1,30

γ. Ε.Λ.Ε. Γ' 1,08

δ. Ε.Λ.Ε. Δ' 1,00"

Στο τελευταίο εδάφιο της ίδιας παραγράφου, αντί της φράσης "Ε.Λ.Ε. Α" τίθεται η φράση "Ε.Λ.Ε. Δ" αντί του ποσού "διακόσιες πενήντα χιλιάδες (250.000)" τίθεται "διακόσιες σαράντα χιλιάδες (240.000).

Στην παράγραφο 3:

Στην περίπτωση γ', μετά τη λέξη "Πάγια" προστίθεται η λέξη "μηνιαία". Στην ίδια περίπτωση, τα δύο τελευταία εδάφια "η αποζημίωση αυτή...........μισθολογική κατάσταση" διαγράφονται.

Στην ίδια περίπτωση, δ' τα ποσά των υποπεριπτώσεων ββ, γγ και δδ διορθώνονται αντίστοιχα σε: 90.000, 70.000 και 50.000.

Τα δύο τελευταία εδάφια της ίδιας περίπτωσης "το επίδομα αυτό.........μισθολογική κατάσταση" αποσύρρονται.

Μετά την παράγραφο 3 προστίθεται παράγραφος 4 που έχει ως εξής:

"Τα επιδόματα των περιπτώσεων γ και δ της προηγούμενης παραγράφου 3 καταβάλλονται με την απαραίτητη προϋπόθεση

Σελίδα 1460 

ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για την χορήγησή τους".

Η παράγραφος 4 αριθμείται ως παράγραφος 5 και στο τέλος προστίθενται τα εξής: "Πλην συγγραφικών δικαιωμάτων και επιμισθίων για εκτέλεση χρηματοδοτούμενων ερευνητικών προγραμμάτων, οι λεπτομέρειες των οποίων ρυθμίζονται με κοινή απόφαση του αρμόδιου Υπουργού και των Υπουργών Οικονομικών και Ανάπτυξης".

Η παράγραφος 5 αριθμείται ως παράγραφος 6 και αντικαθίσταται ως εξής: "Με προεδρικά διατάγματα που εκδίδονται με πρόταση του αρμόδιου Υπουργού και των Υπουργών Οικονομικών και Ανάπτυξης, οι διατάξεις του άρθρου αυτού μπορεί να επεκτείνονται και στο ερευνητικό προσωπικό του Εθνικού Ιδρύματος Αγροτικής 'Ερευνας (ΕΘ.Ι.ΑΓ.Ε.), του Μπενάκειου Φυτοπαθολογικού Ινστιτούτου και του Ινστιτούτου Τεχνικής Σεισμολογίας και Αντισεισμικών Κατασκευών (ΙΤΣΑΚ), εφόσον τα προσόντα, οι βαθμίδες και οι διαδικασίες πρόσληψης και εξέλιξης αντιστοιχούν στις οικείες διατάξεις του ν.1514/1985. Η ισχύς των ανωτέρω προεδρικών διαταγμάτων μπορεί να ανατρέχει στο χρόνο έναρξης ισχύος του παρόντος".

Διορθώσεις στο Σχέδιο Νόμου "Μισθολόγιο ΑΕΙ-ΤΕΙ-Ερευνητών"

'Aρθρο 18

Στην παράγραφο 1:

Στη στήλη των συντελεστών ανά βαθμίδα, ο συντελεστής "1,35" διορθώνεται σε "1,36",

Στην παράγραφο 2

Στην περίπτωση γ' στον πρώτο στίχο μετά τη λέξη "Πάγια" προστίθεται η λέξη "μηνιαία", τα αναγραφόμενα ποσά διορθώνονται σε 140.000, 100.000 και 60.000 κατά τη σειρά αναγραφής τους", μετά τη λέξη "θητεία" διαγράφεται η τελεία και τίθεται η φράση "και σαράντα χιλιάδες (40.000) δραχμές για ειδικό πάρεδρο". Στην ίδια περίπτωση, τα δύο τελευταία εδάφια "η αποζημίωση αυτή ............. μισθοδοτική κατάσταση" διαγράφονται.

Στο τέλος της παραγράφου προστίθεται περίπτωση στ' που έχει ως εξής:

"στ' Ειδικό ερευνητικό επίδομα για την εκτέλεση μεταδιδακτορικής έρευνας και την ταχύτερη και αποτελεσματικότερη προώθηση των ερευνητικών προγραμμάτων, οριζόμενο σε κατόν δέκα χιλιάδες (110.000) δραχμές για σύμβουλο, σε εκατό χιλιάδες (100.000) δραχμές για μόνιμο πάρεδρο, σε ενενήντα χιλιάδες (90.000) δραχμές για πάρεδρο με θητεία και σε σαράντα πέντε χιλιάδες (45.000) δραχμές για ειδικό πάρεδρο".

Μετά την παράγραφο 3 προστίθεται παράγραφος 4 που έχει ως εξής:

"τα επιδόματα των περιπτώσεων γ και στ' της προηγούμενης παραγράφου καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για τη χορήγησή τους".

Η παράγραφος 4 αριθμείται ως παράγραφος 5.

Η παράγραφος 5 αριθμείται ως παράγραφος 6 και στην περίπτωση α μετά τον αριθμό "26" τίθεται κόμα και διαγράφεται η λέξη "και". Μετά τον αριθμό "26Α" τίθεται κόμμμα και προστίθεται η φράση "27 και 28,".

Διορθώσεις στο Σχέδιο Νόμου "Μισθολόγιο ΑΕΙ-ΤΕΙ-Ερευνητών"

'Αρθρο 19

Στην παράγραφο 1, προστίθενται βαθμίδες θ, ι, ια με αντίστοιχους συντελεστές, ως εξής:

"θ. Συνεργάτης Γ' 0,88

ι. Συνεργάτης Δ' 0,86

ια. Συνεργάτης Ε' 0,82

Στην ίδια παράγραφο, η φράση "εκατό εβδομήντα χιλιάδες (170.000)" διορθώνεται σε "διακόσιες χιλιάδες (200.000)".

Στην παράγραφο 2 περίπτωση γ', μετά τηλέξη "Πάγια" προστίθεται η λέξη μηνιαία" και τα ποσά των υποπεριπτώσεων αα και ββ διορθώνονται αντίστοιχα σε "εκατό χιλιάδες (100.000) και ογδόντα χιλιάδες (80.000).

Τα δύο τελευταία εδάφια της ίδιας περίπτωσης "η αποζημίωση αυτή...... μισθοδοτική κατάσταση" αποσύρονται.

Στην περίπτωση δ' της ίδιας παραγράφου, τα ποσά των υποπεριπτώσεων αα' και ββ' διορθώνονται αντίστοιχα σε "εκατόν τριάντα χιλιάδες (130.000) και ενενήντα χιλιάδες (90.000)".

Η παράγραφος 3 αριθμείται ως παράγραφος 4. Προστίθεται παράγραφος 3 που έχει ως εξής: "Τα επιδόματα των περιπτώσεων γ και δ της προηγούμενης παραγράφου καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για τη χορήγησή τους".

Διορθώσεις στο Σχέδιο Νόμου "Μισθολόγιο ΑΕΙ-ΤΕΙ-Ερευνητών"

'Αρθρο 20

Στην παράγραφο 2, περίπτωση γ', το ποσό "ογδόντα χιλιάδων (80.000)" διορθώνεται σε "εκατό χιλιάδων (100.000)" και τα δύο τελευταία εδάφια της ίδιας περίπτωσης "το επίδομα αυτό...... μισθοδοτική κατάσταση" διαγράφονται. Στην περίπτωση δ μετά τη λέξη "πάγια" προστίθεται η λέξη "μηνιαία".

Στο τέλος της ίδιας παραγράφου προστίθεται περίπτωση ζ που έχει ως εξής: "ζ' Ειδικό ερευνητικό επίδομα για την εκτέλεση μεταδιδακτορικής έρευνας και την ταχύτερη και αποτελεσματικότερη προώθηση των ερευνητικών προγραμμάτων, ύψους εξήντα χιλιάδων (60.000) δραχμών. Το επίδομα αυτό καταβάλλεται με την απαραίτητη προϋπόθεση ότι οι δικαιούχοι επιτελούν με επάρκεια τις ερευνητικές δραστηριότητες".

Η παράγραφος 3 αριθμείται ως παράγραφος 4 και προστίθεται παράγραφος 3 που έχει ως εξής: "τα επιδόματα των περιπτώσεων γ και δ της προηγούμενης παραγράφου καταβάλλονται με την απαραίτητη προϋπόθεση ότι οι δικαιούχοι προβαίνουν στις ενέργειες και ασκούν τις δραστηριότητες που προβλέπονται για την χορήγησή τους".

Διορθώσεις στο Σχέδιο Νόμου "Μισθολόγιο ΑΕΙ-ΤΕΙ-Ερευνητών"

'Αρθρο 24

Στον πρώτο στίχο της παρ.1 οι λέξεις "δυο μηνών" αντικαθίστανται με τις λέξεις "ενός μηνός".

Στο τέλος της παρ.1 προστίθεται εδάφιο ως ακολούθως: "Κατά το χρονικό διάστημα από 1.9.97 και μέχρι ενός (1) μηνός μετά τη δημοσίευση του παρόντος, εφαρμόζεται το προϊσχύον νομικό καθεστώς για την ένταξη των μελών ΔΕΠ των ΑΕΙ και ΕΠ των ΤΕΙ στις κατηγορίες πλήρους και μερικής απασχόλησης".

Μετά την παρ.3 προστίθεται παρ.4 ως ακολούθως: "Με Προεδρικό Διάταγμα που εκδίδεται με πρόταση των Υπουργών Οικονομικών και Εθνικής Παιδείας και Θρησκευμάτων καθορίζονται τα κίνητρα προσέλκυσης, εγκατάστασης και παραμονής σε ΑΕΙ και ΤΕΙ που εδρεύουν σε παραμεθόριες περιοχές".

Μετά την παράγραφο 4 προστίθεται παράγραφος 5 ως ακολούθως:

"Προκειμένου για τα ήδη ανειλημμένα χρηματοδοτούμενα ερευνητικά προγράμματα του Ιδρύματος Τεχνολογίας και Ερευνας (Ι.Τ.Ε.), οι συμβάσεις των οποίων έχουν συναφθεί ή θα συναφθούν, βάσει προτάσεων που υποβλήθηκαν πριν από τη δημοσίευση του παρόντος νόμου, οι αμοιβές των μελών ΔΕΠ πλήρους απασχόλησης εξακολουθούν να εισπράττονται μέσω του ΙΤΕ".

Μετά την παράγραφο 5 προστίθεται παράγραφος 6 ως ακκολούθως:

"Οι διατάξεις της παραγράφου 10 του άρθρου 1 του Ν.2188/94, καθώς και οι διατάξεις της παραγράφου 10 του άρθρου 23 του Ν.2519/97 παραμένουν σε ισχύ για χρονικό διάστημα πέντε (5) ετών από τη δημοσίευση του παρόντος".

Μετά την παράγραφο 6 προστίθεται παράγραφος 7 ως ακολούθως:

"Με κοινή απόφαση των Υπουργών Οικονομικών και Εθνικής Παιδειας και Θρησκευμάτων ρυθμίζεται ο τρόπος οργάνωσης, λειτουργίας και διαχείρισης των ειδικών λογαριασμών των ΑΕΙ

Σελίδα 1461 

και ΤΕΙ, σύμφωνα με τις διατάξεις του παρόντος".

Μετά την παράγραφο 7 προστίθεται παράγραφος 8 ως ακολούθως:

"Με κοινή απόφαση των Υπουργών Οικονομικών και Εθνικής Παιδείας και Θρησκευμάτων καθορίζονται τα έξοδα κινήσεως των μελών της Ακαδημίας Αθηνών. Η ισχύς της απόφασης αυτής μπορεί να ανατρέχει στο χρόνο έναρξης ισχύος του παρόντος".

Διορθώσεις στο Σχέδιο Νόμου "Μισθολόγιο ΑΕΙ-ΤΕΙ-Ερευνητών"

'Αρθρο 25

Οι δύο πρώτοι στίχοι της παραγράφου 8 του εδαφίου α' αναδιατυπώνονται ως εξής: "Οι δαπάνες λειτουργίας των Περιφερειακών Επιμορφωτικών Κέντρων (ΠΕΚ) καλύπτονται και από επιχορηγήσεις του Ειδικού Λογαριασμού του Κοινοτικού Πλαισίου Στήριξης..... κ.λπ".

'Αρθρο 26

Το άρθρο αυτό αναδιατυπώνεται ως ακολούθως: "Η ισχύς του παρόντος αρχίζει από τη δημοσίευσή του στην Εφημερίδα της Κυβερνήσεως, εκτός από τις διατάξεις των άρθρων 13 έως 22, των οποίων η ισχύς αρχίζει από 1.9.1997".

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος του ΔΗ.Κ.ΚΙ. κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, είναι λογικό ότι το Τμήμα δεν είναι δυνατόν να παρακολουθήσει αυτές τις τροποποιήσεις που γίνονται αυτήν την ώρα. Είναι εννιά σελίδες τροποποιήσεις σε παραγράφους, σε εδάφια άρθρων και καθιστούν πιο δυσχερές το έργο του Τμήματος αν λάβουμε υπόψη ότι τα μισθολογικά νομοσχέδια είναι αφ' εαυτών δυσνόητα για όποιους δεν έχουν συγκεκριμένη προσέγγιση των θεμάτων.

Μετά απ' αυτό, επειδή γίνονται πράγματι αλλαγές, είναι αδύνατον να τις παρακολουθήσουμε. 'Αρα η πρόταση που κάνω είναι η εξής: Δεν μπορούν να πάνε μετά από αυτές τις τροποποιήσεις πακέτο όλα τα άρθρα κατά ομάδες. Και επειδή θέλω να είναι ρεαλιστική η πρόταση που θα κάνω, για να ξέρουμε τι θα ψηφίσουμε, να γίνεται ανά άρθρο η συζήτηση όχι με παραπομπές σε παραγράφους και εδάφια που γίνονται στις σελίδες που μας μοιράστηκαν και διαβάστηκαν, όπου σε κάθε άρθρο θα μας λέει επί της ουσίας ο Υφυπουργός ή ο Υπουργός, ποιες ακριβώς είναι οι αλλαγές οι οποίες γίνονται. Διαφορετικά θα πρέπει να διακόψουμε για μια ή δύο ώρες, να δούμε τις διατάξεις αυτές, ποιες αλλάζουν, ποιες διαγράφονται, ποιες τροποποιούνται για να συνεχίσουμε μετά. Δηλαδή, εγώ νιώθω -που έχω και μια εξοικείωση των μισθολογίων- αδύναμος πραγματικά να πω ότι κάνω σωστά τη δουλειά μου, παίρνοντας άποψη υπέρ ή κατά των τροποποιήσεων που γίνονται.

Νομίζω ότι είναι λογικά, διότι αλλιώς δίνουμε και μια εικόνα προς τον ελληνικό λαό και προς τον κόσμο που μας παρακολουθεί, ότι εδώ πέρα τελικά ψηφίζουμε, συζητάμε χωρίς να ξέρουμε τι ακριβώς ρυθμίζεται με τις προτάσεις που γίνονται. 

Νομίζω ότι το πρώτο είναι πιο αποτελεσματικό για να μη διακόψουμε, να γίνεται ανά άρθρο, θα μας λέει ο Υφυπουργός τι ακριβώς αλλάζει. Γιατί και στη διαρκή επιτροπή και στην ομιλία μας επί της αρχής θέσαμε συγκεκριμένα ζητήματα. 'Ετσι δεν μπορούμε να ξέρουμε τι ακριβώς κάνει η Κυβέρνηση, αν το πάμε με ενότητες όπως αρχίσαμε χθες.

ΠΡΟΕΔΡΕΥΩΝ (Παναγιώτης Ν. Κρητικός): Ο κύριος Υφυπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Θα ήθελα να διευκρινίσω προς το Τμήμα τα εξής: 

Πρώτον είναι φανερό ότι το 90% των επαναδιατυπώσεων είναι επαναλήψεις των ίδιων πραγμάτων. Είναι επαναλήψεις τριών-τεσσάρων πραγμάτων τέσσερις και πέντε φορές διότι το μισθολόγιο αφορά πολλές ιδιαίτερες κατηγορίες ατόμων, καθηγητές Τ.Ε.Ι., ερευνητές, Ε.Λ.Ε. το ΚΕΠΕ, άλλα ερευνητικά ιδρύματα, την Ακαδημία Αθηνών, το Παιδαγωγικό Ινστιτούτο κλπ. 'Αρα και η κάθε αναδιατύπωση φράσεως γίνεται πέντε ή έξι φορές. Και αυτό μπορεί να δίνει την αίσθηση της μεγάλης έκτασης η οποία όμως από άποψη ουσίας είναι πολύ πιο μικρή.

Δεύτερον, όλες οι επαναδιατυπώσεις και προσαρμογές που γίνονται, ανταποκρίνονται σε εκτενείς συζητήσεις οι οποίες έγιναν στη διαρκή επιτροπή. Και μάλιστα έχω την αίσθηση ότι ενσωματώνονται σε αυτές, προτάσεις τις οποίες υπέβαλαν όλα τα κόμματα προς μία κατεύθυνση εξισορροπήσεως και καλύτερης εμφανίσεως του νομοσχεδίου.

Τρίτον και πιο σημαντικό, επί της ουσίας. Αν εξαιρέσει κανείς ορισμένες μισθολογικές προσαρμογές που γίνονται για το προσωπικό του ΚΕΠΕ και για το Παιδαγωγικό Ινστιτούτο τις Στρατιωτικές Σχολές και τους Ε.Λ.Ε. όλες οι άλλες τροποποιήσεις είναι ήσσονος σημασίας και οριακές.

Κατά συνέπεια επειδή εξήγησα και στην αρχή της ομιλίας μου την ουσία αυτών των αλλαγών, νομίζω ότι μπορεί η διαδικασία -βεβαίως αυτό εσείς θα το κρίνετε- να προχωρήσει χωρίς κανένα πρόβλημα και φυσικά θα είμαι στη διάθεσή σας να διαλευκάνω οποιοδήποτε ζήτημα ανακύπτει κατά την επαναδιατύπωση αυτή. Επαναλαμβάνω όμως ότι οι επαναδιατυπώσεις αυτές βρίσκονται στο πλαίσιο των αναφορών και συζητήσεων που εκτενώς έλαβαν χώρα στη διάρκεια της επιτροπής και δεύτερον είναι επαναλήψεις τριών τεσσάρων πραγμάτων επί πολλές φορές λόγω της ειδικής αυτής δομής που έχει το μισθολόγιο.

Σας ευχαριστώ.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε...

ΠΡΟΕΔΡΕΥΩΝ (Παναγιώτης Ν. Κρητικός): Να μιλήσει ο κ. Μάνος και μετά.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Δεν θα καθυστερήσω καθόλου, κύριε Πρόεδρε.

Μα, κύριε Υφυπουργέ, συμμετείχα σε όλες τις συνεδριάσεις στη διαρκή επιτροπή. Και δεν αμφισβητώ αυτό που λέτε. Και εγώ βλέπω από πρώτη όψη ότι έγιναν δεκτά αιτήματα-παρατηρήσεις που διατυπώσαμε στην επιτροπή αλλά και επαναδιατυπώθηκαν και εδώ.

Το ζήτημα είναι ότι αυτά πρέπει να τα ελέγξει το Τμήμα. Και δεν είναι δυνατόν αντικειμενικά να ελεγχθούν εάν πάμε με ομάδα άρθρων, διότι πράγματι δεν μπορούμε. Και εσείς νιώθετε την αδυναμία ως Υφυπουργός να μας πείτε με απλά λόγια τι ακριβώς κάνατε δεκτό και τι δεν κάνατε. Γι'αυτό και τα διαβάζετε από μέσα.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Πρόεδρε, θα ήθελα να πω και εγώ ότι δεν είναι αβάσιμοι οι ισχυρισμοί σας. Πρέπει όμως, να επισημάνω ότι αυτό που είπε ο κύριος Υπουργός είναι επίσης βάσιμο. Στην πλειοψηφία τους δηλαδή οι τροποποιήσεις είναι επαναλήψεις, είναι βελτιωτικού χαρακτήρα, είναι ακόμα προτάσεις οι οποίες ήλθαν από το Τμήμα -και μάλλον από τα μέλη της Επιτροπής- και οι οποίες έγιναν αποδεκτές. Είμαστε στην τελευταία μέρα του Τμήματος και αν βέβαια πάμε σε αυτήν τη διαδικασία την οποία προτείνετε και είναι σωστή, οπωσδήποτε δεν θα περατωθεί το νομοσχέδιο και θα εκτεθούμε και στις αποφάσεις μας, αλλά και ως Τμήμα.

Θέλω, λοιπόν, να πω το εξής: Κατά τη διάρκεια της αγόρευσης των εισηγητών, οι οποίοι θα λάβουν το λόγο επί μακρότερο χρόνο, θα έχουμε τον καιρό εκείνα που ακούσαμε από τον κύριο Υπουργό, εκείνα που διανεμήθηκαν και τα οποία βεβαίως δεν είναι όλα μείζονος σημασίας, παρά ελάχιστα από αυτά να τα μελετήσουμε. 'Ετσι να προχωρήσουμε με αυτήν την ενιαία διαδικασία για να είμαστε συνεπείς και με τις αποφάσεις μας, δηλαδή, να περατώσουμε το νομοσχέδιο στη σημερινή συνεδρίαση όπως αποφασίσαμε.

Ο κ. Μάνος έχει το λόγο.

ΣΤΕΦΑΝΟΣ ΜΑΝΟΣ: Κύριε Πρόεδρε, επειδή δεν επιθυμώ να επιβεβαιώσω τις προβλέψεις σας, νομίζω ότι μπορούμε να συζητήσουμε το νομοσχέδιο, παρά το εύλογο των παρατηρήσεων του κ. Τσοβόλα, σε μία ενότητα.

Θα ήθελα, όμως, να κάνω ορισμένες παρατηρήσεις: Εγώ για παράδειγμα, δεν συμμετείχα στην επιτροπή και εδώ υπάρχει μία δύσκολα κατανοητή τοποθέτηση για την Κυβέρνηση. Ο ρόλος της επιτροπής είναι ακριβώς να επεξεργάζεται τα νομοσχέδια και να τα φέρνει στη Βουλή σε τέτοια μορφή 

Σελίδα 1462 

ώστε να συζητούμε ένα ολοκληρωμένο κείμενο.

'Ακουσα τον κύριο Υφυπουργό να λέει ότι: "Τα πιο πολλά από αυτά τα οποία κάνω εδώ, συζητήθηκαν στην επιτροπή." Μα εάν συζητήθηκαν στην Επιτροπή, εκεί θα έπρεπε και να διευκρινιστούν. Και η παρατήρηση αφορά και το Προεδρείο το οποίο έχει μία μανία να τελειώνει γρήγορα τις δουλειές. Και τις τελειώνει γρήγορα, αλλά τις αφήνει όλες ημιτελείς. Διότι αυτό το οποίο έγινε σήμερα εδώ, έπρεπε να είχε γίνει στην επιτροπή, αφού μάλιστα, όπως λέει ο κύριος Υφυπουργός, οι πιο πολλές παρατηρήσεις δεν έγιναν εδώ, έγιναν εκεί. Γιατί, λοιπόν, περίμενε να μας τις φέρει την τελευταία μέρα;

Θέλω να πω δηλαδή, ότι είναι και δουλειά του Προεδρείου να γίνει αυστηρότερο απέναντι στην Κυβέρνηση και σε αυτές τις μεθόδους τις οποίες ακολουθεί. Διότι τελικώς, δεν γίνεται σοβαρή δουλειά και είμαι βέβαιος ότι οι τροπολογίες του κυρίου Υπουργού θα έχουν μέσα πολλά λάθη ακριβώς γιατί έγιναν την τελευταία στιγμή. Και θα διαπιστώσουμε στα επόμενα νομοσχέδια που θα έλθουν, ότι θα αρχίσουμε να μετράμε τις διορθώσεις στο νομοσχέδιο αυτό, τις οποίες θα πρέπει να κάνουμε.

'Αλλωστε, αν δείτε το νομοθετικό έργο της σημερινής Κυβέρνησης, θα δείτε ότι σε πάρα πολλά νομοθετήματα γίνονται συνεχώς διορθώσεις προηγουμένων νομοθετημάτων της ιδίας κυβέρνησης, που αποδεικνύει ακριβώς την επιπολαιότητα με την οποία πολλές φορές νομοθετούμε. Αυτή είναι η μία παρατήρηση.

Η δεύτερη παρατήρηση είναι η ακόλουθη: Σύμφωνα με το άρθρο 101, παράγραφος 8 και 9 του Κανονισμού, δεν πρέπει να συζητούνται τροπολογίες και προσθήκες χωρίς να έχουμε μία εικόνα της δαπάνης που προκαλούν. Αυτά όλα τα οποία σήμερα μας είπε ο Υπουργός, κοστίζουν περισσότερα ή λιγότερα χρήματα. Ξέρει ο κύριος Υφυπουργός να μας πει αυτά τα οποία μας έφερε -άλλωστε είναι και αρμόδιος ως υπεύθυνος για το Γενικό Λογιστήριο- τι θα κοστίσουν; 'Εχετε μία έκθεση του Λογιστηρίου γι'αυτές τις αλλαγές που μόνος σας επιφέρετε, για να έχουμε μία συνολική εικόνα; Διότι και αυτό το ζητά ο Κανονισμός και με τη διαδικασία αυτή δεν τηρείται. Γιατί δεν είδα πίσω από αυτό εδώ το χαρτί να υπάρχει οποιαδήποτε εκτίμηση της δαπάνης. Θα μπορούσε, λοιπόν ο Υφυπουργός και επ'αυτού να δώσει μία διευκρίνηση.

Μία τελευταία παρατήρηση: Θα έλεγα στον κύριο Υφυπουργό γενικά -και το λέω περισσότερο από φιλική διάθεση- ότι χρειάζεται πολύ μεγαλύτερη επιμέλεια στις μεταβατικές διατάξεις και πολύ μεγαλύτερη προσοχή. Παρατήρησα ότι υπάρχουν πολλοί καθηγητές που διαμαρτύρονται οι οποίοι συνταξιοδοτήθηκαν την 31η Αυγούστου διότι τίθεται ημερομηνία έναρξης η 1η Σεπτεμβρίου. Καμιά φορά χρειάζεται να επιδεικνύεται στα θέματα αυτά κάποια πολιτικότητα.

Δεν χρειάζεται, δηλαδή, να προκαλείται κατ'αυτόν τον τρόπο η μήνις των ενδιαφερομένων.

Δεν γνωρίζω, εάν το ρυθμίσατε μέσα στις τροπολογίες, που σήμερα επιφέρατε. Είναι, όμως, ένα από τα θέματα τα οποία έπρεπε να ελέγξετε.

Το ίδιο ισχύει και για άλλες μεταβατικές διατάξεις. Για παράδειγμα, για τους του άρθρου 5 λέτε ότι ορισμένοι δεν μπορούν να έχουν πλέον οποιαδήποτε εξέλιξη όσο κατέχουν θέση. Με εκείνους για τους οποίους είχαν αρχίσει οι διαδικασίες, τι θα συμβεί; Το ρυθμίσατε σήμερα για ορισμένα ερευνητικά έργα. Αν δεν κάνω λάθος είναι το άρθρο 24.

Υπάρχει όμως πλήθος μεταβατικών διατάξεων που χρειάζονται πολλή προσοχή. Γιατί αυτές είναι που στη συνέχεια προκαλούν νέες διατάξεις και νέες αλλαγές στο νομοσχέδιο.

ΠΡΟΕΔΡΕΥΩΝ (Παναγιώτης Ν. Κρητικός): Ο κ.Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, σε ό,τι αφορά τα διαδικαστικά θέματα, που τέθηκαν, είναι σαφές νομίζω ότι ομόφωνα χθες η Βουλή αποφάσισε τη διαδικασία, συζήτηση, δηλαδή, σε μία ενότητα όλων των άρθρων.

Ο κύριος Υφυπουργός σήμερα έφερε αναδιατυπώσεις, όχι τροπολογίες. Αναδιατυπώσεις, που μάλιστα αρκετές από αυτές ουσιαστικά κάνουν δεκτές παρατηρήσεις ή προτάσεις της Αντιπολιτεύσεως.

Επομένως, επί της διαδικασίας δεν νομίζω ότι χρειάζεται να πω τίποτε περισσότερο.

Τώρα, όσον αφορά αυτά τα οποία είπε ο κ. Μάνος. 'Εχει, βέβαια, έναν ενδιαφέροντα τρόπο να εκφράζεται ο κ. Μάνος, αλλά δημιουργεί και την απορία...

ΠΡΟΕΔΡΕΥΩΝ (Παναγιώτης Ν. Κρητικός): Ας μην τρώμε χρόνο επί των διαδικαστικών θεμάτων.

ΦΟΙΒΟΣ ΙΩΑΝΝΙΔΗΣ: Σας παρακαλώ, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Κρητικός): Κάνω μία παράκληση. Υποχρεούμαι ως εκ της θέσεώς μου να την κάνω.

ΦΟΙΒΟΣ ΙΩΑΝΝΙΔΗΣ: Μη με αναγκάσετε να σας πω ότι τρώτε περισσότερο χρόνο εσείς. Ξέρετε ότι είμαι ολιγόλογος.

ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε πάρα πολύ. Είναι σε βάρος της ουσίας η διαδικαστική συζήτηση και το Προεδρείο έχει χρέος να το επισημάνει.

ΦΟΙΒΟΣ ΙΩΑΝΝΙΔΗΣ: Δεν δέχομαι να κρίνετε τα όσα λέω. Τα όσα λέω είναι υπόθεση δική μου και όχι δική σας.

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ. Ορίστε, συνεχίστε.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, θα πρέπει κάποτε το Προεδρείο να αντιληφθεί ότι δεν απευθύνεται σε παιδιά. Και μιλάω γενικά.

ΠΡΟΕΔΡΕΥΩΝ (Παναγιώτης Ν.Κρητικός): Σας παρακαλώ πάρα πολύ! Αυτήν τη φράση να την πάρετε πίσω.

ΦΟΙΒΟΣ ΙΩΑΝΝΙΔΗΣ: 'Oχι, δεν την παίρνω.

ΠΡΟΕΔΡΕΥΩΝ (Παναγιώτης Ν. Κρητικός): Σέβεται το Προεδρείο τους εκπροσώπους του λαού περισσότερο εκείνων οι οποίοι κάνουν αυτές τις παρατηρήσεις. Σας παρακαλώ πάρα πολύ! Σεμνότερος, κύριε συνάδελφε!

ΦΟΙΒΟΣ ΙΩΑΝΝΙΔΗΣ: Κατ'αρχήν, μη φωνάζετε, γιατί εγώ δεν ακούω με τις φωνές.

ΠΡΟΕΔΡΕΥΩΝ (Παναγιώτης Ν. Κρητικός): Σεμνότερος, κύριε συνάδελφε! Γιατί είναι μακράν των προθέσεων του Προεδρείου τέτοιες σκέψεις.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, να συγκρατηθείτε.

ΠΡΟΕΔΡΕΥΩΝ (Παναγιώτης Ν. Κρητικός): ...και για τη συγκεκριμένη περίπτωση του Προεδρεύοντος. Λυπάμαι!

ΦΟΙΒΟΣ ΙΩΑΝΝΙΔΗΣ: Ο Πρόεδρος, άλλωστε, οφείλει να έχει ηρεμία και αταραξία.

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος δεν έχασε την ηρεμία του. 'Ομως, εκεί που υπάρχουν θέματα ηθικής τάξεως δεν μπορεί να μη διαμαρτυρηθεί.

Σας παρακαλώ πάρα πολύ συνεχίστε.

ΦΟΙΒΟΣ ΙΩΑΝΝΙΔΗΣ: Θα επαναλάβω και θα επιμείνω ότι δεν δέχομαι να με διακόπτετε, όταν ο Κανονισμός δεν σας δίνει τέτοιο δικαίωμα.

ΠΡΟΕΔΡΕΥΩΝ (Παναγιώτης Ν. Κρητικός): Συνεχίστε.

Από τον Κανονισμό γνωρίζετε, ποιά είναι τα δικαιώματα.

ΦΟΙΒΟΣ ΙΩΑΝΝΙΔΗΣ: Και βέβαια, όταν γίνονται πολιτικές παρατηρήσεις από τη μια πλευρά, οφείλει να απαντήσει και η άλλη. Εκτός εάν υποτεθεί ότι, επειδή είμαστε πλειοψηφία, δεν έχουμε τα δικαιώματα, που έχει η μειοψηφία.

'Ελεγα, λοιπόν, για τον κ. Μάνο ότι, εάν δεν ήξερε κανείς ότι ο κ. Μάνος έχει διατελέσει Υπουργός επί των ημερών των Κυβερνήσεων της Νέας Δημοκρατίας, θα μπορούσε, ίσως, να δεχθεί την ορθότητα κάποιων παρατηρήσεών του. 'Ομως, επειδή όλοι θυμόμαστε, πως νομοθετούσε η Νέα Δημοκρατία και πόση πρόοδος έχει επιτελεσθεί επί των ημερών της παρούσης Κυβερνήσεως και σε ό,τι αφορά τις τροπολογίες και σε ό,τι αφορά τη διαδικασία στις κοινοβουλευτικές επιτροπές, τουλάχιστον δεν θα πρέπει εκεί που βελτιώνονται -και βελτιώνονται ουσιωδώς- τα πράγματα, να μεμψιμοιρούμε.

Yπ'αυτήν την έννοια, δεν νομίζω ότι χρειάζεται να δικαιολογηθεί ο Υπουργός ή ο Υφυπουργός, γιατί έφερε σήμερα τις αναδιατυπώσεις, αφού σήμερα πρόκειται να συζητηθούν τα σχετικά άρθρα, ενώ μέχρι χθες ήταν συζήτηση επί της αρχής.

Δεν έχω να προσθέσω τίποτε άλλο, κύριε Πρόεδρε, παρά μόνον τη λύπη μου, γιατί χωρίς λόγο, έγινε ο προηγούμενος διάλογος μεταξύ μας.

Σελίδα 1463 

 

ΠΡΟΕΔΡΕΥΩΝ (Παναγιώτης Ν. Κρητικός): Με συγχωρείτε πάρα πολύ. Χωρίς λόγο εσείς εκραγήκατε και διατυπώσατε εκείνα τα οποία είπατε, τα οποία δεν χρειαζόταν να διατυπωθούν. Γιατί οδηγούν, αν θέλετε, και σε άλλη εξέλιξη τη συζήτηση και ενδεχομένως να μην ολοκληρωθεί η συζήτηση επί του νομοσχεδίου. Και επ' αυτών των απροόπτων εξέφρασα τους φόβους μου προηγουμένως, χωρίς να τους έχω προσδιορίσει. Αυτοί ήταν οι φόβοι μου.

ΦΟΙΒΟΣ ΙΩΑΝΝΙΔΗΣ: Μη συνεχίζετε, κύριε Πρόεδρε.

ΠΡΟΕΔΡΕΥΩΝ (Παναγιώτης Ν. Kρητικός): Ευνοούνται τέτοιου είδους συζητήσεις που μπορεί να προκαλέσουν λόγους και αντιλόγους.

ΝΙΚΟΛΑΟΣ ΓΚΕΛΕΣΤΑΘΗΣ: Αφήστε, κύριε Πρόεδρε, να ολοκληρώσει ο κύριος κοινοβουλευτικός εκπρόσωπος. Δεν παραβλάπτεται η διαδικασία!

ΠΡΟΕΔΡΕΥΩΝ (Παναγιώτης Ν. Κρητικός): Σας παρακαλώ, κύριε Γκελεστάθη.

Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, είχε πράγματι φανεί κατά τη διάρκεια των συζητήσεων στην επιτροπή ότι οι Υπουργοί θα έκαναν ορισμένες τροποποιήσεις.

Χθες ο κ. Αρσένης έφερε τροποποιήσεις την ώρα που συζητούσαμε. Διαπιστώθηκε κατά τη διάρκεια της συζήτησης ότι σε πολλά σημεία δεν υπήρχε η απαραίτητη ενημέρωση. 

Η δική μας η πρόταση -που αν γινόταν δεκτή δεν θα υπήρχε κανένα πρόβλημα- ήταν να συζητήσουμε τα σημερινά άρθρα σε δύο ενότητες. Η μία ενότητα θα ήταν τα άρθρα που αφορούσαν το μισθολόγιο των μελών ΔΕΠ και των καθηγητών ΤΕΙ και η άλλη ενότητα θα ήταν τα άρθρα που αφορούσαν το μισθολόγιο των ερευνητών, και των υπολοίπων. Δεν θα χάναμε τόσο χρόνο. Επιμένουμε και σήμερα σε αυτήν την άποψη. 

ΠΡΟΕΔΡΕΥΩΝ (Παναγιώτης Ν. Κρητικός): Τελείωσε ο κύκλος των παρεμβάσεων.

Ο ειδικός αγορητής του Κομμουνιστικού Κόμματος Ελλάδος ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, ήρθαν εδώ σήμερα διορθώσεις, όπως ονομάζονται, από το άρθρο 13 και μετά. 

Από το άρθρο 13 και μετά στο νομοσχέδιο είναι διατυπωμένες στο χαρτί πέντε σελίδες. Στις διορθώσεις έχουμε δέκα σελίδες. Καταλαβαίνετε ότι αυτό δεν μπορεί να εκτιμηθεί. Εσείς λέτε ότι δεν είναι τίποτα κλπ. Εμείς εκτιμάμε ότι είναι διορθώσεις και θέλουμε να το δούμε. Αυτό είναι το πρώτο.

Δεύτερον, χθες έγινε συζήτηση για μία σειρά ζητήματα στα προηγούμενα άρθρα, όπως στο άρθρο 5, για τα οποία υπάρχουν σοβαρές αμφιβολίες συνταγματικότητας κλπ. Το να κάνουμε δύο συνεδριάσεις, να πάμε μία ώρα πίσω κλπ. εμείς εκτιμούμε ότι έτσι δεν δίνουμε ουσιαστική λύση. Τα ζητήματα αυτά θέλουν εκτίμηση.

'Αρα, προτείνουμε με συναίσθηση πραγματικά αυτού που λέμε να το αποσύρετε και να το φέρετε μετά από λίγες μέρες -δεν χάλασε ο κόσμος- στην Ολομέλεια ολοκληρωμένο για να ξέρουμε τι ψηφίζουμε, γιατί τούτε χαρτοπαίκτες, με το συμπάθειο είμαστε, να ποντάρουμε αβλεπεί στα χαρτιά ούτε και αγοράζουμε γουρούνι στο σακί. Δεν θέλουμε να γίνει έτσι. Θέλουμε όταν καταψηφίζουμε, να καταψηφίζουμε, και όταν υπάρχει λόγος να υπερψηφίζουμε, να υπερψηφίζουμε.

ΠΡΟΕΔΡΕΥΩΝ (Παναγιώτης Ν. Κρητικός): Κύριοι Βουλευτές, έχω τη χαρά να ανακοινώσω στο Σώμα ότι από τα δυτικά θεωρεία παρακολουθούν τη συνεδρίασή μας εξήντα τρεις εκπαιδευόμενοι της Σχολής Ανθυπασπιστών του Κέντρου Εκπαιδεύσεως "Κανελλόπουλος" και πενήντα τέσσερις μαθητές και τέσσερις συνοδοί καθηγητές από το Γυμνάσιο του Κολεγίου Αθηνών, αφού προηγουμένως επισκέφθηκαν την έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ".

Τους καλωσορίζουμε στο Τμήμα!

(Χειροκροτήματα από όλες τις πτέρυγες)

Να μη χρονοτριβούμε περαιτέρω, κύριοι συνάδελφοι, και να προχωρήσουμε επί της ουσίας του νομοσχεδίου.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Υφυπουργέ, έχετε το λόγο.

Θα παρακαλέσω να μιλήσετε εν συντομία γιατί και το Προεδρείο είχε κάποιες απόψεις να εκφράσει για όλα αυτά, αλλά δεν το κάνει χάρη της εξοικονόμησης χρόνου, γιατί θα έλεγε το Προεδρείο ότι οι τροποποιήσεις αυτού του είδους γίνονται πάντα κατά την κοινοβουλευτική πρακτική, άλλωστε προκύπτουν και από τη συζήτηση. Γι αυτό γίνεται και η συζήτηση. Οι βελτιώσεις, οι προσθήκες, οι βελτιωτικές φράσεις είναι αποτέλεσμα της συζητήσεως. Ουαί και αλίμονο αν δεν ήταν αποτέλεσμα των συζητήσεων. Τότε, προς τι οι συζητήσεις;

Κατά συνέπεια, οι διορθώσεις αυτές είναι αποτέλεσμα όλων αυτών των διεργασιών και των συζητήσεων που έγιναν και στην επιτροπή και στο Τμήμα. 

Ορίστε, κύριε Υφυπουργέ.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, θα ήθελα να απαντήσω στον κ. Μάνο.

Κύριε Μάνο, όντως δεν έχω μεγάλη κοινοβουλευτική εμπειρία, όμως είναι το τέταρτο μισθολόγιο το οποίο υπερασπίζομαι στη Βουλή και αν προσθέσει κανείς και τα συνταξιοδοτικά, ο αριθμός πηγαίνει στο έξι. 

Σε όλες τις περιπτώσεις, σε όλα τα μισθολόγια τα οποία είχα την τιμή να υπερασπιστώ, γινόταν μία εκτενής συζήτηση στην κοινοβουλευτική επιτροπή, γίνονταν παρατηρήσεις και η Κυβέρνηση ανταποκρινόταν στα πλαίσια των δυνατοτήτων της με θετικό τρόπο σε αυτές τις παρατηρήσεις και πάντα έφερνε τις καίριες διορθώσεις κατά τη στιγμή της συζήτησης των άρθρων αυτών στην Ολομέλεια του Σώματος ή στο Τμήμα, ανάλογα με το πότε συνεζητείτο. Αυτήν ακριβώς την πρακτική ακολουθήσαμε και τώρα.

Επαναλαμβάνω ότι το 99% των περιπτώσεων αφορά επαναδιατυπώσεις και βελτιώσεις, οι οποίες είχαν προέλθει και από το Κόμμα της Αξιωματικής Αντιπολίτευσης και από τα άλλα Κόμματα της Βουλής.

Κατά συνέπεια, αυτή η θετική ανταπόκριση σε προτάσεις...

ΠΡΟΕΔΡΕΥΩΝ (Παναγιώτης Ν. Κρητικός): Κύριε Υπουργέ, να σας υπενθυμίσω ότι αυτά τα είπατε και δεν χρειάζεται να τα επαναλάβετε. Να μη χάνουμε χρόνο περαιτέρω.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Επί της ουσίας, επειδή θίχτηκε ένα θέμα σχετικά με τους συνταξιούχους, είχα πει και στην κοινοβουλευτική επιτροπή ότι δεν τίθεται τέτοιο θέμα διότι θα επακολουθήσει συνταξιοδοτικό νομοσχέδιο, το οποίο θα ρυθμίζει με έναν ενιαίο τρόπο τα θέματα συντάξεων, ασχέτως του χρόνου στον οποίο εξήλθαν από την ενεργό υπηρεσία οι ενδιαφερόμενοι. Δεν υπάρχει πλέον το καθεστώς του συνταξιούχου πολλών ταχυτήτων όπως υπήρχε στο παρελθόν και δείγμα γραφής αυτής της πολιτικής απετέλεσε και το συνταξιοδοτικό νομοσχέδιο των στρατιωτικών που κατήργησε τις πολλαπλές ταχύτητες και ενιαιοποίησε τους συνταξιούχους. Κατά συνέπεια, δεν υπάρχει καμιά ανάγκη μεταβατικών διατάξεων.

ΠΡΟΕΔΡΕΥΩΝ (Παναγιώτης Ν. Κρητικός): Ο εισηγητής του ΠΑ.ΣΟ.Κ., κ. Βούλγαρης, έχει το λόγο.

ΣΤΕΦΑΝΟΣ ΜΑΝΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Παναγιώτης Ν. Κρητικός): Κύριε Μάνο, έχετε το δικαίωμα να μιλήσετε, αλλά παρακαλώ διευκολύνετε και εσείς να μπούμε στην ουσία της συζητήσεως.

ΣΤΕΦΑΝΟΣ ΜΑΝΟΣ: Θα ασκήσω το δικαίωμά μου, αλλά εν συντομία.

ΠΡΟΕΔΡΕΥΩΝ (Παναγιώτης Ν. Κρητικός): Ορίστε, κύριε Μάνο, έχετε το λόγο.

ΣΤΕΦΑΝΟΣ ΜΑΝΟΣ: Πρώτον, θέλω να πω στον κύριο Υφυπουργό ότι δεν αντιλέγω πως αυτό που κάνατε είναι αυτό που γινόταν πάντοτε. Δεν θέλω όμως να μιμηθώ τον εκπρόσωπο του Κόμματός σας, τον κ. Ιωαννίδη που είπε πως ό,τι γινόταν πάντοτε πρέπει να γίνεται και τώρα.

Ελπίζω να φέρετε και άλλα μισθολόγια για όλους τους άλλους εκπαιδευτικούς, αλλά νομίζω ότι θα ήταν καλύτερο να 

Σελίδα 1464 

ολοκληρώνετε την παρουσίαση με το τέλος της συζήτησης στην επιτροπή, διότι στην Ολομέλεια δεν συμμετέχουν τα μέλη της επιτροπής και είναι πολύ καλύτερο να έχουν μία ολοκληρωμένη εικόνα του συζητούμενου νομοσχεδίου και να μη γίνεται αυτό το οποίο γίνεται τώρα, έστω και αν γινόταν στο παρελθόν, έστω και αν γινόταν επί των ημερών της Νέας Δημοκρατίας που δεν φαίνεται να μπορεί να ξεχάσει ο κ. Ιωαννίδης.

Σας υπενθυμίζω ότι δεν απαντήσατε στο καίριο ερώτημα τι θα κοστίσουν οι αλλαγές τις οποίες επιφέρατε. Επειδή είσαστε αρμόδιος, θα περίμενα να μου το έχετε πει.

ΠΡΟΕΔΡΕΥΩΝ (Παναγιώτης Ν. Κρητικός): Ο εισηγητής της Πλειοψηφίας, κ. Βούλγαρης, έχει το λόγο.

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, κύριοι συνάδελφοι, όπως ανέφερα και στην εισήγησή μου επί της αρχής, με πρωτοβουλία της Κυβέρνησης και σύμφωνα με τις δεσμεύσεις της και ύστερα από πρόταση διυπουργικής επιτροπής στην οποία συμμετείχαν και καθηγητές πανεπιστημίων, στο σχέδιο νόμου, στα συγκεκριμένα άρθρα που συζητάμε, προτείνεται η θέσπιση ειδικού μισθολογίου για τα μέλη Δ.Ε.Π. των Ανωτάτων Εκπαιδευτικών Ιδρυμάτων, εν όψει μάλιστα και της επιταγής του άρθρου 16 παράγραφος 6 του Συντάγματος, σύμφωνα με το οποίο τα μέλη του διδακτικού και ερευνητικού προσωπικού των Ανωτάτων Εκπαιδευτικών Ιδρυμάτων είναι δημόσιοι λειτουργοί και ως εκ τούτου οι αποδοχές τους πρέπει να είναι ανάλογες με το λειτούργημά τους. 

Η δομή και η φιλοσοφία που διέπουν το ειδικό μισθολόγιο είναι αντίστοιχες με τα μισθολόγια που έχει ήδη ψηφίσει η Βουλή των Ελλήνων για τους δικαστικούς, τους στρατιωτικούς και τους δημόσιους υπαλλήλους που καταργούν αυτό το πολύπλοκο λογιστικά σύστημα αποδοχών που ίσχυε για χρόνια στη χώρα μας, ενώ έχουμε και μία σημαντική αύξηση στις αποδοχές, η οποία κυμαίνεται, όπως αναφέρθηκα, στο επίπεδο του 10% έως 40% και βέβαια, που μετά τις παρεμβάσεις του Υφυπουργού, κ. Χριστοδουλάκη, αυτό το ποσοστό ξεπερνάει και το 40%, αναφερόμενος στους καθηγητές, στο επιστημονικό δυναμικό των Ανωτάτων Εκπαιδευτικών Ιδρυμάτων και των Τεχνολογικών Ιδρυμάτων.

Επίσης, έχουμε μία αποσύνδεση -είναι βασική αρχή του νομοσχεδίου- των επιμέρους κατηγοριών των καθηγητών, των ερευνητών και του άλλου επιστημονικού δυναμικού που καθορίζει αυτό το σχέδιο νόμου, από τις μεταξύ τους αλυσιδωτές διασυνδέσεις που είχαν μέχρι τώρα, ούτως ώστε ο κάθε κλάδος που αναφέρεται σ'αυτό το σχέδιο νόμου να έχει τη δική του εξέλιξη, τη δική του δυναμική και τα δικά του χαρακτηριστικά.

Στο κεφάλαιο β' της πρώτης ενότητας, δηλαδή στα άρθρα 13 έως 16 που συζητάμε, καθορίζονται ενιαίες αποδοχές κατά βαθμίδα για καθηγητές πλήρους απασχόλησης όλων των πανεπιστημίων της χώρας. Ορίζεται ότι οι αποδοχές των καθηγητών που θα επιλέξουν την κατηγορία της μερικής απασχόλησης είναι το 1/3 της αντίστοιχης βαθμίδας της πλήρους απασχόλησης. Καθιερώνονται επίσης σταθεροί συντελεστές στους μισθούς, κατά τέτοιον τρόπο, ώστε να υπάρχει μία σταθερή αναλογία των αποδοχών κάθε βαθμίδας χωριστά, ώστε έτσι να αποφεύγεται η ισοπέδωση. Επίσης, λαμβάνονται υπόψη οι γενικές αρχές που θεσπίζονται στα μισθολόγια και των λοιπών λειτουργών της Δημόσιας Διοίκησης, όσον αφορά τις παροχές και τα γενικά επιδόματα.

Γίνονται ανάλογες προσαρμογές με σημαντικές βελτιώσεις και στις αποδοχές άλλων κατηγοριών επιστημονικού δυναμικού, όπως των καθηγητών, εκτός από τα Ανώτατα Εκπαιδευτικά Ιδρύματα, όπως του εκπαιδευτικού προσωπικού των Τεχνολογικών Ιδρυμάτων, των ερευνητών και των υπόλοιπων ειδικών επιστημόνων.

Ειδικότερα ορίζονται σταθεροί συντελεστές του προσδιορισμού του βασικού μισθού όλων των βαθμίδων των μελών του εκπαιδευτικού και ερευνητικού προσωπικού των Ανωτάτων Εκπαιδευτικών Ιδρυμάτων, ξεκινώντας από το μισθό του λέκτορα και όλων των βαθμίδων του επιστημονικού προσωπικού των Tεχνολογικών Iδρυμάτων, με βάση το βασικό μισθό του καθηγητή εφαρμογών. Προσδιορίζονται τα επιδόματα, οι παροχές και οι αποζημιώσεις, που παρέχονται πέρα από το βασικό μισθό, καθώς και ο τρόπος χορήγησής τους. Αναφέρομαι πολύ γρήγορα στο επίδομα χρόνου υπηρεσίας, μεταπτυχιακών σπουδών, διδακτικής προετοιμασίας και εξωδιδακτικής απασχόλησης εντός των Πανεπιστημίων και των Tεχνολογικών Iδρυμάτων, οριζόμενο κι αυτό βέβαια κατά βαθμίδα στην πάγια αποζημίωση για δημιουργία και ενημέρωση βιβλιοθήκης, για την αντιμετώπιση δαπανών, που απαιτούνται για το επιστημονικό δυναμικό, προκειμένου να συμμετέχουν σε συνέδρια. Ειδικό επίδομα για την ταχύτερη και αποτελεσματικότερη προώθηση των ερευνητικών προγραμμάτων, καθώς και για τη μεταδιδακτορική έρευνα. Οικογενειακές παροχές, έξοδα παράστασης και επιδόματα εορτών και αδείας.

Πρέπει να επισημάνω ότι ορισμένα επιδόματα για τους καθηγητές της πρώτης βαθμίδας, όπως αναφέρεται στο σχέδιο νόμου, που συμπληρώνουν είκοσι πέντε έτη υπηρεσίας στα πανεπιστήμια, προσαυξάνονται σημαντικά, ώστε με αυτόν τον τρόπο να λειτουργούν σαν κίνητρα οικονομικά για την παραμονή τους στα πανεπιστήμια, αφού, όπως είναι γνωστόν, μετά τα είκοσι πέντε χρόνια υπηρεσίας εξαντλείται και η μισθολογική τους εξέλιξη.

Επίσης, ορίζονται οι αποδοχές των μελών του διδακτικού και ερευνητικού προσωπικού των Ανωτάτων Εκπαιδευτικών Ιδρυμάτων και του εκπαιδευτικού προσωπικού των Τεχνολογικών Ιδρυμάτων μερικής απασχόλησης, ίσο με το 1/3 του συνόλου των αποδοχών της αντίστοιχης βαθμίδας του επιστημονικού δυναμικού πλήρους απασχόλησης και γίνεται μία εξαίρεση μόνο στην οικογενειακή παροχή, η οποία δεν θα καταβάλεται στο 1/3, αλλά στο ακέραιο, λόγω του κοινωνικού χαρακτήρα που έχει το συγκεκριμένο επίδομα.

Μέχρι σήμερα έχουν θεσπιστεί διατάξεις, με τις οποίες κατηγορίες υπαλλήλων του δημοσίου, που ενώ δεν προσφέρουν διδακτικό πανεπιστημιακό έργο, έργο, δηλαδή, μέσα στα Ανώτατα Εκπαιδευτικά Ιδρύματα, εντούτοις έχουν εξομοιωθεί με αντίστοιχες βαθμίδες των μελών του διδακτικού και ερευνητικού προσωπικού των Ανωτάτων Εκπαιδευτικών Ιδρυμάτων. Με τις διατάξεις των άρθρων του σχεδίου νόμου γίνεται μια αποσύνδεση της κατηγορίας αυτής από το μισθολόγιο των μελών του διδακτικού και ερευνητικού προσωπικού των Ανωτάτων Εκπαιδευτικών Ιδρυμάτων και του εκπαιδευτικού προσωπικού των Τεχνολογικών Ιδρυμάτων.

Στη δεύτερη ενότητα του σχεδίου νόμου, αναφέρομαι στα άρθρα 17 έως 20, καθορίζονται αυτοτελώς πλέον οι αποδοχές, οι βασικοί μισθοί και τα επιδόματα, χωρίς καμία παραπομπή ή αναφορά στα υπόλοιπα μισθολόγια, καταργουμένης κάθε άλλης αποζημίωσης ή παροχής από οποιαδήποτε πηγή για κατηγορίες καθηγητών και ερευνητών σε όλες τις βαθμίδες, ερευνητές και ειδικοί λειτουργικοί επιστήμονες των ερευνητικών κέντρων και των ινστιτούτων στη χώρα μας, σύμβουλοι και πάρεδροι του Παιδαγωγικού Ινστιτούτου, καθώς και καθηγητές της Σ.Ε.Λ.Ε.Τ.Ε. και των Ανωτάτων Εκκλησιαστικών Σχολών, το επιστημονικό και ερευνητικό προσωπικό του Κ.Ε.Π.Ε. και τους τακτικούς καθηγητές των Ανωτάτων Στρατιωτικών Σχολών και της Εθνικής Σχολής Δημόσιας Υγείας.

Οι νέοι αυτοί βασικοί μισθοί, καθώς και ορισμένα από τα παρεχόμενα επιδόματα και αποζημιώσεις, καθορίζονται ανάλογα με το είδος της απασχόλησης, αν είναι έρευνα ή διδασκαλία, τις μεταπτυχιακές σπουδές ή την υπευθυνότητα θέσης, την οποία έχουν στη διοίκηση. Αυτό το επιστημονικό προσωπικό που ασχολείται στα ιδρύματα ή στα ερευνητικά κέντρα έχει τη διοίκηση της οργανικής μονάδας, ώστε να λειτουργεί σαν κίνητρο για την προώθηση της έρευνας στη χώρα μας, αλλά και στην αναβάθμιση της διδασκαλίας.

Επίσης, στην τρίτη ενότητα του σχεδίου νόμου, που είναι τα άρθρα 21 έως 25, περιέχονται ρυθμίσεις που ρυθμίζουν ανάλογη εφαρμογή διατάξεων αποζημίωσης για συμμετοχές σε συμβούλια και επιτροπές, για λειτουργούς που διέπονται από τις διατάξεις του νόμου, τον τρόπο καταβολής των επιπλέον διαφορών, που έχουμε στις αποδοχές, την προθεσμία μέσα στην οποία πρέπει να δηλωθεί σε ποια κατηγορία 

Σελίδα 1465 

το επιστημονικό δυναμικό θα διαταχθεί στα Ανώτατα Εκπαιδευτικά Ιδρύματα, αν είναι πλήρους ή μερικής απασχόλησης, καθώς και ο τρόπος αμοιβής του έκτακτου επιστημονικού και ειδικού προσωπικού των Ανωτάτων Εκπαιδευτικών Ιδρυμάτων και των Τεχνολογικών Ιδρυμάτων, καθώς και το όριο αμοιβών λειτουργών και υπαλλήλων, που κατέχουν μία έμμισθη θέση.

Πρέπει να επισημάνω ότι μετά από μια μεγάλη και γόνιμη συζήτηση, η οποία έγινε με εκπροσώπους όλων των φορέων που αντιπροσωπεύουν το επιστημονικό προσωπικό το οποίο εργάζεται στα ΑΕΙ, στα ΤΕΙ και στα ερευνητικά κέντρα της χώρας, μας δόθηκε η δυνατότητα να ακούσουμε αυτούς τους εκπροσώπους, να συγκεντρώσουμε τις προτάσεις τους και πραγματικά να διαπιστώσουμε σήμερα μετά την παρέμβαση του Υφυπουργού Οικονομικών του κ. Χριστοδουλάκη, ότι πολλά απ' αυτά τα αιτήματα έγιναν αποδεκτά και αποτελούν τα κυριότερα τμήματα των προτάσεών τους κυρίως αυτά που αναφέρονταν στους ερευνητές, στο ΚΕΠΕ, στο Παιδαγωγικό Ινστιτούτο ούτως ώστε να υπάρχει μια πολύ σημαντική βελτίωση στις αποδοχές, όπως αυτές αναφέρονται στο σχέδιο νόμου που συζητούμε σήμερα.

Αυτό πραγματικά δείχνει μια πρόθεση της Kυβέρνησης να ακούει και να δέχεται εκείνες τις παρατηρήσεις-επισημάνσεις που κινούνται μέσα στο στόχο και την κατεύθυνση ενός σχέδιου νόμου που υποβάλλεται και συζητείται και να κάνει αποδεκτά αυτά που πραγματικά μπορεί να αποδεχθεί και φυσικά μέσα στα δημοσιοοικονομικά όρια.

'Εχουμε, λοιπόν, μια βελτίωση σημαντική κυρίως στους ερευνητές και στις άλλες κατηγορίες των Ειδικών Επισημόνων που αναφέρει το σχέδιο νόμου.

Τέλος, θα ήθελα να κάνω δυο-τρεις παρατηρήσεις, να μου δώσετε όμως κύριε Πρόεδρε, ένα λεπτό ακόμη, για να αναφερθώ σε ένα επίδομα που δικαιούνται -σύμφωνα με το σχέδιο νόμου- οι Λειτουργικοί Επιστήμονες και οι ερευνητές που εργάζονται στο Εθνικό Κέντρο του Δημόκριτου. Πρόκειται για ένα επίδομα ανθυγιεινής εργασίας λόγω ραδιενέργειας. Βέβαια αυτό το επίδομα αναφέρεται στο σχέδιο νόμου. Υπάρχει όμως μια κατηγορία διοικητικών υπαλλήλων και τεχνικών, που αποτελεί το διοικητικό και τεχνικό προσωπικό του Δημόκριτου, που αντίστοιχα ο ν.2470/97 το ορίζει σε άλλα επίπεδα. Δηλαδή, αντί τις εκατό χιλιάδες (100.000), τις εξήντα (60.000) και σαράντα (40.000) που αναφέρει στο σχέδιο νόμου για τους ερευνητές και Ειδικούς Λειτουργικούς Επιστήμονες, το αντίστοιχο για το τεχνικό και διοικητικό προσωπικό είναι σαράντα πέντε (45.000), τριάντα (30.000) και είκοσι (20.000). Υπάρχει ένα αίτημα από το διοικητικό προσωπικό, επειδή πραγματικά η ανθυγιεινή εργασία και η έκθεση του προσωπικού αυτού σε ραδιενέργεια δεν διαχωρίζει αξιώματα και ειδικότητες, -πραγματικά θεωρώ ότι είναι σωστό- να γίνει μια αναπροσαρμογή του αντίστοιχου επιδόματος για το τεχνικό προσωπικό που εργάζεται στο Δημόκριτο.

Τέλος, έχει διαπιστωθεί ότι κάποια μέλη του εκπαιδευτικού προσωπικού των Τεχνικών Ιδρυμάτων είναι αποσπασμένα σε πολιτικά γραφεία μελών της Κυβέρνησης, σε Βουλευτές καθώς και σε γραφεία πολιτικών κομμάτων. Θα έκανα μια πρόταση αυτά τα μέλη που είναι αποσπασμένα σε πολιτικά γραφεία μελών της Κυβένησης, Βουλευτών καθώς και σε γραφεία πολιτικών κομμάτων που εκπροσωπούνται στη Βουλή, σύμφωνα με τη διάταξη της παρ.2 περίπτωση δ' του άρθρου 20 του ν.1404/1983 να αμείβονται με τις αποδοχές των μελών της πλήρους απασχόλησης εφόσον φυσικά έχουν κάνει και τη σχετική αίτηση στο Τεχνολογικό 'Ιδρυμα, αλλά να τελούν σε αναστολή των διδακτικών τους καθηκόντων.

Διατηρώ ορισμένες παρατηρήσεις τις οποίες θα αναφέρω στη δευτερολογία μου. Ευχαριστώ πολύ.

ΠΡΟΕΔΡΕΥΩΝ (Παναγιώτης Ν.Κρητικός): Ο κ. Κοντογιαννόπουλος εισηγητής της Νέας Δημοκρατίας έχει το λόγο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, πριν μπω στις παρατηρήσεις στην ενότητα των άρθρων που συζητάμε, θα μου επιτρέψετε να κάνω μια γενικότερη παρατήρηση, η οποία αναφέρεται κυρίως στο Προεδρείο. Δεν έχει να κάνει με τις παρατηρήσεις του κ. Μάνου, αλλά έχει να κάνει με μια διαπίστωση κατά πόσο το έργο του Κοινοβουλίου όχι προβάλλεται όχι πολύ ή λίγο από τον Τύπο, αλλά αν προβάλλεται αντικειμενικά και στοιχειωδώς σωστά.

Και αυτό διότι δεν είναι δυνατόν από τη χθεσινή συζήτηση ενός σημαντικού νομοσχεδίου από πολλές εφημερίδες να απουσιάζει παντελώς η θέση των κομμάτων της Αντιπολιτεύσεως και περισσότερο της Αξιωματικής Αντιπολίτευσης. Και όχι μόνο να απουσιάζει παντελώς η θέση του κόμματός μας πάνω σ'αυτό το άρθρο, αλλά να γίνονται και σχόλια για αντιφάσεις στις οποίες δήθεν περιήλθαν οι ομιλητές του κόμματός μας.

Θεωρώ ότι το ζήτημα που θέτω δεν έχει να κάνει με το πως πρέπει να λειτουργεί ο Τύπος. Δεν κάνω υπόδειξη σε κανέναν. Πιστεύω, όμως, ότι είναι χρέος του Κοινοβουλίου να ζητήσει τη σωστή απόδοση των εργασιών του Κοινοβουλίου, διότι διαφορετικά θα πρόκειται για παραμόρφωση της πραγματικότητας. 'Οταν εμφανίζεται ότι περίπου το νομοσχέδιο αντικρούστηκε από Βουλευτές της Συμπολίτευσης, χωρίς να υπάρχει η παραμικρή καταγραφή των θέσεων της Αντιπολίτευσης, μιλάμε για αντιστροφή της πραγματικότητας. 'Εχουμε χρέος να προστατεύσουμε την εικόνα του Κοινοβουλίου που βγαίνει προς τα έξω.

Θα πρέπει ίσως να σκεφθούμε ριζικότερη αντιμετώπιση του προβλήματος με τη λειτουργία ενός καναλιού που θα παρουσιάζει το έργο που γίνεται εδώ και το έργο των Βουλευτών, οι οποίοι μετέχουν σ'αυτήν τη διαδικασία. Διότι πως θα εμφανιστεί στην επαρχία του αύριο ο Βουλευτής που όλες αυτές τις ημέρες έμεινε εδώ, έλαβε μέρος στη συζήτηση και διατύπωσε προτάσεις, όταν τίποτα δεν περνάει προς τα έξω; Τι θα περάσει προς τα έξω; Μόνο η αντιπαράθεσή του ή με κάποιον συνάδελφό του ή με το κόμμα του.

Απ'όλη τη συζήτηση του προηγούμενου νομοσχεδίου, για την επετηρίδα και την αξιολόγηση για το νέο λύκειο, ένα πράγμα πέρασε προς τα έξω, ότι δήθεν υπήρξε διαφωνία ανάμεσα σε μένα και στο συνάδελφο κ.Καραμάριο. 'Ολες οι άλλες επισημάνσεις, οι οποίες επαληθεύτηκαν στην πράξη, δεν πέρασαν προς τα έξω. Θέτω, λοιπόν, αυτό το πρόβλημα για να σκεφτούμε πως πρέπει πράγματι να το αντιμετωπίσουμε.

'Ερχομαι στις επιμέρους παρατηρήσεις. Πράγματι, οι βελτιώσεις που έκανε η Κυβέρνηση δείχνουν ότι τουλάχιστον άκουσε με προσοχή τις παρατηρήσεις που διατυπώθηκαν απ'όλους τους συναδέλφους, απ'όλες τις πτέρυγες. Επιτρέψτε μου, όμως, να πω ότι οι περισσότερες απ'αυτές τις βελτιώσεις, είναι οριακές. Δεν αλλάζουν την ουσία των πραγμάτων. Ορισμένες μάλιστα και σε κρίσιμα θέματα, δεν αποτελούν βελτιώσεις, αλλά απλά ευχολόγια. Διότι όταν ο κύριος Υφυπουργός ισχυρίζεται με την παράγραφο την οποία προσθέτει, ότι προβλέπει με προεδρικά διατάγματα που θα εκδοθούν, επεκτείνονται οι ρυθμίσεις του παρόντος νομοσχεδίου στο ερευνητικό προσωπικό του ΕΘΙΑΓΕ, του Μπενακείου και του Ινστιτούτου Εθνικής Σεισμολογίας και Αντισεισμικών Κατασκευών, αλλά μπορεί να επεκτείνονται, αυτό σημαίνει ότι θα τελεί υπό την αίρεση του κάθε Υπουργού και της κάθε κυβέρνησης αν αυτή η αντιστοιχία μπορεί να γίνει. Ακόμη, σημαίνει ότι η ισχύς των προεδρικών διαταγμάτων, μπορεί να ανατρέχει στην έναρξη ισχύος του παρόντος, δηλαδή δεν υπάρχει τίποτα περισσότερο από τη διαβεβαίωση που έδωσε προφορικά ο κύριος Υπουργός. Πρέπει δηλαδή να εμπιστευθούμε την αξιοπιστία του κάθε Υπουργού κάθε κυβέρνησης ότι θα φέρει αυτά τα προεδρικά διατάγματα, με τα οποία θα λυθεί το πρόβλημα που το παρόν νομοσχέδιο δημιουργεί, σε μεγάλες κατηγορίες ερευνητών.

Το ίδιο ισχύει και με τα περίφημα κίνητρα για τα περιφερειακά πανεπιστήμια. Λέει η σχετική διατύπωση, ότι με προεδρικό διάταγμα που εκδίδεται με πρόταση των Υπουργών Οικονομικών, Παιδείας κλπ., καθορίζονται τα κίνητρα προσέλκυσης, εγκατάστασης και παραμονής σε Α.Ε.Ι. και ΤΕΙ που εδρεύουν σε παραμεθόριες περιοχές.

Αυτό σημαίνει απλή ευχή, ότι κάποια στιγμή θα έρθει ο Υπουργός να δώσει αυτά τα κίνητρα. Θέλω να πω ότι οι

Σελίδα 1466 

παρατηρήσεις που διατυπώθηκαν από την αρχή της συζητησης διατηρούν στο ακέραιο τη σημασία τους.

'Ερχομαι τώρα λεπτομερέστερα στις παρατηρήσεις αυτές για να πω το εξής: Η κυβέρνηση καθορίζει μια εσωτερική σχέση μεταξύ των βασικών μισθών για κάθε κατηγορία εκπαιδευτικού προσωπικού Α.Ε.Ι. και Τ.Ε.Ι. και οι συντελεστές τους οποίους καθιερώνει μπορώ να πω ότι σε γενικές γραμμές ανταποκρίνονται με μια ορθή αποτίμηση του προσφερόμενου έργου από κάθε βαθμίδα προσωπικού. Η ορθή, όμως, σχέση που ισχύει ιδιαίτερα για το διδακτικό και ερευνητικό προσωπικό των πανεπιστημίων περιορίζεται μόνο στον υπολογισμό του βασικού μισθού. Αυτή η σχέση ανατρέπεται δραματικά από τα επιδόματα που αποτελούν στην ουσία τμήμα του μισθού με αποτέλεσμα η ψαλίδα ανάμεσα στην πρώτη και στην τελευταία βαθμίδα να ανοίγει, κατά τη γνώμη μου, υπερβολικά με αποτέλεσμα να επιδεινώνεται η μισθολογική σχέση μιας μεγάλης κατηγορίας προσωπικού των Α.Ε.Ι. σε σχέση με την υφιστάμενη κατάσταση. Πολλές, δε, φορές η διαφοροποίηση των επιδομάτων ανά κατηγορία είναι ακατανόητη. Ενώ ενιαία αντιμετωπίζεται το επίδομα μεταπτυχιακών σπουδών, δεν μπορώ να καταλάβω πως το επίδομα από τον κίνδυνο της ραδιενέργειας είναι διαφορετικό για τη μια ή την άλλη κατηγορία προσωπικού.

Τελικά πρέπει να μας πει η Κυβέρνηση ποια σχέση θεωρεί σωστή, αυτή που καθιερώνεται με βάση τους βασικούς μισθούς ή αυτή που τελικά διαμορφώνεται συνυπολογιζομένων και των επιδομάτων. Αυτή αποτελεί την πρώτη παρατήρηση σχετικά με την επιδοματική πολιτική της Κυβέρνησης.

Υπάρχει και η δεύτερη που έχει να κάνει με τις προϋποθέσεις χορήγησης αυτών των επιδομάτων. Ευτυχώς η Κυβέρνηση μετρίασε κάπως την αρχική τοποθέτησή της με τους μηχανισμούς ελέγχου που καθιέρωνε και που στην ουσία οδηγούσαν σε μια πλήρη ανατροπή του ακαδημαϊκού κλίματος, που πρέπει να υπάρχει μέσα στα ιδρύματα, υποβάλλοντας σε μια ακατανόητη και πολλές φορές αδύνατον να πραγματοποιηθεί γραφειοκρατική διαδικασία προκειμένου να διαπιστώνονται τα επιδόματα και να πληρώνονται. Είναι βελτιωμένη η σημερινή τοποθέτηση, σε σχέση με την προηγούμενη, αλλά και πάλι επιβεβαιώνεται ότι η Κυβέρνηση επιχειρεί με αυτόν τον τρόπο να καλύψει τη βασική έλλειψη της αξιολόγησης εκπαιδευτικών ιδρυμάτων και εκπαιδευτικών εισάγοντας τέτοιου είδους ρυθμίσεις που έχουν επιπτώσεις επί της καταβολής του βασικού μισθού στους εκπαιδευτικούς.

Γι' αυτό και εμείς πιστεύουμε ότι πρέπει οι βεβαιώσεις αυτές να καταργηθούν και το ταχύτερο να καθιερώσετε την αξιολόγηση των εκπαιδευτικών ιδρυμάτων. Διότι επιτέλους δεν είναι δυνατόν την πνευματική ηγεσία της χώρας, να την αντιμετωπίζουμε με ένα τέτοιο κλίμα καχυποψίας και μιζέριας.

Υπάρχει και μια τρίτη παρατήρηση ότι ο δραχμικός προσδιορισμός των επιδομάτων αντί του υπολογισμού σε ποσοστό επί του βασικού μισθού, θα οδηγήσει μέσα σε μια πενταετία στο να ανατραπεί η ειδική μισθολογική μεταχείριση που σήμερα αποφασίζουμε. Διότι τα επιδόματα αυτά εφ' όσον δραχμικά προσδιορίζονται θα πρέπει να έρθει άλλος νόμος για να αυξηθούν. Ειδικότερα για τα κίνητρα των περιφερειακών πανεπιστημίων αναγνωρίζω ότι υπάρχει ένα πρόβλημα.

Η αναγνώριση κάποιων επιπλέον κινήτρων αυτόματα θα εκτινάξει τις αποδοχές πάνω από το επίπεδο των δικαστικών, με αποτέλεσμα να επαναληφθεί η γνωστή ιστορία με τους γιατρούς του Ε.Σ.Υ.

Κάνω μια πρόταση -την οποία θα παρακαλούσα να τη μελετήσετε- για τη δυνατότητα καθιέρωσης ενός ειδικού επιχειρησιακού προγράμματος επιχειρησιακής ενίσχυσης κάθε μέλους Δ.Ε.Π των περιφερειακών Α.Ε.Ι..

Με αυτό θέλω να πω, ότι τα μέλη Δ.Ε.Π στα περιφερειακά Α.Ε.Ι., προκειμένου να πάρουν μέρος σε ένα συνέδριο, να κάνουν μια έρευνα, υποβάλλονται σε πολύ μεγαλύτερες δαπάνες από αυτές τις οποίες κάνει ένας άλλος συνάδελφός τους σε κεντρικό πανεπιστήμιο. Μπορούν να αποτιμηθούν αυτές οι δαπάνες και να τους δίνονται χωριστά, χωρίς να επέρχεται μεταβολή της μισθολογικής τους κλίμακας.

'Οσο για την αναδρομικότητα της ρύθμισης αυτής, κύριε Υφυπουργέ, στην οποία αναφέρθηκε ο συνάδελφος μας ο κ. Μάνος σας άκουσα να βεβαιώνετε κατηγορηματικά ότι η Κυβέρνηση σε αυτό το θέμα δεν έχει αναλάβει καμιά δέσμευση. Αυτό ισχύει μόνο προς εσάς. Εσείς πράγματι προσωπικά δεν αναλάβατε καμιά δέσμευση απέναντι στους καθηγητές. Ο αρμόδιος όμως Υπουργός Παιδείας, με τον οποίο συνεργάζονταν επί μια διετία οι εκπρόσωποι των πανεπιστημιακών, έπαιρναν συνεχώς τις διαβεβαιώσεις, να μην ανησυχούν γιατί, αν καθυστερήσει η ψήφιση του νόμου, το μισθολόγιο θα ισχύσει από 1ης Ιανουαρίου, με αποτέλεσμα ακόμα και το ειδικό εκπαιδευτικό προσωπικό, που παρενθετικά σημειώνω ότι με το νομοσχέδιο εδώ αδικείται, δεν έλαβε ούτε την Α.Τ.Α. εν όψει της αναμόρφωσης του μισθολογίου. 'Ετσι, λοιπόν, κατάφορα αδικείτε και αδικείτε όχι μόνο το εκπαιδευτικό προσωπικό αλλά και τους συνταξιούχους, οι οποίοι συνταξιοδοτήθηκαν στο τέλος Αυγούστου.

'Οσο, δε, για την υποσχεσή σας ότι θα φέρετε ένα ειδικό νομοσχέδιο συνταξιοδοτικό, σύμφωνοι, να το φέρετε. Αλλά αυτήν τη στιγμή δημιουργείται πρόβλημα για μια μικρή κατηγορία εκπαιδευτικών, οι οποίοι εάν είχατε ψηφίσει έγκαιρα το νομοσχέδιο αυτό, θα είχαν σήμερα μια καλύτερη μεταχείριση συνταξιοδοτική. 'Αλλωστε, δίνεται και με τη σημερινή σας ρύθμιση και με το νομοσχέδιο που ψηφίζουμε, η αναδρομικότητα, αφού ισχύει από 1ης Σεπτεμβρίου, ενώ ήδη είμαστε στις 2 Οκτωβρίου. Αν αυτό το επεκτείνετε ένα μήνα πιο πέρα, καλύπτεται αυτό το πρόβλημα.

Υπάρχουν, όμως, δύο κατηγορίες προσωπικού Α.Ε.Ι. που αδικούνται κατάφωρα. Είναι το ειδικό εκπαιδευτικό προσωπικό, το οποίο ενώ κάνει έργο περίπου παραπλήσιο με το έργο των πανεπιστημιακών δασκάλων και ενώ, αν είχε ακολουθήσει την εξέλιξη της δημόσιας εκπαίδευσης θα είχε καλύτερη μισθολογική μεταχείριση από αυτή που έχει σήμερα, το προσωπικό αυτό υφίσταται με τις ρυθμίσεις σας μια δυσμενέστατη μεταχείριση και αδικία, όπως επίσης και το διοικητικό προσωπικό των πανεπιστημίων.

Για το διοικητικό προσωπικό των πανεπιστημίων που απεργεί σήμερα, δεν λαμβάνεται κάποια πρόνοια, όταν όλο το υπόλοιπο προσωπικό των πανεπιστημίων θα έχει κάποια μεγάλη ή μικρή βελτίωση στο μισθό του. Οι διοικητικοί υπάλληλοι των πανεπιστημίων έχουν τιμωρηθεί με την κατάργηση του επιδόματος των εξετάσεων, που είναι περίπου τριάντα πέντε χιλιάδες (35.000) δραχμές, τα οποία τα στερούνται. Αυτός είναι ο λόγος που τα πανεπιστήμια παραμένουν κλειστά.

(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή)

ΠΡΟΕΔΡΕΥΩΝ (Παναγιώτης Ν. Κρητικός): Θα παρακαλέσω, κύριε Κοντογιαννόπουλε, να τελειώσετε. Τα υπόλοιπα στη δευτερολογία σας.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Τελειώνω, κύριε Πρόεδρε.

Για το πρόβλημα των τεχνολογικών ιδρυμάτων, υπάρχει και εκεί ένα ανάλογο θέμα με το ειδικό εκπαιδευτικό προσωπικό, που και χθες συνάδελφοι ζήτησαν να τερματιστεί η σημερινή ανωμαλία και να ενταχθούν στο εκπαιδευτικό προσωπικό και ασφαλώς μισθολογικά να δικαιωθούν. Αλλά και εδώ ισχύει η απαίτηση να αναπροσαρμοσθούν οι κλίμακες των επιδομάτων μέσα σε μια λογική συνάρτηση με τους συντελεστές του βασικού μισθού.

Επίσης -θα σας παρακαλέσω να με προσέξετε- στο άρθρο 13, εδάφιο θ', παράγραφος 3, να διευκρινισθεί τι γίνεται με τη δεύτερη δόση της ερευνητικής χορηγίας που θα καταβληθεί την 1η Οκτωβρίου 1997, αφού, όπως προβλέπεται από το νομοσχέδιο, αυτό θα ισχύσει από 1η Σεπτεμβρίου. 

Επιφυλάσσομαι στη δευτερολογία μου -γιατί δεν θέλω να κάνω κατάχρηση της ανοχής σας, κύριε Πρόεδρε- να μιλήσω για την έρευνα και για τις υπόλοιπες κατηγορίες προσωπικού.

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Τασούλας, ως ειδικός αγορητής του Κομμουνιστικού Κόμματος Ελλάδος, έχει το λόγο.

Σελίδα 1467 

 

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, θέλω να επαναλάβω τη δυσκολία, που υπάρχει σε αυτή την Αίθουσα, να τοποθετηθεί κανένας επί της ουσίας πάνω στις διορθώσεις που έρχονται για συζήτηση στο νομοσχέδιο, αλλά όπως παρακάτω θα πούμε και αυτές οι διορθώσεις είναι πρόχειρες και θα έχουν επιπτώσεις, παρά την προχειρότητά τους, για τους εργαζόμενους στα Α.Ε.Ι., στα ερευνητικά κέντρα. Και οι επιπτώσεις αυτές και λίγο πολύ άγνωστες είναι αυτή τη στιγμή και είναι βέβαιο ότι θα είναι και σε βάρος τους.

Η κριτική μας θα αφορά πρώτα απ' όλα το νομοσχέδιο όπως ήρθε και παρακάτω θα αναφερθούμε και σε αυτές τις διορθώσεις. 

Το πρώτο ζήτημα που έχουμε να παρατηρήσουμε είναι ότι αυτό το συγκεκριμένο μισθολόγιο παρέχεται για μία πηγή μισθοδοσίας των καθηγητών. Φυσικά αυτή η πηγή αφορά όλους τους καθηγητές Α.Ε.Ι., Τ.Ε.Ι. και των ερευνητών που συμπεριλαμβάνονται μέσα στο νομοσχέδιο, όπως συμπεριλαμβάνονται και θα πρέπει να ξέρουν οι καθηγητές πανεπιστημίου ότι τις άλλες πηγές, παρόλο που δίνεται αυτό το δικαίωμα, δεν θα είναι για όλους εύκολο να τις αξιοποιήσουν, ούτε τα ερευνητικά προγράμματα ούτε το ελεύθερο επάγγελμα -θα είναι για κάποιους προνομιούχους περισσότερους ή λιγότερους, για κάποιους ημέτερους και δεν συμμαζεύεται-και επομένως θα δημιουργήσετε προβλήματα μεταξύ των μελών του Δ.Ε.Π., τα οποία αργά ή γρήγορα θα εμφανιστούν και θα έχουν επιπτώσεις και στους ίδιους και στη λειτουργία των Ανώτατων Εκπαιδευτικών Ιδρυμάτων.

'Οσον αφορά το ύψος των αποδοχών η δική μας κριτική συνίσταται στο ότι, ναι μεν υπάρχει μία αύξηση, αλλά η αύξηση αυτή δίνεται με τέτοιο τρόπο που δημιουργεί αποστάσεις στην κατώτερη βαθμίδα και στην πρώτη βαθμίδα των καθηγητών. Η Κυβέρνηση, βέβαια, έχει το στόχο της που το κάνει αυτό, είπαμε και επί της αρχής ότι θέλει να βρεί υποστηρικτές και συμμάχους της συνολικής της πολιτικής, πράγμα το οποίο εμείς πιστεύουμε ότι δεν θα καταφέρει να το κάνει.

Παρατηρείται το φαινόμενο στους μεν βασικούς μισθούς η αναλογία να κυμαίνεται χονδρικά από 1 μέχρι 1,5 από τη βαθμίδα την κατώτερη μέχρι την ανώτερη, ενώ με τα επιδόματα μεγαλώνει η ψαλίδα των συνολικών αποδοχών και γίνεται 1 με 2,3 ή 2,4 ανάλογα και με την κάθε περίπτωση.

Θα βλέπαμε, επομένως, εμείς ένα άλλο μισθολόγιο του οπίου η οροφή θα μπορούσε να είναι πιο κάτω και η ψαλίδα να είναι με μικρότερο άνοιγμα.

Για τον επιδοματικό χαρακτήρα: Πέρα από το ότι έχει επιπτώσεις αυτός ο επιδοματικός χαρακτήρας και στο ύψος των συντάξεων, θα πρέπει να γνωρίζουν και οι ενδιαφερόμενοι και φυσικά η Κυβέρνηση, που το θεσμοθετεί αυτό και το φέρνει στη Βουλή -το γνωρίζει καλά- ότι δεν αποκλείεται αργά ή γρήγορα να αξιοποιηθεί κατά τέτοιον τρόπο και παρά τις όποιες μεταβολές κάνει και μεταθέτει τον έλεγχο από τον πρόεδρο του τμήματος σε άλλα όργανα κλπ. και να αποβεί θηλιά στο λαιμό των πανεπιστημιακών, στο λαιμό των καθηγητών. Και μη μου πείτε, κύριοι Βουλευτές, ότι αυτά τα πράγματα δεν γίνονται σήμερα, ότι δεν έχουμε τέτοιες μεθόδους σήμερα. 'Εχουμε και παραέχουμε.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)

Χθές αποκαλύφθηκε η ασφάλεια να παρεμβαίνει σε σύσκεψη εκπροσώπων της ΕΣΑΚΣ στο Εργατικό Κέντρο και συνελήφθη ο άνθρωπος αυτός και παραδόθηκε στην υπηρεσία και λέτε ότι θα κάνετε έρευνες κλπ. Καταγγέλουμε αυτό το γεγονός και το συνδυάζουμε με το τι μπορεί να συμβεί στα πανεπιστήμια, όταν μάλιστα τέτοιες μέθοδοι λίγο-πολύ θεσμοθετούνται εδώ με αυτό το νομοσχέδιο. 

'Ενα άλλο σημείο, στο οποίο εμείς επικεντρώσαμε την κριτική μας απέναντι στο νομοσχέδιο, ήταν η ισοτιμία των ερευνητικών κέντρων. Αυτή η ισοτιμία, που μέχρι ένα διάστημα ίσχυε και για πολλά χρόνια, ανατρέπεται μέσω του μισθολογίου. Θα μου πείτε ότι ο Υπουργός σήμερα φέρνει κάποιες διορθώσεις για να εξομαλύνει κάποια κατάσταση. Ποια είναι η πραγματικότητα; Και είναι πολύ βαρύτερο απ' όσο υπολογίζαμε στην αρχή. Δεν φέρνει διορθώσεις, προσπαθεί να παραπλανήσει ο Υπουργός και τη Βουλή και τους ενδιαφερόμενους. Τι κάνει δηλαδή; Από τη μια μεριά λέει ότι τους δίνει κάτι παραπάνω στους βασικούς μισθούς και από την άλλη, είναι συγκεκριμένη η περίπτωση εδώ των Ε.Λ.Ε., τους μειώνει το αντίστοιχο επίδομα. Επομένως δεν πρόκειται για ουσιαστικές αλλαγές, αντίθετα προσπαθεί, όπως είπα, να παραπλανήσει αυτούς τους εργαζόμενους. Τους μειώνουν το επιδόμα από εκατόν πέντε χιλιάδες (105.000) δραχμές σε εννενήντα χιλιάδες (90.000) δραχμές, από ενενήντα χιλιάδες (90.000) δραχμές σε εβδομήντα χιλιάδες (70.000) δραχμές και από εξήντα (60.000) δραχμές σε πενήντα (50.000) δραχμές. Και αυτό αντιστοιχεί στην αύξηση που υποτίθεται ότι δίνει στους βασικούς μισθούς. 'Αρα, τίποτα δεν δίνει, άνθρακες ο θησαυρός!

Υπάρχει πρόβλημα με τα ερευνητικά κέντρα, με την έννοια ότι θα πρέπει να θεσμοθετηθεί η ισοτιμία τους, όχι μόνο σε μισθολογικό επίπεδο συνολικά, αλλά χρειάζεται να έρθει στη Βουλή νομοσχέδιο που να ψηφιστεί και να προβλέπει τους όρους αυτής της ισοτιμίας, για τους οποίους εμείς δεν θα ήμασταν αντίθετοι. Αλλά δεν μπορούμε να δεχθούμε ότι τα ερευνητικά κέντρα της χώρας είναι υποδέεστερα από τα Α.Ε.Ι.

Σ' αυτήν την κατηγορία των εργαζομένων, πέρα από τους Ε.Λ.Ε., υπάρχουν και μεταξύ των ερευνητικών κέντρων προβλήματα, τα οποία όφειλε να λύσει η Κυβέρνηση με το νομοσχέδιο. Δεν τα λύνει, δεν τα φέρνει καν για συζήτηση και μέσω του μισθολογίου δημιουργεί χάσματα μεταξύ αυτών των ιδρυμάτων, όπως είναι το Κ.Ε.Π.Ε., το ΙΤΣΑΚ, το ΕΘ.Ι.Α.Γ.Ε., όπως είναι η Ακαδημία, το Μπενάκειο κλπ., μία σειρά ιδρύματα, ή και σχολές όπως είναι οι Ανώτατες Στρατιωτικές και της Εθνικής Σχολής Δημόσιας Υγείας.

Ακόμη προβλήματα -και την κριτική μας την ασκήσαμε στην επιτροπή- δημιουργούνται σ' ένα θέμα που φαίνεται απλό, με το επίδομα ραδιενέργειας. Αυτό είναι βαρύτατο ολίσθημα της Κυβέρνησης. Δεν σέβεται την ανθρώπινη ζωή με το να θεσμοθετεί διαφορετική αξιολόγηση για μία κατηγορία εργαζομένων που δέχεται την ίδια ή και περισσότερη ακτινοβολία από τη ζωή άλλων που δέχονται την ίδια -εγώ θα έλεγα τη λιγότερη-ακτινοβολία. Μιλάω για τους τεχνικούς που δουλεύουν στους ίδιους χώρους.

Στην ημερήσια διάταξη είναι και οι κινητοποιήσεις των διοικητικών υπαλλήλων των πανεπιστημίων, των οποίων το αίτημα πρέπει να ικανοποιήσετε. Δεν επρόκειτο για επίδομα εξετάσεων, επρόκειτο για μισθολογική ενίσχυση αυτό το επίδομα που έπαιρναν, το οποίο τους στο στερείται.

Επίσης κάναμε και κριτική και για τα περιφερειακά πανεπιστήμια και για το πως πρέπει να ενισχυθούν αυτά. Από τη μεριά μας όμως θα πρέπει κάποτε να πούμε και ποια είναι αυτά και να μην είναι στην ευχέρεια του κάθε Υπουργού να αποφασίζει.

Σας είπα συγκεκριμένα με ποιο κριτήριο το Πανεπιστήμιο των Ιωαννίνων δεν είναι περιφερειακό πανεπιστήμιο.

Κάναμε κριτική και επιμένουμε ότι με τον τρόπο που ρυθμίζετε τα μισθολογικά ζητήματα απομακρύνετε τα Τ.Ε.Ι. από την έννοια της ενιαίας τριτοβάθμιας εκπαίδευσης και τα υποβαθμίζετε και μισθολογικά. Επομένως και απ' αυτήν την πλευρά, δεν προσφέρετε θετικές υπηρεσίες με αυτό το νομοσχέδιο.

Θέλω να κλείσω τώρα με τις αλλαγές, με τις διορθώσεις που φέρνετε. Είκοσι πέντε λεπτά κάνατε εσείς για να τις διαβάσετε και είκοσι λεπτά είχαμε εμείς στη διάθεσή μας από την ώρα που σταματήσατε μέχρι να πάρουμε το λόγο. Ε, πως θέλετε να μελετήσουμε αυτά τα ζητήματα; 

Εν πάση περιπτώσει, εμείς επιμένουμε ότι ούτε και εσείς τα μελετήσατε όσο χρειαζόταν. Προσπαθείτε να πετύχετε τους στόχους σας, αλλά δημιουργείτε προβλήματα, μέχρι και συνταγματικά προβλήματα, όπως επισημάνθηκε χθές εδώ.

Για όλους αυτούς τους λόγους και για πολλούς άλλους, για τους οποίους θα μπορούσαμε να μιλάμε πολύ περισσότερο εδώ πέρα, εμείς ζητάμε να αποσύρετε αυτό το νομοσχέδιο, δεν πρόκειται να το ψηφίσουμε και τουλάχιστον να το φέρετε

Σελίδα 1468 

σε συνταγματική τάξη και να πάρετε στα σοβαρά υπόψην αυτά που εμείς σας είπαμε και αυτά που άλλοι Βουλευτές μπορεί να σας επεσήμαναν και να έρθετε με καθαρό τρόπο να φέρετε τα ζητήματα αυτά για συζήτηση.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ο Πρόεδρος του Συνασπισμού της Αριστεράς και της Προόδου κ. Κωνσταντόπουλος ορίζει ως Κοινοβουλευτικό Εκπρόσωπο το Βουλευτή κ. Ευάγγελο Αποστόλου, ο οποίος έχει και το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, πριν τοποθετηθώ επί των άρθρων, μετά την τροποποίηση που έγινε, ήθελα να υπενθυμίσω στον κ. Χριστοδουλάκη κάτι που είπα και στην πρωτολογία μου και ο ίδιος διεφώνησε ότι δεν ήταν αλήθεια αυτά που είπα.

Συγκεκριμένα αναφέρθηκα στο υπάρχον θεσμικό πλαίσιο που διασφάλιζε απόλυτα την πλήρη και άνευ όρων εξομοίωση των ερευνητών του ν.1514 με τα μέλη Δ.Ε.Π.-Α.Ε.Ι.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κατά τις τακτικές αποδοχές.

ΕΥΑΓΓΕΛΟΣ ΑΠΟΣΤΟΛΟΥ: Αφήστε με να επαναλάβω και θα δείτε ότι τουλάχιστον από την πλευρά μου έχω δίκιο.

Στο ν.1514/1985, άρθρο 18, παρ. 1γ' προβλέπεται ότι οι ερευνητές των κέντρων αυτών έχουν όχι μόνον ίσους βασικούς μισθούς με τα αντίστοιχα μέλη Δ.Ε.Π.-Α.Ε.Ι., αλλά λαμβάνουν -ακριβώς σας το λέω- όλα τα λοιπά επιδόματα που προβλέπονται και θα χορηγούνται για το Δ.Ε.Π.-Α.Ε.Ι. και με τους ίδιους όρους και τις ίδιες προϋποθέσεις.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Διαβάστε και την παρένθεση να δείτε τι λέει. Συνεχίστε να διαβάζετε μέχρι την τελεία του άρθρου αυτού, μη διακόπτετε την πρόταση, για να μη δημιουργούνται εντυπώσεις.

ΕΥΑΓΓΕΛΟΣ ΑΠΟΣΤΟΛΟΥ: Αφήστε με να ολοκληρώσω.

Με ν.1848/1989, στο άρθρο 24, παρ. 3, εδάφιο γ', αναφέρει: "Οι ερευνητές λαμβάνουν τους ίδιους βασικούς μισθούς καθώς και όλα τα λοιπά επιδόματα και οικονομικές παροχές με οποιοδήποτε όνομα που προβλέπεται και θα χορηγούνται κάθε φορά για το Δ.Ε.Π.-Α.Ε.Ι.".

Αυτή η εξίσωση ίσχυσε μεταξύ 1985-1988 καθώς και 1989-1993. Αν εσείς τώρα είχατε εξαπολύσει ορισμένες τροπολογίες με τις οποίες εξαιρούσατε τους ερευνητές, ξέρετε ότι υπήρξαν δικαστικές αποφάσεις εκ των υστέρων, οι οποίες διόρθωσαν αυτές τις αδικίες.

Επειδή μιλήσατε προχθές για ιστορικές αυξήσεις που δίνονται στους ερευνητές, σας υπενθυμίζω ότι εσείς στερήσατε το επίδομα του 35% της πλήρους και αποκλειστικής απασχόλησης από τους ερευνητές και γι' αυτό σήμερα φαίνονται αυτές οι αυξήσεις που παρουσιάσατε.

Θα ήθελα να πω ότι πράγματι είναι θετικό ότι πολλές από τις προτάσεις που έγιναν από την Αντιπολίτευση και από εμάς, έγιναν δεκτές. Είναι θετικό το ότι καταργήθηκε η μηνιαία έγκριση των επιδομάτων, κάτι που -όπως είχαμε τονίσει- προσέβαλε την ακαδημαϊκή κοινότητα. Εμείς λέμε ότι για να διατηρείται η σχέση των βασικών μισθών, πρέπει να υπάρχει και στα επιδόματα μια διαφορετική κατανομή, την οποία και σας προτείνουμε.

Στο άρθρο 13, στην παράγραφο 2γ' το αα' να μείνει ως έχει, το ββ' να γίνει εκατόν εβδομήντα πέντε χιλιάδες (175.000), το γγ' να γίνει εκατόν πενήντα χιλιάδες (150.000), το δδ' να γίνει εκατόν τριάντα πέντε χιλιάδες (135.000) και το εε' να γίνει εκατόν είκοσι χιλιάδες (120.000).

Το ίδιο να γίνει και στην παράγραφο 2δ', το αα' να μείνει εκατόν σαράντα χιλιάδες (140.000), το ββ' να γίνει εκατόν είκοσι χιλιάδες (120.000), το γγ' να γίνει εκατόν πέντε χιλιάδες (105.00), το δδ' να γίνει ενενήντα πέντε χιλιάδες (95.000) και το εε' να γίνει ογδόντα πέντε χιλιάδες (85.000).

Στην παράγραφο 2ε', τα ποσά να γίνουν με τη σειρά εκατόν δέκα χιλιάδες (110.000), ενενήντα πέντε χιλιάδες (95.000), ογδόντα χιλιάδες (80.000) και εβδομήντα πέντε χιλιάδες (75.000). Μια ανάλογη σμίκρυνση της ψαλίδας να γίνει και στην κατανομή των επιδομάτων που αφορούν τα Α.Ε.Ι.

Επίσης, όσον αφορά τα περιφερειακά πανεπιστήμια, επειδή μιλήσατε για έκδοση προεδρικών διαταγμάτων, εμείς λέμε ότι στο άρθρο 13 στην παράγραφο 3, θα πρέπει να συμπληρωθεί μια τροπολογία, την οποία σας έχουμε καταθέσει και η οποία λέει ότι εξαιρείται από τις διατάξεις του εδαφίου αυτού, η κατ'αποκοπή μηνιαία αποζημίωση για την αντιμετώπιση των δαπανών, στις οποίες υποβάλλονται λόγω των ειδικών συνθηκών άσκησης του επαγγέλματος, το άρθρο 1 του ν. 1514/1985 που αφορά τα περιφερειακά πανεπιστήμια.

'Ερχομαι στο άρθρο 17, που αφορά τις αποδοχές των ερευνητών και των ειδικών λειτουργικών επιστημόνων. Είναι γεγονός ότι πράγματι έγινε μια βελτίωση, ή έγινε μια εξίσωση των βασικών μισθών των ερευνητών με τους πανεπιστημιακούς και όντως έχει κατατεθεί από εμάς σχετική τροπολογία, η οποία έγινε απολύτως δεκτή. Εκείνο με το οποίο διαφωνούμε είναι ότι, όπως σας έχουμε ξαναπεί, με τη θεσμοθέτηση αυτή, πλέον, καταργείται και η μισθολογική ισοτιμία, η οποία υπάρχει μεταξύ των ερευνητών και των πανεπιστημιακών.

Θα μείνω στο άρθρο 17, που αφορά και τους ειδικούς λειτουργικούς επιστήμονες. 'Εγινε και εδώ κάποια διόρθωση. Εμείς θα είμαστε σύμφωνοι αν ό,τι έγινε για τους ερευνητές, γινόταν και για τους ειδικούς λειτουργικούς επιστήμονες.

Η παράγραφος η' του άρθρου 3, αφορά το επίδομα ραδιενέργειας. Είχα πεί και προχθές ότι θεωρούμε αδιανόητο, άνθρωποι που εργάζονται στον ίδιο χώρο, να μην έχουν το ίδιο επίδομα ανθυγιεινής εργασίας.

Επίσης, με τις προσθήκες που γίνονται στο άρθρο 17 και που αφορούν τα υπόλοιπα ερευνητικά κέντρα, που δεν αναφέρονται στο ν. 1514, πράγματι είναι θετικό ότι προβλέπεται η έκδοση προεδρικού διατάγματος, που θα αντιμετωπίσει όλα τα θέματα που αφορούν αυτά τα ερευνητικά κέντρα, κάτι το οποίο έχουμε προτείνει εμείς με τροπολογία και κατά κόρον είχαμε προτείνει και στην επιτροπή.

Εκείνο που ζητάμε είναι να δεσμευθεί η Κυβέρνηση για την έκδοση του προεδρικού διατάγματος εντός έξι μηνών. 

Τελειώνοντας θέλω να πω ότι εμείς συμφωνούμε με τις παρεμβάσεις, ειδικά στον τομέα της μισθολογικής εξομoίωσης, τουλάχιστον για σήμερα, των ερευνητών προς τους πανεπιστημιακούς και τη θετική αντιμετώπιση των θεμάτων των υπόλοιπων ερευνητών.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Η ειδική αγορήτρια του ΔΗ.Κ.ΚΙ. κα Αράπη-Καραγιάννη, έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, εγώ θα ξεκινήσω από μία παρατήρηση. Είμαι καινούρια Βουλευτής και όπως είπε και ο Πρόεδρος του Δημοκρατικού Κοινωνικού Κινήματος ότι το μισθολόγιο είναι δύσκολο να το παρακολουθήσουν κάποιοι απλοί Βουλευτές, που δεν έχουν σχέση με τα οικονομικά.

Κύριε Υπουργέ, είπατε ότι στην επιτροπή -εγώ δεν ήμουν στην επιτροπή- ακούσατε τους εισηγητές και τις διάφορες παρατηρήσεις που έκαναν. 'Ομως σ' εμένα σαν απλό πολίτη μου κάνει εντύπωση το εξής: Εφ'όσον ακούσατε όλες αυτές τις εισηγήσεις, γιατί δεν τις βάλατε στο νομοσχέδιο από την αρχή, ούτως ώστε να έχουμε τη δυνατότητα να τις μελετήσουμε και εμείς και τις φέρατε κατόπιν σαν τροπολογίες; Αυτό μου έκανε μεγάλη εντύπωση σαν απλός πολίτης και Βουλευτής, καινούρια, αν θέλετε.

Θέλω να σας κάνω ακόμη μία ερώτηση και θέλω να έχω την απάντησή σας πάνω σε αυτό. Γνωρίζετε ότι, σύμφωνα με το Σύνταγμα και τους νόμους, ανήκουν στην ίδια κατηγορία όλοι οι ανώτατοι δημόσιοι λειτουργοί. Δημόσιοι λειτουργοί είναι και οι καθηγητές πανεπιστημίων. Γνωρίζετε πολύ καλά ότι τα τελευταία χρόνια οι καθηγητές πανεπιστημίων, δεν παρακολούθησαν και δεν είχαν τις αυξήσεις που είχαν οι δικαστικοί.

Θέλω να σας ρωτήσω, λοιπόν, αν με τις παραπάνω αυξήσεις θα καλύψουν αυτή τη διαφορά, που είχαν μείνει πίσω μισθολογικά όσον αφορά τους δικαστικούς. Θέλω μία απάντηση πάνω σε αυτό, γιατί δεν κατέχω πάρα πολύ τα οικονομικά θέματα.

Πράγματι κάνατε μερικές βελτιώσεις. Εκείνο, όμως, που έχω

Σελίδα 1469 

να παρατηρήσω είναι το εξής: Γνωρίζω πολύ καλά ότι οι καθηγητές πανεπιστημίων στα ερευνητικά κέντρα πρέπει να διδάσκουν και ότι το μεγαλύτερο έργο των ερευνητών είναι η έρευνα. Οι άνθρωποι αυτοί έπαιρναν κάποια επιδόματα. 'Eχει σημασία,κύριε Υπουργέ, εάν ο άλλος έχει διδακτορικό για να πάρει το τεχνικό επίδομα. Δεν δέχεται την ίδια ραδιενέργεια εκείνος που έχει διδακτορικό και εκείνος που δεν έχει;

Αυτό είναι ένα πάγιο αίτημα των συνδικαλιστών που δουλεύουν στα ερευνητικά κέντρα και των τεχνικών οπότε πρέπει, κύριε Υπουργέ, να το δείτε.

Επίσης, δεν ακούσαμε τίποτα για τους καθηγητές των Ανωτάτων Στρατιωτικών Σχολών. Δεν τους έχετε συμπεριλάβει σ' αυτήν την κατηγορία των καθηγητών. Ακούσαμε από εισηγητές χθες, που γνωρίζουν τα θέματα των Στρατιωτικών Σχολών καλύτερα, ότι οι καθηγητές αυτοί υποχρεωτικά διδάσκουν πέντε ώρες την ημέρα. Αυτούς δεν τους έχετε συμπεριλάβει στο μισθολόγιο των πανεπιστημιακών.

'Ενα άλλο θέμα, που θα ήθελα να θίξω, κύριε Υπουργέ, είναι στο άρθρο 15 παράγραφος 2 εδάφιο γ'.

Θα σας διαβάσω ακριβώς πως έχει: "Για τη συνδρομή των προϋποθέσεων αυτών εκδίδεται κάθε μήνα βεβαίωση του οικείου προέδρου ή του υπεύθυνου ομάδας μαθημάτων του Τ.Ε.Ι., η οποία συνοδεύει τη μισθοδοτική κατάσταση".

Υπάρχει, κύριε Υπουργέ, το σκεπτικό ότι σε κάθε περίπτωση μη ανταπόκρισης του καθηγητή στη συγκεκριμένη διδακτική και εξωδιδακτική απασχόληση είναι σαφές ότι υποχρεούται το ίδιο το τμήμα να λάβει τα κατάλληλα μέτρα, που μπορούν να φθάσουν ως και την πειθαρχική διαδικασία και όχι μόνο στην ανάκληση του επιδόματος, δηλαδή να βεβαιώνεται από τα αρμόδια όργανα του Τ.Ε.Ι., ο λόγος αναίρεσης των προϋποθέσεων και όχι η μηνιαία αναγνώριση πως ο οποιοσδήποτε καθηγητής συνεχίζει να εκπληρώνει το έργου του ή όχι.

Επίσης, θα πρότεινα, κύριε Υπουργέ, για τα περιφερειακά Τ.Ε.Ι. με σχολές σε κάθε σχεδόν πρωτεύουσα νομού, όπως το Τ.Ε.Ι. Ηπείρου, η κατοικία του πλήρους ή αποκλειστικής απασχόλησης μέλους του εκπαιδευτικού προσωπικού να είναι στα όρια της περιφέρειας και όχι στα όρια της πόλης ή του νομού που υπάρχουν εγκαταστάσεις του Τ.Ε.Ι., όπου διδάσκει. Διότι μπορεί ένας καθηγητής να διδάσκει στα Τ.Ε.Ι. παραδείγματος χάρη της 'Αρτας ή της Λάρισας και να μένει στα Γιάννενα.

Δεν ακούστηκε τίποτα, όσον αφορά το ΚΕΠΕ. Σύμφωνα με τον ιδρυτικό νόμο του ΚΕΠΕ, από της ιδρύσεώς του το 1960 επί Πρωθυπουργίας Καραμανλή και με Γενικό Διευθυντή τότε τον Πρόεδρο Ανδρέα Παπανδρέου αποτελεί ερευνητικό ίδρυμα, ιδιότητα που κανείς δεν μπορεί να τους την αφαιρέσει. Από το ΚΕΠΕ έχουν περάσει και εργασθεί δεκάδες οικολόγοι διεθνούς κύρους, μερικοί εκ των οποίων μάλιστα έχουν πάρει βραβείο Νόμπελ στα οικονομικά και έχουν εκπονηθεί σ' αυτό εκατοντάδες μελέτες και όλα κατά καιρούς τα οικονομικά προγράμματα της χώρας. Δεν θα ήταν υπερβολή να υποστηριχθεί ότι στα ΚΕΠΕ οφείλεται η ταχεία διάδοση στη χώρα μας της οικονομικής επιστήμης. Η με οποιονδήποτε τρόπο προσπάθεια υποβάθμισης του ρόλου αποτελεί ασέβεια στην ιστορία του και στα πρόσωπα όλων εκείνων που εμόχθησαν για την εισαγωγή της οικονομικής έρευνας στην Ελλάδα.

Βλέπουμε, κύριε Υπουργέ, ότι στα ΚΕΠΕ μειώνονται οι βασικές αποδοχές όλου του επιστημονικού προσωπικού με το βασικό μισθό, συν την Α.Τ.Α., συν το χρονοεπίδομα 80%, μέχρι και 25%. Μειώνονται, όχι μόνο οι μισθοί, αλλά και στα συνταξιοδοτικά τους δικαιώματα.

Εμείς, κύριε Υπουργέ, από σεβασμό και μόνο στην ιστορική σημασία του ΚΕΠΕ, θα θέλαμε να έχετε υπόψη σας αυτή μας την παρατήρηση.

Δεν έχω να κάνω καμία άλλη παρατήρηση, όσον αφορά το άρθρο 15 και το άρθρο 17. Κύριε Υπουργέ, θα έχουν έρθει και σε σας οι μετατροπές και οι τροπολογίες που σας έχουν υποβάλλει, όσον αφορά το Πανεπιστήμιο Αιγαίου. Νομίζω ότι πρέπει να στηρίξουμε τα περιφερειακά μας πανεπιστήμια. 

Εμείς σαν ΔΗ.Κ.ΚΙ. στηρίζουμε τις τροπολογίες που σας έχουν υποβληθεί από το Πανεπιστήμιο Αιγαίου. Για να μην τις διαβάσω, θα πω μόνο ότι είναι στο άρθρο 13, στο άρθρο 23 και φυσικά στις παραγράφους που λέει το υπόμνημα του Υπουργείου Αιγαίου. Ευχαριστώ πολύ.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να ανακοινώσω στο Τμήμα ότι τη συνεδρίασή μας παρακολουθούν από τα δυτικά γενικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα μαθητές και δύο συνοδοί-δάσκαλοι από το Δημοτικό Σχολείο Πεντέλης.

(Χειροκροτήματα από όλες τις πτέρυγες)

Ο κ. Μπρατάκος έχει το λόγο.

ΑΓΓΕΛΟΣ ΜΠΡΑΤΑΚΟΣ: Κύριε Πρόεδρε, με το άρθρο 15 ρυθμίζονται θέματα αποδοχών των μελών του εκπαιδευτικού προσωπικού των Τ.Ε.Ι..

Δυστυχώς με το άρθρο αυτό, διαταράσσεται η μέχρι σήμερα υφιστάμενη ποσοστιαία σχέση, μεταξύ των αποδοχών του καθηγητή Α.Ε.Ι. και του εκπαιδευτικού προσωπικού των Τ.Ε.Ι., σχέση που καθορίζεται από το νόμο 1404/1983 που το ίδιο το ΠΑ.ΣΟ.Κ. έχει ψηφίσει.

Συγκεκριμένα η σχέση αυτή μέχρι τώρα ήταν 80% για τον καθηγητή των Τ.Ε.Ι. -80% επί του μισθού του καθηγητού Α.Ε.Ι.- 65% για τον επίκουρο καθηγητή, 55% για τον καθηγητή εφαρμογών.

Το νομοσχέδιο δημιουργεί την εξής υποβάθμιση: Το 80% γίνεται 72,95% για τον καθηγητή των Τ.Ε.Ι., το 65% γίνεται 59,37% για τον επίκουρο καθηγητή και το 55% γίνεται 47,45% για τον καθηγητή εφαρμογών. Η υποβάθμιση είναι σαφής. Παραδείγματος χάρη η πρώτη βαθμίδα του εκπαιδευτικού προσωπικού των Τ.Ε.Ι. έχει τις αποδοχές της τρίτης βαθμίδας του διδακτικού εκπαιδευτικού προσωπικού των Α.Ε.Ι., του οποίου το ποσοστό είναι 71,53% των αποδοχών του καθηγητού των Τ.Ε.Ι.

Αυτή η υποβάθμιση, εκτός του ότι διαταράσσει την αναλογία που έχει θεσπίσει ο ιδρυτικός ν. 1404/1983 είναι και άδικη, γιατί θα πρέπει να ληφθεί υπόψη ότι οι καθηγητές των Τ.Ε.Ι. -θα το λέω και θα το φωνάζω, γιατί πρέπει να το καταλάβουμε όλοι σ' αυτήν την Αίθουσα- έχουν τα ίδια προσόντα με τα προσόντα, τα οποία έχουν οι καθηγητές των Α.Ε.Ι.

Συγκεκριμένα από το ν. 2413/1996, ποια είναι τα προσόντα των καθηγητών. Είναι: Πτυχίο, διδακτορικό δίπλωμα, εμπειρία επτά ετών και πλέον, επιστημονικές εργασίες, δημοσιεύσεις στα πιο έγκυρα περιοδικά, ό,τι δηλαδή προσόντα χρειάζονται και για το διορισμό των καθηγητών των Α.Ε.Ι. Πρέπει αυτό το πράγμα να το δούμε. 'Εκανα και ειδική αναφορά στην ομιλία μου, κατά τη συζήτηση επί της αρχής.

Κάτι άλλο ακόμη που πρέπει εδώ να καταλάβουμε είναι ότι οι υποχρεώσεις των καθηγητών των Τ.Ε.Ι. είναι πολλαπλάσιες των υποχρεώσεων των καθηγητών των Α.Ε.Ι. Και σας λέω συγκεκριμένα: Ποιες είναι οι ώρες διδασκαλίας; Καθορίζουμε έξι ώρες διδασκαλίας στους καθηγητές των Α.Ε.Ι. Καλά γίνεται, δεν αντιλέγει κανείς, αλλά αντίστοιχα τι συμβαίνει στα Τ.Ε.Ι.; Δεκατέσσερις είναι οι ώρες διδασκαλίας του καθηγητή. Δεκαέξι είναι οι ώρες διδασκαλίας του επίκουρου καθηγητή. Είκοσι είναι οι ώρες διδασκαλίας του καθηγητή εφαρμογών. Και αντί να αναγνωρίσουμε το έργο, το οποίο γίνεται και την ανάγκη που υπάρχει, για περεταίρω αναβάθμιση αυτών των ιδρυμάτων, τα υποβαθμίζουμε μισθολογικά.

Πρέπει κάποτε η πολιτεία να καταλάβει ότι τα ιδρύματα αυτά παίζουν σημαντικότατο ρόλο στο χώρο της τριτοβάθμιας εκπαίδευσης. Και κάτι άλλο, κύριε Υπουργέ. Μην προκαλείτε αδικίες, μη ρίχνετε λάδι στη φωτιά στα Τ.Ε.Ι.. Είναι ιδρύματα ζωντανά και να ξέρετε ότι εκεί είναι δυνατόν να δημιουργηθεί αναστάτωση, γιατί η αδικία είναι προφανής.

'Ερχομαι σε ένα άλλο θέμα που σχετίζεται και αυτό με τα Τ.Ε.Ι.. Αναφέρομαι στο ειδικό εκπαιδευτικό προσωπικό των Τ.Ε.Ι.. Οι εκπαιδευτικοί του κλάδου αυτού με το ν. 1865/1989 και το άρθρο 9 πήραν τον τίτλο του επίκουρου καθηγητή με τις αντίστοιχες αποδοχές. Το Υπουργείο Παιδείας αρνείται να εφαρμόσει το νόμο που το ίδιο ψήφισε. Δίνετε αυξήσεις 35% που παίρνει όλο το υπόλοιπο προσωπικό και δεν το παίρνει 

Σελίδα 1470 

το ειδικό εκπαιδευτικό προσωπικό. Η αναγνώρισή τους έγινε και μετά από δικαστική απόφαση στον κλάδο των επίκουρων καθηγητών.

Δεν φθάνει που δεν του δίνουμε το 35% που πήραν όλοι οι άλλοι εκπαιδευτικοί, αλλά με το νομοσχέδιο αυτό τους μειώνουμε ακόμα περισσότερο. Δέστε ποια είναι τα στοιχεία. 'Ενας καθηγητής ειδικού εκπαιδευτικού προσωπικού, με τίτλο επικούρου και είκοσι χρόνια προϋπηρεσία, έχει ακαθάριστες αποδοχές σήμερα τριακόσιες έξι χιλιάδες (306.000) δραχμές, ενώ αν έπαιρνε το 35%, που πήραν οι υπόλοιποι εκπαιδευτικοί, θα έπαιρνε τετρακόσιες δεκατρείς χιλιάδες (413.000) δραχμές.

Με το μισθολόγιο σήμερα ο καθηγητής ειδικού εκπαιδευτικού προσωπικού με είκοσι χρόνια προϋπηρεσία έχει ακαθάριστες αποδοχές τριακόσιες πενήντα χιλιάδες (350.000) δραχμές, ενώ θα έπαιρνε εξακόσιες δεκαπέντε χιλιάδες (615.000) δραχμές.

Καταλαβαίνετε ότι αυτή η αδικία είναι κατάφορη και δεν μπορεί να συνεχισθεί. Εκείνο που πρέπει να γίνει για την άρση της αδικίας είναι να μπει μια διάταξη που να εντάσσει το ειδικό εκπαιδευτικό προσωπικό στο εκπαιδευτικό προσωπικό των Τ.Ε.Ι. και έτσι λύνεται το πρόβλημα.

Και τελειώνω, κύριε Πρόεδρε, με το άρθρο 18, που ρυθμίζει τις αποδοχές των συμβούλων και παρέδρων του Παιδαγωγικού Ινστιτούτου και ορισμένων άλλων κατηγοριών των καθηγητών Ανωτάτων Στρατιωτικών Σχολών κλπ., όπως ξέρετε οι σύμβουλοι και οι πάρεδροι του Παιδαγωγικού Ινστιτούτου διορίζονται και αυτοί με τα ίδια προσόντα με τα οποία διορίζονται οι καθηγητές των Α.Ε.Ι.. Αυτό πρέπει να το καταλάβουμε.

Δεύτερον, το Παιδαγωγικό Ινστιτούτο είναι ο μόνος φορέας χάραξης εκπαιδευτικής πολιτικής. Δεν έχουμε άλλο φορέα. Τι κάνετε τώρα εσείς; Ενώ υπήρχε μία αντιστοιχία μεταξύ των αποδοχών των παρέδρων και συμβούλων του Παιδαγωγικού Ινστιτούτου, σε σχέση με το μισθό του καθηγητού ΑΕΙ, ανατρέπετε αυτό το συσχετισμό με αποτέλεσμα να μειώνεται μισθολογικά σε σημείο αφάνταστο, ένα επιστημονικό προσωπικό, το οποίο έχει ανάγκη η πατρίδα μας. Αντίστοιχα συμβαίνει και για το εκπαιδευτικό προσωπικό των Ανωτάτων Στρατιωτικών Σχολών.

Είναι βέβαιο ότι θα ξεκινήσουν δικαστικό αγώνα και θα δικαιωθούν, όπως δικαιώθηκαν και οι δικαστικοί και άλλες κατηγορίες εκπαιδευτικών. Αφού το ξέρετε ότι θα δικαιωθούν, δεν μπορώ να καταλάβω γιατί η πολιτεία δεν δείχνει το ευρύ πνεύμα, που πρέπει να δείξει και να φανεί προς τα έξω ότι σέβεται το ρόλο και τη λειτουργία και το έργο, το οποίο κάνουν οι παράγοντες και οι λειτουργοί της παιδείας.

Στο άρθρο 15 επίσης στην παράγραφο 2ε' λέτε "ειδικό ερευνητικό επίδομα για την εκτέλεση μεταδιδακτορικής έρευνας". Το "μεταδιδακτορικής έρευνας" δεν έχει και πολύ μεγάλη έννοια. Εκείνο, όμως, που θέλω να σας πω είναι ότι με το "μεταδιδακτορικής έρευνας" υπάρχει κίνδυνος ένα μέρος εκπαιδευτικών που ασκούν έρευνα να μην το παίρνουν και θα δημιουργηθούν δύο μέτρα και δύο σταθμά.

Η γνώμη μου είναι αυτό το "μεταδιδακτορικής" να φύγει και να μείνει μόνο η λέξη "έρευνα".

ΠΡΟΕΔΡΕΥΩΝ (Νικόλαος Κατσαρός): Ο Πρόεδρος του ΔΗ.Κ.ΚΙ. κ. Τσοβόλας έχει το λόγο.

ΔΗΜΗΤΡΙΟΣ ΤΣΟΒΟΛΑΣ (Πρόεδρος του ΔΗ.Κ.ΚΙ.): Κύριε Πρόεδρε, πράγματι καταγράφεται στα θετικά της Κυβέρνησης και του κυρίου Υπουργού ότι μελέτησε τις παρατηρήσεις που κάναμε στη διαρκή επιτροπή και ορισμένες από αυτές, με τις τροποποιήσεις, αναδιατυπώσεις που έκανε σήμερα, τις εντάσσει στο νομοσχέδιο αίρωντας κάποιες αδικίες που είχαμε επισημάνει, αλλά και εγώ προσωπικά, για διάφορες κατηγορίες και ερευνητών και της Ακαδημίας Αθηνών ερευνητών, Ε.Λ.Ε. κλπ.

Πρέπει, όμως, να υπενθυμίσω στον κύριο Υφυπουργό και κάτι άλλο, για το οποίο είχα επιμείνει τεκμηριώνοντας την άποψη, σε σχέση με εκατόν πενήντα καθηγητές Τ.Ε.Ι., ξένων γλωσσών και οκτώ σωματικής αγωγής, οι οποίοι έχουν τα ίδια τυπικά προσόντα με το άλλο εκπαιδευτικό προσωπικό και φέρουν μέχρι σήμερα στη διαδρομή ετών τον τίτλο του επίκουρου καθηγητή, οι οποίοι δεν εντάσσονται μισθολογικά, όπως γίνονταν μέχρι τώρα, στην κατηγορία του επίκουρου καθηγητή αλλά στη δ' περίπτωση του άρθρου 15.

Νομίζω ότι είναι αδικία, διότι θα είναι εις βάρος της εύρυθμης λειτουργίας των Τ.Ε.Ι. και θα πρέπει να το δείτε μέχρι τη λήξη της συζήτησης των σχετικών άρθρων.

'Ερχομαι τώρα στο θέμα με τις στρατιωτικές σχολές. Δεν θα επαναλάβω τα ίδια και είναι κάτι άλλωστε που τονίσαμε όλοι κι εγώ προσωπικά στην επιτροπή, διότι βλέπω ότι αν δεν τακτοποιηθεί το θέμα, δικαστικά θα το πετύχουν. 'Αλλωστε είναι λάθος να γίνεται ο διαχωρισμός αυτός. Παραβιάζεται και η αρχή της ισότητας μεταξύ ανθρώπων, που έχουν τα ίδια τυπικά και ουσιαστικά προσόντα και ζητάμε να ρυθμιστεί το θέμα στο άρθρο 13.

Επίσης, πρέπει εδώ να επισημάνω την ανάγκη, πέρα από τη διατύπωση που έγινε και στην επιτροπή, αλλά και εδώ από τον κύριο Υπουργό γι αυτούς που βγήκαν στη σύνταξη πριν τις 31.8.1997, το Υπουργείο να δεσμευτεί χρονικά ότι θα φέρει το νομοσχέδιο στο οποίο θα υπάρξει αυτή η ρύθμιση. Και δεν θα αναφερθώ σε αυτό που είναι αίτημα και μάλιστα εύλογο, κατά την άποψή μου, ότι υπήρξε υπόσχεση από την πλευρά της Κυβέρνησης ότι θα εφαρμοζόταν το μισθολόγιο από 1.9.1997. Και είναι αλήθεια αυτό που λέγει ο κύριος Υφυπουργός ότι με τη ρύθμιση που γίνεται πραγματικά από πλευράς οικονομικών αποτελεσμάτων είναι περίπου το ίδιο. Δεν ξέρω τη ρύθμιση, εκτός αν υπάρξει στο συνταξιοδοτικό η ρύθμιση αυτή που είπατε, οπότε τακτοποιείται το θέμα. Θεωρώ αυτό το νεύμα που μου κάνετε, κύριε Υπουργέ, ότι θα υπάρξει ρύθμιση στο συνταξιοδοτικό και επομένως δεν επιμένω σε αυτό, γιατί είναι περίπου όπως το είπατε και στην επιτροπή.

'Ερχομαι τώρα σε κάποια γενικά ζητήματα. Στα άρθρα 13 και 15, όπως είπα και στην ομιλία μου επί της αρχής, αντί να περιορίζονται τα επιδόματα αυτά, διευρύνονται. Αυτό, βέβαια, γίνεται για λόγους καθαρά οικονομικούς, για να μην αυξάνονται οι συντάξεις. Και επίσης τα επιδόματα προσδιορίζονται δραχμικά, για να μην αυξάνονται στο μέλλον, άρα να παγώνουν και επομένως να μειώνονται.

Νομίζω ότι θα ήταν ορθή η ρύθμιση, αν έστω γινόταν μια πρόβλεψη για εξουσιοδότηση, ώστε μελλοντικά ορισμένα από τα επιδόματα αυτά να ενσωματώνονται στις βασικές αποδοχές και κυρίως στο βασικό μισθό. Γιατί αυτή η επέκταση του συστήματος είναι τελειώς ανορθόδοξη και ασφαλώς βλάπτει και φαλκιδεύει τα μισθολογικά συμφέροντα όλου του προσωπικού που διέπεται από τις διατάξεις που συζητάμε.

Ακόμα θα ήθελα να επισημάνω και το εξής: Πράγματι έγινε δεκτό εκείνο που είπαμε στη διαρκή επιτροπή, δηλαδή απαλήφθηκαν οι παράγραφοι των άρθρων 13 και 15 για τις βεβαιώσεις, που ήταν πρακτικά ανεφάρμοστες. Αυτό είναι θετικό. Παραπέμπεται, όμως, με την προσθήκη παραγράφου που κάνετε σήμερα στη διαδικασία που θα έχει αναλογική εφαρμογή της παραγράφου 2 του άρθρου 3.

Διάβασα πράγματι τη σχετική παράγραφο και είδα ότι εκεί αναφέρει ότι θα γίνονται με δήλωση. Αυτό είναι στις προθέσεις σας ότι θα γίνεται με δήλωση, όπως προβλέπει η παράγραφος 2, για την ένταξη; Γιατί είναι τελείως αόριστη η διατύπωση, όπως την κάνατε σήμερα.

Περιμένω να κάνει μια διευκρίνηση ο κύριος Υπουργός, λέγοντας ότι θεωρούμε θετική τη διατύπωση, μόνο που πρέπει να γίνει λίγο πιο συγκεκριμένη.

ΠΡΟΕΔΡΕΥΩΝ (Νικόλαος Κατσαρός): Ο Υφυπουργός Οικονομικών ο κ. Χριστοδουλάκης έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κατ'αρχήν, χαίρομαι για τις κρίσεις που κάνατε σε διάφορα σημεία, κύριε Τσοβόλα και θα ήθελα να σας πω για το θέμα των εκατόν πενήντα καθηγητών ότι έχουν το τίτλο, αλλά δεν έχουν το βαθμό. Κατά συνέπεια, δεν έχουν ουδεμία μισθολογική αντιστοίχιση. Και άλλοι καθηγητές στα πανεπιστήμια έχουν τίτλο του άμισθου επίκουρου καθηγητή. Αυτό δεν σημαίνει ότι έχουν και το βαθμό και κατά συνέπεια, οποιαδήποτε άλλη έτσι μισθολογική απαίτηση ή οτιδήποτε 

Σελίδα 1471 

άλλο.

'Οσον αφορά τώρα αυτό που είπατε για τους συνταξιούχους, είχα πει και προηγουμένως, ότι δεν υπάρχει απολύτως κανένα θέμα. Μάλιστα, είχαν έλθει και στη Διαρκή Κοινοβουλευτική Επιτροπή και μίλησαν και είπαν ότι επί τούτου συνέστησαν ένα σύλλογο άρτι συνταξιοδοτηθέντων καθηγητών Α.Ε.Ι. Και τους είπα, ότι επειδή θα καλυφθούν ούτως ή άλλως, ή πρέπει να αναζητήσουν άλλους σκοπούς για το σύλλογό τους, ή να τον διαλύσουν.

ΠΡΟΕΔΡΕΥΩΝ (Νικόλαος Κατσαρός): Ο κ. Καλός έχει το λόγο.

ΓΕΩΡΓΙΟΣ ΚΑΛΟΣ: Κύριε Πρόεδρε, στην πρωτολογία μου και στις τοποθετήσεις επί της αρχής του νομοσχεδίου, στο σημείο που έκανα κριτική στην Κυβέρνηση, για την αρχική πρόταση την οποία το διυπουργικό όργανο - επί υπουργείας του κ. Γεωργίου Παπανδρέου -είχε συντάξει με δύο ασφαλιστικές δικλείδες, όσον αφορά την ετεροαπασχόληση των καθηγητών, είχε δημιουργηθεί αμφισβήτηση από τον κύριο Υπουργό της Παιδείας, για το κατά πόσον είχε δοθεί στη δημοσιότητα μία τέτοια πρόταση. Θα καταθέσω σήμερα στα Πρακτικά αντίγραφο της Εφημερίδος "ΚΑΘΗΜΕΡΙΝΗ", σελίδα 8 της Κυριακάτικης, 21 Σεπτεμβρίου 1997, στην οποία αναφέρονται δηλώσεις του κ. Πανάρετου, του πρώην Γενικού Γραμματέα του Υπουργείου Παιδείας, σύμφωνα με τις οποίες, πράγματι, ένα τέτοιο σχέδιο με τέτοιες αρχικές τοποθετήσεις είχε ο ίδιος υπόψη του ως σκέψεις της διυπουργικής τότε επιτροπής. Αυτό, για την αποκατάσταση της αλήθειας.

Να έλθω τώρα στην ουσία αυτών που θα ήθελα να επισημάνω, για τα άρθρα τα οποία συζητούμε, σήμερα, τελειώνοντας τη συζήτηση αυτού του νομοσχεδίου.

Είχα πει, κύριε Πρόεδρε, ότι αντιλαμβάνομαι το νόημα της θετικής επί της αρχής ψήφου του κόμματός μου, όχι ως την προσπάθεια να νομιμοποιήσουμε τον παράλογο και ανεξέλεγκτο τρόπο με τον οποίο λειτουργούν καθηγητές και πανεπιστήμια πολλές φορές σε βάρος των συμφερόντων του ελληνικού λαού, αλλά ως γενναία στάση προτροπής της Αξιωματικής Αντιπολίτευσης να σκεφθεί καλά η Κυβέρνηση και να διορθώσει ό,τι είναι λανθασμένο μέσα σ'αυτές τις γραμμές, δηλαδή μέσα σ'αυτά τα άρθρα του παρόντος σχεδίου νόμου. Και δόξα τω Θεώ, φάνηκε ότι είχα δίκιο λέγοντας αυτά τα πράγματα. Διότι, καθ'όσον με αφορά στην τοποθέτηση πάνω στο θέμα πλήρους υποβάθμισης, έτσι όπως το είχα περιγράψει των Ανωτάτων Στρατιωτικών Σχολών μέσω της υποβάθμισης μισθολογικής και άλλης όλων των μελών Δ.Ε.Π., από τους τακτικούς καθηγητές μέχρι την τελευταία βαθμίδα, φάνηκε ότι ευαισθητοποίησαν και τον κύριο Υπουργό Οικονομικών και τον κύριο Υπουργό Παιδείας που είδαν, όπως υποσχέθηκαν, όμως και πάλι, στενά οικονομικά το θέμα.

'Εχω εδώ, κύριε Υφυπουργέ, στη σελίδα 17 του υπομνήματος που μας μοιράσατε, αυτές τις βελτιώσεις που προτείνετε για το διδακτικό προσωπικό των Ανωτάτων Στρατιωτικών Σχολών. Βλέπω για παράδειγμα, ότι στην παράγραφο 2, η οποία αναφέρεται στο επίδομα διδακτικής προετοιμασίας και εξωδιδακτικής απασχόλησης, κάνετε μια προσπάθεια, προτείνετε τώρα -νέες σκέψεις της Κυβερνήσεως- το ογδόντα χιλιάδες (80.000) να γίνει εκατό χιλιάδες (100.000) δραχμές, κατά μήνα. Θετικό θα έλεγα. Είκοσι χιλιάδες (20.000) δραχμές στην παρούσα φάση, ίσως, να θεωρείτε ότι είναι μία ικανοποιητική αύξηση. Βελτιώνετε δε και το παρακάτω, που δεν μπορούσα να το καταλάβω και που το είχα επισημάνει. Δηλαδή, στο λήμμα δ' λέγατε πάγια αποζημίωση για δημιουργία και ενημέρωση βιβλιοθήκης- το αντίστοιχο δηλαδή επίδομα βιβλιοθήκης- εκατόν σαράντα χιλιάδες (140.000) δραχμές.

Τι σημαίνει πάγια; Πάγια κατ'έτος; Το βελτιώσατε, το κάνατε μηνιαία. Λέω τα θετικά: Και φυσικά δώσατε και ένα ερευνητικό επίδομα, ύψους εξήντα χιλιάδων δραχμών το μήνα. Εγώ θα έλεγα ότι αυτό το ερευνητικό επίδομα, το δικαιούνται. Είναι και θέμα τιμής, αφού έρευνα γίνεται, έτσι όπως γίνεται, σε όλα τα Α.Ε.Ι. της χώρας, από ανθρώπους με τα ίδια προσόντα, που μοχθούν το ίδιο, που έχουν το ίδιο επιστημονικό κύρος μέσα και έξω από τη χώρα, ανεγνωρισμένο. Γιατί άραγε αυτό το 60.000 δίπλα στο 110.000 των Α.Ε.Ι.; Θα μου πείτε για τις πενήντα χιλιάδες; 'Οχι, πάμε και παρακάτω. Γιατί αυτό το εκατό του επιδόματος βιβλιοθήκης δίπλα στο διακόσια των τακτικών καθηγητών των Α.Ε.Ι.;

Δεν μιλώ για οικονομικές διαφορές, καταλάβετέ το. Η ουσία της υποβάθμισης των Ανωτάτων Στρατιωτικών Σχολών δεν στηρίζεται στην υποβάθμιση των πενήντα χιλιάδων (50.000) ή των είκοσι χιλιάδων (20.000) σε κάθε ένα από αυτά τα επιδόματα, τα βελτιωμένα που φέρατε σήμερα. Η υποβάθμιση είναι ουσιαστική γιατί φαίνεται ότι δεν μπορείτε να καταλάβετε εκείνο που στην πραγματικότητα θα συμβεί. Τις αποδοχές θα τις βελτιώσουν οι διδάσκοντες στις Ανώτατες Στρατιωτικές Σχολές, με το να κάνουν παρεμβάσεις επιτυχημένες όπως και παλιότερα στη δικαιοσύνη, αν θέλετε να το πάμε έτσι. Και οι διατάξεις αυτές, οι δύσκολες του άρθρου 16 ή οι αναλυτικές του καινούριου άρθρου 20 θα εκπέσουν, κατά την ταπεινή μου άποψη, όπως εξέπεσαν και από άλλα νομοσχέδια ανάλογες, υποβαθμιστικές. Η ισοτιμία των θα λάμψει και πάλι και σε επίπεδο αναγνώρισης διδασκόντων και σε επίπεδο Σχολών.

'Ομως να καταλάβουμε κάτι που είναι πάρα πολύ σημαντικό, ότι δεν υπολείπονται έργου, δεν υπολείπονται προσόντων. 'Αρα, ποιος είναι εκείνος ο οποίος ωθεί στο να γίνουν αυτές οι ρυθμίσεις σήμερα και με υπογραφή του κ. Αρσένη; Γιατί, κύριε Υφυπουργέ των Οικονομικών, η δική σας υπογραφή δεν έχει μία διπλή σημασία. Του κ. Αρσένη, όμως, έχει διπλή σημασία. Υπήρξε -και το ετόνισα στην πρωτολογία μου επί της αρχής- Υπουργός Εθνικής 'Αμυνας. Γνωρίζει πολύ καλά το έργο των καθηγητών των Ανωτάτων Στρατιωτικών Σχολών. Γνωρίζει τι είδους διδακτικό έργο γίνεται, τι είδους ερευνητικό έργο γίνεται, τι είδους διοικητικό έργο γίνεται και πόσες είναι οι υποχρεωτικές ώρες διδασκαλίας από αυτούς τους ανθρώπους. Και σε περιόδους κρίσεως και σε περιόδους δυσκολιών των εθνικών θεμάτων, ερχόμαστε και λέμε στο σύνολο των αξιωματικών του Στρατού Ξηράς, του Πολεμικού Ναυτικού και της Αεροπορίας, ότι τα πτυχία τους πλέον δεν θα είναι ισότιμα με τα πτυχία των Α.Ε.Ι.. Και ερχόμαστε και λέμε, σ'αυτούς τους εβδομήντα-εβδομηνταπέντε ανθρώπους, για τους οποίους ειρωνικά είπατε -γιατί και αυτό θα το καταθέσω με αντίγραφο των πρακτικών της επιτροπής, κύριε Υφυπουργέ- ότι δεν λέμε ότι είναι οικονομικό το θέμα με εβδομήντα πέντε εκατομμύρια (75.000.000) επιβάρυνση του κρατικού προϋπολογισμού επιπλέον, δεν θα χαθεί η είσοδος της χώρας στην Ο.Ν.Ε., αν.... δεν ικανοποιηθούν οι καθηγητές των Στρατιωτικών Σχολών. Και η χώρα θα μπει στην Ο.Ν.Ε. αλλά πιστεύω ότι και εσείς καταλαβαίνετε ότι δεν υπάρχει αποχρών λόγος, δεν υπάρχει καμία δικαιολογία, βάσει της οποίας θα μπορείτε αύριο να πείτε ότι ή δεν καταλάβαμε ή δεν υπολογίσαμε σωστά και δεν δώσαμε αυτά που έπρεπε σ' αυτούς που τα δικαιούνται. Γιατί το άρθρο 20 να μην το πάρετε πίσω;

Προτείνω τελικώς και μόνο αυτό ζήτησα, να κάνετε μια τελική γενναία παρέμβαση. Να πείτε στο άρθρο 13 ότι στους τακτικούς καθηγητές των Ανωτάτων Στρατιωτικών Σχολών καταβάλλεται ο μισθός της παραγράφου α' του άρθρου 1 αντίστοιχα καθώς και τα επιδόματα και οι παροχές της παραγράφου 2 του άρθρου αυτού, δηλαδή του άρθρου 13. Και να πάρετε πίσω το σύνολο των αναγραφομένων στο άρθρο 20. Δηλαδή να καταργήσετε το 20 και με μία απλή παράγραφο, χωρίς νομικίστικο τρόπο σκέψης, χωρίς οικονομίστικο τρόπο σκέψης, να αποδώσετε σε εκείνους που το αξίζουν σήμερα, γιατί επιτελούν έργο εθνικών διαστάσεων, εκείνο που τους ανήκει. Δηλαδη εκείνο που έχουν ανεγνωρισμένο από το 1961, την ισοτιμία τους για να τη χαίρονται και να παράγουν έργο. Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Η κ. Πετραλιά έχει το λόγο.

ΦΑΝΗ ΠΕΤΡΑΛΙΑ-ΠΑΛΛΗ: Κύριε Υπουργέ, εσείς ο ίδιος δώσατε τη σημασία των τροποποιήσεων που κάνατε στο συγκεκριμένο νόμο, όταν πριν από λίγο είπατε ότι είναι ήσσονος σημασίας οι όποιες τροποποιήσεις ή και προσθήκες που κάνατε. Και πράγματι είναι ήσσονος σημασίας, γιατί επί της ουσίας δεν έχετε κάνει ούτε ένα βήμα παραπάνω. 

Σελίδα 1472 

 

'Ερχομαι στο άρθρο 13 και αναφέρομαι και εγώ, όπως και ο συνάδελφος πριν, στο θέμα των καθηγητών των Ανωτάτων Στρατιωτικών Σχολών. Θα περίμενα, κύριε Υπουργέ, στο άρθρο 13, τη συγκεκριμένη προσθήκη που να αφορά τους καθηγητές των Ανωτάτων Στρατιωτικών Σχολών.

Στο άρθρο 20 της εισηγητικής έκθεσης του σχεδίου νόμου, αναγνωρίζονται ως ισότιμοι ως προς το βαθμό και τις αποδοχές με τους αντίστοιχους καθηγητές των Α.Ε.Ι. Πλην όμως, το επίπεδο των αποδοχών τους καθορίζεται στο επίπεδο του επίκουρου καθηγητή. Ουσιαστικά, δηλαδή, στην προτελευταία βαθμίδα.

Οι καθηγητές αυτοί, κύριε Υπουργέ, έχουν τα ίδια επιστημονικά προσόντα και προσφέρουν το ίδιο -και πολλές φορές σημαντικότερο- έργο από τους υπόλοιπους καθηγητές. Δυστυχώς σήμερα, που συζητούμε το θέμα των καθηγητών αυτών, είναι και επίκαιρο, όταν μέσα σε ελάχιστους μήνες είχαμε τη μεγάλη ατυχία να θρηνήσουμε τέσσερις πιλότους και να έχουμε ατυχήματα με πρόσφατο το ατύχημα της Σκύρου, που δείχνει ακόμη περισσότερο πόσο μεγάλη σημασία έχουν πλέον τα προσόντα, η ειδίκευση και η εξειδίκευση του προσωπικού των καθηγητών των Ανωτάτων Στρατιωτικών Σχολών.

Την ώρα που στη χώρα μας μιλάμε για εξοπλισμούς τρισεκατομμυρίων, είναι δυνατόν σήμερα, κύριε Υπουργέ, εσείς, ο οποίος αυξήσατε πριν από λίγο κάποια επιδόματα, χωρίς να μας πείτε πόσο θα κοστίσουν αυτά, να στέκεσθε στα εβδομήντα επτά εκατομμύρια (77.000.000) δραχμές που είναι το χρόνο η επιβάρυνση για τους καθηγητές των Ανωτάτων Στρατιωτικών Σχολών;

Επίσης, θέλω να πω ότι αυτό γίνεται σε ένα νομοσχέδιο που στην αρχική του μορφή έχει ένα κόστος είκοσι δύο δισεκατομμυρίων (22.000.000.000) δραχμών.

Κύριε Πρόεδρε, θα ήθελα να σας πω ότι σε περιπτώσεις κατά τις οποίες συζητούμε στη Βουλή νομοσχέδια, όπως το σημερινό, τα οποία αναφέρονται και σε νομοσχέδια άλλων Υπουργείων, θα ήταν καλό να παρίσταται ο αρμόδιος Υπουργός ή ο αρμόδιος Υφυπουργός. Εγώ θα ήθελα σήμερα να είναι εδώ ο κ. Τσοχατζόπουλος, διότι είναι ένα δίκαιο αίτημα των καθηγητών των Στρατιωτικών Σχολών.

Πληροφοριακά γνωρίζω ότι ο κ. Τσοχατζόπουλος συμφωνεί. Γιατί δεν είναι, όμως, κάποιος εδώ να ακούσει αυτό που εμείς σήμερα συζητούμε; 

Επίσης, λυπούμαι που δεν είναι εδώ ο Υπουργός, ο κ. Αρσένης διότι με την ευαισθησία του ότι πέρασε από το Υπουργείο Εθνικής Αμύνης είμαι βεβαία ότι και εκείνος θα συμφωνούσε στο δίκαιο αυτό αίτημα.

Προτείνω και εγώ, κύριε Υπουργέ, να προστεθεί στο άρθρο 13 -έχω καταθέσει και την τροπολογία με γενικό αριθμό 993 και ειδικό 341- ότι αφορά τους καθηγητές των Ανωτάτων Στρατιωτικών Σχολών.

Στη συνέχεια, επανέρχομαι στο άρθρο 13 σε συνδυασμό με το άρθρο 23. Κύριε Υπουργέ, γιατί δεν ορίζετε ρητώς τα κίνητρα για τα πανεπιστήμια στις παραμεθόριες περιοχές; Θέλω να σας ρωτήσω και να μου απαντήσετε, τι γίνεται με το επίδομα των ειδικών συνθηκών στα Α.Ε.Ι. Το επαναφέρατε;

Επίσης, θεωρώ ότι κακώς έρχεσθε στο τελευταίο άρθρο -νομίζω στο 23- και λέτε ότι με προεδρικά διατάγματα και υπουργικές αποφάσεις θα ρυθμισθούν κάποια ουσιαστικά θέματα.

Κύριοι συνάδελφοι, γνωρίζετε ότι από μία έρευνα, την οποία έχω κάνει, έχει αποδειχθεί ότι το 70% των νόμων τους οποίους ψηφίζουμε δεν ενεργοποιούνται και δεν εφαρμόζονται; Γιατί; Διότι δεν εκδίδονται τα προεδρικά διατάγματα και οι υπουργικές αποφάσεις. Είναι πολύ μεγάλο το ποσοστό των νόμων που είναι ανενεργοί. Και φοβούμαι ότι πάλι εδώ θα πέσουμε στην ίδια ιστορία. 

Σας ερωτώ: Τι είναι εκείνο που σας εμποδίζει να αναφερθείτε στα θέματα των πανεπιστημίων των ακριτικών περιοχών με τα επιδόματα των ειδικών συνθηκών αλλά και κάτι άλλο πάρα πολύ σημαντικό -εκτός εάν το διορθώσατε και εγώ δεν το κατάλαβα- που αναφέρεται στο άρθρο 23 παράγραφος 2, που αλλάζει το καθεστώς αποζημίωσης των συμβασιούχων -και μιλώ πάντα για εκείνα τα πανεπιστήμια- και μειώνονται οι αποδοχές τους;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Δεν αλλάζει.

ΦΑΝΗ ΠΕΤΡΑΛΙΑ-ΠΑΛΛΗ: Εδώ μειώνονται οι αποδοχές τους. Γιατί τα περισσότερα πανεπιστήμια εργάζονται με τους συμβασιούχους. Και το γνωρίζετε πολύ καλά αυτό.

Και έρχομαι στο άρθρο 17, που αναφέρεται στους Ε.Λ.Ε., Ειδικούς Λειτουργικούς Επιστήμονες. Και αναφέρομαι κυρίως στους Ειδικούς Λειτουργικούς Επιστήμονες της Ελληνικής Επιτροπής Ατομικής Ενέργειας. Υπήρχε το πρόβλημα της καταβολής του επιδόματος ραδιενέργειας, το οποίο δίδεται στους άλλους επιστήμονες του "Δημόκριτος". Γιατί δεν αναφέρετε ρητά ότι και οι επιστήμονες της Ελληνικής Επιτροπής Ατομικής Ενέργειας θα παίρνουν και εκείνοι το αντίστοιχο επίδομα; Μην ξεχνάμε ότι είναι αυτοί οι ίδιοι επιστήμονες, οι οποίοι πήγαν την τελευταία φορά στην Αργολίδα με όλη αυτήν την ιστορία με τα απόβλητα και τη ραδιενεργό πηγή την "Κρυπτόν".

Επιπλέον, ναι μεν δώσατε μία αύξηση συντελεστή στους Ε.Λ.Ε., πλην όμως μια μεγάλη μερίδα αυτών των ανθρώπων προσελήφθη πριν από ενάμιση χρόνο από την πολιτεία, με δεδομένη την εξομοίωσή τους με τους ερευνητές. Το κράτος έχει μία συνέχεια. Δεν είναι σοβαρό από την πλευρά του ιδίου του κράτους, να τους έχει προσλάβει πριν από ενάμιση χρόνο με μία πλήρη εξομοίωση και σήμερα να αλλάζει αυτό το καθεστώς.

Νομίζω, κύριε Υπουργέ, ότι έχετε ακόμη το χρόνο και τη δυνατότητα κάποιες διαφορετικές ρυθμίσεις για συγκεκριμένες ομάδες, που πραγματικά μπροστά στα όσα προσφέρατε πριν από λίγο, δεν είναι τίποτε.

Και θα τονίσω και πάλι ότι δεν μας φέρατε την έκθεση από το Γενικό Λογιστήριο, για να δούμε αυτά, τα οποία δραχμικά προσθέσατε, πόσα επιτέλους χρήματα είναι.

Πιστεύω, λοιπόν, ότι έχετε το χρόνο για κάποιες ακόμη βελτιώσεις.

ΠΡΟΕΔΡΕΥΩΝ (Νικόλαος Κατσαρός): Ο κ. Πεπονής έχει το λόγο.

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, οι τροποποιήσεις τις οποίες ανέγνωσε ο κύριος υφυπουργός Οικονομικών, περιορίζουν αισθητά τις οιεσδήποτε παρατηρήσεις, επιφυλάξεις ή και αντιρρήσεις, με τις οποίες προσήλθαμε στη σημερινή συνεδρίαση. Είναι αναμφισβήτητα τροποποιήσεις βελτιωτικές, οι οποίες αποδεικνύουν ότι η Κυβέρνηση και ο κύριος Υφυπουργός Οικονομικών έλαβαν σοβαρότατα υπόψη τα όσα άκουσαν να εκτίθενται είτε στην Επιτροπή είτε στο Τμήμα.

Ασφαλώς συμφωνούμε όλοι με τις βελτιώσεις στις αποδοχές των πανεπιστημιακών και του δυναμικού των ερευνητικών δραστηριοτήτων στην Ελλάδα. Αυτή όμως η βελτίωση, την οποία όλοι στηρίζουμε, δεν μου επιτρέπει εμένα προσωπικά -ελπίζω και σε άλλους- να αγνοήσω τις σοβαρότατες επισημάνσεις, οι οποίες έγιναν την πρώτη ημέρα, από το συνάδελφο κ. Γικόνογλου. Και νομίζω ότι συνηγόρησε σ' αυτές και ο κ. Μάνος. Να δοθούν όσα δίδονται, μακάρι και περισσότερα, στους πανεπιστημιακούς. 'Ομως δεν μπορούμε να αγνοήσουμε το αίσθημα αδικίας, το οποίο μπορεί να ενσταλάζει στη σκέψη και τα αισθήματα των στρατιωτικών. Θα πρέπει όλοι, όσοι μετέχουμε στο δημόσιο βίο της χώρας και πιο πολύ εκείνοι, οι οποίοι αναδέχθηκαν κυβερνητικές ευθύνες, να αντιληφθούμε ότι η ιστορία έβαλε αυτή τη χώρα σε μία περιοχή, που δεν είναι ούτε Βέλγιο ούτε Δανία. Είναι η Ελλάδα. Και οιαδήποτε εύλογη, εάν είναι εύλογη, δυσφορία ενσταλάσσεται στα στελέχη των Ενόπλων Δυνάμεων, είναι επικίνδυνη. Και πρέπει ακόμη να ληφθεί υπόψη, ότι οι πανεπιστημιακοί και όλες οι εργαζόμενες τάξεις μπορούν να προβαίνουν σε εκδηλώσεις πίεσης. Οι στρατιωτικοί δεν μπορούν ούτε τη Βουλή να αποκλείσουν -ευτυχώς βεβαίως-ούτε σε άλλες εκδηλώσεις να προβούν. Και μόνον η κυβέρνηση και εμείς μπορούμε, με δικές μας πρωτοβουλίες, να ικανοποιούμε τα εύλογα, όταν είναι εύλογα, αιτήματά τους.

Σελίδα 1473 

 

'Ερχομαι τώρα στο θέμα των καθηγητών των διδασκόντων σε στρατιωτικές σχολές. Είναι συναφές. Και έχω τη γνώμη ότι θα πρέπει δυστυχώς, ή ευτυχώς, -αυτό αφορά τον ίδιο και όχι εμένα, ο κ. Αρσένης δεν είναι πια Υπουργός Εθνικής 'Αμυνας συνολικά να αντιμετωπιστεί το θέμα του επιπέδου των στρατιωτικών σχολών, όπως στις άλλες ανώτατες σχολές.

Πρέπει να θεσπιστούν και εκεί διαδικασίες και κριτήρια, διδάσκοντες; τα οποία να επιβεβαιώνουν ότι είναι ουσιαστικά ισότιμοι με τους διδάσκοντες στα Ανώτατα Εκπαιδευτικά Ιδρύματα. Και βεβαίως, αυτό να ολοκληρωθεί με αντίστοιχη μεταχείρισή τους, σε ό,τι αφορά τις απολαβές τους.

Από την ώρα που η Κυβέρνηση του Ανδρέα Παπανδρέου -και ορθά- εισήγαγε τις εξετάσεις για τα πανεπιστήμια ως ισχύουσες και για την είσοδο στις Ανώτατες Στρατιωτικές Σχολές, πραγματοποίησε ένα πρώτο βήμα ουσιαστικής εξομοίωσης. Και αυτό το βήμα πιστεύω και υποστηρίζω ότι επιβάλλεται να ολοκληρωθεί.

Εις ό,τι αφορά τις αποδοχές των πανεπιστημιακών, νομίζω ότι υπάρχει πράγματι σοβαρό άνοιγμα ανάμεσα στους καθηγητές πρώτης βαθμίδος και στις άλλες, ιδίως θα έλεγα τις κατώτερες, τις εισαγωγικές βαθμίδες. Δεν ξέρω εάν θα έπρεπε η Κυβέρνηση -το λέω με επιφύλαξη- να εξετάσει μια σμίκρυνση αυτού του ανοίγματος.

'Εχω να σας θυμίσω το εξής: Είχα διαβάσει -και αν κάνω λάθος παρακαλώ να μου το πείτε- ότι η Κυβέρνηση είχε εξαγγείλει ότι αυτές οι αυξήσεις θα ισχύσουν από την 1η Ιανουαρίου του 1997. Δεν υποστηρίζω, κύριοι Υπουργοί, ότι πρέπει να επιβαρύνουμε τον προϋπολογισμό με τόσο αναδρομική εφαρμογή των συζητούμενων και ψηφιζόμενων διατάξεων. Νομίζω, όμως, ότι μια αναδρομικότης είναι δίκαιο να προβλεφθεί, τουλάχιστον από τη μέρα που εκδηλώθηκε η νομοθετική βούληση της Κυβέρνησης και κατατέθηκε το νομοσχέδιο στη Βουλή. Τουλάχιστον, από τότε πρέπει να έχουμε μια αναδρομική ισχύ σε ό,τι αφορά τις αυξανόμενες αποδοχές του προσωπικού.

Θα αναφερθώ και στο θέμα των λειτουργικών ερευνητών. Δεν νομίζω ότι χρειαζόταν οιαδήποτε εκ των υστέρων διάκριση. Βεβαίως, οι βελτιώσεις. τις οποίες μας ανέγνωσε ο κύριος Υφυπουργός Οικονομικών, είναι ουσιαστικές και προσεγγίζουν πάρα πολύ τις δυο κατηγορίες, αλλά θα μπορούσε να μην υπάρξει αυτή η διάκριση. Δεν επιμένω, διότι πράγματι επήλθαν ουσιώδεις βελτιώσεις. 

'Εχω, όμως, σοβαρές επιφυλάξεις για το τρόπο με τον οποίο ρυθμίζεται το επίδομα ραδιενέργειας. Εάν έχω καταλάβει καλά -δεν είμαι ειδικός επιστήμων- το επίδομα ραδιενέργειας συνδεέται με τις περιβαλλοντικές συνθήκες υπό τις οποίες τελεί ένας εργαζόμενος. Επιβεβαίωση αυτής της άποψης είναι η διάκριση σε ζώνες. Είτε πρόκειται για εργαζόμενο επιστήμονα σ' αυτές τις ζώνες, είτε πρόκειται για έναν κλητήρα, ένα γραφέα, έναν οποιονδήποτε υπάλληλο, ο χώρος είναι ο ίδιος, οι συνθήκες είναι οι ίδιες. Μου είναι αδύνατο να αντιληφθώ γιατί ένα επίδομα ραδιενέργειας δίνεται εις τους μεν και δεν δίνεται στους δε. Εάν υπάρχει επιστημονική απάντηση και ο κύριος Υφυπουργός Οικονομικών είναι σε θέση να δώσει επιστημονική απάντηση -έχω άμεση αντίληψη της επιστημονικής του επάρκειας- θα την ακούσω ευχαρίστως. Εάν όμως δεν υπάρχει τεκμηριωμένη και πειστική επιστημονική απάντηση, νομίζω ότι το επίδομα ραδιενέργειας πρεπει να δίνεται με κριτήριο το χώρο, τις συνθήκες εργασίας και όχι την ειδικότητα.

Τελειώνω με μια επισήμανση που μου έγινε από κάποιο συνάδελφο.

Συζητήσαμε χθες το θέμα της αναστολής των καθηγητικών καθηκόντων και έργων των συναδέλφων Βουλευτών. 'Εχω τις απόψεις μου, το συζητήσαμε, έχει καλώς. Αυτοί όμως οι καθηγητές Βουλευτές τώρα τι είναι; Μερικής ή πλήρους απασχόλησης; Δηλαδή, επανερχόμενοι, σε ποιο καθεστώς βρίσκονται; Μήπως θα έπρεπε να προσθέσετε μια μεταβατική διάταξη, η οποία να λύνει το θέμα; Δεν είμαι βέβαιος, αλλά έχει μια λογική το ερώτημα.

Τέλος, κύριε Υφυπουργέ των Οικονομικών, με την άδεια του κυρίου Προέδρου, θα ήθελα να σας παρακαλέσω πάρα πολύ να μας διευκρινίσετε τι σημαίνει στις μεταβατικές διατάξεις που σήμερα καταθέτετε, η ρύθμιση η οποία ορίζει ότι "μετά την παρ.5 του άρθρου 24 προστίθεται παρ. 6 ως ακολούθως". Με αυτήν τη διάταξη την οποία εισηγείσθε, καθιερώνουμε εξαίρεση σε διατάξεις που ψηφίσαμε χθες; Διότι ειδάλλως, δεν καταλαβαίνω σε τι αποβλέπει αυτή η διάταξη.

Λέτε: "Οι διατάξεις της παραγράφου 10 του άρθρου 1 του ν. 2188" -δεν ξέρουμε ποια είναι η διάταξη- "και οι διατάξεις της παραγράφου 10 του άρθρου 23 του ν. 2519". Αυτές τις διατάξεις δεν τις γνωρίζουμε αυτήν τη στιγμή.

Ερωτώ, λοιπόν: Εάν οι διατάξεις αυτές είναι άσχετες με τις διατάξεις που ψηφίσαμε εχθές, εγώ προσωπικά δεν θέλω καμιά παραπέρα εξήγηση. Μου αρκεί αυτή η διαβεβαίωση. Εάν, όμως, ανοίγουν κάποιο παράθυρο σε διατάξεις που ψηφίσαμε, τότε βεβαίως, έχω -πιστεύω κι άλλοι- αντιρρήσεις. Ευχαριστώ, κύριε Πρόεδρε.

ΠΡΟΕΔΡΕΥΩΝ (Νικόλαος Κατσαρός): Η κ. Λουλέ έχει το λόγο.

ΑΝΔΡΙΑΝΗ ΛΟΥΛΕ: Κύριε Πρόεδρε, θέλω να εκφράσω κατ'αρχήν τη χαρά μου που η Κυβέρνηση υιοθέτησε αρκετές από τις υποδείξεις που έγιναν από την Αντιπολίτευση στην επιτροπή. Αυτό σημαίνει ότι δέχεται κι εκείνη ότι δεν κάνουμε αντιπολίτευση για την αντιπολίτευση, αλλά έχουμε και κάποιες σωστές παρατηρήσεις.

Θα ήθελα να σταθώ σε τρία άρθρα μόνο. Στο άρθρο 13, όσον αφορά το επίδομα, εμείς θα επιμένουμε να ενταχθεί στο βασικό μισθό για όλους τους εργαζόμενους και να σταματήσει το μεγάλο άνοιγμα "της ψαλίδας" που υπάρχει.

Στο άρθρο 17, το οποίο ψηφίσαμε -το είπε πριν και ο κ. Αποστόλου- αν θέλετε, ακούστε μια πρόταση. Μπορεί να μην είναι κάτι τόσο φοβερό και να μπορούμε να το επιβάλλουμε. Να θεσμοθετηθεί η συμμετοχή στο διδακτικό έργο των Ανωτάτων Εκπαιδευτικών Ιδρυμάτων και των ερευνητών και η αντιστροφή των επιδομάτων, δηλαδή το επίδομα των ερευνητών να είναι όσο το διδακτικό των Δ.Ε.Π.. Αν δεν προστεθεί αυτό, κύριε Υπουργέ, καταστρατηγείται η βασική αρχή της φιλοσοφίας, που εσείς διακηρύξατε, για μέτρα ενίσχυσης της συμμετοχής των ερευνητών στο εκπαιδευτικό έργο των ΑΕΙ.

'Εχω να απευθύνω και μια ερώτηση στον κύριο Υφυπουργό. Δεν ξέρω πως τυχαίνει, κάθε φορά που μιλάω, να λείπει ο Υπουργός στον οποίο θέλω να απευθυνθώ.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Θα σας απαντήσω εγώ.

ΑΝΔΡΙΑΝΗ ΛΟΥΛΕ: Δεν νομίζω ότι μπορείτε εσείς να μου απαντήσετε, αλλά θα το πω.

Στο άρθρο 24 παράγραφος 2 -γιατί εχθές όταν το ανέφερα, ο κύριος Υφυπουργός μου έκανε νόημα ότι δεν συμβαίνει, αλλά συμβαίνει- προβλέπεται, οι συμβασιούχοι επιστήμονες που είναι στο πανεπιστήμιο Αιγαίου -μιλάω για τα περιφερειακά πανεπιστήμια- δεν θα πληρώνονται όσο τα μέλη Δ.Ε.Π. όπως γίνεται σήμερα, αλλά θα γίνουν ωρομίσθιοι. 'Ετσι λέει η παράγραφος 2 του άρθρου 24. Δηλαδή, εδώ αντί να ενισχύσουμε...

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Δεν λέει αυτό. 

ΑΝΔΡΙΑΝΗ ΛΟΥΛΕ: Δείτε το λίγο καλύτερα, κύριε Υπουργέ. Νομίζω ότι αυτό λέει.

Αυτό, βέβαια, δεν ενισχύει τα πανεπιστήμιά μας. Αντίθετα πιστεύω ότι τα υποβιβάζει. Ευχαριστώ πολύ.

ΠΡΟΕΔΡΕΥΩΝ (Νικόλαος Κατσαρός): Ο κ. Κατσανέβας. Απών, διαγράφεται. 

Ο κ. Σπηλιωτόπουλος έχει το λόγο.

ΣΠΗΛΙΟΣ ΣΠΗΛΙΩΤΟΠΟΥΛΟΣ: Κύριε Πρόεδρε, προς επίρρωση των όσων ανέφεραν οι προηγούμενοι αγορητές, σχετικά με το επίδομα ραδιενεργείας, το οποίο θα πρέπει κανονικά να καταβάλλεται εξίσου στους εργαζόμενους που εκτίθενται στον ίδιο κίνδυνο στο κέντρο "Δημόκριτος" έχω να προσθέσω τα εξής στοιχεία. Κατ' αρχήν το προσωπικό αυτό είναι το ίδιο που το 1986 με το ατύχημα του Τσερνομπίλ έτρεξε σε όλη την Ελλάδα, απασχολήθηκε υπερωριακά και χωρίς αμοιβές να

Σελίδα 1474 

κάνει τις μετρήσεις για να προστατευθεί η δημόσια υγεία. Είναι το ίδιο προσωπικό που θα κάνει τα ίδια αν συμβεί κάτι στο Κοζλοντούϊ ή στα παράλια της Τουρκίας όπου κατασκευάζεται παρόμοιος σταθμός.

Το προσωπικό αυτό, κύριε Υπουργέ, έχει ζητήσει -και είναι λογικό -ως μόνο παραδεκτό διαχωρισμό, τη ζώνη στην οποία εκτίθενται εξ ίσου όλοι στη ραδιενέργεια. Υπάρχουν τρείς ζώνες και ανάλογα με την έκθεση δίνονται κάποια επιδόματα.

Υπάρχει ο παραλογισμός στο πνεύμα αυτής της ρύθμισης ότι το ίδιο ποσοστό ραδιενέργειας επηρεάζει σοβαρότερα κάποιους και λιγότερα κάποιους άλλους. Επειδή, λοιπόν, δεν μπορούμε να νομοθετούμε σε παράλογη βάση, θα πρέπει να αλλάξει αυτή η κατάσταση, κύριε Υπουργέ.

Τόσο το Διοικητικό Συμβούλιο του Κέντρου "Δημόκριτος", όσο και ο Γενικός Γραμματέας 'Ερευνας και Τεχνολογίας, σε έγγραφά τους αναφέρουν -και μάλιστα υπάρχει στο γραφείο του κ. Χριστοδουλάκη έγγραφο του Γενικού Γραμματέα 'Ερευνας και Τεχνολογίας, ο οποίος τον διεδέχθη- ότι δεδομένης της ύπαρξης ενιαίων ζωνών επικινδυνότητας -αναφορικά με την έκθεση των εργαζομένων στη ραδιενέργεια- είναι λογικό να εφαρμοσθεί και ενιαία αντιμετώπιση στο θέμα χορήγησης επιδομάτων. Και δεν είναι δυνατόν να τεκμηριωθούν τυχόν απόψεις αναφορικά με την πιθανότητα μεγαλύτερης έκθεσης των ερευνητών στη ραδιενέργεια και των ειδικών λειτουργών ή των ειδικών επιστημόνων σε σχέση με τους υπόλοιπους εργαζομένους στην ίδια ζώνη επικινδυνότητας, όπως ο κύριος Υφυπουργός μας είπε στην επιτροπή.

Θα πρέπει να δώσει ιδιαίτερη σημασία στην τρίτη παράγραφο του εγγράφου αυτού η Κυβέρνηση, κύριε Υπουργέ, βάσει της οποίας αναφέρει ο Γενικός Γραμματέας 'Ερευνας και Τεχνολογίας, ότι, η χορήγηση διαφορετικού ύψους επιδόματος κατά κατηγορία εργαζομένων, εκτιμάται ότι θα δημιουργήσει προβλήματα σε θέματα συνεργασίας μεταξύ των εργαζομένων και θα παρεμποδίσει την ομαλή διεξαγωγή των ερευνητικών δραστηριοτήτων του κέντρου "Δημόκριτος".

Αυτά σας αναφέρει ο Γενικός Γραμματέας 'Ερευνας και Τεχνολογίας. Οφείλετε να το λάβετε άμεσα υπόψη σας, όπως οφείλετε να λάβετε υπόψη σας αυτό που το ίδιο το διοικητικό συμβούλιο του "Δημοκρίτου" αναφέρει σε απόσπασμα πρακτικού ότι, για λόγους ίσης μεταχείρισης και εργασιακής ειρήνης, θα πρέπει να προστεθεί στην παράγραφο 3ζ' του άρθρου 17, η φράση "καθώς και στο προσωπικό που αμείβεται με τον ν. 2470/1997".

'Εχω την εντύπωση, κύριε Υπουργέ, ότι θα πρέπει να υιοθετηθεί αυτή η άποψη και για ένα ποσό το οποίο, σύμφωνα με τους υπολογισμούς των ειδικών του κέντρου "Δημόκριτος", είναι γύρω στα πενήντα εκατομμύρια (50.000.000) δραχμές το χρόνο. Να λυθεί αυτή η αδικία, που είναι σε βάρος των εργαζομένων και κυρίως να βγούμε από τον παραλογισμό ότι μπορεί η ραδιενέργεια να πλήττει περισσότερο ή λιγότερο κάποιους με διαφορετικά τυπικά και ουσιαστικά προσόντα.

Σας ευχαριστώ.

ΠΡΟΕΔΡΕΥΩΝ (Νικόλαος Κατσαρός): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, αναμφισβητήτως οι επελεχθείσες τροπολογίες από το Υπουργείο βελτίωσαν σημαντικά τα θέματα που αιωρούνταν σαν παρατηρήσεις, σαν παρακλήσεις και σαν επισημάνσεις μέσα στο Κοινοβούλιο. Αυτό είναι αναμφισβήτητο.

Θα ήθελα να προσθέσω κι εγώ με τη σειρά μου και ανεξαρτήτως σειράς και άρθρων συλλήβδην τις παρατηρήσεις που ακόμα πιστεύω ότι χρήζουν επισημάνσεως.

Πρώτον, και το διοικητικό προσωπικό των πανεπιστημίων, κύριε Υπουργέ, όλων των κατηγοριών και όλων των ειδικοτήτων πρέπει να το προσέξουμε, γιατί θα είναι δικαιολογημένη η πικρία που θα δημιουργείται μεταξύ των δύο παρατάξεων. Επομένως, νομίζω ότι πρέπει να κοιτάξουμε με ανάλογη ευαισθησία και το εργαζόμενο διοικητικό προσωπικό στα πανεπιστήμια. 

Δεύτερον, θα μου επιτρέψετε να σας πω και για το Ε.Θ.Ι.Α.Γ.Ε. και για το I.Τ.Σ.Α.Κ. αφού υπάρχει η πρόνοια να τακτοποιηθούν -εκρίθη δίκαιο το αίτημά τους- γιατί δεν το ρυθμίζετε από τώρα; Να τελειώνει μια κι έξω και όχι να χρειάζεται να βγουν προεδρικά διατάγματα, επί προεδρικών διαταγμάτων κλπ. Επιπλέον, αν μου λέγατε ότι το οικονομικό πιέζει έτσι ώστε κερδίζεται ένας χρόνος μέχρι την έκδοση αντίστοιχου προεδρικού διατάγματος, θα το καταλάβαινα. Αλλά μέσα στην τροποποιητική διάταξη λέει ότι μπορεί να έχει και αναδρομική ισχύ το προεδρικό διάταγμα. Επομένως, κρίνεται δίκαιο το αίτημα. Κρίνεται ότι δεν εκφράζεται...

Κύριοι Υπουργοί, επιτρέψτε μου. Αν μιλάμε για να γράφονται στα Πρακτικά...

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Για το θέμα σας μιλώ.

ΚΥΡΙΑΚΟΣ ΣΠΥΡΙΟΥΝΗΣ: Κύριε Υπουργέ, έχετε την ευαισθησία να προβλέψετε και την αναδρομική ισχύ. Ευχαριστώ πολύ και με συγχωρείτε.

Βάλτε το από τώρα να τελειώνει η ιστορία. 

Θα πω συλλήβδην για μερικές κατηγορίες προσωπικού, για να μην παραβιάσω το χρόνο, όπως είναι οι εκκλησιαστικές, όπως είναι οι Στρατιωτικές, όπως είναι το ειδικό επιστημονικό προσωπικό των πανεπιστημίων κάποιων κατηγοριών κλπ.

Κύριε Υπουργέ, μην κάνετε διάκριση για το προσωπικό που προσφέρει το ίδιο έργο και έχει τα ίδια προσόντα, ή οι διακρίσεις όπου γίνονται ας γίνουν με την πλάστιγγα της δικαιοσύνης, ώστε να αρθούν τυχόν πικρίες που μπορεί να προκληθούν από την άδικη μεταχείριση.

Μόνιμο είναι το πρόβλημα που υπάρχει με τους συνταξιούχους. Είναι γεγονός ότι αντί να παίρνουν το 80% έχουν φθάσει να παίρνουν σε ορισμένες κατηγορίες το 70% και σε άλλες το 60%. Κάποιοι πανεπιστημιακοί συνταξιοδοτήθηκαν την 1/8/97. Αν το νομοσχέδιο βελτίωσης των αποδοχών τους είχε ψηφιστεί προηγουμένως -είναι ελάχιστος ο αριθμός τους- θα έπαιρναν περισσότερα χρήματα. Νομίζω ότι το συνταξιοδοτικό τους πρόβλημα πρέπει να λυθεί με βάση το πνεύμα αυτού του νομοσχεδίου. Βάλετε μία διάταξη που να προνοεί για τη σύνταξη των πανεπιστημιακών. 

Ακόμη υπάρχει ένα μηνιαίο επίδομα που παίρνουν από το ταμείο των πανεπιστημίων οι συνταξιούχοι. Είναι και αυτό μία βελτίωση. Μερικοί απ' αυτούς μου είπαν, ότι συνταξιούχος καθηγητής με υπηρεσία τριάντα ετών θα πάρει σύνταξη τριακόσιες χιλιάδες (300.000) δραχμές. Αυτό είναι άδικο. Δεν ξέρω αν μας ενημέρωσαν σωστά. Και αυτό το μηνιαίο επίδομα από το ταμείο του πανεπιστημίου να κοιτάξετε μήπως μπορεί να διατηρηθεί. Γνωρίζω την οικονομική κατάσταση της πατρίδας και θέλω να συντρέξω στη γενική προσπάθεια που κάνει η Κυβέρνηση στο δημοσιονομικό πρόβλημα. Ωστόσο σας παρακαλώ, κύριε Υπουργέ -το έκανα και για τους στρατιωτικούς- και σας λέω ότι οι δικαστικοί, στρατιωτικοί και εκπαιδευτικοί, που καλύπτουν τρία ιερά λειτουργήματα στην πατρίδα μας, πρέπει να τύχουν μία ειδικής μέριμνας.

Ακόμη θα πρέπει να υπάρχει μία αναδρομική ισχύς, χωρίς φάσεις κλπ. Να πάει από 1 Ιανουαρίου 1997. Δεν ξέρω πόσα δισεκατομμύρια θα είναι, τρία ή τέσσερα. Πέστε μας, κύριε Υπουργέ. Δώστε τα. Οπότε θα συμπεριληφθούν και οι ελάχιστοι συνταξιούχοι που απήλθαν.

Χάρηκα για το θέμα των παρεμεθορίων. Αντιλαμβάνομαι ότι το πρόβλημα χρειάζεται μελέτη. Δίνοντας και ένα μήνυμα για τις παραμεθόριες περιοχές, χρειάζεται μία πιο συγκεκριμένη διάταξη. 

Πρέπει να σας αναφέρω τώρα, κύριε Υπουργέ, το θέμα των ανεπαρκούς πτητικής ικανότητας μαθητών της Σχολής Ικάρων. Είχα κάνει και μία ερώτηση γι' αυτό. Πρέπει να τελειώνουμε με αυτήν την ιστορία. 

'Ερχομαι κατόπιν στο θέμα του Δημοκρίτου. Συμφωνώ ότι δεν πρέπει να γίνονται αδικίες. Επιπλέον υπάρχει και το διοικητικό προσωπικό του Δημοκρίτου που λειτουργεί υπό τις ίδιες συνθήκες. Και αυτό το προσωπικό πρέπει να το κοιτάξουμε. 

'Οσον αφορά το ειδικό εκπαιδευτικό προσωπικό των ΤΕΙ, ελέχθη και από άλλο συνάδελφο ότι είναι περίπου εκατόν πενήντα οι ξενόγλωσσοι καθηγητές και οι καθηγητές φυσικής

Σελίδα 1475 

αγωγής είναι δέκα. Αυτοί να ενταχθούν σαν εκπαιδευτικό προσωπικό, αφού δεν υπάρχει καμία διαφορά. Είναι τα ίδια προσόντα. Είναι πανεπιστημιακοί με μεταπτυχιακά και διδακτορικά. Βγάζουν δεκαοκτώ ώρες εβδομαδιαίως. Γιατί αυτή η διάκριση;

Θα κλείσω με δύο άσχετα θέματα. Στα Υπουργεία έχετε συμβούλους που έχουν διδακτορικά και ειδικά προσόντα. Αυτοί οι άνθρωποι παίρνουν μόνο διακόσιες εξήντα (260.000) και διακόσιες εβδομήντα (270.000) δραχμές. Κοιτάξτε λίγο και τους δικούς σας ανθρώπους.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Πώς τα λέτε ωραία;

ΚΥΡΙΑΚΟΣ ΣΠΥΡΙΟΥΝΗΣ: Το δεύτερο. Επειδή έχω ζήσει την ψυχολογία στις 'Ενοπλες Δυνάμεις, συγχωρέστε με που το τονίζω με έμφαση και καμιά φορά μάλιστα με υπερβολές, καίτοι είμαι οπαδός του "μηδέν άγαν", εκτός αν αφορά αρχές, δεν έχω χρόνο να σας περιγράψω.

(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή.)

'Εχω σαράντα δύο πτητικά εξάμηνα με αεροπλάνα τρίτης κατηγορίας. Αλλά την ψυχολογία του πιλότου την ένιωθα κάθε μέρα. 'Οταν πήγαινες σε ένα μικρό διάδρομο για να προσγειωθείς, τη μία μέρα πετύχαινες και την άλλη δεν πετύχαινες. Λίγο κρυωμένος αν ήσουν, αν είχες τσακωθεί με τη φιλενάδα σου, δεν μπορούσες να προσγειωθείς.

ΠΡΟΕΔΡΕΥΩΝ (Νικόλαος Κατσαρός): Παρακαλώ, τελειώνετε.

ΚΥΡΙΑΚΟΣ ΣΠΥΡΙΟΥΝΗΣ: Το λέω έτσι, κύριε Πρόεδρε, για να τονίσω την ψυχολογία στους χειριστές, πέρα από τις συνθήκες, τις πιέσεις, και η καθημερινή ψυχολογία επηρεάζει την πτητική ικανότητα. Ρίξτε μία ματιά στις 'Ενοπλες Δυνάμεις. Τις αδικούμε. Είναι κρίμα. Αν μπορούσατε να μιλήσετε με ταγματάρχες και με λοχαγούς και με αντισυνταγματάρχες, θα εξέφραζαν βαθύτατη πικρία. Γίνεται διάκριση εις βάρος τους. Παρακαλώ την Κυβέρνηση και τον κύριο Πρωθυπουργό και τον Υπουργό Εθνικής 'Αμυνας να κοιτάξουν τις 'Ενοπλες Δυνάμεις. Υποτιμούμε το έργο τους.

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, έχω την τιμή να σας ανακοινώσω ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ", σαράντα ένας μαθητές και δύο συνοδοί δάσκαλοι από το 5ο Δημοτικό Σχολείο Αλίμου Νομού Αττικής.

(Χειροκροτήματα)

Ο κ.Ακριτίδης έχει το λόγο.

ΝΙΚΟΛΑΟΣ ΑΚΡΙΤΙΔΗΣ: .... (Δεν ακούστηκε).

ΠΡΟΕΔΡΕΥΩΝ (Νικόλαος Κατσαρός): Δεν ακούγεσθε. Αλλάξτε μικρόφωνο.

ΝΙΚΟΛΑΟΣ ΑΚΡΙΤΙΔΗΣ: Ούτε σε αυτό ακούγομαι; 

ΠΡΟΕΔΡΕΥΩΝ (Νικόλαος Κατσαρός): Κάποιος σας κάνει σαμποτάζ, κύριε Ακριτίδη!

ΣΗΦΗΣ ΒΑΛΥΡΑΚΗΣ: Ελάτε εδώ.

ΠΡΟΕΔΡΕΥΩΝ (Νικόλαος Κατσαρός): Βλέπετε, μόνο ο κ.Βαλυράκης σας εξασφαλίζει να ακούγεσθε!

ΝΙΚΟΛΑΟΣ ΑΚΡΙΤΙΔΗΣ: Και εγώ νόμιζα το αντίθετο!

Κύριε Πρόεδρε, θα συμφωνήσω και εγώ με αυτό που η Αίθουσα δέχεται, ότι οι τροποποιήσεις που έγιναν και χθες και σήμερα έχουν βελτιώσει σημαντικότατα το νομοσχέδιο και επίσης να υπογραμμίσω ότι οι παριστάμενοι Υπουργοί υιοθέτησαν την άποψη, ότι θα έπρεπε να κατοχυρωθεί η δικαιοσύνη στο εκπαιδευτικό και το ερευνητικό προσωπικό της τριτοβάθμιας εκπαίδευσης.

Υπάρχουν λίγες εξαιρέσεις. Και τολμώ απ'αυτόν το λόγο και εγώ να θέσω μερικές. Κατ'αρχήν θα θέσω το θέμα του ΙΤΣΑΚ, γιατί σχετικά κατέθεσα και τροπολογία και έχω χρέος να το κάνω. Η τροποποιημένη διατύπωση της παραγράφου 5 του άρθρου 17 λέει: "Με προεδρικά διατάγματα μπορούν να επεκταθούν οι ρυθμίσεις αυτού του νομοσχεδίου στο ερευνητικό προσωπικό, στο ΕΘΙΑΓΕ, στο ΙΤΣΑΚ και στο Μπενάκειο Φυτοπαθολογικό Ινστιτούτο,εφόσον τα προσόντα, οι βαθμίδες, οι διαδικασίες πρόσληψης και εξέλιξης αντιστοιχούν στις οικείες διατάξεις του ν.1514."

Θέλω να θέσω απλά το ερώτημα: Υπάρχει καμία αμφιβολία ή και άγνοια σε κάποιον περί του γεγονότος ότι για το ΙΤΣΑΚ ισχύουν ακριβώς οι ίδιες προϋποθέσεις πρόσληψης, εξέλιξης και μάλιστα και αυστηρότερες; Και τολμώ να το πω αυτό, γιατί δεν το συζητούμε για πρώτη φορά. 'Εχουν κατατεθεί τα σχετικά αποδεικτικά στοιχεία, υπάρχουν αλληλογραφίες μεταξύ Υπουργείων. Το εποπτεύον Υπουργείο, το ΥΠΕΧΩΔΕ, πήρε θέση επ'αυτού του ζητήματος. Δεν μπορώ να καταλάβω γιατί θα χρειαστεί πρόσθετο προεδρικό διάταγμα ειδικά για το ΙΤΣΑΚ. Ξέρω ότι σε άλλες περιπτώσεις υπάρχουν κάποιες διαφοροποιήσεις. Και θα έλεγα να ανεχθούμε αυτό να γίνει για το ΕΘΙΑΓΕ. Νομίζω ότι δεν υπάρχει κανένας λόγος ουσίας που παραπέμπει και το ΙΤΣΑΚ στο μέλλον με τα προεδρικά διατάγματα.

Επίσης η αναφορά στο χρόνο μπορεί να ανατρέχει στο χρόνο έναρξης ισχύος του παρόντος νόμου, αυτού εδώ πέρα, το "μπορεί" είναι δυνητικό και δημιουργεί κάποιο πρόβλημα.

Θα επιμείνω στην υιοθέτηση της τροπολογίας που έχω καταθέσει εμπροθέσμως με γενικό αριθμό 934 και ειδικό 319 που είναι λιτή και ξεκάθαρη και θα μπορεί να ενταχθεί σε αυτό το νομοσχέδιο.

Θέλω επίσης να συνηγορήσω με τους συναδέλφους που έθεσαν το ζήτημα των μισθολογικών διαφορών στα στελέχη των Ενόπλων Δυνάμεων. Δεν είναι του παρόντος, συζητάμε όμως γύρω από αυτό το θέμα και συνεπώς θέλω και εγώ να συνηγορήσω.

'Ερχομαι τώρα σε ένα συγκεκριμένο ζήτημα. Στο άρθρο 13 του νομοσχεδίου υπάρχουν οι μισθολογικές προβλέψεις για διάφορες κατηγορίες του ΕΔΠ και άλλων. Μέσα σε αυτές είναι και τα μέλη του ειδικού επιστημονικού προσωπικού. Υπάρχει ο εξής κανόνας.Ενώ μισθολογικά βρίσκονται στο 90% των αποδοχών του λέκτορα, διαφοροποιούνται ουσιωδώς ως προς τα επιδόματα και δεν υπάρχει καθόλου ένα από τα ειδικά επιδόματα. Εκείνο που δεν μπορώ να αντιληφθώ είναι γιατί πρέπει να έχουν εξήντα χιλιάδες (60.000) επίδομα διδακτικής προετοιμασίας έναντι εκατόν σαράντα χιλιάδων (140.000) των λεκτόρων. Είναι μια καταφανής αδικία. Γιατί το ειδικό αυτό επιστημονικό προσωπικό συνήθως, για να μην πω απολύτως, προσφέρει την ίδια διδακτική υπηρεσία με τους λέκτορες και σε ορισμένες σχολές, όπως είναι η Καλών Τεχνών και τα ΤΕΦΑΑ ή άλλες σχολές, προσφέρουν υπηρεσίες όχι μόνο στο επίπεδο των λεκτόρων αλλά και στο επίπεδο των καθηγητών.

Νομίζω ότι θα πρέπει να υπάρχει μία γενική εξομοίωση έστω στο 90% των επιδομάτων, όλων ειδικότερα όμως ως προς το διδακτικό επίδομα δεν δικαιολογείται η διαφορά.

Κύριε Υπουργέ της Παιδείας, θέλω να θέσω ένα ειδικό ζήτημα που αφορά τους ειδικούς παρέδρους του Παιδαγωγικού Ινστιτούτου. Είναι ένας θεσμός που προέκυψε με την κατάργηση των Παιδαγωγικών Ακαδημιών .Τέτοιοι πάρεδροι υπάρχουν με όλα τα προσόντα των μονίμων, δηλαδή με διδακτορικό δίπλωμα και ήδη διδάσκουν στην Ανωτέρα Εκκλησιαστική Σχολή της Θεσσαλονίκης. Αυτοί δεν εξομοιώνονται με τους μονίμους παρέδρους. Είναι ένα ζήτημα, κύριε Υπουργέ, που το ξέρετε και νομίζω για λόγους δικαιοσύνης θα πρέπει να ασχοληθείτε κάποια στιγμή και να ικανοποιήσετε αυτούς τους οκτώ ανθρώπους που προσφέρουν υπηρεσίες υψηλής ποιότητας.

Σε ό,τι αφορά τις εκκλησιαστικές σχολές, υπάρχει ακόμα ένα ζήτημα που νομίζουμε ότι είναι ουσιώδες και θα πρέπει ο Υφυπουργός να δώσει λύση. Υπάρχει το εκπαιδευτικό προσωπικό των ανωτέρων εκκλησιαστικών σχολών και με το άρθρο 18, παράγραφος 4 εδάφιο β', εξομοιώνονται με τους καθηγητές των ΤΕΙ και ορισμένες βαθμίδες των ΑΕΙ.

Υπάρχει η εξαίρεση στο προσωπικό αυτό του επιδόματος διδακτικής προετοιμασίας. Υπάρχει εξαίρεση σε προσωπικό που ασκεί αποκλειστικά διδακτικά καθήκοντα του επιδόματος διδακτικής προετοιμασίας. Νομίζω ότι είναι αντινομία αυτή εδώ η εξαίρεση και πραγματικά δημιουργεί αίσθημα αδικίας δικαιολογημένο σε αυτό το προσωπικό.

Ακόμα κάτι. Οι διευθυντές και οι υποδιευθυντές αυτών των 

Σελίδα 1476 

σχολών, των Ανωτέρων Εκκλησιαστικών Σχολών -μιλάμε τώρα για τη Θεσσαλονίκη- δεν έχουν το επίδομα θέσης, τα επιδόματα που δικαιολογούνται για όλους τους άλλους στις θέσεις των διευθυντών και των υποδιευθυντών.

Νομίζω, λοιπόν, ότι αυτές οι δύο κατηγορίες θα πρέπει να ικανοποιηθούν. Εξάλλου έτσι θα εξομοιωθούν και με το προσωπικό της Ειδικής Παιδαγωγικής Ακαδημίας.

ΠΡΟΕΔΡΕΥΩΝ (Νικόλαος Κατσαρός): Ο κ. Παπαγεωργόπουλος έχει το λόγο.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Κύριε Πρόεδρε, κύριοι συνάδελφοι, παίρνω και εγώ το λόγο για να επισημάνω, ότι ειδικά στο άρθρο 17 πέρα από όλα τα άλλα υπάρχει ένας παραλογισμός, διότι δεν θέλω να σκεφθώ ότι υπάρχει μια ηθελημένη απόφαση υποβαθμίσεως, ισοπεδώσεως των πάντων προς τα κάτω.

Η παρατήρησή μου η συγκεκριμένη αφορά στο ΙΤΣΑΚ -ένα θέμα στο οποίο αναφέρθηκαν και οι άλλοι αγαπητοί συνάδελφοι προηγουμένως και ιδιαίτερα ο κ. Ακριτίδης- δηλαδή, το Ινστιτούτο της Τεχνικής Σεισμολογίας και των Αντισεισμικών Κατασκευών, ένα ινστιτούτο πραγματικά καταξιωμένο, ένα ίδρυμα στο οποίο προϊσταται ο κορυφαίος, θα έλεγα, σεισμολόγος της πατρίδας μας, ο κ. Παπαζάχος.

Τι συμβαίνει στη συγκεκριμένη περίπτωση, κύριε Υπουργέ; Στο ΙΤΣΑΚ, στο συγκεκριμένο αυτό ινστιτούτο, αποφασίστηκε -από τότε που πρωτοδημιουργήθηκε- οι προσλήψεις και η εξέλιξη όλου του επιστημονικού προσωπικού να γίνονται βάσει του νόμου-πλαισίου για την παιδεία, του 1268/82, του αυστηρού ν. 1268/82, βάσει του οποίου γίνονται οι προσλήψεις και οι εξελίξεις του επιστημονικού προσωπικού στα Ανώτατα Εκπαιδευτικά Ιδρύματα. Αυτό, λοιπόν, το αυστηρό καθεστώς προσλήψεων και εξελίξεων διάλεξε το ΙΤΣΑΚ.

'Οπως αναδιατυπώνει και σήμερα ο κύριος Υπουργός, το άρθρο 17, παράγραφος 6, λέει: "Με προεδρικά διατάγματα που εκδίδονται με πρόταση του αρμοδίου Υπουργού και του Υπουργού Οικονομικών και Ανάπτυξης, οι διατάξεις του άρθρου αυτού μπορεί να επεκτείνονται και στο ερευνητικό προσωπικό ΕΘΙΑΓΕ και ΙΤΣΑΚ, εφόσον τα προσόντα, οι βαθμίδες και οι διαδικασίες πρόσληψης και εξέλιξης αντιστοιχούν στις οικείες διατάξεις του ν.1514/85", ένας νόμος όμως, κύριε Υπουργέ, ο ν. 1514/85, ο οποίος θα έλεγα ότι είναι ελαστικότερος. Ο προηγούμενος νόμος-πλαίσιο που ισχύει και στα Ανώτατα Εκπαιδευτικά Ιδρύματα είναι αυστηρότατος και θέτει ανώτερο επίπεδο προσόντων και αυστηρότερες διατάξεις στην εξέλιξη του προσωπικού.

Για να το αντιληφθούμε όλοι μας, υπενθυμίζω τα πλεονεκτήματα του ενός συστήματος και τα μειονεκτήματα του άλλου. Σημαντικό πλεονέκτημα της διαδικασίας που ακολουθεί το ΙΤΣΑΚ είναι ότι τα αρμόδια εκλεκτορικά σώματα είναι πολυπληθή -από έντεκα ως τριάντα εκλέκτορες- και περιλαμβάνουν απαραιτήτως τους αυτούς ή και τους συγγενέστερους προς το γνωστικό αντικείμενο επιστήμονες. Ενώ με τον άλλο νόμο, τον οποίο εσείς σήμερα εισάγετε, το ν. 1514, τα αρμόδια αποφασιστικά όργανα είναι πενταμελείς επιτροπές που δεν περιλαμβάνουν απαραίτητα επιστήμονες από τους αυτούς ή και τους συγγενέστερους κλάδους των προς εκλογή ή εξέλιξη ερευνητών, αφού τα πέντε μέλη τους επιλέγονται με κλήρωση και μάλιστα από καθηγητές οι οποίοι δεν είναι του γνωστικού συγκεκριμένου αντικειμένου. Αυτή είναι η μια παράμετρος υποβαθμίσεως.

Δεύτερο πλεονέκτημα του καθεστώτος που ισχύει στο ΙΤΣΑΚ είναι, ότι η κρίση των υποψηφίων γίνεται μέσα από μια αιτιολογημένη, εμπεριστατωμένη πολυσέλιδη αιτιολογική έκθεση τριμελούς εισηγητικής επιτροπής των πλέον ειδικών στο γνωστικό αντικείμενο της υπό πλήρωση θέσεως κλπ, ενώ ο ν.1514, που αναφέρεται σε συγκεκριμένη τροποποίηση του κύριου Υπουργού, δεν προβλέπει τέτοια έκθεση.

Να μην επιμείνω και άλλο στο συγκεκριμένο αυτό σημείο. Αρκεί να αναφέρω το αποτέλεσμα της συγκεκριμένης αυτής διαδικασίας, του αυστηρότερου δηλαδή πλαισίου που υπάρχει σήμερα στο ΙΤΣΑΚ. Ποιo είναι το αποτέλεσμα; Είναι ότι σήμερα στο ΙΤΣΑΚ δεν υπάρχει, κύριε Υπουργέ, κανένας μα, κανένας ερευνητής,που να μην έχει διδακτορικό δίπλωμα, ενώ σε όλα τα άλλα ιδρύματα υπάρχουν τέτοιες περιπτώσεις.

ΧΡΗΣΤΟΣ ΡΟΚΟΦΥΛΛΟΣ: Δεν είναι ακριβές αυτό που λέτε.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ: Αν λοιπόν, πραγματικά,θέλουμε να βοηθήσουμε προς την κατεύθυνση εκείνη της αναβαθμίσεως, είναι απλό κύριε Υπουργέ. Θα ψηφίσουμε μόνο μία επιπλέον γραμμή. Να αναφέρεται στο ν. 1514 ή στο βασικό νόμο της παιδείας, της εξέλιξης, τον 1268/82. Να προστεθεί δηλαδή η φράση "ή του ν. 1268/82".

'Οπως, λοιπόν, υπάρχει σήμερα συγκεκριμένη τροποποίηση και λέει "...αντιστοιχούν στις οικείες διατάξεις του νόμου 1514/85" να προστεθεί εκεί "ή του νόμου 1268/82". Νομίζω ότι είναι κάτι το οποίο αντιλαμβανόμεθα όλοι ότι είναι σωστό και δίκαιο και πρέπει να το ψηφίσουμε.

ΠΡΟΕΔΡΕΥΩΝ (Νικόλαος Κατσαρός): Ο κ. Ροκόφυλλος έχει το λόγο.

ΧΡΗΣΤΟΣ ΡΟΚΟΦΥΛΛΟΣ: Θα ήθελα, κύριε Πρόεδρε, πρώτα-πρώτα να επισημάνω ότι η πολιτική ηγεσία των δύο Υπουργείων, οι Υπουργοί που χειρίζονται τα θέματα του παρόντος νομοσχεδίου, έδειξαν ιδιαίτερη ευαισθησία στις παρατηρήσεις της Βουλής, κατά την επεξεργασία του νομοσχεδίου στη διαρκή επιτροπή, αλλά και στην Αίθουσα αυτή και αυτό εγγράφεται στο ενεργητικό τους.

Ιδιαίτερα εξαίρω τη διάταξη με την οποία επιτέλους αναμορφώθηκε η παράγραφος που προέβλεπε για τη δυνατότητα επέκτασης και σε άλλα ερευνητικά ιδρύματα, με αποτέλεσμα να κατονομάζονται πλέον το ΕΘΙΑΓΕ, το Μπενάκειο και το ΙΤΣΑΚ. Και ήταν δίκαιο, γιατί πράγματι πρόκειται για σημαντικά ερευνητικά ιδρύματα. Δεν χρειάζεται δε να φοβάται κανένας. Καθαρός ουρανός αστραπές δεν φοβάται. Η έρευνα η οποία θα γίνει για να εκδοθούν τα προεδρικά διατάγματα δεν πρέπει να φοβίζει εκείνους οι οποίοι πράγματι έχουν όλα τα προσόντα και έχουν υποστεί τις κανονικές διαδικασίες εκλογής, ανάλογες με εκείνες του αξιοκρατικού πράγματι ν. 1514/85.

Μια μικρή παρατήρηση μόνο θα ήθελα να κάνω σ' αυτό και παρακαλώ τον κύριο Υπουργό να το προσέξει. Είχαμε πει ότι μια και θα καθυστερήσουν τα διατάγματα για μερικούς μήνες -ελπίζω όχι πάνω από έξι- να είναι αναδρομική η ρύθμιση για όσους δικαιωθούν. Το λέει εδώ, κύριε Υπουργέ, το λέει όμως δυνητικά. Λέει, "μπορεί να ανατρέχει..." που σημαίνει ότι μπορεί και να μην ανατρέχει. Γι'αυτόν το λόγο θα ήθελα να διαγραφεί το "μπορεί". Νομίζω ότι είναι απολύτως λογικό και θα αποδώσει πιο σωστά τη ρητή υπόσχεση που μου έδωσε, ιδίως ο κ. Χριστοδουλάκης, γι'αυτό το θέμα στη διαρκή επιτροπή, όταν πρότεινα την αναδρομικότητα ως ασφαλιστική δικλείδα για τον κίνδυνο "καλλενδοποίησης".

Επίσης θέλω να εξάρω την προσπάθεια που έκαναν οι δύο Υπουργοί για να βελτιώσουν τη θέση των ειδικών λειτουργικών επιστημόνων. Είχα μιλήσει πολλές φορές -και νομίζω εμπεριστατωμένα- για το θέμα και με ικανοποίηση βλέπω ότι έγινε μία σημαντική διόρθωση για να αρθεί η μεγάλη υποβάθμιση στην οποία τους είχε υποβάλει η αρχική διατύπωση του νομοσχεδίου.

Παρ'όλες, όμως, τις βελτιώσεις παραμένει το μεγάλο θέμα της έρευνας. Είναι θέμα ουσίας να μην υπάρξει καμία μείωση στις αποδοχές και στη μεταχείριση των ερευνητών σε σχέση με τους καθηγητές των πανεπιστημίων, με τους οποίους έχουν απόλυτη ταύτιση προσόντων και διαδικασίας εκλογής. Δεν είναι λογικό, δεν είναι σωστό. Πιό συγκεκριμένα:

Δεν είναι λογικό, όχι γιατί δεν δίνετε μεγάλες αυξήσεις. Δίνετε μεγάλες αυξήσεις στους ερευνητές -το είπα εγώ πρώτος και καλύτερος και μπορώ να το τονίσω, αν θέλετε, με μεγαλύτερη ενάργεια και από εσάς τους ίδιους που το επιχειρείτε- είναι ωστόσο πολύ άστοχο το άνοιγμα της ψαλίδας, που δημιουργείται ανάμεσα στους καθηγητές, μέλη Δ.Ε.Π. των Α.Ε.Ι. και στους αντίστοιχους ερευνητές, άνοιγμα που ξεπερνάει το 25%.

Εγώ -για να μη σας λέω δικά μου πράγματα- θα σας διαβάσω έγγραφο του σημερινού Πρωθυπουργού, όταν ήταν Υπουργός αρμόδιος για την έρευνα, στο οποίο έλεγε ότι "Με το

Σελίδα 1477 

ν.1514/85 εξομοιώθηκαν οι ερευνητές... των εθνικών ερευνητικών κέντρων με τα μέλη Δ.Ε.Π. των Α.Ε.Ι., τόσο από την άποψη των ουσιαστικών και τυπικών προσόντων όσο και από την άποψη του ακαδημαϊκά αδιάβλητου τρόπου εκλογής". Τα έγραφε αυτά επειδή τότε είχε δοθεί στους καθηγητές μία αύξηση 35%, χωρίς να δοθεί ταυτόχρονα και στους ερευνητές. Και συνεχίζει το σημαντικό αυτό έγγραφο: "Ενόψει του ότι η πλήρης -τυπική, ουσιαστική και διαδικαστική εξομοίωση των ερευνητών προς τις αντίστοιχες βαθμίδες του Δ.Ε.Π. των Α.Ε.Ι., καθώς και η επακόλουθη πλήρης, αυτόματη και ανεξαίρετη μισθολογική τους εξίσωση, αποτέλεσαν μεγάλη θεσμική κατάκτηση, με στόχο την προαγωγή της έρευνας και της τεχνολογίας στη χώρα μας, επιβάλλεται ...!! να μην υπάρξει καμία εξαίρεση. Και τονιζόταν στο ίδιο κείμενο πιο κάτω ότι "...τυχόν εξαίρεση των τελευταίων" -δηλαδή των ερευνητών σε σχέση με τους καθηγητές των πανεπιστημίων- "όχι μόνο θα είναι άδικη, αλλά και ανατρεπτική του θεσμικού οικοδομήματος, που εγκαθιδρύθηκε με το ν.1514/85". Και τελείωνε αυτό το έγγραφο: "Κάτι τέτοιο θα επέφερε την υποβάθμιση της έρευνας, τη δημιουργία αντικινήτρων για την προσέλευση και παραμονή ικανού επιστημονικού δυναμικού, καθώς επίσης και απώλεια σημαντικών πόρων από τα κοινοτικά ταμεία μέσω των διαρθρωτικών και ανταγωνιστικών προγραμμάτων που εκπονούνται από τα ερευνητικά κέντρα".

Νομίζω ότι τώρα, όπως πάτε, είναι δύσκολο να φθάσετε στην πλήρη εξομοίωση, μια και ξεκινήσατε από μια πάρα πολύ μεγάλη, θεσμικά κατοχυρωμένη, διαφοροποίηση. Τουλάχιστον μειώστε το άνοιγμα της ψαλίδας. Μην το αφήνετε να είναι πάνω από 15%, γιατί τότε να είσθε βέβαιοι ότι τα ερευνητικά κέντρα θα αποδιαρθρωθούν. Οι ερευνητές θα κάνουν ό,τι έκαναν και πριν το ν.1514/85. Δηλαδή, απλώς θα ερευνούν, για να κάνουν και δημοσιεύουν εργασίες και να ετοιμάζουν το φάκελό τους για υποψηφιότητα καθηγητή στα πανεπιστήμια. Και δεν λέω ότι δεν προσφέρουν πολλά πράγματα οι καθηγητές πανεπιστημίου. Προσφέρουν πάρα πολλά, αλλά όποιος νομίζει ότι τα ερευνητικά κέντρα με την καθοδηγούμενη, την προσανατολισμένη έρευνα, προσφέρουν λιγότερα είναι εκτός εποχής, όχι μόνο στην Ελλάδα αλλά και παγκοσμίως. Είναι τα του αποτελέσματος πολύ μεγάλο λάθος αυτό και νομίζω ότι πρέπει να ξεπεραστεί το ταχύτερο δυνατό. Δεν μιλώ περισσότερο για το θέμα. Κατά σύμπτωση παρών ο εκπρόσωπος της πολιτικής ηγεσίας του Υπουργείου Οικονομικών γνωρίζει το θέμα, είμαι βέβαιος, καλύτερα από μένα και δεν μπορεί να αφήσει μικρόψυχες, δημοσιονομικές, σκοπιμότητες να υπονομεύσουν μία θεσμική κατάκτηση, τόσο σημαντική για το παρόν και για το μέλλον της χώρας μας, όσο εκείνη που θεσμοθετήθηκε με το ν. 1514/85.

Μία λεπτομέρεια θα προσθέσω και τελειώνω. Το επίδομα της ραδιενέργειας, που το δίνετε στους ερευνητές και στους ειδικούς λειτουργικούς επιστήμονες του Δημόκριτου, θα πρέπει να το δώσετε και στους της Ελληνικής Επιτροπής Ατομικής Ενέργειας, η οποία εδρεύει μέσα στο Δημόκριτο. Αυτοί οι ειδικοί λειτουργικοί επιστήμονες της Ε.Ε.Α.Ε. είναι πέντε άνθρωποι, που ελέγχουν πρακτικά όλα τα νοσοκομεία από άποψη ραδιενέργειας και ραδιοϊσοτόπων και όλα τα ακτινολογικά εργαστήρια και υφίστανται "στο πετσί τους" τον κίνδυνο της ραδιενέργειας, πολύ περισσότερο απ' όλους τους άλλους. Νομίζω ότι δεν πρέπει να τους παραλείψετε. Φαντάζομαι ότι θα πρόκειται για μη σκόπιμη, τυχαία παράλειψη, η οποία πρέπει να επανορθωθεί τώρα εδώ.

ΔΗΜΗΤΡΙΟΣ Β.ΚΩΣΤΟΠΟΥΛΟΣ (Ε'Αντιπρόεδρος της Βουλής): Και για τους άλλους εργαζόμενους του "Δημόκριτου".

ΧΡΗΣΤΟΣ ΡΟΚΟΦΥΛΛΟΣ: Δεν έχω αντίρρηση.

Κατά τα άλλα, επαφίεμαι στη γνωστή ευσυνειδησία των δύο Υπουργών, που υπερασπίζονται το νομοσχέδιο.

ΠΡΟΕΔΡΕΥΩΝ (Νικόλαος Κατσαρός): Ο κ. Βαλυράκης έχει το λόγο.

ΣΗΦΗΣ ΒΑΛΥΡΑΚΗΣ: Κύριε Πρόεδρε, παρακαλώ να ενδιαφερθεί το Προεδρείο για την κατάσταση των μικροφώνων στην Αίθουσα. Πολλά από τα μικρόφωνα προφανώς δεν δουλεύουν. Αλλά με την ευκαιρία ότι μπαίνουμε σε εργασίες της Ολομέλειας από την ερχόμενη εβδομάδα, τουλάχιστον, να μπορούμε να επικοινωνούμε.

ΠΡΟΕΔΡΕΥΩΝ (Νικόλαος Κατσαρός): Στην παρατήρησή μου δεν υπήρξε πονηρή σκέψη, κύριε Βαλυράκη. Συνέβη τα μικρόφωνα που ήταν δίπλα σας να μη λειτουργούν. Συνέβη. 'Ηταν τυχαίο πέρα για πέρα.

ΣΗΦΗΣ ΒΑΛΥΡΑΚΗΣ: Κύριε Πρόεδρε, κύριοι συνάδελφοι, το νομοσχέδιο είναι ένα πολύ σημαντικό θεσμικό νομοσχέδιο.

Επίσης θα ήθελα να επισημάνω ότι οι τροποποιήσεις που έγιναν και χθες και σήμερα, ήταν τροποποιήσεις, που αφ'ενός κωδικοποιούσαν και ανταποκρίνονταν στις παρατηρήσεις που ακούστηκαν και στη συζήτηση που έγινε εδώ στην Αίθουσα και αφ'ετέρου αντιμετώπισαν μία σειρά απο ζητήματα, τα οποία έπρεπε να αντιμετωπισθούν.

Οι συνάδελφοι που μίλησαν προηγουμένως, νομίζω ότι σε μεγάλο βαθμό εξάντλησαν το θέμα. Εγώ θέλω να μείνω μόνο σε μία παρατήρηση.

Κύριε Πρόεδρε, έχουμε εδώ ένα εκπαιδευτικό μισθολόγιο που πολύ σωστά προσπαθεί και επιχειρεί να οργανώσει τα πράγματα και να δώσει κίνητρα και στο χώρο της εκπαιδευτικής δραστηριότητας και στο χώρο της έρευνας. Χώροι που είναι αλληλένδετοι, αλληλοτροφοδοτούμενοι και όσο εξελίσσονται τα πράγματα, αυτό φαίνεται ακόμα πιο έντονα.

Κύριε Υπουργέ, αυτό που θα πρέπει να προσέξετε πάρα πολύ είναι στην προσπάθεια να δώσετε παραπάνω κίνητρα στο εκπαιδευτικό έργο και ποιοτικά χαρακτηριστικά, όσο γίνεται παραπέρα, να μην αποδυναμώσουμε, στην ουσία να μην αποσταθεροποιήσουμε, να μην αποδιαρθρώσουμε το έργο που γίνεται στον ερευνητικό χώρο. Βεβαίως, υπάρχουν τεράστια ζητήματα που πρέπει να αντιμετωπισθούν στο χώρο της έρευνας και θα έλεγα κυρίως οργανωτικά και ποιοτικά ζητήματα, αλλά να μην κάνουμε και ζημιά.

Στο άρθρο 17 αναφέρεσθε συγκεκριμένα σε κάποια ερευνητικά κέντρα -αναφέρομαι στην παράγραφο 5- για το προσωπικό που εργάζεται στο Εθνικό 'Ιδρυμα Αγροτικής 'Ερευνας (ΕΘΙΑΓΕ) και για το Μπενάκειο, Φυτοπαθολογικό Ινστιτούτο και το Ινστιτούτο Τεχνικής Σεισμολογίας και Αντισεισμικών Κατασκευών.

Κατ' αρχήν, αφού τα προσόντα, οι βαθμίδες και οι διαδικασίες πρόσληψης και εξέλιξης αντιστοιχούν στον 1514, γιατί η αναδρομικότητα θα είναι με δυνητικό τρόπο διατυπωμένη εδώ; Προφανώς θα πρέπει να ρυθμίσετε θετικά την αναδρομικότητα, αλλά γιατί να μένετε σε κάποια μελλοντικά προεδρικά διατάγματα; Θα μπορούσατε να είχατε βάλει στο νόμο το εξάμηνο. Εγώ θα σας έλεγα ότι είναι σημαντικό. Ας δεσμευθείτε, με την έννοια της κυβερνητικής δέσμευσης, στην Αίθουσα ότι εντός εξαμήνου θα προωθηθούν όλα αυτά τα διατάγματα, ώστε να έχετε μία σταθεροποίηση του χώρου της έρευνας και να μην είναι ξεκρέμαστο το -πέραν της πρόθεσης- πότε αυτά τα προεδρικά διατάγματα θα προωθηθούν.

Επειδή το ξεκίνημα δεν είναι από σας, θα είναι από τον καθ' ύλην αρμόδιο Υπουργό, θα παρακαλούσα πολύ να βάλετε μία δεσμευτική ημερομηνία εντός εξαμήνου και επίσης να βγάλετε το δυνητικό, να είναι θετικό, για την αναδρομικότητα.

Ευχαριστώ πολύ.

ΠΡΟΕΔΡΕΥΩΝ (Νικόλαος Κατσαρός): Ο κ. Ανδρεουλάκος έχει το λόγο.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κύριοι Υπουργοί, οι τροποποιήσεις τις οποίες αποδεχθήκατε δεν αλλάζουν τις αντιρρήσεις μας έναντι των βασικών ρυθμίσεων του νομοσχεδίου. Είναι μερεμέτια, απλά διότι συνεχίζεται το άνοιγμα της ψαλίδας στις αποδοχές των κατωτέρων βαθμίδων προς την πρώτη βαθμίδα, το οποίο άνοιγμα δεν είναι της τάξεως του συντελεστού 1,5, αλλά πολλές φορές φθάνει στο 2,4.

Επίσης, δεν αλλάζει το γεγονός της υποβαθμίσεως των ερευνητών και των Ε.Λ.Ε., όπως επίσης δεν αλλάζει και το γεγονός της υποβαθμίσεως από πλευράς μισθολογικής των καθηγητών των Ανωτάτων Στρατιωτικών Σχολών, σε μία εποχή μάλιστα που χίλιοι τόσοι κίνδυνοι ζώνουν την πατρίδα μας, ιδιαιτέρως εξ ανατολών.

Σελίδα 1478 

 

Επίσης, κύριοι Υπουργοί, για το διδακτικό ερευνητικό προσωπικό των Α.Ε.Ι. προσδιορίζετε πως θα γίνονται οι πιστοποιήσεις της συνδρομής προϋποθέσεων ορισμένων επιδομάτων. Βέβαια αλλάξατε και δεν κάνει την πιστοποίηση αυτή ο πρόεδρος του τμήματος. Με την τροποποίηση που φέρατε, την κάνει η γενική συνέλευση. Δεν λέτε, όμως, πως θα γίνονται οι πιστοποιήσεις για τους ερευνητές, για τους Ε.Λ.Ε., για το ερευνητικό εν γένει προσωπικό, για το προσωπικό του ΚΕΠΕ και επίσης για τους καθηγητές των Ανωτάτων Στρατιωτικών Σχολών και της Εθνικής Σχολής Δημοσίας Υγείας. Το αφήνετε κενό.

Λέτε ότι για να πάρουν το επίδομα ενημέρωσης βιβλιοθήκης, για να πάρουν το ειδικό ερευνητικό επίδομα μεταδιδακτορικής έρευνας και επίσης, για να πάρουν το επίδομα διδακτικής προετοιμασίας, θα πρέπει να έχουν προβεί στις ενέργειες και στις δραστηριότητες εκείνες, που είναι η βάση παροχής του επιδόματος. Λέτε όμως πως θα γίνεται αυτή η πιστοποίηση; Ποιος θα την κάνει αυτήν την πιστοποίηση; Δεν το λέτε.

Νομίζω ότι πρέπει να θεσπίσετε διαδικασίες ανάλογες με τις διαδικασίες, που ισχύουν για την πιστοποίηση των αντίστοιχων επιδομάτων του διδακτικού ερευνητικού προσωπικού των Ανωτάτων Εκπαιδευτικών Ιδρυμάτων.

Επίσης, θα ήθελα να κάνω μια παρατήρηση για τα προεδρικά διατάγματα, που προβλέπεται να εκδίδονται για το ερευνητικό προσωπικό του ΕΘΙΑΓΕ και του ΙΤΣΑΚ.

Κύριοι Υπουργοί, η διατύπωση που έχετε βάλει, υποτιμά και εσάς, υποτιμά και τη νομοθετική εξουσία, η οποία θα αποφασίσει. Τι λέτε; Λέτε ότι μπορεί να εκτείνονται -προσέξτε το αυτό- οι διατάξεις του άρθρου αυτού και στο ερευνητικό προσωπικό ΕΘΙΑΓΕ και ΙΤΣΑΚ, εφόσον τα προσόντα, οι βαθμίδες και οι διαδικασίες πρόσληψης και εξέλιξης αντιστοιχούν στις οικείες διατάξεις του ν. 1514/1985.

Αυτή τη στιγμή δεν ξέρουμε τι ισχύει; Μη γελάτε σας παρακαλώ, κύριε Υφυπουργέ. Δεν γνωρίζετε και δεν γνωρίζουμε αυτήν τη στιγμή τι ισχύει νομοθετικά για το ερευνητικό προσωπικό, όσον αφορά τα προσόντα, τις βαθμίδες και τις διαδικασίες πρόσληψης; Δυοίν θάτερον. 'Η ισχύουν τα αντίστοιχα του ν. 1514/1985 ή ανώτερα προσόντα ή ανώτερες διαδικασίες, αυστηρότερες ή δεν ισχύουν, διότι έτσι όπως το βάζουμε, είναι σαν να λέμε δηλαδή ότι οι νομοθέτες αναγνωρίζουμε άγνοια νόμου. Κάτι ισχύει. Κατά συνέπεια λοιπόν, η διάταξη πρέπει να αναδιατυπωθεί. Να βρούμε μια μέση χρυσή τομή. Θα πρέπει να πείτε ότι γι'αυτό το ερευνητικό προσωπικό, εφόσον τα προσόντα, οι βαθμίδες και οι διαδικασίες πρόσληψης και εξέλιξης αντιστοιχούν στις οικείες διατάξεις του ν. 1514/1985, εφαρμόζονται οι διατάξεις που θεσμοθετούμε σήμερα. Δεν είναι λογικό να το πούμε αυτό; Διότι κάτι ισχύει. Κύριε Ροκόφυλλε, κάτι ισχύει.

Εφόσον, λοιπόν, ισχύει η νομοθετική αντιστοιχία, να παίρνουν και οι ερευνητές αυτοί τα επιδόματα και να τυγχάνουν της ίδιας μισθολογικής μεταχείρισης. Επίσης, εάν θέλετε να εμμείνετε σ' αυτήν την αδόκιμη και παράλογη διατύπωση, δεν θα πρέπει να αναφέρεται το "μπορεί", αλλά να επεκτείνονται υποχρεωτικά, εφόσον βρίσκονται σε αντιστοιχία προσόντων, βαθμίδων και διαδικασιών.

Δεν είναι αδικία, εάν δεν τους τα δώσουμε αναδρομικά; Είναι αδικία. Κατά συνέπεια, εάν εμμείνετε στη διατύπωση της διάταξης, να την κάνετε υποχρεωτικής ισχύος, να μη λέτε "μπορεί να εκτείνονται", αλλά "εκτείνονται". Επίσης, η αναδρομικότης να μην είναι δυνητική, αλλά να είναι υποχρεωτική. Αυτό λέει το στοιχειώδες αίσθημα δικαιοσύνης απέναντι αυτού του ερευνητικού προσωπικού.

ΠΡΟΕΔΡΕΥΩΝ (Νικόλαος Κατσαρός): Ο κ. Κασσίμης έχει το λόγο.

ΘΕΟΔΩΡΟΣ ΚΑΣΣΙΜΗΣ: Κύριε Πρόεδρε, κύριοι Υπουργοί, θα φροντίσω να μην επανέλθω σε θέματα που έχουν θίξει οι συνάδελφοι, αλλά θέλω να επισημάνω ορισμένα πράγματα.

Το ένα είναι ο χρόνος ισχύος για τους καθηγητές των Α.Ε.Ι. Ο κύριος Υπουργός Παιδείας ξέρει πάρα πολύ καλά ότι η συζήτηση αυτή είναι παλιά, όπως και η υπόσχεση είναι παλιά και ότι η εγγραφή στον προϋπολογισμό ποσού ίσου με το 14% περίπου των ετησίων αποδοχών για το νέο μισθολόγιο σημαίνει ότι δεν άρχιζε το δέκατο μήνα του έτους.

Ξέρει πάρα πολύ καλά, ότι πολλοί από τους καθηγητές στους οποίους υποσχόταν η πολιτεία ότι εντός του έτους θα έχει λυθεί το θέμα, απεχώρησαν στις 31.8.97, όπως κλείνει ο τύπος των πανεπιστημιακών. Γιατί αυτή η τσιγκουνιά; Εγώ δεν λέω καν την 1.1.97, που θα έπρεπε να είναι το σωστό, εφόσον η υπόσχεση της πολιτείας ήταν από πέρσι, αλλά κάντε το 1.6.97, ώστε να μην αφήσει απ'έξω τους συνομιλητές της πανεπιστημιακής κοινότητας με την πολιτεία, οι οποίοι στις 31.8.97 απεχώρησαν.

'Ερχομαι σε ένα άλλο ακόμα, που το είπα στην επιτροπή. Μου κάνει εντύπωση η επιμονή του διαχωρισμού των καθηγητών των Ανωτάτων Στρατιωτικών Σχολών.

Θέλω εδώ να επισημάνω κάτι. Υπάρχει έγγραφο του νυν Υπουργού Παιδείας και τότε Υπουργού Εθνικής Αμύνης του κ. Αρσένη και έγγραφο του τότε Υπουργού Οικονομικών κ. Παπαδόπουλου -τα έχω αυτά τα έγγραφα- με το οποίο υιοθετείται η γνωμοδότηση του Νομικού Συμβουλίου του Κράτους, η οποία αναφέρει ότι οι καθηγητές των Ανωτάτων Στρατιωτικών Σχολών δεν εξομοιούνται με τους καθηγητές Α.Ε.Ι., αλλά είναι ισότιμοι. 

Στο νομοσχέδιο εδώ δεν τους θεωρείτε ισοτίμους. Είπα και στην επιτροπή κάτι απλό: Οι άνθρωποι αυτοί απλά και μόνο με την απόφαση του Νομικού Συμβουλίου του Κράτους, την οποία κυρώσατε και εσείς τότε ως Υπουργός Εθνικής Αμύνης και ο Υπουργός Οικονομικών και με το έγγραφό σας τότε προς το Υπουργείο Οικονομικών, θα προσφύγουν στο Συμβούλιο της Επικρατείας και θα το κερδίσουν.

Γιατί, λοιπόν, μία μερίδα ανθρώπων -πέραν του ότι τους υποτιμάτε, αυτό είναι μία άλλη ιστορία- τους ωθείτε σε μία δικαστική διαδικασία, την οποία είναι βέβαιο ότι θα την κερδίσουν; Γιατί; Για να έχουμε τριβές και με μία άλλη κοινωνική ομάδα; Αρκετές τριβές έχουμε σήμερα, δεν χρειάζεται να ανοίγουμε και άλλες πληγές.

Εδώ θέλω να πω ότι εσάς, κύριε Υπουργέ, δεν σας καταλαβαίνω καθόλου -τον κύριο Υφυπουργό ίσως τον καταλάβω- σε δύο πράγματα. Δεν καταλαβαίνω αυτήν την απέχθεια προς τους καθηγητές των στρατιωτικών σχολών και στους καθηγητές των εκκλησιαστικών σχολών.

Ο κύριος Υφυπουργός έχει μία τάση να υποτιμά τους καθηγητές των στρατιωτικών σχολών και των εκκλησιαστικών σχολών. Ούτε οι μεν ούτε οι δε έχουν δικαίωμα στην έρευνα και έχουν δικαίωμα στην προετοιμασία, τη διδακτική. Γιατί; Βλέπετε ότι οι καθηγητές των εκκλησιαστικών σχολών, για να γίνουν καθηγητές πρέπει να έχουν πιο πολλά προσόντα -υποχρεωτικά εκ του νόμου- από τους καθηγητές των Τ.Ε.Ι. και εσείς τους αφαιρείτε το δικαίωμα να έχουν επίδομα για την έρευνα, ωσάν να μη γίνεται έρευνα από τους καθηγητές των εκκλησιαστικών σχολών και παράλληλα και για τη διδακτική προετοιμασία.

'Οσον αφορά το θέμα των ΕΛΕ και των ερευνητών, επιμένω να μην καταλαβαίνω, πως είναι δυνατόν, για τους μέχρι σήμερα υπηρετούντες, να τους έχετε σε άλλη μοίρα τους καθηγητές ΑΕΙ. Και αυτή η ρύθμιση που έγινε για τους ΕΛΕ και αυτή τσιγκούνικα έγινε. Κάνατε ασανσέρ τη βάση των δύο αποδοχών. Ανεβάσατε λίγο τη μία, κατεβάσατε λίγο την άλλη, αλλά τουλάχιστον βάλατε ως ξεκίνημα, ως βάση μισθού, την ίδια βαθμίδα και όχι το τρικ που γινόταν στο νομοσχέδιο.

Θέλω να έρθω, όμως, σε κάτι, το οποίο για μένα είναι σημαντικό, όσον αφορά την αξιοπιστία της πολιτείας αφ'ενός και αφ'ετέρου όσον αφορά τη λειτουργία της Βουλής, που είναι νομοθετικό Σώμα. 

Φέρατε μια τροπολογία για τα ερευνητικά κέντρα γεωργικής έρευνας και για το σεισμολογικό, πολύ σωστή -και παρακαλώ, κύριε Υπουργέ, να με προσέξετε, γιατί θα επιμείνω σε αυτό- και ζητάτε να νομοθετήσουμε ότι έχετε το δικαίωμα, αν θέλετε, όποτε θέλετε να επεκτείνετε.

Γιατί; Εάν μεν θέλετε, να σας δώσουμε το δικαίωμα να το κάνετε εντός τακτής προθεσμίας. Εάν δεν θέλετε, να το πείτε τώρα. Δεν είναι δυνατόν να νομοθετούμε το αυθαίρετο 

Σελίδα 1479 

δικαίωμα του οποιουδήποτε μέλους εκτελεστικής εξουσίας να επιλέγει το χρόνο, το φορέα και τον τρόπο που θα επεκτείνει μια νομοθετική ρύθμιση.

Γι αυτό, κύριε Υπουργέ, κάνω έκκληση. Αν θέλετε να είμαστε σοβαροί ως νομοθετικό Σώμα, βάλτε τελική ημερομηνία εκδόσεως προεδρικών διαταγμάτων. Πείτε "με προεδρικά διατάγματα που εκδίδονται εντός τριών μηνών". Δεν σας φτάνει; Πείτε "εντός τεσσάρων μηνών". Διαφορετικά αισθάνονται ότι τους πετάμε σε έωλους κόσμους.

Δεύτερον, τι σημαίνει μπορεί να επεκτείνονται; 'Η επεκτείνονται ή όχι. Εμείς θα νομοθετήσουμε, αν θα επεκτείνονται ή όχι με προεδρικό διάταγμα. Αλλά όχι, να αφήσουμε στη διακριτική ευχέρεια της εκτελεστικής εξουσίας να μπορεί, αν θέλει.

'Ενα άλλο σημείο. Τι σημαίνει μπορεί να ανατρέχει στο χρόνο έναρξης ισχύος του παρόντος;

Και τα τρία αυτά σημεία μου δημιουργούν την αίσθηση ότι η εκτελεστική εξουσία θέλει να αρχίσει συναλλαγή. Είσαι καλός μαζί μου; Θα τα πάρεις αναδρομικά. Δεν είναι καλός μαζί μου, αλλά είσαι λίγο καλός; Θα τα πάρεις, αλλά από τώρα. Δεν είσαι καθόλου καλός; Δεν θα τα πάρεις καθόλου. Δεν είναι σοβαρό αυτό.

Επειδή πιστεύω ότι είναι ένα βήμα σωστό αυτό που έκανε η Κυβέρνηση, κάνω έκκληση να το κάνουμε όπως πρέπει. 

ΠΡΟΕΔΡΕΥΩΝ (Νικόλαος Κατσαρός): Ο τελευταίος εγγεγραμμένος να πρωτολογήσει, κ. Γιαννόπουλος έχει το λόγο.

ΑΘΑΝΑΣΙΟΣ ΓΙΑΝΝΟΠΟΥΛΟΣ: Κύριε Πρόεδρε, κύριε Υπουργέ, πραγματικά θα ήταν πιο εποικοδομητική η συζήτησή μας, αν επικρατούσε το πνεύμα του κ. Τσοβόλα, οπότε θα συζητάγαμε κατ' άρθρον. Πραγματικά η δυνατότητα της προσέγγισης όλων μας σε τόσους αριθμούς και σε τόσες διατάξεις -και ομολογώ ότι προσωπικά δεν έχω αυτήν την ικανότητα- θα ήταν πιο εποικοδομητική.

(Στο σημείο αυτό την Προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ.)

Υιοθετήθηκε αυτή η άποψη, προχωρούμε προς αυτήν τη λύση. Και επειδή είμαι ο τελευταίος ομιλητής, πιστεύω ότι με πολλά από αυτά που θα πω -που είναι ίδια με αυτά που έθιξαν διαφοροτρόπως άλλοι συνάδελφοι- θα λειτουργήσω κι εγώ πολλαπλασιαστικά προς αυτές τις κατευθύνσεις.

Θα πρέπει να γνωρίζετε, κύριε Υπουργέ, ότι στο δημοκρατικό μας πολίτευμα που θα πρέπει να επικρατεί -και έτσι πιστεύω ότι είναι, όπως το φανταζόμαστε- η ισοκοινωνία, η ισοπολιτεία, η ισηγορία, δεν θα έπρεπε να νομοθετούμε για τέτοια βασικά θέματα, που άπτονται οικονομικών δεδομένων, ενδεχομένως υπό το κράτος πιέσεων, υπό το κράτος κάποιων καταλήψεων και κατά αυτόν τον τρόπο να φαινόμαστε ότι λειτουργούμε και αντανακλαστικά, ενίοτε δε και σπαστικά για κοινωνικές ομάδες που θα έπρεπε να τύχουν μιας άλλης πολιτικής, μιας άλλης οικονομικής, θα μου επιτρέψετε να πω, διαχείρισης.

Ναι σε μας τους πανεπιστημιακούς, γιατί πραγματικά διαμορφώνουμε το αυριανό εκπαιδευτικό φυτώριο, διαμορφώνουμε τον κοινωνικό μας ιστό. Ναι στους γιατρούς του Εθνικού Συστήματος Υγείας, γιατί αντιλαμβάνεστε πως πρέπει να περιφρουρείται και να διακονείται το θείο αγαθό η υγεία.

Ναι, ακόμη και στους δικαστικούς γιατί θωρακίζουν τη δημοκρατία. Αλλά υπάρχουν και κάποιοι άλλοι -τους προανέφεραν προλαλήσαντες συνάδελφοι- οι στρατιωτικοί, τους οποίους τους αφήνουμε κάπως στο περιθώριο. Δεν ασχολούμεθα ή λέμε ότι αυτοί είναι εντεταλμένοι και ενταγμένοι στην κοινωνική προσφορά και δράση, χωρίς να ενθυμούμεθα ότι βασικά στοιχεία της ύπαρξής μας, ακόμη και της δυνατότητας να κάνουμε διδασκαλία και έρευνα είναι αυτή η δύναμη που θα πρέπει να έχουμε όλοι μας και η οποία οφείλεται στους στρατιωτικούς.

Θα πρέπει, λοιπόν, κάποτε η Βουλή να ασχοληθεί σοβαρά και με αυτούς.

Κύριε Υπουργέ, θα ήθελα να πω και εγώ, ότι το αναδρομικό στοιχείο του νομοσχεδίου θα πρέπει να έχει τη σχέση της συνέπειας, της συνέχειας των λόγων σας. Υπό το κράτος πιέσεων, τότε που βρεθήκατε στη σύνοδο των πρυτάνεων είπατε άλλα. Τώρα βέβαια νομοθετείτε διαφορετικά. Αντιλαμβάνομαι την οικονομική δυσκολία της χώρας μας, αλλά τουλάχιστον θα έπρεπε να έχετε κάποια ευαισθησία από την ημερομηνία της εκφράσεως της Βουλής έως της Κυβερνήσεως να νομοθετήσει πάνω στη διαμόρφωση ενός νομοσχεδίου για το μισθολόγιο των πανεπιστημιακών και τουλάχιστον να ήσασταν συνεπής.

Στο άρθρο 14, όπως βλέπετε, υπάρχει ένα πρόβλημα μεταξύ ορισμένων. Δώδεκα είμαστε Βουλευτές και πανεπιστημιακοί. Το πρόβλημα πραγματικά σας το έθιξε ο κ.Πεπονής και θα πρέπει να το δείτε, διότι εμένα επί παραδείγματι και όλους τους άλλους συναδέλφους, δεν μας έχετε ρωτήσει ποια είναι η βούλησή μας. Είμαστε της μερικής ή είμαστε της πλήρους απασχόλησης, διότι, όπως ξέρετε ως οικονομολόγος, υπάρχουν και προεκτάσεις κάποιας άλλης προοπτικής διευθετήσεως, όσον αφορά τα συνταξιοδοτικα κλπ.

Θα πρέπει οπωσδήποτε με κάποια υπουργική απόφαση να θεραπεύσετε αυτήν την αστοχία που υπάρχει.

Στο άρθρο 18 είχατε κάποιες επαφές με τους συμβούλους και τους παρέδρους των παιδαγωγικών ινστιτούτων. Θα πρέπει και στους ειδικούς παρέδρους να χορηγηθεί το επίδομα της βιβλιοθήκης. Δε νομίζω ότι είναι τόσο πολύ μεγάλο το κόστος.

'Ερχομαι στο άρθρο 20, που πραγματικά θα έπρεπε να υπάρχει μία αντιδιαστολή μεταξύ των καθηγητών της σχολής ΕΣΔΥ και των στρατιωτικών, ασχέτως αν και η θέση μου είναι η ίδια και για τις δύο κατηγορίες. 'Επρεπε, όμως, να μην καταργηθεί η μισθολογική εξομοίωση με τους καθηγητές των Ανωτάτων Εκπαιδευτικών Ιδρυμάτων και ΕΣΔΥ, διότι και ο πρόσφατος ν. 2194 πραγματικά δίνει την ισοτιμία στη σχολή αυτή.

Παράλληλα δε, όπως ακούστηκε και από πάρα πολλούς συναδέλφους, πρόθεσή μας είναι να δούμε όλοι αυτές ακριβώς τις εκκρεμότητες. Δεν είναι δυνατόν να έχουμε Ανώτατα Εκπαιδευτικά Ιδρύματα, να μπαίνουν υπό τη μορφή των πανελληνίων εξετάσεων, να είναι οι παραγωγικές μας σχολές των Ενόπλων Δυνάμεων και να μη δίνουμε τη δυνατότητα της ισοτιμίας στους καθηγητές που ήδη είναι μέσα στις στρατιωτικές σχολές με τους καθηγητές των Ανωτάτων Εκπαιδευτικών Ιδρυμάτων.

Θα έπρεπε να σας απασχολήσει ότι από εδώ και μπρος θα μπορούσαν να κάνουν οι στρατιωτικές σχολές ειδική προκήρυξη με βαθμίδα καθηγητού. Θα μπορούσατε να το είχατε σκεφθεί αυτό. Αυτοί, όμως, οι οποίοι βρίσκονται μέσα, αντιλαμβάνεσθε ότι έχουν τίτλους, ότι έχουν μακρά θητεία, ότι έχουν ένα σοβαρό έργο που επιτελούν και τουλάχιστον δεν θα πρέπει να είμαστε τόσο πολύ στενόκαρδοι ακριβώς σ'αυτήν την κατηγορία.

'Ερχομαι στις μεταβατικές διατάξεις. Σε μια προφορική επικοινωνία που είχα με τον κύριο Υπουργό, μου έδωσε κάποια διαβεβαίωση. Θα ήθελα, όμως και εγώ να πω από του Βήματος αυτού, ότι είναι γύρω στους εκατό καθηγητές των ΑΕΙ που κατέχουν και θέσεις στο ΕΣΥ και θα πρέπει να δοθεί ένα εύλογο χρονικό διάστημα για να αποφασίσουν, σύμφωνα με τα ασυμβίβαστα του άρθρου 6, ποια θέση θα επιλέξουν και παράλληλα ποιες οικονομικές αποδοχές θα προτιμήσουν. Ευχαριστώ.

ΠΡΟΕΔΡΕΥΩΝ (Λουκάς Αποστολίδης) Ο κύριος Υπουργός έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Πρέπει να πούμε ευθύς εξαρχής, ότι η συζήτηση ήταν εξαιρετικά θετική και χρήσιμη και με αρκετές παρατηρήσεις, οι οποίες έχουν διατυπωθεί, είτε θα συμφωνήσω με αυτές είτε θα ληφθούν υπόψη κατά την αντιμετώπιση μελλοντικών θεμάτων, διότι δεν είναι δυνατόν όλα τα θέματα να ρυθμισθούν σήμερα. Θέλω όμως και προσωπικά να ευχαριστήσω τους ομιλητές για την πραγματικά θετική συνεισφορά την οποία είχαν σε πάρα πολλά ζητήματα.

Είναι φυσικό, όμως, να αφίσταμαι και από ορισμένα επιχειρήματα τα οποία ετέθησαν και πιστεύω ότι για ορισμένα από αυτά μία καλύτερη ενημέρωση των συγκεκριμένων στοιχείων

Σελίδα 1480 

και αριθμών θα μείωνε κατά πολύ, είτε την ένταση του επιχειρήματος είτε την εκφορά του, ενδεχομένως. Υπάρχουν τέλος και ορισμένα θέματα τα οποία η στιγμή αυτή δεν επιτρέπει την αντιμετώπισή τους παρ' όλο που θα άξιζε γι'αυτά μία ουσιαστική συζήτηση σε βάθος και γι'αυτό η Κυβέρνηση θα διατηρήσει την επιφύλαξή της να τα προετοιμάσει καλύτερα στο βάθος που απαιτείται και στην έκταση που απαιτείται για να αντιμετωπισθούν με έναν ολοκληρωμένο τρόπο.

Θα αναφερθώ κατ'αρχήν σε ορισμένα βασικά ζητήματα που έθιξαν οι ομιλητές. Πρωτίστως, για τον αγορητή του ΠΑ.ΣΟ.Κ., αυτά τα οποία ανέφερε για το χρόνο ισχύος των προεδρικών διαταγμάτων νομίζω ότι θα σας καλύψει, κύριε Βούλγαρη, η αναφορά την οποία θα κάνω στο τέλος, κάνοντας ορισμένες αλλαγές, επειδή το θέμα αυτό για το πότε θα ισχύσουν τα προεδρικά διατάγματα επεκτάσεως και εφαρμογής ανεφέρθη από πολλούς Βουλευτές. 'Οπως επίσης και για το χρονικό διάστημα στο οποίο θα εκδοθούν.

'Ερχομαι στον κ. Κοντογιαννόπουλο. Κύριε Κοντογιαννόπουλε, αναφερθήκατε ότι ανατρέπεται η σχέση Α.Ε.Ι. και Τ.Ε.Ι. μέσω των επιδομάτων αυτών. Δεν είναι σωστό. Πρώτον, διατηρείται ακεραία η σχέση του 80% των τακτικών αποδοχών. 'Οσον αφορά το σύνολο των αποδοχών ποτέ δεν ήταν 80% ακριβώς, αλλά, εν πάση περιπτώσει, περίπου σε αυτά τα επίπεδα διατηρούντο οι αποδοχές και στο σύνολό τους.

Για το θέμα της αξιολόγησης των Εκπαιδευτικών Ιδρυμάτων που το αναφέρατε ως έλλειψη της κυβερνητικής πολιτικής, νομίζω γνωρίζετε ότι η Κυβέρνηση έχει ήδη ξεκινήσει αυτόν το θεσμό της αξιολόγησης και θα προχωρήσει ως επισφράγιση και ως συστατικό στοιχείο της όλης εκπαιδευτικής μεταρρύθμισης. Για το δραχμικό προσδιορισμό των επιδομάτων, στον οποίο αναφερθήκατε, αυτό είναι μια παγία πολιτική την οποία επέλεξε η Κυβέρνηση και εφαρμόζει σε όλα τα μισθολόγια εκτός από μία κατηγορία η οποία όμως αξίζει, νομίζω, την εξαίρεση και αφορά στα πτητικά επιδόματα των ιπταμένων στρατιωτικών, έτσι ώστε να υπάρχει ένα ισχυρό κίνητρο σ'αυτήν την κατηγορία, η οποία δίνει μάχες καθημερινά, όντως, για την προάσπιση της εθνικής μας ασφάλειας. Σε όλες τις άλλες περιπτώσεις τα επιδόματα έχουν δραχμοποιηθεί για πολλούς λόγους. Κατ'αρχήν, διότι αν δεν είναι δραχμοποιημένα και είναι ποσοστοποιημένα προκαλούν πάρα πολλές στρεβλώσεις στις αποδοχές. Το γνωρίζετε όλοι άλλωστε, τι στρεβλώσεις και σε τι απίθανες καταστάσεις είχαμε οδηγηθεί με τον ποσοστιαίο προσδιορισμό των επιδομάτων αφ' ενός και αφ' ετέρου δεν υπάρχει τώρα πια ο κίνδυνος του μεγάλου πληθωρισμού που υπήρχε παλιά. Τώρα ο πληθωρισμός είναι ένα είδος προς εξαφάνιση και κατά συνέπεια δεν υπάρχει αυτή η διάβρωση της αγοραστικής αξίας, η οποία ενδεχομένως παλαιότερα δικαιολογούσε αυτήν την ποσοστοποίηση κατά ένα μέρος.

Για την ενίσχυση των παραμεθορίων πανεπιστημίων σας είπα και ανέγνωσα ότι θα υπάρξει έκδοση προεδρικού διατάγματος, έτσι ώστε να υπάρχει ένα συμπαγές, σωστό και καλά μελετημένο πλαίσιο κινήτρων το οποίο θα αποδώσει και δεν θα υπάρξει μία εική και ως έτυχεν επιδοματική πολιτική, η οποία όπως και εσείς, αν δεν κάνω λάθος, συμφωνήσατε, δεν απέδωσε. Και πρέπει να σκύψουμε όλοι μαζί σ'αυτό το πρόβλημα σε συνεργασία με τα παρεμεθόρια πανεπιστήμια, να δούμε με ποια μέσα η πολιτεία θα εξασφαλίσει αποτέλεσμα και για την προσέλκυση και για τη συγκράτηση και παραμονή του διδακτικού προσωπικού στα παραμεθόρια πανεπιστήμια.

'Ερχομαι, τέλος, στο περίφημο θέμα της αναδρομικότητας, το οποίο ανεφέρθη από πολλούς ομιλητές. Επιτρέψτε μου να επαναλάβω ορισμένα στοιχεία, τα οποία νομίζω ότι φωτίζουν καλύτερα το θέμα αυτό.

Πρώτον, η Κυβέρνηση σε καμία δέσμευση είχε προβεί, σχετικά με το πότε θα ισχύσει.

Δεύτερον, είναι νομίζω απολύτως φυσιολογικό να ξεκινά το μισθολόγιο με την έναρξη του ακαδημαϊκού έτους, στη διάρκεια του οποίου θα τεθούν όλα αυτά τα κριτήρια και θα γίνει κατηγοριοποίηση, την οποία προϋποθέτει το νομοσχέδιο για την εφαρμογή των νέων αποδοχών. Διότι αν σκεφθούμε να ισχύσει αναδρομικά, τι θα δηλώσει κανείς, αναδρομικά πλήρους και αναδρομικά μερικής απασχόλησης; Θα δηλώσει αναδρομικά ότι έκανε έξι ώρες; Θα προκύψουν έτσι τόσο παράλογες καταστάσεις, όταν επιχειρηθεί η αναδρομική εφαρμογή των συνθηκών, που θα οδηγηθούμε σε πολύ χειρότερα αποτελέσματα. Κατά συνέπεια θα είναι αδύνατη η εφαρμογή του.

Τρίτο και πιο σημαντικό είναι, ότι δέσμευση δεν υπήρξε, αλλά υπήρξε μία συζήτηση στην επιτροπή για το πότε ενδεχομένως θα ισχύσει το μισθολόγιο αυτό. Και υπήρξε μια πρόταση να ισχύσει το 1/3 από 1 Ιανουαρίου 1997, κατά το 1/3 από 1.1.1998 και κατά το υπόλοιπο τρίτο από 1.7.1998 και θα ολοκληρωνόταν το δεύτερο εξάμηνο του 1998. 

Σήμερα εφαρμόζεται κατά το ήμισυ από 1.9.1997 και κατά το άλλο ήμισυ από 1.1.1998. Είναι αριθμητικώς ισοδύναμα. Τα 24/3, τα 12/3 και τα 6/3 τα οποία αντιστοιχούν στην κατά τρεις φάσεις εφαρμογής, αθροίζονται στο 14, ενώ όταν εφαρμοστεί σε δύο φάσεις τα 16/2 -γιατί δεκαέξι μήνες θα είναι το μισό- και 12/2, που είναι, θα είναι το άλλο μισό, αθροίζονται κι αυτά στο 14. 'Αρα, αριθμητικώς, η σύμπτυξη των τριών φάσεων σε δύο, είναι απολύτως ισοδύναμη με τις τρεις φάσεις. Και υποθέτω ότι δεν υπαινίσσεσθε ότι αφού κατοχυρώσαμε την εφαρμογή των δύο φάσεων εξ ημισίας, τώρα να τη μεταθέσουμε και πίσω; Φαντάζομαι ότι δεν εννοούσατε αυτό.

ΑΘΑΝΑΣΙΟΣ ΓΙΑΝΝΟΠΟΥΛΟΣ: 'Οταν υπάρχει εναλλαγή μερικής και πλήρους απασχόλησης, τι γίνεται;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Θα προσαρμόζεται αντιστοίχως αυτό.

'Ερχομαι τώρα σε ορισμένα άλλα θέματα, που ετέθησαν και κατ' αρχήν, στο θέμα που πήρε αρκετή διάσταση και αφορά τους ερευνητές, το οποίο ετέθη από τον αγορητή του Συνασπισμού. Αν ο αγορητής του Συνασπισμού συνέχιζε την πρόταση -όταν επικαλούμεθα κάτι και αναφερόμαστε στις προτάσεις και διατάξεις νόμων, διαβάζουμε μέχρι την τελεία, γιατί αν το αφήνουμε στη μέση, πολλά νοήματα μπορούν να βγουν- θα έβλεπε ότι ο ν. 1514 έλεγε ότι τα επιδόματα, που καταβάλλονται, είναι των οικογενειακών βαρών και τα συναφή, τα οποία φυσικά καταβάλλονται και τώρα. Μιλούσε για εξίσωση τακτικών αποδοχών, η οποία ισχύει και επίσης δίδονται τα επιδόματα, τα ερευνητικά, της βιβλιοθήκης, συνεδρίων κλπ, τα ίδια όπως δίνονται στους καθηγητές πανεπιστημίων. Ακόμα, γίνεται μια σημαντική βελτίωση στις τακτικές αποδοχές. Ο ν. 1514, τον οποίο με ευκολία επικαλέστηκαν πολλοί ομιλητές, έλεγε για παράδειγμα μεταξύ των άλλων ότι οι τακτικές αποδοχές του ερευνητή Δ' είναι το 0,6 των τακτικών αποδοχών του ερευνητή Α'. Τώρα αυξάνεται αυτή η αναλογία και αντιστοιχεί με ακρίβεια στις τακτικές αποδοχές του λέκτορα. Αυτό δεν είναι μια βελτίωση, η οποία θα έπρεπε να καλωσοριστεί; Μένει βεβαίως μια απόσταση, η οποία ποτέ δεν είχε καλυφθεί στο παρελθόν. Και διάφορες τροπολογίες που είχαν γίνει δεν εφαρμόστηκαν, με αποτέλεσμα σήμερα οι ερευνητές να απέχουν κατά 35% περίπου από τους καθηγητές του κέντρου και κατά 70% από τους καθηγητές της περιφέρειας και τώρα πλησιάζουν το 72% ή 75%. Δεν είναι αυτή η πιο γενναία αντιστοίχιση και μισθολογική προαγωγή των ερευνητών, που θα μπορούσε να φανταστεί κανείς;

Θα μου επιτρέψετε να πω ότι αποτελεί αυτή η μισθολογική αντιμετώπιση των ερευνητών το πιο σημαντικό εφαλτήριο, από μισθολογικής απόψεως βέβαια, το οποίο τους έδωσε ποτέ η πολιτεία από της υπάρξεως των ερευνητικών κέντρων.

Με το πνεύμα αυτό θα έπρεπε να αντιμετωπιστεί. Και φαντάζομαι ότι θα έχει και τα αναμενόμενα αποτελέσματα. 

'Ερχομαι τώρα σε ορισμένα θέματα τα οποία αφορούν άλλα ιδρύματα και πρωτίστως στις Στρατιωτικές Σχολές. Βεβαίως υπάρχει η πρόβλεψη από το νόμο ότι οι καθηγητές των Στρατιωτικών Σχολών είναι ισότιμες και αυτό αναγνωρίζεται και στο παρόν μισθολόγιο με την ακριβή αντιστοίχιση των τακτικών αποδοχών. Ο νόμος ουδέποτε προέβλεψε την εξομοίωση των επιδομάτων. 'Οντως δόθηκαν ορισμένα επιδόματα κατόπιν νομικής γνωματεύσεως και όχι κατόπιν δικαστικών προσφυγών που ανεφέρθη. 

Σελίδα 1481 

 

Εμείς τι λέμε. Θεσπίζεται ένα νέο πλαίσιο, γίνεται ειδική μισθολογική αναφορά για τις Στρατιωτικές Σχολές και αποδέχομαι πλήρως αυτά τα οποία ανεφέρθησαν από τον κ. Πεπονή ιδιαιτέρως, ότι θα πρέπει η πολιτεία να δει συνολικά το θέμα της αναβάθμισης, του εμπλουτισμού, του νέου ρόλου τον οποίο θα πρέπει να παίξει στις νέες συνθήκες το σύστημα των Στρατιωτικών Σχολών. Και προς αυτήν την κατεύθυνση κινείται η ίδια η πολιτεία με τη συνεργασία των Υπουργείων Εθνικής Αμύνης, Εθνικής Παιδείας και φυσικά θα συνδράμει προς την κατεύθυνση αυτή και το Υπουγείο Οικονομικών. Και με την ολοκλήρωσή του θα είναι απολύτως σαφές, αυτοτελώς ρυθμιζόμενο και αναβαθμισμένο το όλο πλαίσιο λειτουργίας των Στρατιωτικών Σχολών. Σήμερα, τι κάνουμε; Σήμερα θεσπίζουμε ερευνητικά επιδόματα και εύχομαι ολόψυχα να βρουν ανταπόκριση αυτά τα επιδόματα, αυτά τα κίνητρα, να αναπτυχθεί και η έρευνα στις Στρατιωτικές Σχολές και όντως να υπάρχει μια πλήρης ουσιαστική αναβάθμιση, ταυτότητα και εξίσωση με τα πανεπιστήμια. Νομίζω ότι τα κίνητρα αυτά είναι πολύ σημαντικά, οι αυξήσεις είναι πολύ σημαντικές, είναι άνω του 40% αυτό που δίδεται στις αποδοχές των καθηγητών των Στρατιωτικών Σχολών και νομίζουμε ότι πρέπει να λειτουργήσουν θετικά προς την κατεύθυνση αυτή.

Για το ΚΕΠΕ τώρα, για το οποίο έγινε επίσης συζήτηση. Το ΚΕΠΕ προφανώς αποδίδει έργο πολυσήμαντο στην ελληνική πολιτεία και κυρίως στην διαμόρφωση της οικονομικής πολιτικής. Και αν μη τι άλλο τα οικονομικά Υπουργεία έχουν πρώτιστο λόγο να ενδιαφέρονται για την τύχη του ΚΕΠΕ και για όλα τα κίνητρα. 'Ομως, το ΚΕΠΕ δεν έχει εκείνα τα θεσμικά χαρακτηριστικά, τα οποία με ιδιαίτερη αυστηρότητα προβλέπει ο νόμος για την έρευνα. Αυτό είναι ένα αποτέλεσμα μιας ιστορικής διαδρομής, εξηγήσιμο, αλλά, εν πάση περιπτώσει, σήμερα υπάρχει μια θεσμική ανομοιομορφία. Δεν είναι όπως τα πανεπιστήμια και τα ΤΕΙ, τα οποία μπορεί να έχουν διαφορετικές ειδικεύσεις, μπορεί να είναι το ένα γεωργικό, το άλλο οικονομικό, το άλλο ο,τιδήποτε, αλλά υπάγονται όλα στο Υπουργείο Παιδείας και καθορίζονται από το ίδιο θεσμικό πλαίσιο κατά τη διαδικασία πρόσληψης, κατά τη διαδικασία εξέλιξης, κρίσης, παρακολούθησης κλπ. Αυτό δεν συμβαίνει στο ερευνητικό και ελεγκτικό σύστημα της χώρας, διότι άργησε πολύ η πολιτεία, το έκανε μόλις το 1985 με το ν. 1514. Εάν το ΚΕΠΕ το οποίο σήμερα δεν έχει τις αντιστοιχίσεις με τη θεσμική αυστηρότητα και καθαρότητα την οποία προβλέπει ο νόμος 1514, αυτό δεν σημαίνει ότι πολλοί ερευνητές του ΚΕΠΕ δεν έχουν ισάξια και εφάμιλλα προσόντα; Αυτό είναι άλλο θέμα. Θα πρέπει, όμως, να υπάρξει μια θεσμική προσαρμογή.

Τι κάνει λοιπόν το μισθολόγιο; Δίνει σημαντικές αυξήσεις με τις βελτιώσεις, οι οποίες γίνονται σήμερα στους ερευνητές του ΚΕΠΕ, της τάξεως του 40%, όπως και οι άλλοι ερευνητές, γιατί μέχρι σήμερα είχαν καθηλωμένες αποδοχές οι ερευνητές του ΚΕΠΕ και ταυτόχρονα όταν πραγματοποιηθεί αυτή η θεσμική αντιστοίχιση, αποκατάσταση και ένταξη στο ερευνητικό πλαίσιο του 1514, βεβαίως θα υπάρξει και άλλη εξομοίωση.

Για το επίδομα ραδιενέργειας τώρα, το οποίο ανεφέρθη από αρκετούς ομιλητές. Επιτρέψτε μου να πω ότι τα επιχειρήματα τα οποία ανεφέρθησαν, ότι δηλαδή όλοι θα παίρνουν το επίδομα αναλόγως του χώρου που βρίσκονται και ασχέτως της ειδικεύσεως που έχουν, είναι το επιχείρημα που χρησιμοποίησε ο ομιλών όταν συνεζητείτο το μισθολόγιο των δημοσίων υπαλλήλων και είπα χαρακτηριστικά τότε ότι δεν μπορεί να συνεχιστεί η τακτική διαφοροποίησης ανάλογα με το πόσων ετών είναι, τι ειδικότητα έχει, αν είναι διοικητικός ή μηχανικός ή οτιδήποτε άλλο, διότι η έκθεση είναι η ίδια. Και δεν συνέβαινε αυτό στο παρελθόν. Στο παρελθόν τα επιδόματα ραδιενέργειας ήταν ποσοστικοποιημένα. 'Αρα, ήταν πλήρως διαφοροποιημένα. Δεν υπήρξαν δυο υπάλληλοι με το ίδιο επίδομα. 'Ηταν όλα διαφοροποιημένα.

'Αρα χαίρομαι ιδιαιτέρως και προσωπικά που τώρα βλέπω ότι αυτό το επιχείρημα γίνεται ευρέως αποδεκτό παρά την πολεμική που είχε ασκηθεί τότε επί του θέματος από την Αξιωματική Αντιπολίτευση και απο ορισμένες άλλες πλευρές. Χαίρομαι ιδιαιτέρως. Και στην αρχική του διατύπωση το νομοσχέδιο, όταν είχε τελειώσει, είχε τα ίδια ακριβώς επιδόματα για όλους τους εργαζόμενους, διαφοροποιούμενα μόνο κατά τις ζώνες που καθορίζονται από την απόσταση από τον αντιδραστήρα. Υπήρξε, όμως, μια προβληματική εκ μέρους των αρμοδίων, η οποία προβληματική έλεγε ότι ο ερευνητής και ο ειδικός λειτουργικός επιστήμονας δεν δουλεύουν με ωράρια και έχουν μια πολύ μεγαλύτερη εμπλοκή και πέραν του ωραρίου και όταν προκύπτουν προβλήματα σε αυτού του είδους τα θέματα με τον αντιδραστήρα ή οτιδήποτε άλλο. Ασχολούνται πολύ περισσότερο απ' όλους τους άλλους.

Επείσθην. Και επειδή επείσθην απ' αυτήν την επιχειρηματολογία, η οποία μάλιστα ανεφέρθη ότι είναι συνήθης σε όλα τα ερευνητικά ανάλογο κέντρα και του εξωτερικού και εδώ, υπήρξε μια προς τα πάνω διαφοροποίηση του επιδόματος αυτού. Δεν γνωρίζω τι ακριβώς εννοούν οι προτείνοντες κύριοι Βουλευτές. Να ξαναγυρίσουμε στην αρχική εκδοχή του μειωμένου επιδόματος έτσι ώστε να είναι εξομοιωμένο; Αν θέλετε να κάνετε πρόταση, εγώ είμαι έτοιμος να την αποδεχθώ. 'Οχι όμως τώρα επειδή διαφοροποιήθηκε με εύλογα επιχειρήματα τα οποία καλή τη πίστη το Υπουργείο Οικονομικών ως μη επιστημονικώς αρμόδιο απεδέχθη, επειδή τώρα πέτυχε η διαφοροποίηση, τώρα να θέσουμε την εξομοίωση και αύριο πάλι τη διαφοροποίηση και μεθαύριο την εξομοίωση και παραμεθαύριο τη διαφοροποίηση. Δηλαδή κάπου θα πρέπει να σταματήσουμε.

Βεβαίως το θέμα το Υπουργείο Οικονομικών δεν είναι αρμόδιο να το αντιμετωπίσει από επιστημονικής πλευράς. 

'Οταν έρθει ο θεσμικός νόμος για την έρευνα, επειδή και εγώ δέχομαι πραγματικά ότι μπορεί να υπάρχουν και άλλοι εργαζόμενοι, παρασκευαστές τεχνικό προσωπικό, οι οποίοι όντως εκτίθενται πολύ περισσότερο από κάποιους άλλους, να υπάρξει μια σαφέστατη περιγραφή της δουλειάς που κάνει ο καθένας σε σχέση με τον αντιδραστήρα. Και βεβαίως να δούμε με τη δέουσα σοβαρότητα, ακρίβεια και γενναιοδωρία -γιατί πρέπει να είμαστε γενναιόδωροι απέναντι σ' αυτά τα θέματα της επιστήμης- το επίδομα ραδιενέργειας. Δεν μπορούμε, όμως, να χρησιμοποιούμε εναλλάξ σε μια ατέρμονη επαλληλία υιοθέτησης αιτημάτων ό,τι βολεύει κάθε φορά την ενδιαφερόμενη κατηγορία. Εγώ αισθάνομαι σας λέω δικαιωμένος από τα επιχειρήματα, αλλά θα πρέπει να δούμε τι ακριβώς θα εφαρμόσουμε. Και όταν έρθει ο θεσμικός νόμος για την έρευνα, εκεί θα τεθούν επί τάπητος τα ζητήματα. 

ΧΡΗΣΤΟΣ ΡΟΚΟΦΥΛΛΟΣ: Για τους πέντε της Επιτροπής Ατομικής Ενέργειας;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Τώρα για την Επιτροπή Ατομικής Ενέργειας, το όνομα δεν προδίδει πάντα το περιεχόμενο. Γνωρίζω εξ ιδίας πείρας, γιατί έχω διατελέσει διόμισι χρόνια Γενικός Γραμματέας 'Ερευνας και Τεχνολογίας, ότι αυτοί οι οποίοι απασχολούνται με τα θέματα της ραδιενέργειας είναι εν πολλοίς αποσπασμένοι από το "Δημόκριτο", άρα λαμβάνουν το επίδομα ραδιενέργειας. Δεν ασχολούνται όλοι οι υπάλληλοι της Επιτροπής Ατομικής Ενέργειας με ραδιενεργά ζητήματα. Οσοι ασχολούνται, πολύ ευχαρίστως να το δούμε στο θεσμικό νόμο για την έρευνα με την ίδια λογική την οποία σας ανέφερα. Δεν υπάρχει πρόθεση από την Κυβέρνηση ή από το Υπουργείο Οικονομικών να κόψουμε είκοσι χιλιάρικα από κάποιον ο οποίος εκτίθεται και διακινδυνεύει. Για το όνομα του Θεού! Αλλά με τα επιχειρήματα τα οποία υιοθετείτε, θέτετε σήμερα, τα οποία τα είχε θέσει η κυβέρνηση προ εξαμήνου, μπορούμε να δούμε την επίλυση του θέματος αυτού.

Η ψαλίδα μεταξύ των βαθμίδων των πανεπιστημίων και των βαθμίδων των Τ.Ε.Ι.. Κατ' αρχήν όλοι δέχονται ότι πρέπει να υπάρχουν διαφοροποιήσεις. Τώρα αν η διαφοροποίηση ισορροπεί στο άριστο σημείο ή θέλει κάποια βελτίωση, αυτό είναι μια συζήτηση η οποία δεν τελειώνει ποτέ. Πάλι, αν ήταν πιο γεφυρωμένες οι ειδικότητες, θα λέγαμε ότι δεν ανοίγουν επαρκώς οι ψαλίδες. Αν ανοίξει πολύ η ψαλίδα, μετά χρησιμοποιούμε το θέμα ότι είναι υπέρ το δέον ισοπεδωμένες κλπ. Νομίζω ότι όλα αυτά τα μισθολόγια έχουν και μια δυναμική. 

Σελίδα 1482 

Μπορούμε να δούμε αν κάτι θέλει κάποια διόρθωση στο μέλλον, στο απώτερο μέλλον, μπορούμε να τη δούμε.

Νομίζω, όμως, ότι δεν αξίζει τον κόπο να εντρυφούμε τώρα σε θέματα μονοψήφιων αυξήσεων ή αναπροσαρμογών σε ένα ζήτημα το οποίο δεν έχει αριστοποιητική λύση με έναν αδιάσειστο τρόπο. Και νομίζω ότι οι αυξήσεις είναι τόσο σημαντικές για όλες τις κατηγορίες, που απαλύνουν τυχόν διαφοροποιήσεις οι οποίες θα οδηγούσαν σε ένα καλύτερο αριστοποιητικό σημείο. Δεν νομίζω πως είναι εκεί το κύριο ζήτημα, αν και σας λέω ότι δεν μπορεί κανείς εύκολα να αποδείξει ότι αυτές είναι οι πιο σωστές αναλογίες και δεν υπάρχει κάποια σωστότερη λύση. Αυτή είναι μία διαδικασία, η οποία σηκώνει πολλή συζήτηση. Κάθε φορά, όμως, που την κάνουμε, νομίζω ότι επέρχεται μία βελτίωση και σταδιακά θα πετύχουμε αυτό που θέλουμε.

Πιστεύω, κύριες και κύριοι συνάδελφοι, ότι με ορισμένες διορθώσεις...

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ : Για το Ι.Τ.Σ.Α.Κ., κύριε Υπουργέ;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Θα σας πω τώρα. Για το Ι.Τ.Σ.Α.Κ. -ανεφέρθη από αρκετούς- προβλέπεται ρητώς η έκδοση προεδρικού διατάγματος, όπως επίσης και για το Ε.Θ.Ι.Α.Γ.Ε. και για το Μπενάκειο Φυτοπαθολογικό Ινστιτούτο. Εάν το Ι.Τ.Σ.Α.Κ. έχει εφαρμόσει τις διαδικασίες του 1514, είναι κάτι το οποίο το Υπουργείο Οικονομικών δεν μπορεί να διαπιστώσει.

ΒΑΣΙΛΕΙΟΣ ΠΑΠΑΓΕΩΡΓΟΠΟΥΛΟΣ : 'Εχει αυστηρότερες διαδικασίες, κύριε Υπουργέ.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Το έχω ακούσει αυτό και εύχομαι να είναι έτσι όπως λέτε.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, πρέπει να ολοκληρώσετε. 'Εχετε και τη δευτερολογία σας και μπορείτε να συμπληρώσετε εκεί αυτά που θέλετε.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Πρέπει να απαντώ, κύριε Πρόεδρε. Μισό λεπτό.

Για να καθησυχάσω οποιαδήποτε ανησυχία, σχετικά με το χρόνο εφαρμογής, δέχομαι τις παρατηρήσεις, οι οποίες αναφέρθηκαν από Βουλευτές του ΠΑ.ΣΟ.Κ. αλλά και από άλλες πτέρυγες. 

Στην αναδιατύπωση του άρθρου 17, -παράγραφος 5, η οποία αριθμείται ως παράγραφος 6 και αντικαθίσταται με αυτό το οποίο ανέγνωσα προηγουμένως, προσθέτω το εξής μεταξύ των λέξεων "εκδίδονται" και "με πρόταση": "Με προεδρικά διατάγματα που εκδίδονται εντός έξι μηνών με πρόταση...". Στην τελευταία γραμμή λέει: "Η ισχύς των προεδρικών διαταγμάτων μπορεί να ανατρέχει...". Οι λέξεις "μπορεί να" διαγράφονται και μένει η λέξη "ανατρέχει". 

Επιτρέψτε μου να κάνω μία διόρθωση. Είχα αναφέρει μία αναδιατύπωση για το άρθρο 25, αλλά πρόκειται για το άρθρο 23.

'Ερχομαι τώρα στα θέματα των συνταξιούχων και στο ασφαλιστικό, τα οποία ετέθησαν και από τον κ. Μάνο, αλλά και από άλλους Βουλευτές.

ΝΙΚΟΛΑΟΣ ΑΚΡΙΤΙΔΗΣ: Για τις εκκλησιαστικές σχολές; 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Οι εκκλησιαστικές σχολές παίρνουν τα επιδόματα. Είναι τα επιδόματα των Τ.Ε.Ι. μάλιστα. 

ΑΝΔΡΙΑΝΗ ΛΟΥΛΕ: Για τους ωρομίσθιους στα περιφερειακά πανεπιστήμια;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Για τα περιφερειακά είπα. Με προεδρικά διατάγματα. Για τους ωρομίσθιους δεν αλλάζει τίποτα. Δεν μειώνονται οι αποδοχές τους. Πληρώνονται κανονικά.

'Ερχομαι τώρα στο θέμα το ασφαλιστικό και των συντάξεων.

Κατ' αρχήν το άρθρο 5 αναφέρει ρητώς ότι: "Για το χρόνο αναστολής τα μέλη Δ.Ε.Π. δεν αμείβονται. Κατά τη διάρκεια όμως της αναστολής το μέλος Δ.Ε.Π. υποχρεούται στην καταβολή των εισφορών του" -κατόπιν αιτήσεώς του εννοείται- "υπέρ των ασφαλιστικών ταμείων, καθώς και κάθε άλλης προβλεπόμενης για τα μέλη Δ.Ε.Π. επιβάρυνσης, απαλλασσόμενο από την υποχρέωση καταβολής εισφορών που προβλέπονται από την κατεχόμενη θέση".

Κατά συνέπεια το ασφαλιστικό λύνεται.

Το συνταξιοδοτικό δικαίως ετέθη και υπάρχει ένα θέμα εδώ. Εάν δηλαδή ένας κατά το μεγαλύτερο μέρος της διαδρομής του ήταν πλήρους απασχόλησης, ένα - δύο χρόνια -και υπάρχουν τέτοιες περιπτώσεις- θα πάρει σύνταξη μερικής απασχόλησης; 'Οχι βέβαια. Γι' αυτόν το λόγο, στο συνταξιοδοτικό νομοσχέδιο θα υπάρχει πρόβλεψη να μη γίνει η παραμικρή τέτοιου είδους αδικία. Να είμαστε απολύτως σαφείς. Δικαίως το επισημάνατε.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, σας παρακαλώ, πρέπει να τελειώσετε, διότι αν πάμε έτσι, θέλουμε άλλη μία διαδικασία. 

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Μπορώ να τελειώσω και τώρα, κύριε Πρόεδρε, αλλά τίθενται θέματα...

ΠΡΟΕΔΡΕΥΩΝ (Λουκάς Αποστολίδης): 'Εχετε τη δευτερολογία.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Εσείς διευθύνετε τη διαδικασία. Πείτε μου, αν θέλετε να σταματήσω ή να...

ΠΡΟΕΔΡΕΥΩΝ (Λουκάς Αποστολίδης): Θα πρέπει να σταματήσετε. 'Εχετε τη δευτερολογία σας. Το Προεδρείο σας έδωσε πολύ χρόνο. 

ΧΡΗΣΤΟΣ ΡΟΚΟΦΥΛΛΟΣ: Η Βουλή αξιώνει να τοποθετηθεί η Κυβέρνηση.

ΑΝΔΡΙΑΝΗ ΛΟΥΛΕ: Πρέπει να απαντήσει.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Εσάς, κυρία Λουλέ, σας απήντησα. 

ΠΡΟΕΔΡΕΥΩΝ (Λουκάς Αποστολίδης): Σταθμίζουμε, κύριε Ροκόφυλλε. Θα μπορούμε, αντί να κάνουμε μεγάλες αναπτύξεις, να μιλήσουμε συγκεκριμένα. Και -σας παρακαλώ- δεν έχετε το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Ανεφέρθησαν διάφορα θέματα, για τα οποία δεν θα απαντήσω, όπως είναι για παράδειγμα το θέμα του διδακτικού προσωπικού των πανεπιστημίων. Αυτοί υπάγονται στο ενιαίο μισθολόγιο. 'Εχουν λάβει σημαντικές αυξήσεις και, εν πάση περιπτώσει, όταν θα προχωρήσουν οι συλλογικές διαπραγματεύσεις, μπορούμε να δούμε και άλλα θέματα, τα οποία καθορίζονται από την ιδιαιτερότητα της εργασίας τους. 'Οχι, όμως, τώρα. 'Οχι στο νομοσχέδιο αυτό.

Από όλα αυτά τα θέματα τα οποία εθίγησαν, θα μου επιτρέψετε, για προσωπικούς λόγους, κύριε Πρόεδρε, να αναφερθώ -γιατί έγιναν και προσωπικοί υπαινιγμοί ακόμη και ως καθηγητού- στο θέμα της συγκρίσεως μεταξύ των αποδοχών των Ενόπλων Δυνάμεων και των πανεπιστημιακών καθηγητών. Επιτρέψτε μου να πω ότι οι επικλήσεις ποσών και αριθμών που έγιναν ήταν άκρως εσφαλμένες. Και δημιουργούνται εντυπώσεις με μεγάλη ευκολία, ότι τάχα η πολιτεία ή ότι τάχα ο συγκεκριμένος Υφυπουργός Οικονομικών ευνοεί τους συναδέλφους του και δεν ευνοεί τους στρατιωτικούς. 

Με συγχωρείτε πάρα πολύ, αλλά θα ήθελα να διατυπώσω...

ΓΙΑΝΝΗΣ ΠΟΤΤΑΚΗΣ: Την πικρία σας.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Εκτός από την πικρία, τη διαφωνία μου. Γιατί αυτά δεν είναι αληθή. Θα σας αναφέρω μερικούς χαρακτηριστικούς αριθμούς. Και ο καθένας ας βγάλει τα συμπεράσματά του.

Για τον Αρχηγό ΓΕΕΘΑ έγινε πολλή συζήτηση, ότι παίρνει τάχα χαμηλότερες αποδοχές από τον καθηγητή των ΤΕΙ, ακόμη και από άλλες κατηγορίες οι οποίες ανεφέρθησαν. Δεν είναι έτσι. Οι τακτικές αποδοχές οι οποίες λαμβάνει είναι τριακόσιες εξήντα τέσσερις χιλιάδες (364.000) βασικός μισθός, στην ολοκλήρωση του μισθολογίου, χρονοεπίδομα διακόσιες δεκαοκτώ χιλιάδες (218.000) και εξομάλυνση ενενήντα πέντε χιλιάδες (95.000). Ποσά τα οποία συμποσούνται στις εξακόσιες εβδομήντα επτά χιλιάδες (677.000). Ο καθηγητής ΑΕΙ, με αντίστοιχα έτη υπηρεσίας, τα είκοσι τέσσερα, έχει εξακόσιες χιλιάδες (600.000) τακτικές αποδοχές και ο καθηγητής των ΤΕΙ τετρακόσιες εβδομήντα οκτώ χιλιάδες (478.000). Βγάλτε 

Σελίδα 1483 

τα συμπεράσματά σας.

Βεβαίως υπάρχουν κάποιες μικροδιαφορές στα επιδόματα, γιατί είναι άλλη η δομή των επιδομάτων. Ο Αρχηγός ΓΕΕΘΑ παίρνει επίδομα ειδικής απασχόλησης, θέσης ευθύνης, εξόδων παραστάσεως και οδοιπορικά, τα οποία συμποσούνται στις τετρακόσιες ένδεκα χιλιάδες (411.000). Ο καθηγητής του πανεπιστημίου έχει άλλα επιδόματα. Πρέπει, όμως, να ξοδεύει και χρήματα για τα βιβλία, για τα συνέδρια, για όλα αυτά τα θέματα. Υπάρχουν κάποιες μικροδιαφορές τις οποίες μπορούμε να δούμε σε μία πορεία με το αντίστοιχο πνεύμα κατανόησης και αναγνώρισης του ρόλου που επιτελεί ο καθένας.

'Ομως, ας μην ξεχνάμε την πολύ δυσμενέστερη θέση και την πολύ μεγαλύτερη απόσταση η οποία υπήρχε τόσα χρόνια. Δηλαδή τόσες δεκαετίες η τεράστια απόσταση που υπήρχε μεταξύ αποδοχών ανωτάτων στρατιωτικών και καθηγητών δεν ενοχλούσε και τώρα που έχει γεφυρωθεί, τώρα ανακαλύπτουμε τη σημασία της; Με συγχωρείτε.

Επίσης, πρέπει να τονίσω κάτι το οποίο το έχω πει πολλές φορές σε αυτή την Αίθουσα: 'Οτι, όπως είπε ορθά, ορθότατα ο κ. Σπυριούνης, η άμυνα της χώρας είναι κάτι σύνθετο. Εξαρτάται και στηρίζεται στους εκπαιδευτικούς, στους στρατιωτικούς, στους λειτουργούς. Γιατί και αυτός ο οποίος την υπερασπίζεται και θυσιάζεται -και όντως δίνει τη ζωή του και του αναγνωρίζουμε όλοι αυτήν τη μεγάλη θυσία, που κάνει και προσπαθούμε να τον τιμήσουμε και να τον στηρίξουμε οικονομικά- θυσιάζεται για μία πατρίδα, που αξίζει τον κόπο να θυσιαστεί. Και αν μία πατρίδα αξίζει θυσίες, εξαρτάται από τον πολιτισμό της, από την παιδεία της. Και νομίζω ότι και ο τομέας της παιδείας πρέπει να έχει τη στήριξη της πολιτείας, έτσι ώστε όλοι μαζί να προχωρήσουμε, όλοι μαζί να διασφαλίσουμε την ασφάλεια, την ευημερία και την προκοπή της πατρίδας μας.

Σας ευχαριστώ πολύ.

(Χειροκροτήματα από την πτέρυγα του ΠΑΣΟΚ.)

ΠΡΟΕΔΡΕΥΩΝ (Λουκάς Αποστολίδης): Ο συνάδελφος κ. Στέφανος Μάνος έχει το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Με συγχωρείτε, κύριε Πρόεδρε. Πρέπει να κάνω άλλη μία διόρθωση που μου υπενθύμησαν τώρα. Στο άρθρο 18, στο τέλος της περίπτωσης α', της νέας παραγράφου 6, μετά την παρένθεση "(ΦΕΚ 124/Α)" διαγράφεται η τελεία και προστίθεται η φράση "και της παραγράφου 2 του άρθρου 9, του ν.1865/1989". Καταθέτω αυτήν τη διόρθωση για τα Πρακτικά.

(Στο σημείο αυτό ο Υφυπουργός Οικονομικών κ. Ν. Χριστοδουλάκης καταθέτει στα Πρακτικά την προαναφερόμενη διόρθωση, η οποία έχει ως εξής:

"ΕΛΛΗΝΙΚΗ ΔΗΜΟΚΡΑΤΙΑ

ΓΕΝ. ΛΟΓΙΣΤΗΡΙΟ ΤΟΥ ΚΡΑΤΟΥΣ

'Αρθρο 18

Στο τέλος της περίπτωσης α' της (νέας) παραγράφου 6, μετά την παρένθεση " (ΦΕΚ 124/Α)" διαγράφεται η τελεία και προστίθεται η φράση "και της παραγράφου 2 του άρθρου 9 του ν. 1865/1989"."

ΠΡΟΕΔΡΕΥΩΝ (Λουκάς Αποστολίδης): Oρίστε, κύριε Μάνο.

ΣΤΕΦΑΝΟΣ ΜΑΝΟΣ: Θα κάνω απλώς μία πολύ μικρή παρατήρηση, κύριε Πρόεδρε, σε όσα είπε ο κύριος Υφυπουργός και δύο γενικότερης φύσης.

Η μικρή παρατήρηση είναι η εξής: Από την απάντηση που μου δώσατε πριν από λίγο, κύριε Υφυπουργέ, δεν κατάλαβα εάν τελικώς εκείνοι που βρίσκονται σε αναστολή θα εισπράττουν στο τέλος δύο συντάξεις, έχοντας συνεισφέρει μόνο σε μία. Περιμένω να δώσετε απάντηση σε αυτό τώρα είτε κάποτε στο μέλλον. Δηλαδή τι ζητώ από σας. Να πείτε καθαρά ότι κάθε ένας, από αυτούς που είναι σε αναστολή, θα πάρει σύνταξη μόνο από εκεί που συνεισφέρει. Από εκεί, όπου δεν συνεισφέρει δεν θα πάρει σύνταξη. Αυτό περιμένω από εσάς. Γιατί αλλιώς η ρύθμιση, όπως τώρα εμφανίζεται, δημιουργεί ερωτηματικά.

Τώρα οι δύο γενικές παρατηρήσεις.

Παρακολούθησα αυτήν τη συζήτηση ενός νομοσχεδίου, που από τη φύση του είναι άχαρο. Γιατί όλοι νομίζουν ότι θα έπρεπε να κερδίζουν κάτι περισσότερο. Και όλοι συγκρίνουν τον εαυτό τους με κάποιον άλλον, με τα δικά του ο καθένας κριτήρια. Είναι μία άχαρη διαδικασία. 

Παρακολούθησα, επίσης, τη συζήτηση για την εξέλιξη των καθηγητών των Α.Ε.Ι. στο νομοσχέδιο που είχε φέρει ο κ. Αρσένης πριν από δυο μήνες περίπου. Από τη συζήτηση αυτή, κύριοι συνάδελφοι, εγώ το μόνο συμπέρασμα που βγάζω είναι ότι, εάν φιλοδοξούμε να δούμε ουσιαστική βελτίωση στον τομέα της παιδείας, πρέπει να πάρουμε απόφαση ότι πρέπει να φύγουμε τελείως από αυτήν την ισοπεδωτική μεθοδολογία.

Σήμερα θεσπίσαμε για όλους τους καθηγητές τις ίδιες αποδοχές, τα ίδια επιδόματα και ούτω καθεξής, ανάλογα με τις βαθμίδες, ή δεν ξέρω τι άλλο. Δεν γίνεται έτσι. Πρέπει να βρούμε τον τρόπο να αξιολογούμε τον κάθε καθηγητή, να αξιολογούμε το έργο του, την προσφορά του και όχι απλώς τα προσόντα του ή τη θέση την οποία κατέχει. Πρέπει να μάθουμε να αξιολογούμε και να διαφοροποιούμε. Μόνο έτσι μπορούμε να περιμένουμε ότι θα εξωθήσουμε όλο το σύστημα προς τα πάνω, αλλιώς δεν θα επιτύχουμε τίποτε.

Ελπίζω ότι στο μέλλον θα μας δοθεί η ευκαιρία να διομορφώσουμε κυριολεκτικά ένα διαφορετικό σύστημα, ένα σύστημα που θα αξιολογεί τους καθηγητές, θα αξιολογεί το προσωπικό, θα αξιολογεί τα τμήματα, εκεί δηλαδή που οι καθηγητές λειτουργούν ως ομάδες και θα αξιολογεί ακόμα και τα ιδρύματα, έτσι ώστε να υπάρχει σε όλα αυτά διαφοροποίηση.

Με το να ισοπεδώνουμε όλες τις αποδοχές, δεν νομίζω ότι οδηγούμεθα σε πραγματικά καλύτερα αποτελέσματα από αυτά που έχουμε σήμερα. Και αυτό βέβαια, δεν αφορά μόνο τους καθηγητές, αφορά ίσως περισσότερο και τους ερευνητές. Αντιλαμβάνομαι τη δυσκολία που πρέπει να είχε ο κύριος Υφυπουργός να έχει, λίγο-πολύ, ένα ενιαίο μισθολόγιο για όλους τους ερευνητές, διότι είναι βέβαιο, ότι όλα τα ερευνητικά ιδρύματα δεν είναι ίδια μεταξύ τους.

Είμαι βέβαιος ότι εάν βάζαμε το χέρι στην καρδιά, θα καταλαβαίναμε ότι άλλα ερευνητικά ιδρύματα ενδεχομένως θα έπρεπε να είχαν σημαντικά υψηλότερες αποδοχές και άλλα, σημαντικά χαμηλότερες. Αυτή είναι η πρώτη παρατήρηση που έχω να κάνω.

Η δεύτερη παρατήρηση σχετίζεται περισσότερο ίσως και με τον κύριο Υπουργό της Παιδείας.

'Οπως ακούσατε πριν από λίγο, με την πίεσή μας ο Υφυπουργός δέχθηκε και έβαλε στις ρυθμίσεις για τα προεδρικά διατάγματα χρονικά όρια. Χρονικά όρια όμως υπήρχαν, κύριοι συνάδελφοι, και για την έκδοση των εσωτερικών κανονισμών. Και όπως σας είπα επανειλημμένως στην Αίθουσα, τα πανεπιστήμια, αλλά και το Υπουργείο, έγραψαν το νόμο στα παλιά τους τα παπούτσια.

Θα ήθελα να σας προειδοποιήσω -ίσως να σας φαίνεται βαριά η φράση, αλλά ίσως είναι η πρέπουσα- ότι η ανοχή μας, η ανοχή της Νέας Δημοκρατίας σ'αυτή την κατάσταση έχει περιοριστεί πάρα πολύ. Δηλαδή, έχει περιοριστεί η ανοχή μας προς ιδρύματα, τα οποία θεωρούν ότι οι νόμοι δεν τα αφορούν και αφορούν μόνον τους άλλους.

Το λέω αυτό, κύριε Υπουργέ της Παιδείας -τώρα που ανέλαβα και τον τομέα αυτό και ασχολούμαι- ως μία μικρή προειδοποίηση ότι θα το ψάξουμε πλέον και ότι και οι διατάξεις αυτού του νόμου θα πρέπει να τηρηθούν. Το λέω αυτό, ώστε να υπάρξει από εδώ και μπρος μία συνεννόηση πάνω σ'αυτό το θέμα.

Θα θεωρούσα εξευτελιστικό για όλη τη δουλειά που κάναμε εδώ τις τελευταίες τρεις μέρες, εάν αυτές οι διατάξεις όπως διαμορφώθηκαν, ύστερα από λίγο χρόνο, δεν τηρούνται από τα Ανώτατα Εκπαιδευτικά Ιδρύματα, διότι τάχατες δεν είναι εφαρμόσιμες ή δεν τους αρέσουν ή δεν τους βολεύουν ή δεν ξέρω τι άλλο. Ελπίζω σ'αυτό να είμαι σαφής, ότι, δηλαδή, θα αναζητήσουμε να επιβληθεί ο νόμος, όπως διαμορφώθηκε σήμερα.

Από δικής μας πλευράς θα αφήσουμε να ψηφιστούν τα 

Σελίδα 1484 

άρθρα όπως τα φέρατε, δεν θα προβάλλουμε ιδιαίτερες αντιρρήσεις, παρά μόνο στα σημεία για τα οποία ήδη έχουμε μιλήσει.

ΠΡΟΕΔΡΕΥΩΝ (Λουκάς Αποστολίδης): Ο κ. Βλαχόπουλος έχει το λόγο για προτασσόμενη δευτερολογία.

ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, ο κύριος Υφυπουργός δεν τοποθετήθηκε στο θέμα του ειδικού επιστημονικού προσωπικού, πέρα από μία απάντηση που έδωσε στον κ. Τσοβόλα.

Εδώ, όμως, κύριε Υπουργέ, θα ήθελα να δω πως δυο διαφορετικές ορολογίες, η ένταξη σε βαθμίδα και η απονομή τίτλου, μπορούν να διαφοροποιούν και ουσιαστικά. Δεν ξέρω εάν στέκεται και συνταγματικά αυτό.

Νομίζω, πάντως, ότι είναι σωστό, εφόσον τους απενεμήθη ο τίτλος. Πώς τους απενεμήθη ο τίτλος; Για ποιο λόγο τους απενεμήθη; 'Ετσι πήρε απόφαση το συμβούλιο και απένειμε τον τίτλο του επικούρου;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Δεν γνωρίζετε την έννοια των εμμίσθων επικούρων;

ΗΛΙΑΣ ΒΛΑΧΟΠΟΥΛΟΣ: 'Αλλο αυτό. Εδώ τώρα ερχόμαστε και στην ουσία.

Οι καθηγητές των ξένων γλωσσών έχουν μια ισότιμη συμμετοχή στην οργάνωση και τη διοίκηση των Τ.Ε.Ι., ακολουθούν όλες τις διαδικασίες εκλογής, κρίσης, εξέλιξης. Διαφέρουν μόνο στο ότι έχουν ένα άλλο αντικείμενο διδασκαλίας. Νομίζω ότι αυτοί που έχουν τον τίτλο του επικούρου, κύριε Υπουργέ, πρέπει να ενταχθούν στους επίκουρους και οι άλλοι στους καθηγητές εφαρμογών.

Στο άρθρο 24, όπου αναφέρετε και πραγματικά προσδιορίζετε τη ρύθμιση για τα περιφερειακά, λέτε το εξής -απευθύνομαι και προς τον Υπουργό Παιδείας- "Καθορίζονται τα κίνητρα προσέλκυσης, εγκατάστασης και παραμονής Α.Ε.Ι. και Τ.Ε.Ι., που εδρεύουν σε παραμεθόριες περιοχές". Πώς ορίζονται οι παραμεθόριες περιοχές; Δηλαδή, η Κοζάνη, που έχει ένα περιφερειακό Τ.Ε.Ι., στο οποίο δεν υπάρχει προσέλκυση, δεν είναι παραμεθόριος; 

Μήπως θα πρέπει εδώ να το διορθώσουμε κι από εκεί και πέρα, τα προεδρικά διατάγματα να κρίνουν σε ποια Α.Ε.Ι.; Να βάλουμε, δηλαδή, στα πανεπιστήμια και στα Τ.Ε.Ι., που εδρεύουν στην περιφέρεια και από εκεί και πέρα, τα προεδρικά διατάγματα να προσδιορίζουν το κάθε ένα και με ποιους όρους και προϋποθέσεις. 

Μια άλλη παρατήρηση τώρα. Σε σχέση με τους ερευνητές και τα ινστιτούντα, νομίζω ότι είναι θετική η τροποποίηση που θα κάνετε. Εκεί, όμως, που λέτε "μπορεί" αυτό δεν το διορθώσατε και νομίζω ότι μπορείτε να το κάνετε "επεκτείνεται", εφόσον βάζετε τη δικλείδα "εφόσον συντρέχουν οι λόγοι" κλπ.

'Οσον αφορά τις στρατιωτικές σχολές και τους καθηγητές, νομίζω ότι η ευχή σας να ανταποκριθούν στα ερευνητικά καθήκοντα με κάποιο επίδομα ογδόντα χιλιάδων (80.000) δραχμών, μάλλον δείχνει ότι δεν έχετε πειστεί ότι εκτελούν τέτοιο έργο. Γι'αυτό, στην ομιλία μου επί της αρχής είχα πει ότι θα πρέπει να αξιολογηθούν και τα εκπαιδευτικά ιδρύματα και τα Ινστιτούτα Ερευνών κ.ο.κ. Το ίδιο να γίνει και για τις στρατιωτικές σχολές και εφόσον η αξιολόγηση αυτή θα δώσει ένα τέτοιο αποτέλεσμα, νομίζω ότι και αυτοί θα πρέπει να ικανοποιηθούν. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ.Βούλγαρης έχει το λόγο.

ΑΛΕΞΑΝΔΡΟΣ ΒΟΥΛΓΑΡΗΣ: Κύριε Πρόεδρε, κύριοι συνάδελφοι, θα ήθελα για μία ακόμη φορά να επαινέσω τους δύο Υπουργούς που ασχολήθηκαν με το σχέδιο νόμου, γιατί πραγματικά έδειξαν ότι σεβάστηκαν ορισμένες απόψεις που αναπτύχθηκαν και είναι στα πλαίσια των αρχών, των κατευθύνσεων και της φιλοσοφίας του νόμου αυτού και πραγματικά έκαναν ορισμένες παρεμβάσεις που σαφώς βελτιώνουν το νόμο, την υλοποίησή του για να πετύχουμε καλύτερα το στόχο που έχει βάλει.

Στο σημείο αυτό θα ήθελα να αναφερθώ σε δύο θέματα. Το ένα θέμα είναι σχετικό με τους ερευνητές, που πράγματι υπήρχε μία επέμβαση και θα παρακαλούσα και στο νομοσχέδιο που αναφέρθηκε ο Υφυπουργός Οικονομικών για τα θέματα της έρευνας να εξεταστούν ορισμένες προτάσεις που έχουν σχέση με τα επιδόματα έρευνας, γιατί χρειάζεται η έρευνα αυτή τη συγκεκριμένη χρονική περίοδο στη χώρα μας.

Δεύτερον, θέλω να επισημάνω, στην εξουσιοδοτική διάταξη για τα προεδρικά διατάγματα, το εξής: Στην Κοινοβουλευτική Επιτροπή έγινε μία συζήτηση για το ΚΕΠΕ και για το πως μπορεί το ΚΕΠΕ να αναβαθμίσει το ρόλο του. Θα ξεκινήσει μία διαδικασία, γιατί υπήρχε μία συνεργασία του Υφυπουργού με το συνδικαλιστικό όργανο για το κείμενο αυτού του διατάγματος, που πολύ σωστά ο Υφυπουργός Οικονομικών διόρθωσε, προκειμένου να υπάρχει η δυνατότητα, πέρα από τα τρία ερευνητικά κέντρα που αναφέρονται, να δούμε και το ΚΕΠΕ ή άλλα ιδρύματα που μπορούν να προσαρμοστούν στις διατάξεις του ν.1544/85. Προτείνω, λοιπόν, να αναφερθεί στο σημείο αυτό "καθώς και άλλων ερευνητικών ιδρυμάτων", ούτως ώστε να υπάρχει αυτή η δυνατότητα. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο συνάδελφος ο κ. Κοντογιαννόπουλος, έχει το λόγο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, πιστεύω ότι οι παρατηρήσεις που έκανα κατά την προηγούμενη ομιλία μου, διατηρούν όλη τους την ισχύ και δεν ανετράπησαν από όσα ο κύριος Υφυπουργός προηγουμένως είπε, ιδιαίτερα δε -αναφέρομαι και στο άνοιγμα της ψαλίδας παρά τις περί του αντιθέτου διαβεβαιώσεις σας- και στο θέμα της μη αναδρομικότητας. Διότι επαναλαμβάνω ότι εσείς μεν δεν δεσμευθήκατε απέναντι στους πανεπιστημιακούς, ο Υπουργός Παιδείας, όμως, συνεχώς τους επαναλάμβανε "μην ανησυχείτε για την καθυστέρηση της ψήφισης του νομοσχεδίου, η ισχύς του, όπως όλα τα μισθολογικά νομοσχέδια, θα είναι από την αρχή του χρόνου". Γι' αυτό, όπως σας είπα και πριν...

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Αν μου επιτρέπετε μία διακοπή, να σας πω ότι σας έχω επανειλημμένα διορθώσει πάνω σε αυτό. Δεν έκανα ουδέποτε δήλωση επί αυτού. Συζητήσαμε αυτό το θέμα στη σύνοδο των πρυτάνεων και είπα ότι θα προσπαθήσουμε η εφαρμογή αυτού του μισθολογίου να είναι όσο ευνοϊκή μπορεί να γίνει για τους πανεπιστημιακούς.

Πιστεύω ειλικρινά ότι η ρύθμιση αυτή η οποία γίνεται είναι η ευνοϊκότερη που μπορούσε να γίνει, αρχίζοντας από αυτό το ακαδημαϊκό έτος. Και θέλω να διορθώσω αυτήν την ανακρίβεια στην οποία επιμένετε.

Ουδέποτε δήλωσα δημοσίως, αλλά ούτε και κατ' ιδίαν στην σύνοδο των πρυτάνεων, ότι θα ισχύσει το μισθολόγιο αυτό από 1.1.97.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Υπουργέ, δεν ήμουν παρών στις συζητήσεις που κάνατε.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Λοιπόν, εγώ σας επιβεβαιώνω αυτό. Δεν το είπε αυτό ο κ. Γέμτος στην κατάθεση στην επιτροπή.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ:Επαναλαμβάνω -παρ'όλο που δεν ήμουν για να έχω προσωπική γνώση- ότι μεταφέρω ακριβώς τις διαβεβαιώσεις τις οποίες έδωσαν σε εμάς οι συνδικαλιστικοί εκπρόσωποι των πανεπιστημιακών αλλά και του προσωπικού...

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Παρακαλώ, μου επιτρέπετε;

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Να ολοκληρώσω.

ΠΡΟΕΔΡΕΥΩΝ (Λουκάς Αποστολίδης): Δέχεσθε διακοπή του κυρίου Υπουργού;

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Δέχομαι.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Οι εκπρόσωποι των πανεπιστημιακών κατέθεσαν στην επιτροπή της Βουλής, όπως κατέθεσε και ο κ. Γέμτος και δεν αναφέρθηκαν σε δηλώσεις δικές μου. Λοιπόν, ισχύει αυτό το οποίο δηλώνω εγώ.

ΠΡΟΕΔΡΕΥΩΝ (Λουκάς Αποστολίδης): Συνεχίστε, κύριε Κοντογιαννόπουλε.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Υπουργέ , το πρόβλημα δεν είναι δικό μου. Το πρόβλημα είναι δικό σας. 

Σελίδα 1485 

 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Ναι, αλλά θα δημιουργήσετε πρόβλημα.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Εσείς ξέρετε τι είπατε στους εκπροσώπους του προσωπικού των πανεπιστημίωνκαι εγώ σας μεταφέρω...

ΠΡΟΕΔΡΕΥΩΝ (Λουκάς Αποστολίδης): Προφανώς, κύριε Κοντογιαννόπουλε, όταν είναι ο ίδιος παρών και λέει αυτά που λέει, φαίνεται ότι ξέρει τι λέει. Να μην παίζουμε την κολοκυθιά μέσα εδώ.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Αφού δεν το είπα.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Είμαι βέβαιος ότι το πρόβλημα αυτό δεν πρόκειται να το λύσω εγώ, το τι είπε, δηλαδή, κύριος Υπουργός.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε συνάδελφε, αναφέρεσθε σε κατ' ιδίαν συζητήσεις που είχατε με κάποιους, τους οποίους δεν κατονομάσατε. Αυτά τα πράγματα δεν μπορούν να λέγονται στο Κοινοβούλιο.

Εγώ αναφέρομαι στις δηλώσεις που έγιναν από τον κ. Γέμτο και από την ΠΟΣΔΕΠ στην αρμόδια επιτροπή της Βουλής. Αναφέρομαι δε και στις δικές μου δηλώσεις. Δεν υπήρχε ουδέποτε δημόσια δήλωση του Υπουργού Παιδείας περί αυτού. Για δε τις κατ' ιδίαν δηλώσεις, σας είπα ακριβώς τι έγινε.

Νομίζω, λοιπόν, ότι αδικείτε όχι εμένα, αλλά τον εαυτόν σας, παρασυρόμενος σε κατ' ιδίαν συζητήσεις που δεν έχουν καμία εγκυρότητα.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Εμένα θα μου επιτρέψετε να επαναλάβω την θέση μου και να σας πω με όλη την ειλικρίνεια, ότι δεν αποτελούν δικές μου σκέψεις αυτές. Το επιχείρημα αυτό, το πραγματικό αυτό γεγονός, μας μεταφέρθηκε από τους εκπροσώπους της ΠΟΣΔΕΠ και των πανεπιστημιακών.

Πάντοτε τη δίνατε τη διαβεβαίωση "μην ανησυχείτε, θα ψηφισθούν από την αρχή του έτους".

Καταγράφεται ακόμη και σε έγγραφα άλλων κατηγοριών εκπαιδευτικού προσωπικού οι οποίοι διαμαρτύρονται ότι εν όψει της ψήφισης του μισθολογίου δεν τους δόθηκε ούτε η ΑΤΑ για το 1997. Από εκεί και πέρα, δεν αποτελεί όπως σας είπα και πριν, πρόβλημα δικό μου. Είναι πρόβλημα δικό σας στις σχέσεις και στις συναντήσεις που θα έχετε μεθαύριο με τους εκπροσώπους των πανεπιστημιακών φορέων.

ΦΟΙΒΟΣ ΙΩΑΝΝΙΔΗΣ: Εφόσον το διαβεβαιώνει ο Υπουργός με τόσο κατηγορηματικό τρόπο, είναι προφανές ότι ψεύδονται όσοι τα ισχυρίζονται αν τα ισχυρίζονται. 

ΠΡΟΕΔΡΕΥΩΝ (Λουκάς Αποστολίδης): Κύριε Κοντογιαννόπουλε, ολοκληρώστε σας παρακαλώ.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Δεν πρόκειται εγώ να λύσω τη διαφορά ποιος ψεύδεται. Εγώ καταθέτω αυτό το πραγματικό γεγονός.

ΦΟΙΒΟΣ ΙΩΑΝΝΙΔΗΣ: Δεν είναι έτσι.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Εγώ καταθέτω αυτό το πραγματικό γεγονός...

ΧΡΗΣΤΟΣ ΡΟΚΟΦΥΛΛΟΣ: Αφού τα μεταφέρετε, είναι σαν να τα ισχυρίζεσθε εσείς ο ίδιος. Αυτό λέει η λογική, μα και το Ποινικό μας Δίκαιο.

ΠΡΟΕΔΡΕΥΩΝ (Λουκάς Αποστολίδης): Κύριε Ροκόφυλλε, δεν νομίζω ότι χρειάζεται ο κύριος Υπουργός συνήγορο. Νομίζω ότι ο ίδιος μπορεί να απαντήσει. Μπορεί να μη συμφωνείτε με τον κ.Κοντογιαννόπουλο, αλλά δεν μπορείτε να φωνάζετε. Δεν είναι εικόνα αυτή.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Από εκεί και πέρα ο καθένας μας ας βγάλει τα συμπεράσματά του.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Εγώ είμαι υποχρεωμένος να επιμείνω σε ένα θέμα αρχής. Εδώ ο κύριος συνάδελφος είναι εκτεθειμένος. Εγώ του ζητώ να καταθέσει επωνύμως δήλωση πανεπιστημιακού η οποία λέει ότι εγώ, σε σώμα πανεπιστημιακών ή δημοσίως, έχω δηλώσει τέτοιο πράγμα. Αν αυτό δεν υπάρχει, παρακαλώ τον κύριο συνάδελφο να αποσύρει τις παρατηρήσεις του τώρα.

ΣΤΕΦΑΝΟΣ ΜΑΝΟΣ: Κύριε Πρόεδρε, παρακαλώ το λόγο.

ΠΡΟΕΔΡΕΥΩΝ (Λουκάς Αποστολίδης) Κύριε Μάνο, θα σας δώσω το λόγο, όταν ολοκληρώσει ο κ.Κοντογιαννόπουλος. Θα παρακαλέσω, όμως, και εγώ, κύριε Κοντογιαννόπουλε, όταν ακούγεται εδώ μια τέτοια άποψη, καλό θα είναι να κατονομαστούν και αυτοί που σας έδωσαν αυτές τις πληροφορίες όταν μάλιστα υπάρχει ζήτημα επί προσωπικού -όπως το θέτει ο κύριος Υπουργός- για να μη γίνονται στο Κοινοβούλιο και στην Αίθουσα διαδρομικές συζητήσεις. Επώνυμα να μας πείτε ποιος κατέθεσε αυτήν την άποψη για να το ακούσει και ο κύριος Υπουργός.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, σας είπα ότι και οι εκπρόσωποι της ΠΟΣΔΕΠ και οι εκπρόσωποι...

ΠΡΟΕΔΡΕΥΩΝ (Λουκάς Αποστολίδης): Οι εκπρόσωποι είναι κάτι γενικό. Συγκεκριμένα, ο τάδε και ο τάδε. Δεν είναι σωστό για το Κοινοβούλιο, γιατί διασύρεται κατ'αυτόν τον τρόπο.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, είναι γνωστοί. Θέλετε να πω τα ονόματα του προέδρου και του γενικού γραμματέα; Είναι ο κ.Κοντός και ο κ.Σπαθής.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Αυτά δήλωσαν κατ'ιδίαν στον κύριο συνάδελφο. Εγώ δεν ξέρω τι γίνεται κατ'ιδίαν. Λέω ότι και στις δημόσιες δηλώσεις της ΠΟΣΔΕΠ και σε αυτές του κ.Γέμτου όταν κατέθεσαν για το μισθολόγιο και για το θέμα της αναδρομικότητας δεν έγιναν αναφορές σε δικές μου δημόσιες ή κατ'ιδίαν δηλώσεις. 'Αρα, αυτά τα οποία κατ'ιδίαν λέγονται -δεν ξέρω σε ποιους χώρους- μεταξύ του κ. Γέμτου και του κυρίου συναδέλφου δεν αφορούν ούτε το Κοινοβούλιο ούτε εμένα.

ΠΡΟΕΔΡΕΥΩΝ (Λουκάς Αποστολίδης): Μάλιστα, κύριε Υπουργέ, γίνατε κατανοητός. 

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Θέλω να προσθέσω και ένα επιχείρημα που προκύπτει από τη δήλωση του Υφυπουργού, ότι είχαμε πει ότι οι αυξήσεις θα ήταν το 1/3 από 1ης Ιανουαρίου 1997, κατά το 1/3 από 1ης Σεπτεμβρίου 1997 και κατά το άλλο από 1ης Ιανουαρίου 1998, πράγμα που σημαίνει ότι αυτό είχαν συζητήσει.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Είναι ντροπή αυτά τα πράγματα.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Μπορεί για τους μισθούς να μην υπάρχει τελικά επίπτωση, αλλά για τις συνταξιοδοτήσεις υπάρχει επίπτωση σ'αυτούς που αποχώρησαν στη διάρκεια αυτού του έτους.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, το λόγο παρακαλώ.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, δεν έχετε το λόγο. Θα ολοκληρώσει ο κ.Κοντογιαννόπουλος και μετά θα σας δώσω το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Με αυτό το οποίο λέει ο κ.Κοντογιαννόπουλος, ανακάλεσε ήδη το μισό απ'αυτό που είπε. Ας ανακαλέσει και το υπόλοιπο.

ΠΡΟΕΔΡΕΥΩΝ (Λουκάς Αποστολίδης): Κύριε Υφυπουργέ, σας παρακαλώ, δεν έχετε το λόγο. Κύριε Κοντογιαννόπουλε, ολοκληρώστε.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, σε εμένα στρέφεστε; Εγώ δεν ολοκληρώνω ή εσείς δεν μου επιτρέπετε να ολοκληρώσω; 

ΠΡΟΕΔΡΕΥΩΝ (Λουκάς Αποστολίδης): Να ολοκληρώσετε. 'Οταν επιτρέπετε τις παρεμβάσεις, εγώ θα πρέπει να τις δώσω.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Με ρωτήσατε, κύριε Πρόεδρε, αν τις επιτρέπω;

ΠΡΟΕΔΡΕΥΩΝ (Λουκάς Αποστολίδης): Σας ρώτησα, αλλά είπατε στον κύριο Υπουργό "ορίστε πέστε μου". Να συνεννοούμαστε μεταξύ μας.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, σας παρακαλώ πολύ, γνωρίζετε πως συμπεριφέρομαι.

'Ερχομαι στο δεύτερο θέμα των ερευνητών. Εδώ ούτε λίγο ούτε πολύ, ο κύριος Υφυπουργός μας είπε ότι όσοι είχαν νομίσει πως είχε επιτευχθεί μισθολογική αντιστοιχία μεταξύ ερευνητών και καθηγητών του πανεπιστημίου, έκαναν λάθος, 

Σελίδα 1486 

διότι ποτέ δεν την είχαν. Λέει πως ουδέποτε ίσχυσε αυτή η μισθολογική αντιστοιχία που καθιέρωσε ο ν.1514/85.

Εγώ θα υπενθυμίσω ότι και με την καθιέρωση τότε του νόμου η Κυβέρνηση υπερηφανευόταν ότι έδωσε ώθηση στην έρευνα. Θα επικαλεσθώ και το έγγραφο του σημερινού Πρωθυπουργού που ανέφερε πριν ο κ. Ροκόφυλλος. Το έγγραφο αυτό επιβεβαιώνει αυτό που λέμε. Παρά τις οριακές βελτιώσεις που επέφερε ο κύριος Υφυπουργός για τους ειδικούς λειτουργικούς επιστήμονες δεν αντιμετωπίζει αυτό το πρόβλημα στη βάση στην οποία όλοι το έχουμε θέσει, δηλαδή, ότι για εμάς τα ερευνητικά κέντρα πρέπει να βρίσκονται στο ίδιο επίπεδο με τα πανεπιστήμια.

Εάν και αυτό ασφαλώς αποτελεί μέρος της σκέψης του κυρίου Υφυπουργού στην πορεία εφαρμογής αυτού του μέτρου με διάφορες νομοθετικές ρυθμίσεις μέσα σε αυτήν την Αίθουσα δώσαμε τέτοιες εξισώσεις, δεν ευθύνονται εκείνοι οι ερευνητές ή όσοι επέτυχαν μισθολογικές εξισώσεις με νομοθετικές πράξεις και όχι με κριτήρια αξιολογικά ή αξιοκρατικά. Οι κατηγορίες αυτές του προσωπικού είτε λέγονται στρατιωτικές σχολές, είτε λέγεται Παιδαγωγικό Ινστιτούτο και όλες οι σχολές που τυγχάνουν σήμερα διαφορετικής μισθολογικής μεταχείρισης είχαν επιτύχει αυτήν την εξίσωση και κατά συνέπεια με την ρύθμιση του Υπουργείου σήμερα γίνεται χειρότερη μισθολογικά η θέση τους. Γι' αυτό και το αίτημά τους είναι απόλυτα δικαιολογημένο.

Εάν θέλει ο κύριος Υφυπουργός να ξεχωρίσει πράγματι ποια από αυτά τα κέντρα που κατατάσσονται ανταποκρίνονται στα κριτήρια των ερευνητικών κέντρων και ποια όχι, υπάρχει άλλος τρόπος για να το επιτύχει και όχι νομοθετικός. Είναι ο μόνος δρόμος, αυτός της αξιολόγησης όλων. Και τότε ασφαλώς θα ψηφίσουμε μία τέτοια ρύθμιση με την οποία ο καθένας θα αμείβεται ανάλογα και με τα προσόντα του και με το έργο το οποίο πραγματικά προσφέρει. 

'Οσο, όμως, δεν γίνεται αυτή η εργασία, αυτό το ξεκαθάρισμα και αυτή η αξιολόγηση, τότε δεν μπορούμε τη μια φορά να νομοθετούμε την εξίσωση και την άλλη να θεσπίζουμε διαφορετική μεταχείριση. Γι' αυτό ασφαλώς όλα τα άρθρα που αναφέρονται σε αυτές τις ρυθμίσεις τα καταψηφίζουμε.

ΠΡΟΕΔΡΕΥΩΝ (Λουκάς Αποστολίδης): Ο κ. Μάνος έχει το λόγο.

ΣΤΕΦΑΝΟΣ ΜΑΝΟΣ: Κύριε Πρόεδρε, ήθελα να πω ότι δεν αντελήφθην την έξαψη του κυρίου Υπουργού Παιδείας, εάν λάβετε υπόψιν το τι έχει γίνει τις τρεις-τέσσερις τελευταίες εβδομάδες. Γίναμε όλοι μάρτυρες του γεγονότος, άλλα να λέει το πρωί ο Υπουργός, άλλα να λέει ο ίδιος το απόγευμα, την επομένη να τον διορθώνει ο Υφυπουργός και τη μεθεπομένη να εκλαμβάνονται τα πράγματα από άλλους ως τελείως διαφορετικά. 'Ολο αυτό τον καιρό από συνεχώς αλληλοσυγκρουόμενες δηλώσεις του Υπουργού προκλήθηκε πλήρης σύγχυση σε όλο τον τομέα της παιδείας.

Τον εαυτό του να μέμφεται ο κύριος Υπουργός και ίσως αν θέλει να κατηγορήσει και κάποιον άλλο, τις φιλικές προς το κόμμα του εφημερίδες, οι οποίες καθημερινώς προέβαλαν το γεγονός της πλήρους σύγχυσης. Σε κυβερνητική εφημερίδα δημοσιεύθηκε για παράδειγμα η συνέντευξη του Υφυπουργού κ. Ανθόπουλου, που έτρεχε το βράδυ να διαψεύσει ο κύριος Υπουργός και την επομένη να την επαναδιατυπώσει. Aυτού του είδους οι ενέργειες προκαλούν σύγχυση και είναι προφανές ότι μέσα στη σύγχυση μπορούν να συμβούν όλα αυτά.

Εγώ δεν έχω παρέμβη στο τι είπε ο ένας ή ο άλλος και ούτε με ενδιαφέρει. Αυτό το οποίο γνωρίζω είναι ότι υπήρξε όλη αυτήν την περίοδο τεραστία σύγχυση σε βάρος κυρίως των παιδιών και ίσως του πολιτικού μέλλοντος του κυρίου Υπουργού. Και είναι επίσης αλήθεια, πράγμα που επεσήμανα ευγενικά στον κύριο Υφυπουργό, ότι όταν είναι γνωστό ότι η θητεία απερχομένων καθηγητών λήγει στις 31 Αυγούστου και θέτει ημερομηνία έναρξης την 1η Σεπτεμβρίου, μόνος του προκαλεί αναταραχή, την οποία με κάποια μεγαλύτερη ευελιξία θα μπορούσε να είχε αποφύγει. Αυτό επεσήμανα το πρωϊ χωρίς να παρέμβω καθόλου σε αυτήν τη συζήτηση.

Μη στεναχωριέστε, κύριε Υπουργέ. Μπορείτε να τα διορθώσετε ομιλώντας ίσως λιγότερο από εδώ και πέρα.

ΠΡΟΕΔΡΕΥΩΝ (Λουκάς Αποστολίδης): Ο κύριος Υπουργός έχει το λόγο.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, απέφυγα να αντιμετωπίσω από την αρχή την πρόκληση των Βουλευτών της Νέας Δημοκρατίας και αυτό γιατί πίστευα ότι η Βουλή θα πρέπει να ασχοληθεί σοβαρά με το θέμα του μισθολογίου. 

Η Νέα Δημοκρατία σαφώς δεν είχε θέση και γι' αυτό προσπάθησε να συζητήσει θέματα που είναι έξω από το μισθολόγιο. Μόλις πριν λίγα λεπτά, ο κ. Μάνος αναφέρθηκε σε άλλα ζητήματα, γιατί, η αλήθεια για το νομοσχέδιο αυτό είναι ότι αποτελεί μία ρεαλιστική, τολμηρή τομή προς την κατεύθυνση της καλύτερης λειτουργίας των πανεπιστημίων και των ερευνητικών ινστιτούτων καθώς και της αναβάθμισής τους.

Το γεγονός ότι δεν έχει πολιτική θέση η Νέα Δημοκρατία φάνηκε από τις τοποθετήσεις των κυρίων συναδέλφων. 'Ομως, δεν ήλπιζα, ούτε το φαντάστηκα, ότι θα κατέφευγε σε τεχνάσματα τα οποία θα έπρεπε να είχε αποφύγει.

'Οσον αφορά αυτά τα οποία είπε ο εκπρόσωπος της Νέας Δημοκρατίας, θα ήθελα να του πω ότι ναι, δέχθηκα προσωπικές επιθέσεις και αυτό είναι σαφές γιατί η εκπαιδευτική μεταρρύθμιση θίγει πολλά και γνωστά συμφέροντα. Ναι, έγινε παραπληροφόρηση, αλλά δεν πρέπει να έχει ο ίδιος σύγχυση για το τι ακριβώς συνέβη.

Εγώ θα αναφερθώ πάντως στα θέματα της παραπληροφόρησης και είμαι αναγκασμένος να το κάνω. 'Εδωσα μία συνέντευξη σε μία γνωστή εφημερίδα "ΤΑ ΝΕΑ", μολονότι δεν συνηθίζω να δίνω συνεντεύξεις, και συνόψισα τις θέσεις της Κυβέρνησης και του Υπουργείου πάνω στα θέματα της μεταρρύθμισης. Δεν έγινε εξαγγελία μέτρων από αυτήν τη συνέντευξη, αλλά, απλούστατα, αναφέρθηκα στην απόφαση του Υπουργικού Συμβουλίου που εμπεριέχεται στο βιβλιαράκι που έχει δοθεί στο κοινό και τιτλοφορείται Εκπαίδευση 2000" και στο νομοσχέδιο που ψηφίστηκε από τη Βουλή στις 2 Σεπτεμβρίου. Δεν αναφέρθηκα στη συνέντευξη σε ζητήματα ρυθμίσεων του μέλλοντος, όπως είναι αυτό των ανεξεταστέων. Σ' αυτό το θέμα που υπήρχε παρερμηνεία από ορισμένη μερίδα του Τύπου, απαντήσαμε και το ζήτημα έληξε χωρίς παλινδρομήσεις της Κυβέρνησης, αλλά με εξήγηση των διατάξεων που υπήρχαν στο νόμο. Μάλιστα, στην επιτροπή είχα παρακαλέσει τον τότε εκπρόσωπο της Νέας Δημοκρατίας τον κ. Κοντογιαννόπουλο, δίνοντάς του τη συνέντευξή μου όπου του ζητούσα να μου πει ποια λέξη δίνει λαβή σε παρεξήγηση για το θέμα των ανεξεταστέων. Μου το έδωσε γραπώς και μου επέστρεψε τη συνέντευξη μέσα στην επιτροπή όπου μου επεσήμανε ότι αυτό δεν σημειώνεται στο λόγο σας, αλλά σε κάποιους τίτλους της εφημερίδας.

Δεύτερον, υπήρξε η συνέντευξη του συναδέλφου κ. Ανθόπουλου στην εφημερίδα "ΤΟ ΕΘΝΟΣ". Ο κ. Ανθόπουλος είπε -όχι εγώ, ο κ. Ανθόπουλος- ότι δεν ενθυμείται να έχει υποβληθεί αυτού του είδους η ερώτηση. 'Αρα, η απάντηση ήταν σε μία διαφορετικού τύπου ερώτηση. Τη μαγνητοφώνηση δε της συνέντευξής του την έχει ζητήσει αλλά ακόμα δεν την έχει πάρει. Δήλωσε ότι το θέμα του σε ποιο στάδιο γίνονται οι εξετάσεις των δύο μαθημάτων έχει απαντηθεί μέσα στο νόμο. Δεν μπορεί να υπάρξει ασάφεια, όταν ο νόμος ορίζει πως γίνεται η βαθμολόγηση και τι ρόλο παίζει η εξέταση δύο μαθημάτων πριν πάρουν το απολυτήριο του λυκείου.

Υπάρχει και ένα άλλο θέμα. Στον αέρα η μεταρρύθμιση λέει η Κομισιόν, γιατί δεν έγινε η απορρόφηση. 

Η Ευρωπαϊκή 'Ενωση βρίσκεται σε αντιπαράθεση με το Υπουργείο Παιδείας για τη μεταρρύθμιση, με ερώτηση του Ευρωβουλευτή του Συνασπισμού, κ. Αλαβάνου. 'Εχω επιμεληθεί αυτού του θέματος. Θα δώσω ειδική συνέντευξη τύπου γι'αυτό το θέμα, για να βάλουμε τα πράγματα στη θέση τους.

Κύριοι συνάδελφοι, έχω μιλήσει και έχω προειδοποιήσει το ελληνικό κοινό, ότι η εκπαιδευτική μεταρρύθμιση, που είναι ένα έργο μεγάλο της Κυβέρνησης και το έχει ανάγκη ο τόπος, θα χτυπηθεί από πολλές πλευρές και θα υπάρξουν παρερμη-

Σελίδα 1487 

νείες επίτηδες. Καλώ τους συναδέλφους της Νέας Δημοκρατίας να μην ακολουθήσουν αυτόν τον ολισθηρό δρόμο. Εάν έχουν πραγματικές πολιτικές θέσεις αντιπαράθεσης, θα είμαι ο πρώτος ο οποίος θα τα δεχθώ αυτά.

Αναφέρθηκα σε αυτές τις παλινδρομήσεις του Τύπου, για να σας πω, ότι παλινδρομήσεις δεν υπήρξαν από την πλευρά της Κυβέρνησης. Υπήρξαν παρερμηνείες, οι οποίες έχουν συγκεκριμένη πηγή και συγκεκριμένο στόχο.

Επί του θέματος τώρα, κύριε Πρόεδρε. 

Ο συνάδελφος κ. Πεπονής, αναφέρθηκε σε μια αλλαγή που προτείναμε στο άρθρο 24 και φρόντισα να έλθω σε επαφή και με το συνάδελφο Υπουργό Υγείας, τον κ. Γείτονα και με συναδέλφους γιατρούς όλων των πτερύγων, για να αντιμετωπίσουμε ορθώς αυτό το θέμα. Αναφέρομαι στη διάταξη η οποία προβλέπει ένα μεταβατικό στάδιο, κατά το οποίο ορισμένοι γιατροί που είναι και πανεπιστημιακοί αλλά και ταυτόχρονα εργάζονται στο ΕΣΥ θα μπορούσαν να συνεχίσουν αυτό το έργο.

Τι έχει γίνει; Με νόμο που πέρασε η Κυβέρνηση προ μηνών, τον ν. 2519/97, ξεκαθαρίζει αυτή η κατάσταση και, από εδώ και πέρα, υποχρεώνονται τα μέλη ΔΕΠ, που θέλουν να δουλέψουν και στο ΕΣΥ, να δηλώσουν ποιο από τα δύο θα επιλέξουν. 'Αφησε ο νόμος αυτός σκοπίμως ανοιχτό το θέμα εκατό περίπου γιατρών, οι οποίοι είναι πανεπιστημιακοί, εργάζονται σε νοσοκομεία ΕΣΥ ή νοσοκομεία ΝΠΔΔ, και, βεβαίως, αμείβονται από μια πηγή, αμείβονται από το πανεπιστήμιο, αλλά το έργο το οποίο επιτελούν σε αυτά τα νοσοκομεία θεωρείται πανεπιστημιακό έργο. Και αυτό θεωρήθηκε αναγκαίο και για τη λειτουργία του ΕΣΥ και για την προάσπιση της υγείας του κοινού. Γι' αυτό προτείναμε, μετά την παράγραφο 4, του άρθρου 24, να προστεθεί μια παράγραφος 5. Μετά από συνεννόηση βελτιώνουμε αυτήν τη διατύπωση επί τω αυστηροτέρω, θα έλεγα, και προτείνουμε το εξής, να αποσυρθεί αυτή η τροπολογία, η διάταξη την οποία έδωσα και στην παράγραφο 6, του άρθρου 24, που προστέθηκε με τις διανεμηθείσες συμπληρώσεις, να γίνει η ακόλουθη αναδιατύπωση. Διαβάζω:

"Οι διατάξεις της παραγράφου 10 του άρθρου 1 του ν. 2188/94 παραμένουν σε ισχύ για μια διετία από τη δημοσίευση του παρόντος, όσον αφορά τα μέλη ΔΕΠ Τμημάτων Ιατρικής, Οδοντιατρικής και Νοσηλευτικής των ΑΕΙ που διορίστηκαν στο ΕΣΥ ή σε άλλη νοσηλευτική μονάδα ΝΠΔΔ πριν τη δημοσίευση του ν. 2519/97".

(Στο σημείο αυτό ο κύριος Υπουργός καταθέτει για τα Πρακτικά το κείμενο με την αναδιατύπωση της παραγράφου 6 του άρθρου 24, η οποία έχει ως εξής:

Στην παρ. 6 του άρθρου 24 που προστέθηκε με τις διανεμηθείσες συμπληρώσεις μας γίνεται η ακόλουθη αναδιατύπωση:

"Οι διατάξεις της παρ. 10 του άρθρου 1 του ν. 2188/94 παραμένουν σε ισχύ για μια διετία από τη δημοσίευση του παρόντος, όσον αφορά τα μέλη ΔΕΠ Τμημάτων Ιατρικής, Οδοντιατρικής και Νοσηλευτικής των Α.Ε.Ι. που διορίστηκαν στο ΕΣΥ ή σε άλλη νοσηλευτική μονάδα ΝΠΔΔ πριν τη δημοσίευση του ν. 2519/97".

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Δηλαδή, δίνουμε όχι μια πενταετία, όπως αρχικά είχα προτείνει το πρωί, αλλά μόνο μια διετία να τακτοποιηθεί αυτό το θέμα και αυτοί οι γιατροί που είναι περίπου εκατό οι οποίοι δουλεύουν στο ΕΣΥ, ενώ έχουν πανεπιστημιακή ιδιότητα, να τακτοποιήσουν αυτό το θέμα και μετά από μια διετία ή να ενταχθούν πλήρως στο ΕΣΥ ή να ενταχθούν πλήρως στην πανεπιστημιακή κοινότητα.

ΠΡΟΕΔΡΕΥΩΝ (Λουκάς Αποστολίδης): Ο κ. Μάνος έχει το λόγο. Κύριε Μάνο, παράκληση επειδή είναι άλλοι δύο συνάδελφοι να δευτερολογήσουν, να είσθε σύντομος.

ΣΤΕΦΑΝΟΣ ΜΑΝΟΣ: Θα είμαι σύντομος, κύριε Πρόεδρε.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, πάει πολύ!

ΠΡΟΕΔΡΕΥΩΝ (Λουκάς Αποστολίδης): Δυστυχώς, κύριε Τασούλα, υπάρχει η δυνατότητα αυτή από τον Κανονισμό και δεν μπορώ να τον αλλάξω. Απλώς κάνω έκκληση στον κ. Μάνο, ο οποίος -χωρίς να θέλω να τον κολακεύσω- πάντα διευκολύνει το Προεδρείο, να συντομεύσουμε το χρόνο.

ΣΤΕΦΑΝΟΣ ΜΑΝΟΣ: Απλώς πάντως για την τάξη σας υπενθυμίζω ότι ο μεν Υφυπουργός μίλησε για τριάντα ακριβώς λεπτά, ο δε Υπουργός μόλις τώρα άλλα δέκα λεπτά. Δέχομαι ότι μπορώ να περιορισθώ στα δέκα λεπτά.

Κύριε Υπουργέ, δεν γνωρίζω τι ακριβώς κάνατε, γιατί το κάνατε, πως το κάνατε, αλλά το μόνο που γνωρίζω είναι το αποτέλεσμα. Το αποτέλεσμα είναι πλήρης σύγχυση. Και θα δεχθείτε ότι ένα μεγάλο μέρος της ευθύνης -ίσως όχι από πρόθεση- το έχετε εσείς και αυτή είναι η πραγματικότητα.

'Ομως, δημιουργήθηκε ένα άλλο ζήτημα με τον κ. Κοντογιαννόπουλο πριν. 'Εχω εδώ ένα έγγραφο το οποίο έχει την υπογραφή του σημερινού πρυτάνεως του Πανεπιστημίου Αθηνών του κ. Δημόπουλου με ημερομηνία 11 Σεπτεμβρίου που περιλαμβάνει τις απόψεις των πρυτανικών αρχών. Θα το καταθέσω στα Πρακτικά.

Στο σημείο 4, παράγραφος 4, του άρθρου αυτού γράφει ο κύριος πρύτανης τα εξής: "Η χορήγηση των προβλεπομένων αυξήσεων σε δύο δόσεις, 1.9.97 και 1.1.98 αδικεί το διδακτικό προσωπικό των ΑΕΙ το οποίο εν όψει της εφαρμογής του νέου πανεπιστημιακού μισθολογίου δεν έλαβε καμία αύξηση κατά το 1997. Επιβάλλεται" -όπως λέει- "η αναδρομική χορήγηση των αυξήσεων από 1.1.1997 σύμφωνα και με τη διαβεβαίωση του Πρωθυπουργού και των αρμοδίων κυβερνητικών παραγόντων προς τη σύνοδο των πρυτάνεων αλλά και την πρακτική που εφαρμόστηκε για άλλες κατηγορίες δημοσίων λειτουργών". Αυτά με υπογραφή του πρυτάνεως.

Θα δεχθείτε ελπίζω, κατά αρχάς ότι οφείλετε συγγνώμη τώρα στον κ. Κοντογιαννόπουλο. Διότι όταν ο πρύτανης του Πανεπιστημίου Αθηνών διαβιβάζει επίσημο έγγραφο εκφράζοντας τις απόψεις των πρυτανικών αρχών, όπου λέει ότι τον διαβεβαίωσε ο Πρωθυπουργός και οι αρμόδιοι κυβερνητικοί παράγοντες -ίσως δεν σας παίρνει μαζί του ο Πρωθυπουργός στις συσκέψεις, αλλά αυτό είναι δικό σας πρόβλημα, της Κυβέρνησης- είχε 100% δίκιο στις παρατηρήσεις τις οποίες έκανε. Επαναλαμβάνω, λοιπόν, ότι του οφείλετε συγγνώμη και για τη στάση σας και για την έξαψη την οποία επιδείξατε.

Καταθέτω το έγγραφο αυτό στα Πρακτικά.

(Στο σημείο αυτό ο Βουλευτής κ. Στ. Μάνος καταθέτει για τα Πρακτικά το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφικής και Πρακτικών της Βουλής).

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, γνωρίζω την επιστολή του κυρίου πρύτανη. Ο κύριος πρύτανης εξελέγη πρόσφατα και δεν γνωρίζει την ιστορία. Του είπα ότι δεν υπάρχει δέσμευση....

ΑΓΓΕΛΟΣ ΜΠΡΑΤΑΚΟΣ: Αναφέρει τη σύνοδο των πρυτάνεων.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Ακούστε βάσει ποίων τα λένε.

Του είπα ότι αυτό θα πρέπει να το κοιτάξει διότι δεν υπάρχει δέσμευση κυβερνητικού παράγοντα. 'Οσο δε αφορά τον κύριο Πρωθυπουργό, σας βεβαιώ ότι ο κύριος Πρωθυπουργός δεν έχει συναντηθεί ποτέ με τη σύνοδο των πρυτάνεων. Αυτό νομίζω ότι λέει αρκετά για την αξιοπιστία αυτής της επιστολής.

Εγώ μίλησα με τον κ. Δημόπουλο, ο οποίος απεδέχθη αυτήν την πρόταση και μου είπε ότι φυσικά θα διορθώσει το κείμενο και θα αποκαταστήσει την πραγματικότητα.

(Χειροκροτήματα από την πτέρυγα του ΠΑΣΟΚ).

ΦΟΙΒΟΣ ΙΩΑΝΝΙΔΗΣ: Πρέπει να πρυτανεύσει των πρυτάνεων άλλη λογική!

ΠΡΟΕΔΡΕΥΩΝ (Λουκάς Αποστολίδης): O κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, πολλή ώρα γίνεται συζήτηση εδώ αν είπαν ή αν δεν είπαν με τους πρυτάνεις ή τι είπαν ο κύριος Υπουργός και ο κ. Κοντογιαννόπουλος. Εμάς πολύ λίγο μας ενδιαφέρει εδώ. 'Η είπατε κύριοι ή δεν είπατε ή και ό,τι και αν είπατε, τα προβλήματα είναι προβλήματα και οφείλετε να τα αντιμετωπίσετε με το νομοσχέδιο. Και με το νομοσχέδιο αυτό δεν τα αντιμετωπίζετε. 

Σελίδα 1488 

Και όχι μόνο αυτό, αλλά δημιουργείτε σοβαρά προβλήματα έστω και αν αυτά προσπαθείτε να τα καλύψετε μέσα από το μισθολόγιο το συγκεκριμένο. Δημιουργείτε σοβαρότατα προβλήματα στη λειτουργία των πανεπιστημίων της χώρας και όχι μόνο, αλλά και στα ερευνητικά κέντρα και στα ΤΕΙ.

Και επειδή ακριβώς δημιουργούνται αυτά τα τεράστια προβλήματα μέσα από την αλλαγή των εργασιακών σχέσεων, που θεσμοθετείται μ' αυτό το νομοσχέδιο, δεν θα σας φθάσουν οι συνεντεύξεις που είπατε. Θα χρειαστεί να δώσετε πάρα πολλές συνεντεύξεις για να πείσετε και δεν θα πείσετε κανέναν, γιατί οι συγκρούσεις που έρχονται μέσα απ'αυτά τα ζητήματα, θα είναι πολύ μεγάλες και θα έχετε υποχρέωση να τις αντιμετωπίσετε. Πιστεύω ότι δεν θα μπορέσετε να τις αντιμετωπίσετε προς όφελός σας, αλλά θα αντιμετωπιστούν προς όφελος των πανεπιστημίων, του ελληνικού λαού και των εργαζομένων γενικότερα.

Οι τροποποιήσεις που κάνατε και χθες και σήμερα είναι τέτοιες, που δεν αλλάζουν το χαρακτήρα του νομοσχεδίου. Υποτάσσονται στα πρώτα δώδεκα άρθρα. Και μάλιστα μερικές από αυτές τις τροποποιήσεις δεν κάνουν τίποτε άλλο, παρά να κρεμούν τα διάφορα ερευνητικά ιδρύματα, τους καθηγητές, τους επιστήμονες, σε προεδρικά διατάγματα και δεν ξέρουμε πότε κι αν αυτά θα έλθουν και αν θα ψηφιστούν.

Δεν λύνετε ούτε απλά ζητήματα, τα οποία οφείλατε να λύσετε. Δεν λύνετε -ενώ ο Υφυπουργός κ. Χριστοδουλάκης παραδέχθηκε, επί παραδείγματι και έχουμε καταθέσει γι' αυτό τροπολογία- το θέμα του επιδόματος της ακτινοβολίας. Δεν λύνετε ζητήματα, τα οποία έχουν σχέση με το Ι.Δ.Υ.Τ.Π. και τους διοικητικούς υπαλλήλους, τα οποία μπορούσατε να λύσετε. Και γι'αυτό θα καταθέσουμε τροπολογία. Δεν λύνετε τα ζητήματα του έκτακτου προσωπικού των Τ.Ε.Ι. και θα έχετε πρόβλημα με τη διδασκαλία γι' αυτήν την κατηγορία, γιατί δεν έχετε τακτικούς καθηγητές για να καλύψετε τις ανάγκες των Τ.Ε.Ι και θα έπρεπε -και γι'αυτό έχουμε καταθέσει τροπολογία εκπρόθεσμη- να το λύσετε.

'Εχουμε καταθέσει τροπολογία και για τα Νοσοκομεία Αιγινήτειο και Αρεταίειο, που ένα χρόνο τώρα ακούω ότι "δίκιο έχετε, αλλά να, θα το λύσουμε την άλλη φορά".

Τελικά, εμείς καταψηφίζουμε και αυτά τα άρθρα και συνολικά το νομοσχέδιο και θα τα βρείτε, όπως σας είπαμε, μπροστά σας.

ΠΡΟΕΔΡΕΥΩΝ (Λουκάς Αποστολίδης): O κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Και εμείς έχουμε σχετική επιστολή από την πρυτανεία Θεσσαλονίκης, κύριε Υπουργέ, για δέσμευση όσον αφορά την αναδρομικότητα, αλλά νομίζω ότι δόθηκαν εξηγήσεις γι' αυτό το θέμα.

'Ενα άλλο θέλω να θέσω υπόψη σας. Αν σταματήσουν οι απεργίες, τη Δευτέρα ξεκινούν τα πανεπιστήμια. Επειδή υπάρχει ένα συγκεκριμένο πρόγραμμα σπουδών, όπως καταλαβαίνετε, και επειδή με την ψήφιση του νομοσχεδίου προβλέπετε την εξάωρη υποχρεωτική διδασκαλία, μήπως τυχόν δημιουργηθεί πρόβλημα, γιατί το πρόγραμμα σπουδών που υπάρχει σήμερα στα πανεπιστήμια, που είναι έτοιμο για να ξεκινήσουν αύριο, δεν συμφωνεί μ' αυτό το συγκεκριμένο θέμα και γι' αυτό σας είχαμε κάνει την πρόταση τουλάχιστον να τεθεί σε μέσο όρο σε ετήσια βάση. Θέλω να προσέξετε αυτό το θέμα, γιατί υπάρχει περίπτωση τα προβλήματα να συνεχιστούν, παρά τη λύση της απεργίας.

ΠΡΟΕΔΡΕΥΩΝ (Λουκάς Αποστολίδης): Η κ. Αράπη-Καραγιάννη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Υφυπουργέ των Οικονομικών, θα ήθελα να σας κάνω μία ερώτηση, μιας και δεν είμαι κατατοπισμένη σε μερικά θέματα. Στο άρθρο 17, στις τροποποιήσεις που κάνατε, "Με προεδρικά διατάγματα που εκδίδονται με πρόταση του αρμόδιου Υπουργού και των Υπουργών Οικονομικών και Ανάπτυξης, οι διατάξεις του άρθρου αυτού μπορεί να επεκτείνονται και στο ερευνητικό προσωπικό του Εθνικού Ιδρύματος Αγροτικής 'Ερευνας, του Μπενάκειου Φυτοπαθολογικού Ινστιτούτου και του Ινστιτούτου Τεχνικής Σεισμολογίας και Αντισεισμικών Κατασκευών", θα πρέπει να συμπεριληφθούν και τα άλλα ερευνητικά κέντρα; Δηλαδή, το Ινστιτούτο Γεωδυναμικής και Μεταλλουργών θα πρέπει να αναφερθεί εδώ; Φυσικά δεν έχουμε κάποιο τέτοιο έγγραφο, αλλά ακούγοντας όλα αυτά, μου ήλθε στο μυαλό αυτό το ινστιτούτο. Δηλαδή, οι ερευνητές αυτοί δεν θα συμπεριλαμβάνονται εδώ; Θα πρέπει ονομαστικά να το αναφέρουμε εδώ;

Μια σκέψη κάνω, κύριε Υπουργέ, γιατί προβληματίστικα από τα λεγόμενα.

Επίσης δεν μου απαντήσατε στην ερώτηση που σας έκανα. Μιλούσατε εκείνη την ώρα και πιθανόν να μην την ακούσατε, υπάρχει, όμως, το ερώτημα. Σας είπα ότι το Σύνταγμά μας ονομάζει όλους τους ανώτατους δημόσιους λειτουργούς και σας είχα πει ότι τώρα μεν έρχεται το νομοσχέδιο για την ανώτατη εκπαίδευση -και καλώς έρχεται και φυσικά εμείς θα ψηφίσουμε- αλλά οι δικαστικοί προηγούνται μισθολογικά πολλά χρόνια μπροστά, διότι είχαν μείνει πίσω οι καθηγητές και το μισθολόγιό τους υπολείπεται του μισθολογίου των δικαστικών. Κάποτε, νομίζω, ήταν δεσμευμένη η πολιτεία όλοι οι ανώτατοι εκπαιδευτικοί μας λειτουργοί να είναι στον ίδιο παρανομαστή. Τι θα γίνει για την εξομοίωση αυτή; Δεν μου απαντήσατε.

Για το ΚΕΠΕ φυσικά είπατε κάποια πράγματα, αλλά είπατε ότι υπάρχουν προβλήματα που θα τα φέρετε για συζήτηση μία άλλη φορά. Εμείς ψηφίζουμε τα άρθρα.

Ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): 'Εχω την τιμή να ανακοινώσω προς το Τμήμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Εργασίας και Κοινωνικών Ασφαλίσεων "Μέτρα κατά της εισφοροδιαφυγής, διασφάλιση εσόδων ΙΚΑ και άλλα θέματα".

Επίσης, η Διαρκής Επιτροπή Παραγωγής και Εμπορίου καταθέτει την έκθεση της στο σχέδιο νόμου του Υπουργείου Ανάπτυξης "Βιομηχανικές και επιχειρηματικές περιοχές".

Κύριε Υπουργέ, έχετε να προσθέσετε κάτι;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Ευχαριστώ, κύριε Πρόεδρε.

'Οσον αφορά την έκδοση προεδρικών διαταγμάτων, είναι σαφές ότι αφορά μόνο τα όσα ιδρύματα αναφέρονται ρητώς σε αυτές τις διατάξεις. Είναι προφανές αυτό, διότι πολλά ιδρύματα τείνουν να επικαλεσθούν ή να ισχυρισθούν ότι είναι ερευνητικά κέντρα και να θελήσουν αυτομάτως να υπαχθούν σε ανάλογες ρυθμίσεις.

Είπα και προηγουμένως στην ομιλία μου ότι η πολιτεία έχει ένα πολύ συγκεκριμένο σύστημα έρευνας, το οποίο δεν έχει συμπεριλάβει πιθανώς όλα όσα είναι ή μπορούν να γίνουν ερευνητικά κέντρα. Δεν σημαίνει, όμως ότι στο κάθε κέντρο, το οποίο επικαλείται ότι είναι ερευνητικό κέντρο, θα εντάσσεται αυτομάτως το προσωπικό του σ' αυτές τις βαθμίδες. Εάν θέλει να γίνει, θα πρέπει να ακολουθηθούν οι διαδικασίες οι οποίες ρητώς προβλέπονται στον ν. 1514. Θα πρέπει να καταβληθεί μία προσπάθεια ομαδοποίησης και ομογενοποίησης του ερευνητικού συστήματος αντίστοιχα με αυτό των πανεπιστημίων, πιθανώς όχι σε όλη την έκταση, αλλά σήμερα τα ερευνητικά κέντρα τα οποία διέπονται από τον 1514, είναι αυτά της Γενικής Γραμματείας 'Ερευνας και Τεχνολογίας, συν το ΕΘΙΑΓΕ, σε πολύ μεγάλο βαθμό, συν το ΙΤΣΑΚ, συν αυτά τα οποία ανέφερα, οπότε γι' αυτά ισχύει. Να είναι απολύτως σαφές.

Σας ευχαριστώ πολύ.

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 13 έως 25.

Ερωτάται το Τμήμα: Γίνεται δεκτό το άρθρο 13, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 13 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 14, ως έχει;

Σελίδα 1489 

 

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 14 έγινε δεκτό κατά πλειοψηφία, ως έχει.

Ερωτάται το Τμήμα: Γίνεται δεκτό το άρθρο 15, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 15 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 16, ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 16 έγινε δεκτό κατά πλειοψηφία, ως έχει.

Ερωτάται το Τμήμα: Γίνεται δεκτό το άρθρο 17, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 17 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 18, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 18 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 19, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 19 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 20, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 20 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 21, ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς, το άρθρο 21 έγινε δεκτό κατά πλειοψηφία, ως έχει.

Ερωτάται το Τμήμα: Γίνεται δεκτό το άρθρο 22, ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 22 έγινε δεκτό κατά πλειοψηφία, ως έχει.

Ερωτάται το Τμήμα: Γίνεται δεκτό το άρθρο 23, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 23 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 24, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 24 έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Ερωτάται το Τμήμα: Γίνεται δεκτό το άρθρο 25, ως έχει;

ΠΟΛΛΟΙ ΒΟΥΛΕΥΤΕΣ: Δεκτό, δεκτό.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το άρθρο 25 έγινε δεκτό κατά πλειοψηφία, ως έχει.

Κύριοι συνάδελφοι, εισερχόμαστε στη συζήτηση των τροπολογιών.

Θα παρακαλέσω τον κύριο Υπουργό να γνωρίσει στο Τμήμα εάν κάνει δεκτές κάποιες από τις τροπολογίες, για να προταθούν και να συζητηθούν, άλλως να εκφράσουν την άποψή τους ποίοι εκ των συναδέλφων έχουν καταθέσει εμπρόθεσμες τροπολογίες για να συζητηθούν.

Ορίστε, κύριε Υπουργέ, έχετε το λόγο.

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, η ώρα είναι περασμένη και οι τροπολογίες που έχουν κατατεθεί, είναι πολλές. Αρκετές από αυτές τις τροπολογίες θα πρέπει να τις συζητήσουμε με άνεση, χρόνου. Δεδομένου ότι θα έχουμε σύντομα -έχει κατατεθεί ήδη- ένα νομοσχέδιο του Υπουργείου Παιδείας για το ανοιχτό πανεπιστήμιο, θα πρότεινα να μη γίνει συζήτηση γι' αυτές τις τροπολογίες και να τις συζητήσουμε στο άλλο νομοσχέδιο.

Υπάρχει μία μόνο τροπολογία, που επείγει και νομίζω ότι θα μπορέσουμε να την κάνουμε δεκτή, αν συμφωνεί και το Τμήμα, που αφορά τις περιπτώσεις των σπουδαστών στρατιωτικών σχολών, που έχουν κάποιους λόγους υγείας, ιδίως των ιπταμένων ικάρων. Υπάρχει αυτή η τροπολογία, που έχει κατατεθεί από το συνάδελφο κ.Σπυριούνη, με γενικό αριθμό 987 και ειδικό 337.

ΠΡΟΕΔΡΕΥΩΝ (Λουκάς Αποστολίδης): Αυτό προτείνετε σαν διαδικασία, κύριε Υπουργέ;

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Αυτή είναι μία διαδικασία, την οποία θα μπορούσαμε να ακολουθήσουμε.

ΠΡΟΕΔΡΕΥΩΝ (Λουκάς Αποστολίδης): Εγώ θα παρακαλούσα τους Κοινοβουλευτικούς Εκπροσώπους των Κομμάτων, αν κάνουν δεκτή αυτήν τη διαδικασία, να εισέλθουμε στη συζήτηση της μόνης αυτής τροπολογίας.

ΑΠΟΣΤΟΛΟΣ ΤΑΣΟΥΛΑΣ: 'Οχι, εμείς επιμένουμε.

ΠΡΟΕΔΡΕΥΩΝ (Λουκάς Αποστολίδης): Εντάξει, κύριε Τασούλα, να ακούσουμε τους εκπροσώπους των Κομμάτων.

Ο κ. Μάνος έχει το λόγο.

ΣΤΕΦΑΝΟΣ ΜΑΝΟΣ: Κύριε Πρόεδρε, δεν μπορώ να σταθμίσω ή να αξιολογήσω τη σπουδαιότητα, που αποδίδει σε μία τροπολογία κάποιος συνάδελφος. Αν, λοιπόν, κάποιος από τους συναδέλφους θέλει να μιλήσει για την τροπολογία του, βεβαίως πρέπει να το κάνει και θα σταθμίσει ο Υπουργός αν πρέπει να τη δεχθεί ή όχι.

'Εχω καταθέσει και εγώ μία τροπολογία, εκείνη που προσπαθεί να βάλει κάποια τάξη, που θέλει να επιβάλει στα Α.Ε.Ι. την τήρηση του νόμου. Πείστηκα από τη στάση του κυρίου Υπουργού ότι δεν υπάρχει ελπίδα με αυτόν τον Υπουργό να τηρηθεί ο νόμος και λέω να μη τη συζητήσουμε καλύτερα. Αλλά, αν άλλοι εδώ επιθυμούν να συζητήσουν τις τροπολογίες τους, δεν έχουν παρά να το κάνουν.

ΠΡΟΕΔΡΕΥΩΝ (Λουκάς Αποστολίδης): Ο κ. Ιωαννίδης έχει το λόγο.

ΦΟΙΒΟΣ ΙΩΑΝΝΙΔΗΣ: Είναι προφανές, κύριε Πρόεδρε, ότι όσα είπε ο κύριος Υπουργός, είναι απολύτως λογικά και θέλω να ελπίζω ότι και οι άλλοι συνάδελφοι θα συμφωνήσουν μ'αυτήν τη διαδικασία, ακόμα και αν -όπως ήδη προέκυψε από την παρέμβαση του εκπροσώπου του Κομμουνιστικού Κόμματος- έχουν τροπολογίες, που πιστεύουν ότι πρέπει να γίνουν αντικείμενο συζητήσεως, διότι η δυνατότητα να συζητηθούν πραγματικά, θα δοθεί με το νομοσχέδιο, στο οποίο αναφέρθηκε ήδη ο κύριος Υπουργός. Τώρα, πραγματική και ουσιαστική συζήτηση, εκ των πραγμάτων είναι αδύνατη.

Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Επιμένουμε, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Εσείς επιμένετε.

Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, από τη στιγμή 

Σελίδα 1490 

που ο κύριος Υπουργός δεσμεύθηκε ότι οι τροπολογίες που έχουν κατατεθεί -και έχουμε και εμείς καταθέσει- θα συζητηθούν στο επόμενο νομοσχέδιο του Υπουργείου Παιδείας, δεν έχουμε καμία αντίρρηση. Αν για κάποια συγκεκριμένη τροπολογία, υπάρχει εδώ ένας συνάδελφος, που θέλει να την αναπτύξει, δεν έχουμε καμία αντίρρηση.

ΠΡΟΕΔΡΕΥΩΝ (Λουκάς Αποστολίδης): Καλώς, κύριε Αποστόλου.

'Αρα, εκτός από την τροπολογία του κ. Σπυριούνη, αλλά και γι' αυτές για τις οποίες ο κ. Τασούλας επιμένει...

ΙΩΑΝΝΗΣ ΓΙΑΝΝΑΚΟΠΟΥΛΟΣ: 'Εχω και εγώ μια τροπολογία.

ΠΡΟΕΔΡΕΥΩΝ (Λουκάς Αποστολίδης): Δηλαδή, κύριε Γιαννακόπουλε, δεν δέχεσθε αυτήν την πρόταση του κυρίου Υπουργού, ότι επί της ουσίας, από τη στιγμή που δεν κάνει δεκτή την τροπολογία ο κύριος Υπουργός, μπορείτε να την καταθέσετε στο επόμενο νομοσχέδιο, για να συζητηθεί επί της ουσίας.

ΙΩΑΝΝΗΣ ΓΙΑΝΝΑΚΟΠΟΥΛΟΣ: 'Εχει συζητηθεί πολλές φορές, κύριε Πρόεδρε. Εγώ θέλω να τη συζητήσουμε.

ΠΡΟΕΔΡΕΥΩΝ (Λουκάς Αποστολίδης): Εντάξει, κύριε Γιαννακόπουλε.

Η πρώτη είναι του κ. Σπυριούνη. Κύριε Τασούλα, ποιες είναι οι τροπολογίες, τις οποίες θέλετε να συζητήσουμε;

ΑΠΟΣΤΟΛΟΣ ΤΑΣΟΥΛΑΣ: Είναι οι τροπολογίες υπ' αριθμ. 1010/349, 1011/350, 1012/351 και 1068/387.

ΠΡΟΕΔΡΕΥΩΝ (Λουκάς Αποστολίδης): Ποια είναι η τροπολογία σας, κύριε Γιαννακόπουλε;

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, θα έλεγε κανείς ότι είναι πανομοιότυπη με την τροπολογία με γενικό αριθμό 1010 και ειδικό 349, που έχει καταθέσει ο κ. Τασούλας. Η δική μου τροπολογία είναι η με γενικό αριθμό 1015 και ειδικό 353.

ΠΡΟΕΔΡΕΥΩΝ (Λουκάς Αποστολίδης): 'Αρα, θα συζητηθεί από κοινού με την τροπολογία του κ. Τασούλα.

Mπαίνουμε στη συζήτηση της τροπολογίας με γενικό αριθμό 987 και ειδικό 337 του συναδέλφου κ. Σπυριούνη.

Κύριε Σαρρή, έχετε και εσείς υπογράψει την τροπολογία;

ΔΗΜΗΤΡΙΟΣ ΣΑΡΡΗΣ: Βεβαίως, κύριε Πρόεδρε.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Σαρρή, έχετε το λόγο.

ΔΗΜΗΤΡΙΟΣ ΣΑΡΡΗΣ: Κύριε Υπουργέ, με την προτεινόμενη διάταξη του άρθρου αυτού ικανοποιείται ένα αίτημα του Γενικού Επιτελείου Αεροπορίας, αλλά και πολλών σπουδαστών της Σχολής Ικάρων. Eπιλύει ένα σημαντικό πρόβλημα, που αντιμετωπίζουν οι επιτυχόντες στο τμήμα ιπταμένων της Σχολής Ικάρων, που στην πορεία της φοίτησης και εκπαίδευσής τους, κατά τη διάρκεια του πρώτου έτους σπουδών, διαπιστώνεται ότι δεν διαθέτουν την απαραίτητη πτητική επάρκεια. Αποτέλεσμα αυτής της διαπίστωσης είναι ότι δεν μπορούν ούτε να ολοκληρώσουν τις σπουδές τους και να γίνουν ιπτάμενοι ούτε και να παραμείνουν στην Αεροπορία ως αξιωματικοί εδάφους, αλλά ούτε και να αλλάξουν σχολή.

Με την προτεινόμενη ρύθμιση τους δίνεται η δυνατότητα να σπουδάσουν σε άλλη σχολή, με το σκεπτικό ότι η αδυναμία προσαρμογής στις απαιτήσεις των πτήσεων, δεν οφείλεται σε υπαιτιότητά τους. 

'Αλλωστε, η Σχολή Ικάρων είναι ανωτάτη σχολή, είναι Α.Ε.Ι. και δεν υπάρχει προηγούμενο κάποιος που αποτυγχάνει σε ένα μάθημα να διαγράφεται, γιατί αυτοί διαγράφηκαν από τη Σχολή Ικάρων.

Προτείνουμε, λοιπόν, με αυτήν την τροπολογία να υπάρχει η δυνατότητα να εγγραφούν σε σχολή δεύτερης προτίμησής τους. Αυτό είναι το σκεπτικό της τροπολογίας.

ΠΡΟΕΔΡΕΥΩΝ (Λουκάς Αποστολίδης): Κύριε Υπουργέ, κάνετε δεκτή τη συγκεκριμένη τροπολογία; Θέλετε κάτι να πείτε;

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Κύριε Πρόεδρε, κύριοι συνάδελφοι, η τροπολογία έχει διαφορετικές περιπτώσεις και προβλέπει, πέρα από το θέμα της Σχολής Ικάρων, και για άλλες στρατιωτικές σχολές και για τη Σ.Σ.Α.Σ.

Θα πρότεινα η τροπολογία να γίνει δεκτή μόνο όσον αφορά τους ικάρους, διότι υπάρχει επείγον θέμα εγγραφής τους τώρα στα πανεπιστήμια και τα άλλα θέματα θα τα δούμε αργότερα.

'Αρα, προτείνω να γίνει αποδεκτή αυτή η τροπολογία μόνο όσον αφορά τους ιπτάμενους ικάρους, οι οποίοι απερρίφθησαν λόγω πτητικής ανεπάρκειας.

ΔΗΜΗΤΡΙΟΣ ΣΑΡΡΗΣ: Ευχαριστώ, κύριε Πρόεδρε.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Κύριε Πρόεδρε, το λόγο.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Κοντογιαννόπουλε.

ΒΑΣΙΛΕΙΟΣ ΚΟΝΤΟΓΙΑΝΝΟΠΟΥΛΟΣ: Θα ήθελα ο κύριος Υπουργός να μου δώσει μία διευκρίνιση. Η δεύτερη επιλογή από πού προκύπτει; Από το μηχανογραφικό τους δελτίο; 

ΓΕΡΑΣΙΜΟΣ ΑΡΣΕΝΗΣ (Υπουργός Εθνικής Παιδείας και Θρησκευμάτων): Ναι, έχουν πετύχει και σε άλλες σχολές.

ΠΡΟΕΔΡΕΥΩΝ (Λουκάς Αποστολίδης): Λοιπόν, ερωτάται το Τμήμα: Γίνεται δεκτή η τροπολογία με γενικό αριθμό 987 και ειδικό 337, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς η τροπολογία με γενικό αριθμό 987 και ειδικό 337 έγινε δεκτή, όπως τροποποιήθηκε από τον κύριο Υπουργό.

Εισερχόμαστε στη συζήτηση των παρακάτω πέντε τροπολογιών, οι οποίες θα συζητηθούν από κοινού. Είναι του κ. Τασούλα και μία του κ. Γιαννακόπουλου ...

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, έχω καταθέσει την τροπολογία 1029/361, που είναι ταυτόσημη με των συναδέλφων.

ΠΡΟΕΔΡΕΥΩΝ (Λουκάς Αποστολίδης): Συνεπώς θα συζητηθούν από κοινού οι τροπολογίες 1010/349, 1011/350, 1012/351, 1015/353, 1029/361 και η 1068/387.

Κύριε Τασούλα, έχετε το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Πρόεδρε, η τροπολογία με γενικό αριθμό 1010 και ειδικό 349 αφορά τους υπαλλήλους του Ε.Κ.Ε.Φ.Ε. του "Δημόκριτου", οι οποίοι διεκδικούν το επίδομα ραδιενέργειας, για το οποίο έγινε πολλή συζήτηση και το οποίο αποδέχτηκε ο κύριος Υφυπουργός, ότι έτσι είναι τα πράγματα όσον αφορά τη βλάβη, την οποία υφίστανται.

Η τροπολογία έχει ως εξής: 

"Επίδομα ραδιενέργειας στους ερευνητές, στους ειδικούς λειτουργικούς επιστήμονες, καθώς και στο προσωπικό που υπάγεται στο ν.2470/97 του Εθνικού Κέντρου 'Ερευνας Φυσικών Επιστημών (Ε.Κ.Ε.Φ.Ε.) "ΔΗΜΟΚΡΙΤΟΣ" οριζόμενο κατά ζώνη ως εξής:

Ζώνη Α' εκατό χιλιάδες (100.000) δραχμές

Ζώνη Β' εξήντα χιλιάδες (60.000) δραχμές

Ζώνη Γ' σαράντα χιλιάδες (40.000) δραχμές

Αυτή είναι η τροπολογία με γενικό αριθμό 1010/349.

Κύριε Πρόεδρε, να αναφερθώ και στις υπόλοιπες;

ΠΡΟΕΔΡΕΥΩΝ (Λουκάς Αποστολίδης): Θα τις συζητήσουμε όλες μαζί, κύριε Τασούλα.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, η δική μου τροπολογία, όπως και του κ. Αποστόλου, είναι σχετική με αυτή που ανέπτυξε ο κ. Τασούλας.

ΠΡΟΕΔΡΕΥΩΝ (Λουκάς Αποστολίδης): Κύριε Γιαννακόπουλε, να ολοκληρώσει ο κ. Τασούλας και θα πάρετε κι εσείς το λόγο μετά.

Ορίστε, κύριε Τασούλα.

ΑΠΟΣΤΟΛΟΣ ΤΑΣΟΥΛΑΣ: Η τροπολογία με γενικό αριθμό 1011 και ειδικό 350 αφορά μία διεκδίκηση, που έχουν οι διοικητικοί υπάλληλοι και το Ε.Δ.Τ.Π. των Α.Ε.Ι. και των Τ.Ε.Ι. όσον αφορά ένα επίδομα για τις εξετάσεις, που ζητούν να πάρουν.

Αυτό το επίδομα δεν είναι θέμα εξετάσεων. Το έπαιρναν, αλλά έχει κοπεί. Γι' αυτό με την τροπολογία ζητάμε να επανέλθει σε ισχύ η διάταξη του άρθρου 49, του ν. 2413/1996, που αφορά χορήγηση επιδόματος στους υπαλλήλους του Υπουργείου Παιδείας και τους διοικητικούς υπαλλήλους και ΕΔΤΠ των ΑΕΙ και ΤΕΙ για τις διενεργούμενες κατ' έτος

Σελίδα 1491 

εισιτήριες εξετάσεις, με βάση το άρθρο 19, παράγραφος 4, του ν. 2470/97.

Η τροπολογία με γενικό αριθμό 1012 και ειδικό 351, αφορά τους υπαλλήλους του Αιγινήτειου και του Αρεταίειου Νοσοκομείου -είναι ένας χρόνος αυτή η ιστορία- οι οποίοι δεν παίρνουν το δεκαοκταχίλιαρο από κακή ερμηνεία του άρθρου 49 του ν.2413/1996. Ζητάμε να λυθεί επιτέλους αυτό το ζήτημα μιας μικρής κατηγορίας εργαζομένων που αδικούνται κατάφωρα. 

Τέλος, η τροπολογία με γενικό αριθμό 1068 και ειδικό 387 είναι σχετική με την κάλυψη των αναγκών των εκτάκτων εκπαιδευτικών των ΤΕΙ. Η τροπολογία αυτή δεν δημιουργεί κανένα πρόβλημα, λύνει, όμως, ζητήματα όσον αφορά και αυτούς τους ίδιους τους εκπαιδευτικούς, όσον αφορά την αμοιβή τους, αλλά και ζητήματα που έχουν σχέση με την υλοποίηση του προγράμματος των ΤΕΙ.

Θεωρούμε ότι έτσι και αλλιώς θα πρέπει να το λύσετε αυτό το πρόβλημα, γιατί θα το έχετε σύντομα μπροστά σας, αφού δεν θα μπορείτε να καλύψετε τα προγράμματα σπουδών στα ΤΕΙ.

ΠΡΟΕΔΡΕΥΩΝ (Λουκάς Αποστολίδης): Αν κατάλαβα καλά -θα ήθελα να το διευκρινίσετε, κύριε Χριστοδουλάκη και κύριε Υπουργέ- όσον αφορά την τροπολογία που αφορά το επίδομα των τεχνικών στο "ΔΗΜΟΚΡΙΤΟ", είπατε ότι σε σχετικό νομοσχέδιο το οποίο θα φέρετε, θα αντιμετωπιστούν συνολικά όλα αυτά τα επιδόματα. Κατάλαβα καλώς;

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Κύριε Πρόεδρε, αναφέρθηκα δια μακρόν στο θέμα και όχι για πρώτη φορά, για πολλοστή φορά.

Πρώτον, δεν μπορούν να γίνουν ρυθμίσεις, οι οποίες αφορούν μισθολογικά ζητήματα κατηγοριών άλλων, εκτός απ' αυτές οι οποίες ρυθμίζονται με το παρόν μισθολόγιο.

Δεύτερον, επί της ουσίας, αν υπάρξει οποιοδήποτε θέμα και αφορά κάποιες ειδικές κατηγορίες, δεν μπορεί να γίνει συζήτηση αυτήν τη στιγμή. Θα πρέπει να γίνει συζήτηση, όταν έλθει σχετικό νομοσχέδιο που αφορά την έρευνα και τις ειδικές συνθήκες, υπό τις οποίες παρέχεται ερευνητική, βοηθητική ή άλλη εργασία στα ερευνητικά κέντρα. 

Σ' αυτό το νομοσχέδιο δεν μπορώ να δεχθώ οποιαδήποτε τροπολογία άλλου είδους. 

ΠΡΟΕΔΡΕΥΩΝ (Λουκάς Αποστολίδης): 'Αρα, καλά κατάλαβα.

Ο κ. Αποστόλου έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, θα συμφωνήσω με τον κύριο Υπουργό, αλλά μια και το'φερε η κουβέντα, δεσμεύεται τουλάχιστον η Κυβέρνηση ότι αυτοί οι άνθρωποι, εφ'όσον βρίσκονται στην ίδια ζώνη επικινδυνότητας θα πάρουν αύριο, με το νομοσχέδιο που θα φέρετε, αυτά που τους αναλογούν; 

ΠΡΟΕΔΡΕΥΩΝ (Λουκάς Αποστολίδης): Αυτό ανέφερε ο κύριος Υφυπουργός στην ομιλία του, κύριε Αποστόλου. Μάλλον χτυπάμε ανοικτές πόρτες.

Ο κ. Γιαννακόπουλος έχει το λόγο.

ΕΥΑΓΓΕΛΟΣ ΑΠΟΣΤΟΛΟΥ: Δεν τελείωσα, κύριε Πρόεδρε.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Συγγνώμη, κύριε Πρόεδρε. Είναι η τρίτη φορά που σηκώνω το χέρι μου και δεν με είδατε.

ΠΡΟΕΔΡΕΥΩΝ (Λουκάς Αποστολίδης): Κυρία Αράπη, σας είδα, αλλά εσείς δεν έχετε καταθέσει τροπολογία. Ο κ. Γιαννακόπουλος έχει καταθέσει τροπολογία. Αυτό λέει ο Κανονισμός. Θα πρέπει να γνωρίζετε τον Κανονισμό. Ο κ. Μάνος είναι Κοινοβουλευτικός Εκπρόσωπος. Ο Υπουργός όποτε ζητάει το λόγο, έχει τη δυνατότητα να ομιλεί για πέντε λεπτά και για τρεις τουλάχιστον φορές ο Κοινοβουλευτικός Εκπρόσωπος. 'Αρα, λοιπόν, εγώ, τηρώντας τον Κανονισμό, θα έπρεπε να κρατήσω αυτήν τη σειρά και όχι ότι δεν σας είδα. Δόξα τω Θεώ, έχω δυο μάτια και δυο γυαλιά από πάνω, τέσσερα, και βλέπω καλά στην Αίθουσα.

Ορίστε, κύριε Αποστόλου.

ΕΥΑΓΓΕΛΟΣ ΑΠΟΣΤΟΛΟΥ: Για να μη ζητήσω ξανά το λόγο, κύριε Πρόεδρε, θα ήθελα να πω ότι συμφωνώ με την τροπολογία με γενικό αριθμό 1011 και ειδικό 350 που αφορά τους διοικητικούς υπαλλήλους των ιδρυμάτων τριτοβάθμιας εκπαίδευσης σχετικά με το επίδομα, γιατί και αυτό είχε δοθεί στα πλαίσια της εισοδηματικής τους ενίσχυσης.

ΠΡΟΕΔΡΕΥΩΝ (Λουκάς Αποστολίδης): Ο κ.Γιαννακόπουλος έχει το λόγο.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Πρόεδρε, επέμεινα να συζητηθεί αυτή η τροπολογία, γιατί δεν είναι η πρώτη φορά που συζητείται και βλέπω μια εμμονή του κυρίου Υφυπουργού πάνω σ' αυτό το θέμα, που εγώ τη θεωρώ αδικαιολόγητη.

Θα συμφωνήσω με τον κύριο Υφυπουργό, μόνο στο εξής: Πράγματι, στο νομοσχέδιο αυτό συζητούνται θέματα πανεπιστημιακά. 

Δεν είναι, όμως, κύριε Πρόεδρε, η μοναδική φορά που συζητάμε τροπολογίες για σχετικά θέματα. Εδώ έχουμε συζητήσει τροπολογίες για άσχετα θέματα. Γιατί, λοιπόν, να μην το συζητήσουμε αυτό;

Ως προς αυτό, ο κύριος Υφυπουργός, έχει δίκιο, αλλά όχι και ως προς τα άλλα. Θέλω να μου απαντήσει ο κύριος Υφυπουργός εάν το επίδομα ραδιενέργειας στο "ΔΗΜΟΚΡΙΤΟ" δίνεται ανάλογα με τα προσόντα τυπικά ή ουσιαστικά, δηλαδή, αν είναι καθηγητής κάποιος, ερευνητής ή ΕΛΕ ή αν δίνεται με τη ζώνη επικινδυνότητας.

Γιατί αν η ραδιενέργεια κάνει διακρίσεις, να το ξέρουμε, αλλά δεν είναι καθόλου λογικό αυτό. Εν πάση περιπτώσει, κύριε Υφυπουργέ, είπατε ότι οι εξισώσεις προς τα πάνω ή προς τα κάτω δεν γίνονται. Θέλουμε να μας πείτε πραγματικά και να το αντιμετωπίσετε αυτό το θέμα. Δίνονται τα επιδόματα επικινδυνότητας ραδιενέργειας ανάλογα με την επικινδυνότητα και τη ζώνη, ναι ή όχι; Είναι σχετικό αυτό που ζητούν, όχι μόνο οι τεχνικοί, αλλά και οι διοικητικοί;

Μάλιστα θέλω να προσθέσω και το εξής: Κύριε Υφυπουργέ, έχετε κάνει γενικός γραμματέας και έχετε γνώση και επίγνωση του θέματος. Νομίζω ότι το γνωρίζετε πολύ καλά. Επομένως, πρέπει να ξέρετε ότι οι τεχνικοί είναι εκείνοι οι οποίοι είναι συνεχώς πάνω από τα ραδιενεργά στοιχεία και ιόντα και βεβαίως δεν έχω αντίθεση για τους ερευνητές και του καθηγητές, αλλά περισσότερο -επιτρέψτε μου τη λέξη- τη λάντζα την τραβάνε οι τεχνικοί και όχι οι άλλοι.

Εν πάση περιπτώσει, κύριε Υφυπουργέ, νομίζω ότι εσάς αποκλειστικά αφορά το θέμα αυτό και δεν είναι θέμα θεσμικό, αλλά μισθολογικό. Θέλω να προσθέσω ότι υπάρχει ομόφωνη απόφαση του Δ.Σ. που λέει να πάρουν όλοι ενιαία και όχι διαφοροποιημένο το συγκεκριμένο επίδομα ραδιενέργειας.

Θα παρακαλούσα, λοιπόν, να το δείτε αυτό το θέμα. Δεν ξέρω αν εμμείνετε στην άποψή σας, αλλά εάν εμμείνετε να είσθε σίγουρος ότι υπάρχει μια αδικία, την οποία πρέπει να αποκαταστήσετε. Η ραδιενέργεια και η όποια επικινδυνότητα δεν κοιτάει αν είσαι καθηγητής, εργάτης, τεχνικός ή διοικητικός. Αφού είσαι στην ίδια ζώνη, πρέπει να πάρεις το ίδιο επίδομα.

ΠΡΟΕΔΡΕΥΩΝ (Λουκάς Αποστολίδης): Η κ. Αράπη έχει το λόγο.

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ : Κύριε Υφυπουργέ, ακούγοντας την τροπολογία που κατέθεσε ο συνάδελφος του Κομμουνιστικού Κόμματος Ελλάδος για τις δεκαοκτώ χιλιάδες (18.000) που θέλουν και ζητάνε οι εργαζόμενοι θυμάμαι -ήμουν πρώην εκπαιδευτικός- ότι είχε δώσει το Υπουργείο τις δεκαοκτώ χιλιάδες (18.000) στους δασκάλους και δεν τις είχε δώσει στους καθηγητές. Θυμάμαι τον αγώνα που κάναμε. 'Ηρθε ένας δικηγόρος να μαζέψει τα χαρτιά μας, να κάνουμε αιτήσεις και ενστάσεις για να πάρουμε τις δεκαοκτώ χιλιάδες (18.000).

Είναι κρίμα, κύριε Υπουργέ, κάθε φορά να αγωνίζονται οι εργαζόμενοι σε οποιονδήποτε χώρο και αν βρίσκονται για να πάρουν κεκτημένα που έχουν πάρει με νόμο οι άλλοι συνάδελφοί τους. Είναι κρίμα! Το έχω ζήσει και το γνωρίζω από προσωπική μου εμπειρία. Το είχαν πάρει οι δάσκαλοι, δεν ξέρω με ποιόν τρόπο, και εμείς κάναμε αγώνα σαν καθηγητές, σαν ΟΛΜΕ να πάρουμε και εμείς τις δεκαοκτώ χιλιάδες (18.000). Οπότε είμαι υπέρ, διότι γνωρίζω ότι πρέπει να υπάρχει μια ισότητα.

Σελίδα 1492 

 

Τώρα, στο δεύτερο θέμα για τη τροπολογία που κατέθεσε ο συνάδελφος κ. Γιαννόπουλος. Και εμείς τασσόμεθα υπέρ αυτής της τροπολογίας. Κύριε Υπουργέ, προηγουμένως περάσαμε στην τροπολογία του Υπουργείου Εθνικής 'Αμυνας για τους μαθητές και καλά κάναμε και την περάσαμε. 'Ηταν δίκαιο. Αλλά και αυτό δεν είναι δίκαιο; Πρέπει να στηριζόμαστε στη δική σας φιλοσοφία που λέει, θα φέρω ένα νομοσχέδιο που θα μιλάει για την τεχνολογία και την έρευνα και θα το περάσουμε τότε; Ε, κάπως έτσι πάτε να μας πείσετε. 'Οχι. Νομίζω ότι, εφόσον και ο κύριος συνάδελφος και εμείς σαν ΔΗ.Κ.ΚΙ. και οι συνδικαλιστές στο "ΔΗΜΟΚΡΙΤΟ" το βλέπουμε σωστό, πρέπει κύριε Υπουργέ, να δείτε αυτή τη τροπολογία για να την περάσουμε σήμερα. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Υφυπουργέ, έχετε το λόγο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Σας ευχαριστώ, κύριε Πρόεδρε.

'Οσον αφορά το επίδομα που είπατε των δεκαοκτώ χιλιάδων (18.000), επιτρέψτε μου να πω ότι σε άλλο θέμα έχει αναφερθεί ο ομιλητής του Κομμουνιστικού Κόμματος, για ένα άλλο επιδομα τριάντα πέντε χιλιάδων (35.000).

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ : Εγώ δεκαοκτώ χιλιάδες (18.000) άκουσα.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Αυτό που είπατε των δεκαοκτώ χιλιάδων (18.000) δίδεται. 'Εχει δοθεί σε όλους τους δημοσίους υπαλλήλους και στους υπαλλήλους των Ν.Π.Δ.Δ. Δεν λέω ότι είναι κακό να υποστηρίζετε εν γένει αιτήματα δεκαοκτώ, τριάντα πέντε, εξήντα δυο, σαραντα πέντε, αλλά πάντως δεν ήταν αυτό που είχε ειπωθεί. Αυτό προς διευκρίνιση.

Δεύτερον, όσον αφορά το επίδομα των τριάντα πέντε χιλιάδων (35.000), γιατί περί αυτού ήταν ο λόγος, αυτό το επίδομα είχε θεσπιστεί για ορισμένους μήνες, όπως είχε γίνει και σε υπαλλήλους διαφόρων Υπουργείων. Ενσωματώθηκαν όλα αυτά τα επιδόματα με τον ίδιο ακριβώς τρόπο, με την ίδια ακριβώς λογική και διαδικασία για όλους τους υπαλληλους των Υπουργείων και των Ν.Π.Δ.Δ.

'Αρα ενσωματώθηκε αυτό σε ένα πολύ μεγαλύτερο επίδομα το οποίο ήταν το κίνητρο απόδοσης που ξεκινούσε από τριάντα οκτώ χιλιάδες (38.000) και έφθανε μέχρι εξήντα οκτώ χιλιάδες (68.000). Και μάλιστα ενώ σε άλλες κατηγορίες επιστρέφοντο τα προγενέστερα χρήματα στον τακτικό προϋπολογισμό, για όλο το προσωπικό των πανεπιστημίων και των Υπουργείων, επειδή δεν είχαν ειδικούς λογαριασμούς καταβάλλεται εξ ολοκλήρου από τον τακτικό προϋπολογισμό.

'Οσον αφορά το επίδομα ραδιενέργειας, δεν ξέρω αν ήσασταν στην Αίθουσα κ. Γιαννακόπουλε όταν ανέπτυξα τις απόψεις μου και χαίρομαι ιδιαιτέρως και το επαναλαμβάνω εν συντομία αυτήν τη φορά, ότι όλοι οι υποστηρικτές αυτής της τροπολογίας, συνεφώνησαν με αυτό για το οποίο είχα δεχθεί κριτική, όταν είχα υποστηρίξει την ισότητα των επιδομάτων ανά ζώνη. Και επέμεναν τότε ότι πρέπει να πάει ποσοστοποιημένα, γιατί καθένας είναι διαφορετικός και θα πρέπει να παίρνει διαφορετικό επίδομα. Χαίρομαι ιδιαιτέρως που τώρα έχει επικρατήσει μια ομοφωνία ότι όλοι θα παίρνουν το ίδιο επίδομα.

Είχα πει, λοιπόν, ότι στην αρχική μορφή το νομοσχέδιο είχε το ίδιο επίδομα και για τους ερευνητές και για τους Ε.Λ.Ε. και αρμοδίως άκουσα ότι οι ερευνητές και οι Ε.Λ.Ε. επειδή δουλεύουν εκτός ωραρίου αργίες κλπ. συνεχώς έχουν στο μυαλό τους διάφορα θέματα και ασχολούνται διαρκώς με τον αντιδραστήρα, πολύ περισσότερο γι' αυτό αξίζουν κάτι περισσότερο σ' αυτό το επίδομα. Αν σεις θέτετε θέμα εξομοίωσης και θέλετε να προτείνετε να πάει προς τα πίσω, τότε αυτό να το σκεφθούμε. Αλλά αν θέλετε να μειωθεί το επίδομά τους για να εξομοιωθεί με των άλλων, να το συζητήσουμε. Πάρτε την πρωτοβουλία και καταθέστε το.

ΑΠΟΣΤΟΛΟΣ ΤΑΣΟΥΛΑΣ: Προς τα πάνω.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Δεν είπα κάτι τέτοιο.

ΝΙΚΟΛΑΟΣ ΧΡΙΣΤΟΔΟΥΛΑΚΗΣ (Υφυπουργός Οικονομικών): Το ξέρω ότι δεν το είπατε. 

Είπα επίσης ότι το Υπουργείο Οικονομικών, δεν μπορεί να γνωρίζει αν υπάρχει ένας παρασκευαστής ή κάποιος τεχνικός ο οποίος μπορεί και αυτός πέραν του ωραρίου ή για ειδικούς λόγους κλπ. να ασχολείται περισσότερο στον αντιδραστήρα. 'Οταν, λοιπόν, συζητηθούν αυτά τα θέματα σε ειδικό νομοσχέδιο που θα έρθει προς τούτο και δεν θα είναι δικό μου κ. Αράπη, διότι το Υπουργείο Οικονομικών δεν έχει την επιστημονική γνώση αυτών των θεμάτων κατ' αρμοδιότητα, τότε, λοιπόν, μπορεί να υπάρξουν κάποιες διαφοροποιήσεις και στο τεχνικό προσωπικό, γιατί δε νομίζω ότι υπάρχει θέμα για διοικητικό προσωπικό, για κάποιες κατηγορίες του τεχνικού προσωπικού, για κάποιον παρασκευαστή, ο οποίος μπορεί και αυτός να εκτίθεται περισσότερο των άλλων κατά την ίδια λογική και επιχειρηματολογία η οποία αρμοδίως -το τονίζω αυτό- ανεπτύχθη ότι θα πρέπει να ισχύσει για τους ερευνητές και τους Ε.Λ.Ε. Και τότε θα δούμε το θέμα. Αλλά τώρα όχι επειδή πετύχαμε τη διαφοροποίηση να θέλουμε την εξίσωση και έπειτα αφού πετύχαμε την εξίσωση να θέλουμε τη διαφοροποίηση κ.ο.κ. Δεν τελειώνει ποτέ αυτή η συζήτηση. Πρέπει να αποφασίσουμε τι θέλουμε και να δούμε τις πραγματικές συνθήκες και να τις εφαρμόσουμε. Ευχαριστώ.

ΠΡΟΕΔΡΕΥΩΝ (Λουκάς Αποστολίδης): Ο κ. Γιαννακόπουλος έχει το λόγο.

ΙΩΑΝΝΗΣ ΓΙΑΝΝΑΚΟΠΟΥΛΟΣ: Κύριε Υπουργέ, δεν είπα καθόλου αυτό που είπατε σεις. Ως δικηγόρος πλέον έχω να σας πω τούτο. Από το συνδυασμό των άρθρων 4 και 22 του Συντάγματος οι 'Ελληνες δεν είναι μόνο ίσοι μεταξύ τους, αλλά και ο νόμος πρέπει να είναι ίσος απέναντι σε κάθε 'Ελληνα πολιτη. 'Οταν, λοιπόν, έχουμε όμοιες καταστάσεις, γιατί εδώ έχουμε όμοια κατάσταση, δεν μπορεί να υπάρξει διαφορετική μεταχείριση.

'Ερχομαι, λοιπόν, σ' αυτό που είπε η συναδελφος και σας λέγω το εξής: 'Οτι και με το θέμα των δέκα οκτώ χιλιάδων (18.000) -καλά το είπε- έτσι ξεκίνησε. Δόθηκε σε κάποιους πρώτα από το 1980 και εν συνεχεία το πήρε όλος ο κόσμος. Αυτό, όμως, είναι άλλο. Εδώ έχουμε μια κατάσταση η οποία μετράται από τη ζώνη επικινδυνότητας και εγώ δεν άλλαξα ποτέ θέση πάνω σ' αυτό. Δεν ξέρω τι έκαναν οι άλλοι συνάδελφοι. Είναι δεδομένο πλέον και λέει, ότι το επίδομα αυτό δεν δίδεται ανάλογα με τα τυπικά ή ουσιαστικά προσόντα που έχει ο κάθε εργαζόμενος, αν είναι καθηγητής, ερευνητής, Ε.Λ.Ε. ή οτιδηποτε άλλο, αλλά από τη ζώνη στην οποία εκτίθεται στην ίδια επικινδυνότητα, στην ίδια ραδιενέργεια που εκτίθεται κάθε εργαζόμενος. Αυτό είναι πολύ λογικό. Και επειδή είναι λογικό σας λεγω και εγώ ότι προσφεύγοντας στα δικαστήρια να είστε σίγουρος ότι θα το κερδίσουν.Το πρόβλημα είναι να μην ταλαιπωρούνται οι εργαζόμενοι προσφεύγοντας στα δικαστήρια. Και εμείς να προλαμβάνουμε κάποιες δίκες που γίνονται. Εν πάση περιπτώσει, είναι πασιφανές, κύριε Υπουργέ, ότι το επίδομα αυτό το δικαιούνται όλοι οι εργαζόμενοι κατά ζώνη, ανεξαρτήτως ειδικότητας, κατηγορίας και ουσιαστικών και τυπικών προσόντων. Τουλάχιστον αυτό λέγει η λογική, το είπατε και σεις, αλλά δεν κατανοώ, γιατί δεν το δέχεσθε. 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, κηρύσσεται περαιωμένη η συζήτηση επί των τροπολογιών με αριθμούς 1010/349, 1011/350, 1012/351, 1015/353 και 1068/387, οι οποίες δεν γίνονται δεκτές.

Απομένει η ψήφιση του ακροτελεύτιου άρθρου.

Ερωτάται το Τμήμα: Γίνεται δεκτό το ακροτελεύτιο άρθρο, όπως τροποποιήθηκε από τον κύριο Υπουργό;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΑΠΟΣΤΟΛΟΣ ΤΑΣΟΥΛΑΣ: Κατά πλειοψηφία.

ΠΡΟΕΔΡΕΥΩΝ (Λουκάς Αποστολίδης): Συνεπώς το ακροτελεύτιο άρθρο έγινε δεκτό κατά πλειοψηφία, όπως τροποποιήθηκε από τον κύριο Υπουργό.

Το σχέδιο νόμου του Υπουργείου Οικονομικών "Υπηρεσιακή κατάσταση και αναμόρφωση μισθολογίου του διδακτικού και ερευνητικού προσωπικού και του Εκπαιδευτικού προσωπικού των Ιδρυμάτων της Τριτοβάθμιας Εκπαίδευσης (Α.Ε.Ι., Τ.Ε.Ι.) - Μισθολογικές ρυθμίσεις ερευνητών των ερευνητικών ιδρυ-

Σελίδα 1493 

μάτων και άλλων συναφών κατηγοριών και άλλες διατάξεις" έγινε δεκτό κατ' αρχήν και κατ' άρθρο και η ψήφισή του στο σύνολο αναβάλλεται για την Ολομέλεια του Σώματος.

Κύριοι συνάδελφοι, παρακαλώ όπως εξουσιοδοτήσετε το Προεδρείο για την υπ' ευθύνη του επικύρωση των Πρακτικών των παρακάτω συνεδριάσεων: ΜΑ'/23.9.97, ΜΒ'/24.9.97, ΜΓ'/25.9.97, ΜΔ'/30.9.97, ΜΕ'/1.10.97 και ΜΣΤ'/2.10.97.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Λουκάς Αποστολίδης): Συνεπώς, το Τμήμα παρέσχε τη ζητηθείσα εξουσιοδότηση, για την επικύρωση των Πρακτικών των συνεδριάσεων ΜΑ'/23.9.97, ΜΒ'/24.9.97, ΜΓ'/25.9.97, ΜΔ'/30.9.97, ΜΕ'/1.10.97 και ΜΣΤ'/2.10.97.

Κύριοι συνάδελφοι, σήμερα λήγουν οι εργασίες της Γ' σύνθεσης του Τμήματος Διακοπής Εργασιών της Βουλής και η Ολομέλεια θα συνέλθει τη Δευτέρα 6 Οκτωβρίου 1997 και ώρα 11.00', σύμφωνα με την ειδική ημερήσια διάταξη, που έχει διανεμηθεί.

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

Με τη συναίνεση του Τμήματος και ώρα 15.50' λύεται η συνεδρίαση.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
