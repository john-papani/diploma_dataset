

 

  

Σελίδα 121 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ Ε'

Δευτέρα 19 Οκτωβρίου 1998

 

 

Αθήνα, σήμερα στις 19 Οκτωβρίου 1998, ημέρα Δευτέρα και ώρα 18.21' συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ. 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το Γραμματέα της Βουλής κ. Παναγιώτη Καμμένο, Βουλευτή Β' Αθηνών, τα ακόλουθα: 

"Α. ΚΑΤΑΘΕΣΗ ΑΝΑΦΟΡΩΝ" 

1) Ο Βουλευτής Αχαΐας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία η κ. Ανδριανή Μαντά, αναπληρώτρια καθηγήτρια, ζητεί την ικανοποίηση των αιτημάτων για τις αποδοχές των αναπληρωτών. 

2) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Κοινότητα Σέσκλου του Νομού Μαγνησίας ζητεί τη λήψη μέτρων για την αποφυγή τροχαίων στη σιδηροδρομική διάβαση στο Λατομείο στην περιοχή της. 

3) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Σύλλογος Γονέων και Κηδεμόνων Δημοτικών Σχολείων Γλώσσας Μαγνησίας ζητεί την εύρυθμη λειτουργία του Δημοτικού Σχολείου Γλώσσας. 

4) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία οι κάτοικοι του Συνοικισμού Αγίας Παρασκευής Ζερβόχιας της Κοινότητας Νεοχωρίου του Νομού Μαγνησίας ζητούν την εγκατάσταση καρτοτηλεφώνου στην περιοχή τους. 

5) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η Κοινότητα Μοραΐτικων του Νομού Κέρκυρας ζητεί την επίλυση των προβλημάτων λειτουργίας του νηπιαγωγείου και του δημοτικού σχολείου της περιοχής της. 

6) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Υπαλλήλων ΕΚΑΒ Χανίων ζητεί την άμεση ίδρυση ΕΚΑΒ Χανίων. 

7) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Προμηθευτικός Συνεταιρισμός Φαρμακοποιών Αιτωλ/νίας ζητεί την υπαγωγή των επιχειρήσεων με τη μορφή "Συνεταιρισμός Περιορισμένης Ευθύνης" στο Νομό περί συγχωνεύσεων. 

8) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία ο Σύνδεσμος Συνταξιούχων Αυτοκινητιστών Νομού Θεσ/νίκης ζητεί την ικανοποίηση των αιτημάτων συνταξιοδότησης των μελών του. 

9) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία τα Σωματεία Εργαζομένων στα Εργοστάσια Παραγωγής Ινών Αμιάντου και Αμιαντοτσιμέντου ζητούν νέα ρύθμιση για τη συνταξιοδότηση των μελών τους. 

10) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία οι καθαριστές ιδιωτικού δικαίου αορίστου χρόνου των Δικαστηρίων Θεσ/νίκης ζητούν νέα νομοθετική ρύθμιση των αποδοχών τους. 

11) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία η Πανελλήνια Ομοσπονδία Σωματείων - Συλλόγων Ατόμων με Σακχαρώδη Διαβήτη υποβάλλει προτάσεις για την περίθαλψη των παιδιών που πάσχουν από Σ.Δ. και νοσηλεύονται στο Ιπποκράτειο Περιφερειακό Γενικό Νοσοκομείο Θεσ/νίκης. 

12) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία Δήμοι του Πολεοδομικού Συγκροτήματος Θεσ/νίκης ζητούν χρηματοδότηση για την αποπεράτωση των έργων που προβλέπονται στις συμβάσεις με το ΠΕ.ΧΩ.Δ.Ε. 

13) Ο Βουλευτής Ηρακλείου κ. ΚΩΝ/ΝΟΣ ΜΠΑΝΤΟΥΒΑΣ κατέθεσε αναφορά με την οποία οι εποχικοί υπάλληλοι στο Πυροσβεστικό Κλιμάκιο Μοιρών Ηρακλείου ζητούν τη δημιουργία σύγχρονου Πυροσβεστικού Σταθμού στην περιοχή τους. 

14) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Νομαρχιακή Αυτοδιοίκηση Αιτωλ/νίας ζητεί να μην καταργηθεί το τεχνικό τμήμα μελετών και κατασκευών του ΟΤΕ του Νομού Αιτωλ/νίας. 

15) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Εξωραϊστικός Σύλλογος Οικισμού "Λούρος" ζητεί να συνταχθεί έκθεση για τη διαμόρφωση της περιοχής του παραθεριστικού οικισμού Λούρου Μεσολογγίου. 

 

 

  

Σελίδα 122 

16) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος ΑΜΕΑ Γονέων και Φίλων "Η Ηλιαχτίδα" ζητεί την επίλυση του στεγαστικού του προβλήματος. 

17) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η 'Ενωση Αγροτικών Συνεταιρισμών Ξηρομέρου Αιτωλ/νίας ζητεί να πληρωθούν οι καπνοπαραγωγοί Ξηρομέρου. 

18) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Σεισμοπλήκτων Ελαιοφύτου Νεάπολης Αγρινίου ζητεί τη ρύθμιση των δανείων πρόνοιας των μελών του. 

19) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Πανελλήνια Ομοσπονδία Συλλόγων Μεσογειακής Αναιμίας ζητεί νομοθετική ρύθμιση της πρόσληψης εκπαιδευτικών αναπληρωτών πασχόντων από Μεσογειακή - Δρεπανοκυτταρική και Μικρο-δρεπανοκυτταρική Αναιμία. 

20) Ο Βουλευτής Θεσ/νίκης κ. ΚΥΡΙΑΚΟΣ ΣΠΥΡΙΟΥΝΗΣ κατέθεσε αναφορά με την οποία ο Σύλλογος Καρκινοπαθών Μακεδονίας - Θράκης ζητεί την επίλυση των προβλημάτων λειτουργίας του Νοσοκομείου Παπαγεωργίου Θεσ/νίκης. 

21) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Πανελλήνια Συντονιστική Επιτροπή Τοπικών Οργανισμών διαμαρτύρεται για την επιχειρούμενη κατάργηση των ΟΕΒ. 

22) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία οι επιλαχόντες που συμμετείχαν στο διαγωνισμό του 1995 για το Δημόσιο ζητούν την πρόσληψή τους. 

23) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η 'Ενωση Γεωργικών Συνεταιρισμών Κοζάνης ζητεί να σταματήσει η εισαγωγή σιταριού για την κατανάλωση της εγχώριας παραγωγής. 

24) Ο Βουλευτής Κέρκυρας κ. ΕΥΤΥΧΙΟΣ ΚΟΝΤΟΜΑΡΗΣ κατέθεσε αναφορά με την οποία η 'Ενωση Αγροτικών Συνεταιρισμών Κέρκυρας διαμαρτύρεται για την περικοπή της επιδότησης ποσότητας ελαιολάδου περιόδου 96-97. 

25) Ο Βουλευτής Κιλκίς κ. ΣΑΒΒΑΣ ΤΣΙΤΟΥΡΙΔΗΣ κατέθεσε αναφορά με την οποία η Πανελλαδική Καπνεργατική Ομοσπονδία ζητεί την ικανοποίηση των ασφαλιστικών αιτημάτων των μελών της. 

26) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Νομάρχης Μαγνησίας ζητεί την εφαρμογή της νομοθετικής ρύθμισης του 1994 για τους απολυμένους του δημοσίου στους απολυμένους των ΕΛΣΙ. 

27) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Σύλλογος Γονέων και Κηδεμόνων Δημοτικών Σχολείων Γλώσσας ζητεί την εύρυθμη λειτουργία του Δημοτικού Σχολείου Γλώσσας. 

28) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Βόλου Μαγνησίας ζητεί την αναστολή της διαδικασίας εκποίησης του ακινήτου ιδιοκτησίας ΚΥΔΕΠ στο Βόλο. 

29) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η Αγροτική Συνεταιριστική Οργάνωση Δράκειας Μαγνησίας ζητεί χρηματοδότηση για την αποζημίωση των μελών της, που υπέστησαν ζημιές από την πρόσφατη χαλαζόπτωση. 

30) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Πανελλήνια Ομοσπονδία Λογιστών ζητεί τη μη εφαρμογή του Π.Δ. "περί επαγγέλματος Λογιστή Φοροτεχνικού και της άδειας ασκήσεώς του". 

31) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία το Συνδικάτο του ΙΓΜΕ καταγγέλλει τη μεθόδευση διάλυσης του ιδρύματος. 

32) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Εκπαιδευτών Υποψηφίων Οδηγών Αυτοκινήτων Μοτοσυκλετών Ελλάδας ζητεί την ικανοποίηση των ασφαλιστικών αιτημάτων των μελών της. 

33) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Δήμος Βόνιτσας του Νομού Αιτωλ/νίας ζητεί την αύξηση των επιδοτήσεων στους νέους αγρότες. 

34) Ο Βουλευτής Μεσσηνίας κ. ΝΙΚΟΛΑΟΣ ΑΝΑΣΤΑΣΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών Εμπόρων Νομού Θεσ/νίκης ζητεί την άμεση λειτουργία του Νοσοκομείου Παπαγεωργίου στο Νομό Θεσ/νίκης. 

35) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Συμβασιούχων Υπαλλήλων Πολυτεχνείου Κρήτης ζητεί τη μετατροπή των συμβάσεων εργασίας των μελών του σε συμβάσεις ιδιωτικού δικαίου αορίστου χρόνου. 

36) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Πανελλήνια Ομοσπονδία Διατελεσάντων και Διατελούντων Προέδρων Κοινοτήτων ζητεί την ικανοποίηση του συνταξιοδοτικού αιτήματος των μελών της. 

37) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η 'Ενωση Αστυνομικών Υπαλλήλων του Νομού Πρέβεζας διαμαρτύρεται για τις αποσπάσεις αστυνομικών από την Πρέβεζα για την ενίσχυση του Α.Τ. Αερολιμένα Κέρκυρας. 

38) Ο Βουλευτής Αθήνας κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία ο Εξωραϊστικός Σύλλογος "'Αγιος Ιωάννης" Αγίας Παρασκευής Αττικής ζητεί την αστυνόμευση στην οδό Αγίου Ιωάννου στην Αγία Παρασκευή. 

39) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Συλλόγων Υπηρεσίας Πολιτικής Αεροπορίας ζητεί να μη διαλυθεί η ΥΠΑ και μετατραπεί σε ΑΕ. 

40) Ο Βουλευτής Θεσ/νίκης κ. ΓΕΩΡΓΙΟΣ ΡΟΚΟΣ κατέθεσε αναφορά με την οποία η Ομοσπονδία Ηλεκτροτεχνιτών Ελλάδας ζητεί να μην καταργηθεί το Ταμείο Επικουρικής Ασφάλισης Εκπροσώπων και Υπαλλήλων Επαγγελματικών Οργανώσεων." 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 12/15-7-98 ερώτηση δόθηκε με το υπ'αριθμ. 16859/17-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης με αριθμό 12/15-7-1998 που κατέθεσαν στη Βουλή οι Βουλευτές κύριοι Δημήτριος Κωστόπουλος, Ορέστης Κολοζώφ και Χαράλαμπος Αγγουράκης, σας πληροφορούμε ότι αρμόδια για την αποκατάσταση των ζημιών από τις πυρκαγιές της 4ης Ιουλίου 1998 είναι τα Υπουργεία 

  


 

  

Σελίδα 123 

Περιβάλλοντος, Χωροταξίας και Δημοσίων Εργων και Γεωργίας, τα οποία είναι και συναποδέκτες της ερώτησης. 

Για τις ευθύνες σχεδιασμού και συντονισμού των μηχανισμών αντιμετώπισης καταστροφών, αυτές αναλαμβάνονται όταν πραγματικά υπάρχουν. Η αντιμετώπιση όμως τόσων μεγάλων, σε αριθμό και έκταση ταυτόχρονα πυρκαγιών, πρωτοφανής για τη Χώρα, υπήρξε άμεση, επιτυχής και συντονισμένη, γι' αυτό και όσοι γνωρίζουν στοιχειωδώς, τι είχε συμβεί σε διάστημα (2) ωρών συνεχάρηκαν το Πυροσβεστικό Σώμα για ταχύτατη επέμβαση. 

Η όλη κινητοποίηση και επέμβαση του Πυροσβεστικού Σώματος, υπήρξε επιτυχής και δικαίωσε την πολιτεία που τους ανέθεσε και την ευθύνη της δασοπυρόσβεσης. 

Ο Υφυπουργός 

ΣΤ. ΜΠΕΝΟΣ" 

2. Στην με αριθμό 15/15-7-98 ερώτηση δόθηκε με το υπ'αριθμ. 1/18-8-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 15/15.7.98 ερώτηση των Βουλευτών κυρίων Νικολάου Γκατζή και Αχιλλέα Κανταρτζή, σας γνωρίζουμε τα εξής: 

Με την ΥΠΠΟ/ΑΡΧ/Α1/Φ13/7933/458/17.2.98 παρατάθηκε η άδεια εκμετάλλευσης του λατομείου αδρανών υλικών της ΑΓΕΤ - Ηρακλής στις Κοινότητες 'Αλλης Μεριάς και Δράκειας Ν. Μαγνησίας, με τους ακόλουθους όρους: 

1) Ο χώρος λατόμευσης θα απέχει 500 μ. από το αρχαίο τείχος Γορίτσας. 

2) Η λατόμευση θα γίνει με ήπια μορφή εκμετάλλευσης και εκρηκτικά βραδείας καύσης μόνο στα σημεία όπου έχει γίνει λατόμευση στο παρελθόν, κάτω δε του υψομέτρου των 100 μ. 

3) Ο φυσικός λόφος δεν θα πειραχθεί και θα γίνει προσπάθεια να προστατευθεί η οπτική επαφή με τον αρχαιολογικό χώρο. 

4) Ο ετήσιος όγκος εξόρυξης δεν θα ξεπερνά τους 250.000 τόνους. 

5) Οι εργασίες λατόμευσης θα διακόπτονται κατά τους θερινούς μήνες και θα πραγματοποιούνται σε 90 εργάσιμες μέρες, που θα διαμοιράζονται στους υπόλοιπους μήνες του έτους. 

6) Δεν θα υπάρξει καμία εκμετάλλευση εντός της ζώνης προστασίας και η ΑΓΕΤ θα προβεί σε δενδροφύτευση της περιοχής. 

7) Μετά το πέρας της εκμετάλλευσης, η εταιρεία υποχρεούται να αποκαταστήσει τον χώρο λατόμευσης με δενδροφύτευση. 

8) Η ενδιαφερόμενη εταιρεία θα συμβάλλει στην αποκατάσταση του αρχαιολογικού χώρου. Οι λεπτομέρειες θα καθοριστούν σε συνεννόηση με τη ΔΙΚΠΑ. 

Η μη τήρηση οιουδήποτε από τους ανωτέρω όρους αίρει αυτομάτως την ισχύ της άδειας. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

3. Στην με αριθμό 18/15-7-98 ερώτηση δόθηκε με το υπ'αριθμ. 2269/20-8-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης 18/15-7-98 που κατέθεσαν στη Βουλή οι Βουλευτές κύριοι Μαρία Μπόσκου και Στ. Παναγιώτου σχετικά με προβλήματα στο τηλεφωνικό δίκτυο των χωριών του ορεινού όγκου των Πιερίων (Πολυδένδρι, Σφηκιά, Ριζώματα και Δάσκιο), σας διαβιβάζουμε το σχετικό έγγραφο με αρ. πρωτ. 504/268507/31-7-98 του Δ/ντος Συμβούλου του Οργανισμού Τηλεπικοινωνιών Ελλάδος. 

Ο Υπουργός 

ΑΝΑΣΤΑΣΙΟΣ ΜΑΝΤΕΛΗΣ" 

4. Στην με αριθμό 250/15-7-98 ερώτηση δόθηκε με το υπ'αριθμ. 2264/9-8-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 250/15-7-98 που κατέθεσε στη Βουλή ο Βουλευτής κ. Ευάγ. Μπασιάκος σχετικά με διάφορα προβλήματα που υπάρχουν στο Ν. Βοιωτίας, σας διαβιβάζουμε όσον αφορά τη λειτουργία του Σιδηροδρομικού Σταθμού Θήβας αρμοδιότητας του Υπουργείου μας, το σχετικό έγγραφο με το αρ. πρωτ. 662502/28-7-98 του Δ/ντος Συμβούλου του Οργανισμού Σιδηροδρομών Ελλάδος. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

5. Στην με αριθμό 252/15-7-98 ερώτηση δόθηκε με το υπ'αριθμ. 2930/30-7-98 έγγραφο από τον Υπουργό Εθνικής 'Αμυνας η ακόλουθη απάντηση: 

"Σε απάντηση της 252/15-7-98 ερώτησης που κατέθεσε ο Βουλευτής κ. Γ. Καρατζαφέρης στη Βουλή των Ελλήνων σχετικά με τις αποδοχές των χειριστών μαχητικών αεροσκαφών της Πολεμικής Αεροπορίας, σας γνωρίζονται τα ακόλουθα: 

Αρχικά πρέπει να διευκρινισθεί ότι το ποσό του πτητικού επιδόματος στους χειριστές, δίδεται με βάση συγκεκριμένες κατηγορίες, ανάλογα με τον τύπο αεροσκάφους που αυτοί χειρίζονται. 

Η αύξηση του πτητικού επιδόματος των χειριστών όλων των τύπων αφών κατά την τελευταία διετία, αλλά και των μηνιαίων αποδοχών τους που εξασφαλίσθηκαν με το ν. 2512/97 άρθρο 8 και με το ν. 2592/98 άρθρο 18 αποτελεί αναμφισβήτητη πραγματικότητα. Η αύξηση αυτή δε, σε πραγματικά ποσοστά, είναι υπερδιπλάσια της αντίστοιχης γενικής κυβερνητικής εισοδηματικής πολιτικής. Με δεδομένη μάλιστα την υφιστάμενη κλιμάκωση των οικονομικών απολαβών μεταξύ των χειριστών των μαχητικών αφών και εκείνων άλλων τύπων, όπως εκπαιδευτών, μεταφορικών (C - 130), ελικοπτέρων, η πραγματική δραχμική αύξηση του πτητικού επιδόματος, λαμβανομένης υπόψη βέβαια της εμπειρίας, υπερέβη το 50%. 

Παρά ταύτα, η ηγεσία του Υπουργείου Εθνικής 'Αμυνας, αναγνωρίζοντας πλήρως την υψίστης σημασίας αποστολή των χειριστών των μαχητικών αφών, εξετάζει την περαιτέρω βελτίωση του πτητικού επιδόματος των χειριστών μαχητικών αφών, στα πλαίσια πάντα της δημοσιονομικής πολιτικής της κυβέρνησης. 

Τέλος πρέπει να καταστεί σαφές ότι η καταβολή των πτητικών επιδομάτων στους χειριστές των αφών, συνεχίζεται κανονικά χωρίς οποιοδήποτε πρόβλημα, και αναμένεται να ολοκληρωθεί εντός των προσεχών ημερών, λαμβανομένου υπόψη ότι βρισκόμαστε στις αρχές του Β' εξαμήνου του έτους για το οποίο αντιστοιχεί το επίδομα. 

Ο Υπουργός 

ΑΠ. ΑΘ. ΤΣΟΧΑΤΖΟΠΟΥΛΟΣ" 

6. Στην με αριθμό 300/16-7-98 ερώτηση δόθηκε με το υπ'αριθμ. 28772/25-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 300/16-7-98 που κατατέθηκε στη Βουλή των Ελλήνων από το Βουλευτή κ. Λ. Παπαγεωργόπουλο και αναφέρεται στο πιο πάνω θέμα, σας πληροφορούμε τα εξής: 

1. Το έργο "Δημοσιότητα του ΠΕΠ Στερεάς Ελλάδας" χρηματοδοτείται από το Υποπρόγραμμα Εφαρμογή, με προϋπολογισμό 250 εκατ. δρχ. και διάρκεια από 5/98 - 10/99. 

2. Το Ν.Σ. Εύβοιας με την 42/97 απόφασή του ενέκρινε την έκδοση ενημερωτικού φυλλαδίου δραστηριοτήτων της Ν.Α. Με την 14/98 απόφασή του "περί προϋπολογισμού ανταποδοτικών τελών" ενέταξε κωδικό για εκδόσεις - εκτυπώσεις. 

 

 

  

Σελίδα 124 

Το κόστος της έκδοσης ανέρχεται στο ποσό των 5 εκατ. δρχ. 

Ο Υφυπουργός 

Λ. ΠΑΠΑΔΗΜΑΣ" 

7. Στην με αριθμό 315/17-7-98 ερώτηση δόθηκε με το υπ'αριθμ. 536/19-8-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση της 315/17-7-98 ερώτησης που κατατέθηκε στη Βουλή των Ελλήνων από το Βουλευτή κ. Ν. Κατσαρό, σχετικά με την μονιμοποίηση έξι (6) συνεργατών των Περιφερειακών Τμημάτων Κ.Δ. Μακεδονίας, Ηπείρου και Νήσων, Θεσσαλίας, Ανατ. Κρήτης και Δυτ. Κρήτης του Οικονομικού Επιμελητηρίου Ελλάδος, σας στέλνουμε φωτοαντίγραφο του αριθμ. Φ32-1635/3-8-98 εγγράφου του Προέδρου του Οικονομικού Επιμελητηρίου Ελλάδος με τα απαραίτητα στοιχεία. 

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

8. Στην με αριθμό 318/17-7-98 ερώτηση δόθηκε με το υπ'αριθμ. 28771/25-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 318/17-7-98 που κατατέθηκε στη Βουλή των Ελλήνων από το Βουλευτή κ. Ν. Κατσαρό και αναφέρεται στο πιο πάνω θέμα, σας πληροφορούμε τα εξής: 

1. Στο ΕΑΠΤΑ/2 έχουν ενταχθεί τα έργα "Δρόμος Αιγάνη - Καστρί - Λουτρό", προϋπολογισμού 20 εκατ. δρχ. "Γέφυρα Αιγάνης - Ν. Πόρων" προϋπολογισμού 50 εκατ. δρχ. και έχει προκηρυχθεί η περιβαλλοντική μελέτη. 

2. Επειδή η περιοχή έχει ενταχθεί στη NATURA 2000 συντάσσεται από το ΥΠΕΧΩΔΕ ειδική περιβαλλοντική μελέτη για το Δέλτα του Πηνειού. Η ολοκλήρωση της μελέτης αποτελεί προϋπόθεση προκειμένου να αρχίσει η εκτέλεση των έργων. 

3. Οσον αφορά στα έργα ηλεκτροφωτισμού, τον παραλιακό πεζόδρομο και τον περιφερειακό δρόμο, είναι άμεσες προτεραιότητες της νομαρχιακής Αυτοδιοίκησης και θα χρηματοδοτηθούν από το ΕΑΠΤΑ ή άλλα προγράμματα. 

Ο Υφυπουργός 

Λ. ΠΑΠΑΔΗΜΑΣ" 

9. Στην με αριθμό 337/17-7-98 ερώτηση δόθηκε με το υπ' αριθμ. 2314/20-8-98 έγγραφο από τον Υπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθό 337/.17-7-98 που κατέθεσε στη Βουλή ο Βουλευτής κ. Σπ. Δανέλλης σχετικά με την αποξήρανση της λίμνης Χαλικιοπούλου στο αεροδρόμιο της Κέρκυρας όσον αφορά θέματα αρμοδιότητας του Υπουργείου μας σας διαβιβάζουμε το σχετικό έγγραφο με αρ. πρωτ. Δ13/34662/1397/11-8-98 του Διοικητή της Υπηρεσίας Πολιτικής Αεροπορίας. 

Ο Υπουργός 

ΑΝΑΣΤΑΣΙΟΣ ΜΑΝΤΕΛΗΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

10. Στην με αριθμό 334/17-7-98 ερώτηση δόθηκε με το υπ' αριθμ. 23322/18-8-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην 334/17.7.98 ερώτηση που κατέθεσε στη Βουλή των Ελλήνων ο Βουλευτής κ. Σκανδαλάκης Παναγιώτης σχετικά με το πιο πάνω θέμα, σας γνωρίζουμε τα εξής: 

Για το Κέντρο Υγείας Μολάων προβλέπονται (34) τριάντα τέσσερις ιατρικές θέσεις εξ' αυτών οι (21 ) είκοσι μία είναι καλυμμένες και οι (13) δεκατρείς κενές. Αναμένεται η κρίση από το ΣΚΕΙΟΠΝΙ του Δ/ντού Μικροβιολόγου και έχει γίνει προκήρυξη των θέσεων Γενικής Ιατρικής ή Παθολογίας Επιμ. Α', Ορθοπεδικού Επιμ. Β' και Χειρουργού Επιμ. Β'. 

Επίσης, προβλέπονται (2) δύο θέσεις ειδικευομένων ιατρών, οι οποίες είναι καλυμμένες. Υπόχρεοι υπηρεσίας υπαίθρου εντός του Νοσ/μείου - Κ.Υ. Μολάων (6) έξι θέσεις εξ αυτών οι (3) τρεις είναι καλυμμένες και οι υπόλοιπες (3) τρεις είναι κενές. 

Β' Ως προς το Παραϊατρικό Προσωπικό σας πληροφορούμε ότι: 

Κλάδος
 Προβλεπό-μενες θέσεις
 Καλυμ-μένες
 Κενές
 
1. Ιατρικών Εργαστηρίων ΤΕ Τεχνολόγων
 2
 1
 1
 
2. Ραδιολογίας Ακτινολογίας ΤΕ
 2
 -
 2
 
3. Παρασκευ-αστών ΔΕ
 4
 3
 1
 
4. Εμφανιστών -Χειριστών ΔΕ
 4
 4
 -
 

Εκκρεμούν στο ΑΣΕΠ δύο (2) θέσεις παραϊατρικού προσωπικού δηλ. (1) μία θέση Παρασκευαστριών-τών Μικροβιολογικού Εργαστηρίου και (1) μία θέση εμφανιστού χειριστού Ακτινολογικού Εργαστηρίου. 

Γ' Νοσηλευτικό Προσωπικό 

Κλάδος
 Προβλεπόμενες
 Καλυμμένες
 Κενές
 
1. Νοσηλεύτριες ΠΕ
 3
 -
 3
 
2. " ΤΕ
 15
 8
 7
 
3 " ΔΕ
 19
 13
 6
 
4. Βοηθητικό Υγειον. Προσωπικό ΥΕ
 14
  
  
 
(Βοηθοί Θαλάμου)
  
 8
  
 
(Μεταφορείς Ασθενών)
  
 2
 4
 

Επιπροσθέτως, σας αναφέρουμε ότι επίκειται η καταβολή των δεδουλευμένων υπερωριών των γιατρών υπηρεσίας υπαίθρου, καθ' ότι οι σχετικές Κ.Υ.Α. Α9α/οικ. 20480/16.7.98 και 20771/16.7.98 δημοσιεύθηκαν στο αριθ. 766/τΒ/24.7.98 ΦΕΚ. 

Γενικότερα η καταβολή μισθού στο προσωπικό της Δημόσιας Διοίκησης διέπεται από τις διατάξεις του ν. 2470/97 (ΦΕΚ 40/21-3-97 τΑ). 

Τώρα ως προς τη διακομιδή ασθενών, σημειώνουμε ότι μπορεί να είναι ανεπαρκής λόγω έλλειψης οδηγών υπηρετούν (4) τέσσερις και εκκρεμεί η κάλυψη (2) δύο ακόμη θέσεων από το ΑΣΕΠ. Η δε πληρωμή των υπερωριών τους θα γίνει ύστερα από τη δημοσίευση της εγκριτικής απόφασης στο ΦΕΚ (βλ. Α9β/16555/13.7.98 εγκριτική απόφαση). 

Τέλος, κρίνουμε σκόπιμο να σας αναφέρουμε ότι εκκρεμούν στο ΑΣΕΠ οι εξής θέσεις: 

α) (1) μία θέση ΠΕ Μηχανολόγου - Ηλεκτρολόγου 

β) (1) μία θέση ΔΕ Υδραυλικού 

γ) (1) μία θέση Μαίας ΤΕ 

δ) (2) δύο θέσεις Μεταφορέων Ασθενών 

ε) (1) μία θέση ΠΕ Φαρμακοποιού 

Ο Υπουργός 

ΚΩΝ. ΓΕΙΤΟΝΑΣ" 

11. Στην με αριθμό 355/20-7-98 ερώτηση δόθηκε με το υπ' αριθμ. 28182/18-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 355/20-7-98 του Βουλευτή κ. Απ. Ανδρεουλάκου, σας γνωρίζουμε ότι από τα συνημμένα σχετικά έγγραφα των Δήμων Αμαρουσίου, Κηφισιάς, Ν. Ερυθραίας και της Κοινότητας Πεντέλης προκύπτει ότι δεν υπάρχει σχηματισμός χωματερών σε κατοικημένες περιοχές. 

Ο Υφυπουργός 

Λ. ΠΑΠΑΔΗΜΑΣ" 

12. Στην με αριθμό 495/22-7-98 ερώτηση δόθηκε με το υπ' αριθμ. 1872/21-8-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

  

 

  

Σελίδα 125 

"Απαντώντας στην 495/22-7-98 ερώτηση που κατατέθηκε στη Βουλή από το Βουλευτή Ν. Φθιώτιδας κ. Αθανάσιο Χειμάρα σχετικά με τη δυσμενή οικονομική κατάσταση στην οποία έχουν περιέλθει οι επιχειρήσεις, η οποία επιτείνεται από την επιβολή προσαυξήσεων από το ΙΚΑ σε περίπτωση εκπρόθεσμης καταβολής ασφαλιστικών εισφορών, σας πληροφορούμε ότι το πρόβλημα αυτό για το οποίο σημειωτέον έχουν υποβληθεί αιτήματα από διάφορες επαγγελματικές οργανώσεις, απασχολεί το Υπουργείο μας. 

Ο Υφυπουργός 

ΝΙΚ. ΦΑΡΜΑΚΗΣ" 

13. Στην με αριθμό 502/22-7-98 ερώτηση δόθηκε με το υπ' αριθμ. 1792/10-8-98 έγγραφο από τον Υπουργό Εθνικής 'Αμυνας η ακόλουθη απάντηση: 

"Σε απάντηση της 502/22-7-98 ερώτησης που κατέθεσε ο Βουλευτής κ. Φ. Κουβέλης στην Βουλή των Ελλήνων με θέμα τον ορισμό Εκπροσώπου στο Ελληνικό Ινστιτούτο Μετρολογίας (Ε.Ι.Μ) από το Γ.Ε.Α, σας γνωρίζουμε τα ακόλουθα: 

Ο διορισμός του Σμηνάρχου στο Διοικητικό Συμβούλιο του Ελληνικού Ινστιτούτου Μετρολογίας (ΕΙΜ) έγινε από το Υπουργείο Ανάπτυξης βάσει της ΑΠ.11569/267/6-4-98/ ΥΠ.ΑΝΑΠΤΥΞΗΣ/ΓΓΒ που δημοσιεύθηκε στο ΦΕΚ 356Β/15-4-98, μετά από τη Φ.653/ ΑΔ.658144/Σ.276/31-12-97/ΓΕΑ/Γ3 σχετική πρόταση του ΓΕΑ. 

Η πρόταση του ΓΕΑ είναι σύννομη καθόσον πληροί τις προϋποθέσεις του ιδρυτικού νόμου του ΕΙΜ 2231/94 (ΦΕΚ 139Α/31-8-94) ως και τις προϋποθέσεις του νόμου 2516/97 (ΦΕΚ 159Α/8-8-97) βάσει του οποίου αντικαταστάθηκε η παράγραφος 1 του άρθρου 2 του ν. 2231/94. 

Πέραν των άνω ο ορισθείς Σμήναρχος ως εκπρόσωπος του ΥΕΘΑ/ΓΕΑ στο ΔΣ του ΕΙΜ είναι ανωτάτου επιστημονικού επιπέδου (απόφοιτος σχολής Ικάρων, τμήματος μηχανικών, εξειδίκευση ηλεκτρονικού μηχανικού), όπως συμβαίνει και με τα υπόλοιπα μέλη του ΔΣ του ΕΙΜ. Επιπροσθέτως εκ των θέσεων που έχει υπηρετήσει ως σήμερα αλλά και ως διοικητής της Υπηρεσίας Διακριβώσεων της Πολεμικής Αεροπορίας διαθέτει σημαντική εμπειρία - ειδίκευση εκτός των άλλων και σε θέματα μετρολογίας γεγονός που τον καθιστά κατάλληλο για θετική συνεισφορά επί θεμάτων άσκησης αρμοδιοτήτων και διοίκησης του ΕΙΜ. 

Ο Υπουργός 

ΑΠ.ΑΘ. ΤΣΟΧΑΤΖΟΠΟΥΛΟΣ" 

14. Στην με αριθμό 510/22-7-98 ερώτηση δόθηκε με το υπ' αριθμ. 1599/20-8-98 έγγραφο από τον Υφυπουργό Εθνικής Οικονομίας η ακόλουθη απάντηση: 

"1. Σε απάντηση της ερώτησης 510 από 22-7-1998 που κατέθεσε ο Βουλευτής κ. Γ. Κουράκης σας πληροφορούμε ότι, τα αιτήματα του Επιμελητηριακού Ομίλου Ανάπτυξης Ελληνικών Νησιών όπως αναφέρονται στο σχετικό ψήφισμα, αφορούν αρμοδιότητες άλλων Υπουργείων και φυσικά του Ελληνικού Κοινοβουλίου. 

2. Επισημαίνεται, ότι το Υπουργείο Εθνικής Οικονομίας, στο πλαίσιο του Αναπτυξιακού Σχεδιασμού της Χώρας, δίνει ιδιαίτερη βαρύτητα στο Νησιωτικό χώρο, με την κατάρτιση ειδικών προγραμμάτων και με τη στήριξη όλων των αναπτυξιακών δράσεων που αφορούν στα Ελληνικά Νησιά. 

Ο Υφυπουργός 

ΧΡ. ΠΑΧΤΑΣ" 

15. Στην με αριθμό 546/24-7-98 ερώτηση δόθηκε με το υπ' αριθμ. 2940/24-8-98 έγγραφο από τον Υπουργό Εθνικής 'Αμυνας η ακόλουθη απάντηση: 

"Σε απάντηση της 546/24-7-98 ερώτησης που κατέθεσαν οι Βουλευτές κύριοι Σ. Σπηλιωτόπουλος και Ι. Λαμπρόπουλος στη Βουλή των Ελλήνων σχετικά με τις αποδοχές των χειριστών μαχητικών αεροσκαφών της Πολεμικής Αεροπορίας, σας γνωρίζονται τα ακόλουθα: 

Αρχικά πρέπει να διευκρινισθεί ότι το ποσό του πτητικού επιδόματος στους χειριστές, δίδεται με βάση συγκεκριμένες κατηγορίες, ανάλογα με τον τύπο αεροσκάφους που αυτοί χειρίζονται. 

Η αύξηση του πτητικού επιδόματος των χειριστών όλων των τύπων αφών κατά την τελευταία διετία, αλλά και των μηνιαίων αποδοχών τους που εξασφαλίσθηκαν με το ν. 2512/97 άρθρο 8 και με το ν. 2592/98 άρθρο 18 αποτελεί αναμφισβήτητη πραγματικότητα. Η αύξηση αυτή δε, σε πραγματικά ποσοστά, είναι υπερδιπλάσια της αντίστοιχης γενικής κυβερνητικής εισοδηματικής πολιτικής. Με δεδομένη μάλιστα την υφιστάμενη κλιμάκωση των οικονομικών απολαβών μεταξύ των χειριστών των μαχητικών αφών και εκείνων άλλων τύπων, όπως εκπαιδευτικών, μεταφορικών (C- 130), ελικοπτέρων, η πραγματική δραχμική αύξηση του πτητικού επιδόματος, λαμβανομένης υπόψη βέβαια και της εμπειρίας, υπερέβη το 50%. 

Παρά ταύτα, η Ηγεσία του Υπουργείου Εθνικής 'Αμυνας, αναγνωρίζοντας πλήρως την υψίστης σημασίας αποστολή των χειριστών των μαχητικών αφών, εξετάζει την περαιτέρω βελτίωση του πτητικού επιδόματος των χειριστών μαχητικών αφών, στα πλαίσια πάντα της δημοσιονομικής πολιτικής της κυβέρνησης. 

Τέλος πρέπει να καταστεί σαφές ότι η καταβολή των πτητικών επιδομάτων στους χειριστές των αφών, συνεχίζεται κανονικά χωρίς οποιοδήποτε πρόβλημα, και αναμένεται να ολοκληρωθεί εντός των προσεχών ημερών, λαμβανομένου υπόψη ότι βρισκόμαστε στις αρχές του Β' εξαμήνου του έτους για το οποίο αντιστοιχεί το επίδομα. 

Ο Υπουργός 

ΑΠ. -ΑΘ. ΤΣΟΧΑΤΖΟΠΟΥΛΟΣ" 

16. Στην με αριθμό 520/23.7.98 ερώτηση δόθηκε με το υπ'αριθμ. 1791/12.8.98 έγγραφο από τον Υπουργό Εθνικής 'Αμυνας η ακόλουθη απάντηση: 

"Σε απάντηση της 520/23.7.98 ερώτησης που κατέθεσαν οι Βουλευτές κύριοι Μ. Αγγουράκης και Σ. Κόρακας στη Βουλή των Ελλήνων με θέμα το εξοπλιστικό πρόγραμμα, σας γνωρίζουμε τα ακόλουθα: 

Η γεωγραφική θέση της Χώρας μας, αλλά και ο πρωταγωνιστικός ρόλος που καλείται να διαδραματίσει στην περιοχή των Βλκανίων καθιστούν αδήρτη ανάγκη την ύπαρξη ισχυρών Ελληνικών Ενόπλων Δυνάμεων (ΕΔ), ικανών να προασπίζουν αποτελεσματικά τα εθνικά σύνορα και τα κυριαρχικά δικαιώματα της Χώρα μας. Για το λόγο αυτό πρωταρχικός σκοπός της Πολιτικής Ηγεσίας του Υπουργείου Εθνικής 'Αμυνας (ΥΠΕΘΑ) αποτελεί η διατήρηση του αξιόμαχου των Ενόπλων μας Δυνάμεων σε υψηλό επίπεδο με τον εξοπλισμό τους με σύγχρονα οπλικά συστήματα ικανά να αντιμετωπίσουν οποιαδήποτε απειλή ανεξάρτητα από την πηγή προέλευσής της. 

Ειδικότερα όσον αφορά στα θέματα που θίγονται στην υπόψη ερώτηση σχετικά με το υπό εκπόνηση εξοπλιστικό πρόγραμμα των ΕΔ, σημειώνεται ότι η Κυβέρνηση εξετάζει την αγορά 4 αντιτορπιλικών τύπου KIDD από τις Ηνωμένες Πολιτείες Αμερικής, χωρίς ωστόσο να έχει καταλήξει ακόμη σε οριστική απόφαση. Ενημερωτικά αναφέρεται ότι το συνολικό κόστος αγοράς συμπεριλαμβανομένων των οπολικών συστημάτων, της εκπαίδευσης του προσωπικού, της αγοράς ανταλλακτικών, των υπομαχικών κτλ. ανέρχεται περίπου στα 750 εκατομμύρια δολλάρια USD, χωρίς, όμως, να είναι δυνατός ο ακριβής προσδιορισμός του, δεδομένου ότι βρίσκεται ακόμη υπό διαπραγμάτευση. Τονίζεται, ωστόσο, ότι τα πλοία αυτά, εφόσον αγορασθούν, θα αποτελούν ιδιοκτησία του Ελληνικού Πολεμικού Ναυτικό, ενώ η συμμετοχή τους σε τυχόν ασκήσεις ή επιχειρήσεις του ΝΑΤΟ θα αποφασίζεται κατά περίπτωση από την Ελληνική Κυβέρνηση. 

Περαιτέρω, στην παρούσα φάση διερευνάται η πιθανότητα ναυπήγησης κορβετών χωρίς, ωστόσο, να έχει ληφθεί η τελική απόφαση. Για το λόγο αυτο θα εκδοθεί "Αίτηση παροχής πληροφορικών", η οποία θα αποσταλεί διεθνώς σε διάφορους 

  

 

  

Σελίδα 126 

κατασκευαστές πλοίων αυτού του τύπου, προκειμένου να συγκεντρωθούν όλα τα απαραίτητα στοιχεία. 

Γίνεται ακόμη αναφορά σε κατευθυνόμενα βλήματα τύπου SM-3, προφανώς από παραδρομή, καθόσον δεν υφίστανται βλήματα τέτοιου τύπου, αλλά τύπου SM-2, τα οποία χρησιμοποιούνται από αντιτορπιλικά τύπου KIDD. Δεν έχει ακόμη αποσαφηνισθεί κατά πόσο θα αποδεσμευθούν τα εν λόγω βλήματα από το Αμερικάνικο Πολεμικό Ναυτικό, αν και το ενδεχόμενο εξετάζεται ευνοϊκά. Σε αρνητική περίπτωση είναι δυνατό να γίνει από τα αντιτορπιλικά τύπου KIDD. Δεν έχει ακόμη αποσαφηνισθεί κατά πόσο θα αποδεσμευθούν τα εν λόγω βλήματα από το Αμερικάνικο Πολεμικό Ναυτικό, αν και το ενδεχόμενο εξετάζεται ενοϊκά. Σε αρνητική περίπτωση είναι δυνατό να γίνει από τα αντιτορπιλικά τύπου KIDD η χρήση βλημάτων τύπου SM-1 αντί των SM-2, τα οποία βρίσκονται ήδη στη διάθεση του Ελληνικού Πολεμικού Ναυτικού, ώστε να μην υποβαθμισθεί η επιχειρησιακή τους ικανότητα. Επισημαίνεται ότι για την παραχώρηση των υπόψη βλημάτων πρέπει να υποβληθεί αίτηση στην Αμερικάνικη Κυβέρνηση ανεξάρτητα από την προμήθεια των προαναφερθέντων πλοίων. 

Υπογραμμίζεται ότι τα υπό προμήθεια νέα μαχητικά Αεροσκάφη (Α/Φ) ή και αυτά που ενδεχομένως θα αποκτηθούν μεταχειρισμένα, προορίζονται απολειστικά για την κάλυψη επιχειρησιακών αναγκών της Ελληνικής Πολεμικής Αεροπορίας, όπως, άλλωστε, ισχύει και για το σύνολο του στόλου των ήδη υπαρχόντων Ελληνικών Πολεμικών Α/Φ, και όχι του ΝΑΤΟ. Σε καμία, όμως, περίπτωση είτε νέα είτε παλαιότερα Ελληνικά μαχητικά Α/Φ δεν προορίζονται για τη μεταφορά πυρηνικών όπλων. 

Επίσης, σημειώνεται ότι η Αμερικάνικη Κυβέρνηση σε πρώτη φάση δεν προβαίνει στην παραχώρηση της απαραίτητης άδειας (Export License) για την αποδέσμευση των βλημάτων Αέρος-Εδάφους τύπου ΑGM-130 και της βόμβας τύπου CBU-87, χωρίς να αποκλείεται το ενδεχόμενο αυτό για το μέλλον. 

Τέλος, η οκταετούς διάρκειας Συμφωνία Αμοιβαίας αμυντικής Συνεργασίας Ελλάδος-ΗΠΑ, υπεγράφη στις 8 Ιουλίου 1990, στη συνέχεια επικυρώθηκε από τη Βουλή και τέθηκε σε ισχύ στις 6 Νοεμβρίου του ιδίους έτους, προβλέποντας τη διατήρηση των Αμερικάνικων βάσεων στην Ελληνική Επικράτεια για διάστημα οκτώ ετών, ενώ, όπως ορίζεται στο άρθρο 12 παρ.1 τα συμβαλλόμενα κράτη έχουν τη δυνατότητα παράτασης της διάρκειάς της για ένα έτος με την ανταλλαγή ρηματικών διακοινώσεων. Εκεμταλλευόμενες τη δυνατότητα αυτή, οι δύο Χώρες αντάλλαξαν ρηματικές διακοινώσεις στις 19 Φεβρουαρίου 1998, ακολουθώντας την προβλεπόμενη στην κυρωθείσα Συμφωνία διαδικασία και παρατείνοντας για ένα έτος την άδεια παραμονής των βάσεων. Αυτή είναι και η μοναδική υφιστάμενη συμφωνία μεταξύ των δύο Κρατών και κατά συνέπεια είναι ανακριβής η αναφορά σε οποιαδήποτε άλλη συμφωνία για την παραμονή της μοναδικής, πλέον, Αμερικάνικης βάσης, στη Σούδα της Κρήτης. 

Ο Υπουργός 

ΑΠ. ΑΘ. ΤΣΟΧΑΤΖΟΠΟΥΛΟΣ" 

17. Στην με αριθμό 554/24.7.98 ερώτηση δόθηκε με το υπ'αριθμ. 28291/19.8.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 554/24.7.98, του Βουλευτή κ. Ν. Κατσαρού σας πληροφορούμε ότι η Γενική Διεύθυνση Περιφέρειας Θεσσαλίας και η Νομαρχιακή Αυτοδιοίκηση Λάρισας, μας ενημέρωσαν τα εξής: 

1. Για το φωτισμό της παραλίας του συνοικισμού, η κοινότητα Καρίτσας διέθεσε το ποσό των 7.000.000 δρχ. 

2. Ο χώρος στη θέση Πλατάνια, με συνεργασία κοινότητας Καρίτσας και δσαρχείου Λάρισας, έχει περιφραχθεί, για να μην κατασκηνώνουν αυθαίρετα διάφοροι παραθεριστές. 

3. Στα πλαίσια εφαρμογής του Ειδικού Προγράμματος Τοπικής Αυτοδιοίκησης για την υποστήριξη των νέων δήμων που δημιουργήθηκαν με το πρόγραμμα "Ιωάννης Καποδίστριας", προβλέπεται να χρηματοδοτηθούν έργα ανάπλασης, που θα αντιμετωπίσουν προβλήματα της περιοχής. 

4. Ο καθαρισμός των ακτών του οικισμού "Κόκκινο Νερό" γίνεται από την κοινότητα, με τα μέσα που διαθέτει. Συμπληρωματικά, έχει ήδη διατεθεί από το ΥΠΕΧΩΔΕ στη Νομαρχιακή Αυτοδιοίκηση Λάρισας, πίστωση 20 εκατ. για το πρόγραμμα καθαρισμού των ακτών, και τις προσεχείς ημέρες αναμένεται να καθαρισθούν και οι ακτές του Κόκκινου Νερού. 

Ο Υφυπουργός 

Λ. ΠΑΠΑΔΗΜΑΣ" 

18. Στην με αριθμό 538/24.7.98 ερώτηση δόθηκε με το υπ'αριθμ. 261/19.8.98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην ερώτηση 538/24.7.98 που κατέθεσε ο Βουλευτής κ. Λευτέρης Παπανικολάου, σχετικά με την αύξηση των συντάξεων του ΟΓΑ, σας πληροφορούμε τα ακόλουθα: 

'Οπως είναι γνωστό η δαπάνη συνταξιοδότησης των αγροτών από τον ΟΓΑ (ν. 4169/61) βαρύνει εξ' ολοκλήρου σχεδόν τον Κρατικό Προϋπολογισμό. 

'Ετσι, ο Οργανισμός μέχρι τη θέσπιση του ν.2458/97 (Σύσταση Κλάδου Κύριας Ασφ.Αγροτών), χοηγούσε αύξηση κάθε φορά που οι Κυβέρνησεις αποφάσιζαν κάτι τέτοιο, σύφμωνα με τις δυνατότητες του κρατικού προϋπολογισμού και άλλες δυστυχώς σκοπιμότητες. 

Με τις διατάξεις του νέου νόμου (αρθ. 12 παρ.6 ν.2458/97) τα ποσά των συντάξεων του ΟΓΑ (ν.4169/61 καθώς και του ν.1745/87), αναπροσαρμόζονται από 1.1.97 και εφεξής, κατά το ποσοστό μεταβολής του δείκτη τιμών καταναλωτή του έτους που αφορά την αναπροσαρμογή. 

'Ετσι με βάση τα ανωτέρω οι συντάξεις του ΟΓΑ αναπροσαρμόστηκαν από 1.1.98 κατά ποσοστό 3,7% και στο τέλος του έτους θα χορηγηθεί διορθωτικό ποσό που θα καλύπτει τη διαφορά μεταξύ του 2,5% και της πραγματικής αύξησης του Δείκτη τιμών Καταναλωτή. 

Ο Υφυπουργός 

ΝΙΚΟΣ ΦΑΡΜΑΚΗΣ" 

19. Στην με αριθμό 575/24.7.98 ερώτηση δόθηκε με το υπ'αριθμ. 6468/17.8.98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό πρωτ. 575/24.7.98 ερώτηση που κατέθεσε στη Βουλή ο Βουλευτής κ. Σπύρος Δανέλλης σας γνωρίζουμε τα ακόλουθα: 

1. Η εταιρεία ΕΛΒΛΙΟΝΥ λειτουργεί από το 1987 ως θυγατρική του ΕΟΦ που παράγει και διακινεί σύριγγες και βελόνες μίας χρήσης. 

'Εκτοτε παρά τις προσπάθειες που κατέβαλλαν οι εκάστοτε Διοικήσεις της δεν κατόρθωσε να καταστεί βιώσιμη, χωρίς υπογραφή προγραμματικών συμφωνιών με το Δημόσιο, οι οποίες της εξασφάλιζαν μονοπωλιακή θέση στην αγορά (αποκλειστική προμήθεια των Νοσοκομείων από την ΕΛΒΙΟΝΥ). 

Με βασικό δεδομένο ότι οι προαναφερόμενες προγραμματικές συφμωνίες δεν συμβαδίζουν με την Κοινοτική νομοθεσία, αποφασίσθηκε η αποκρατικοποίησή της από τη Διυπουργική Επιτροπή στις 19.1.98. Στις 15.4.98 μετά από διενέργεια διαγωνισμού καθώς και εισήγηση αρμόδιας Επιτροπής ανατέθηκε στην εταιρεία AMERICAN AΡΡRAISAL (U.K) LTD το έργο της συνολικής εκτίμησης της αξίας της εταιρείας. 

Η εταιρεία AMERICAN APPRAISAL ολοκλήρωσε το έργο της και παρέδωσε την τελική έκθεση αποτίμηση στις 19.5.98. 

Στη συνέχεια με ανάλογη διαδικασία επιλογής ανατέθηκε στην εταιρεία ΕΤΒΑ FINANCE AE το έργο του χρηματοοικονομικού συμβούλου που θα διαμεσολαβήσει στην πώληση της ΕΛΒΙΟΝΥ ΑΕ. σχετική σύμβαση έχει υπογραφεί και προβλέπει την ολοκλήρωση των διαδικασιών (και τη μεταβίβαση) μέχρι 31.10.98. 

Σημειώνουμε ότι έχουν εκδηλώσει ενδιαφέρον αρκετοί 'Ελληνες και ξένοι επενδυτές. 

 

 

  

Σελίδα 127 

2. 'Οσον αφορά τον απρόσκοπτο εφοδιασμό των Νοσοκομείων με σύριγγες μία χρήσης, σας πληροφορούμε ότι στη χώρα μας λειτουργούν ιδιωτικές εταιρείες σε επίπεδο παραγωγής που δύναται να καλύψουν τις ανάγκες του Εθνικού Συστήματος Υγείας. 

3. Τέλος σχετικά με τους εργαζόμενους η Κυβέρνηση εξετάζει όλες τις δυνατές λύσεις ώστε να εξασφαλισθούν τα συμφέροντα αυτών, όπως, μετάταξης σε άλλες υπηρεσίες του Δημόσιου τομέα κλπ. 

Ο Υφυπουργός 

ΕΜΜ. ΣΚΟΥΛΑΚΗΣ" 

20. Στην με αριθμό 590/28.7.98 ερώτηση δόθηκε με το υπ'αριθμ. 2262/19.8.98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 590/28.7.98 που κατέθεσε στη Βουλή ο Βουλευτής κ. Λ. Κουρής, σχετικά με συγκοινωνιακή εξυπηρέτηση των κατοίκων των Σπάτων, σας πληροφορούμε ότι για το ίδιο θέμα έχουμε απαντήσει στο Σώμα με το υπ' αριθμ. Β-2156/4.7.98 έγγραφό μας αντίγραφο του οποίου επισυνάπτουμε. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

Σημ. Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

21. Στην με αριθμό 602/28-7-98 ερώτηση δόθηκε με το υπ' αριθμ. 4651/18-8-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της 602/28.7.1998 ερώτησης, που κατατέθηκε στη Βουλή των Ελλήνων από τους Βουλευτές κυρίους Μ. Μπόσκου και Σ. Παναγιώτου και αναφέρεται στα μέτρα που πρόκειται να λάβει η Κυβέρνηση, για τον πολύτεκνο Αχμέτογλου Γεώργιο, ο οποίος "κινδυνεύει να χάσει το σπίτι του λόγω οφειλών του από δάνειο που έλαβε από τον Οργανισμό Εργατικής Κατοικίας μέσω της (ΕΚΤΕ)" σας γνωρίζουμε, λόγω αρμοδιότητας, τα εξής: 

Τα δάνεια που χορηγήθηκαν από την ΕΚΤΕ με βάση τις διατάξεις του ν. 1641/86 (όπως στην περίπτωση του κ. Αχμέτογλου) περιήλθαν στο Δημόσιο με τις διατάξεις του άρθρου 32 του ν. 2224/94 και βεβαιώθηκαν στις αρμόδιες Δ.Ο.Υ.. 

Με τις διατάξεις του άρθρου 18 ν. 2322/95 δόθηκε η δυνατότητα καταβολής αυτών, σε εξήντα (60) ίσες μηνιαίες δόσεις και επί εφάπαξ καταβολής δικαίωμα έκπτωσης 40%. 

Το ποσό της κάθε δόσης δεν μπορούσε να είναι μικρότερο των είκοσι χιλιάδων (20.000 δρχ.) και, εφόσον ο οφειλέτης κατέβαλε εμπρόθεσμα, δεν επιβαρύνονταν με τις κατά ΚΕΔΕ προσαυξήσεις εκπρόθεσμης καταβολής. 

Παρέχεται επίσης το δικαίωμα, σε όσους οφειλέτες καθυστέρησαν για διάφορους λόγους την καταβολή δόσεων της παραπάνω ρύθμισης, για τη συνέχιση καταβολής αυτών με τις διατάξεις της ρύθμισης, εφόσον αυτοί εξόφλησαν τις ληξιπρόθεσμες δόσεις με τις αναλογούσες προσαυξήσεις εκπρόθεσμης καταβολής. 

Είναι προφανές, ότι η Πολιτεία και ειδικά το Υπουργείο Οικονομικών, ρύθμισε με ευνοϊκό τρόπο τα χορηγηθέντα από την ΕΚΤΕ δάνεια, διευκόλυνε δε, την καταβολή αυτών. 

Ανεξάρτητα από τα παραπάνω, σύμφωνα με τις ισχύουσες διατάξεις, παρέχεται η δυνατότητα σε όσους οφειλέτες αντιμετωπίζουν οικονομική αδυναμία εξόφλησης των βεβαιωμένων και ληξιπρόθεσμων οφειλών τους προς το Δημόσιο, μετά από αίτησή τους στο Πρ/νο της αρμόδιας Δ.Ο.Υ., να διευκολυνθούν σε τμηματική καταβολή των χρεών τους μετά από την έκδοση απόφασης, από το αρμόδιο, λόγω ποσού οφειλής, όργανο (εν προκειμένω Πρ/νος Δ.Ο.Υ.) και, εφόσον οι οφειλέτες είναι συνεπείς στην τήρηση των όρων της, χορηγείται σ' αυτούς αποδεικτικό φορολογικής ενημερότητας και αναστέλλεται η διαδικασία των κατά ΚΕΔΕ αναγκαστικών μέτρων είσπραξης. 

Επίσης, αναστέλλεται η εκτέλεση της απόφασης προσωποκράτησης ή αν, αυτή, έχει αρχίσει, διακόπτεται. 

Για τον ίδιο λόγο αναστέλλεται και η ποινική δίωξη και αναβάλλεται η εκτέλεση της καταγνωσθείσας ποινής ή διακόπτεται η αρξάμενη εκτέλεση αυτής. 

'Οσον αφορά την επιβληθείσα από την αρμόδια Δ.Ο.Υ., κατάσχεση εις χείρας τρίτων (παρακράτηση μισθού) σε βάρος του εν λόγω οφειλέτη του Δημοσίου, σύμφωνα με τις διατάξεις της παραγρ. 3 του άρθρου 30 του ΚΕΔΕ (ν.δ. 356/74) επειδή δεν προβλέπεται δυνατότητα άρσης κατάσχεσης εις χείρας τρίτων πριν την εξόφληση του χρέους προς το Δημόσιο, για το λόγο ότι η κατάσχεση έχει επιφέρει αποτελέσματα αναγκαστικής εκχώρησης, παρέχεται η δυνατότητα περιορισμού του ποσού που παρακρατείται στην προκειμένη περίπτωση, σύμφωνα με την ΠΟΛ.2012/91 Υπ. Οικονομικών με την οποία κοινοποιήθηκε η αριθμ. 197/91 σχετική γνωμοδότηση του Νομικού Συμβουλίου του Κράτους. 

Για την πιθανότητα περιορισμού του ποσού που παρακρατείται αρμόδια είναι η Δ.Ο.Υ. Ε' Θεσ/νίκης στην οποία θα πρέπει να αποτανθεί ο Αχμέτογλου Γεώργιος, για να εξετάσει το αίτημά του, δεδομένου ότι σύμφωνα με τις διατάξεις του άρθρου 82 του ΚΕΔΕ δεν προβλέπεται εν προκειμένω δυνατότητα διαγραφής του. 

Με βάση τα ανωτέρω, σαφώς προκύπτει ότι η Κυβέρνηση αντιμετώπισε με κοινωνική ευαισθησία το όλο πρόβλημα. 

Εν προκειμένω δεν υφίσταται καν θέμα "να χάσει το σπίτι του" ο συγκεκριμένος οφειλέτης, εφόσον από έρευνα που διενήργησε η υπηρεσία μας στην αρμόδια Δ.Ο.Υ., δεν έχει γίνει κατάσχεση ακινήτου και μάλλον προς εντυπωσιασμό αναφέρεται στην ερώτηση των κ. Βουλευτών. 

Είναι δε δυνατόν να την αποφύγει και στο μέλλον, με τη νόμιμη διαδικασία που αναλυτικά σας εκθέσαμε. 

Ο Υφυπουργός 

ΓΕΩΡΓΙΟΣ ΔΡΥΣ" 

22. Στην με αριθμό 643/29-7-98 ερώτηση δόθηκε με το υπ' αριθμ. 28400/20-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 643/29-7-98, που κατέθεσε στη Βουλή ο Βουλευτής κ. Ν. Νικολόπουλος θα θέλαμε να σας γνωρίσουμε τα εξής: 

Με το ν. 2539/97 τα Δημοτικά Διαμερίσματα που έχουν περισσότερους από 300 κατοίκους εκλέγουν έναν δημοτικό σύμβουλο. Ο σύμβουλος αυτός αντιπροσωπεύει άμεσα την εκλογική κοινότητα του Διαμερίσματος και είναι ταυτόχρονα επικεφαλής του τοπικού συμβουλίου. Αυτός μεριμνά για την επίλυση των καθημερινών προβλημάτων των κατοίκων, μεταφέροντας τη φωνή τους στην κεντρική δημοτική αρχή. 

Αντίστοιχες λειτουργίες ασκεί το τριμελές τοπικό συμβούλιο και ο δημαρχιακός πάρεδρος με τη μόνη διαφορά ότι δεν συμμετέχει στο δημοτικό συμβούλιο ως δημοτικός σύμβουλος. Πάντως συμμετέχει υποχρεωτικά με δικαίωμα λόγου στις συνεδριάσεις του δημοτικού ή κοινοτικού συμβουλίου και έχει δικαίωμα ψήφου για όλα τα θέματα που αφορούν το Διαμέρισμα. Με αυτόν τον τρόπο κατοχυρώνεται το δικαίωμα εκπροσώπησης των περιοχών αυτών και σε καμμία περίπτωση δεν μπορεί να θεωρηθεί ότι οι διατάξεις του νέου νόμου θα οδηγήσουν σε ερήμωση της υπαίθρου και στην απώλεια της ταυτότητας των μικρών κοινοτήτων. 

Ο Υφυπουργός 

Λ. ΠΑΠΑΔΗΜΑΣ" 

23. Στην με αριθμό 645/29-7-98 ερώτηση δόθηκε με το υπ' αριθμ. 28176/18-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της 645/29.7.98 ερώτησης, που κατέθεσε ο Βουλευτής κ. Νικ. Νικολόπουλος, σχετικά με την καθυστέρηση 

  

 

  

Σελίδα 128 

καταβολής του οφειλόμενου ποσού των εξόδων παράστασης στους Προέδρους των Κοινοτήτων: Περιστέρας, Μεσορουγίου, Ζαρούχλας και Αγίας Βαρβάρας, Νομού Αχαϊας, για το έτος 1997, σας πληροφορούμε ότι, με την αριθμ. 5382/19.5.98 απόφασή μας κατανεμήθηκε στον Δήμο Νωνάκριδος, ο οποίος προήλθε από συνένωση των ανωτέρω Κοινοτήτων, το ποσό των 5.720.000 δρχ. για την καταβολή των εξόδων παράστασης των τέως προέδρων τους. 

Ο Υφυπουργός 

Λ. ΠΑΠΑΔΗΜΑΣ" 

24. Στην με αριθμό 693/30-7-98 ερώτηση δόθηκε με το υπ' αριθμ. 28292/19-8-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 693/30-7-98 που κατέθεσε ο Βουλευτής κ. Ν. Κατσαρός, σας πληροφορούμε τα εξής: 

1. Η Νομαρχιακή Αυτοδιοίκησης Λάρισας μας ενημέρωσε ότι το Νομαρχιακό Συμβούλιο Λάρισας με την υπ' αριθμ. 82/98 απόφαση του δέχτηκε σχετική εισήγηση για έγκριση της δυνατότητας σύνδεσης με το δίκτυο της ΔΕΗ αυθαιρέτων κτισμάτων νομού Λάρισας κάτω από συγκεκριμένες προϋποθέσεις, ώστε να αντιμετωπισθούν στοιχειώδεις ανάγκες επιβίωσης και διαβίωσης ορισμένων πασχόντων, σύμφωνα με τις οδηγίες της αρ. 8578/26-6-95 οδηγίας του Υπουργού ΠΕΧΩΔΕ. 

Για την υλοποίηση αυτής της απόφασης συγκροτήθηκε με την ίδια απόφαση του Ν.Σ. Τριμελής Επιτροπή και Γραμματεία για εξέταση των αιτήσεων των ενδιαφερομένων. 

2. Τα υπόλοιπα θέματα που θίγονται στην ερώτηση είναι αρμοδιότητας του ΥΠΕΧΩΔΕ, στο οποίο έχει ήδη απευθυνθεί η ερώτηση. 

Ο Υφυπουργός 

Λ. ΠΑΠΑΔΗΜΑΣ" 

25. Στην με αριθμό 709/30-7-98 ερώτηση δόθηκε με το υπ' αριθμ. 2287/19-8-98 έγγραφο από τον Υφυπουργό Μεταφορών και Επικοινωνιών η ακόλουθη απάντηση: 

"Σε απάντηση της ερώτησης με αριθμό 709/30-7-98 που κατέθεσαν στη Βουλή οι Βουλευτές κύριοι Μπ. Αγγουράκης και Μήτσος Κωστόπουλος σχετικά με επαναπρόσληψη των απολυθέντων λόγω ασθένειας και προσωρινής συνταξιοδότησης εργαζομένων των ΗΣΑΠ Α.Ε., σας πληροφορούμε ότι για το ίδιο θέμα έχουμε απαντήσει στο Σώμα με το Β-845/6-3-98 έγγραφό μας αντίγραφο του οποίου επισυνάπτουμε. 

Ο Υφυπουργός 

ΕΜΜΑΝΟΥΗΛ ΛΟΥΚΑΚΗΣ" 

Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

26. Στην με αριθμό 749/4-8-98 ερώτηση δόθηκε με το υπ' αριθμ. 321/17-8-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Σε απάντηση της υπ' αριθμ. 749/4-8-98 κατατεθείσας ερώτησης του Βουλευτή Χίου κ. Αθανασίου Βαρίνου, σχετικά με τα τροφεία του Γηροκομείου Χίου, σας γνωρίζουμε τα ακόλουθα: 

1.- Το εν λόγω Γηροκομείο είναι Νομικό Πρόσωπο Ιδιωτικού Δικαίου (Ν.Π.Ι.Δ.), κληροδότημα, εποπτεύεται και επιχορηγείται από την οικεία Νομαρχιακή Αυτοδιοίκηση. 

2.- Το Υπουργείο, σύμφωνα με τις διατιθέμενες πιστώσεις, ενισχύει οικονομικά το 'Ιδρυμα από το Ειδικό Κρατικό Λαχείο, το οποίο καλύπτει ανάγκες όλων των προνοιακών φορέων της χώρας. 

Το Υπουργείο Υγείας - Πρόνοιας συνάπτει σύμβαση με το Γηροκομείο για 30 ηλικιωμένα ανασφάλιστα άτομα και καταβάλλει για το σκοπό αυτό το ποσό των 11.000.000 δρχ. ετησίως. 

Το Υπουργείο Υγείας - Πρόνοιας προώθησε κοινή Υπουργική Απόφαση προς το Υπουργείο Οικονομικών, για αύξηση της ημερήσιας αποζημίωσης τροφείων των συμβατικών κλινών, η οποία όμως επεστράφη λόγω αδυναμίας μεταφοράς πίστωσης του σχετικού κονδυλίου. Το Υπουργείο Υγείας - Πρόνοιας προωθεί εκ νέου την πρόταση αναπροσαρμογής ημερησίας αποζημίωσης συμβατικών κλινών. 

Η τελευταία επιχορήγηση του Γηροκομείου έγινε με την υπ' αριθμ. Γ3β/1187/22-6-98 Κ.Υ.Α. από τις πιστώσεις του Ειδικού Κρατικού Λαχείου, ύψους 3.000.000 δρχ. για λειτουργικές ανάγκες. 

Ο Υφυπουργός 

Θ. ΚΟΤΣΩΝΗΣ" 

27. Στην με αριθμό 859/6-8-98 ερώτηση δόθηκε με το υπ' αριθμ. 5346/18-8-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στο από 6-8-98 έγγραφό σας, με το οποίο μας στείλατε την 859/6-8-98 ερώτηση που κατατέθηκε στη Βουλή από τον Βουλευτή κ. Θεοφάνη Δημοσχάκη, σχετικά με το παραπάνω θέμα, σας γνωρίζουμε τα εξής: 

1. Σύμφωνα με τις διατάξεις του ν. 2238/94, ν. 1642/86, π.δ. 186/92, ν. 2523/97 και των λοιπών συναφών φορολογικών νόμων, καθορίζονται οι υποχρεώσεις υποβολής δηλώσεων διαφόρων φορολογικών αντικειμένων και κατηγοριών φορολογουμένων, ο έλεγχος των δηλώσεων αυτών, οι διαδικασίες βεβαιώσεως των φόρων, η επιβολή διοικητικών και ποινικών κυρώσεων και οι λοιπές φορολογικές υποχρεώσεις, τόσο για τους υποκείμενους και έχοντες υποβάλλει φορολογικές δηλώσεις, όσο και για τους υποκείμενους και μη έχοντες υποβάλλει δηλώσεις και ως εκ τούτου και μη έχοντες εκπληρώσει τις φορολογικές τους υποχρεώσεις. 

2. Περαιτέρω για την οικονομική, κοινωνική κ.λπ. ανάπτυξη των παραμεθόριων και ακριτικών περιοχών της Ελλάδας, έχουν θεσπιστεί και ισχύουν ειδικές διατάξεις για την ευνοϊκότερη αντιμετώπιση των φορολογουμένων των περιοχών αυτών, όπως μεγαλύτερα αφορολόγητα όρια, μειωμένοι φορολογικοί συντελεστές, κ.τλ (άρθρα 9 και 118 του ν. 2238/94). 

3. Συνεπώς, με βάση το υφιστάμενο νομοθετικό πλαίσιο που δεν επιδέχεται διασταλτική ερμηνεία καθόσον οι φορολογικοί νόμοι ερμηνεύονται στενά και γραμματικά, οι αρμόδιες ελεγκτικές υπηρεσίες του Υπουργείου Οικονομικών διενεργούν σ' όλη την Επικράτεια τους προβλεπόμενους φορολογικούς ελέγχους για τον προσδιορισμό της φορολογητέας ύλης που αποκτά κάθε φορολογούμενος και την πάταξη και περιστολή των φαινομένων φοροδιαφυγής και παραοικονομίας οπουδήποτε αυτά εκδηλώνονται. 

4. Κατόπιν των ανωτέρω δεν παρέχεται η δυνατότητα στην Διοίκηση για ελαστικότερη αντιμετώπιση των φορολογικών υποχρεώσεων των νέων επιτηδευματιών που διατηρούν καφετέριες, καφενεία, μπαρ και καταστήματα εδεσμάτων στο νομό 'Εβρου, διότι κάτι τέτοιο δεν είναι σύμφωνο με τις αρχές του φορολογικού δικαίου και του Συντάγματος. 

Ο Υφυπουργός 

ΓΕΩΡΓΙΟΣ ΔΡΥΣ" 

28. Στην με αριθμό 860/6-8-98 ερώτηση δόθηκε με το υπ' αριθμ. 298/26-8-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Επί της με αριθμό 860/6-8-98 ερώτησης που κατατέθηκε από τους κυρίους Βουλευτές Στρ. Κόρακα, Απ. Τασούλα και Στ. Παναγιώτου προς τους οποίους κοινοποιείται τον παρόν, σας πληροφορούμε τα ακόλουθα: 

1. Η εφαρμογή των απαιτήσεων της νομοθεσίας που ρυθμίζει θέματα ασφαλούς και ομαλής δραστηριοποίησης πλοίων τόσο από πλευράς του προσωπικού τους όσο και του εξοπλισμού, ελέγχεται επισταμένα σε τακτικές και έκτακτες επιθεωρήσεις που διενεργεί το προσωπικό των Υπηρεσιών του ΥΕΝ. 

2. Το ΥΕΝ δεν παρεμβαίνει στη νόμιμη άσκηση συνδικαλιστικής δράσης και λαμβάνει μέτρα που αφορούν στη βελτίωση 

  


 

  

Σελίδα 129 

των συνθηκών απασχόλησης των ναυτικών επιδιώκοντας τη συνεργασία με τους ναυτικούς και τους πλοιοκτήτες η οποία συμβάλλει στην ύπαρξη και διατήρηση εργασιακής ειρήνης και στην ομαλή διεξαγωγή των θαλάσσιων συγκοινωνιών. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

29. Στην με αριθμό 995/11-8-98 ερώτηση δόθηκε με το υπ' αριθμ. 750/24-8-98 έγγραφο από τον Υφυπουργό Οικονομικών η ακόλουθη απάντηση: 

"Απαντούμε στην ερώτηση 995/11-8-98 που κατέθεσε στη Βουλή ο Βουλευτής κ. Γεώργιος Καλαντζής και σας πληροφορούμε τα εξής: 

Με τις διατάξεις της παρ. 11 του άρθρου 4 του πρόσφατα ψηφισθέντος ν. 2592/98 (ΦΕΚ 57Α/18-3-98) καταργήθηκε η ΑΤΑ καθώς και οι αυξήσεις που έχουν χορηγηθεί μετά την κατάργησή της. 

Οι συντάξεις των δημοσίων υπαλλήλων αναπροσαρμόσθηκαν από 1-8-1997 με βάση τις διατάξεις του ανωτέρω νόμου, οι οποίες είναι πλήρως εναρμονισμένες με τις διατάξεις του νέου μισθολογίου (ν. 2470/97) για τους εν ενεργεία δημοσίους υπαλλήλους. 

Για την αναπροσαρμογή των συντάξεων του Εθνικού Οργανισμού Καπνού, αρμόδιο να σας απαντήσει είναι το Υπουργείο Εργασίας και Κοινωνικών Ασφαλίσεων προς το οποίο κοινοποιείται το παρόν με φωτοτυπία της ανωτέρω ερώτησης. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

30. Στην με αριθμό 996/11-8-98 ερώτηση δόθηκε με το υπ' αριθμ. 1164/25-8-98 έγγραφο από τον Υφυπουργό Οικονομικών η ακόλουθη απάντηση: 

"Επί της υπ' αριθμ. 996/11-8-98 ερώτησης που κατατέθηκε στην Εθνική Αντιπροσωπεία από το Βουλευτή κ. Π. Σκανδαλάκη, σας γνωρίζουμε από πλευράς δικής μας αρμοδιότητας ότι μέσα στο πλαίσιο των αποφάσεων της διυπουργικής επιτροπής για την αποκατάσταση των ζημιών από τις πρόσφατες πυρκαγιές και των δυνατοτήτων του Κρατικού Προϋπολογισμού, θα χορηγηθούν οι πιστώσεις που απαιτούνται για την αποκατάσταση των πληγέντων. 

Ο Υφυπουργός 

Ν. ΧΡΙΣΤΟΔΟΥΛΑΚΗΣ" 

31. Στην με αριθμό 1074/11-8-98 ερώτηση δόθηκε με το υπ' αριθμ. 302/26-8-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Σε απάντηση της 1074/11/8/98 ερώτησης των Βουλευτών κυρίων Στ. Αλφιέρη και Σπ. Δανέλλη που αναφέρεται στην προσέγγιση Ε/Γ - Ο/Γ πλοίων στον λιμένα Ανάφης, σας γνωρίζουμε ότι το Λιμενικό Ταμείο Κυκλάδων, με πρωτοβουλία του ΥΕΝ, έχει ήδη προβεί στην εκτέλεση τοπικού καθαρισμού πυθμένα - εκβάθυνσης του λιμένα (τοπική συντήρηση των βαθών) και έκτοτε δεν έχει αναφερθεί πρόβλημα προσέγγισης. 

Επισημαίνεται ότι το λιμενικό έργο εξυπηρέτησης Ε/Γ - Ο/Γ πλοίων στην Ανάφη είναι έργο ανοικτής θαλάσσης (δεν παρέχεται εξωτερική προστασία), η τοπική συσσώρευση άμμου πλησίον του έργου είναι διαδικασία που δεν μπορεί με ακρίβεια να προβλεφθεί και δεν μπορεί να αποτραπεί. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

32. Στην με αριθμό 1099/12-8-98 ερώτηση δόθηκε με το υπ' αριθμ. 301/25-8-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Απαντώντας στην ερώτηση 1099/12-8-98 που κατέθεσαν στη Βουλή των Ελλήνων οι Βουλευτές κύριοι Τσιαρτσιώνης Ν. και Καρασμάνης Γ., σας γνωρίζουμε τα ακόλουθα: 

α. Με το Φ/Γ πλοίο '"ΚΑΒΟΝΗΣΙ'" νηολογίου Πειραιά 10542 μεταφέρθηκε στις Καμάρες Σίφνου την 01-08-1998 ποσότητα 1000 Κ.Μ άμμου θαλάσσης, προερχόμενης από την περιοχή "Κάβο Ντόρο", από την οποία το ως άνω πλοίο διενεργεί νομίμως αμμοληψία. 

β. Η άμμος μεταφέρθηκε για λογαριασμό της τεχνικής εταιρείας "ΗΕLDRΕCΟ", στην οποία έχει ανατεθεί από την Κοινότητα Απολλωνίας Σίφνου και τον Εξωραϊστικό Σύλλογο Πλατύ Γιαλού Σίφνου το έργο ανάπλασης της παραλίας του όρμου Πλατύ Γιαλού, μετά τις καταστροφές που υπέστη από τις κακοκαιρίες της παρελθούσας χειμερινής περιόδου. 

γ. Επειδή δεν έχει εκδοθεί η προβλεπόμενη άδεια, η Λιμενική Αρχή απαγόρευσε την εκτέλεση οποιουδήποτε έργου/παρέμβασης στον αιγιαλό και την παραλία, πλην του καθαρισμού της από ξύλα, πέτρες, φύκια και απορρίμματα. 

δ. Η άμμος τοποθετήθηκε/αποθηκεύθηκε σε χώρο της Κοινότητας έξω από τον οικισμό και, σύμφωνα με πληροφόρηση της Λιμενικής Αρχής, θα χρησιμοποιηθεί στο έργο ανάπλασης της παραλίας μετά το πέρας της θερινής περιόδου και αφού εκδοθεί η απαιτούμενη από τις κείμενες διατάξεις άδεια. 

2. 'Οπως αντιλαμβάνεσθε, σε καμία περίπτωση δεν έγινε μεταφορά άμμου για τα "μπάνια" του κ. Πρωθυπουργού και λυπάμαι πάρα πολύ για το περιεχόμενο και το επίπεδο της αναφοράς σας. Φαίνεται ότι, λόγω ελλείψεως προβλημάτων στην περιοχή σας, καταφεύγετε στο να ασχολείσθε στο πώς και πού διακινείται η άμμος. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

33. Στην με αριθμό 1119/13-8-98 ερώτηση δόθηκε με το υπ' αριθμ. 303/26-8-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Σε απάντηση της ερώτησης 1119/13-8-98 των Βουλευτών κυρίων Απ. Τασούλα, Βαγ. Μμούτα και αναφέρεται, μεταξύ των άλλων στην καταστροφή του Πάρκου "'Οασις" με τη διάνοιξη παρακαμπτηρίου δρόμου προς το Παλιό Λιμάνι, σας γνωρίζουμε τα παρακάτω: 

1. Το Λιμενικό Ταμείο Ηγουμενίτσας με βάση απόφαση της Λιμενικής Επιτροπής κατασκεύασε παρακαμπτήριο δρόμο ένωσης του κυρίως οδικού δικτύου της πόλης με το Παλαιό Λιμένα Εξωτερικού, με στόχο την εύρυθμη λειτουργία του λιμένα και την αποσυμφόρηση του κυκλοφοριακού προβλήματος της πόλης. 

2. Η παραπάνω απόφαση έγινε με σύμφωνη γνώμη όλων των εμπλεκομένων συναρμόδιων Τοπικών Υπηρεσιών και φορέων. 

3. Η εμφανιζόμενη καταστροφή του πάρκου "'Οασις" αναφέρεται στην κοπή ενός και μόνο δέντρου, χωρίς καμία άλλη επέμβαση στον περιβάλλοντα χώρο, στο Πάρκο και στον αιγιαλό - παραλία. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

34. Στην με αριθμό 864/10-8-98 ερώτηση δόθηκε με το υπ' αριθμ. 1902/3-9-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην με αριθμό 864/1Ο-8-98 ερώτηση που κατέθεσε στη Βουλή των Ελλήνων ο Βουλευτής κ. Γιάννης Κουράκης, σχετικά με αίτημα των πτυχιούχων της Ανωτέρας Σχολής Εμπορικού Ναυτικού, που εργάζονται στη ΔΕΗ Ηρακλείου, για τη δυνατότητα θέσπισης διάταξης ώστε ο χρόνος πρακτικής άσκησης κατά τη διάρκεια φοίτησης στις δημόσιες σχολές εμπορικού ναυτικού να αναγνωρίζεται ως χρόνος ασφάλισης, σας γνωρίζουμε τα ακόλουθα: 

Με τις διατάξεις του άρθρου 40 του ν. 2084/92 καθορίστηκε κατ' ενιαίο τρόπο γι' όλους τους ασφαλιστικούς οργανισμούς ποιοι χρόνοι λαμβάνονται υπόψη ως χρόνος ασφάλισης, π χ., χρόνος πραγματικής απασχόλησης, χρόνος στρατιωτικής υπηρεσίας, χρόνος γονικής άδειας ανατροφής παιδιών, κλπ. 

 

 

  

Σελίδα 130 

Καταστατικές διατάξεις που προέβλεπαν αναγνώριση άλλων χρόνων πλην των αναφερομένων στο άρθρο 40 του ν. 2Ο84/92, όπως π.χ. ο χρόνος πρακτικής άσκησης διπλωματούχων αδελφών νοσοκόμων έχουν καταργηθεί (ημερομηνία κατάργησης 3Ο-6-98, ν. 2556/97). 

Τροποποίηση των παραπάνω γενικών διατάξεων για συγκεκριμμένη κατηγορία εργαζομένων δεν εξετάζεται, διότι τυχόν ικανοποίηση του αιτήματος τους θα δημιουργούσε ρήξη στον ενιαίο τρόπο ρύθμισης του χοόνου ασφάλισης που ισχύει για όλους τους ασφαλιστικούς οργανισμούς. 

Ο Υφυπουργός 

ΝΙΚ. ΦΑΡΜΑΚΗΣ" 

35. Στην με αριθμό 7/15-7-98 ερώτηση δόθηκε με το υπ' αριθμ. 14213/3-7-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό πρωτ. 7/15-7-98, ερώτηση των Βουλευτών κυρίων Μ. Μπόσχου και Α. Τασούλα, που κατατέθηκε στη Βουλή, σχετικά με την έλλειψη σε προσωπικό (Επόπτες Δημόσιας Υγείας), στην Δ/νση Δημόσιας Υγείας της Νομαρχιακής Αυτοδιοίκησης Ιωαννίνων, σας γνωρίζουμε ότι με τη δημοσίευση των οργανισμών των Νομαρχιακών Αυτοδιοικήσεων, τον Ιούνιο του 1995, καταργήθηκαν όλες οι κενές οργανικές θέσεις των Δ/νσεων Υγείας και Πρόνοιας όλων των Περιφερειακών Υπηρεσιών του Υπουργείου μας. 

Αρμόδιοι για την πλήρωση των αναφερόμενων θέσεων είναι η Ν.Α. και το Υπουργείο Εσωτερικών, Δημόσιας Διοίκησης και Αποκέντρωσης, προς το οποίο κοινοποιείται το παρόν, με συνημμένο φωτ/φο της αναφοράς και το οποίο παρακαλείται να ενημερώσει τη Βουλή και τον ερωτώντα Βουλευτή. 

Ο Υπουργός 

Κ. ΓΕΙΤΟΝΑΣ" 

36. Στην με αριθμό 13/15-7-98 ερώτηση δόθηκε με το υπ' αριθμ. 26636/31-7-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 13/15-7-98, που κατέθεσαν οι Βουλευτές κύριοι Β. Μπούτας και Αχ. Κανταρτζής, σχετικά με τα αιτήματα των εργαζομένων στην καθαριότητα σχολείων, σας γνωρίζουμε τα εξής: 

Οι συμβάσεις εργασίας των καθαριστριών των σχολείων υπογράφονται από τους προϊσταμένους των αντίστοιχων γραφείων εκπαίδευσης και όπου δεν υπάρχουν γραφεία εκπαίδευσης από τους προϊστάμενους των αντίστοιχων διευθύνσεων εκπαίδευσης. 

Η Κεντρική 'Ενωση Δήμων και Κοινοτήτων με πρόσφατη απόφαση του Διοικητικού Συμβουλίου πρότεινε την αύξηση των αμοιβών των ανωτέρω εργαζομένων κατά 10% για το έτος 1998. 

Για την αλλαγή του εργασιακού καθεστώτος αυτών αρμόδιο είναι το Υπουργείο Εθνικής Παιδείας και Θρησκευμάτων. 

Ο Υφυπουργός 

Λ. ΠΑΠΑΔΗΜΑΣ" 

37. Στην με αριθμό 13/15-7-98 ερώτηση δόθηκε με το υπ' αριθμ. 1101/30-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 13/15.7.98, που κατέθεσαν οι Βουλευτές κύριοι Βαγ. Μπούτας και Αχιλ. Κανταρτζής, σας γνωρίζουμε τα ακόλουθα: 

Το προσωπικό καθαριότητας των σχολείων, ως παράγοντας που λειτουργεί στα πλαίσια της συντήρησης αλλά και λειτουργίας των σχολικών κτιρίων, υπάγεται οικονομικά στην τοπική αυτοδιοίκηση. 

Ως εκ τούτου η όποια εργασιακή εξάρτηση πρέπει να υπάγεται στην τοπική αυτοδιοίκηση. 

Συνεπώς το αίτημα για την αλλαγή του εργασιακού καθεστώτος είναι θέμα αποδοχής του από την τοπική αυτοδιοίκηση, για το οποίο η ΚΕΔΚΕ με το από 23.1.98 πρακτικό της αποφάσισε το καθεστώς της πρόσληψης του προσωπικού καθαριότητας των σχολικών μονάδων και παραμένει ως έχει. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

38. Στην με αριθμό 20/15-7-98 ερώτηση δόθηκε με το υπ' αριθμ. 536/31-7-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην ερώτηση 20/15.7.98 των Βουλευτών κυρίων Σταύρου Παναγιώτου και Στρατή Κόρακα αναφορικά με το αντικείμενο του θέματος, σας γνωρίζουμε τα παρακάτω. 

Σύμφωνα με τις διατάξεις της παρ.1 του άρθρου 2 του Κ.Β.Σ. (π.δ. 186/1992) "Κάθε ημεδαπό ή αλλοδαπό φυσικό ή νομικό πρόσωπο ή κοινωνία του Αστικού Κώδικα, που ασκεί δραστηριότητα στην ελληνική επικράτεια και αποβλέπει στην απόκτηση εισοδήματος από εμπορική ή βιομηχανική ή βιοτεχνική ή γεωργική επιχείρηση ή από ελευθέριο επάγγελμα ή από οποιαδήποτε άλλη επιχείρηση, καθώς και οι αστικές κερδοσκοπικές ή μη εταιρείες, αναφερόμενοι στο εξής με τον όρο "επιτηδευματίας", τηρεί, εκδίδει, παρέχει, ζητά, λαμβάνει, υποβάλλει, διαφυλάσσει τα βιβλία, τα στοιχεία, τις καταστάσεις και κάθε άλλο μέσο σχετικό με την τήρηση βιβλίων και την έκδοση στοιχείων που ορίζονται από τον Κώδικα αυτό, κατά περίπτωση". 

Η αναφερόμενη στην ερώτηση 20/15.7.98 υπόθεση, διαβιβάστηκε λόγω αρμοδιότητας στη Δ/νση Επιθεώρησης Υπηρεσιών, (συνημμένο έγγραφο 1087708/535/23.7.98), προκειμένου να ανατεθεί σε επιθεωρητή, να εξετάσει τα αναφερόμενα σε αυτή και να ενεργήσει στα πλαίσια των αρμοδιοτήτων του. 

Τα αποτελέσματα της σχετικής έρευνας μόλις περιέλθουν στην υπηρεσία μας, θα σας κοινοποιηθούν για ενημέρωσή σας. 

Ο Υφυπουργός 

ΓΕΩΡΓΙΟΣ ΔΡΥΣ" 

39. Στην με αριθμό 24/15-7-98 ερώτηση δόθηκε με το υπ' αριθμ. 1941/29-7-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Σε απάντηση της υπ' αριθμ. 24/15-7-98 ερώτησης, που υπέβαλαν οι Βουλευτές κύριοι Μήτσος Κωστόπουλος, Ορέστης Κολοζώφ και Μπάμπης Αγγουράκης, σχετικά με αποζημίωση των πυροπαθών κατοίκων της Νομ. Αυτοδιοίκησης Εύβοιας, σας γνωρίζουμε ότι, ήδη έχουν γίνει οι ενέργειες μεταβίβασης της απαιτούμενης πίστωσης στην εν λόγω Νομ. Αυτοδιοίκηση, προκειμένου να καταβληθεί το έκτακτο οικονομικό επίδομα, από το Λογ. Α' Κοιν. Βοηθειών στους πληγέντες από την πυρκαγιά κατοίκους. 

Ο Υφυπουργός 

Θ. ΚΟΤΣΩΝΗΣ" 

40. Στην με αριθμό 29/15-7-98 ερώτηση δόθηκε με το υπ' αριθμ. 22914/6-8-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην υπ' αριθμ. 29/15-7-98 ερώτηση των Βουλευτών κυρίων Β. Μπούτα, Α. Κανταρτζή και Ν. Γκατζή, σας γνωρίζουμε τα εξής: 

Η υπηρεσία μας έχει προχωρήσει στην έγκριση για προκήρυξη 19 θέσεων γιατρών του κλάδου Ε.Σ.Υ., διαφόρων ειδικοτήτων για το Ν.Γ.Ν. Καρδίτσας. 

Μεταξύ αυτών των θέσεων είναι μία (1) θέση Δ/ντή Μ.Ε.Θ., μία (1 θέση Επιμ. Α'. Μ.Ε.Θ. και μία (1) θέση Επιμ. Β'. Μ.Ε.Θ. 

Ο Υπουργός 

Κ. ΓΕΙΤΟΝΑΣ" 

41. Στην με αριθμό 30/15-7-98 ερώτηση δόθηκε με το υπ' αριθμ. 147/5-8-98 έγγραφο από τον Υπουργό Δημόσιας Τάξης η ακόλουθη απάντηση: 

 

 

  

Σελίδα 131 

"Σε απάντηση της ερώτησης 30/15-7-1998, που κατέθεσαν οι Βουλευτές κύριοι Σ. Κόρακας και Μ. Κωστόπουλος, σας γνωρίζουμε ότι για τη στέγαση των Πυροσβεστικών Υπηρεσιών σε σύγχρονα κτίρια και εγκαταστάσεις καταβάλλονται προσπάθειες μίσθωσης ιδιωτικών κτιρίων και μέσα από τις δυνατότητες του προγράμματος δημοσίων επενδύσεων ανέγερσης δημοσίων κτιρίων. 

Κατά τη μίσθωση των ιδιωτικών κτιρίων εξετάζεται η άνεση, η υγιεινή και η ασφάλεια των χώρων εργασίας και διαμονής του προσωπικού. Για τα ήδη μισθωμένα οικήματα διατίθενται ανάλογες πιστώσεις εκσυγχρονισμού των αναφερόμενων χώρων. Επίσης, κατά την ανέγερση δημοσίων κτιρίων, λαμβάνεται μέριμνα κατασκευής και διαρρύθμισης τέτοιων χώρων. 

Στα πλαίσια αυτά, για την επίλυση του στεγαστικού προβλήματος της Πυροσβεστικής Υπηρεσίας Ρόδου με τη στέγασή της σε σύγχρονο δημόσιο κτίριο το Αρχηγείο Πυροσβεστικού Σώματος σε συνεργασία με τους συναρμόδιους φορείς καταβάλλει συνεχείς προσπάθειες για την ανεύρεση κατάλληλης οικοπεδικής έκτασης και την εξασφάλιση των αναγκαίων πιστώσεων μέσα από το πρόγραμμα Δημοσίων Επενδύσεων. 

Επίσης, επειδή πράγματι το κτίριο του Δημοσίου το οποίο στεγάζεται σήμερα η Υπηρεσία αυτή δεν καλύπτει τις σύγχρονες απαιτήσεις λειτουργίας της, καταβλήθηκαν προσπάθειες για τη μίσθωση κτιρίου καταλλήλου που να πληροί όλους τους όρους υγιεινής, ασφάλειας και άνεσης. 'Ομως μέχρι σήμερα δεν έχει βρεθεί άλλο κτίριο, εκτός από αυτό που ήδη η Υπηρεσία αυτή στεγάζετο και έτσι αποφασίσθηκε η συνέχιση της στέγασής της σε αυτό, προκειμένου να συνεχισθεί η λειτουργία της σε αυτή την ευαίσθητη ακριτική περιοχή. 

Οι προσπάθειες μας για την επίλυση του προβλήματος συνεχίζονται με αμείωτο ενδιαφέρον. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

42. Στην με αριθμό 31/15-7-98 ερώτηση δόθηκε με το υπ' αριθμ. 22913/3-8-98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 31/15-7-98 ερώτηση που κατέθεσαν στη Βουλή οι Βουλευτές κύριοι Νίκος Γκατζής, Αχιλλέας Κανταρτζής και Βαγγέλης Μπούτας σχετικά με το πιο πάνω θέμα σας γνωρίζουμε ότι για το εν λόγω Π.Ι. προβλέπονται (2) θέσεις γιατρών υπόχρεων υπηρεσίας υπαίθρου. 

Η μία θέση καλύφθηκε από τον γιατρό Τσιμούλη Δημήτριο (βλ. Α9α/14061/17-7-98 απόφαση διορισμού του) όπου αναμένεται σύντομα να αναλάβει υπηρεσία η δεύτερη θέση εξακολουθεί και παραμένει κενή, παρ' ότι η Υπηρεσία μας την προκήρυξε (4) τέσσερις μήνες πριν από τη λήξη της θητείας του γιατρού που υπηρετούσε (άρθρο 26 παρ.6 ν. 2519/97 ΦΕΚ 165/τ.Α/97). 

Επίσης, με το αριθμ. πρωτ. Α9α/19454/18-6-98 έγγραφο εγκρίθηκε η προκήρυξη (1) μίας θέσης Επιμ. Α' ή Β' Γενικής Ιατρικής ή Παθολογίας για το Πολυδύναμο ιατρείο Αλοννήσου αναμένεται σύντομα η πλήρωσή της. 

Επιπροσθέτως, σας πληροφορούμε ότι η αρμόδια Υπηρεσία του Υπουργείου μας με το αριθμ. πρωτ. Α9β/17815/98 έγγραφο, ζήτησε μεταξύ άλλων την προκήρυξη από το Α.Σ.Ε.Π. (Ανώτατο Συμβούλιο Επιλογής Προσωπικού) (1) θέσης ΔΕ Νοσηλευτικής, για το προαναφερόμενο Περιφερειακό Ιατρείο. 

Ο Υπουργός 

ΚΩΝ/ΝΟΣ ΓΕΙΤΟΝΑΣ" 

43. Στην με αριθμό 32/15-7-98 ερώτηση δόθηκε με το υπ' αριθμ. 585/12-8-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην με αριθμό 32/15-7-98 ερώτηση του Βουλευτή κ. Ηλία Παπαηλία, σχετικά με θέματα φορολογίας Μεγάλης Ακίνητης Περιουσίας (ΦΜΑΠ) και γενικά εκτίμησης ακινήτων του Νομού Αττικής, σας γνωρίζουμε τα ακόλουθα: 

1. Με τη θέσπιση των διατάξεων του ν. 2459/97 ξεκίνησε μια συστηματική προσπάθεια με στόχο τον εντοπισμό και τη φορολόγηση της μεγάλης ακίνητης περιουσίας που βρίσκεται στην Ελλάδα και είναι φυσικό να παρατηρηθούν επιμέρους προβλήματα κατά την αρχική εφαρμογή του. 

2. Σύμφωνα με την κείμενη φορολογική νομοθεσία, για τον υπολογισμό του φόρου των μεταβιβαζομένων με οποιαδήποτε αιτία ακινήτων (γηπέδων- αγροτεμαχίων) που βρίσκονται εκτός αντικειμενικού συστήματος ή για τον υπολογισμό του φόρου μεγάλης ακίνητης περιουσίας, λαμβάνεται υπόψη η αξία αυτών κατά το χρόνο φορολογίας, βάσει των συγκριτικών στοιχείων των ΔΟΥ, όπως αυτά έχουν διαμορφωθεί και ανταποκρίνονται κατά κανόνα στις τιμές της αγοράς, τα οποία, μπορούν να συμβουλεύονται οι πολίτες δηλώνοντας τις κατά την κρίση τους αγοραίες αξίες. 

Το Υπουργείο με την αριθ. 1035820/99/Β0013/21-3-96 ΠΟΛ. 1091 εγκύκλιο διαταγή, έχει δώσει σαφείς και λεπτομερείς οδηγίες προς όλες τις ΔΟΥ για τον τρόπο υπολογισμού της αγοραίας αξίας των ακινήτων που βρίσκονται εκτός αντικειμενικού συστήματος, ώστε οι εκτιμήσεις αυτών από τις Δ.Ο.Υ. να ανταποκρίνονται στις πραγματικές αξίες όπως αυτές διαμορφώνονται κάθε φορά. 

Ωστόσο μετά την ολοκλήρωση της σχετικής μελέτης, και το πόρισμα της αρμόδιας επιτροπής, στην οποία θα ληφθούν υπόψη όλοι εκείνοι οι παράγοντες που προσδιορίζουν την αξία των ακινήτων, εκτιμάται ότι από 1-1-99 θα τεθεί σε εφαρμογή αντικειμενικό σύστημα υπολογισμού της αξίας όλων των ακινήτων της χώρας. 

Ο Υφυπουργός 

Γ. ΔΡΥΣ" 

44. Στην με αριθμό 41/15-7-98 ερώτηση δόθηκε με το υπ' αριθμ. 81/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 41/15-7-1998, που κατέθεσε ο Βουλευτής κ. Ε. Χαϊτίδης, σε ό,τι μας αφορά, σας γνωρίζουμε ότι το Υπουργείο μας διαχειρίζεται με ιδιαίτερη ευαισθησία και υπευθυνότητα τα θέματα που αφορούν την εθνική μας ασφάλεια και για την πρόληψη και καταστολή κάθε πράξης που στρέφεται εναντίον των εθνικών μας συμφερόντων και αντιμετώπιση οποιουδήποτε τα επιβουλεύεται, βρίσκεται σε διαρκή ετοιμότητα. 

Για το σκοπό αυτό, κατόπιν οδηγιών μας, έχουν δραστηριοποιηθεί οι αρμόδιες Υπηρεσίες μας, σε όλη τη χώρα και σε στενή συνεργασία με τις Υπηρεσίες των άλλων Υπουργείων, λαμβάνουν κάθε μέτρο για την αποτροπή εισόδου στη χώρα ατόμων που επιβουλεύονται την ακεραιότητά της και την ασφάλεια του ελληνικού χώρου, την αντιμετώπιση μεμονωμένων δραστηριοτήτων ατόμων ή ομάδων που, κατά καιρούς, επιχειρούν να δημιουργήσουν εντάσεις σε αυτή καθώς και κάθε άλλης προκλητικής ενέργειας που άπτεται της εθνικής μας ασφάλειας και κυριαρχίας. 

Σε ό,τι αφορά την είσοδο και παραμονή στη χώρα μας ατόμων που εισήλθαν σε αυτή προκειμένου να παραβρεθούν σε εκδηλώσεις που πραγματοποιήθηκαν τον Ιούλιο στη Μακεδονία, σας πληροφορούμε ότι από τις αρμόδιες Υπηρεσίες εφαρμόσθηκε πιστά η ισχύουσα νομοθεσία. 

Επίσης, η Αστυνομία κατά τις εκδηλώσεις αυτές έλαβε, όπως είχε υποχρέωση, τα απαραίτητα μέτρα για την τήρηση της τάξης και την πρόληψη τυχόν εκνόμων ενεργειών, πράγμα που επέτυχε σε απόλυτο βαθμό. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

45. Στην με αριθμό 57/15-7-98 ερώτηση δόθηκε με το υπ' αριθμ. 2049526/29-7-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της ερώτησης 57/15.7.1998 του Βουλευτή κ. 

  

 

  

Σελίδα 132 

Ν. Τσιαρτσιώνη, σας πληροφορούμε τα ακόλουθα: 

Οι κατευθύνσεις της δημοσιονομικής πολιτικής τόσο των τελευταίων ετών όσο και του έτους 1999 είναι ενταγμένες στο ευρύτερο πλαίσιο της μεσοπρόθεσμης οικονομικής πολιτικής όπως αυτή περιγράφεται στο επικαιροποιημένο πρόγραμμα σύγκλισης της Ελληνικής Οικονομίας. 

Η προσπάθεια εξυγίανσης των δημοσίων οικονομικών θα συνεχισθεί και στο έτος 1999, προκειμένου να συνεχισθεί η πτωτική πορεία του δημοσιονομικού ελλείμματος, το οποίο αναμένεται να διαμορφωθεί σύμφωνα με τους στόχους του προγράμματος σύγκλισης. Η προσαρμογή αυτή θα στηριχθεί κυρίως στη συγκράτηση των δαπανών, όπως εξάλλου αυτό περιγράφεται και στη σχετική εγκύκλιο κατάρτισης του προϋπ/σμού του έτους αυτού, που απεστάλη στα Υπουργεία. Στην εγκύκλιο αυτή προβλέπεται, μεταξύ άλλων, ο περιορισμός των πρωτογενών δαπανών, πλην των δαπανών για αποδοχές και συντάξεις καθώς και των δαπανών του ΠΔΕ, στα επίπεδα του έτους 1998 και δευτερευόντως στην αύξηση των εσόδων, μέσω του περιορισμού της φοροδιαφυγής, με ρυθμούς ταχύτερους από την αύξηση του ΑΕΠ. 

Τέλος μέσω των δαπανών του ΠΔΕ, του έτους 1999 θα συνεχισθεί η προσπάθεια για την αύξηση των επενδύσεων. Θετική συμβολή στην εξέλιξη αυτή θα έχει η περαιτέρω αποκλιμάκωση του πληθωρισμού και κατ' επέκταση η πτώση των επιτοκίων, καθώς επίσης και το γενικότερα ευνοϊκό επενδυτικό κλίμα που έχει διαμορφωθεί. 

Ο Υφυπουργός 

Ν. ΧΡΙΣΤΟΔΟΥΛΑΚΗΣ" 

46. Στην με αριθμό 60/15-7-98 ερώτηση δόθηκε με το υπ' αριθμ. 9/13-8-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση του από 16/7/98 εγγράφου σας, σχετικά με την 60/15.7.98 ερώτηση, που κατέθεσε ο Βουλευτής κ. Παν. Ψωμιάδης, αναφορικά με δημοσιεύματα στον Τύπο για την λήψη νέων φορολογικών μέτρων, σας γνωρίζουμε τα εξής: 

Α. 1. Βασικός στόχος της φορολογικής πολιτικής του Υπουργείου Οικονομικών μέσα στα πλαίσια της ασκούμενης από τη Κυβέρνηση δημοσιονομικής πολιτικής είναι η δίκαιη κατανομή των φορολογικών βαρών και η προστασία του εισοδήματος των μισθωτών και συνταξιούχων. 

2. Επίσης μέσα στα πλαίσια της γενικότερης τάσης περιορισμού των φορολογικών απαλλαγών καταβάλλεται προσπάθεια για την εξάλειψη των ευνοϊκών ρυθμίσεων για ορισμένες κατηγορίες φορολογουμένων που δεν δικαιολογούνται από κοινωνική άποψη όπως επίσης και τη διασφάλιση της φορολογικής δικαιοσύνης. 

3. Οι όποιες μεταβολές κρίθηκαν σκόπιμες να γίνουν στο σύστημα των αντικειμενικών κριτηρίων περιλήφθηκαν στο ν. 2579/1998 "Φορολογικές διαρρυθμίσεις και άλλες διατάξεις. Εξάλλου με τον ίδιο νόμο για τα εισοδήματα που αποκτήθηκαν μέσα στο έτος 1997 τα κλιμάκια της φορολογικής κλίμακας τιμαριθμοποιήθηκαν με το μέσο πληθωρισμό του έτους 1997 δηλαδή με συντελεστή 5,5%. 

4. Ακόμη σας γνωρίζουμε ότι στο Υπουργείο Οικονομικών έχουν υποβληθεί προτάσεις από διάφορους φορείς μεταξύ των οποίων και προτάσεις για αύξηση του αφορολογήτου ορίου οι οποίες μελετώνται από τους αρμόδιους παράγοντες προκειμένου το ισχύον φορολογικό σύστημα να γίνει απλούστερο πιο λειτουργικό, περισσότερο αποτελεσματικό και κοινωνικά δικαιότερο. 

Β. Το σύστημα αντικειμενικού προσδιορισμού της φορολογητέας αξία των ακινήτων δεν είναι στατικό, αλλά συνεχώς μεταβαλλόμενο, τροποποιούμενο και προσαρμοζόμενο στις συνθήκες που κάθε φορά επικρατούν στην αγορά ακινήτων. 

Οι τροποποιήσεις που κατά καιρούς γίνονται στους συντελεστές ή στον τρόπο λειτουργίας του συστήματος, αποσκοπούν στην βελτίωσή του ούτως ώστε να προσδιορίζονται αξίες ακινήτων αντικειμενικά σωστές. 

'Αλλωστε η επιτροπή του άρθρου 41 του ν. 1249/82 Ν. Αττικής που είναι αρμόδια να εισηγείται τυχόν τροποποιήσεις για βελτίωση του συστήματος, δεν έχει υποβάλλει μέχρι σήμερα κάποια πρόταση για τροποποίηση συντελεστών και επομένως δεν δικαιολογούνται ανησυχίες για δήθεν αύξηση φορολογικών επιβαρύνσεων. 

Γ. Τέλος, σας γνωρίζουμε ότι κατάργηση ή περικοπή των απαλλαγών από τέλη χαρτοσήμου ή τον ειδικό φόρο τραπεζικών εργασιών των στεγαστικών δανείων για την απόκτηση πρώτης κατοικίας, δεν προβλέπεται. 

Επίσης δεν προβλέπεται καμία αύξηση ως προς τα τέλη κυκλοφορίας των αυτοκινήτων οχημάτων. 

Ο Υφυπουργός 

Γ. ΔΡΥΣ" 

47. Στην με αριθμό 67/15-7-98 ερώτηση δόθηκε με το υπ' αριθμ. 93/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 67/15-7-1998, που κατέθεσε η Βουλευτής κ. Σ. Αλφιέρη, σε ό,τι μας αφορά, σας γνωρίζουμε ότι τα μέλη της αναφερόμενης σε αυτή οικογένειας των αλλοδαπών έχουν εξαντλήσει τον προβλεπόμενο, από την ισχύουσα νομοθεσία χρόνο παραμονής τους στη χώρα και δεν παρέχεται από αυτή η δυνατότητα ικανοποίησης των αιτημάτων τους για περαιτέρω παραμονή. 

Τα αιτήματα τους για χορήγηση σε αυτούς άδειας παραμονής, εξετάσθηκαν σε πρώτο και δεύτερο βαθμό και απορρίφθηκαν. 

Για τον ανωτέρω λόγο, την 2-6-1998 συστήθηκε στους εν λόγω αλλοδαπούς η αναχώρησή του από τη χώρα την 9-6-1998, καθόσον δυνατότητα για επιλεκτική αναστολή των ισχυουσών διατάξεων δεν παρέχεται στην Αστυνομία η δε εφαρμογή της νομοθεσίας δεν επαφίεται στη διακριτική ευχέρεια του προσωπικού μας αλλά αποτελεί υποχρέωσή του. 

Οι αναφερόμενοι αλλοδαποί και συγκεκριμένα οι AKGUL MATEO και VASIL συνελήφθησαν την 8-7-1998 στη Θεσσαλονίκη προκειμένου να απελαθούν, σύμφωνα με σχετικές αποφάσεις απελάσεων γιατί δεν είχαν αναχωρήσει από τη χώρα, όπως του είχε συστηθεί, και διέμεναν παράνομα σε αυτή. 

Κατά των αποφάσεων απέλασης τους οι ανωτέρω προσέφυγαν σύμφωνα με το νόμο. Κατόπιν τούτου την 16-7-1998 με αποφάσεις μας ανεστάλη για τρεις μήνες η απέλαση τους, τους επετράπη η προσωρινή παραμονή στη χώρα για το ανωτέρω χρονικό διάστημα και αφέθηκαν ελεύθεροι προκειμένου να διευκολυνθούν και να μεθοδεύσουν μόνοι τους την αναχώρησή τους σε χώρα της επιλογής τους. 

Τέλος, σε ό,τι αφορά τα αναφερόμενα για προσφυγική ιδιότητα των μελών της εν λόγω οικογένειας, σας πληροφορούμε ότι τέτοιο θέμα δεν υφίσταται καθόσον πρόκειται περί αλλογενών αλλοδαπών ατόμων τα οποία δεν έχουν υποβάλλει σχετικό αίτημα για τη χορήγηση ασύλου και την απόκτηση της προσφυγικής ιδιότητας, ούτε έχουν προσκομίσει δικαιολογητικά σχετικά με την αναγνώριση σε αυτά τέτοιας ιδιότητας. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

48. Στην με αριθμό 68/15-7-98 ερώτηση δόθηκε με το υπ' αριθμ. 10708/13-8-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην 68/15.7.1998 ερώτηση, την οποία κατέθεσε ο Βουλευτής κ. Γιαν. Δραγασάκης, σας πληροφορούμε τα ακόλουθα: 

1. Με τις διατάξεις του άρθρου 12 (παρ. 1 και 2) του ν. 2238/1994 ορίζεται η επιβολή αυτοτελούς φορολογίας με συντελεστή 15% στους τόκους που αποκτούνται στην Ελλάδα από φυσικά ή νομικά πρόσωπα, ενώσεις προσώπων ή ομάδες περιουσίας, χωρίς να ενδιαφέρει η ιθαγένειά τους και ο τόπος που διαμένουν ή κατοικούν ή έχουν την έδρα τους και οι οποίοι (τόκοι) προκύπτουν από καταθέσεις σε τράπεζες ή ταμιευτήριο που είναι στην Ελλάδα, από ομόλογα ή άλλους 


 

  

Σελίδα 133 

έντοκους τίτλους γενικώς τραπεζών ή ασφαλιστικών επιχειρήσεων κτλ. 

Ο εν λόγω φόρος παρακρατείται από τον οφειλέτη των τόκων και δι' αυτού εξαντλείται η φορολογική υποχρέωση των δικαιούχων των τόκων γι' αυτό το εισόδημά τους. 

2. Το Συμβούλιο της Ε.Ε. έχει καταρτίσει σχέδιο οδηγίας για την εξασφάλιση ελάχιστου επιπέδου πραγματικής φορολόγησης των εισοδημάτων της αποταμίευσης υπό μορφή τόκων στην Κοινότητα. Το εν λόγω σχέδιο προβλέπει μεταξύ άλλων τα εξής: 

- Τα κράτη- μέλη λαμβάνουν τα απαραίτητα μέτρα που επιτρέπουν ελάχιστο επίπεδο πραγματικής φορολόγησης των τόκων που καταβάλλονται σε φυσικά πρόσωπα τα οποία έχουν τη φορολογική κατοικία τους σε διαφορετικό κράτος - μέλος από εκείνο στο οποίο πραγματοποιείται η πληρωμή από το φορέα πληρωμής (άρθρο 1, παρ. 1). 

- Τα κράτη- μέλη επιλέγουν είτε το σύστημα της παροχής των πληροφοριών στο κράτος - μέλος φορολογικής κατοικίας του πραγματικού δικαιούχου της πληρωμής είτε το σύστημα της παρακράτησης φόρου στην πηγή σύμφωνα με τα άρθρα 7 και 8 (άρθρο 2, παρ.1). 

- Το κράτος- μέλος του φορέα πληρωμής, εφόσον έχει επιλέξει το καθεστώς της παρακράτησης φόρου στην πηγή, παρακρατεί φόρο στην πηγή ελάχιστου ύψους 20% επί των τόκων που καταβάλλει ο φορέας πληρωμής στον πραγματικό δικαιούχο. Καμία άλλη παρακράτηση φόρου στην πηγή δεν μπορεί να διενεργηθεί στην Κοινότητα επί των τόκων που καταβάλλονται στους πραγματικούς δικαιούχους (άρθρο 8, παρ.1). 

3. Με βάση όσα προαναφέρονται συνάγεται ότι το φορολογικό καθεστώς που ισχύει στη χώρα μας για τους τόκους που αφορά το εν λόγω σχέδιο οδηγίας είναι σχεδόν προσαρμοσμένο με τα όσα προβλέπει το σχέδιο τούτο, σε αντίθεση με τα φορολογικά καθεστώτα άλλων κρατών - μελών της Ε.Ε. (π.χ. του Λουξεμβούργου), τα οποία δεν προβλέπουν παρακράτηση φόρου στους υπόψη τόκους. Περαιτέρω και επειδή το σχέδιο αυτό εξετάζεται στο επίπεδο της Ομάδας Δημοσιονομικών Θεμάτων, είναι πρόωρο στο χρονικό διάστημα που διανύουμε να ληφθούν αποφάσεις σχετικά με τις ενέργειες στις οποίες θα προβεί η χώρα μας, ώστε το ως άνω φορολογικό καθεστώς της να εναρμονισθεί πλήρως με τα προβλεπόμενα από αυτό το σχέδιο. Ενδεικτικά αναφέρουμε ότι κατά τη συνεδρίαση της Ομάδας Δημοσιονομικών Θεμάτων στις 2.7.1998, το Λουξεμβούργο θεώρησε τον προτεινόμενο συντελεστή παρακράτησης φόρου υψηλό, ενώ η Ολλανδία είχε αντίθετη άποψη και πρότεινε να υιοθετηθεί συντελεστής παρακράτησης φόρου 25%. Συνεπώς, στην παρούσα φάση δεν είναι δυνατόν να παρασχεθεί η ζητούμενη πληροφορία για το αν θα αυξηθεί σε 20% ο ισχύον στη χώρα μας συντελεστής παρακράτησης φόρου στους τόκους από καταθέσεις σε τράπεζες. Εξάλλου, ούτε και η άλλη ζητούμενη πληροφορία δύναται να παρασχεθεί στην παρούσα φάση, δηλαδή, αν υπάρχει πρόθεση για διαμόρφωση ενός ενιαίου συστήματος φορολογικής αντιμετώπισης των αποδόσεων από όλες τις μορφές αποταμίευσης ή επένδυσης σε τραπεζικά ή χρηματιστηριακά προϊόντα, καθόσον το θέμα τούτο θα εξετασθεί μελλοντικά. 

Ο Υφυπουργός 

ΓΕΩΡ. ΔΡΥΣ" 

49. Στην με αριθμό 71/15-7-98 ερώτηση δόθηκε με το υπ' αριθμ. 1106/24-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 71/15-7-98 που κατέθεσε ο Βουλευτής κ. Παν. Σκανδαλάκης, σας γνωρίζουμε τα ακόλουθα: 

Ο ν. 2525/97 (ΦΕΚ 188 τ.Α') με τον οποίο καθιερώνεται νέα διαδικασία διορισμού των εκπαιδευτικών δεν έθεσε νέους κανόνες σύνταξης της επετηρίδας κατά το μεταβατικό στάδιο κατά το οποίο θα ισχύσει παράλληλα και η επετηρίδα, ούτε συμπεριέλαβε ειδικές ρυθμίσεις για ειδικές κατηγορίες υποψηφίων κατά τη διαδικασία των διορισμών από τον πίνακα των επιτυχόντων στο διαγωνισμό. 

Κατά συνέπεια το εν λόγω θέμα δεν μπορεί προς το παρόν τουλάχιστον να αντιμετωπισθεί. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

50. Στην με αριθμό 72/15-7-98 ερώτηση δόθηκε με το υπ' αριθμ. 1107/7-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 72/15-7-98 που κατέθεσε ο Βουλευτής κ. Παναγιώτης Σκανδαλάκης, σας γνωρίζουμε τα εξής: 

1. Στα πλαίσια της αναβάθμισης της Σιβιτανιδείου Σχολής μελετάται από σχετική επιτροπή και το θέμα της πρόσληψης μόνιμου προσωπικού. 

2. Η πρόσληψη εκπαιδευτικού προσωπικού των κλάδων, στους οποίους αναφέρεστε, θα εξαρτηθεί από την επάρκεια ή όχι του υπηρετούντος εκπαιδευτικού προσωπικού των κλάδων αυτών για την κάλυψη των αναγκών λειτουργίας των Τεχνικών Επαγγελματικών Εκπαιδευτηρίων (Τ.Ε.Ε.) μετά την ψήφιση του σχετικού νόμου. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

51. Στην με αριθμό 132/15-7-98 ερώτηση δόθηκε με το υπ' αριθμ. 25899/27-7-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 132/15-7-98 που κατέθεσε ο Βουλευτής κ. Β. Κεδίκογλου, σχετικά με το θέμα της θέσης σε κατάσταση αργίας του δημοτικού συμβουλίου Ιστιαίας Αναστασίου Αγδινιώτη, σας γνωρίζουμε ότι ήδη έχει δοθεί εντολή στο Γενικό Γραμματέα Περιφέρειας Στερεάς Ελλάδας, για την εξέταση του θέματος και την εφαρμογή των σχετικών διατάξεων του Δημοτικού και Κοινοτικού Κώδικα. 

Ο Υφυπουργός 

Λ. ΠΑΠΑΔΗΜΑΣ" 

52. Στην με αριθμό 245/15-7-98 ερώτηση δόθηκε με το υπ' αριθμ. 2331/12-8-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην ερώτηση 245/15-7-98 που κατατέθηκε στη Βουλή, από τη Βουλευτή κ. Π. Φουντουκίδου αναφορικά με βρωμικά ιόντα στα εμφιαλωμένα νερά, σας γνωρίζουμε τα εξής: 

Το Υπουργείο Υγείας στα πλαίσια των ελέγχων που διεξάγει μαζί με τις περιφερειακές Νομαρχιακές Υπηρεσίες Υγείας, για τη διασφάλιση της ποιότητας των εμφιαλωμένων νερών, διενεργεί δειγματοληψίες σε όλα τα εμφιαλωτήρια της χώρας και για την ύπαρξη χλωρικών και βρωμικών ιόντων στο νερό, που σχετίζεται άμεσα με τη χρήση των χημικών μέσων στις διαδικασίες απολύμανσης. 

Ως εκ τούτου με εγκύκλιό μας, σε όλες τις Δ/νσεις Υγείας, δόθηκαν οδηγίες για τη λήψη μέτρων στα εμφιαλωτήρια και την προστασία της Δημόσιας Υγείας. Μετά από αυτές τις τεχνικές επεμβάσεις, φαίνεται ότι το πρόβλημα των βρωμικών ιόντων, εξαλείφεται. 

Στα Φυσικά μεταλλικά νερά ισχύει το π.δ. 433/83, όπως τροποποιήθηκε με το Υ2/οικ.329 (ΦΕΚ 114/12-2-98) που απαγορεύει την ύπαρξη βρωμικών και χλωρικών ιόντων. 

Στα φυσικά επιτραπέζια νερά με την υπ' αριθμ. Υ2/οικ.4264/97/ 12-1-98 εγκύκλιό μας τα όρια των βρωμικών ιόντων καθορίζονται στα 0,025 ΜGR/LΤ. 

Ο Υφυπουργός 

ΕΜΜ. ΣΚΟΥΛΑΚΗΣ" 



 

  

Σελίδα 134 

53. Στην με αριθμό 250/15-7-98 ερώτηση δόθηκε με το υπ' αριθμ. 24398/30-7-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του υπ' αριθμ. 25Ο/15-7-98 εγγράφου σας, με το οποίο κοινοποιείται ερώτηση του Βουλευτή κ. Ευάγ. Μπασιάκου, σας γνωρίζουμε, σ' ότι μας αφορά, τα εξής: 

Ο Νομός Βοιωτίας, μαζί με άλλες περιοχές της χώρας σ' εφαρμογή των κινήτρων του Αναπτυξιακού Νόμου εντάσσεται στην Γ' ζώνη κινήτρων σύμφωνα με τροπολογία που ψηφίσθηκε στο θερινό Τμήμα της Βουλής και η οποία ορίζει ότι για μια μεταβατική περίοδο από την έναρξη ισχύος του Νόμου 26Ο1/98 και μέχρι την 31η Δεκεμβρίου 2ΟΟ0, θα περιλαμβάνονται στην περιοχή Γ' πέραν της Ζώνης Λαυρεωτικής του Νομού Αττικής και οι περιφέρειες, οι νομοί και τα τμήματα νομών που δεν εντάσσονται στις Α', Β' και Δ' περιοχές, ανεξάρτητα από τη συνδρομή των προϋποθέσεων για την ένταξή τους στην περιοχή Γ. 

Σύμφωνα με τα στοιχεία της Στατιστικής Υπηρεσίας του Ο.Α.Ε.Δ., η ανεργία για όλο το Νομό Βοιωτίας κατά τον μήνα Ιούνιο του 1998 εκτιμάται στο 9,92%. 

Επίσης πρέπει να σημειωθεί ότι το Νομαρχιακό Πρόγραμμα Δημ. Επενδύσεων καταρτίζεται από την Νομαρχιακή Αυτοδιοίκηση και εγκρίνεται από το Νομαρχιακό Συμβούλιο σύμφωνα με την ισχύουσα Νομοθεσία, η δε ένταξη στα Περιφ/ Προγράμματα (ΠΕΠ κ.λπ.) εγκρίνεται από τις Περιφ/ Επιτροπές Παρακολούθησης μετά από πρόταση των Νομαρχιακών Αυτοδιοικήσεων, χωρίς την παρέμβαση του ΥΠΕΘΟ ή άλλου Υπουργείου. 

Η αξιολόγηση και ιεράρχηση των αναγκών καθώς και ο προγραμματισμός και εκτέλεση συγκεκριμένων έργων αντιμετωπίζεται από τα παραπάνω αρμόδια Συμβούλια, Επιτροπές και Φορείς, στα πλαίσια των συνολικών πιστώσεων και οδηγιών, που έχουν καθοριστεί για το καθένα, χωρίς άλλη παρέμβαση του ΥΠΕΘΟ. 

Ο Υπουργός 

Γ. ΠΑΠΑΝΤΩΝΙΟΥ" 

54. Στην με αριθμό 250/15-7-98 ερώτηση δόθηκε με το υπ' αριθμ. 1124/30-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση 25Ο/15-7-98 που κατέθεσε ο Βουλευτής κ. Ευαγ. Μπασιάκος, σχετικά με την κατασκευή 1ου και 2ου Δημοτικού Σχολείου Θήβας καθώς και κατασκευή του Δημ. Σχολείου Ταχίου Βοιωτίας, σας γνωρίζουμε τα ακόλουθα: 

'Επειτα από την αποκέντρωση του Π.Δ.Ε. και την πλήρη εφαρμογή των διατάξεων του ν. 2218/94, όπως συμπληρώθηκε με τις διατάξεις του ν. 2240/94 και κωδικοποιήθηκαν με το π.δ. 30/1996, για τον προγραμματισμό, τη μελέτη, την κατασκευή και την επίβλεψη των έργων σχολικής στέγης, που είναι ενταγμένα σε Νομαρχιακό Πρόγραμμα, ΣΑΝΑ 1 και ΣΑΝΑ 2, αρμόδιες είναι οι οικείες Νομαρχιακές Αυτοδιοικήσεις. 

Το ΥΠΕΠΘ επιχορηγεί ετησίως τις Νομαρχιακές Αυτοδιοικήσεις από το Εθνικό Πρόγραμμα Δημοσίων Επενδύσεων, συνολικά για οικόπεδα και κατασκευές χωρίς περαιτέρω παρέμβαση στην κατανομή των πιστώσεων μέσα στο Νομό. 

Οι Ο.Τ.Α. (Δήμοι - Κοινότητες) σύμφωνα με τις διατάξεις του άρθρου 41 του ν. 2218/94 σε συνδυασμό με τις διατάξεις του άρθρου 5 του ν. 1892/90 και του άρθρου 31 του ν. 2009/92 έχουν την αποκλειστική αρμοδιότητα για την επισκευή και συντήρηση των σχολικών κτιρίων. 

Ως εκ τούτου η ανέγερση του 1ου και 2ου Δημοτικού Σχολείου Θήβας καθώς και του Δημοτικού Σχολείου Ταχίου υπάγεται αποκλειστικά στην αρμοδιότητα της Ν.Α. Βοιωτίας. 

Η επιχορήγηση του ΥΠΕΠΘ για τη Νομαρχιακή Αυτοδιοίκηση Βοιωτίας για το 1997, από το Εθνικό Π.Δ.Ε. και το ΤΚΑΣΕ για οικόπεδα, κατασκευές και επισκευές διδακτηρίων ανέρχεται στα εξής ποσά: 

Π.Δ.Ε. (ΣΑΕ 047 - ΣΑΕ 041/9) 

Για κατασκευές - οικόπεδα 200.000.000 δρχ. 

Για επισκευές - συντηρήσεις 120.000.000 δρχ. 

ΤΚΑΣΕ (1η δόση) 

Για επισκευές - συντηρήσεις 40.000.000 δρχ. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

55. Στην με αριθμό 262/15-7-98 ερώτηση δόθηκε με το υπ' αριθμ. 5245/30-7-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της υπ' αριθμ. 262/15-7-98 ερώτησης, που κατέθεσε στη Βουλή των Ελλήνων η Βουλευτής κ. Βασιλική Αράπη - Καραγιάννη, σας πληροφορούμε, από πλευράς δικής μας αρμοδιότητας, τα εξής: 

Οι εκπαιδευτικοί που υπηρετούν στη Δημόσια Δευτεροβάθμια Εκπαίδευση με σχέση εργασίας ιδιωτικού δικαίου αορίστου χρόνου ή έχουν μονιμοποιηθεί σύμφωνα με τις διατάξεις του ν. 16ΟΟ/86, κατατάσσονται στα μισθολογικά κλιμάκια με βάση τις διατάξεις του ν. 247Ο/97 και τις οδηγίες που δόθηκαν επί των διατάξεων αυτών με την αριθμ. 2Ο3Ο771/4262/0022/24-4-97 εγκύκλιο του Υφυπουργού Οικονομικών. 

Η αρμοδιότητα για την έκδοση αποφάσεων κατάταξης των εν λόγω εκπαιδευτικών στα Μ.Κ. του ν. 2470/97 ανήκει στις οικείες Διευθύνσεις και Γραφεία Δ.Ε. των Νομαρχιακών Αυτοδιοικήσεων. 

Κατόπιν των ανωτέρω, για την κατάταξη στα Μ.Κ. του ν. 2470/97 των εν λόγω εκπαιδευτικών αρμόδιο να σας πληροφορήσει είναι το ΥΠΕΠΘ, στο οποίο συναπευθύνεται η σχετική ερώτηση. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

56. Στην με αριθμό 262/15-7-98 ερώτηση δόθηκε με το υπ' αριθμ. 1126/3-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 262/15.7.98 που κατέθεσε η Βουλευτής κ. Β. Αράπη - Καραγιάννη, σας γνωρίζουμε τα ακόλουθα: 

Οι διατάξεις του ν. 2470/97 "Αναμόρφωση μισθολογίου... κλπ." επεκτάθηκαν με την αριθμ. 2026439/3480/0022/30.5.97 Κ.Υ.Α. και στο προσωπικό με σχέση εργασίας Ιδιωτικού Δικαίου, που υπηρετεί στο Δημόσιο. 

Δοθέντος ότι οι Υπηρεσίες πριν την εφαρμογή του ν. 2470/97 ακολουθώντας την άποψη που έχει διατυπωθεί στην αριθμ. 609/73 γνωμοδότηση του Νομικού Συμβουλίου του Κράτους, η οποία βέβαια είχε συνταχθεί υπό διαφορετικό νομικό καθεστώς από αυτό των ν. 1566/85, 1810/88 και 1824/88, υπολόγιζαν για την κατάταξη στα Μ.Κ. ολόκληρο το χρόνο της προϋπηρεσίας, όσων προσλήφθηκαν στο Δημόσιο πριν την ισχύ του ν.1824/88, ακόμα και στην περίπτωση που αυτή διανύθηκε με μειωμένο ωράριο, ρύθμιση που έπαψε να ισχύει μετά την εφαρμογή του προμνησθέντος νόμου και προκειμένης, μετά την ισχύ του αναφερόμενου νόμου, της επανακατάταξης στα μισθολογικά κλιμάκια των εκπαιδευτικών που προσλήφθηκαν στο Δημόσιο κατ' εφαρμογή των διατάξεων του ν. 682/77, του ν. 1566/85, του ν. 1600/86 και του ν. 1800/88 και υπηρετούν σήμερα είτε με σχέση εργασίας Ιδιωτικού Δικαίου Αορίστου Χρόνου, είτε μονιμοποιήθηκαν, ζητήθηκαν σχετικές οδηγίες από την αρμόδια Υπηρεσία του Γενικού Λογιστηρίου του Κράτους. 

Το Γενικό Λογιστήριο του Κράτους παρέπεμψε στο άρθρο 17 παρ. 3 της αριθμ. 2030771/4262/0022/24.4.97 της γενικής εγκυκλίου του, όπου ορίζεται ότι, η με μειωμένο ωράριο προσφερθείσα προϋπηρεσία υπολογίζεται με αναγωγή στο υποχρεωτικό ωράριο απασχόλησης. 

Η απάντηση αυτή κοινοποιήθηκε στις Διευθύνσεις και τα Γραφεία Δευτεροβάθμιας Εκπαίδευσης με το αριθμ. Δ2/9713/25.7.1997 έγγραφο του ΥΠ.Ε.Π.Θ., προκειμένου να επανακατατάξουν στα ανάλογα μισθολογικά κλιμάκια τους εν λόγω εκπαιδευτικούς. 

Επειδή ωστόσο οι εκπαιδευτικοί της κατηγορίας αυτής, οι 

 

 

  

Σελίδα 135 

οποίοι προσλήφθηκαν στο Δημόσιο κατ' εφαρμογή των διατάξεων του ν. 682/77, του ν. 1566/85 (άρθρο 64), του ν. 1600/86 και του ν. 1800/88 και πριν την ισχύ των διατάξεων του ν. 1824/88, επέμεναν στην άποψη ότι, οι διατάξεις του ν. 1824/88, όπου για πρώτη φορά ορίζεται ότι θα υπολογίζεται με αναγωγή η με μειωμένο ωράριο προϋπηρεσία στην Ιδιωτική Εκπαίδευση, δεν εφαρμόζονται στην περίπτωσή τους, το ΥΠ.Ε.Π.Θ. ζήτησε περαιτέρω οδηγίες επί του θέματος από το Γενικό Λογιστήριο του Κράτους. 

Η ανωτέρω Υπηρεσία με το αριθμ. 2016917/1734/0022/ 10.4.98 έγγραφο - εγκύκλιό της διευκρινίζει και πάλι ότι ανεξάρτητα του χρόνου διορισμού των εκπαιδευτικών αυτών, η διδακτική τους προϋπηρεσία θα υπολογιστεί με αναγωγή. 

Η αριθμ. 2046511/4093/0022/4.12.1991 εγκύκλιος που επικαλείται στην ερώτηση η συνάδελφος Βουλευτής, ρυθμίζει το θέμα της αναγνώρισης της διδακτικής υπηρεσίας κατά τον ίδιο τρόπο κ όπως και η εγκύκλιος αριθμ. Δ2/9713/25.7.97 του Υπουργείου Παιδείας. 

Εξάλλου και το Δ.Ε.Α. με την αριθμ. 1749/97 απόφασή του απορρίπτει για τους ίδιους λόγους την αίτηση ακύρωσης εκπαιδευτικού της κατηγορίας αυτής κατά πράξης του Π.Υ.Σ.Δ.Ε. με την οποία του υπολογίστηκε με αναγωγή η με μειωμένο ωράριο προσφερθείσα διδακτική υπηρεσία στην Ιδιωτική Εκπαίδευση. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

57. Στην με αριθμό 265/15-7-98 ερώτηση δόθηκε με το υπ' αριθμ. 1128/30-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 265/15.7.98 που κατέθεσε η Βουλευτής κ. Β. Αράπη - Καραγιάννη, σχετικά με το ανώτερο όριο μαθητών ανά τμήμα στα Γυμνάσια και Λύκεια της χώρας, σας γνωρίζουμε τα ακόλουθα: 

Ο αριθμός μαθητών κατά τάξη και τμήμα ορίζεται από τις διατάξεις του άρθρ 5 παρ. 10 (για το Γυμνάσιο) και άρθρ. 8 παρ. 8 (για το Λύκειο) του ν. 1566/85. 

Σύμφωνα με αυτές ο ανωτέρω αριθμός δεν μπορεί να είναι μεγαλύτερος από 35 και για τους δύο κύκλους της δευτεροβάθμιας εκπαίδευσης. 

Το Υπουργείο Παιδείας ουδέποτε δεσμεύτηκε σε σχέση με το όριο μαθητών ανά τμήμα και τάξη. 

Είναι κατανοητή βέβαια η ανάγκη να λειτουργούν τα τμήματα και οι τάξεις με μικρότερο αριθμό μαθητών αλλά αυτό όμως απαιτεί επιπλέον προϋποθέσεις (κτιριακές, οικονομικές κλπ) και για το λόγο αυτό δεν είναι εφικτή επί του παρόντος σχετική ρύθμιση. 

Ωστόσο, αν προκύψουν ανάγκες λειτουργίας τμημάτων με μειωμένο αριθμό μαθητών λόγω της εφαρμογής του νέου θεσμού του Ενιαίου Λυκείου, αυτές φυσικά θα αντιμετωπισθούν με γνώμονα την εύρυθμη λειτουργία του Ενιαίου Λυκείου. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

58. Στην με αριθμό 263/15-7-98 ερώτηση δόθηκε με το υπ' αριθμ. 1127/7-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 263/15.7.98 που κατέθεσε η Βουλευτής κ. Βασ. Αράπη Καραγιάννη σας γνωρίζουμε τα εξής: 

Οι αναφερόμενοι εκπ/κοί κατατάχθηκαν σε προσωρινές προσωποπαγείς θέσεις με σχέση εργασίας Ιδιωτικού δικαίου αορίστου χρόνου, κατ' εφαρμογή των διατάξεων των άρθρων 10 και 11 του ν. 2266/94 και του π.δ. 19/96, το οποίο εξεδόθη κατ' εξουσιοδότηση του άρθρου 13 του αυτού νόμου, επειδή η περίπτωσή τους ενέπιπτε, κατά τη δήλωση του τότε Υπουργού Προεδρίας, σύμφωνα με τα σχετικά πρακτικά της Βουλής, στην κατηγορία των υπαλλήλων, όπως αυτοί προσδιορίζονται από τις διατάξεις του άρθρου 10 του εν λόγω νόμου. 

Υπηρετούσαν δηλ. κατά τη δημοσίευση του νόμου 2266/94, είχαν υπηρεσία εικοσιτεσσάρων (24) μηνών συνεχή ή με διακοπές ενός μηνός ή συνολική υπηρεσία τριάντα (30) τουλάχιστον μηνών ανεξάρτητο από τυχόν ενδιάμεσες διακοπές. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

59. Στην με αριθμό 267/15-7-98 ερώτηση δόθηκε με το υπ' αριθμ. 1130/7-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 267/15-7-1998 που κατέθεσε η Βουλευτής κ. Βασ. Αράπη - Καραγιάννη, σας γνωρίζουμε τα εξής: 

Στην αρμόδια υπηρεσία του ΥΠΕΠΘ ελάχιστες καταγγελίες έχουν υποβληθεί σχετικά με τη μη εφαρμογή των αποφάσεων των Διοικητικών Δικαστηρίων. 

Οι καταγγελίες αυτές έχουν διαβιβαστεί στις Διευθύνσεις και στα Γραφεία Δ/θμιας Εκπαίδευσης με την επισήμανση της υποχρεωτικής εφαρμογής των αποφάσεων των Διοικητικών Δικαστηρίων. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

60. Στην με αριθμό 270/15-7-98 ερώτηση δόθηκε με το υπ' αριθμ. 1131/24-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 270/15.7.98 που κατέθεσαν οι Βουλευτές κύριοι Απ. Τασούλας και Μπάμπης Αγγουράκης σας γνωρίζουμε τα ακόλουθα: 

1. Ο ν. 2525/97 (ΦΕΚ 188 τ.Α') με τον οποίο καθιερώνεται νέα διαδικασία διορισμού των εκπαιδευτικών δεν έθεσε νέους κανόνες σύνταξης της επετηρίδας κατά το μεταβατικό στάδιο κατά το οποίο θα ισχύσει παράλληλα και η επετηρίδα, ούτε συμπεριέλαβε ειδικές ρυθμίσεις για ειδικές κατηγορίες υποψηφίων κατά την διαδικασία των διορισμών από τον πίνακα των επιτυχόντων στο διαγωνισμό. 

Κατά συνέπεια το εν λόγω θέμα δεν μπορεί προς το παρόν τουλάχιστον να αντιμετωπισθεί. 

2. Η χορήγηση πιστώσεων στις Δ/νσεις Α/θμιας Εκπ/σης για προσλήψεις αναπληρωτών εκπαιδευτικών γίνεται πριν από την έναρξη του διδακτικού έτους, εφόσον βέβαια υπάρχουν ανάγκες. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

61. Στην με αριθμό 273/16-7-98 ερώτηση δόθηκε με το υπ' αριθμ. 2072/12-8-98 έγγραφο από τον Υφυπουργό Υγείας και Πρόνοιας η ακόλουθη απάντηση: 

"Απαντώντας στην με αριθμό 273/16.7.1998 ερώτηση που κατέθεσε στη Βουλή των Ελλήνων ο Βουλευτής κ. Β. Πολύδωρας και αφορά την κοινωνική προστασία των Κούρδων και για θέματα της αρμοδιότητάς μας, σας ενημερώνουμε τα εξής: 

Το Υπουργείο μας, με μία σειρά μέτρων, προσπαθεί να αντιμετωπίσει το όλο και διογκούμενο κύμα προσφύγων που καταφεύγει στη χώρα μας (ο αριθμός των αφίξεων αυξανει δραματικά τα τελευτιαί(α χρόνια και το 1997 έφθασε τα 4.376 άτομα). 

Προς αντιμετώπιση του προβλήματος το Υπουργείο μας σχεδίασε την ίδρυση ενός νέου Κέντρου Προσωρινής Διαμονής Αιτούντων 'Ασυλο το οποίο θα καλύψει σε μεγάλο βαθμό τις ανάγκες στέγασης, διατροφής κλπ. των αιτούντων άσυλο. Λόγω του υψηλού κόστους που απαιτείται για την ίδρυση του νέου Κέντρου αναζητήσαμε συγχρηματοδότηση από την Ε.Ε. 

Επίσης το Υπουργείο μας βρίσκεται στην τελική φάση έκδοσης Προεδρικού Διατάγματος, κατ' εξουσιοδότηση του άρθρου 1 παρ. 2 του ν. 2452/96 (Φ.Ε.Κ. 283/96 Τ.Α.) με το οποίο ρυθμίζονται μεταξύ άλλων οι προϋποθέσεις της ιατρο-

 

 

  

Σελίδα 136 

φαρμακευτικής, νοσοκομειακής, καθώς και της κοινωνικο-οικονομικής συνδρομής των αναγνωρισμένων προσφύγων, των αιτούντων άσυλο και των υπό ανοχή παραμενόντων για ανθρωπιστικούς λόγους. 

Επιπλέον, στο πλαίσιο τριών (3) ειδικών γραμμών προϋπολογισμού μέσω των οποίων, η Ε.Ε. χρηματοδοτεί δράσεις υπέρ των προσφύγων, το Υπουργείο σχεδίασε τις ενέργειες που θεωρούνται απαραίτητες για την κοινωνική ένταξη των προσφύγων. Οι ενέργειες που εμπίπτουν στους στόχους και τις στρατηγικές του Υπουργείου μας συγχρηματοδοτούνται. Η υλοποίηση τους έχει ήδη ξεκινήσει από τους εποπτευόμενους φορείς που δραστηριοποιούνται σε θέματα προσφύγων. 

Σημειώνουμε τέλος ότι οι προαναφερομένες δράσεις έχουν πολυδιάστατο χαρακτήρα και αποσκοπούν στην επίτευξη αυτονομίας και στην αποτροπή του κοινωνικού αποκλεισμού των προσφύγων. 

Ο Υφυπουργός 

ΕΜΜ. ΣΚΟΥΛΑΚΗΣ" 

62. Στην με αριθμό 274/16-7-98 ερώτηση δόθηκε με το υπ' αριθμ. 5246/31-7-98 έγγραφο από τον Υφυπουργό Οικονομικών η ακόλουθη απάντηση: 

"Αναφορικά με την ερώτηση με αριθμό 274/16-7-98, που κατατέθηκε στην Εθνική Αντιπροσωπεία από τους Βουλευτές κυρίους Θεόφιλο Λεονταρίδη και Γεώργιο Καρασμάνη, θέτουμε υπόψη σας, από πλευράς δικής μας αρμοδιότητας τα ακόλουθα: 

Η Κυβέρνηση υλοποιώντας σχετική εξαγγελία της, προέβη στην αναναμόρφωση του μισθολογίου των στελεχών των Ενόπλων Δυνάμεων της Ελληνικής Αστυνομίας, του Πυροσβεστικού και του Λιμενικού Σώματος, εντός των δημοσιονομικών δυνατοτήτων της χώρας, με τη θέσπιση του ν. 2448/96. 

Το προαναφερόμενο μισθολόγιο παρέχει ουσιαστικές αυξήσεις σε όλους τους βαθμούς της κλίμακας της στρατιωτικής ιεραρχίας, με προτεραιότητα στους ανώτατους αξιωματικούς σε σχέση με τους κατώτερους, για την ενίσχυση του κύρους, της αποστολής και της ευθύνης του κάθε βαθμού. 

'Αλλωστε, με τις διατάξεις του άρθρου 18 του πρόσφατου συνταξιοδοτικού νόμου 2592/98 (ΦΕΚ 57/Α') προβλέπονται πρόσθετες βελτιώσεις στο στρατιωτικό μισθολόγιο καθώς και επέκτασή του στους στρατιωτικούς συνταξιούχους, ως ακολούθως: 

α) Αναμορφώνονται οι συντελεστές των ανωτάτων βαθμών της στρατιωτικής ιεραρχίας. Αυτό σημαίνει αύξηση των βασικών μισθών των εν ενεργεία στρατιωτικών και αναμόρφωση των συντάξεων των ε.α. ανωτάτων αξιωματικών. 

β) Αυξάνονται από 1-1-98, τα ποσά του επιδόματος ειδικής απασχόλησης των ανωτάτων αξιωματικών των Ε.Δ. και των ομοιοβάθμων τους των σωμάτων ασφαλείας. 

γ) Αναπροσαρμόζονται, από 1-1-98 τα ποσά του επιδόματος θέσης - ευθύνης που προβλέπονται για τους βαθμούς του Συνταγματάρχη και άνω και παρέχεται ίδιο επίδομα και τους λοιπούς στρατιωτικούς εν γένει. 

δ) Αυξάνονται από 1-1-98 τα μηνιαία προβλεπόμενα ποσά για έξοδα παράστασης. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

63. Στην με αριθμό 285/16-7-98 ερώτηση δόθηκε με το υπ'αριθμ. 24464/29-7-98 έγγραφο από τον Υπουργό Eθνικής Οικονομίας και Οικονομικών η ακόλουθη απάντηση: 

"Σε απάντηση του υπ' αριθμ. 285/16-7-98 εγγράφου σας με το οποίο κοινοποιείται ερώτηση του Βουλευτή κ. Δ. Κ. Σαρρή, σας γνωρίζουμε, σε ό,τι μας αφορά, τα εξής: 

Επί της ερώτησης 1. 

Η έναρξη ισχύος του νέου Αναπτυξιακού Νόμου 2601/98 (ΦΕΚ 81/Α/98) κατάρτησε κάθε προγενέστερη διαίρεση της Επικράτειας σε ζώνες κινήτρων και διαμόρφωσε με βάση το άρθρο 4 παρ. 1 του ιδίου Νόμου, ένα νέο χάρτη περιοχών εφαρμογής των ενισχύσεων που προβλέπονται μέσα από τις διατάξεις του. 

Στα πλαίσια αυτά, σας ενημερώνουμε επιπλέον ότι κατατέθηκε τροπολογία που ήδη ψηφίσθηκε από το θερινό τμήμα της Βουλής και ορίζει ότι για μια μεταβατική περίοδο από την έναρξη ισχύος του παρόντος νόμου και μέχρι την 31η Δεκεμβρίου 2000, θα περιλαμβάνονται στην περιοχή Γ' πέραν της Ζώνης Λαυρεωτικής του Νομού Αττικής και οι περιφέρειες, οι νομοί και τα τμήματα νομών που δεν εντάσσονται στις Α', Β', και Δ' περιοχές, ανεξάρτητα από τη συνδρομή των προϋποθέσεων για την ένταξή τους στην περιοχή Γ'. 

Η ανάγκη της νομοθετικής ρύθμισης προέκυψε επειδή τα διαθέσιμα στατιστικά στοιχεία της Ε.Σ.Υ.Ε. που ήταν απαραίτητα για την έκδοση της κοινής Υπουργικής Απόφασης που θα καθόριζε την περιοχή Γ', βάσει της παραγράφου 1 του άρθρου 4 του ν. 2601/98, απαιτούσαν περαιτέρω επεξεργασία. 

Ο Υπουργός 

Γ. ΠΑΠΑΝΤΩΝΙΟΥ" 

64. Στην με αριθμό 293/16-7-98 ερώτηση δόθηκε με το υπ'αριθμ. 27183/7-8-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της υπ' αριθμ. 293/16-7-98 ερώτησης που κατέθεσε ο Βουλευτής κ. Ευάγ. Μπασιάκος, σχετικά με την χορήγηση έκτακτης οικονομικής ενίσχυσης στους Ο.Τ.Α. του Νομού Βοιωτίας, οι οποίοι επλήγησαν από τις πρόσφατες πυρκαγιές, σας πληροφορούμε ότι, σύμφωνα με τις διατάξεις του άρθρ. 13, παρ. 7 του ν. 2539/1997: "Συγκρότηση της Πρωτοβάθμιας Τοπικής Αυτοδιοίκησης", από 1-1-98 απαγορεύεται η χορήγηση έκτακτων οικονομικών ενισχύσεων σε δήμους και κοινότητες από ειδικούς λογαριασμούς. 

Θα εξετασθεί όμως η δυνατότητα χρηματοδότησης των ανωτέρω Ο.Τ.Α. από το πρόγραμμα ΕΠΤΑ, σύμφωνα με τη διαδικασία που προβλέπεται από την 19797/5-6-98 Υπουργική απόφαση. 

Ο Υφυπουργός 

Λ. ΠΑΠΑΔΗΜΑΣ" 

65. Στην με αριθμό 301/16-7-98 ερώτηση δόθηκε με το υπ'αριθμ. 2829/7-8-98 έγγραφο από τον Υπουργό Yγείας και Πρόνοιας η ακόλουθη απάντηση: 

"Απαντώντας στην ερώτηση 301/16-7-98 που κατέθεσε στη Βουλή ο Βουλευτής κ. Ι. Αράπης σχετικά με το Κ.Π.Μ. Αρρένων Χανίων σας πληροφορούμε τα ακόλουθα: 

Το Υπουργείο μας, στα πλαίσια της προσπάθειας αναδιοργάνωσης και επαναπροσδιορισμού του τομέα της κοινωνικής πρόνοιας και ειδικότερα του θεσμού της ιδρυματικής προστασίας, αποφάσισε τη συγχώνευση, κατάργηση ή αλλαγή σκοπού ορισμένων από τα Κέντρα Παιδικής Μέριμνας που εποπτεύει. Για την επιλογή των ιδρυμάτων που καταργούνται, μεταξύ των οποίων περιλαμβάνεται και το Κέντρο Παιδικής Μέριμνας Αρρένων Χανίων, λήφθηκαν υπόψη ο αριθμός και η ηλικία των παιδιών, ο λόγος εισαγωγής τους και η γεωγραφική κατανομή των Κέντρων. 

Για την τακτοποίηση των παιδιών θα δοθούν σχετικές οδηγίες και κατευθύνσεις στις αρμόδιες υπηρεσίες είτε για τη μετεγραφή τους σε άλλα προνοιακά ιδρύματα, είτε για την επανένταξή τους στο οικογενειακό περιβάλλον, όπου αυτό είναι εφικτό. 

Επίσης σας γνωρίζουμε ότι με τις διατάξεις του Π.Δ/τος που προωθείται, ρυθμίζονται τα θέματα τακτοποίησης του προσωπικού που υπηρετεί σ' αυτό. 

Σε ό,τι αφορά τη μετάθεση της υπαλλήλου Τερεζάκη - Κυριακάκη Αρτεμησίας, κλάδου ΤΕ Παιδαγωγικού (προσωρινός) Κ.Π.Μ. με Α' βαθμό σας γνωρίζουμε τα εξής: 

Κατά την 443/23-3-98 συνεδρίαση το Α' Υπηρεσιακό Συμβούλιο του Υπουργείου μας έκρινε ως Προϊσταμένους Διεύθυνσης τις υπαλλήλους του Κ.Π.Μ. Αρρένων Χανίων Τερεζάκη - Κυριακάκη Αρτεμησία και Μαριδάκη Μαρία (ιδίου κλάδου και βαθμού). 

  

 

  

Σελίδα 137 

Με τις υπ' αριθμ. ΔΥ1γ/οικ.9472/18-5-98 και ΔΥ1γ/οικ. 9473/18-5-98 αποφάσεις της Γενικής Γραμματέως του Υπουργείου μας, τοποθετήθηκαν αντίστοιχα ως Προϊστάμενοι Διεύθυνσης, η μεν πρώτη στο Κ.Π.Μ. Αρρένων Πτολεμαϊδας Ν. Κοζάνης, η δε δεύτερη στο Κ.Π.Μ. Αρρένων Χανίων. 

Κατά συνέπεια, όπως προκύπτει από τα παραπάνω, δεν πρόκειται περί μετάθεσης υπαλλήλου αλλά μετακίνησης της μιας εκ των δύο Διευθυντριών πλέον, σε άλλο 'Ιδρυμα Παιδικής Προστασίας. 

'Υστερα όμως από την υπ' αριθμ. 100/9-6-98 αίτηση της υπαλλήλου Τερεζάκη - Κυριακάκη Αρτεμησίας, περί μη αποδοχής και απαλλαγής από τα νέα καθήκοντά της, σας πληροφορούμε ότι το όλο θέμα θα επανεισαχθεί στο αρμόδιο Υπηρεσιακό Συμβούλιο για τα περαιτέρω. 

Τέλος στο Σχέδιο Νόμου "Ανάπτυξη του Εθνικού Συστήματος Κοινωνικής Φροντίδας και άλλες διατάξεις" προβλέπεται η θεσμοθέτηση και η ανάπτυξη του εθελοντισμού. 

Ο Υπουργός 

Κ. ΓΕΙΤΟΝΑΣ" 

66. Στην με αριθμό 303/16-7-98 ερώτηση δόθηκε με το υπ' αριθμ. 230/28-7-98 έγγραφο από τον Υφυπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στην ερώτηση 303/16-7-98, που κατατέθηκε στη Βουλή από το Βουλευτή κ. Θεοφ. Δημοσχάκη, σχετικά με το ύψος των καταβαλλόμενων από τον ΟΓΑ συντάξεων, σας πληροφορούμε τα εξής: 

Σύμφωνα με γενική αρχή του ισχύοντος στην Ελλάδα Δικαίου Κοινωνικής Ασφάλισης, το ύψος των χορηγουμένων συντάξεων από τους ασφαλιστικούς Οργανισμούς είναι συνάρτηση των ασφαλιστικών εισφορών (εργοδότου και εργαζόμενου) και του χρόνου ασφάλισης σε αυτούς. 

Ο Ο.Γ.Α. μέχρι τη θέσπιση του ν. 1745/87 "περί ιδρύσεως Κλάδου Πρόσθετης Ασφάλισης Αγροτών" ομοίαζε περισσότερο με Οργανισμό Κοινωνικής Πρόνοιας, παρά με ασφαλιστικό Οργανισμό. 

Και τούτο διότι οι αγρότες του ν. 4169/61 ουδεμία ασφαλιστική εισφορά κατέβαλαν, ενώ εχορηγείτο από την Πολιτεία νοσοκομειακή και ιατροφαρμακευτική περίθαλψη σ' αυτούς, καθώς και ένα ποσό σύνταξης με τη συμπλήρωση του 65ου έτους της ηλικίας τους, χωρίς να απαιτείται η διακοπή του αγροτικού επαγγέλματος. 

Το ποσό της δαπάνης αυτής βαρύνει εξ ολοκλήρου σχεδόν τον κρατικό προϋπολογισμό. 

Επειδή όμως είχε διαπιστωθεί ότι δεν ήταν εφικτή η συνέχιση της ανορθοδόξου αυτής ασφαλιστικής κάλυψης του αγροτικού πληθυσμού, η Πολιτεία αναμόρφωσε το ασφαλιστικό σύστημα του ΟΓΑ, με τη σύσταση Κλάδου Κύριας Ασφάλισης Αγροτών, που στηρίζεται στην ανταποδοτικότητα και στη συμμετοχή του κράτους (14% κρατική επιχορήγηση και 7% εισφορά ασφαλισμένου), που θα συντελέσει στη βελτίωση της ασφαλιστικής προστασίας του αγροτικού πληθυσμού της χώρας. 

Επίσης με τις διατάξεις του νέου αυτού νόμου (άρθρο 12 παρ. 6 ν. 2458/97), τα ποσά των συντάξεων του ΟΓΑ του ν. 4169/61 καθώς και του ν. 1745/87, αναπροσαρμόζονται από 1-1-97 και εφεξής, κατά το ποσοστό μεταβολής του δείκτη τιμών καταναλωτή του έτους που αφορά την αναπροσαρμογή. 

'Ετσι με βάση τα ανωτέρω, οι συντάξεις του ΟΓΑ του ν. 4169/61 και ν. 1745/87 αναπροσαρμόσθηκαν από 1-1-98 κατά ποσοστό 3,7% και στο τέλος του έτους θα χορηγηθεί διορθωτικό ποσό, που θα καλύπτει τη διαφορά μεταξύ του 2,5% και της πραγματικής αύξησης του Δείκτη Τιμών Καταναλωτή. 

Ο Υφυπουργός 

ΝΙΚΟΣ ΦΑΡΜΑΚΗΣ" 

67. Στην με αριθμό 304/16-7-98 ερώτηση δόθηκε με το υπ' αριθμ. 26373/31-7-98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης 304/16-7-98 που κατατέθηκε στη Βουλή των Ελλήνων από το Βουλευτή κ. Θ. Δημοσχάκη και αναφέρεται στο πιο πάνω θέμα, σας στέλνουμε πίνακες των έργων ύδρευσης που εκτελούνται στις Κοινότητες και τους Δήμους του Ν. 'Εβρου προς ενημέρωσή σας. 

Ο Υφυπουργός 

Λ. ΠΑΠΑΔΗΜΑΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

68. Στην με αριθμό 308/16-7-98 ερώτηση δόθηκε με το υπ' αριθμ. 1137/30-7-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 308/16-7-98 που κατέθεσαν οι Βουλευτές κύριοι Μπ. Αγγουράκης και Απ. Τασούλας, σας πληροφορούμε τα ακόλουθα: 

Σύμφωνα με τις διατάξεις των άρθρων 17 και 31 του ν. 2470/97 δεν μπορεί να αναγνωρισθεί η προϋπηρεσία των Εκπ/κών σε παιδικούς και βρεφονηπιακούς σταθμούς που είναι Ν.Π.Ι.Δ. 

Η πιο πάνω ρύθμιση αφορά όλους τους εκπ/κούς (σχετ. εγκύκλιος του ΥΠΕΠΘ αρ. Φ.361.4/69/Δ1/4571/3-7-98 φωτοτυπία της οποίας σας επισυνάπτουμε). 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων). 

69. Στην με αριθμό 329/17-7-98 ερώτηση δόθηκε με το υπ'αριθμ. 75/28-7-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 329/17-7-98 που κατέθεσε ο Βουλευτής κ. Γ. Νιώτης, σας γνωρίζουμε ότι οι προϋποθέσεις, η διάρκεια και η διαδικασία παροχής δικαιώματος παραμονής και εργασίας στους ελληνικής καταγωγής υπηκόους Αλβανίας, καθορίζονται από τις διατάξεις της 4000/3/10-ε από 15-4-98 κοινής Υπουργικής Απόφασης. 

Για τις λεπτομέρειες εφαρμογής της εν λόγω απόφασης και την εξασφάλιση της άψογης διαδικασίας χορήγησης στους ανωτέρω του Ειδικού Δελτίου, έχουν δοθεί στις αρμόδιες Υπηρεσίες μας σαφείς εντολές και οδηγίες για τον ενδεδειγμένο και αποτελεσματικό έλεγχο των απαιτουμένων δικαιολογητικών και οποιουδήποτε άλλου εγγράφου ή στοιχείου αποδεικτικού ή ενισχυτικού της καταγωγής των ενδιαφερομένων. Για το σκοπό αυτό οι Υπηρεσίες μας συνεργάζονται στενά και με άλλες συναρμόδιες Υπηρεσίες άλλων Υπουργείων για την εξακρίβωση της γνησιότητας των υποβαλλομένων δικαιολογητικών. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

70. Στην με αριθμό 313/17-7-98 ερώτηση δόθηκε με το υπ'αριθμ. 24113/4-8-98 έγγραφο από τον Υπουργό Yγείας και Πρόνοιας η ακόλουθη απάντηση: 

"Απαντώντας στην 313/17-7-98 ερώτηση που κατέθεσε στη Βουλή ο Βουλευτής κ. Αναστάσιος Παπαληγούρας, σχετικά με το πιο πάνω θέμα, σας γνωρίζουμε ότι η κενή θέση του εν λόγω ιατρείου καλύφθηκε από τον γιατρό υπόχρεο υπηρεσίας υπαίθρου Παπαχαραλάμπους Χριστόφορο - Αλέξανδρο, ο οποίος σύμφωνα με την αριθμ. πρωτ. Α9α/17722/4-6-98 απόφαση διορίσθηκε για τρίμηνη εκπαίδευση στο οικείο Νοσοκομείο, όπως ορίζουν οι σχετικές διατάξεις του άρθρου 26 παρ. 4 του ν. 2519/97 (ΦΕΚ 165/τ.Α'/97). Την επομένη της λήξης της τρίμηνης εκπαίδευσης θα αναλάβει καθήκοντα στην έδρα του. 

 

 

  

Σελίδα 138 

Στο σημείο αυτό κρίνουμε σκόπιμο να σας πληροφορήσουμε ότι το Δ.Σ. του Γενικού Νομαρχιακού Νοσοκομείου Κορίνθου ανέθεσε στον προαναφερόμενο γιατρό την εξυπηρέτηση των κατοίκων της περιοχής ευθύνης του ιατρείου κάθε Τετάρτη. 

Επίσης, με απόφαση του Δ/ντού του Κέντρου Υγείας Ξυλοκάστρου, στην αρμοδιότητα του οποίου υπάγεται διοικητικά το πιο πάνω ιατρείο, καλύπτει την περιοχή ο γιατρός του όμορου ιατρείου Ρεθίου (2) φορές την εβδομάδα. 

Ο Υπουργός 

ΚΩΝ/ΝΟΣ ΓΕΙΤΟΝΑΣ" 

71. Στην με αριθμό 317/17-7-98 ερώτηση δόθηκε με το υπ'αριθμ. 23321/4-8-98 έγγραφο από τον Υπουργό Yγείας και Πρόνοιας η ακόλουθη απάντηση: 

"Απαντώντας στην 317/17-7-98 ερώτηση που κατέθεσε στη Βουλή των Ελλήνων ο Βουλευτής κ. Νικόλαος Κατσαρός, σχετικά με το πιο πάνω θέμα, σας γνωρίζουμε ότι η Υπηρεσία μας προκήρυξε έγκαιρα την κενή θέση ιατρού του Π.Ι. Καλιπεύκης, χωρίς όμως να καταστεί δυνατή η κάλυψή της εξ' αιτίας της απροθυμίας γιατρών υπόχρεων υπηρεσίας υπαίθρου Ν.Δ. 67/68 να τη διεκδικήσουν. 

Εν συνεχεία, με το αριθ. πρωτ. Α9α/οικ.20342/26-6-98 τηλετυπικό έγγραφό μας προς το Γενικό Επιτελείο Στρατού, ζητήσαμε την τοποθέτηση οπλίτη - Γιατρού στο προαναφερόμενο ιατρείο. 

Στο σημείο αυτό κρίνουμε σκόπιμο να σας αναφέρουμε ότι το Κέντρο Υγείας Γόννων, στην αρμοδιότητα του οποίου υπάγεται διοικητικά το εν λόγω ιατρείο, οφείλει να φροντίσει για την όσο το δυνατό καλύτερο εξυπηρέτηση των κατοίκων της περιοχής ευθύνης του ιατρείου, αναθέτοντας σε γιατρό όμορου ιατρείου ή του ιδίου Κέντρου Υγείας την παροχή υπηρεσιών υγείας στους ενδιαφερόμενους. 

Ο Υπουργός 

ΚΩΝ/ΝΟΣ ΓΕΙΤΟΝΑΣ" 

72. Στην με αριθμό 336/17-7-98 ερώτηση δόθηκε με το υπ'αριθμ. 17977/5-8-98 έγγραφο από τον Υφυπουργό Eσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 336/17-7-98 που κατέθεσε στη Βουλή ο Βουλευτής κ. Προκόπης Παυλόπουλος σχετικά με τις συνθήκες έκδοσης των αναφερομένων στο αριθ.Φ. 51060/8340/29-5-97 έγγραφό μας, διοικητικών πράξεων που αφορούν τον εν θέματι κακοποιό και τις τυχόν επιβληθείσες κυρώσεις σε βάρος των κατά περίπτωση υπευθύνων σας γνωρίζουμε τα εξής: 

Η Νομαρχιακή Αυτ/ση Ανατολ. Αττικής κατόπιν του προαναφερθέντος εγγράφου μας με τις αριθμ. 3051/18-6-97 και 3130/18-6-97 αποφάσεις της ανακάλεσε τις υπ' αριθμ. 20841/4-7-95 και 26661/5-10-95 όμοιές της με τις οποίες καθορίστηκε η Ιθαγένεια του ανωτέρω, ο οποίος εν συνεχεία διαγράφτηκε τόσο από τα Μητρώα Αρρένων και Δημοτολόγια του Δήμου Αχαρνών όπου ήταν γραμμένος με στοιχεία Κέσοβ Βλαδίμηρος του Φιλάρετου και Ποπόβ Βαλέριος του Κοσμά, όσο και από τους εκλογικούς καταλόγους. Οι ανακλητικές αποφάσεις κοινοποιήθηκαν και στον Εισαγγελέα Πρωτοδικών. 

Το Ειδικό Ληξ/χείο Αθηνών ακύρωσε τα Ληξιαρχικά γεγονότα που καταχωρήθηκαν σ' αυτό τόσο επ' ονόματι του Κέσοβ Βλαδίμηρου και των μελών της οικογενείας του όοσ και επ' ονόματι του Ποπόβ Βαλέριου. 

Επίσης το Υπουργείο Δημόσιας Τάξης μας ενημέρωσε α) ότι με το αριθμ. 5301/2-412229/28-11-97 έγγραφό του ζήτησε από την Ελληνική Πρεσβεία στη Μόσχα να ακυρώσει τις θεωρήσεις παλιννόστησης, που χορηγήθηκαν στα ονόματα KESOV VLADIMIR & POPOV Βαλέριου, η δε ως άνω Προξενική Αρχή με το αριθμ. 700/3/ΑΣ 100/3.2.1998 έγγραφό της γνώρισε στη ΔΙΚΑ ότι προέβη στις προαναφερόμενες ακυρώσεις και β) για την όλη υπόθεση έχει επιληφθεί η Δ/νση Ασφαλείας Αττικής, Υποδ/νση Δίωξης Εγκλημάτων κατά ζωής και ιδιοκτησίας (Δ.Α.Α./ΥΔΕΖΗ). 

Πέραν των ανωτέρω σας γνωρίζουμε ότι από το Σώμα Επιθεωρητών - Ελεγκτών Δημόσιας Διοίκησης του Υπουργείου μας διενεργήθηκε ύστερα από σχετική εντολή έλεγχος στις Νομαρχιακές Αυτοδιοικήσεις Αθηνών, Πειραιώς και Ανατολικής Αττικής με αντικείμενο τη διακρίβωση της νομιμότητας των διοικητικών πράξεων με τις οποίες διαπιστώνεται η Ελληνική Ιθαγένεια και των εκδοθέντων διαβατηρίων. Μεταξύ των ελεγχθέντων διοικητικών πράξεων για τις οποίες επισημάνθηκαν παραλείψεις, συμπεριλαμβάνονται και αυτές που αφορούν τον καθορισμό ιθαγένειας του προαναφερθέντος κακοποιού. 

Κατόπιν τούτου το Υπουργείο μας με εγγραφό του (Φ.64048/15522/6-7-98) ζήτησε από τον Νομάρχη Ανατ. Αττικής τη διενέργεια Ενορκης Διοικητικής Εξέτασης προκειμένου να διαπιστωθεί αν προκύπτουν ευθύνες ή παραλείψεις υπαλλήλων που έχουν εμπλακεί στη διαδικασία διαπίστωσης της Ελληνικής Ιθαγένειας. 

Ο Νομάρχης όπως μας γνώρισε διέταξε τη διενέργεια 'Ενορκης Διοικητικής Εξέτασης η οποία βρίσκεται σε εξέλιξη. 

Αντίγραφο δε του σχετικού πορίσματος θα σταλεί στην υπηρεσία μας μετά την ολοκλήρωσή της. 

Ακόμα το Υπουργείο ζήτησε από το Νομάρχη Αθηνών τη διενέργεια Ενορκης Διοικητικής Εξέτασης προκειμένου να διαπιστωθεί αν προκύπτουν ευθύνες ή παραλείψεις υπαλλήλων που έχουν εμπλακεί στη διαδικασία έκδοσης του υπ' αριθμ. Ι. 744079/13-7-95 διαβατηρίου επ' ονόματι του ΚΕΣΟΒ ΒΛΑΔΙΜΗΡΟΥ του ΦΙΛΑΡΕΤΟΥ. 

Ο Υφυπουργός 

Λ. ΠΑΠΑΔΗΜΑΣ" 

73. Στην με αριθμό 339/17-7-98 ερώτηση δόθηκε με το υπ'αριθμ. 1478/5-8-98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

Απαντώντας στην με αριθμό πρωτ. 339/17-7-98 ερώτηση των Βουλευτών κυρίων Ν. Κωνσταντόπουλου και Ε. Αποστόλου, σας γνωρίζουμε ότι η Κυβέρνηση θα ήθελε για άλλη μια φορά να καταστήσει απολύτως σαφές ότι δεν θα αποδεχθεί προσφορές τόσο για τα ΚΑΕ όσο και για άλλες υπό ιδιωτικοποίηση ΔΕΚΟ που να απέχουν σημαντικά από τις προσδοκίες και τις εκτιμήσεις της για την πραγματική αξία αυτών. 

Εξάλλου, σε συνέντευξη Τύπου ανακοινώθηκε ότι ο διαγωνισμός καθίσταται άκυρος για το λόγο ότι δεν κατοχυρώνει τα συμφέροντα του Δημοσίου. 

Ο Υπουργός 

ΓΙΑΝΝΟΣ ΠΑΠΑΝΤΩΝΙΟΥ" 

74. Στην με αριθμό 339/17-7-98 ερώτηση δόθηκε με το υπ'αριθμ. 6973/4-8-98 έγγραφο από τον Υφυπουργό Oικονομικών η ακόλουθη απάντηση: 

"Απαντώντας στην ερώτηση με αριθμό 339/17-7-98 που κατέθεσαν στη Βουλή οι Βουλευτές κύριοι Ν. Κωνσταντόπουλος και Ε. Αποστόλου σχετικά με την πώληση του πλειοψηφικού πακέτου μετοχών της εταιρείας Καταστήματα Αφορολογήτων Ειδών Α.Ε.", σας πληροφορούμε ότι το Δ.Σ. της Δ.Ε.Κ.Α. Α.Ε. κήρυξε άγονο το διαγωνισμό, γιατί το τίμημα της μοναδικής προσφοράς που πληρούσε τους όρους της προκήρυξης κρίθηκε μη ικανοποιητικό και αποφάσισε την προκήρυξη νέου διαγωνισμού με στόχο τη μεγαλύτερη δυνατή προσέλκυση επενδυτών. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

75. Στην με αριθμό 343/20-7-98 ερώτηση δόθηκε με το υπ'αριθμ. 5886/4-8-98 έγγραφο από τον Υφυπουργό Oικονομικών η ακόλουθη απάντηση: 

"Απαντώντας στην 343/23/20-7-98 ερώτηση και Α.Κ.Ε. που κατέθεσε στη Βουλή ο Βουλευτής κ. Β. Κεδίκογλου σχετικά με έργα φορέων από το Ε.Α.Π.Τ.Α. σας πληροφορούμε τα 

  


 

  

Σελίδα 139 

ακόλουθα, όπως προκύπτουν από τα στοιχεία του Ταμείου (σχετ. έγγραφο αριθ. 99274/29-7-98). 

Το Ταμείο Παρ/κών και Δανείων από το 1998, λειτουργεί ως ενδιάμεσος χρηματοδοτικός φορέας υλοποίησης του Ειδικού Αναπτυξιακού Προγράμματος της Τοπικής Αυτοδιοίκησης (Ε.Α.Π.Τ.Α.). Επομένως δεν έχει αρμοδιότητα, ούτε στην κατανομή των πιστώσεων των έργων στους διάφορους φορείς (Δήμοι, Συμβούλια Περιοχής, Κοινότητες), γιατί είναι πρόγραμμα που καταρτίζεται από τις Περιφέρειες. Η αρμοδιότητά του εξαντλείται στην εκταμίευση των ποσών των λογ/σμών στους διάφορους φορείς, που αποστέλλουν οι Περιφέρειες στο Υπουργείο Εσωτερικών. 

Ετσι οι κατανομές και πληρωμές που έχουν γίνει βάσει εντολών του Υπουργείου Εσωτερικών για το 9ο και 11ο Συμβούλιο Περιοχής Ιστιαίας και Λίμνης αντίστοιχα εμφανίζονται στις συνημμένες καταστάσεις. 

'Οσον αφορά το 10ο Συμβούλιο Περιοχής Αιδηψού, αν και είναι ενταγμένο στο Ε.Α.Π.Τ.Α., δεν έχει γίνει καμία πληρωμή, γιατί δεν έχουν αποσταλεί οι λογ/σμοί από το Υπουργείο Εσωτερικών για την εκταμίευσή τους. 

Εξάλλου το Τ.Π. & Δ. δεν έχει δανειοδοτήσει τα προαναφερόμενα Συμβούλια Περιοχής για να καλύψουν την ίδια τους τη συμμετοχή στα έργα που είναι ενταγμένα στο Ε.Α.Π.Τ.Α. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

76. Στην με αριθμό 346/98 ερώτηση δόθηκε με το υπ'αριθμ. 285/29-7-98 έγγραφο από τον Υπουργό Eμπορικής Ναυτιλίας η ακόλουθη απάντηση: 

"Σε απάντηση του ανωτέρω σχετικού με το οποίο μας διαβιβάσατε την με αριθμό 346/98 ερώτηση των Βουλευτών κυρίων Σ. Κόρακα και Ν. Γκατζή, σας γνωρίζουμε για ενημέρωσή σας και ενημέρωση των ενδιαφερομένων τα εξής: 

- Το Λιμενικό Σώμα από της ιδρύσεώς του μέχρι και σήμερα είναι στρατιωτικά οργανωμένο και στην στρατιωτική δομή του κατά βάση οφείλεται η ικανότητα να ανταποκρίνεται στο πολυποίκιλο έργο του και στις αυξημένες απαιτήσεις της εποχής που απαιτούν συνεχή ετοιμότητα και επαγρύπνιση, σύγχρονα μέσα, εκπαιδευμένο και πειθαρχικό προσωπικό. 

- 'Οσες Υπηρεσίες είχαν ανάγκη σε προσωπικό, τα τελευταία δύο έτη, ενισχύθηκαν σημαντικά είτε με ανακατανομή και μετακίνηση προσωπικού, που επί χρόνια υπηρετούσε στις ίδιες θέσεις και Υπηρεσίες είτε με νέο προσωπικό (30 Αξιωματικούς και 300 Λιμενοφύλακες), που πρόσφατα τοποθετήθηκε μετά την αποφοίτησή του από την οικεία Σχολή. 

- Οι ανωτέρω Υπηρεσίες περαιτέρω θα ενισχυθούν σε προσωπικό μετά την αποφοίτηση και νέου προσωπικού από τις παραγωγικές Σχολές (30 Αξιωματικοί και 500 Λιμενοφύλακες) και την ολοκλήρωση μελέτης και επανεξέτασης βάσει αντικειμενικών κριτηρίων των κατηγοριών των Λιμενικών Αρχών (Κεντρικά Λιμεναρχεία, Υπολιμεναρχεία, Λιμενικοί Σταθμοί). 

- Ο αριθμός της υφιστάμενης οργανικής δύναμης του Λιμενικού Σώματος συνεχώς αυξάνεται και μάλιστα την τελευταία διετία, σε θεαματικά και πρωτόγνωρα, για το Λιμενικό Σώμα επίπεδα: (το 1997: 30 Αξιωματικοί, 300 Λιμενοφύλακες, 1998: 30 Αξιωματικοί, 500 Λιμενοφύλακες). 

- Επίσης την τελευταία διετία ξεπεράστηκε κάθε προηγούμενο και με την προώθηση όλων των εξοπλιστικών προγραμμάτων, υπεγράφηκαν Συμβάσεις συνολικού ποσού περί τα 40 δισ. δρχ. και σύντομα μέσα στο 1998 και τα επόμενα δύο έτη θα προστεθούν στον στόλο του Λ.Σ., περί τα 50 νέας τεχνολογίας σκάφη, ελικόπτερα και άλλος σύγχρονος εξοπλισμός, που θα καταστήσει αυτό ικανό να ανταποκριθεί στις αυξημένες ανάγκες και στις απαιτήσεις εποχής. 

Ο Υπουργός 

ΣΤΑΥΡΟΣ ΑΡ. ΣΟΥΜΑΚΗΣ" 

77. Στην με αριθμό 417/20-7-98 ερώτηση ΑΚΕ 28 δόθηκε με το υπ'αριθμ. 27/13-8-98 έγγραφο από τον Υφυπουργό Oικονομικών η ακόλουθη απάντηση: 

"Σε απάντηση του από 21-7-98 εγγράφου σας, σχετικά με την 417/28/20-7-98 ερώτηση και Α.Κ.Ε. που κατέθεσε ο Βουλευτής κ. Ευάγγελος Αποστόλου, αναφορικά με την παράνομη χωματοληψία από το Ληλάντιο Πεδίο, σας πληροφορούμε τα ακόλουθα: 

1) Σύμφωνα με τις διατάξεις του ν. 2238/94, ν. 1642/86, π.δ. 186/92, ν. 2523/97 και των λοιπών συναφών φορολογικών νόμων, καθορίζονται οι υποχρεώσεις υποβολής δηλώσεων διαφόρων φορολογικών αντικειμένων, ο έλεγχος των δηλώσεων αυτών, οι διαδικασίες βεβαιώσεως των φόρων, η επιβολή δικαιολογητικών και ποινικών κυρώσεων και οι λοιπές φορολογικές υποχρεώσεις τόσο για τους υποκείμενους και έχοντες υποβάλλει φορολογικές δηλώσεις, όσο και για τους υποκείμενους και μη έχοντες υποβάλλει δηλώσεις και ως εκ τούτου και μη έχοντες εκπληρώσει τις φορολογικές τους υποχρεώσεις. 

2) Το Υπουργείο Οικονομικών, σε ό,τι έχει σχέση με φαινόμενα φοροδιαφυγής των επιχειρήσεων και γενικά των φορολογουμένων που ενεργούν πράξεις, που αποφέρουν εισόδημα από οποιαδήποτε πηγή εισοδημάτων, έχοντας ως βασική προτεραιότητα την πάταξη και περιστολή των φαινομένων αυτών, προβαίνει στις απαραίτητες ενέργειες οπουδήποτε εκδηλώνονται αυτά. 

3) Στην συγκεκριμένη περίπτωση χωματοληψίας από την περιοχή του Ληλαντίου πεδίου, η ΔΟΥ Χαλκίδας με σχετικό έγγραφό της (FAX), μας πληροφόρησε ότι έχει επιληφθεί κατά καιρούς, τον έλεγχον της διακίνησης καθώς και της τήρησης των φορολογικών διατάξεων εκ μέρους των διενεργούντων την χωματοληψία και την διακίνηση του χώματος. 

Ειδικότερα, σε ό,τι αφορά την επιχείρηση "ΧΑΛΚΙΣ ΑΒΕΕ-ΒΑΒΟΥΛΙΩΤΗΣ - ΓΟΥΝΑΡΗΣ - ΜΥΤΑΚΗΣ", που μνημονεύεται στην ερώτηση, η επιχείρηση αυτή έχει δεχθεί κατ' επανάληψη φορολογικό έλεγχον και της έχουν επιβληθεί οι προβλεπόμενες κυρώσεις όπου διαπιστώθηκαν παραβάσεις των διατάξεων. 

Ο Υφυπουργός 

Γ. ΔΡΥΣ" 

78. Στην με αριθμό 417/21-7-98 ερώτηση ΑΚΕ 28 δόθηκε με το υπ'αριθμ. 33/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης Α.Κ.Ε. 417/28/21-7-98 που κατέθεσε ο Βουλευτής κ. Ε. Αποστόλου, σας διαβιβάζουμε σε φ/α τα αιτούμενα στοιχεία και σε ό,τι μας αφορά, σας γνωρίζουμε ότι οι Υπηρεσίες της Ελληνικής Αστυνομίας καταβάλλουν, στα πλαίσια των αρμοδιοτήτων τους και σε συνεργασία με τις συναρμόδιες αρχές των άλλων Υπουργείων, κάθε δυνατή προσπάθεια για την προστασία του περιβάλλοντος με συνεχείς ελέγχους, εφαρμόζοντας αυστηρά και χωρίς παρεκκλίσεις την ισχύουσα νομοθεσία. 

Στα πλαίσια αυτά, από τις αρμόδιες Υπηρεσίες της Αστυνομικής Διεύθυνσης Εύβοιας, καταβάλλεται κάθε προσπάθεια, σε συνεργασία με τις συναρμόδιες αρχές, για την προστασία του περιβάλλοντος του Ληλάντιου πεδίου. 

Η αρμοδιότητα παρέμβασης της Αστυνομίας στο όλο πρόβλημα της περιοχής συνίσταται στον έλεγχο και εφαρμογή των σχετικών διατάξεων και τη βεβαίωση των παραβάσεων που αφορούν την παράνομη χωματοληψία και μεταφορά του χώματος. 

Ειδικότερα για τη δίωξη της παράνομης χωματοληψίας και την εξάλειψη του φαινομένου αυτού οι Υπηρεσίες μας, κατόπιν οδηγιών μας, ενεργούν συνεχείς αστυνομικούς ελέγχους, εξαντλώντας τις υπηρεσιακές τους δυνατότητες και εφαρμόζουν με αυστηρότητα και χωρίς παρεκκλίσεις την ισχύουσα νομοθεσία, όπως επίσης και τη μνημονευόμενη 1468/8-4-98 παραγγελία του Εισαγγελέα Πλημμελειοδικών Χαλκίδας. 

Για τις προσπάθειες αυτές και τα αποτελέσματα των Υπηρεσιών μας, που αστυνομεύουν την περιοχή, έχουμε ενημερώσει επανειλημμένα την Εθνική Αντιπροσωπεία. 

 

 

  

Σελίδα 140 

Κατά την τελευταία εξαετία και συγκεκριμένα από 1-1-93 μέχρι σήμερα, οι Υπηρεσίες βεβαίωσαν συνολικά 127 παραβάσεις για παράνομη χωματοληψία και παρέπεμψαν τους υπευθύνους στη δικαιοσύνη. 

Παράλληλα, για κάθε παράβαση, ενημέρωσαν εγγράφως τη Διεύθυνση Βιομηχανίας της Νομαρχιακής Αυτοδιοίκησης Ευβοίας και την αρμόδια Επιθεώρηση Μεταλλείων Νοτίου Ελλάδος για την επιβολή διοικητικών κυρώσεων κατά των παραβατών. 

Επισημαίνεται ότι σύμφωνα με τις διατάξεις του ν. 1428/84 (άρθρο 16) σε συνδυασμό με αυτές του ν. 2207/94 (παρ. 12 άρθρο 1), οι παραβάσεις για παράνομη χωματοληψία διώκονται σε βαθμό πταίσματος. Για το θέμα αυτό, από την Αστυνομική Διεύθυνση Ευβοίας, διατυπώθηκε εγγράφως ερώτημα προς τον Εισαγγελέα Πλημμελειοδικών Χαλκίδας για τη δυνατότητα εφαρμογής στη συγκεκριμένη περίπτωση των διατάξεων του ν. 1650/86 σύμφωνα με τις οποίες οι σχετικές με την προστασία του περιβάλλοντος παραβάσεις, διώκονται σε βαθμό πλημμελήμματος. 

Πάντως, όλες οι υποθέσεις που αφορούν πταισματικές παραβάσεις και συγκεκριμένα αυτές της περιόδου 1994 έως 9-7-1998, εκδικάσθηκαν και καμία δεν έχει παραγραφεί. 

Η δραστηριότητα των Υπηρεσιών μας που αστυνομεύουν την περιοχή κρίνεται ικανοποιητική και καμία ανοχή και αδιαφορία έχει παρατηρηθεί, ούτε αδράνεια ή ολιγωρία αστυνομικού έχει εκδηλωθεί. 

Στις εν λόγω Υπηρεσίες μας έχουν δοθεί εντολές για εντονότερους ελέγχους και αυστηρή εφαρμογή των ισχυουσών διατάξεων προς κάθε κατεύθυνση. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

79. Στην με αριθμό 419/20.7.98 ερώτηση δόθηκε με το υπ'αριθμ. 24566/29.7.98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του υπ'αριθμ. 419/20.7.98 εγγράφου σας με το οποίο κοινοποιείται ερώτηση του Βουλευτή κ. Γ. Σούρλα, σας γνωρίζουμε τα εξής: 

Επειδή τα διαθέσιμα στατιστικά στοιχεία της Ε.Σ.Υ.Ε. που είναι απαραίτητα για τον καθορισμό της περιοχής Γ', βάσει της παραγράφου 1 του άρθρου 4 του ν.2601/98, απαιτούσαν περαιτέρω επεξεργασία γι'αυτό κατατέθηκε σχετική τροπολογία που ήδη ψηφίσθηκε από το θερινό τμήμα της Βουλής και ορίζει ότι για μεταβατική περίοδο από την έναρξη ισχύος του παρόντος νόμου και μέχρι την 31η Δεκεμβρίου 2000, θα περιλαμβάνονται στην περιοχή Γ' πέραν της Ζώνης Λαυρεωτικής του Νομού Αττικής και οι περιφέρειες, οι νομοί και τα τμήματα νομών που δεν εντάσσονται στις Α', Β' και Δ' περιοχές, ανεξάρτητα από τη συνδρομή των προϋποθέσεων για την ένταξή τους στην περιοχή Γ. 

Ο Υπουργός 

Γ. ΠΑΠΑΝΤΩΝΙΟΥ" 

80. Στην με αριθμό 423/21.7.98 ερώτηση δόθηκε με το υπ'αριθμ. 24905/3.8.98 έγγραφο από τον Υπουργό Εθνικής Οικονομίας και Οικονομικών η ακόλουθη απάντηση: 

"Σε απάντηση του υπ'αριθμ. 423/21.7.98 εγγράφου σας με το οποίο κοινοποιείται ερώτηση του Βουλευτή κ. Μ. Κ. Κεφαλογιάννη, σας γνωρίζουμε τα εξής: 

O νέος Αναπτυξιακός Νόμος 2601/98 με τη δημοσίευσή του, την 15.4.1998 ετύγχανε αμέσου εφαρμογής χωρίς να απαιτηθεί γι'αυτό ειδική εγκύκλιο. 

Για την έκδοση της κανονιστικής απόφασης του άρθρου 4 παρ.1 για τον καθορισμό της περιοχής Γ και κατά συνέπεια και της Β' επιδιώχθη η χρησιμοποίηση των περισσότερο πρόσφατων διαθέσιμων στοιχείων της Ε.Σ.Υ.Ε. που η αναλυτική ωστόσο επεξεργασία τους εμπόδισε την άμεση υλοποίηση της σχετικής διάταξης με αποτέλεσμα να κατατεθεί τροπολογία στο θερινό τμήμα της Βουλής που ορίζει ότι για μια μεταβατική περίοδο από την έναρξη ισχύος του Νόμου 2601/98 και μέχρι την 31η Δεκεμβρίου 2000, θα περιλαμβάνονται στην περιοχή Γ' πέραν της Ζώνης Λαυρεωτικής του Νομού Αττικής και οι περιφέρειες, οι νομοί και τα τμήματα νομών που δεν εντάσσονται στις Α, Β και Δ περιοχές, ανεξάρτητα από τη συνδρομή των προϋποθέσεων για την ένταξή τους στην περιοχή Γ. Η τροπολογία αυτή έχει ήδη ψηφισθεί. 

Επιπλέον θα θέλαμε να σας ενημερώσουμε ότι ήδη έχουν εκδοθεί μια σειρά αποφάσεων για την υλοποίηση σχετικών διατάξεων του Αναπτυξιακού Νόμου (απόφαση καθορισμού των τεχνοοικονομικών στοιχείων και δικαιολογητικών που πρέπει να συνοδεύουν τις αιτήσεις υπαγωγής, ορισμός των στοιχείων αξιολόγησης των επενδύσεων του άρθρου 7, καθορισμός των χωρών εφαρμογής των κινήτρων της παρ. 2 του άρθρου 3, καθορισμός ύψους καταβολής χρηματικού ποσού (παραβόλου κλπ) ενώ εκτυπώθηκε το κείμενο του Νόμου, μία απλή σύνοψη του για τους επενδυτές καθώς και η αίτηση ερωτηματολόγιο προσαρμοσμένο στις απαιτήσεις του νέου Αναπτυξιακού Νόμου. 

Ο Υπουργός 

Γ. ΠΑΠΑΝΤΩΝΙΟΥ" 

81. Στην με αριθμό 488/21.7.98 ερώτηση δόθηκε με το υπ'αριθμ. 1460/31.7.98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην 488/21.7.1998 ερώτηση που κατατέθηκε στη Βουλή από τους Βουλευτές κυρίους Θ. Γεωργιάδη και Ι. Κουράκη, σχετικά με το παραπάνω θέμα, σας πληροροφούμε τα εξής: 

1. Βασικός στόχος της φορολογικής πολιτικής του Υπουργείου Οικονομικών μέσα στα πλαίσια της ασκούμενης από την Κυβέρνηση δημοσιονομικής πολιτικής είναι η δίκαιη κατανομή των φορολογικών βαρών και η προστασία του εισοδήματος των εργαζομένων. 

2. Με τις διατάξεις του φορολογικού νόμου 2579/98 γίνεται τιμαριθμοποίηση της φορολογικής κλίμακας με σκοπό την προστασία των χαμηλών εισοδηματικών τάξεων από τον πληθωρισμό και την ελάφρυνση του φορολογικού βάρους των φορολογουμένων. 

3. Επίσης αυξήθηκαν τα ποσά των μειώσεων του φόρου της κλίμακας, ανάλογα με τον αριθμό των τέκνων για εισοδήματα που αποκτώντας από 1.1.98 με σκοπό την κοινωνική δικαιοσύνη και την ενίσχυση της πολύτεκνης οικογένειας. 

4. Ανεξάρτητα από τα παραπάνω το Υπουργείο Οικονομικών εξετάζει με την προσοχή που επιβάλλεται, τα προβλήματα που παρουσιάζονται, καθώς και τις προτάσεις όλων των φορέων και προβαίνει στις σχετικές βελτιώσεις του νόμου, όπου ενδεχομένως υπάρχει ανάγκη μεσα στα πλαίσια των δυνατοτήτων του κρατικού προϋπολογισμού. 

Ο Υφυπουργός 

Γ. ΔΡΥΣ" 

82. Στην με αριθμό 504/22.7.98 ερώτηση δόθηκε με το υπ'αριθμ. 1146/30.7.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 504/22.7.98 που κατέθεσε ο Βουλευτής κ. Φώτης Κουβέλης, σχετικά με τις προσλήψεις Εκπ/κών που πάσχουν από Μεσογειακή δρεπανοκυτταρική και μικροδρεπανοκυτταρική Αναιμία, σας γνωρίζουμε τα ακόλουθα: 

Ο ν. 2525/97 (ΦΕΚ 188 τ.Α') με τον οποίο καθιερώνεται νέα διαδικασία διορισμού των εκπαιδευτικών, δεν έθεσε νέους κανόνες σύνταξης της επετηρίδας κατά το μεταβατικό στάδιο κατά το οποίο θα ισχύσει παράλληλα και η επετηρίδα, ούτε συμπεριέλαβε ειδικές ρυθμίσεις για ειδικές κατηγορίες υποψηφίων κατά τη διαδικασία των διορισμών από τον πίνακα των επιτυχόντων στο διαγωνισμό. 

  

 

  

Σελίδα 141 

Κατά συνέπεια το εν λόγω θέμα δεν μπορεί προς το παρόν τουλάχιστον να αντιμετωπισθεί. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

83. Στην με αριθμό 511/23.7.98 ερώτηση δόθηκε με το υπ'αριθμ. 286/7.8.98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Απαντώντας στην ερώτηση 511/23.7.98 του Βουλευτή κ. Ι. Κουράκη που αναφέρεται στο ψήφισμα του Επιμελητηριακού Ομίλου Ανάπτυξης Ελληνικών Νησιών (Ε.Ο.Α.Ε.Ν) για την ανάπτυξη των Μεταφορών στον Ελληνικό νησιωτικό χώρο, σας πληροφορούμε τα ακόλουθα: 

1. Το ΥΕΝ θα εξετάσει με τα συναρμόδια Υπουργεία ένα γενικότερο σχέδιο ανάπτυξης του συνόλου των λιμένων του Αιγαίου. 

2. Για τις ακτοπλοϊκές συγκοινωνίες έχει κινηθεί η διαδικασία αναμόρφωσης του θεσμικού πλαισίου, ενόψει άρσεως του CABOTAGE. Προς τούτο έχει συσταθεί επιτροπή και αναμένονται οι προτάσεις της που στη συνέχεια θα τεθούν υπόψη των φορέων. 

Πάγια πολιτική του ΥΕΝ παραμένει, η ανανέωση του ακτοπολοϊκού μας στόλου με πλοία νεότευκτα, νέας τεχνολογίας και η εξασφάλιση επαρκούς ακτοπλοϊκής σύνδεσης των μικρών νησιών. 

Ο Υπουργός 

ΣΤΑΥΡΟΣ Α. ΣΟΥΜΑΚΗΣ" 

84. Στην με αριθμό 512/22.7.98 ερώτηση δόθηκε με το υπ'αριθμ. 1149/3.8.98 έγγραφο από τον Υφυπουργό Eθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση με αριθμό 512/22.7.98 που κατέθεσε ο Βουλευτής κ. Ι. Κουράκης, σχετικά με υπόμνημα του Συλλόγου Αναπληρωτών Ν. Ηρακλείου, σας γνωρίζουμε τα ακόλουθα: 

Η εκπαιδευτική μεταρρύθμιση με την ποιοτική αναβάθμιση που επιδιώκει στον δημόσιο τομέα, αλλάζει ριζικά το περιβάλλον. Η ευαισθησία του Υπουργείου Παιδείας είναι δεδομένη απέναντι σε όλους τους εκπαιδευτικούς καθώς και η αποφασιστικότητά του στην εφαρμογή του νόμου όπως ψηφίστηκε από τη Βουλή, οι δε προοπτικές για το διορισμό των αναπληρωτών είναι πολύ μεγαλύτερες από αυτές του συστήματος της επετηρίδας. 

'Οπως είχαμε γνωστοποιήσει πριν από το διαγωνισμό του ΑΣΕΠ και το επαναλαμβάνουμε και τώρα, τον Οκτώβριο θα πάμε στη Διαρκή Επιτροπή Μορφωτικών Υποθέσεων της Βουλής και εκεί θα εξετάσουμε την εμπειρία των διορισμών από την επετηρίδα και των διορισμών από το διαγωνισμό. Προβλήματα που τυχόν προκύπτουν, όπως αναφέρουν μερικοί, που εμείς εκτιμούμε ότι δεν θα προκύψουν, είναι σ'αυτό το διάλογο που αν χρειαστεί κάτι να γίνει, στο πλαίσιο όμως του νόμου, χωρίς να αλλάξουν οι μηχανισμοί και οι διαδικασίες πρόσληψης ως προς το εκπαιδευτικό σύστημα, θα δούμε τα θέματα. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

85. Στην με αριθμό 515/23.7.98 ερώτηση δόθηκε με το υπ' αριθμ. 287/7.8.98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Επί της ερώτησης 515/23.7.98 του Βουλευτή κ. Κατσιλιέρη Πέτρου, σας γνωρίζουμε τα ακόλουθα: 

α. Η συντριπτική πλειονότητα των σημειούμενων κατ' έτος θανάτων στη θάλασσα, κατά τη διάρκεια λήψης θαλασσίου λουτρού, οφείλεται σε παθολογικά αίτια (καρδιακές παθήσεις κλπ). 

β. με "Κανονισμό Λιμένα έχει επιβληθεί η υποχρέωση πρόσληψης ναυαγοσωστών στις οργανωμένες λουτρικές εγκαταστάσεις. 

γ. Με ανακοινώσεις του ΥΕΝ και των Λιμενικών Αρχών, μέσω των Μ.Μ.Ε., αλλά και με την έκδοση ενημερωτικών φυλλαδίων, ενημερώνονται οι λουόμενοι για το τι πρέπει να αποφεύγουν κατά τη λήψη των θαλασσίων λουτρών. 

Ο Υπουργός 

ΣΤΑΥΡΟΣ Α. ΣΟΥΜΑΚΗΣ" 

86. Στην με αριθμό 516/23.7.98 ερώτηση AKE 32 δόθηκε με το υπ' αριθμ. 1151/7.8.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στην ερώτηση και αίτηση κατάθεσης εγγράφων με αριθμό 516/32/23.7.98 του Βουλευτή Μανώλη Κεφαλογιάννη, σας γνωρίζουμε τα ακόλουθα: 

Για τη διαδικασία επιλογής εισακτέων ιδιωτών ως σπουδαστών στην Παιδαγωγική Τεχνική Σχολή (Π.Α.Τ.Ε.Σ.) της ΣΕΛΕΤΕ, ισχύουν οι διατάξεις του ν.2327/95 (ΦΕΚ 156/31.7.95), άρθρο 11, παρ.2 εδ. α' και οι, σε εφαρμογή τους, εκδιδόμενες σχετικές Κανονιστικες Αποφάσεις του Υπουργείου Εθνικής Παιδείας και Θρησκευμάτων. 'Ετσι, η αριθμ. Γ2/3232/8.5.98 Απόφαση του ΥΠΕΠΘ, ρυθμίζει τον αριθμό εισακτέων ιδιωτών στην ΠΑΤΕΣ/ΣΕΛΕΤΕ (Αθηνών, Θεσσαλονίκης, Πατρών, Ηρακλείου Κρήτης και Ιωαννίνων) για τις αντίστοιχες ειδικότητες εισαγομένων, κατά το ακαδ. έτος 1998-99. 

Σύφμωνα, επίσης, με τις διατάξεις των, κατά τα ανωτέρω, Κανονιστικών Αποφάσεων (Γ2/2429/22.4.96, ΦΕΚ 290/τ.Β'/96 και Γ2/3780/3.8.94, ΦΕΚ 594/τ.Β'/94), η αξιολόγηση (βαθμολόγηση) των δικαιολογητικών των υποψηφίων για την εισαγωγή τους στην ΠΑΤΕΣ/ΣΕΛΕΤΕ, είναι αποτέλεσμα αξιολογικής διαδικασίας αντικειμενικών στοιχείων (με μόρια) δύο ανεξάρτητων βαθμολογητών και ελέγχου δύο πολυμελών συλλογικών οργάνων (Επιτροπή Διεξαγωγής της Αξιολόγησης και Επιτροπή Εκδόσεως Αποτελεσμάτων και Εκδίκασης Ενστάσεων), τα οποία έχουν αποκλειστική αρμοδιότητα αλλά και καθήκον να βαθμολογούν και να ελέγχουν τα δικαιολογητικά που υποβάλλει ο υποψήφιος για εισαγωγή στην ΠΑΤΕΣ, σύμφωνα με τα απολύτως αντικειμενικά κριτήρια, τα οποία προβλέπονται από τις ανωτέρω Κανονιστικές Αποφάσεις του ΥΠΕΠΘ. Τα ανωτέρω όργανα αξιολόγησης, λειτουργούν ανεξάρτητα, στην όλη δε διαδικασία, δεν υπάρχει δυνατότητα καμιας παρέμβασης, ούτε του Υπουργείου Παιδείας, ούτε της Διοίκησης της ΣΕΛΕΤΕ. 

Τα προαναφερόμενα πολυμελή συλλογικά όργανα ελέγχου της αξιολόγησης των υποψηφίων αλλά και τα μονομελή όργανα αξιολόγησης (δύο ανεξάρτητοι βαθμολογητές) συγκροτούνται από Καθηγητές της ΣΕΛΕΤΕ, υψηλών ακαδημαϊκών προσόντων, συμμετέχουν δε στα συλλογικά αυτά όργανα για λόγος διαφάνειας και ορισμένοι Καθηγητές της Δευτεροβάθμιας Εκπαίδευσης, σύμφωνα με τα οριζόμενα στις ανωτέρω Κανονιστικές Αποφάσεις του ΥΠΕΠΘ. 

Πέραν των ανωτέρω -επίσης σύμφωνα με τις διατάξεις των προαναφερομένων αποφάσεων- δίδεται το δικαίωμα στον υποψήφιο για εισαγωγή στην ΠΑΤΕΣ, που πήρε μέρος στην, κατά τα ανωτέρω, διαδικασία επιλογής, να υποβάλει ένσταση για το αποτέλεσμα της αξιολόγησής του, εντός πέντε (5) εργασίμων ημερών από την ανακοίνωση των αποτελεσμάτων στη ΣΕΛΕΤΕ (Απόφαση Γ2/3780/94, ΚΕΦ ΙΙΙ, παρ.Γβ). 

Τα αποτελέσματα για την εισαγωγή ιδιωτών ως σπουδαστών στην ΠΑΤΕΣ/ΣΕΛΕΤΕ, το ακαδ. έτος 1998-99, ανακοινώθηκαν την 14.7.98 και η προθεσμία για την υποβολή ένστασης έληξε την 20.7.98. 

Η εξέταση των ενστάσεων που έχουν υποβληθεί, θα πραγματοποιηθεί από την αρμόδια επιτροπή, τις πρώτες ημέρες του μηνός Σεπτεμβρίου 1998. 

'Οσοι από τους ενισταμένους, κατά την επαναξιολόγηση των δικαιολογητικών τους, από την αρμόδια 5μελή Επιτροπή, κριθούν εισακτέοι, εισάγονται ως υπεράριθμοι και εγγράφονται σε Εξάμηνο που καθορίζεται με Απόφαση της Επιτροπής Ενστάσεων, ανάλογα με την τελική βαθμολογία τους. 

Επισημαίνεται επίσης, ότι σχετικά συγκεκριμένα στοιχεία των 

  

 

  

Σελίδα 142 

επιτυχόντων και αποτυχόντων υποψηφίων για την ΠΑΤΕΣ/ΣΕΛΕΤΕ, είναι δυνατόν να χορηγηθούν στους έχοντες έννομο συμφέρον, μετά την ολοκλήρωση της όλης διαδικασίας επιλογής από τα αρμόδια όργανα, η οποία, όπως προαναφέρθηκε, θα ολοκληρωθεί στις αρχές Σεπτεμβρίου 1998. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

87. Στην με αριθμό 524/24.7.98 ερώτηση δόθηκε με το υπ' αριθμ. 290/7.8.98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Απαντώντας στην ερώτηση 524/24.7.98, του Βουλευτή κ. Α. Ανδρεουλάκου σας γνωρίζουμε: 

Το Υπουργείο Εμπορικής Ναυτιλίας έχει συστήσει επιτροπή με τη συμμετοχή όλων των ενδιαφερομένων φορέων για την ανεύρεση λύσης από ιδιώτες ή το Δημόσιο, που να αξιοποιεί το ΝΙΕΝ, το οποίο από 25ετίας παραμένει ανεκμετάλλευτο. 

Ο Υπουργός 

ΣΤΑΥΡΟΣ Α. ΣΟΥΜΑΚΗΣ" 

88. Στην με αριθμό 527/23.7.98 ερώτηση δόθηκε με το υπ' αριθμ. 23866/7.8.98 έγγραφο από τον Υπουργό Υγείας και Πρόνοιας η ακόλουθη απάντηση: 

"Απαντώντας στην από 527/23.7.98 ερώτηση που κατέθεσε στη Βουλή η Βουλευτής κ. Νίτσα (Ανδριανή) Λουλέ, σχετικά με την ιατρική κάλυψη του εν λόγω ιατρείου, σας γνωρίζουμε ότι η Υπηρεσία μας προκήρυξε έγκαιρα την κενή θέση ιατρού υπόχρεου υπηρεσίας υπαίθρου του προαναφερόμενου ιατρείου, αλλά δεν κατέστη δυνατή η κάλυψή της. 

Η υπηρεσία μας, σταθμίζοντας την ανάγκη άμεσης επίλυσης των προβλημάτων που δημιουργεί η έλλειψη ιατρού στην περιοχή ευθύνης των Βραγκιανών και τη συνεχιζόμενη απροθυμία των ιατρών να διεκδικήσουν την κενή θέση του Π.Ι. που αναφέραμε πιο πάνω, με το αριθμ. πρωτ. Α9α/οικ. 20342/26.6.98 τηλετυπικό έγγραφο προς το Υπουργείο Εθνικής 'Αμυνας, ζήτησε την τοποθέτηση οπλίτη-γιατρού. 

Κρίνουμε όμως σκόπιμο στο σημείο αυτό να σας πληροφορήσουμε ότι, το Διοικητικό Συμβούλιο το Γενικού Νομαρχιακού Νοσοκομείου Καρδίτσας, εξουσιοδότησε το Διευθυντή κάθε Κέντρου Υγείας της περιοχής ευθύνης του, να αναθέτει την εξυπηρέτηση των κενών ιατρείων σε γιατρούς όμορων ιατρείων. 

Ειδικότερα, ο Δ/ντής του Κ.Υ. Μουζακίου πυο ανήκει στο Π.Ι. Βραγκιανών, ανέθεσε στο γιατρό Μουστακάκη Ευάγγελο του Π.Ι. Καλής Κώμης να επισκέπτεται μία φορά την εβδομάδα το κενό ιατρείο. 

Ο Υπουργός 

ΚΩΝΣΤΑΝΤΙΝΟΣ ΓΕΙΤΟΝΑΣ" 

89. Στην με αριθμό 530/23.7.98 ερώτηση δόθηκε με το υπ'αριθμ. 27237/10.8.98 έγγραφο από τον Υφυπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Απαντώντας στην ερώτηση 530/23.7.98 που κατέθεσε στη Βουλή ο Βουλευτής κ. Δ. Ντούσκας, σχετικά με τη θεσμοθέτηση των Δημοτικών Συμβουλίων Νέων σας γνωρίζουμε ότι το θέμα της σύστασης των ανωτέρω συμβουλίων έχει απασχολήσει το Υπουργείο μας το οποίο προτίθεται να επεξεργασθεί σύντομα την ανωτέρω πρόταση. 

Ο Υφυπουργός 

Λ. ΠΑΠΑΔΗΜΑΣ" 

90. Στην με αριθμό 533/23.7.98 ερώτηση δόθηκε με το υπ'αριθμ. 88/5.8.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 533/23.7.1998 που κατέθεσε ο Βουλευτής κ. Σ. Δανέλλης, σας γνωρίζουμε ότι το Υπουργείο Δημόσιας Τάξης γνωρίζει τα προβλήματα που απασχολούν το προσωπικό και τις Υπηρεσίες της Ελληνικής Αστυνομίας και καταβάλλει συνεχείς προσπάθειες για την επίλυσή τους. 

Για τον ισομερή και ορθό καταμερισμό εργασίας του αστυνομικού προσωπικού, όπως ορίζουν ο οργανισμός και οι κανονισμοί της Ελληνικής Αστυνομίας, αρμόδιοι είναι οι διοικούντες τις Αστυνομικές Υπηρεσίες, στους οποίους έχουν δοθεί εντολές και οδηγίες για την άσκηση της διοίκησης σύμφωνα με τις ισχύουσες διατάξεις και τις διαταγές της ιεραρχίας. 

Ειδικότερα, όσον αφορά το χρόνο εργασίας του αστυνομικού προσωπικού, ο οποίος ρυθμίζεται με τις διατάξεις του π.δ. 28/1986 με βάση την πενθήμερη εβδομαδιαία εργασία, έχει δοθεί εντολή για ακριβή τήρηση των ισχυουσών διατάξεων. Επίσης και η πιστή εφαρμογή του πενθημέρου και η χορήγηση των ημερησίων αναπαύσεων στο προσωπικό παρακολουθείται και ελέγχεται αδιάκοπα. Η πέραν του πενθημέρου υποχρεωτική παροχή εργασίας αμείβεται με αποζημίωση. Μπορεί το προσωπικό, εφόσον οι συνθήκες το επιβάλλουν, να διατίθεται σε υπηρεσία και την Κυριακή, καθώς και κάθε άλλη ημέρα αργίας. Για την εκτέλεση της υπηρεσίας αυτής χορηγείται ημερήσια ανάπαυση άλλη ημέρα της εβδομάδας με κυλιόμενη σειρά, όταν είναι δυνατή η τήρησή της. 

Αν η εκτελούμενη υπηρεσία επιβάλλεται να συνεχισθεί και μετά τη λήξη του καθορισμένου χρόνου εργασίας, είε από τη φύση της, είτε από ειδικές συνθήκες, δεν διακόπτεται αυτή αλλά συνεχίζεται για όσο χρόνο απαιτείται. Ο επιπλέον χρόνος υπολογίζεται στη διάρκεια της εβδομαδιαίας απασχόλησης. 

Για την αντιμετώπιση εκτάκτων και απρόβλεπτων υπηρεσιακών αναγκών, ιδία τάξης, ασφάλειας ή τροχαίας, δύναται, σύμφωνα με τις διατάξεις του ανωτέρω π.δ., να επιβάλλεται πρόσθετη υπερωριακή εργασία, με διαταγή του διοικητή αξιωματικού και ύστερα από έγκριση της αμέσως προϊσταμένης του Υπηρεσίας. 

Επισημαίνεται ότι με τις 7010/5/106-δ' από 27.6.1998 και 7010/5/108-β από 21.7.1998 Εγκυκλίους Διαταγές του Αρχηγού του Σώματος, οι οποίες κοινοποιήθηκαν σε όλο το αστυνομικό προσωπικό, διευκρινίστηκαν τα θέματα που ανέκυψαν από την εφαρμογή των διατάξεων που αφορούν το χρόνο εργασίας του. 

Συγκεκριμένα, με την πρώτη από τις αναφερόμενες εγκυκλίους γίνεται ερμηνεία των διατάξεων του π.δ. 28/1986 και παρέχονται διευκρινίσεις, αναφορικά με την εφαρμογή τους, ύστερα από σχετικά ερωτήματα, κυρίως συνδικαλιστικών ενώσεων των αστυνομικών. 

Με τις διευκρινίσεις που παρέχονται επιτυγχάνεται ο άριστος συγκερασμός της διασφάλισης των εργασιακών δικαιωμάτων των αστυνομικών, ιδιαίτερα σε οριακές καταστάσεις, καθώς και η βελτίωση της ποιότητας ζωής τους, με το υπηρεσιακό και το ευρύτερο κοινωνικό συμφέρον, δεδομένου οι Υπηρεσίες της Ελληνικής Αστυνομίας λειτουργούν καθ' όλο το 24ωρο, όλες τις ημέρες του μήνα. 

Ειδικότερα, κατοχυρώνεται ο αναγκαίος προς ανάπαυση χρόνος του αστυνομικού που εκτελεί νυκτερινή υπηρεσία, ακόμη και στις οριακές περιπτώσεις που θα όφειλε, σύμφωνα με τις ισχύουσες διατάξεις, να τη συνεχίσει λόγω της φύσης της ή ειδικών συνθηκών και γενικά επιτυγχάνεται η κατοχύρωση του αναγκαίου προς ανάπαυση χρόνου του αστυνομικού σε κάθε περίπτωση και η σύνδεσή του με τη διάρκεια και τις συνθήκες της εργασίας του. 

Επίσης, επιτυγχάνεται η κατοχύρωση διευρυμένης ημερήσιας ανάπαυσης, με έναρξη την 06.00' ώρα της επόμενης ημέρας από την ημέρα λήξης της υπηρεσίας και διάρκεια μέχρι την 06.00' ώρα της μεθεπόμενης (τουλάχιστον 32 ώρες αντί 24ώρου), η διασφάλιση της χορήγησης της ημερήσιας ανάπαυσης, εντός μιας εβδομάδας, εφόσον δεν χορηγηθεί αμέσως, καθώς και αυτή της απασχόλησης του αστυνομικού την έκτη ημέρα, μόνο για τον απαραίτητο χρόνο προς αντιμετώπιση της υπηρεσιακής ανάγκης και όχι μέχρι εξάντλησης του προβλεπόμενου ημερήσιου χρόνου εργασίας. 

Επισημαίνεται ότι με τη δεύτερη εκ των αναφερόμενων εγκυκλίων λαμβάνονται πρόσθετα μέτρα, όπως η ενίσχυση των 

 

 

  

Σελίδα 143 

Υπηρεσιών με προσωπικό και ο συμψηφισμός των ημερησίων αναπαύσεων σε μηνιαία βάση, για το αστυνομικό προσωπικό που εκτελεί υπηρεσία σε απομακρυσμένους Αστυνομικούς Σταθμούς και Φυλάκια. 

Αυτή είναι η αλήθεια και κάθε άλλος λόγος που προβάλλεται στερείται ουσιαστικού και νομικού ερείσματος. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

91. Στην με αριθμό 535/23.7.98 ερώτηση δόθηκε με το υπ'αριθμ. 6/28.7.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 535/23.7.1998, που κατέθεσε ο Βουλευτής κ. Π. Τατούλης, σας γνωρίζουμε ότι οι αρμόδιες Υπηρεσίες μας εφαρμόζουν την ισχύουσα νομοθεσία για την ταχεία και ασφαλή κυκλοφορία πεζών και οχημάτων σε όλην τη χώρα. 

Στα πλαίσια αυτά εφαρμόζουν και την Γ7/16907/2757 από 12.6.1998 κοινή Υπουργική Απόφαση με τις διατάξεις της οποίας λαμβάνονται μέτρα περιορισμού της κυκλοφορίας των φορτηγών αυτοκινήτων σε τμήματα των Εθνικών Οδών, κατά την θερινή περίοδο και διενεργούν ελέγχους για την τήρηση του προβλεπόμενου σε αυτή ωραρίου κυκλοφορίας. 

Σε ό,τι αφορά το αίτημα του Δήμου Λεωνιδίου να επιτραπεί στα φορτηγά αυτοκίνητα που μεταφέρουν οπωροκηπευτικά από το Λεωνίδιο να κυκλοφορούν στην Εθνική Οδό εφόσον εισέρχονται σ'αυτήν πριν από την 16.30' ώρα της Κυριακής, αρμόδιο να σας πληροφορήσει σχετικά είναι το Υπουργείο Μεταφορών και Επικοινωνιών προς το οποίο διαβιβάζουμε Φ/Α της ερώτησης. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

92. Στην με αριθμό 540/24.7.98 ερώτηση δόθηκε με το υπ'αριθμ. 176/5.8.98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 540/24.7.1998 που κατέθεσε ο Βουλευτής κ. Λ. ΠΑΠΑΝΙΚΟΛΑΟΥ, σας γνωρίζουμε ότι για το αντικείμενο αυτής, ενημερώθηκε η Βουλή την Παρασκευή 22-5-1998, κατά τη συζήτηση της 1507/19-5-1998 Επίκαιρης Ερώτησης, που κατέθεσε ο Βουλευτής κ. Δ. ΣΙΟΥΦΑΣ. 

Μετά τις ρυθμίσεις του ν.2218/1994, όπως τροποποιήθηκε και ισχύει σήμερα, οι περιφερειακές Υπηρεσίες της Αγροφυλακής, που αποτελούσαν Υπηρεσίες της Νομαρχίας, καταργήθηκαν και το προσωπικό που υπηρετούσε σε αυτές είναι αποσπασμένο στις Νομαρχιακές Αυτοδιοικήσεις, οι οποίες πλέον είναι αρμόδιες για την αγροτική ασφάλεια της περιοχής τους. 

Σε ό,τι αφορά τα θέματα που σχετίζονται με τον φορέα υπαγωγής της Κεντρικής Υπηρεσίας της Αγροφυλακής, σας πληροφορούμε ότι αυτά απασχολούν την Κυβέρνηση, η οποία δεν έχει καταλήξει σε οριστικές αποφάσεις. 

Για τον διαγωνισμό που έγινε πριν τον Οκτώβριο του 1993, κάτω από τις γνωστές συνθήκες, σας πληροφορούμε ότι κατά των αποφάσεων του Διοικητικού Εφετείου, στο οποίο προσέφυγαν οι ενδιαφερόμενοι, έχουν ασκηθεί εφέσεις στο Συμβούλιο της Επικρατείας, με τις αποφάσεις του οποίου θα συμμορφωθεί το Υπουργείο μας. 

Τέλος, η είσοδος λαθρομεταναστών και η δασοπροστασία αντιμετωπίζονται ικανοποιητικά από την Ελληνική Αστυνομία και το Πυροσβετιστικό Σώμα, οι Υπηρεσίες των οποίων, για το σκοπό αυτό, συνεργάζονται στενά με τις συναρμόδιες Υπηρεσίες των άλλων Υπουργείων. Επισημαίνεται ότι η Αγροφυλακή ουδέποτε είχε αρμοδιότητα χειρισμού τέτοιων αντικειμένων. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

93. Στην με αριθμό 544/24.7.98 ερώτηση δόθηκε με το υπ'αριθμ. 1157/7.8.98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας την ερώτηση με αριθμό 544/24.7.98 που κατέθεσε ο Βουλευτής κ. Αντώνιος Φούσας σχετικά με τον Βορειοηπειρώτη δάσκαλο Πάρα Μηνά, σας γνωρίζουμε ότι από τα στοιχεία της αρμόδιας υπηρεσίας του ΥΠΕΠΘ δεν προκύπτει ότι ο κ. Πάρας Μηνάς είχε διορισθεί και υπηρετούσε ως δάσκαλος από το 1931 μέχρι το 1945. 

Σε περίπτωση που ο ίδιος έχει τα στοιχεία αυτά, πρέπει να τα υποβάλλει στην Υπηρεσία Συντάξεων του συνερωτώμενου Υπουργείου Οικονομικών για τη συνταξιοδότησή του. 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

94. Στην με αριθμό 544/24.7.98 ερώτηση δόθηκε με το υπ'αριθμ. 715/4.8.98 έγγραφο από τον Υφυπουργό Oικονομικών η ακόλουθη απάντηση: 

"Απαντούμε στην ερώτηση 544/24.7.1998 που κατέθεσε ο Βουλευτής κ. Αντώνης Φούσας και αναφορικά με το αίτημα της συνταξιοδότησης του Βορειοηπειρώτη δάσκαλου Μηνά Πάρα ή Πάππα, σας γνωρίζουμε τα εξής: 

Σύμφωνα με την ισχύουσα νομοθεσία το Δημόσιο συνταξιοδοτεί μόνο, τους υπαλλήλους-λειτουργούς του που συνδέονται με αυτό με δημοσιονομικό και υπαλληλικό δεσμό, όσους έλληνες πολίτες υπέστησαν μείωση της ικανότητας προς εργασία από τραύμα ή νόσημα, κατά το χρονικό διάστημα που έλαβαν μέρος σε πολεμικά γεγονότα (περίδος 1940-1949, Κορέα, Κύπρος) ή κατά την περίοδο της δικτατορίας εξαιτίας της αντιδικτατορικής τους δράσης, καθώς επίσης και τις οικογένειες όσων φονεύθηκαν κατά τις προαναφερόμενες χρονικές περιόδους. 

Η ενδεχόμενη τροποποίηση - συμπλήρωση της κείμενης νομοθεσίας προς την κατεύθυνση της διεύρυνσης του "κύκλου" των συνταξιοδοτούμενων από το Δημόσιο προσώπων είναι ένα θέμα που, με αφορμή διάφορα αιτήματα για συνταξιοδότηση από το Δημόσιο, έχει αντιμετωπισθεί με έντονο σκεπτικισμό, από όλες τις Κυβερνήσεις, τουλάχιστον από τις αρχές της δεκαετίας που ήδη διανύουμε. 

Το αίτημα για συνταξιοδότηση, από το Δημόσιο, του συγκεκριμένου Βορειοηπειρώτη δάσκαλου, στον οποίο αναφέρεται ο ερωτών Βουλευτής είναι αυτονόητο, ότι δεν μπορεί να αντιμετωπισθεί σε προσωπική βάση, αφού αποτελεί γενικότερο αίτημα και άλλων ομογενών. 

Με δεδομένο όμως το εύρος της ελληνικής ομογένειας και τα προβλήματα που αντιμετώπιζε το ελληνικό στοιχείο σε πολλές χώρες, σε συνδυασμό και με το γεγονός, ότι το ασφαλιστικό μας σύστημα έχει πλέον καταστεί ανταποδοτικό και καταβάλλονται προσπάθειες για την εξυγίανση - εκλογίκευσή του, η ικανοποίηση παρόμοιων αιτημάτων καθίσταται δυσχερής. Επισημαίνεται επίσης ότι η αντιμετώπιση "ευαίσθητων" θεμάτων απαιτεί συνεκτίμηση όλων των πτυχών του προβλήματος, των λοιπών παραμέτρων που συνδέονται με αυτό και των ενδεχόμενων επιτπώσεων (οικονομικό, αντανακλαστικές επιπτώσεις κλπ.), οι οποίες δε αποφάσεις θα πρέπει ν' αποφεύγεται να λαμβάνονται υπό το καθεστώς συναισθηματικής φόρτισης. 

Κατόπιν των ανωτέρω το Υπουργείο Οικονομικών δεν προτίθεται να προβεί στη φάση που διανύουμε σε νομοθετική ρύθμιση που θα κινείται προς την επιζητούμενη κατεύθυνση, αλλά θ' επανεξετάσει παρόμοια αιτήματα στο μέλλον, ενόψη της γενικότερης αναμόρφωσης του ασφαλιστικού μας συστήματος που έχει αναγγείλει η Κυβέρνηση. 

Ο Υφυπουργός 

Ν. ΧΡΙΣΤΟΔΟΥΛΑΚΗΣ" 

95. Στην με αριθμό 552/24-7-98 ερώτηση δόθηκε με το υπ' αριθμ. 5733/6-8-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της 552/24-7-98 Ερώτησης, που κατέθεσε στη Βουλή των Ελλήνων, ο βουλευτής κ. Νικόλαος Κατσαρός, 


 

  

Σελίδα 144 

πληροφορούμε την Εθνική Αντιπροσωπεία, τα εξής: 

Σύμφωνα με την αριθμ. 2Ο3Ο771/4262/ΟΟ22/24-4-97 εγκύκλιο του Υφυπουργού Οικονομικών, με την οποία κοινοποιήθηκαν οι διατάξεις του ν. 247Ο/97, η έναρξη μισθοδοσίας των Δημοσίων υπαλλήλων με βάση το νέο μισθολόγιο άρχισε από 1-5-1997, με αναδρομικές αποδοχές από 1-1-1997. 

Η εκκαθάριση των αποδοχών των δασκάλων και των νηπιαγωγών δεν γίνεται από το Υπουργείο Οικονομικών αλλά από τον εκκαθαριστή της Υπηρεσίας τους, που είναι ο Προϊστάμενος αυτής, και οι αναδρομικές διαφορές από 1-1-1997 μέχρι της εφαρμογής του νέου μισθολογίου έχουν ήδη καταβληθεί, εφόσον τον Αύγουστο του 1997 οι υπάλληλοι μισθοδοτούντο βάση του μισθολογίου αυτού. 

Συνεπώς, το διατυπωθέν παράπονο και αίτημα στην ανωτέρω ερώτηση για καταβολή αναδρομικών αποδοχών από Αύγουστο 1997 μέχρι Μάϊο 1998 λόγω της εφαρμογής του νέου μισθολογίου δεν ευσταθεί, καθώς για το εν λόγω χρονικό διάστημα δεν υφίστανται αναδρομικές αποδοχές και προφανώς αναφέρεται σε άλλου είδους παροχές. 

Ο Υφυπουργός 

ΝΙΚ. ΧΡΙΣΤΟΔΟΥΛΑΚΗΣ" 

96. Στην με αριθμό 574/24-7-98 ερώτηση δόθηκε με το υπ' αριθμ. 1327/11-8-98 έγγραφο από τον Υφυπουργό Εθνικής Οικονομίας η ακόλουθη απάντηση: 

"Απαντώντας στην ερώτηση 574/24-7-98 του Βουλευτή κ. Γ. Καρατζαφέρη σχετικά με έγκριση δανείου ύψους 2 δις δρχ. σας πληροφορούμε ότι, όπως μας εγνώρισε η Αγροτική Τράπεζα της Ελλάδος ΑΕ δεν πρόκειται για έγκριση ή χορήγηση εκδοτικού δανείου. Η αιτούσα το δάνειο είναι η κατασκευαστική εταιρία "SΤΑΒΙLΤΟΝ" ΑΕ, σκοπός της οποίας είναι, εκτός των άλλων, η κατασκευή πολυκατοικιών ή ανεξάρτητων κατοικιών, καθώς και η εκτέλεση κάθε μορφής τεχνικών και οικοδομικών έργων. Ο κύριος μέτοχος της εταιρίας ο κ. Μιχ. Ανδρουλιδάκης (ποσοστό 99%), είναι επίσης ο κύριος μέτοχος σε εταιρίες μέσων μαζικής ενημέρωσης (ραδιοφωνικός σταθμός - εφημερίδες). 

Για το όλο θέμα υπήρξαν οι συνημμένες δύο γνωμοδοτήσεις της Δ/νσης Νομικών υπηρεσιών, οι οποίες δεν αναφέρονται στο θέμα χορήγησης ή μη του δανείου γιατί αυτό εκφεύγει των αρμοδιοτήτων της, αλλά σε πρατηρήσεις της και κρίσεις αναφορικά με τις αναγκαίες διασφαλίσεις τυχόν δανείου σε περίπτωση ικανοποίησης του αιτήματος της εταιρίας. 

Οι απόψεις της Δ/νσης Νομικών Υπηρεσιών όχι μόνο δεν αγνοήθηκαν, αλλά ελήφθηκαν υπόψη, τόσο από την αρμόδια Πιστοδοτική Υπηρεσία της Τράπεζας όσο και από το Γενικό Συμβούλιο Χορηγήσεων της ΑΤΕ που είναι αρμόδιο για τη λήψη απόφασης επί του αιτήματος. 

Το αίτημα της ως άνω εταιρίας για δανειοδότηση εξετάστηκε, με καθαρώς τραπεζικά κριτήρια, από την αρμόδια Δ/νση της Τράπεζας η οποία, με πρότασή της προς το Γενικό Συμβούλιο Χορηγήσεων, εισηγήΘηκε την έγκριση του, στο πλαίσιο της υφιστάμενης πολιτικής χορηγήσεων. 

Τα σχετικά αιτήματα δανειοδότησης εισάγονται από τις ίδιες τις αρμόδιες υπηρεσίες προς εξέταση στο Γενικό Συμβούλιο Χορηγήσεων. Στην προκειμένη περίπτωση το Γενικό Συμβούλιο Χορηγήσεων αποδέχθηκε ομόφωνα την πιο πάνω εισήγηση της αρμόδιας υπηρεσίας της τράπεζας και ενέκρινε, κατ' αρχήν, τη χορηγήση του αιτουμένου δανείου σε τους προταθέντες από την υπηρεσία όρους και προϋποθέσεις που διασφαλίζουν απόλυτα τα συμφέροντά της. 

Ειδικότερα εγκρίθηκε Πιστοδοτικό 'Οριο δρχ. 2.500.000.000, με διάρκεια ένα χρόνο, για την αγορά οικοπέδων στον 'Αγιο Ελευθέριο Αχαρνών και το Μαρούσι. 

Οι κυριότεροι όροι και προϋποθέσεις που περιλαμβάνει η έγκριση έχουν ως ακολούθως: 

- Το δάνειο δεν καλύπτει τις δαπάνες αγοραπωλησίας των οικοπέδων. 

- Τα επί μέρους αποδιδόμενα ποσά θα έχουν 9μηνη λήξη και θα διασφαλίζονται με εγγραφή α' υποθήκης επί των οικοπέδων, με σχέση διασφάλισης 110 : 100 (διασφαλισιτκή αξία οικοπέδου: δάνειο). 

- Τμηματική αποδέσμευση υποθήκης κατά την πώληση των υπό κατασκευή κατοικιών από την εταιρία, μπορεί να γίνεται με ανάλογη καταβολή μετρητών ή με εκχώρηση απαιτήσεων αποστεγαστικά δάνεια πελατών της που θα έχουν εγκριθεί από την ΑTE και όχι από άλλες Τράπεζες ή Οργανισμούς. 

Η εταιρία να ανοίξει τραπεζικό λογαριασμό όψεως στην ΑΤΕ για τη διακίνηση των προκαταβολών των 2 έργων. 

-Επιτόκιο το βασικό που θα ισχύει κάθε φορά για τη συγκεκριμένη κατηγορία δανείων ή το επιτόκιο διατραπεζικής (Athi bor) με προσαύξηση 2,5 εκατοστιαίες μονάδες, 

- Η τμηματική αποδέσμευση υποθηκών θα γίνεται σε συνεργασία με τις Δ/νσεις Νομικών Υπηρεσιών και Τεχνικών 'Εργων (καθορισμός συντελεστή απόδοσης με βάση τα τεχνικά χαρακτηριστικά του έργου και τις αποδεσμευμένες αξίες). 

- Η σύμβαση του δανείου θα υπογραφεί πέρα από την εταιρεία και από τον κύριο μέτοχο της εταιρίας κ. Μιχ. Ανδρουλιδάκη ως συνοφειλέτη. 

- Το δάνειο θα εγγυηθεί και η εταιρία του ομίλου "ΕΥΡΩΠΑΙΚΟΣ ΤΥΠΟΣ ΕΚΔΟΤΙΚΕΣ ΕΠΙΧΕΙΡΗΣΕΙΣ - ΜΑLINE" Α.Ε. ή "ΤΕΤΑΡΤΗ ΕΞΟΥΣΙΑ - ΕΚΔΟΤΙΚΕΣ ΕΠΙΧΕΙΡΗΣΕΙΣ" Α.Ε. αφού πρώτα γνωματεύσουν εγγράφως οι Νομικές υπηρεσίες για την ύπαρξη τέτοιας δυνατότητας. 

Τέλος δνε διατάχθηκε καμία έρευνα ούτε απασχόλησε τη Διοίκηση θέμα διαρροής στον τύπο οποιασδήποτε γνωματοδότησης της Νομικής Υπηρεσίας διότι απλούστατα δεν ήταν εμπιστευτικού χαρακτήρα και ήταν προσιτή στους πάντες. 

Ο Υφυπουργός 

ΑΛΕΞΑΝΔΡΟΣ ΜΠΑΛΤΑΣ" 

97. Στις με αριθμό 7608/20-5-98 και 594/28-7-98 ερωτήσεις δόθηκε με το υπ' αριθμ. 739/5-8-98 έγγραφο από τον Υφυπουργό Εθνικής Παιδείας και Θρησκευμάτων η ακόλουθη απάντηση: 

"Απαντώντας στις ερωτήσεις 7608/20.5.98 και 594/28.7.98 που κατέθεσε ο Βουλευτής κ. Λωνίδας Κουρής, σχετικά με την τοποθέτηση μίας επιπλέον αίθουσας διδασκαλίας στο Νηπιαγωγείο Βάρκιζας, σας γνωρίζουμε τα ακόλουθα: 

Στον Ο.Σ.Κ. κατά το παρελθόν έτος είχε υποβληθεί αίτημα για άμεση τοποθέτηση αιθουσών κατά το Καλοκαίρι του 1997, στο πλαίσιο της τότε εκτελούμενης εργολαβίας 120 προκατασκευασμένων αιθουσών σε διάφορες σχολικές μονάδες. Το αίτημα αυτό εξετάστηκε από τον ΟΣΚ πλην όμως ειδικευμένοι υπάλληλοί του μετά από αυτοψίες, απέκλεισαν τη δυνατότητα τοποθέτησης προκατασκευασμένων αιθουσών, λόγω όχι μόνο προβλημάτων προσπέλασης, αλλά και διαμόρφωσης περιβάλλοντος χώρου (έντονες κλίσεις). 

Στο υπ' αρ. πρωτ. 2069/31.3.98 (αρ. πρωτ. ΟΣΚ 7758/2.4.98) έγγραφο του Δήμου Βάρης προς τον ΟΣΚ που περιλαμβάνει αιτήματα για έγκριση πιστώσεων αναφέρεται: "Εκβραχισμός στο χώρο του Δημ. Σχ. Βάρκιζας, προσεγγιστικού προϋπολογισμού 5.000.000 δρχ. ώστε να τοποθετηθούν δύο (2) αίθουσες για 2/θέσιο Νηπιαγωγείο που τώρα συστεγάζεται με το Δημοτικό". 

Το Δ.Σ. του ΟΣΚ στη συνεδρίασή του της 14 Ιουλίου 1998 και στο πλαίσιο εκτάκτων επιχορηγήσεων ύψους 900 εκατομμυρίων δρχ. που αφορούσαν έργα σε 51 Δήμους και Κοινότητες, ενέκρινε και την επιχορήγηση του Δήμου Βάρης γιια τον συγκεκριμένο σκοπό (δηλαδή τον εκβραχισμό στο χώρο του Δημοτικού Σχολείου) με το ποσό των 4.500.000 δρχ. 

Τέλος, η αναφορά για την τοποθέτηση δύο (2) αιθουσών (στην απάντηση της υπ' αριθμ. 5988/2.4.98 Ερωτήσεως) έγινε διότι στο ανωτέρω υπ' αρ. πρ. 2069/31.3.98 έγγραφο του Δήμου Βάρης αναφέρεται ότι "το Νηπιαγωγείο τώρα συστεγάζεται με το Δημ. Σχολείο" και θεωρήθηκε ότι η εγκατάσταση των δύο αιθουσών συνιστά θετικό μέτρο για την εύρυθμη λειτουργία όλων των μαθητών του συγκροτήματος (Δημοτικού 



 

  

Σελίδα 145 

Σχολείου και του συστεγαζόμενου Νηπιαγωγείου). 

Ο Υφυπουργός 

ΙΩΑΝΝΗΣ ΑΝΘΟΠΟΥΛΟΣ" 

98. Στην με αριθμό 601/29-7-98 ερώτηση δόθηκε με το υπ' αριθμ. 291/12-8-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Σε απάντηση της ερώτησης 601/29-7-1998 του Βουλευτή κ. Χωματά Ιωάννη, σας γνωρίζουμε τα εξής: 

Στις περιοχές όπου δεν υπάρχουν υποκαταστήματα της Εμπορικής Τράπεζας, όπως η 'Ανδρος, η πληρωμή των συντάξεων στους δικαιούχους γίνεται αποκλειστικά με ταχυδρομικές επιταγές. 

Οι συνταξιούχοι ΝΑΤ της Νήσου 'Ανδρου που έχουν δηλώσει μόνιμη κατοικία "ΑΘΗΝΑ", δεν είναι δυνατό να εξυπηρετηθούν από την Εθνική Τράπεζα, δεδομένου ότι η εγκρινόμενη από το Υπουργείο Οικονομικών επιχορήγηση για την καταβολή των συντάξεών τους πιστώνεται στο λογαριασμό του ΝΑΤ που τηρείται στην Εμπορική Τράπεζα της περιοχής μόνιμης κατοικίας τους να ζητήσουν να εκδοθεί μία κάρτα αναλήψεως ώστε μέσω του διατραπεζικού συστήματος ΔΙΑΣ, να γίνεται αυτόματη πίστωση του λογαριασμού τους από οποιαδήποτε συνεργαζόμενη με το ΔΙΑΣ Τράπεζα. 

Ο Υπουργός 

ΣΤΑΥΡΟΣ ΣΟΥΜΑΚΗΣ" 

99. Στην με αριθμό 608/28-7-98 ερώτηση δόθηκε με το υπ' αριθμ. 1508/13-8-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στο από 29.7.98 έγγραφό σας με το οποίο μας στείλατε την 608/28.7.98 ερώτηση, που κατατέθηκε στη Βουλή από το Βουλευτή κ. Θεοφάνη Δημοσχάκη, αναφορικά με το πιο πάνω θέμα, σας πληροφορούμε τα ακόλουθα: 

1. Με τις διατάξεις της περίπτωσης ε' της παραγράφου 1 του άρθρου 16 του ν. 2238/1994 ορίζεται ως εξής η ετήσια τεκμαρτή δαπάνη σκαφών αναψυχής ιδιωτικής χρήσης κυριότητας ή κατοχής του φορολογουμένου, της συζύγου του ή των προσώπων που τους βαρύνουν: 

α) Για μηχανοκίνητα σκάφη ανοικτού τύπου, ταχύπλοα και μη, ολικού μήκους μέχρι τρία (3) μέτρα στο ποσό των τετρακοσίων σαράντα χιλιάδων (440.000) δραχμών που προσαυξάνεται με το ποσό των διακοσίων είκοσι χιλιάδων (220.000) δραχμών για κάθε μέτρο μήκους πάνω από τα τρία (3) μέτρα. 

β) Προκειμένου για ιστιοφόρα ή μηχανοκίνητα ή μικτά σκάφη με χώρο ενδιαίτησης η τεκμαρτή δαπάνη υπολογίζεται βάσει των μέτρων ολικού μήκους του σκάφους ως εξής: 

Μήκος σκάφους
 Ετήσια τεκμαρτή 

δαπάνη διαβίωσης 

(σε δραχμές)
 
Μέχρι 8 μέτρα
 3.600.000
 
Πάνω από 8 και μέχρι 10 μέτρα
 6.500.000
 
Πάνω από 10 και μέχρι 12 " 
 9.500.000 
 
Πάνω από 12 και μέχρι 14 " 
 12.700.000 
 
Πάνω από 14 και μέχρι 16 " 
 16.200.000 
 
Πάνω από 16 και μέχρι 18 " 
 20.100.000 
 
Πάνω από 18 και μέχρι 20 " 
 24.600.000 
 
Πάνω από 20 και μέχρι 22 " 
 29.800.000 
 
Πάνω από 22 και μέχρι 24 " 
 35.800.000 
 
Πάνω από 24 και μέχρι 26 " 
 42.600.000 
 
Πάνω από 26 και μέχρι 28 " 
 50.400.000 
 
Πάνω από 28 και μέχρι 30 " 
 59.300.000 
 
Πάνω από 30 και μέχρι 32 " 
 69.400.000 
 
Πάνω από 32 " 
 77.600.000 
 

Τα ποσά της ετήσιας τεκμαρτής δαπάνης της παραπάνω περίπτωσης β' μειώνονται κατά ποσοστό πενήντα τοις εκατό (50%) προκειμένου για ιστιοφόρα ναυταθλητικά σκάφη που χρησιμοποιούνται για ναυταθλητικούς αγώνες. 

Για τη μείωση αυτή απαιτείται σχετική βεβαίωση που χορηγείται από την Ελληνική Ιστιοπλοϊκή Ομοσπονδία θεωρημένη από τη Γενική Γραμματεία Αθλητισμού. 

Η τεκμαρτή δαπάνη από κάθε σκάφος μειώνεται ανάλογα με την παλαιότητά του κατά ποσοστό δέκα τοις εκατό (10%) αν έχει περάσει χρονικό διάστημα πάνω από πέντε (5) έτη και μέχρι δέκα (10) από το έτος που νηολογήθηκε για πρώτη φορά και είκοσι τοις εκατό (20%) αν έχει περάσει χρονικό διάστημα πάνω από δέκα (10) έτη. 

Προκειμένου για σκάφη με μόνιμο πλήρωμα ναυτολογημένο για ολόκληρο ή μέρος του έτους, στην παραπάνω δαπάνη προστίθεται και η αμοιβή του πληρώματος πολλαπλασιαζόμενη με συντελεστή δύο (2) Τα σκάφη επαγγελματικής χρήσης δεν λαμβάνονται υπόψη για το τεκμήριο της δαπάνης. 

2. - Από τη Διοίκηση έγινε δεκτό ότι για τις αμιγώς κωπήλατες βάρκες δεν υπολογίζεται τεκμαρτή δαπάνη διαβίωσης με βάση την κυριότητα ή την κατοχή τους. 

3. - Επίσης, με τις διατάξεις της περίπτωσης α' του άρθρου 17 του ν. 2238/1994 ορίζεται ως ετήσια τεκμαρτή δαπάνη του φορολούμενου, της συζύγου του και των προσώπων που τους βαρύνουν και τα χρηματικά ποσά που πραγματικά καταβάλλονται για αγορά, μεταξύ άλλων, πλοίων αναψυχής και λοιπών σκαφών αναψυχής, εφόσον δεν αποτελούν το άμεσο αντικείμενο της ασκούμενης εμπορικής δραστηριότητας. 

4.-Από όσα αναφέρονται πιο πάνω προκύπτει ότι από την τεκμαρτή δαπάνη διαβίωσης εξαιρούνται μόνο οι αμιγώς κωπήλατες βάρκες οποιουδήποτε μήκους ενώ σε οποιοδήποτε άλλο σκάφος αναψυχής υπολογίζεται ετήσια τεκμαρτή δαπάνη διαβίωσης, ανεξάρτητα από τον τρόπο κατασκευής του. 

Τέλος σε τεκμαρτή δαπάνη ΰπόκτησης περιουσιακού στοιχείου υπόκειται ο φορολογούμενος για την αγορά οποιουδήποτε σκάφους αναψυχής, εφόσον δεν αποτελεί άμεσο αντικείμενο της εμπορικής του δραστηριότητας. 

Ο Υφυπουργός 

ΓΕΩΡΓΙΟΣ ΔΡΥΣ" 

100. Στην με αριθμό 644/30-7-98 ερώτηση δόθηκε με το υπ' αριθμ. 292/12-8-98 έγγραφο από τον Υπουργό Εμπορικής Ναυτιλίας η ακόλουθη απάντηση: 

"Αναφερόμενοι στην με αριθμό 644/30-7-98 ερώτηση του Βουλευτού κ. Ν. Νικολόπουλου που μας διαβιβάσατε με το ανωτέρω σχετικό, σας γνωρίζουμε ότι το Κεντρικό Λιμεναρχείο Πάτρας είναι επαρκώς στελεχωμένο με προσωπικό και διατέτει αρκετά μέσα (πλωτά και χερσαία) ώστε να μπορεί να ανταποκρίνεται ικανοποιητικά τόσο στην αστυνόμευση του θαλάσσιου, όσο και του χερσαίου χώρου της περιοχής δικαιοδοσίας του. 

Ο Υπουργός 

ΣΤΑΥΡΟΣ ΣΟΥΜΑΚΗΣ" 

101. Στην με αριθμό 703/30-7-98 ερώτηση δόθηκε με το υπ' αριθμ. 6807/13-8-98 έγγραφο από τον Υφυπουργό Οικονομικών η ακόλουθη απάντηση: 

"Σε απάντηση της 703/30-7-98 ερώτησης του Βουλευτή κ. Γεωργίου Καλαντζή σχετικά με την αναστολή λειτουργίας από 1-9-98 του Τοπικού Τελωνειακού Γραφείου Κεραμωτής, σας γνωρίζουμε τα ακόλουθα: 

1) Η Υπηρεσία μας προκειμένου να ανταποκριθεί στις σύγχρονες απαιτήσεις (υλοποίηση της Κοινοτικής Απόφασης "Τελωνείο 2000") και της ανάγκης για αυξημένη τελωνειακή παρουσία στα συνοριακά Τελωνεία είναι αναγκασμένη να προχωρήσει σε ορθολογικότερη κατανομή του προσωπικού της, μέσω της αναδιάρθρωσης των Περιφερειακών Μονάδων της. 

2) Η επιτροπή η οποία επεξεργάστηκε το όλο θέμα μετά τη μελέτη και αξιολόγηση των σχετικών στοιχείων έχει την άποψη ότι δεν είναι απαραίτητη η λειτουργία του εν λόγω Τελωνειακού Γραφείου ως μόνιμης τοπικής Τελωνειακής Αρχής, μέσω δε του καταρτιζόμενου νέου Οργανισμού του Υπ. Οικ. εξετάζεται η δυνατότητα σύστασης Τελωνείου Β' Τάξης, πλησίον της Κοινότητας Κεραμωτής στην τοποθεσία Χρυσούπολη Καβάλας για την κάλυψη των αναγκών του 

  

 

  

Σελίδα 146 

Αερολιμένα "Μ. Αλέξανδρος" καθώς και της ευρύτερης περιοχής. 

3) Είμαστε όμως σε θέση να διαβεβαιώσουμε τον ενδιαφερόμενο βουλευτή ότι σε κάθε περίπτωση η Τελωνειακή παρουσία στην περιοχή της Κεραμωτής θα συνεχίσει να υφίσταται και ως εκ τούτου η ικανοποίηση των σχετικών αναγκών των κατοίκων θα είναι εξασφαλισμένη. 

4) Ως προς το ερώτημα, εάν υπάρχει πρόθεση αναθεώρησης της σχετικής απόφασης, σας γνωρίζουμε ότι δεν εξετάζεται στην παρούσα φάση η διακοπή της επικείμενης αναστολής πριν καν καταστεί δυνατή η αξιολόγηση της νέας κατάστασης. 

5) Τέλος, η θέση σε αναστολή λειτουργίας ενός Τοπικού Τελωνειακού Γραφείου δεν είναι απαραίτητα μόνιμη κατάσταση και δεν αποκλείεται, βέβαια, μελλοντικά σε περίπτωση αλλαγής των συνθηκών να επανεξετασθεί το όλο θέμα. 

Ο Υφυπουργός 

ΓΕΩΡΓΙΟΣ ΔΡΥΣ" 

102. Στην με αριθμό 707/30-7-98 ερώτηση δόθηκε με το υπ' αριθμ. 2/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης, 707/30-7-98 που κατέθεσε ο Βουλευτής κ. Γ. Καρατζαφέρης, σας γνωρίζουμε τα εξής: 

Το Υπουργείο μας, λόγω του χαρακτήρα και της φύσης της αποστολής της Ελληνικής Αστυνομίας, είναι ιδιαίτερα ευαίσθητο στο θέμα της άψογης συμπεριφοράς των αστυνομικών και της πιστής εκτέλεσης του καθήκοντός τους και ελέγχει με αυστηρότητα κάθε παράνομη ή αντικανονική δραστηριότητα τους. 

Τα ελάχιστα, ευτυχώς, κρούσματα διαφθοράς και παρανόμου δραστηριότητας σε καμία περίπτωση δεν μπορούν να αμαυρώσουν την εικόνα της Αστυνομίας. Στόχος μας αμετακίνητος είναι η αποτελεσματική λειτουργία της αυτοκάθαρσης στους κόλπους του Σώματος με προληπτικούς και κατασταλτικούς ελέγχους και εξουδετέρωση κάθε παράγοντα που οδηγεί σε διαφθορά. 

Οι επίορκοι αστυνομικοί, που προσβάλλουν το ήθος και την εντιμότητα της πλειοψηφίας των συναδέλφων τους, οι οποίοι μοχθούν νυχθημερόν κάτω από αντίξοες πολλές φορές συνθήκες για τη διασφάλιση της τάξης, της ασφαλείας και προστασίας των εννόμων αγαθών του πολίτη, δεν έχουν θέση στο Σώμα. 

Για το σκοπό αυτό ασκούνται αδιάλειπτα ιεραρχικοί έλεγχοι σε όλο το προσωπικό, εξετάζεται με ιδιαίτερη προσοχή και σε βάθος κάθε πληροφορία ή καταγγελία για ενέργεια ή παράλειψή τους αντίθετη με τους ισχύοντες νόμους, κανονισμούς και την ηθική τάξη και εφόσον διαπιστωθεί παράβαση αυτών λαμβάνονται αυστηρά πειθαρχικά και ποινικά μέτρα. 

Επίσης, για ταχεία άσκηση και περαίωση του πειθαρχικού ελέγχου, με ιδιαίτερη προτεραιότητα για τα σοβαρά πειθαρχικά παραπτώματα, έχουμε, εκσυγχρονίσει το αστυνο μικό πειθαρχικό δίκαιο. Στα πλαίσια αυτά κάθε κρούσμα παρανομίας και κάθε καταγγελία σε βάρος αστυνομικών ερευνάται σε βάθος και όταν συντρέχει περίπτωση εφαρμόζονται με αυστηρότητα οι ισχύουσες διατάξεις. 

Πέραν αυτών και επειδή τελευταία με αφορμή περιορισμένα κρούσματα διαφθοράς στο χώρο της Αστυνομίας έχει διαμορφωθεί για το θεσμό αυτό μια αρνητική εικόνα στο κοινωνικό σύνολο, η οποία δεν αντικατοπτρίζει την πραγματικότητα, η Πολιτεία προκειμένου να διαφυλαχθεί η τιμή και η υπόληψη του συνόλου του αστυνομικού προσωπικού, έκρινε αναγκαίο όπως το μέτρο της υποχρέωσης υποβολής δηλώσεως περιουσιακής κατάστασης επεκταθεί και στους αστυνομικούς. Το θέμα αυτό ρυθμίστηκε με τις διατάξεις του άρθρου 7 του ν. 2622/1998 οι οποίες ήδη εφαρμόζονται. 

Με τις διατάξεις του άρθρου 8 του εν λόγω νόμου παρέχεται η δυνατότητα στον Υπουργό δημόσιας Τάξης να αναθέτει στον κατά τόπο Εισαγγελέα Πλημμελειοδικών τη διενέργεια Ε.Δ.Ε. για σοβαρά παραπτώματα των αστυνομικών, που επισύρουν σύμφωνα με το πειθαρχικό δίκαιο ανώτερες πειθαρχικές ποινές. Η ρύθμιση αυτή κρίθηκε αναγκαία, προκειμένου στις περιπτώσεις αυτές να συλλέγεται το αποδεικτικό .υλικό όχι από .υπηρεσιακούς παράγοντες από εξειδικευμένα και υψηλού κύρους και αξιοπιστίας πρόσωπα, όπως είναι οι Εισαγγελείς, ώστε, αφενός μεν να .υπάρχει πλήρης αντικειμενική και σε βάθος εξέταση της υπόθεσης και αφετέρου να προστατεύεται ο πειθαρχικά ελεγχόμενος, με την εξασφάλιση της άσκησης όλων των νόμιμων δικαιωμάτων του. 

Επίσης, για την πάταξη τέτοιων φαινομένων, έχουμε αποφασίσει να συστήσουμε ειδική Υπηρεσία Εσωτερικών Υποθέσεων κατά τα ισχύοντα σε άλλες ανεπτυγμένες χώρες, η οποία θα εποπτεύεται από Εισαγγελέα. Σχετική διάταξη νόμου θα φέρουμε σύντομα στη Βουλή. 

Στην αναφερόμενη προσπάθειά μας για την πάταξη των κρουσμάτων διαφθοράς, απαραίτητη είναι η συμβολή όλων και ασφαλώς και των συνδικαλιστών αστυνομικών, τα δε αναφερόμενα στην Ερώτηση για διώξεις αυτών δεν ανταποκρίνονται στην πραγματικότητα. 

Σε ό,τι αφορά τη συνδικαλιστική έκφραση και λειτουργία του προσωπικού μας, σας πληροφορούμε ότι αυτή σήμερα εξασφαλίζεται απόλυτα με τις ρυθμίσεις του ν. 2265/1994 και καμία δίωξη δεν γίνεται για ενέργειες που άπτονται της άσκησης των συνδικαλιστικών δικαιωμάτων, εφόσον αυτές δενυπερβαίνουν τα όρια που θέτουν οι υφιστάμενες διατάξεις. Τέλος, επισημαίνεται ότι από το προσωπικό του Υπουργείου μας ουδείς έχει διωχθεί, αποταχθεί ή εξαναγκασθεί σε παραίτηση για συνδικαλιστική δράση. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

103. Στην με αριθμό 715/31-7-98 ερώτηση δόθηκε με το υπ' αριθμ. 1509/31-7-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στο από 31.7.98 έγγραφό σας, με το οποίο μας στείλατε την 715/31.7.98 ερώτηση, που κατατέθηκε στη Βουλή από το Βουλευτή κ. Δημήτριο Πιπεργιά, σχετικά με το παραπάνω θέμα, σας πληροφορούμε τα εξής: 

1. Σύμφωνα με τις διατάξεις της παραγράφου 23 του άρθρου 33 του ν.2238/1994, όπως συμπληρώθηκαν με την παράγραφο 8 του άρθρου 5 του ν.2579/1998, για τις επιχειρήσεις του Νομού Αττικής, εκτός αυτών που παρέχουν υπηρεσίες, που είναι εγκατεστημενες επί οδών στις οποίες εκτελούνται τα έργα κατασκευής του ΜΕΤΡΟ και των οποίων η συναλλακτική κίνηση παρεμποδίζεται με αποτέλεσμα την ουσιαστική μείωση των ακαθάριστων εσόδων τους, το ελάχιστο ποσό καθαρού εισοδήματος που προσδιορίζεται με τις διατάξεις αυτού του άρθρου, μπορεί να αμφισβητηθεί από τον υπόχρεο με αίτησή του, η οποία υποβάλλεται, μέσω του προϊσταμένου της αρμόδιας δημόσιας οικονομικής υπηρεσίας μέχρι και το τέλος του επόμενου μήνα από το μήνα που έγινε η βεβαίωση του φόρου της δήλωσης, ενώπιον Επιτροπής πο συγκροτείται με απόφαση του Υπουργού Οικονομικών. 

Η αίτηση αυτή δεν αναστέλλεται τη βεβαίωση και την είσπραξη του φόρου που οφείλεται. Η επιτροπή εφόσον κρίνει το αίτημα βάσιμο με απόφασή της διαγράφει η μειώνει κατά περίπτωση το ελάχιστο ποσό καθαρού εισοδήματος που προσδιορίζεται με βάση τις διατάξεις αυτού του άρθρου. 

Η υποβολή της παραπάνω αίτησης δεν κωλύει την άσκηση προσφυγής, στην περίπτωση όωμς άσκησής της πριν από τη λήψη απόφασης παύει κάθε ενέργεια για τη λήψη απόφασης από την Επιτροπή. 

2. 'Υστερα από τα παραπάνω και δεδομένου ότι στο Υπουργείο Οικονομικών δεν υποβλήθηκαν από τις ενδιαφερόμενες επιχειρήσεις σχετικά αιτήματα και του γεγονότος ότι η ρύθμιση που έγινε με το άρθρο 5 του ν.2579/1998, αφορά μόνο στις περιπτώσεις των θιγόμενων επιχειρήσεων λόγω του έργου του ΜΕΤΡΟ, δεν υπάρχει δυνατότητα να εξαιρεθούν από τα αντικειμενικά κριτήρια επιχειρήσεις που τυχόν επλήγησαν από τα έργα ανακατασκευής της προβλήτας του Λιμανιού της Καρύστου. Αν υποβληθούν αιτήματα θα μελετη-

  


 

  

Σελίδα 147 

θούν για μελλοντική νομοθετική ρύθμιση. 

Ο Υφυπουργός 

Γ. ΔΡΥΣ" 

104. Στην με αριθμό 719/31-7-98 ερώτηση δόθηκε με το υπ' αριθμ. 82/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης, 719/31-7-1998 που κατέθεσε ο Βουλευτής κ. Σ. ΔΑΝΕΛΛΗΣ, σε ό,τι μας αφορά, σας γνωρίζουμε ότι, για τα θέματα της νόμιμης παραμονής και εργασίας αλλοδαπών στην Ελλάδα με τη χορήγηση της Κάρτας Παραμονής Περιορισμένης Χρονικής Διάρκειας, καθώς και για τα μέτρα που λαμβάνουν οι Υπηρεσίες μας σε βάρος εκείνων που παραβιάζουν την ισχύουσα νομοθεσία, έχουμε ενημερώσει επανειλημμένα την Εθνική Αντιπροσωπεία. 

Με την έναρξη ισχύος των αναφερόμενων στο θέμα ρυθμίσεων, από το Υπουργείο μας δόθηκαν οι απαραίτητες εντολές και οδηγίες προς τις περιφερειακές Αστυνομικές Υπηρεσίες προκειμένου να συμβάλλουν, σε συνεργασία με τους εμπλεκόμενους φορείς, στην απρόσκοπτη αλλά και ουσιαστική υλοποίησή τους. 

Οι Υπηρεσίες της Ελληνικής Αστυνομίας, σύμφωνα με την ισχύουσα νομοθεσία (παρ. στ' άρθρου 2 του π.δ. 358/1997), χορηγούν στους ανωτέρω μόνο το απαιτούμενο πιστοποιητικό περί μη εγγραφής τους στον κατάλογο ανεπιθύμητων αλλοδαπών του άρθρου 11 του ν. 1975/1991. 

Στις ανωτέρω Υπηρεσίες έχουν δοθεί εντολές και εξυπηρετούν τους προσερχόμενους αλλοδαπούς με ευαισθησία και ανθρωπιά και καμία αδυναμία εξυπηρέτησης αυτών δεν έχει εκδηλωθεί. 

Πέραν αυτών, οι αρμόδιες Υπηρεσίες μας, σε εφαρμογή της ισχύουσας νομοθεσίας, ενεργούν συλλήψεις και απελάσεις μόνο εκείνων των αλλοδαπών, οι οποίοι στερούνται ταξιδιωτικών εγγράφων ή δεν έχουν εφοδιασθεί με την προβλεπόμενη βεβαίωση του Ο.Α.Ε.Δ. περί κατάθεσης αίτησης υπαγωγής τους στη διαδικασία των Π.Δ. 358 και 359/1997 ή εισήλθαν παράνομα στη χώρα μετά την 28-11-1997 (ημερομηνία υπογραφής των Π.Δ.). Επίσης απελαύνονται και όσοι αλλοδαποί καταδικάζονται για σοβαρά εγκλήματα (κλοπές, ληστείες, κ.λπ.) ή συντρέχουν στο πρόσωπό τους λόγοι δημόσιας τάξης, ασφάλειας και υγείας. 

Επισημαίνεται ότι ο προς απέλαση αλλοδαπός και μόνο στην περίπτωση που έχει διαταχθεί διοικητική απέλαση, έχει δικαίωμα προσφυγής εντός τριών ημερών από την κοινοποίηση της σχετικής απόφασης απελάσεώς του, ενώπιον του Υπουργού δημόσιας Τάξης, ο οποίος αποφαίνεται εντός είκοσι ημερών από της ημερομηνίας άσκησης του ανωτέρω ενδίκου μέσου. 

Σε ό,τι αφορά το αίτημα για ειδική ρύθμιση προκειμένου οι αλλοδαποί οι οποίοι, για να υπαχθούν στις αναφερόμενες διατάξεις και τους χορηγηθεί κάρτα προσωρινής άδειας παραμονής στη χώρα, χρησιμοποίησαν πλαστά δικαιολογητικά - πιστοποιητικά ή κατάρτισαν πλαστό ή νόθευσαν πιστοποιητικό ή μαρτυρικό ή άλλο έγγραφο, σας γνωρίζουμε ότι αρμόδιο να σας πληροφορήσει σχετικά είναι το Υπουργείο Εργασίας και Κοινωνικών Ασφαλίσεων προς το οποίο διαβιβάζουμε Φ/Α της Ερώτησης. 

Επισημαίνεται όμως, ότι όλοι οι πολίτες, ημεδαποί και αλλοδαποί, οφείλουν να σέβονται τους νόμους της χώρας τους οποίους όταν παραβιάζουν υφίστανται τις νόμιμες κυρώσεις, η δε ιδιότητα ή ο λόγος για τον οποίο προέβησαν στην παράνομη πράξη δεν τους απαλλάσσει από τη γενικότερη ποινική ευθύνη. 

Εξ άλλου, όλοι οι πολίτες, ημεδαποί ή αλλοδαποί, γνωρίζουν ότι για να λάβουν τα έγγραφα που επιθυμούν θα πρέπει να απευθύνονται στις αρμόδιες για την έκδοσή τους Υπηρεσίες και όχι σε αναρμόδιους τρίτους. Στη συγκεκριμένη περίπτωση οι ενδιαφερόμενοι αλλοδαποί γνωρίζουν ότι θα πρέπει να απευθύνονται στις αναφερόμενες στο π.δ. 358/1997 (άρθρο 2) Υπηρεσίες και όχι σε αναρμόδια τρίτα πρόσωπα και μάλιστα έναντι αμοιβής. 

Αυτή είναι η πραγματικότητα και κάθε άλλος λόγος που προβάλλεται στερείται ουσιαστικού ή νομικού ερείσματος. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

105. Στην με αριθμό 859/6-8-98 ερώτηση δόθηκε με το υπ' αριθμ. 1/12-8-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης, 859/6-8-1998 που κατέθεσε ο Βουλευτής κ. Θ. ΔΗΜΟΣΧΑΚΗΣ, σας γνωρίζουμε τα εξής: 

Οι Αστυνομικές Αρχές, κατόπιν οδηγιών μας, παρακολουθούν με ιδιαίτερη ευαισθησία και ασκούν συνεχείς και έντονους ελέγχους στα παντός είδους καταστήματα και ασφαλώς και στα αναφερόμενα καταστήματα και επιχειρήσεις υγειονομικού ενδιαφέροντος σε όλη τη χώρα, για διαπίστωση της τήρησης των όρων και προϋποθέσεων που θέτουν οι ισχύουσες διατάξεις για τη λειτουργία τους και την προστασία των καταναλωτών από αισχροκερδείς σε βάρος τους πράξεις ασυνείδητων επαγγελματιών. 

Για τις βεβαιούμενες παραβάσεις, εφαρμόζουν με αυστηρότητα τις ισχύουσες διατάξεις και, παράλληλα, ενημερώνουν τις αρμόδιες Υπηρεσίες, για τις δικές τους ενέργειες. 

Δυνατότητα της Αστυνομίας για επιλεκτική κατά τόπο και χρόνο αναστολή των σχετικών με το θέμα διατάξεων δεν παρέχεται από αυτές. Η εφαρμογή των νόμων αποτελεί υποχρέωση και δεν επαφίεται στη διακριτική της ευχέρεια. 

Ο Υπουργός 

ΓΕΩΡΓΙΟΣ ΡΩΜΑΙΟΣ") 

 

 

  

Σελίδα 148 

ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, εισερχόμαστε στην ημερήσια διάταξη των 

ΕΠΕΡΩΤΗΣΕΩΝ

Θα συζητηθεί η υπ' αριθμόν 3/7.10.1998 επερώτηση των Βουλευτών κυρίων Θεοδώρου Πασσαλίδη, Γεωργίου Καλαντζή, της κ. Παρθένας Φουντουκίδου, Θεοφίλου Λεονταρίδη, Νικολάου Τσιαρτσιώνη, Παναγιώτη Ψωμιάδη και Σταύρου Παπαδόπουλου, προς την Υπουργό Ανάπτυξης σχετικά με την πολιτική της Κυβέρνησης στον τομέα του φαρμάκου. 

Η Νέα Δημοκρατία ορίζει ως Κοινοβουλευτικό της Εκπρόσωπο για την συζήτηση της επερωτήσεως αυτής το Βουλευτή Α' Περιφέρειας Πειραιώς κ. Βασίλη Μιχαλολιάκο. 

Ο Συνασπισμός της Αριστεράς και της Προόδου ορίζει ως Κοινοβουλευτικό Εκπρόσωπο το Βουλευτή κ. Ευάγγελο Αποστόλου. 

Εκ των επερωτώντων συναδέλφων ο κ. Θεόδωρος Πασσαλίδης έχει το λόγο. 

ΘΕΟΔΩΡΟΣ ΠΑΣΣΑΛΙΔΗΣ: Από την πρώτη ημέρα των κυβερνήσεων του ΠΑΣΟΚ ένα από τα αγαπημένα πεδία άσκησης λαϊκίστικης πολιτικής προπαγάνδας υπήρξε ο χώρος της υγείας και των φαρμάκων. 

Ειδικότερα ο χώρος του φαρμάκου ήταν ο χώρος όπου κατ εξοχήν απέτυχε το ΠΑΣΟΚ με την πολιτική του. Και απέτυχε κυρίως γιατί προσέγγισε το θέμα με παντελή έλλειψη σεβασμού προς τη σημασία που έχει το προϊόν και το κοινωνικό αγαθό "φάρμακο". 

"Φθηνό και καλό φάρμακο" ήταν το αρχικό και βασικό, επί δεκαετία, σύνθημα του ΠΑΣΟΚ. Ποτέ άλλοτε δεν υπήρξε σύνθημα τόσο κενό περιεχομένου και τόσο ψευδεπίγραφο. 

Τι σημαίνει "φθηνό" για ένα προϊόν που υπόκειται σε διατιμήσεις από τις κρατικές υπηρεσίες και μάλιστα με πολύ αυστηρότερα κριτήρια από οποιοδήποτε άλλο προϊόν; Μήπως οι κρατικές υπηρεσίες δεν κάνουν καλά τη δουλειά τους; Μήπως παραβλέπουν παράγοντες αθέλητα ή ηθελημένα που οδηγούν σε υπερδιατίμηση; Μήπως υπάρχει άγνοια ή αδυναμία εφαρμογής κανόνων από τις υπηρεσίες; 'Η μήπως ποτέ δεν ενδιαφέρει η ουσία, αλλά μόνο η δημιουργία εντυπώσεων; 

Τι σημαίνει "καλό φάρμακο" για ένα προϊόν που ελέγχεται αυστηρότατα από το στάδιο της υποβολής του φακέλου εγκρίσεως μέχρι την εισαγωγή της πρώτης ύλης, μέχρι την παραγωγή και τη συσκευασία του και μέχρι τη διακίνηση στην αγορά και της τελευταίας συσκευασίας; Μήπως ο ΕΟΦ εγκρίνει φάρμακα που δεν είναι καλά; Μήπως υπάρχουν μονάδες παραγωγής που παράγουν κακής ποιότητας φάρμακα και δεν τις κλείνει ο ΕΟΦ ή το Υπουργείο; 'Η μήπως όλα πρέπει να θυσιάζονται στο βωμό του λαϊκισμού με απόλυτη περιφρόνηση προς την αλήθεια; 

Τι έγινε στην πράξη στον τομέα των φαρμάκων όλα τα χρόνια της διακυβερνήσεως από τη σημερινή Κυβέρνηση; Στην πρώτη περίοδο 1981-1989 επεβλήθηκε με πολλές τυμπανοκρουσίες με το ν. 1316/83 το χαράτσι του ΕΟΦόσημου που, όπως ήδη επισημάνθηκε, επιβάρυνε με πολλά δισεκατομμύρια το κοινωνικό σύνολο και τα ασφαλιστικά ταμεία και δεν χρησιμοποιήθηκε παρά σε ελάχιστο ποσό για τους σκοπούς που υποτίθεται ότι είχε δεσμευθεί. 

(Στο σημείο αυτό την προεδρική 'Εδρα καταλαμβάνει ο Γ' Αντιπρόεδρος της Βουλής κ. ΛΟΥΚΑΣ ΑΠΟΣΤΟΛΙΔΗΣ) 

Ο ΕΟΦ μόνο σε ένα μικρό ποσοστό ενισχύθηκε υλικοτεχνικά και οργανωτικά, για να ανταποκριθεί στις απαιτήσεις των καιρών. Ο πακτωλός χρημάτων που εισέρευσε από το ΕΟΦόσημο ούτε κατά το 1/5 δεν χρησιμοποιήθηκε για ουσιαστικούς και παραγωγικούς σκοπούς και επέστρεψε στον κρατικό κορβανά, καταλήγοντας σε έμμεση φορολογία του λαού προς δόξαν του φθηνού φαρμάκου. 

Το πλέον κραυγαλέο παράδειγμα μάλιστα υπήρξαν οι επενδύσεις δεκάδων δισεκατομμυρίων στην ιδρυθείσα με το νόμο 1316 Εθνική Φαρμακοβιομηχανία, η οποία διατυμπανίζετο ότι θα παρέμβει στη στήριξη της ελληνικής φαρμακοβιομηχανίας και στη δημιουργία καλού και φθηνού φαρμάκου. 

Δεκάδες όμως δισεκατομμύρια σε μηχανήματα και εγκαταστάσεις σκούριασαν αχρησιμοποίητα και τελικά η εθνική φαρμακοβιομηχανία κατέληξε να κάνει φασόν σε ξένα εργοστάσια. 

Η περίοδος αυτή ήταν, όπως θα αναλύσουμε και στη συνέχεια, η αρχή του τέλους και για την ελληνική φαρμακοβιομηχανία. Η δεύτερη περίοδος ΠΑΣΟΚ σημαδεύεται με ακόμη πιο κραυγαλέα έλλειψη πολιτικής και προγραμματισμού στο χώρο του φαρμάκου. Και πάλι στις εξαγγελίες και στα λόγια η πολιτική για το φάρμακο έχει γίνει βασικός τομέας προπαγάνδας. Επί τρία χρόνια εξαγγέλλεται η σοβαρή μελέτη του θέματος της ανακοστολόγησης των φαρμάκων σε νέα ρεαλιστική, υποτίθεται βάση που δεν αποτολμάται. 

Τελικά προς το τέλος του 1997, με την αγορανομική διάταξη 6/97 και το δελτίο τιμών φαρμάκων 1/97 εκδίδεται διατίμηση φαρμάκων με το νέο σύστημα υπολογισμού μειωμένων επιβαρύνσεων ΕΟΦ, ΤΣΑΥ κλπ. Σ'αυτήν τη διαδικασία η επί τριετία εμβριθής μελέτη του θέματος καταλήγει σε λάθος τρόπο υπολογισμού του ΦΠΑ που διορθώνεται την τελευταία στιγμή, ενώ δεν προλαβαίνουν να διορθωθούν άλλα λάθη σε χονδρικές τιμές αρκετών φαρμάκων, που διορθώνονται εκ των υστέρων με τηλεφωνικές παρεμβάσεις. 

Μετά απ'όλα αυτά και σε λίγες μόνο εβδομάδες γίνεται πλήρης ανατροπή του σκηνικού. Η εμβριθής τριετής μελέτη της ανακοστολόγησης πετιέται στο καλάθι των αχρήστων. Με το νέο δελτίο τιμών φαρμάκων 2/97 αφαιρούνται όλες οι επιβαρύνσεις, αφού είχε ξεσηκωθεί ο φαρμακευτικός κόσμος της χώρας και αφού όλες αυτές οι παλινωδίες είχαν επιφέρει και σημαντικότατο κόστος. 

Τελικά το χειρότερο απ'όλα είναι ότι η ανακοστολόγηση έγινε και πάλι χωρίς ουσιαστικά, αντικειμενικά και ρεαλιστικά κριτήρια, χωρίς διάλογο με τους κλάδους του φαρμάκου και με εξαιρετικά διαστρεβλωτικά αποτελέσματα, σε βάρος μάλιστα και των κλασικών, φθηνών και δοκιμασμένων φαρμάκων που τόσο πολύ διατυμπάνιζε τη στήριξή τους το ΠΑΣΟΚ. 

'Ολων των παραπάνω, αλλά και άλλων στοιχείων που θα αναφερθούν, ουσιαστική και τραγική συνέπεια ήταν δυστυχώς πρώτον, η εξόντωση της ελληνικής φαρμακοβιομηχανίας και δεύτερον, η υποβάθμιση της φαρμακευτικής περίθαλψης των ασφαλισμένων, σε συνδυασμό και με τη λίστα φαρμάκων, στην οποία και θα αναφερθώ στη συνέχεια. 

Μερικά απλά στοιχεία αποδεικνύουν, χωρίς πολλά λόγια το θλιβερό γεγονός. Το 1980 τα καθαρά ελληνικής ιδιοκτησίας και παραγωγής φάρμακα κάλυπταν το 17,5% του συνόλου του τζίρου πωλήσεων στην Ελλάδα. Το 1989 ο τζίρος αυτός συρρικνώθηκε στο 7,5% του συνόλου, είχε μια ανάκαμψη στην τριετία 1990-1993 και σήμερα 1998 υπολογίζεται στο ύψος του 8,5% με πτωτικές τάσεις και πάλι. 

Το 1980 τα παραγόμενα στην Ελλάδα φάρμακα από ελληνικές και ξένες εταιρείες κατείχαν το 82% της αγοράς και τα εισαγόμενα το 18%. Στο τέλος του 1997 εισάγεται πάνω από το 70% των φαρμάκων σε τζίρο. Το 1980 οι πωλήσεις ελληνικών και ξένων φαρμάκων από ελληνικής ιδιοκτησίας εταιρείες κάλυπταν περίπου το 60% του τζίρου, έναντι 40% των ξένης ιδιοκτησίας εταιρειών. Το 1987 η σχέση αυτή συρρικνώθηκε στο 48% προς 52% και το 1996 η σχέση κατέληξε στο 31,5% για τα ελληνικά δεδομένα και στο 68,5% για τα ξένα, με ραγδαία μάλιστα πτωτική τάση για το 1997 και 1998. 

Εδώ αξίζει μάλιστα να σημειωθεί ότι τη διετία 1992-1993, που άρχισαν να φαίνονται οι επιπτώσεις της πολιτικής της Νέας Δημοκρατίας, υπήρχε σταθεροποίηση της σχέσης αυτής στο 37% προς 63%, με σαφείς τάσεις βελτίωσης. 

Η εξόντωση της ελληνικής φαρμακοβιομηχανίας που καθίσταται και εθνικά επικίνδυνη, λόγω της σημασίας των φαρμάκων εν ειρήνη και εν πολέμω, ήταν αποτέλεσμα και πολλών άλλων επιμέρους μέτρων που πάρθηκαν επί κυβερνήσεων του ΠΑΣΟΚ και που είναι τουλάχιστον περίεργα, αν δεν συνιστούν υποταγή στα κελεύσματα των πολυεθνικών εταιρειών. 

Η απόσυρση από την αγορά των παλαιών δοκιμασμένων και φθηνών φαρμάκων είναι έργο και ευθύνη κυρίως της πολιτικής 

  


 

  

Σελίδα 149 

του ΠΑΣΟΚ στη διατίμηση των φαρμάκων. Το λάθος της αναπροσαρμογής των τιμών των φαρμάκων, σημαντικά κάτω από τα ετήσια επίπεδα πληθωρισμού, που είναι ο κύριος λόγος της εξαφάνισης των φθηνών και δοκιμασμένων φαρμάκων, βαρύνει όλες τις κυβερνήσεις μετά τη Μεταπολίτευση. Βαρύνει όμως κυρίως το ΠΑΣΟΚ η τραγική απόσταση μεταξύ αναπροσαρμογής τιμών και πληθωρισμού, που πολλαπλασίασε το ρυθμό απόσυρσης των φθηνών φαρμάκων. 

Ας δούμε τα στοιχεία. Μεταξύ του 1985 και 1989, επί ΠΑΣΟΚ, είχαμε πληθωρισμό αθροιστικά 86% και επίπεδο αναπροσαρμογής των τιμών 34,5%, δηλαδή αρνητικό αποτέλεσμα μείον 51,5%. 

Μεταξύ 1990 και 1992 επί Νέας Δημοκρατίας είχαμε πληθωρισμό 55,7% και αναπροσαρμογή στο επίπεδο του 42,5%, δηλαδή αρνητικό αποτέλεσμα μείον 13,2%. 

Μεταξύ 1993 και 1997 είχαμε πληθωρισμό αθροιστικά 48,5% και αναπροσαρμογές τιμών στο επίπεδο του 9%, δηλαδή αρνητικό αποτέλεσμα μείον 39,5%. Αλλά και με την τελευταία ανακοστολόγηση τα φθηνά φάρμακα πάλι πήραν ουσιαστικά αναπροσαρμογές τιμών, παρά τα θρυλούμενα κάτω από το συνολικό πληθυσμό και βέβαια άγνωστο είναι πότε και πάλι θα κριθούν οι τιμές, για να προλάβουν το συνεχώς αυξανόμενο πληθωρισμό. 

'Ηδη άρχισαν να παρουσιάζονται ελλείψεις σε αρκετά απ' αυτά τα φάρμακα. Αυτή ακριβώς η απόσυρση των κλασικών φθηνών και δοκιμασμένων φαρμάκων αποτελεί και το βασικότερο κύριο πλήγμα κατά της ελληνικής φαρμακοβιομηχανίας, αφού είναι γνωστό ότι τα ελληνικής ιδιοκτησίας φάρμακα είναι αυτά που εμπίπτουν στην κατηγορία των παλαιών δοκιμασμένων φαρμάκων. Τα ξένα και πολυεθνικά φάρμακα είναι εκείνα, που μπαίνουν πρώτα στην αγορά, με ανεξέλεγκτα κοστολόγια και με το δικαίωμα να είναι μοναδικά στην αγορά, λόγω πατέντας επί δεκαπέντε μέχρι είκοσι χρόνια. 

Δεύτερον, διότι μόνο οι μεγάλες πολυεθνικές εταιρείες έχουν τη δυνατότητα να εγκρίνουν αμέσως νέα φάρμακα με πολύ υψηλότερες τιμές, μόλις ένα παλαιό φάρμακό τους υποστεί τις συνέπειες της εξοντωτικής πολιτικής των διαφημίσεων. 

Τρίτον, διότι τα εθνικά φάρμακα είναι υποχρεωτικά κατά 20% φθηνότερα των ξένων πρωτότυπων πολυεθνικών, πράγμα που, όπως είναι αυτονόητο, καθιστά πολύ περισσότερο επισφαλή τη θέση τους από τις αδικίες στις κοστολογήσεις και ανακοστολογήσεις, αναπροσαρμογές τιμών, όπως αναφέρθηκε παραπάνω. 

Η προνομιακή μεταχείριση των ξένων πολυεθνικών φαρμάκων. 'Οπως αναφέρθηκε και προηγουμένως, το πρωτότυπο 100% ξένο φάρμακο έχει προστασία πατέντας, δηλαδή αποκλειστικής κυκλοφορίας, χωρίς ανταγωνισμό διεθνώς. Η πατέντα αυτή ίσχυε παλαιότερα για δέκα και δεκαπέντε χρόνια και τώρα σχετικά πρόσφατα επιμηκύνθηκε ο χρόνος πατέντας στα είκοσι χρόνια. 

Δίκαια και δικαιολογημένη είναι η εφαρμογή αυτού του μέτρου γιατί η έρευνα για την εφεύρεση ενός νέου φαρμάκου είναι εξαιρετικά πολυδάπανη και για το κόστος αυτών των εξαιρετικά υψηλών εξόδων έρευνας έπρεπε να υπάρξει μέριμνα για να μπορεί να καλυφθεί. 

Η επιμήκυνση της πατέντας στα είκοσι χρόνια όμως, δεν είναι εύκολο να χαρακτηριστεί ως δικαιολογημένη και είχε πολλές αντιδράσεις, οι οποίες εκάμφθησαν λόγω των πιέσεων από τους μεγάλους πολυεθνικούς κολοσσούς. 

Εν πάση περιπτώσει καλώς ή κακώς το μέτρο αυτό της προστασίας είναι κατανοητό. Με την πρόσφατη ανακοστολόγηση φαρμάκων και ενώ διατυμπάνιζε η Κυβέρνηση την πρόθεσή της να βοηθήσει την ελληνική παραγωγή, υποχρέωσε τα ελληνικά ομοειδή φάρμακα να έχουν κατά 20% φθηνότερη τιμή από τα ξένα πρωτότυπα. 

Μέχρι την πρόσφατη ανακοστολόγηση τελείως άδικα και χωρίς αυτό να συμβαίνει σε καμιά χώρα του κόσμου το ελληνικό κράτος είχε θεσμοθετήσει υποχρεωτική διαφορά τιμής μεταξύ ξένου πρωτότυπου φαρμάκου και ομοειδούς αντιγράφου -όπως επίσης λέγεται- κατά 13% επί έλαττον. 

Για να φανεί το μέγεθος διωγμού της ελληνικής φαρμακοβιομηχανίας πρέπει να επισημανθούν και τα εξής: 

Τα ξένα φάρμακα κοστολογούνται με βάση τη φθηνότερη τιμή χώρας της Ευρωπαϊκής 'Ενωσης για το συγκεκριμένο φάρμακο. 

Δεύτερον, η φθηνότερη τιμή είναι συνήθως και διαστρεβλωμένη τιμή, ή τουλάχιστον εξαιρετικά συμπιεσμένη τιμή. Απ' αυτήν τη τιμή λοιπόν πρέπει το ελληνικό ομοειδές φάρμακο να έχει και κατά 20% φθηνότερη τιμή. 

Τρίτον, ο κανόνας αυτός του μείον 20% είναι τόσο ανελαστικός, ώστε δεν δέχονται οι κοστολογικές αρχές ούτε και κοστολόγια που αποδεικνύουν υψηλότερο κόστος. 

Τέταρτον, όλα αυτά γίνονται τη στιγμή που ο ξένος παράγοντας ωφελείται από το κέρδος επί της πρώτης ύλης που ο 'Ελληνας παραγωγός προμηθεύεται αποκλειστικά από χώρες εκτός Ελλάδος, αφού κανένας 'Ελληνας δεν είναι παραγωγός πρώτων υλών. 

Σχετικά με την υποτίμηση της δραχμής: 'Εχουν ήδη περάσει επτά μήνες από την υποτίμηση της δραχμής. Η Κυβέρνηση αρνείται να εγκρίνει αντίστοιχη αναπροσαρμογή τιμών, άγνωστο μάλιστα μέχρι πότε, ενώ είναι γνωστό ότι για όλα τα φάρμακα οι πρώτες ύλες ή και τα έτοιμα προϊόντα αγοράζονται με ξένο συνάλλαγμα. 

'Αλλη μια πληγή, λοιπόν, εις βάρος της εγχώριας παραγωγής γενικώς, σε βάρος των ασθενέστερων κοινωνικών μονάδων ειδικότερα και σε βάρος των φθηνών φαρμάκων ειδικότερα. 

'Ολα τα παραπάνω σημαίνουν πολύ απλά, πρώτον ότι μειώνεται καθαρά η ελληνική παραγωγή φαρμάκων, αφού το ελληνικό καθαρά φάρμακο είναι αποκλειστικά σχεδόν ομοειδές και όχι πρωτότυπο παλιό και φθηνό και πληττόμενο απ' όλες τις ρυθμίσεις, δεύτερον ότι και τα παραγόμενα στην Ελλάδα ξένα φάρμακα βρίσκουν αλλού εγκαταστάσεις παραγωγής και χάνονται εκατοντάδες θέσεις εργασίας και τρίτον ότι οι μεγάλες πολυεθνικές εταιρείες είναι οι μόνες που μπορούν να αποφύγουν κάθε μέτρο στραγγαλισμού, αφού έχουν ανά πάσα στιγμή έτοιμα στα συρτάρια τους νέα ομοειδή με τα στραγγαλιζόμενα προϊόντα τα οποία εισάγουν στην ελληνική αγορά με συνοπτικές διαδικασίες και με πολύ υψηλότερες τιμές, αφού το πρωτοκυκλοφορούν φάρμακο δεν μπορεί να ελεγχθεί κοστολογικά. 

Η λίστα φαρμάκων: Η λίστα φαρμάκων για τους ασφαλιστικούς οργανισμούς είναι ολοφάνερο ότι έγινε με καθαρά οικονομίστικη φιλοσοφία λογιστού και με φορομπηκτικά κριτήρια. 

Η λίστα αυτή χωρίζει τους ασφαλισμένους σε πολίτες δύο κατηγοριών και είναι και πάλι, παρά την άγρια παραπληροφόρηση, εναντίον των μη εχόντων και υπέρ των εχόντων και κατεχόντων. Σε κανένα μέρος της Ευρώπης δεν καταρτίζεται η λίστα όπως καταρτίζεται στην Ελλάδα. 

Συγκεκριμένα και όπως συμβαίνει συνήθως όταν εφαρμόζονται μέτρα με οικονομίστικη φιλοσοφία, πάρθηκαν σχετικά στοιχεία από το τι ισχύει σε διάφορες χώρες κατά πώς μας βολεύει, αποσπασματικά και διαστρεβλωτικά της οποιασδήποτε ενιαίας εικόνας άλλων συστημάτων. 'Εγινε ακόμη λίστα χωρίς επαρκή διαφάνεια και χωρίς αντικειμενικά κριτήρια επιστημονικά ή άλλα. 

Αυτό που εφαρμόζεται κυρίως σε άλλες χώρες είναι το ότι στην ουσία ελάχιστα φάρμακα και κυρίως δευτερευόντων χρήσεων εξαιρούνται από τις λίστες φαρμάκων, όπως παραδείγματος χάριν συμπληρώματα διατροφής και μερικά φάρμακα του πάγκου χωρίς βέβαια αυτό να χρειάζεται συνταγή, ενώ όλα τα άλλα περιλαμβάνονται με σύγκριση μιας τιμής αναφοράς. Αυτό σημαίνει ότι το φάρμακο δεν εξαιρείται αλλά ότι ο ασφαλισμένος πληρώνει μεγαλύτερο ποσοστό συμμετοχής στο κόστος του φαρμάκου εάν σε σύγκριση με το μέσο όρο τιμής των φαρμάκων της ίδιας κατηγορίας και δράσεως το φάρμακο που θέλει να πάρει έχει μεγαλύτερη τιμή. 

Σε μερικά ακόμη συστήματα ισχύει επίσης η διαπραγμάτευση με τους παραγωγούς για ειδικές εκπτώσεις προς τα ασφαλιστικά ταμεία, αλλά στις χώρες όπου οι παραγωγοί καθορίζουν μόνοι τους τις τιμές χωρίς κρατική διατίμηση. 

  

 

  

Σελίδα 150 

Μπορεί κανείς να μιλάει επί ώρες για τα μειονεκτήματα αυτού του τρόπου εφαρμογής της λίστας, αλλά επιγραμματικά τουλάχιστον μπορούν να αναφερθούν τα εξής: 

Πρώτον, αφαιρέθηκαν χωρίς καμία εξήγηση ολόκληρες κατηγορίες φαρμάκων και μάλιστα σημαντικών. 

Δεύτερον, δημιουργήθηκαν ειδικές κατηγορίες και κατηγοριοποιήσεις με τις οποίες ευνοήθηκαν πολυεθνικές. 

Τρίτον, αυθαίρετα περιελήφθησαν αλλού μόνο ένα ξένο και κανένα ελληνικό όμοιο, αλλού ένα ξένο και επιλεκτικά ένα συγκεκριμένο ελληνικό χωρίς καμία άλλη αιτιολόγηση. 

Τέταρτον, δηλώθηκε σε κάποιες περιπτώσεις ότι δεν συμπεριλαμβάνεται στη λίστα φάρμακο επειδή δεν έχει σημαντικές πωλήσεις. 

Πέμπτον, λάθη υπαιτιότητας των καταρτιζόντων τη λίστα δεν διορθώνονται με γραφειοκρατικές αιτιάσεις. 

'Εκτον, όλα τα νέα φάρμακα που θα εγκρίνονται και θα είναι κατά κανόνα και πλέον εξελιγμένης μορφής και δραστικότητας θα μπαίνουν στη λίστα μετά από παρέλευση ενός έτους και πλέον, σύμφωνα με τις γραφειοκρατικές διαδικασίες που προβλέπονται. 

Αρκεί εδώ να αναφερθεί ότι για τη διόρθωση λαθών και παραλείψεων κατά την κατάρτιση της λίστας έχουν κατατεθεί εκατοντάδες ενστάσεων και η αρμόδια επιτροπή διεκπεραιώνει μόνο δεκαπέντε έως είκοσι το μήνα. 

Αποτέλεσμα όλης της διαδικασίας της λίστας είναι ότι πρώτον, οι ασφαλισμένοι καλούνται να πληρώσουν πολλά φάρμακα από την τσέπη τους, αφού το φάρμακο δεν είναι κάτι που μπορεί εύκολα να αλλάζει με αντίστοιχο. Δεύτερον, οι έχοντες και κατέχοντες θα μπορούν να πάρουν αμέσως το νέο και ίσως αποτελεσματικότερο φάρμακο, ενώ ο απλός ασφαλισμένος θα περιμένει επιπλέον ένα χρόνο, ή και περισσότερο, για να τελειώσουν οι διαδικασίες της λίστας, αν και εφόσον μπει στη λίστα. 

Ευχαριστώ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Κύριοι συνάδελφοι, έχω την τιμή να ανακοινώσω στο Σώμα τα εξής: 

1. Οι Υπουργοί Μεταφορών και Επικοινωνιών, Εσωτερικών, Δημόσιας Διοίκησης και Αποκέντρωσης, Οικονομικών, Γεωργίας, Δικαιοσύνης, Δημόσιας Τάξης και Περιβάλλοντος, Χωροταξίας και Δημοσίων 'Εργων, κατέθεσαν σχέδιο νόμου: "Κύρωση του Κώδικα Οδικής Κυκλοφορίας". 

2. Οι Υπουργοί Μεταφορών και Επικοινωνιών, Εσωτερικών, Δημόσιας Διοίκησης και Αποκέντρωσης, Εθνικής Οικονομίας και Οικονομικών, Ανάπτυξης και Εργασίας και Κοινωνικών Ασφαλίσεων, κατέθεσαν σχέδιο νόμου: "Οργάνωση του τομέα παροχής ταχυδρομικών υπηρεσιών και άλλες διατάξεις". 

3. Οι Υπουργοί Εθνικής 'Αμυνας και Εξωτερικών κατέθεσαν σχέδια νόμων: 

α. "Κύρωση της Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Βουλγαρίας, η οποία αφορά την ένταξη μιας Βουλγαρικής Διμοιρίας Μεταφορών στην Ελληνική Δύναμη της Βοσνίας-Ερζεγοβίνης στο πλαίσιο της SFOR". 

β. "Κύρωση της Συμφωνίας μεταξύ του Υπουργείου Εθνικής 'Αμυνας της Ελληνικής Δημοκρατίας και του Υπουργείου 'Αμυνας της Δημοκρατίας της Βουλγαρίας, η οποία αφορά την είσοδο και διέλευση μιας βουλγαρικής διμοιρίας μεταφορών μέσω του ελληνικού εδάφους στα πλαίσια της ένταξής της στη Δύναμη Σταθεροποίησης (SFOR) στη Βοσνία-Εζεργοβίνη (BELUGA)". 

4. Οι Υπουργοί Εθνικής Οικονομίας και Οικονομικών και Εξωτερικών κατέθεσαν σχέδιο νόμου: "Κύρωση του Πρωτοκόλλου οικονομικής συνεργασίας μεταξύ των Κυβερνήσεων της Ελληνικής Δημοκρατίας και της Δημοκρατίας της Αλβανίας." 

5. Οι Υπουργοί Γεωργίας, Εξωτερικών και Οικονομικών κατέθεσαν σχέδιο νόμου: "Κύρωση της Συμφωνίας μεταξύ της Ελληνικής Δημοκρατίας και της Ουκρανίας για οικονομική, τεχνική και επιστημονική συνεργασία στον τομέα της γεωργίας." 

6. Οι Υπουργοί Υγείας και Πρόνοιας και Εξωτερικών κατέθεσαν σχέδιο νόμου: "Κύρωση της Συμφωνίας μεταξύ της Ελληνικής Δημοκρατίας και της Δημοκρατίας της Αλβανίας για συνεργασία στον τομέα της υγείας." 

Παραπέμπονται στις αρμόδιες Διαρκείς Επιτροπές. 

Ο κ. Παναγιώτης Ψωμιάδης έχει το λόγο. 

ΠΑΝΑΓΙΩΤΗΣ ΨΩΜΙΑΔΗΣ: Κύριε Πρόεδρε, μετά την εμπεριστατωμένη εισήγηση του συναδέλφου, ειλικρινά δεν έχω αντιληφθεί για μια ακόμη φορά, αν η Κυβέρνηση αγωνίζεται και ενδιαφέρεται για το συμφέρον του ελληνικού λαού ή κάποιας οικονομικής ολιγαρχίας. Γιατί είναι παράδοξα, είναι τρελά αυτά που συμβαίνουν στη χώρα μας και που δεν συμβαίνουν σε καμιά άλλη χώρα. 

Αφήνετε εκτός λίστας, χωρίς διαφάνεια, χωρίς διάλογο, φάρμακα φθηνά, που επί δεκαετίες προσέφεραν πολύτιμες υπηρεσίες και ανακούφιζαν ένα μέρος του ελληνικού λαού, ασφαλιζόμενους και συνταξιούχους. 

Εσείς φυσικά, κύριε Υπουργέ -και το συνηθίζετε αυτό- θα μας πείτε ότι δεν είναι έτσι τα πράγματα. Στην πράξη, όμως, αυτή είναι η πραγματικότητα. Και δεν το λέμε εμείς. Το λένε και οι ασφαλιζόμενοι και οι συνταξιούχοι. Το λένε όλοι οι φαρμακευτικοί σύλλογοι. Στην πράξη καταργείτε ακόμη και τη δυνατότητα να πάρει ο ασθενής και αυτό το φάρμακο που είναι αναντικατάστατο. Φυσικά, δεχθήκατε μετά από παρέμβαση -και πιστεύω ότι δεν κάνω λάθος- του Πανελλήνιου Φαρμακευτικού Συλλόγου, να συμπεριληφθούν στις λίστες και κάποια άλλα φάρμακα. Δυστυχώς αυτό ακόμη δεν έχει γίνει πράξη. 

Ερωτηματικά, όμως, γεννά και το γεγονός ότι στην Ευρωπαϊκή 'Ενωση ετοιμάζουν άλλη λίστα, που την ευθύνη χορηγίας φαρμάκων θα την έχει ο φαρμακοποιός. Και σε αυτήν τη λίστα δεν θα αναγράφεται η εμπορική ονομασία των φαρμάκων, αλλά μόνο οι δραστικές ουσίες. Φυσικά, στην περίπτωση αυτή ο φαρμακοποιός δεσμεύεται, να χορηγεί πάντα το συγκεκριμένο σκεύασμα. 

Τι σημαίνουν όλα αυτά, κύριε Υπουργέ; Αλήθεια, θέλετε να τιμωρήσετε τους ασφαλιζόμενους, τους συνταξιούχους; Θέλετε να πριμοδοτήσετε κάποιους μεγαλοκαρχαρίες του κλάδου; Μήπως η εκσυγχρονιστική σας Κυβέρνηση, η Κυβέρνηση Σημίτη, θεωρεί ότι το φάρμακο δεν είναι κοινωνικό αγαθό; Μήπως ετοιμάζετε σημαντικές αυξήσεις του ποσοστού συμμετοχής του ασφαλιζόμενου; Μήπως, σε λίγο, θα αυξηθούν τα φάρμακα; Κύριε Υπουργέ, πρέπει να αντιληφθείτε ότι το φάρμακο είναι κοινωνικό αγαθό, ιδιαίτερα αυτό που θεωρεί απαραίτητο ο θεράπων ιατρός. 

Η ανακοστολόγηση των φαρμάκων πριν μερικούς μήνες απέβη -απεδείχθη αυτό- σε βάρος βασικών φθηνών φαρμάκων και έγινε αιτία ή, αν θέλετε, γίνεται αιτία να χωριστούν οι ασφαλιζόμενοι, οι συνταξιούχοι σε πολίτες δύο κατηγοριών. Και ακόμη, σε τελική ανάλυση, συρρικνώσατε, αν θέλετε, την ελληνική φαρμακοβιομηχανία και ενδυναμώσατε κάποιους μεγαλοβιομήχανους. 

Με αλαζονεία και χωρίς διάλογο δεν κυβερνιέται ο ελληνικός λαός, που θα σας καλέσει πολύ σύντομα να λογοδοτήσετε για την υποκρισία με την οποία επί σειρά ετών τον αντιμετωπίζετε. 

Κύριε Υπουργέ, το ηχηρό ράπισμα που δεχθήκατε τις τελευταίες μέρες με τις δημοτικές και νομαρχιακές εκλογές για την ανάλγητη οικονομική και κοινωνική πολιτική, εύχομαι να σας συνετίσει για το καλό όλων και να αντιληφθείτε ότι πρέπει να πάψετε να είστε υπό την κηδεμονία των μεγάλων οικονομικών συμφερόντων. 

Τα πλαστά διλήμματα και οι ψεύτικες υποσχέσεις δεν περνούν πια. Τελείωσε, θα έλεγα, η περίοδος χάρητος της Κυβέρνησης Σημίτη. Το μέλλον, κύριε Υπουργέ, ενός λαού οικοδομείται με τη συμπεριφορά του σήμερα. Και η συμπεριφορά της δικής σας Κυβέρνησης κάθε άλλο από ειλικρινής είναι. Αντιθέτως, είναι ανειλικρινής και εναντιώνεται στα συμφέροντα του ελληνικού λαού. 

ΠΡΟΕΔΡΕΥΩΝ (Λουκάς Αποστολίδης): Ο κ. Καλαντζής έχει το λόγο. 

  

 

  

Σελίδα 151 

ΓΕΩΡΓΙΟΣ ΚΑΛΑΝΤΖΗΣ: Κύριε Υπουργέ, νομίζω, τύχη κακή σας έφερε σήμερα στη Βουλή μετά τα χθεσινά δραματικά αποτελέσματα για το ΠΑ.ΣΟ.Κ. στις δημοτικές και νομαρχιακές εκλογές, αποτελέσματα που σας φαρμάκωσαν, να μιλάμε για τα φάρμακα. 

'Ομως επειδή πιστεύω ότι αυτή η παράταξη και οι άνθρωποί της είναι μεγαλόψυχοι, εμείς θα σας δώσουμε φάρμακα σακχαρόπηκτα, δηλαδή φάρμακα τα οποία έχουν εξωτερικά ζάχαρη, γι' αυτό και θα καταθέσουμε προτάσεις προς την κατεύθυνση να βοηθήσουμε να γίνει η εξυγίανση στο φάρμακο και να προχωρήσει η Κυβέρνηση σ' αυτό αλλά και οι ασφαλισμένοι, οι συνταξιούχοι, και οι εργαζόμενοι να έχουν καλύτερη αντιμετώπιση. 

Ως ο μοναδικός φαρμακοποιός στους τριακόσιους νομίζω ότι θα μπορέσω να συνδράμω και να βοηθήσω προς αυτήν την κατεύθυνση. Και βέβαια ξεκινώ από μία παρατήρηση: Επειδή πιστεύω ότι όλοι αναγνωρίζουμε ότι το φάρμακο δεν είναι καταναλωτικό προϊόν, δεν είναι κάτι που πουλιέται στα ράφια καθημερινά, εκεί δίπλα σας σήμερα θα έπρεπε να είναι και ο Υπουργός Υγείας, διότι όλα αυτά που συζητάμε περί λίστας, ή περί του ποια φάρμακα συμπεριλαμβάνονται και πώς, σ' αυτά θα πρέπει να απαντήσει ο Υπουργός Υγείας. 

Γνωρίζω ότι το Υπουργείο σας δεν έχει καμία συμμετοχή στο ποια φάρμακα θα συμπεριληφθούν ή όχι και στις ερωτήσεις τις οποίες θα σας βάλω θα πρέπει να μας απαντήσει, εάν έχει την ευαισθησία, το Υπουργείο Υγείας. 

Θα ξεκινήσω κατ' αρχήν από ένα σημαντικό σημείο. Οι δαπάνες των νοσοκομείων στα φάρμακα -και αυτό αφορά όπως σας είπα ιδιαίτερα το Υπουργείο Υγείας και Πρόνοιας- έχουν συγκριθεί με τις υπόλοιπες δαπάνες, που αφορούν τη διάγνωση και τη νοσηλεία; Αυτό είναι το πρώτο. 

Δεύτερον, η διακίνηση των νοσοκομειακών φαρμάκων, όπως γνωρίζετε, γίνεται από τα φαρμακεία του νοσοκομείου. 

Θα σας καταθέσω μια πρόταση η οποία είναι και του Πανελλήνιου Φαρμακευτικού Συλλόγου. Είχα την τιμή επί τρεις συνεχείς θητείες να είμαι εκλεγμένος πρόεδρος του Φαρμακευτικού Συλλόγου Καβάλας και να συμμετάσχω στον Πανελλήνιο Φαρμακευτικό Σύλλογο και να είμαι και πρόεδρος πολλές φορές στις γενικές συνελεύσεις του. Σας καταθέτω την πρόταση: Εάν μπορέσετε και περάσετε τα φάρμακα, που διακινούνται μέσα από τα νοσοκομεία, να διακινηθούν μέσα από τα φαρμακεία, σας δίνουμε τη διαβεβαίωση ότι θα έχετε μείωση κόστους στις δαπάνες τουλάχιστον κατά 20%. 

Επίσης, μπορώ να σας πω και κάτι άλλο. Η λίστα, όπως είπαμε, και για την οποία εσείς δεν έχετε σαφώς καμία ευθύνη, σχηματίζεται από τους καθ' ύλην αρμόδιους Υπουργούς Υγείας και Πρόνοιας και από τους ασφαλιστικούς οργανισμούς. Αυτό έχει δημιουργήσει, παρά έχει λύσει, προβλήματα. 

Θα σταθώ σε δύο σημαντικά σημεία, τα οποία για μενα είναι τα σημαντικότερα της όλης κουβέντας που κάνουμε. 

Πρώτον, έχει δοθεί εντολή στους γιατρούς των ασφαλιστικών ταμείων να αναγράφουν από ένα κουτί φάρμακα σε κάθε ασφαλισμένο. Καταλαβαίνετε την ταλαιπωρία των γερόντων συνταξιούχων, της γερόντισσας η οποία θα περιμένει να πάρει το ένα κουτί φάρμακο, όταν όλοι γνωρίζουμε ότι το κάθε κουτί στις περισσότερες περιπτώσεις περιέχει δέκα χάπια. Εάν παίρνει ένα την ημέρα, θα πρέπει κάθε δέκα ημέρες ο συνταξιούχος να βρίσκεται στη σειρά για να ξαναπάρει το φάρμακό του. Να πω και κάτι άλλο; Εάν αυτό ισχύει και σαφώς ισχύει και για τους εργαζόμενους, καταλαβαίνετε πόσες παραγωγικές ώρες χάνονται και σε χρήμα και σε χρόνο για να πάει ο ασφαλισμένος να πάρει το ένα κουτί; 

Ποιος είναι αυτός ο οποίος κρίνει ποιο είναι το φάρμακο και ποιος είναι αυτός ο οποίος το προμηθεύει; Επίσης, θα ήθελα να σας τονίσω ότι ο φαρμακοποιός του ΙΚΑ δεν έχει τη δυνατότητα ελέγχου. 

Λέτε και μας παρουσιάζετε συνεχώς ότι έχει επιτευχθεί με το σχηματισμό της λίστας η μείωση της τιμής και η δαπάνη η οποία υπάρχει για τα φάρμακα σε όλα τα ασφαλιστικά ταμεία. 

Σας αναφέρω, κύριε Υπουργέ, και σας καταθέτω την εγκύκλιο του Διοικητή του ΙΚΑ κ. Σολωμού, στις 6.4.1998, που εστάλη προς όλες τις υπηρεσίες, η οποία λέει -και ακούστε, κύριε Πρόεδρε- ότι στο πρώτο τετράμηνο με αυτήν τη λίστα έχουμε αύξηση της δαπάνης για τα φάρμακα τουλάχιστον 20%. Αυτό το λέει αυτός ο οποίος είναι ο καθ' ύλην αρμόδιος στο σχηματισμό της λίστας. 

(Στο σημείο αυτό ο Βουλευτής κ. Γεώργιος Καλαντζής καταθέτει για τα Πρακτικά την προαναφερθείσα εγκύκλιο, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

Θα αναφερθώ και σε ένα άλλο σημαντικό θέμα, που ετέθη από τους συναδέλφους, κι εγώ θα σας το βάλω στην πρακτική του έννοια, διότι ως φαρμακοποιός νομίζω ότι μπορώ να σας δώσω να καταλάβετε μερικά πράγματα. 

Εκτός λίστας βρίσκονται, για παράδειγμα, φάρμακα ευρείας κατανάλωσης, όπως είναι οι αντιρευματικές αλοιφές, η ΒΟΛΤΑΡΕΝ κλπ. και βρίσκονται αντίστοιχα μέσα αλοιφές... 

(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 

Δεν θέλω να καταχραστώ το χρόνο σας, αλλά νομίζω ότι ο καθ' ύλην αρμόδιος επ' αυτού... 

ΠΡΟΕΔΡΕΥΩΝ (Λουκάς Αποστολίδης): Ναι, αλλά τα λέτε στον κύριο Υφυπουργό, ο οποίος δεν είναι αρμόδιος να βάλει τα φάρμακα στη λίστα. 

ΓΕΩΡΓΙΟΣ ΚΑΛΑΝΤΖΗΣ: Μέσω υμών, θα πάρω την άδεια, για να συζητήσω. 

ΠΡΟΕΔΡΕΥΩΝ (Λουκάς Αποστολίδης): Μάλιστα, θα στείλουμε τα Πρακτικά στον κ. Γείτονα. 

ΓΕΩΡΓΙΟΣ ΚΑΛΑΝΤΖΗΣ: Νομίζω ότι προς τα εκεί κατευθύνεται, διότι αυτά τα οποία θα πω τώρα αναφέρονται στην τιμή του φαρμάκου, ευθύνη την οποία κατά κάποιον τρόπο έχει ο κύριος Υφυπουργός. Νομίζω ότι με τη νοημοσύνη που έχει, θα μπορέσει να τα μεταφέρει και να τα καταλάβουν και κάποιοι άλλοι. 

Εκτός λίστας είναι κάποια φάρμακα, τα οποία είναι φθηνότερα. Εκτός λίστας, κύριε Υφυπουργέ, υπάρχουν φάρμακα, όπως είναι όλα τα αντιπυρετικά σιρόπια, τα οποία αφορούν τα παιδιά, πλην ενός. 'Ολα τα άλλα είναι εκτός. 

Επίσης, υπάρχουν φάρμακα με δραστική συγκεκριμένη ουσία, όπως το ΝΟΡΟΣΙΝ, που αφορούν το ουροποιητικό σύστημα και άλλες ασθένειες που λένε ότι θα πρέπει το φθηνότερο να είναι μέσα και το ακριβότερο έξω. Σας πληροφορώ ότι μέσα είναι και τα φθηνότερα και τα ακριβότερα. 

'Ενα ακόμη χαρακτηριστικό παράδειγμα. Ευρείας κατανάλωσης φάρμακα, όπως το ΖΑΝΤΑΚ, που έχει μία συγκεκριμένη ουσία, είναι εκτός. Βρίσκονται μέσα φάρμακα τα οποία έχουν την ίδια δραστική ουσία και τα οποία δεν έχουν καμία σχέση με τη δραστικότητα αυτού του φαρμάκου. 

Θα κλείσω λέγοντας ότι η πρόταση που κατέθεσε ο κ. Ψωμιάδης είναι σημαντική και το λέω ως φαρμακοποιός. Σας λέω εντίμως, γνωρίζοντας το πώς μπορούμε να δράσουμε, ότι αν θέλει το κράτος, οι γιατροί να αναγράφουν τη δραστική ουσία και μέσω της δραστικής ουσίας ο φαρμακοποιός να είναι υπεύθυνος με μία υποχρέωση, να δίνει το φθηνότερο απ' αυτά που κυκλοφορούν με τη δραστική ουσία την οποία συμπεριλαμβάνει, ή ο γιατρός όταν γράφει ένα φάρμακο, να πρέπει ο φαρμακοποιός και το ταμείο να είναι υποχρεωμένα να δώσουν το φάρμακο που λέει ο γιατρός. 

Ευχαριστώ πολύ, έχω να πω και άλλα, αλλά ο χρόνος δεν μου φτάνει. 

ΠΡΟΕΔΡΕΥΩΝ (Λουκάς Αποστολίδης): Ο κ. Παπαδόπουλος έχει το λόγο. 

ΣΤΑΥΡΟΣ ΠΑΠΑΔΟΠΟΥΛΟΣ: Κύριε Πρόεδρε, κυρίες και κύριοι συνάδελφοι, απευθυνόμενος στον κύριο Υπουργό, χωρίς φυσικά να φταίει ο παρών Υφυπουργός, ήθελα να τονίσω και να πω ότι στα βαφτίσια οι κυβερνήσεις του ΠΑ.ΣΟ.Κ. είναι πάντοτε καλές. 'Ετσι, λοιπόν, βαφτίζουμε τις πανελλήνιες εξετάσεις πανελλαδικές, ή τανάπαλιν και περνά στον κόσμο ότι έχει γίνει ένα πρόγραμμα τέτοιο, που θα εξυπηρετήσει τον ελληνικό λαό. 

Και με το ν. 1386/83, λοιπόν, έλεγαν ότι είναι ένας νόμος με οράματα και προοπτική, ένας νόμος που θα φέρει στη 

  


 

  

Σελίδα 152 

χώρα μας το φθηνό και καλό φάρμακο, ένας νόμος που θα δώσει λύση γενικότερα στα προβλήματα του φαρμάκου. Το μόνο όμως που καταφέρατε ήταν να επιβαρύνετε τη χονδρική τιμή των φαρμάκων με το περιβόητο ΕΟΦόσημο σε ποσοστό 15% και αυτό σε βάρος των Ελλήνων συνταξιούχων, των απλών πολιτών, γενικότερα των Ελλήνων πολιτών. 

Iσχυριζόταν τότε η κυβέρνηση ότι με το ΕΟΦόσημο θα υπάρχει αναδιοργάνωση στην ελληνική φαρμακοβιομηχανία. Σπαταλήθηκαν όμως αρκετά δισεκατομμύρια για την εθνική φαρμακοβιομηχανία, τα οποία αποδείχθηκε τελικά ότι ήταν ανεπαρκή. 

Η ελληνική φαρμακοβιομηχανία, κυρίες και κύριοι συνάδελφοι, συρρικνώθηκε αισθητά, μη δυνάμενη να ανταποκριθεί στις ανάγκες της χώρας, αλλά ούτε στο λαϊκίστικο σύνθημα των κυβερνήσεων του ΠΑ.ΣΟ.Κ. για καλό και φθηνό φάρμακο. 

Οι πόροι από το ΕΟΦόσημο δεν χρησιμοποιήθηκαν από τον ΕΟΦ, αλλά κατέληξαν στον ελληνικό κορβανά για την ενίσχυση του ελλειμματικού πάντοτε κρατικού προϋπολογισμού. Η επί μέρους ανακοστολόγηση των φαρμάκων έγινε χωρίς διαφανή και αντικειμενικά κριτήρια και απέβη σε βάρος των παλαιών και φθηνών και κλασικών και αποτελεσματικών φαρμάκων, όπως είπε ο κ. Πασσαλίδης. 

Πέραν όμως αυτών, κυρίες και κύριοι συνάδελφοι, η Κυβέρνηση του Σημίτη, έχοντας πάντοτε σκοπό τη μείωση της φαρμακευτικής δαπάνης στα ασφαλιστικά ταμεία και ξεχνώντας το λαϊκίστικο σύνθημα για φθηνό και καλό φάρμακο, καθιέρωσε τον κατάλογο συνταγογραφημένων φαρμάκων, με μόνο σκοπό το φθηνό φάρμακο, παραβλέποντας την εξυπηρέτηση των ασφαλισμένων Ελλήνων πολιτών και την πιο αποτελεσματική θεραπεία αυτών με σωστό και καλό φάρμακο. Και αυτό έγινε με το ν. 2458/97, άρθρο 20, παράγραφος 1. 

Οι εταιρείες για να μπουν τα φάρμακά τους στη λίστα μείωσαν τις τιμές τους. Και αυτό γιατί το πλέον δυνατό κριτήριο που επιλέξατε για τη λίστα είναι το ημερήσιο θεραπευτικό κόστος, το ΚΗΘ, που δυστυχώς αγγίζει τις διακόσιες (200) δραχμές ημερησίως, σύμφωνα με στοιχεία φαρμακευτικών συλλόγων. 

'Ετσι μένουν εκτός λίστας φάρμακα ευρείας κατανάλωσης, όπως ενδεικτικά το VOLTAREN, το MUSCORIN, το ROIPLON, το BUSOLVON και ορισμένα άλλα που μου τα έδωσαν φαρμακοποιοί -δεν είμαι φαρμακοποιός- και τα οποία βρίσκονται αυτήν τη στιγμή εκτός λίστας, ενώ είχαν γίνει συνήθεια, γιατί είχαν μια αποτελεσματική θεραπεία οι 'Ελληνες ασφαλισμένοι και γενικότερα οι 'Ελληνες πολίτες. 

Τα παράξενα που υπάρχουν σ'αυτήν τη λίστα είναι τα εξής: 'Εχουμε τις μικρές δόσεις, αυτό που ανέφερε ο συνάδελφος και φαρμακοποιός κ. Καλαντζής. Τα κουτιά έχουν πολύ μικρή ποσότητα, με αποτέλεσμα ο ασφαλισμένος να χρειαστεί ύστερα από λίγες μέρες να ξαναπάει στο γιατρό, να ζητήσει το ίδιο φάρμακο πριν γίνει η σωστή και οριστική θεραπεία. Με αποτέλεσμα να χρειάζεται και χρόνος αλλά και περισσότερο χρήμα. 

Αυτό που προέχει περισσότερο για εμένα και το επαναλαμβάνω, είναι η αποτελεσματικότητα του φαρμάκου, το σωστό φάρμακο, δηλαδή η βιοϊσοδυναμία του φαρμάκου. Και τέτοιος έλεγχος για βιοϊσοδυναμία τουλάχιστον στην Ελλάδα και για τα ξένα και για τα ελληνικά φάρμακα δεν πραγματοποιείται. 

Για άλλη μια φορά η Κυβέρνηση του κ. Σημίτη απέδειξε ότι δεν ενδιαφέρεται για την υγεία και τη σωστή θεραπεία των Ελλήνων πολιτών, αλλά μόνο πώς θα κρατήσει χαμηλά το κόστος των φαρμάκων για την εξυπηρέτηση των ασφαλιστικών ταμείων και ακόμη και για την εξυπηρέτηση της ίδιας της Κυβέρνησης. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Ο κύριος Υφυπουργός έχει το λόγο. 

ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Κυρίες και κύριοι συνάδελφοι, είναι η πολλοστή φορά που διεξάγεται μια παρόμοια συζήτηση στη Βουλή για το φάρμακο, για τη φαρμακευτική πολιτική. Νομίζω, ότι αξίζει τον κόπο για τέτοιας εμβέλειας κοινωνικά θέματα να γίνονται αναλυτικές συζητήσεις στην Εθνική Αντιπροσωπεία, προκειμένου να διαμορφώσουμε από κοινού τις πολιτικές για ένα σοβαρό θέμα. 

Το φάρμακο, όπως ορθά είπατε και εσείς, είναι ένα κοινωνικό αγαθό απαραίτητο για όλον τον πληθυσμό, κυρίως για τις ευπαθείς ομάδες, τους ηλικιωμένους και τα παιδιά. Ταυτόχρονα είναι και ένα εμπορεύσιμο υλικό, το οποίο διακινείται από κάποιες επιχειρήσεις και μάλιστα μεγάλες, κυρίως πολυεθνικές, που κινούνται σε όλα τα μήκη και πλάτη του κόσμου. 

Στην πατρίδα μας δεν υπήρξε ποτέ ολοκληρωμένη πολιτική φαρμάκου. Και όταν λέω ότι δεν υπήρξε ολοκληρωμένη πολιτική φαρμάκου, εννοώ ότι δεν υπήρξε μια τομή στο φάρμακο και στην οικονομική του πλευρά που έχει σχέση με αυτό που αναφέρατε, την εγχώρια φαρμακοβιομηχανία. 

Από την άλλη, δεν υπήρξε καμιά απολύτως τομή στην εξυγίανση συνολικότερα του κλάδου, μιας και το κράτος σ'αυτόν τον τομέα, δυστυχώς, δεν έπαιξε το ρόλο του δεκαετίες τώρα. Βεβαίως, όπως πολύ καλύτερα από εμένα ξέρουν οι φαρμακοποιοί, το φάρμακο δεν το αγοράζει απευθείας ο καταναλωτής, δεν το επιλέγει δηλαδή αυτός, αλλά το επιλέγει ο γιατρός και στη συνέχεια το προμηθεύεται ο καταναλωτής. Υπάρχει αυτή η ιδιαιτερότητα και έχουμε τα γνωστά προβλήματα της συνταγογραφίας, που πολλές φορές αυξάνουν τη φαρμακευτική δαπάνη. 

Είχαμε, πράγματι, μια αλόγιστη αύξηση της φαρμακευτικής δαπάνης τα τελευταία χρόνια. Η φαρμακευτική δαπάνη στη χώρα μας "έτρεχε" με 30% ετησίως, ενώ στην Ευρώπη "τρέχει" με 10% έως 12% περίπου. Αυτό ήταν αποτέλεσμα μιας σειράς αιτίων, που διερευνήσαμε και αποφασίσαμε να κάνουμε μία βαθιά τομή στο χώρο του φαρμάκου, για να υπάρξει εξυγίανση. 

Ποια ήταν η πραγματικότητα στο χώρο του φαρμάκου; Κατ' αρχήν υπήρχε καθορισμός τιμών στα φάρμακα τέτοιος, που ευνοούσε τα εισαγόμενα σε βάρος των παραγομένων και παρασκευαζομένων στη χώρα. Είχαμε κάθε χρόνο ενιαίες αυξήσεις περίπου στα όρια του πληθωρισμού ή πάνω από το πληθωρισμό, αλλά σκεφθείτε ότι την ίδια αύξηση έπαιρνε ένα ακριβό φάρμακο με ένα φθηνό δοκιμασμένο και παλαιό ελληνικό φάρμακο, με αποτέλεσμα σιγά-σιγά να αποθαρρύνονται τα φθηνά φάρμακα και να αποσύρονται από την αγορά. Αυτή η πολιτική των ενιαίων αυξήσεων κάθε χρόνο ήταν καταστροφική για τα φθηνά, δοκιμασμένα και παραδοσιακά φάρμακα. 

'Ετσι δόθηκαν τα τελευταία χρόνια πολύ μεγάλες αυξήσεις και επί των ημερών της Νέας Δημοκρατίας και στη συνέχεια το 1994 επί των δικών μας κυβερνήσεων δόθηκε μία αύξηση της τάξεως του 6,5%. 'Εκτοτε, δεν αυξήθηκαν ξανά τα φάρμακα στη χώρα μας. Το 1994 μειώθηκε μάλιστα, κατά 20% η τιμή χιλίων φαρμάκων αντίγραφων. 

Προχωρήσαμε, λοιπόν, σε μία σειρά μέτρων, προκειμένου να εξυγιάνουμε όλο το κύκλωμα του φαρμάκου, καταργώντας κατ' αρχήν όλες τις κρατήσεις οι οποίες -όπως πολύ ορθά είπε ο κ. Παπαδόπουλος και ο κ. Πασσαλίδης-πήγαιναν ουσιαστικά υπέρ του δημοσίου και ελάχιστες υπέρ του ΕΟΦ, αλλά ταυτόχρονα ορισμένες από αυτές πήγαιναν σε κάποιο ταμείο, όπως ήταν το ΤΕΑΥΦΕ. 

Επίσης καταργήσαμε το κέρδος του εισαγωγέα, που υπήρχε στην τιμή του εισαγομένου φαρμάκου και ήταν της τάξεως του 12%. 

Μειώσαμε το ποσοστό κέρδους του εγχώριου φαρμακοβιομήχανου κατά 35% περίπου, δηλαδή από 12,5% πήγε στο 8,5%. Ο υπολογισμός των κερδών του χονδρεμπόρου και του φαρμακοποιού έγινε σε μικρότερη βάση λόγω κατάργησης των εισφορών υπέρ τρίτων. Ο καθορισμός της τιμής των εισαγομένων φαρμάκων γίνεται πια με βάση τη φθηνότερη χώρα, ενώ μέχρι πρόσφατα γινόταν με βάση το μέσο όρο των τριών φθηνοτέρων χωρών. 

Το σημαντικότερο μέτρο νομίζω ότι είναι οι ρυθμίσεις για την αποθάρρυνση και τον περιορισμό της υποκατάστασης φθηνών φαρμάκων με εισαγόμενα ακριβά φάρμακα. Συγκεκριμένα, για να εγκριθεί τιμή σε νέο φάρμακο στη χώρα θα πρέπει να κυκλοφορεί τουλάχιστον σε δύο ευρωπαϊκές χώρες, εκ των οποίων στη μία θα πρέπει να εφαρμόζεται έλεγχος τιμών. 

  

 

  

Σελίδα 153 

'Οπως ξέρετε, οι φαρμακοβιομηχανίες σήμερα φτιάχνουν καινούριες μορφές, καινούριες περιεκτικότητες, καινούριες συσκευασίες ενός φαρμάκου και για να δοθεί τιμή σε αυτές τις νέες μορφές φαρμάκων γίνεται ο συσχετισμός με το κόστος ημερήσιας θεραπείας των αντίστοιχων παλαιών μορφών ή περιεκτικοτήτων του ιδίου φαρμάκου. 

Με τον τρόπο αυτόν, όπως αντιλαμβάνεστε, σαφώς αποθαρρύνεται η υποκατάσταση, διότι οι εταιρείες γνωρίζουν ότι με τη νέα μορφή, ή περιεκτικότητα, ή συσκευασία του φαρμάκου, δεν μπορούν να επιτύχουν την επιδιωκόμενη υψηλότερη τιμή, όπως συνέβαινε μέχρι τώρα. 

Με βάση αυτά τα μέτρα επανακαθορίστηκαν όλες οι τιμές των φαρμάκων που κυκλοφορούν στη χώρα. Κατά αυτήν τη διαδικασία λήφθηκε μέριμνα ειδικότερα για τα παρασκευαζόμενα στην Ελλάδα φάρμακα. Αυτήν τη στιγμή όταν μία υφιστάμενη μονάδα πραγματοποιεί νέες επενδύσεις, αυτό λαμβάνεται υπόψη στην τιμή του νέου φαρμάκου και ενισχύεται η τιμή του νέου παρασκευαζόμενου στη χώρα φαρμάκου. 

Παρακολουθώντας την εγχώρια φαρμακοβιομηχανία πρέπει να σας πω ότι έχουν κατατεθεί δεκάδες επενδυτικά σχέδια από ελληνικές φαρμακοβιομηχανίες, πολλά από τα οποία υλοποιούνται σήμερα. Για λόγους πληρέστερης διαφάνειας και αντικειμενικότητας κατά την κοστολόγηση τυποποιήθηκαν όλα τα στοιχεία. Πρέπει ακόμα να σας πω ότι σε κανένα φάρμακο που παρασκευάζεται στη χώρα δεν μειώθηκε η τιμή του. Είτε έμειναν εκεί που ήταν είτε ανέβηκε η τιμή τους. Κυρίως αυξήθηκαν τα παραδοσιακά φθηνά φάρμακα που κυκλοφορούν στην αγορά. Μόνο σε μία περίπτωση είχαμε μείωση, δηλαδή στην περίπτωση που η τιμή υπερέβαινε την τιμή της φθηνότερης χώρας στην Ευρώπη και ορθώς γιατί από εκεί και πέρα αυτό θα σήμαινε υπερκέρδη. 

Ο κ. Πασσαλίδης είπε ότι μετά την υποτίμηση της δραχμής δεν δώσαμε αύξηση. Δεν νομίζω ότι χρειάζεται αύξηση αυτήν τη στιγμή στα φάρμακα. Η φαρμακοβιομηχανία από πλευράς κερδών έχει μία ικανοποιητική πορεία και πρέπει να έχει ικανοποιητική πορεία. Η φαρμακοβιομηχανία αυτήν τη στιγμή, εκτός ελαχίστων περιπτώσεων, δεν ζητά αυξήσεις λόγω της υποτίμησης. Εξάλλου πρέπει να γνωρίζετε ότι η υποτίμηση δεν επιδρά εξ ολοκλήρου στην αξία του φαρμάκου. Eπιδρά μόνο σε ένα μέρος της, δηλαδή σε αυτό κυρίως που αφορά τις εισαγόμενες πρώτες ύλες και διάφορες άλλες δαπάνες. 

Πρέπει να σταθούμε στην εγχώρια παραγωγή, διότι είναι σημαντική για την ανάπτυξη της χώρας. Εδώ πρέπει να σας πω ότι έχουμε αυτήν τη στιγμή μία έκρηξη στις εξαγωγές, επειδή τα ελληνικά φάρμακα είναι ανταγωνιστικά. Σε ό,τι αφορά τα αντίγραφα τα οποία είναι το 10% του συνολικού τζίρου και στα οποία αναφερθήκατε, κοστολογούνται στο 80% του πρωτοτύπου. Νομίζω ότι αυτή είναι μία πολύ ικανοποιητική τιμή. Κανένας δεν διαμαρτυρήθηκε πάνω σε αυτό. Ούτε οι αντιγραφείς ζητάνε κάποια αύξηση της τιμής του προϊόντος. 

Από εκεί και πέρα πρέπει να σας ενημερώσω ότι τα εγχωρίως παρασκευαζόμενα φάρμακα αντιπροσωπεύουν περίπου το 45% του συνολικού όγκου των πωλήσεων. Βεβαίως, υπάρχει μία μειωτική τάση του τζίρου στα παρασκευαζόμενα εγχωρίως φάρμακα. Μόλις τώρα άρχισε μία ανάκαμψη. Πρέπει όμως να σας ενημερώσω ότι υπάρχει ένα γενικότερο πρόβλημα. Οι μεγάλες πολυεθνικές επιχειρήσεις κάνουν συγκέντρωση παραγωγής σε δύο-τρία σημεία στον κόσμο και κλείνουν σε πολλές χώρες της Ευρώπης τα εργοστάσιά τους. 

'Ολη αυτή η προσπάθεια της ανακοστολόγησης είχε σαν αποτέλεσμα να μειωθεί μεσοσταθμικά η τιμή των φαρμάκων κατά 22% περίπου. Προκύπτει μία σημαντική μείωση της φαρμακευτικής δαπάνης ετησίως και μία ελάφρυνση των ασφαλιστικών ταμείων, των νοσοκομείων και βεβαίως ωφέλεια των καταναλωτών και των ασθενών. 'Εγινε μία πολύ σημαντική δουλειά, χωρίς να ακουστεί καμία απολύτως διαμαρτυρία, όσον αφορά τη διαφάνεια και την αντικειμενικότητα στην ανακοστολόγηση. Νομίζω ότι έχουν διασφαλιστεί πλήρως τα συμφέροντα των ασφαλιστικών ταμείων, των νοσοκομείων και των καταναλωτών. 

Αυτή τη στιγμή πράγματι δίνουμε φτηνό φάρμακο στους έλληνες πολίτες και κυρίως στις ευπαθείς ομάδες όπως είναι οι συνταξιούχοι και ο παιδικός πληθυσμός. Πρέπει εδώ δε να σας πω, ότι στη Διεθνή 'Εκθεση της Θεσσαλονίκης ο Πρωθυπουργός ανακοίνωσε μείωση της συμμετοχής της ασφάλισης των συνταξιούχων από το 25% στο 10% της αξίας του φαρμάκου. 

'Εχουμε μία πολιτική που στηρίζει αποφασιστικά την εγχώρια βιομηχανία και προηγουμένως άκουσα από τον κ. Καλαντζή ορισμένες ενδιαφέρουσες και εποικοδομητικές προτάσεις σχετικά με τα νοσοκομειακά φάρμακα. Πρέπει να σας πω ότι υποστηρίζω αυτήν την άποψη και είμαι από αυτούς που έχουν προωθήσει αυτήν τη πολιτική. Μάλιστα αυτά τα ζητήματα συζητιώνται σε επίπεδο συναρμοδίων Υπουργείων όπως αντιλαμβάνεσθε και όσο για τη λίστα νομίζω ότι είναι θετικό μέτρο και δεν πρωτοτυπούμε. 'Ολες οι χώρες της Ευρώπης πρέπει να ξέρετε ότι έχουν μια μορφή λίστας η οποία εφαρμόζεται προκειμένου να υπάρχει μία ορθολογική διαχείριση της φαρμακευτικής δαπάνης και της συνταγογράφησης. 

ΓΕΩΡΓΙΟΣ ΚΑΛΑΝΤΖΗΣ: Επιτρέψτε μου, κύριε Πρόεδρε, μία διακοπή. 

ΠΡΟΕΔΡΕΥΩΝ (Λουκάς Αποστολίδης): Ορίστε, κύριε Καλαντζή, μόνο να είστε σύντομος. 

ΓΕΩΡΓΙΟΣ ΚΑΛΑΝΤΖΗΣ: Κύριε Υπουργέ, πρέπει να σας πω ότι συμφωνούμε απόλυτα σ' αυτό. Η πρόταση που κατετέθη από τον κ. Ψωμιάδη και που γίνεται μέσω της Ευρωπαϊκής 'Ενωσης αυτή η προσπάθεια να είναι υπεύθυνος ο φαρμακοποιός να χορηγεί το φθηνότερο φάρμακο, αλλά τη δραστική ουσία να την αναγράφει ο γιατρός σας πληροφορώ ότι θα οδηγήσει σε τεράστια μείωση της δαπάνης. Σημειώστε το και δείτε το με τα συναρμόδια Υπουργεία. 

ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Το γνωρίζω και αυτό το θέμα, κύριε Καλαντζή, και είμαι από αυτούς που το υποστηρίζουν αφού προηγηθεί μία σοβαρή επεξεργασία. 

Επανέρχομαι στο ζήτημα των αντιγράφων και πρέπει να σας πω, ότι στις βόριες χώρες της Ευρώπης τα αντίγραφα φάρμακα πωλούνται 40% και 50% κάτω από την αξία του πρωτοτύπου και αυτήν τη στιγμή ανταγωνιστικά έχουν κατακλύσει την αγορά γιατί υπάρχει το στοιχείο της βιοϊσοδυναμίας που αναφέρατε και συμφωνώ απόλυτα μαζί σας. Το φάρμακο πρέπει να έχει την απαραίτητη φαρμακευτική δράση. 

Αυτά κύριοι συνάδελφοι σε ό,τι αφορά την φαρμακευτική μας πολιτική. Είναι μια ολοκληρωμένη πολιτική που έχει οδηγήσει σε φτηνό φάρμακο τους 'Ελληνες πολίτες κυρίως τις ευπαθείς ομάδες . Νομίζω ότι πρέπει να συνεργαστούμε όλοι προκειμένου να βελτιώσουμε αυτήν τη πολιτική. 

ΠΡΟΕΔΡΕΥΩΝ (Λουκάς Αποστολίδης): Ο κ. Μιχαλολιάκος έχει το λόγο. 

ΒΑΣΙΛΕΙΟΣ ΜΙΧΑΛΟΛΙΑΚΟΣ: Κύριοι συνάδελφοι, οι Βουλευτές της Νέας Δημοκρατίας που ανέπτυξαν την επερώτηση κατέστησαν το ρόλο μου περιττό, γιατί και επί της ουσίας αναφέρθηκαν και τεκμηρίωσαν τα επιχειρήματά τους. 

Θα είμαι σύντομος αλλά θα επιχειρήσω για άλλη μία φορά να είμαι χρήσιμος στην Κυβέρνηση, λέγοντας κάποιες αλήθειες τις οποίες μέχρι σήμερα δεν έχει καλή ακοή για να τις συλλάβει. 

Τα τελευταία χρόνια γίνεται μία προσπάθεια από πολλές δυνάμεις του τόπου να μειωθούν οι δημόσιες δαπάνες και να μειωθεί το σπάταλο κράτος. Οφείλω να αναγνωρίσω ότι αυτήν την πολιτική την εισήγαγε πρώτα η Νέα Δημοκρατία και δειλά αλλά σταδιακά την ακολούθησαν και άλλες πολιτικές δυνάμεις. 'Ομως, όταν μιλάμε για μείωση των δαπανών του σπάταλου κράτους εννοούμε τους κράτους παραγωγού του κράτους βιομηχάνου του κράτους εμπόρου και όχι τη μείωση των δαπανών για το κοινωνικό κράτος. 

H Kυβέρνηση του κ. Σημίτη αδυνατώντας φαίνεται να συγκρουστεί με το δικό της κομματικό στρατό, μία σύγκρουση που είναι απαραίτητη προϋπόθεση για να μειωθούν οι σπατάλες στο δημόσιο βίο της χώρας, καταφεύγει στην εύκολη λύση, στη μείωση των κοινωνικών δαπανών και ταυτόχρονα επιχειρεί να δημιουργήσει ένα νέο μύθο, ένα νέο ψέμα, ότι 


 

  

Σελίδα 154 

οι δυσκολίες ένταξης της Ελλάδος στην ΟΝΕ προκύπτουν, γιατί η Ελλάδα είναι η μόνη χώρα στην Ευρώπη που δεν μειώνει τις κοινωνικές δαπάνες. Αυτό είναι το μεγαλύτερο ψέμα και οφείλουμε να το τονίσουμε. Η Ελλάδα δεν είναι απλώς στον πάτο του βαρελιού σε ό,τι αφορά την υπόσταση και τη χρηματοδότηση του κοινωνικού κράτους, αλλά είναι πολύ πιο κάτω από τον πάτο. Και για να το πούμε και με αριθμούς, 16% επί του ΑΕΠ δαπανά η Ελλάδα για το κοινωνικό κράτος όταν ο μέσος όρος στην Ευρώπη είναι 30%. Και επιχειρεί και παραπέρα υποτίμηση της νοημοσύνης μας, λέγοντας ότι και άλλες χώρες της Ευρώπης επιχειρούν κάποιο ψαλίδισμα. Μα, θα έλεγα ότι κατά πάσα πιθανότητα έχουν περίσσεια τέτοιων δυνατοτήτων. Εμείς έχουμε τεράστιο έλλειμμα και το βιώνουν κατά τρόπο δραματικό οι ευπαθείς κοινωνικές ομάδες. 

Αυτή είναι η πρώτη παρατήρησή μου. Και είναι άδικο να στρέφεται κυρίως εναντίον του Υπουργείου Ανάπτυξης. Είναι άδικο πράγματι, αλλά δεν ευθύνεται ούτε η Βουλή των Ελλήνων ούτε η Αξιωματική Αντιπολίτευση για το γεγονός ότι η Κυβέρνηση εξακολουθεί στην πολιτική για το φάρμακο να εμπλέκει τρία Υπουργεία. Και πράγματι πολλά από τα θέματα τα οποία θίγονται με την επερώτηση δεν αφορούν το Υπουργείο Εμπορίου, αλλά αφορούν το Υπουργείο Υγείας, αφορούν το Υπουργείο Κοινωνικών Ασφαλίσεων. 

Την πολιτική, λοιπόν, για το φάρμακο θα έπρεπε, κύριε Υπουργέ, να την αντιμετωπίσει μία κυβέρνηση σοβαρή συνολικά και όχι αποσπασματικά. Και θα έλεγα ότι αδικούμε το θέμα και τη σημασία του αν αντιμετωπίζεται η πολιτική τιμής των φαρμάκων ως να ήταν καταναλωτικό αγαθό. Δεν προμηθεύεται ο πολίτης το φάρμακο για να ενισχύσει τη ψυχαγωγία του, ούτε για να καλύψει τον ελεύθερο χρόνο του. Το προμηθεύεται γιατί το έχει ανάγκη η υγεία του. Είναι ύψιστο κοινωνικό αγαθό. Και περισσεύει πλέον κάθε προσπάθεια προσέγγισης, που ευτυχώς εσείς την αποφύγατε με τα συνήθη λαϊκίστικα κριτήρια και τις λαϊκίστικες φρασεολογίες του ΠΑ.ΣΟ.Κ. 

Θα έπρεπε να το δει κανείς με την ενόραση τιμών, τη μοναδική, αν μπορεί εύκολα ο έχων ανάγκη το φάρμακο να το προμηθευτεί και να το αντέχει η οικονομική του δυνατότητα. 'Εχουμε πράγματι φθηνό και αποτελεσματικό φάρμακο; Η περιβόητη ανακοστολόγηση που κάνατε, είναι σαφές ότι δεν έκανε ευκολότερη την προσπέλαση του συμπολίτη μας που το έχει ανάγκη και είναι σαφές επίσης ότι δεν το κατέστησε φθηνότερο. Τώρα, αν για πολλά χρόνια υποχρεώνατε τον ασθενή που έχει ανάγκη το φάρμακο να πληρώνει και πρόσθετο φόρο, που πήγαινε για να καλύπτει τις ανάγκες του κρατικού προϋπολογισμού, θα ήταν και μία πράξη λεβεντιάς να το ομολογήσετε εκ των υστέρων ότι τόσα χρόνια τους κοροϊδεύατε. Και αναφέρομαι ασφαλώς στην κατάργηση του ΕΟΦόσημου, το οποίο εσείς είχατε καθιερώσει και το οποίο ποσό δεν πήγαινε για τις ανάγκες του ΕΟΦ, αλλά πήγαινε για να καλύπτει άλλες ανάγκες του κρατικού προϋπολογισμού. Πρέπει να είχατε δίκιο ή όταν το καθιερώνατε ή όταν το καταργούσατε. Κατά τη δική μας άποψή, ορθώς το καταργήσατε. Αλλά αυτό είναι μία λογιστική, αλχημεία που κάνετε πάνω σε αυτό το θέμα της τιμής των φαρμάκων, δεν είναι μία ουσιαστική παρέμβαση. 

Σε ό,τι αφορά βεβαίως την κατάργηση άλλων επιβαρύνσεων είναι μια ευκαιρία να μας πείτε τι πρόκειται να κάνετε. Την εισφορά που είχε για το ΤΣΑΥ πέρσι όταν το κάνατε δεσμευθήκατε ότι το αντίστοιχο ποσόν θα το καλύψει ο κρατικός προϋπολογισμός. Ισχύει και για φέτος; Θα πηγαίνουμε χρόνο με το χρόνο; Είναι διατεθειμένη η Κυβέρνηση; 'Εχει τη βούληση να το νομοθετήσει; Ασφαλώς είναι ισχυρότερη η νομοθέτηση από μια απλή ανανέωση της υπόσχεσης. Νομίζω ότι είναι ένα χρέος της Κυβέρνησης απέναντι στο σύνολο των υγειονομικών να το πει. 

Τώρα θα ήθελα και κάτι άλλο να πω για την περιβόητη λίστα. 'Εχει λογική η ύπαρξη της λίστας και πιθανότατα να έχει και αποτελεσματικότητα όταν όμως τα κριτήρια είναι διαφανή και όχι όταν το ποιο φάρμακο μπαίνει και το ποιο φάρμακο βγαίνει είναι μια συνεννόηση κάτω από το τραπέζι. Με άλλα λόγια όταν για τη συγκρότηση της λίστας γίνεται διάλογος με τους θεσμικούς παράγοντες. Δεν έχει ευθύνη το Υπουργείο σας, αλλά έχει να κάνει με την πολιτική στο φάρμακο, έχει ευθύνη η Κυβέρνηση. Είναι ή δεν είναι τελικά σ'αυτήν τη χώρα η ευθύνη της Κυβέρνησης συλλογική; Εκλήθησαν οι θεσμικοί παράγοντες; Εκλήθη ο Πανελλήνιος Φαρμακευτικός Σύλλογος, ο Ιατρικός Σύλλογος, οι καθηγητές των ιατρικών σχολών; Είναι δυνατόν οι κυβερνητικοί παράγοντες να γνωρίζουν καλύτερα από τους θεσμικούς παράγοντες ποια πρέπει να είναι η ιεράρχηση της αναγκαιότητας, της χρησιμότητας, της ποιότητας και της αποτελεσματικότητας του φαρμάκου από τους θεσμικούς παράγοντες; 

'Οταν θέλατε να φτιάξετε τη λίστα, τους αποκλείσατε. Προκειμένου να μειώσετε τους κραδασμούς των αντιρρήσεων, λέτε ότι ορισμένους απ'αυτούς τους βάζετε στην επιτροπή ενστάσεων. Δεν απέδωσε, το γνωρίζετε. 

Δεύτερο που πρέπει να σας πω. Γνωρίζετε ότι είναι σε εξέλιξη και σε επίπεδο Ευρωπαϊκής 'Ενωσης η κατάργηση μιας λίστας η οποία θα έχει να κάνει και με τις δραστικές ουσίες και η οποία θα είναι υπόδειξη, οδηγία για όλες τις χώρες της Ευρωπαϊκής 'Ενωσης. 'Οπως επίσης γνωρίζετε ότι σε δυο-τρεις μήνες από σήμερα η ίδια η Παγκόσμια Οργάνωση Υγείας θα καταλήξει σε αντίστοιχη λίστα. Γιατί βιαστήκατε; 

Βεβαίως, είμαι υποχρεωμένος να σας υπενθυμίσω για άλλη μία φορά ότι με τη λαϊκίστικη πολιτική του δήθεν παγώματος των τιμών των φαρμάκων καταδικάστηκαν επί σειρά ετών τα καλά εγχώρια, φθηνά και αποτελεσματικά φάρμακα σε εξαφάνιση. Αποτέλεσμα; Η αναλογία της συμμετοχής από τη συρρίκνωση της εγχώριας φαρμακοβιομηχανίας και στην ανεργία. 

Εγώ δεν ελπίζω ότι η παρούσα Κυβέρνηση θα επιχειρήσει βαθιά τομή για μια συνολική αντιμετώπιση και μια συνολική πολιτική στο φάρμακο. Δεν ελπίζω ότι θα αναθέσει στο θεσμικό παράγοντα που είναι το Υπουργείο Υγείας, την αντιμετώπιση αυτής της πολιτικής. Θέλει γενναιότητα, θέλει τομές, θέλει πραγματικό εκσυγχρονισμό του δημόσιου βίου τον οποίο ούτε θέλετε ούτε μπορείτε να κάνετε. 

Εμείς για να μην αδικούμε εσάς προσωπικά και το Υπουργείο σας, πολύ σύντομα στις αμέσως επόμενες εβδομάδες θα φέρουμε επερώτηση που θα αφορά τον τομέα υγείας. Και γνωρίζετε ότι τις τελευταίες εβδομάδες όλο και μετατίθεται η πολιτική υγείας από το Υπουργείο Υγείας σε άλλους τομείς της Κυβέρνησης. Το πώς θα εφημερεύουν τα νοσοκομεία παραδείγματος χάρη αφαιρείται από το Υπουργείο Υγείας και πάει στον Υφυπουργό Οικονομικών με λογιστικά κριτήρια και εκεί. Το πόσες εφημερίες χρειάζεται ένα νοσοκομείο δεν το ξέρουν οι γιατροί που εργάζονται στο νοσοκομείο, δεν το ξέρουν τα διοικητικά συμβούλια των νοσοκομείων που διορίζει το Υπουργείο Υγείας, το ξέρει το Υφυπουργείο Οικονομικών που ορίζει το ποσόν με το οποίο πρέπει να αμείβονται οι εφημερίες. 

Και πρέπει να σας πω, επειδή είσθε ο αρμόδιος Υπουργός, ότι για να μπορέσουν να ανταποκριθούν τα νοσοκομεία με αυτά τα κονδύλια που προσφέρει το Υπουργείο Οικονομικών πρέπει να συμβεί ένα από τα τρία. 'Η να εφημερεύουν μόνο οι ειδικευόμενοι γιατροί -και απαγορεύεται και επικίνδυνο είναι- ή να μην εφημερεύουν όσες μέρες χρειάζονται τα νοσοκομεία -και επικίνδυνο είναι- ή να εφημερεύουν ειδικευμένοι γιατροί χωρίς να αμείβονται, που απαγορεύεται. Αυτή είναι η αλήθεια. Και παρά τις προσπάθειές μας να γίνει έγκαιρα διάλογος με τους εμπλεκόμενους, η Κυβέρνηση απλώς απειλεί και μάλιστα μέσω της τηλεοπτικής εξουσίας ότι οι γιατροί επιμένουν στην επαναφορά των πλασματικών εφημεριών και δεν είναι έτσι. 'Ολοι συμφωνήσαμε ότι πρέπει να καταργηθούν οι πλασματικές εφημερίες που η Κυβέρνηση του ΠΑΣΟΚ είχε στην προσπάθειά της να αναβάλει συνεχώς την αναπροσαρμογή του μισθολογίου των γιατρών του ΕΣΥ. 

Τελειώνοντας, έχουμε πολιτική στην πράξη ακριβού φαρμάκου, δύσκολα προσπελάσιμη. 'Οσο συρρικνώνονται και οι δυνατότητες της αγοραστικής δύναμης των συνταξιούχων -γιατί πάντοτε αυτά τα μεγέθη είναι συγκρίσιμα- όσο τα ταμεία 

  

 

  

Σελίδα 155 

μένουν χωρίς ουσιαστική παρέμβαση, απλώς να απειλείται μέσω εκθέσεων η υπόστασή τους, όσο δηλαδή δεν αντιμετωπίζεται συνολικά η πολιτική στα ταμεία στον τομέα της υγείας, στις συντάξεις, στην ανεργία, όσο δεν έχουμε μία ενιαία κοινωνική πολιτική, τόσο και η προσπέλαση του έχοντος την ανάγκη συμπολίτη μας στο φάρμακο γίνεται όλο και δυσκολότερη, όλο και ακριβότερη. 

Θα είμαστε επιεικείς σε σας που εμπλέκεσθε λιγότερο, αλλά θα είμαστε πολύ αυστηροί προς την Κυβέρνηση. Ευχαριστώ πολύ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Λουκάς Αποστολίδης): Ο κ. Αποστόλου έχει το λόγο. 

ΕΥΑΓΓΕΛΟΣ ΑΠΟΣΤΟΛΟΥ: Αγαπητοί συνάδελφοι, είναι κρίμα που είμαστε τόσοι λίγοι και συζητάμε ένα από τα σοβαρότερα θέματα που απασχολούν, όπως είπε και ο κύριος Υπουργός, αδύναμες και ευπαθείς κοινωνικές ομάδες. Και όντως το φάρμακο είναι γι' αυτές τις ομάδες το πολυτιμότερο αγαθό. Βέβαια το θέμα και η ευθύνη με τη συγκεκριμένη συμπεριφορά απέναντι στο φάρμακο δεν ανήκει μόνο στην Κυβέρνηση του ΠΑΣΟΚ, που μπορεί να ισχυρίζεται ότι τελευταία έχει κάνει μερικές κινήσεις προς μείωση της τιμής του, αλλά και στις κυβερνήσεις της Νέας Δημοκρατίας. Βέβαια σήμερα επερωτάται η Κυβέρνηση του ΠΑΣΟΚ. Και είναι γεγονός ότι από πλευράς της υπήρξε μία χρόνια αδράνεια που οδήγησε στη διόγκωση των φαρμακευτικών δαπανών. 'Αφησε με την πολιτική της τις εταιρείες να αντικαταστήσουν πάνω από το 50% των κυκλοφορούντων φαρμάκων ίδιας ουσιαστικά δράσης με άλλο όνομα και πολλαπλάσια τιμή που έφθανε σε σχέση με τις άλλες χώρες της Ευρωπαϊκής 'Ενωσης ακόμα και στο 300% πάνω. Και αυτό, γιατί το πάγωμα των τιμών, τις διαμαρτυρίες που έφερνε προσπαθούσε η Κυβέρνηση να τις εξουδετερώσει με αυτήν την πολιτική. Είναι πολλά τα παραδείγματα, τα επικαλέστηκε και ο κύριος Υπουργός στην τοποθέτησή του. 

Η καθαρά λογιστική αντίληψη, με την οποία αντιμετωπιζόταν ο τομέας του φαρμάκου, χωρίς να μπαίνει χέρι στα μεγάλα συμφέροντα, οδήγησε σε μεγάλες υπερτιμολογήσεις. Μπροστά σ' αυτήν την κατάσταση και κάτω από την πίεση των αγωνιστικών κινητοποιήσεων των φαρμακοποιών η Κυβέρνηση αναγκάστηκε να προχωρήσει στη λήψη μέτρων που προηγούμενα πεισματικά αρνιόταν. Και τα μέτρα αυτά εμείς τα χαιρετήσαμε ως θετικά γιατί προκάλεσαν μείωση στην τιμή των φαρμάκων, συμβάλλοντας στην ανακούφιση των πολιτών και των ασφαλιστικών ταμείων. 

Βέβαια η κατάργηση των επιβαρύνσεων θα δημιουργήσει πολλά προβλήματα στον ΕΟΦ, στο ΤΣΑΥ και σε άλλα ταμεία για τα οποία δεν υπάρχει πρόβλεψη κάλυψης των απωλειών τους. Επιπλέον αυτή η παρέμβαση που ήταν καθαρά δραχμική δεν έλυσε το ουσιαστικό πρόβλημα που υπάρχει στη διαμόρφωση της τιμής του κάθε φαρμάκου. Είναι γνωστό στους φαρμακευτικούς κύκλους ότι η διαμόρφωση της τιμής γίνεται με διαφορετικούς τρόπους. Αυτό είχε ως μεγάλη συνέπεια τα τελευταία χρόνια τη συρρίκνωση της εγχώριας βιομηχανίας. Και εκεί, κύριε Υπουργέ, έχετε μεγάλη ευθύνη γιατί η πολιτική σας δεν είναι σημερινή, έχει μία προϊστορία. 

Είναι χαρακτηριστικό ότι πριν δέκα χρόνια το 80% της κατανάλωσης φαρμάκων προερχόταν από την εγχώρια βιομηχανία και σήμερα έχει φθάσει στο 40%. Για μας το θέμα της ανακοστολόγησης των φαρμάκων θα πρέπει να ξεκινήσει από μηδενική βάση λαμβάνοντας υπόψη πραγματικά κριτήρια κόστους και θεραπευτικού αποτελέσματος. Και σ' αυτήν την προσπάθεια πρέπει να γίνει σχετική συζήτηση με όλους όσους εμπλέκονται με το φάρμακο. Δεν είναι δυνατόν την κατευθυνόμενη συνταγογραφία να την αντικαταστήσουμε με την ταλαιπωρία του πολίτη. Δεν μπορεί να ταλαιπωρούνται οι ασθενείς με γραφειοκρατικές διαδικασίες για να πάρουν το φάρμακό τους γιατί η Κυβέρνηση δεν μπορεί ή δεν θέλει να ελέγξει την κατευθυνόμενη συνταγογραφία. 

Σήμερα οι γιατροί του ΙΚΑ είναι υποχρεωμένοι να γράφουν στη συνταγή ένα μόνο κουτί φαρμάκων αγνοώντας το περιεχόμενο του κουτιού, αγνοώντας αν αυτό έχει σχέση με τη συνιστώμενη ημερήσια δόση και την απαιτούμενη διάρκεια θεραπείας. Αναφέρθηκε πριν από λίγο από συναδέλφους και είναι χαρακτηριστικό ότι μπορεί ένα κουτί να έχει μέσα δώδεκα χάπια και να φθάνει μόνο για τρεις τέσσερις ημέρες θεραπείας που δεν αρκούν για να γίνει πλήρης θεραπεία, πράγμα που αναγκάζει τους ασθενείς να πηγαίνουν πάλι στο γιατρό. 'Ομως, όπως καταλαβαίνετε αυτή η πολιτική οδηγεί στα όρια της σχιζοφρένειας και δεν αντέχει τις ταλαιπωρίες ο πολίτης και φυσιολογικά οδηγείται στο να πληρώνει από την τσέπη του. 

Προσπαθήσατε επίσης, κύριε Υπουργέ, με τη λίστα φαρμάκων να περιορίσετε τη χορήγηση αποκλείοντας παλιά φάρμακα, αποτελεσματικά φάρμακα όπως είναι φάρμακα για αρθριτικά, διάφορα κολλύρια ενώ υποτίθεται ότι στοχεύατε στον αποκλεισμό καινούριων φαρμάκων που επέτειναν το φαινόμενο της πολυφαρμακίας. 'Ομως πήρατε ως κύριο κριτήριο όχι τη θεραπευτική τους χρησιμότητα αλλά την τιμή τους. Κριτήριο για σας ήταν το κόστος ημερήσιας θεραπείας και σ' αυτήν τη λίστα όπως είναι γνωστό ότι υπάρχουν πολλές καταγγελίες, επεκράτησαν αδιαφανή κριτήρια. 

Στην πρώτη επιτροπή αποκλείστηκαν εκπρόσωποι γιατρών και φαρμακοποιών. 'Εγιναν λάθη για τα οποία η επιτροπή ενστάσεων είχε υποβάλει τις προτάσεις της και η Κυβέρνηση αρνείται να τις δεχθεί κάνοντας ουσιαστικά παιχνίδι με τις φαρμακευτικές εταιρείες. 

Εμείς πιστεύουμε, αγαπητοί συνάδελφοι, ότι στον κάθε πολίτη πρέπει να παρέχεται το φάρμακο που ο γιατρός με επιστημονικά κριτήρια και χωρίς γραφειοκρατικές διαδικασίες και ταλαιπωρίες για τον πολίτη, γνωματεύει και ο καθένας θα πρέπει να αναλαμβάνει τις ευθύνες του, είτε λέγεται γιατρός είτε λέγεται φαρμακοποιός είτε ασφαλισμένος. Αν υπάρχουν ατασθαλίες θα πρέπει να αναληφθούν και να αποδοθούν οι ευθύνες αλλά δεν είναι δυνατόν να ταλαιπωρείται ο ασθενής, να μην του χορηγείται φάρμακο γιατί υπάρχει η πιθανότητα ο γιατρός να έχει άλλα κίνητρα κατά τη χορήγηση της συνταγής, ούτε ο γιατρός να λειτουργεί υπό την απειλή όπως χαρακτηριστικά υπάρχει σε εγκύκλιο του κ. Σολωμού, σε εγκύκλιο του ΙΚΑ, ότι όποιον γράψει φάρμακο εκτός λίστας θα τον στέλνει να κάνει ενέσεις. Αυτά τα πράγματα εμείς τα θεωρούμε απαράδεκτα είναι καταστάσεις οι οποίες ταλαιπωρούν τον πολίτη. 

Ο Συνασπισμός προτείνει την ανακοστολόγηση των φαρμάκων από μηδενική βάση και την υπαγωγή του όλου θέματος στο Υπουργείο Υγείας με ταυτόχρονη αναβάθμιση και στήριξη του Ελληνικού Οργανισμού Φάρμακος. 

Οι σπασμωδικές κινήσεις στο τομέα των φαρμάκων έχουν ως μοναδικό σκοπό τον εξωραϊσμό της κυβερνητικής πολιτικής χωρίς να θίγονται τα διαπλεκόμενα συμφέροντα που υπάρχουν στο χώρο και είναι γνωστό τι τακτικές χρησιμοποιούν τα συγκεκριμένα συμφέροντα για να εκμαυλίζουν καταστάσεις. 

Η Κυβέρνηση, αν ήθελε πραγματικά να ασκήσει πολιτική για το φάρμακο προστατεύοντας την υγεία των εργαζομένων, αλλά και τα ασφαλιστικά ταμεία που οι ίδιοι οι εργαζόμενοι επιδοτούν και συντηρούν με τις εισφορές τους, θα πρέπει να επιβάλλει σε όλους όσους εμπλέκονται με το φάρμακο τη λογική: Κάθε φάρμακο που γράφεται σε μια συνταγή, αρμόζει στην πάθηση για την οποία χορηγείται. Μόνο έτσι θα αντιμετωπισθεί ο Δούρειος 'Ιππος στην ανακοστολόγηση των φαρμάκων και θα αντιμετωπισθούν οι παρενέργειες που πολλές φορές επιφέρει στη φαρμακευτική περίθαλψη. Μόνο έτσι θα προληφθούν οι τεχνικές ελλείψεις και ειδικά θα στηριχθεί η εγχώρια παραγωγή η οποία φθήνει. 

Μπορεί, κύριε Υπουργέ, με την τελευταία σας παρέμβαση να φέρατε το φθηνότερο φάρμακο, όμως φέρατε το καλύτερο; Φέρατε το φάρμακο που είναι το πιο αποδοτικό, το πιο σωστό για την θεραπεία του πολίτη; Αυτό είναι το κατεξοχήν πρόβλημα για τον ταλαιπωρούμενο 'Ελληνα πολίτη. 

ΠΡΟΕΔΡΕΥΩΝ (Λουκάς Αποστολίδης): Ο κ. Ρόκος έχει το λόγο. 

ΓΕΩΡΓΙΟΣ ΡΟΚΟΣ: Κύριε Πρόεδρε, κύριοι συνάδελφοι, πράγματι η συζήτηση είναι ιδιαίτερα σημαντική διότι μιλάμε για 

  

 

  

Σελίδα 156 

κάτι που αφορά το 2% του Ακαθάριστου Εθνικού Προϊόντος. Είναι ιδιαίτερα σημαντική γιατί αφορά την υγεία των πολιτών. Είναι ιδιαίτερα σημαντική γιατί μέσα σε αυτήν την δοκιμασία της καθημερινότητας του 'Ελληνα πολίτη δοκιμάζονται οι ίδιοι οι θεσμοί της δημοκρατίας, τα ίδια τα κόμματα και οι ίδιες μας οι πολιτικές. 

Είναι καθοριστικό διότι βγαίνει μία συζήτηση από μία επερώτηση συναδέλφων της Αξιωματικής Αντιπολίτευσης, η οποία σαν πάγια τακτική της έχει να ξεχνάει το χθες και να επιτίθεται στο σήμερα. Βέβαια, δεν θα μπορούσε να κάνει κάτι τέτοιο εάν η ίδια η Κυβέρνηση κάθε φορά όσα στοιχεία είχε, όσες μελέτες έχει χρηματοδοτήσει, τα δημοσιοποιούσε στον ελληνικό λαό, έτσι ώστε ο ελληνικός λαός μέσα από ενημέρωση να διαπιστώνει πραγματικά ποιες είναι οι ευθύνες των πολιτικών δυνάμεων του τόπου. 

Τα λέω αυτά διότι η τελευταία μελέτη που χρηματοδοτήθηκε και ολοκληρώθηκε από επιστημονικούς συνεργάτες για το Υπουργείο Υγείας, ήταν το 1994, στοιχεία τα οποία κι εγώ θα επικαλεσθώ σήμερα διότι είναι έγκυρα, είναι αξιόπιστα και είναι καλά δουλεμένα. 

'Ολα αυτά αποδεικνύουν ότι το πρόβλημα χρόνιζε και επιδεινώθηκε από την αρχή της δεκαετίας του 1990. 'Ηδη η ίδια η επιτροπή χαρακτηρίζει την υπόθεση φαρμάκων σαν γραφειοκρατική και ίσως μη αποδοτική διαδικασία κοστολόγησης και τιμολόγησης των φαρμάκων. Η ίδια η επιστημονική επιτροπή μιλάει για σαφή οριοθέτηση μεταξύ φαρμάκων συνταγογραφημένων και μη. 

Μιλάει για απουσία αγοράς ή τουλάχιστον μηχανισμού προώθησης της χρήσης φαρμάκων, όχι πρωτοτύπων στην περίπτωση που είναι φθηνότερα ή και αποτελεσματικότερα. Η ίδια επιτροπή που συγκροτήθηκε από το Υπουργείο, μιλούσε για ανυπαρξία ενιαίας κωδικοποίησης, μηχανοργάνωσης και αποτελεσματικότητας ελέγχου. Μιλούσε επίσης για έκρηξη των δαπανών, πολυφαρμακία και αδυναμία καταγραφής των αναγκών σε ανθρώπινο δυναμικό, που οδηγούν σε ανεξέλεγκτες καταστάσεις. 

'Οσον αφορά αυτά τα στοιχεία, αντί να τα αξιοποιήσει η Κυβέρνηση, δέσμια της δικής της λογιστικής συμπεριφοράς, δέσμια της αδυναμίας της ή της μη βούλησής της να συγκρουστεί με την ίδια την πραγματικότητα, που ταλανίζει την υπόθεση φάρμακο, την ίδια στιγμή αποδεχόμενη απόλυτα τον πραγματικό ρόλο της ελεύθερης οικονομίας της αγοράς και το παιχνίδι των εταιρειών, προσπαθεί με μικρές παρεμβάσεις, όσες της επιτρέπει το σύστημα, όσες της επιτρέπουν οι πιέσεις που δέχεται από τις εταιρείες, να εμφανιστεί πιο λογική, χωρίς όμως να δίνει στην πραγματικότητα λύση στα προβλήματα. 

Χρειάζεται, λοιπόν, πολιτική βούληση κύρια, γιατί εκτιμώ πως και τα στοιχεία τα έχουν, διότι τους τα έδωσαν οι ίδιες οι επιστημονικές τους επιτροπές και είμαι σίγουρος πως οι ίδιοι έχουν καταλάβει -αφού ασχολούνται, νέοι άνθρωποι, επιστήμονες, Υπουργοί και αφού έχουν τη δυνατότητα να καταλάβουν- πως το θέμα είναι ότι πρέπει να έχουν και την πολιτική βούληση να αποφασίσουν. 

Θα δώσω μερικά στοιχεία, τα οποία δείχνουν ότι πράγματι η χειρότερη εποχή για το φάρμακο ήταν η εποχή της Κυβέρνησης της Νέας Δημοκρατίας. Και αυτό το λέω, κύριοι, γιατί πρέπει τελικά να καταλάβουμε το ρόλο της Αξιωματικής Αντιπολίτευσης. Είναι κυρίαρχος στη λειτουργία του δημοκρατικού μας πολιτεύματος. Πότε όμως; 'Οταν κάθε φορά που κατατίθεται μία πολιτική πρόταση, υλοποιείται την επόμενη φορά που βρίσκεται η ίδια στην κυβέρνηση. Γιατί αυτός είναι λαϊκισμός, κύριοι συνάδελφοι της Νέας Δημοκρατίας και δεν μπορείτε επερωτώντας να μιλάτε στην Κυβέρνηση εσείς για λαϊκισμό. Αφήστε να το κάνουν κάποιοι άλλοι. 

Κύριε Υπουργέ, το κόστος της φαρμακευτικής κατανάλωσης, γνωρίζετε ότι αποτελεί με στοιχεία τουλάχιστον του 1994, είναι τα τελευταία που έχουν δοθεί, το 23% του συνόλου των δαπανών υγείας για το 1992, ενώ το κόστος των φαρμακευτικών προϊόντων για το ΕΣΥ και την κοινωνική ασφάλιση ανέρχεται στο 31% των δημοσίων δαπανών υγείας. 

Τα παραπάνω είναι ιδιαίτερα σημαντικά, αν αναλογιστούμε ότι αποτελούν το 2% του ακαθάριστου εθνικού προϊόντος. Η ετήσια μεταβολή είναι αρκετά μεγαλύτερη από την αύξηση του πληθωρισμού. Το μεγαλύτερο τμήμα της συνολικής κατανάλωσης γίνεται μέσα από τα φαρμακεία, το 80,6% γίνεται με συνταγή και το 4% χωρίς συνταγή. Το μερίδιο της νοσοκομειακής κατανάλωσης φθάνει περίπου στο 15,4% του συνόλου. 

Το κόστος των φαρμακευτικών προϊόντων κατά κεφαλή έχει αυξηθεί ιδιαίτερα την ενδιάμεση περίοδο της δεκατίας 1980-1990, θα έλεγα μάλλον το 1989-1992. Η αύξηση ήταν μεγαλύτερη το 1990 και το 1991 λόγω της ανόδου των τιμών των φαρμάκων και του πληθωρισμού. Το κόστος περίπου τριπλασιάστηκε. Η Ελλάδα διαθέτει διπλάσια ποσοστά του ΑΕΠ για τα φάρμακα απ' ό,τι οι Ηνωμένες Πολιτείες της Αμερικής, η Ισπανία και τριπλάσια ποσοστά απ' ό,τι οι χώρες οι οποίες προνομιακά σήμερα πολιτεύονται την πρόνοια και την κοινωνική πολιτική, όπως η Σουηδία. 

Παρ'όλα αυτά, σύμφωνα με την ένωση Ευρωπαίων καταναλωτών, η Ελλάδα είχε το χαμηλότερο επίπεδο τιμών στα φάρμακα. Δεν είναι, λοιπόν, θέμα τιμής. Η Ελλάδα με σύγκριση το εκατό, είχε εκατό, η Πορτογαλία εκατόν επτά, η Αγγλία εκατόν ογδόντα δύο, η Γερμανία διακόσια ογδόντα επτά, η Ολλανδία διακόσια ενενήντα ένα, πράγμα που σημαίνει ότι είμαστε χώρα που καταναλώνει, λοιπόν -γι'αυτό είναι και μεγάλες οι δαπάνες- μεγάλες ποσότητες φαρμάκων αναλογικά με τον πληθυσμό. Οι τιμές, αν και σχετικά χαμηλότερες από άλλες ευρωπαϊκές χώρες τα τελευταία χρόνια, έχουν μία συνεχώς αυξανόμενη πορεία. 

Οι δαπάνες των εισαγόμενων φαρμάκων αυξήθηκαν κατά 578% το 1992, κύριοι συνάδελφοι της Νέας Δημοκρατίας. Η αύξηση των δαπανών για εγχώρια φάρμακα την ίδια περίοδο ήταν κατά 146% μικρότερη. Οι πωλήσεις των εισαγομένων φαρμάκων αποτελούσαν το 18,3% του συνόλου των πωλήσεων των φαρμάκων το 1987, ενώ το 1992 η αναλογία αυξήθηκε στο 38,4%. 

Η εγχώρια φαρμακευτική αγορά διαθέτει φάρμακα που παράγονται ή συσκευάζονται στην Ελλάδα. Κατά την περίοδο 1987-1992 οι πωλήσεις των φαρμακευτικών εταιρειών ξένης ιδιοκτησίας ήταν συνεχώς μεγαλύτερες από τις πωλήσεις αντίστοιχων ελληνικής ιδιοκτησίας. Μέχρι το 1991 η τάση αύξησης των πωλήσεων ελληνικής και ξένης ιδιοκτησίας ήταν περίπου η ίδια. Το 1991-1992 όμως, κύριοι συνάδελφοι, οι πωλήσεις εταιρειών ξένης ιδιοκτησίας αυξήθηκαν με μεγαλύτερο ρυθμό. Αυτά είναι στοιχεία από βιβλιογραφίες επιστημόνων. 

"Η αύξηση του κόστους θεραπείας από τα νέα φάρμακα και η υπερκατανάλωσή τους δημιουργεί πρόβλημα στα ασφαλιστικά ταμεία, αλλά και γενικότερα στη δημόσια υγεία". Διαβάζετε: Καργάκης 1993. 

Η προώθηση των πωλήσεων γίνεται από αντιπροσώπους των εταιρειών κυρίως για τα νέα προϊόντα απευθείας στους γιατρούς ή μέσω της διαφήμισης σε ιατρικά περιοδικά ή και αναλώσιμα ιατρικά, φαρμακευτικά, οδοντιατρικά, νοσηλευτικά συνέδρια κλπ. 

Εδώ θα μείνω λίγο, κύριε Υπουργέ, για να πούμε τα πράγματα με το όνομά τους. Γνωρίζετε πολύ καλά που είναι το ζήτημα. Το φάρμακο έχει γίνει είδος κερδοφορίας. Γνωρίζετε ότι το μεγαλύτερο εισόδημα των περισσότερων γιατρών είναι οι προμήθειες από τα φάρμακα, από τις εταιρείες. Και εδώ είναι το μεγάλο θέμα. Είστε διατεθειμένοι να μπείτε κόντρα σε αυτήν τη λογική; Δεν το κάνετε, όχι επειδή δεν θέλετε να συγκρουστείτε με τους γιατρούς, αλλά δεν θέλετε κυρίως να συγκρουστείτε με τις εταιρείες. Και αυτό πρέπει να το ομολογήσετε. Δεν θα δώσω άλλα στοιχεία αν και έχω πολλά στοιχεία να δώσω. 

Θα έρθω τώρα στις προτάσεις και θα κλείσω με αυτές. 

Πρέπει, κύριε Υπουργέ, να υπάρξει αύξηση της δημόσιας παραγωγής φαρμάκων με σκοπό τη διακίνηση αυτών στα νοσοκομεία, κέντρα υγείας και φαρμακεία. Δεν το κάνετε και το γνωρίζω πολύ καλά ότι δεν το κάνετε. 

 

 

  

Σελίδα 157 

Φαρμακευτικές βιομηχανίες που ξεκίνησαν -παραδείγματος χάρη, μιλάω για τη Λάρισα- δεν τις λειτουργείτε. 'Εχουν γίνει και επερωτήσεις εδώ μέσα γι' αυτό. Εκεί πρέπει να λειτουργήσουν οι αναπτυξιακοί νόμοι με προνομιακό τρόπο μάλιστα, γιατί η αποδοτικότητά τους θα είναι πολύ μεγαλύτερη από αυτά που εσείς θα πριμοδοτήσετε για τη δημιουργία τους. 

Πρόσληψη φαρμακοποιών σε νοσοκομεία και κέντρα υγείας με σκοπό την κεντρική διανομή φαρμάκων. Καταλαβαίνετε ότι χρειάζεται μία κεντρική διάθεση. 

Συνταγογραφία των φαρμάκων με τη χημική ονομασία αυτών και όχι με την εμπορική στο δημόσιο και ιδιωτικό τομέα της υγείας. Αυτό είναι μεγάλο θέμα, κύριε Υπουργέ. 

Ξέρετε ότι η Αμερική για να πατάξει την υπερφαρμακία έφερε τη χημική συνταγογραφία. Γιατί; 'Ετσι έβγαλε από το κύκλωμα τις εμπορικές εταιρείες, λειτούργησε επί της ουσίας. Αν το σκεφθείτε μόνοι σας θα δείτε τι αποτέλεσμα θα έχετε, γιατί τότε δεν θα υπάρχει το εμπορικό κύκλωμα που θα πιέζει και θα διαφθείρει καθημερινά τους επιστήμονες γιατρούς, θα βγουν από το παιχνίδι. Θα υπάρξουν βέβαια αντιθέσεις. Πάρτε την εμπειρία από τους Αμερικάνους. Εξάλλου σε τόσα πράγματα παίρνετε την εμπειρία από τους Αμερικάνους. Κάντε το και εκεί και θα δείτε πόσο θα αλλάξουν τα πράγματα. Θα περάσει σιγά-σιγά στα φαρμακεία και μετά θα πρέπει να δείτε πως θα λυθεί το θέμα με τα φαρμακεία και το κύκλωμα που θα δημιουργηθεί μέσα από τα φαρμακεία. Αλλά στην αρχή θα πρέπει να χτυπήσετε στο κόκκαλο. Είναι πάρα πολύ σημαντικό. 

Δημόσιος μειοδοτικός διαγωνισμός για την προμήθεια των φαρμάκων. Και αν υπάρχει χημική συνταγογραφία, θα είναι πιο αποτελεσματικό γιατί και εκεί θα σπάσει πάλι το κύκλωμα. 

Ενιαίου τύπου συνταγές φαρμάκων. Ατομικό συνταγολόγιο φαρμάκων για όλα τα φάρμακα. Δεν μπορεί να βάλετε άλλα από τη μία μεριά και άλλα από την άλλη. 

Ξέρετε τι γίνεται στα νοσοκομεία, κύριε Υπουργέ; Υπάρχει η ατομική συνταγολόγηση και η ελεύθερη συνταγολόγηση. Η ατομική που πηγαίνει στα ταμεία και εκεί πρέπει να υπάρχει συνυπογραφή και του ασθενή, γιατί υπάρχουν -και το ξέρετε πολύ καλά- πλαστές ατομικές συνταγογραφίες και έτσι έχουμε γεμίσει με χρέη τα ασφαλιστικά ταμεία. Για δέστε το θέμα και ρωτήστε τι ακριβώς γίνεται. 'Επειτα μέσα από την ελεύθερη συνταγολόγηση γίνεται πέρασμα φαρμάκων από τα νοσοκομεία στην ελεύθερη αγορά. Γιατί δεν μπαίνετε με το μαχαίρι βαθιά; Ξέρουμε ότι θα συγκρουστείτε. Μα, αυτό θα σας αναδείξει, κύριε Υπουργέ. Αυτό θα αναδείξει και το ΠΑ.ΣΟ.Κ. σε μία προοδευτική κατεύθυνση. Αυτό θα το καθοδηγήσει και θα το ξαναφέρει εκεί που ήταν. 

Δημιουργία ενιαίου μητρώου ασφαλισμένων, γιατί ξέρετε τα παιχνίδια που παίζονται μέσα από τα ασφαλιστικά ταμεία. Αν υπάρχει ενιαίο μητρώο ασφαλισμένων λύνονται πάρα πολλά γραφειοκρατικά θέματα που είναι αυτά που σας είπα στην αρχή και που σας τα έχουν υποδείξει οι ίδιες οι επιτροπές που εσείς δημιουργήσατε. Αν θέλετε, κύριε Υπουργέ, μπορείτε να το κάνετε. 

Το θέμα λοιπόν -και έτσι κλείνω- είναι θέμα πολιτικής βούλησης. Είστε αποφασισμένοι να συγκρουστείτε με τις εταιρίες; Μην πείτε τη δικαιολογία ότι "είμαστε στο πνεύμα της ελεύθερης οικονομίας της αγοράς". Εδώ μιλάμε για ένα βασικό θέμα. Μιλάμε για το 2% του ΑΕΠ, μιλάμε για την υγεία των πολιτών, μιλάμε για την πρόνοια, μιλάμε για ένα θέμα πολυσύνθετο, το οποίο αξίζει τον κόπο. Εν τοιαύτη περιπτώσει, δεν θα βγείτε έξω από τις λογικές, γιατί σ' αυτές τις λογικές έχουν μπει ήδη αυτοί, οι οποίοι σας καθοδηγούν καθημερινά ιδεολογικοπολιτικά, οι ίδιοι οι νεοφιλελεύθεροι της Αμερικής. 

ΠΡΟΕΔΡΕΥΩΝ (Λουκάς Αποστολίδης): Ο κ. Πασσαλίδης έχει το λόγο. 

ΘΕΟΔΩΡΟΣ ΠΑΣΣΑΛΙΔΗΣ: Το Φεβρουάριο του 1998 προτείνατε, κύριε Υπουργέ, στη Βουλή ένα σχέδιο νόμου, που δεν εισήγαγε τίποτα το νεότερο. Στην πραγματικότητα ήταν μια πράξη πολιτικού περιεχομένου, που αποσκοπούσε αποκλειστικά και μόνο να δημιουργήσει εντυπώσεις στον ευρύτερο κοινωνικό χώρο, προβάλλοντας τη μείωση των τιμών των φαρμάκων, αποκλειστικά και μόνο για να αποκομίσει οφέλη πολιτικά, κατά τρόπο τελείως λαϊκίστικο. 

Ο κ. Ρόκος προηγουμένως είπε ότι η Νέα Δημοκρατία ασκεί λαϊκίστικη πολιτική και σας υπερασπίστηκε. Πιο λαϊκιστική πολιτική, κύριε Ρόκο, από την πολιτική του ΠΑΣΟΚ σε όλους τους τομείς, δεν νομίζω ότι εφάρμοσε άλλη παράταξη που πέρασε απ' αυτήν τη Βουλή. 

Συγκεκριμένα, με την κατάργηση υπέρ τρίτων κρατήσεων ΤΣΑΥ, ΤΑΙΙΦΕ μειώνονταν οι τιμές των φαρμάκων, ενώ την ίδια στιγμή τα αντίστοιχα από τις εισφορές αυτές έσοδα των οργανισμών αυτών φαίνεται να καλύπτονται από το κράτος. Το κράτος όμως με τη σειρά του επανακτά τα χρήματα αυτά από το κέρδος που θα έχει, λόγω του μειωμένου κόστους της παρεχόμενης φαρμακευτικής περίθαλψης από τους ασφαλιστικούς οργανισμούς. Το παλατζάρισμα στην ανακύκλωση αυτήν είναι τελικά προς όφελος του κράτους, το οποίο φαινομενικά δείχνει κοινωνική πολιτική προς όφελος του λαού. 

Αποδεικνύεται όμως περίτρανα η αναποτελεσματικότητα των εισηγητικών, μελετητικών και κυβερνητικών οργάνων του ΠΑΣΟΚ να σχεδιάσουν μια σαφή και ρεαλιστική πολιτική στον τομέα του φαρμάκου, αφού παρά την από το 1995 εξαγγελλόμενη μελέτη για την ανακοστολόγηση των φαρμάκων και παρά την κάθετη αντίδραση του φαρμακευτικού χώρου, πολλούς μήνες μετά τις εξαγγελίες εφήρμοσε μέτρα η Κυβέρνηση, τα οποία σε λίγες εβδομάδες πήρε ολοκληρωτικά πίσω και αφού ξεσηκώθηκαν απεργιακές κινητοποιήσεις. 

Παραμένει με κατάπληξη το ερώτημα, γιατί έπρεπε εν τω μεταξύ να υπάρχει το ιδιαίτερα σημαντικό κόστος της διπλής διατίμησης-κοστολόγησης -σας υπενθυμίζω δελτίο 1/97, δελτίο 2/97- της ταλαιπωρίας του κοινού, το κόστος των απεργιών και το κόστος της γελοιοποίησης της χώρας από την ανάκληση των αποφάσεων. 

Είναι γνωστή η σύγχυση που υπήρχε σε ό,τι αφορά τις αποδόσεις των εισφορών για το χρονικό διάστημα 3.10.97, παλαιού δελτίου τιμών, και 7.12.97 νέου δελτίου τιμών. 

Είχατε πει, κύριε Υπουργέ, στη Βουλή το Φεβρουάριο του '98, όταν ήμουν εισηγητής σε σχετικό νομοσχέδιο για τα φάρμακα, ότι υπάρχει πάγωμα των τιμών για το χρονικό διάστημα 1994-1997. 

Αυτό το πάγωμα, το οποίο έχει δημιουργηθεί κατά το χρονικό αυτό διάστημα, πρώτον εξόντωσε ακριβώς τα φθηνά και κλασσικά φάρμακα, που έφυγαν από την αγορά. 

Δεύτερον, η δαπάνη ανέβηκε κατά 25%, γιατί έχοντας καθηλώσει τις τιμές, παρά τον πληθωρισμό και την αύξηση του κόστους, ώθησαν τις ξένες εταιρίες σε εγκρίσεις νέων φαρμάκων, με όμοια δράση, αλλά διαφορετική σύνθεση και πολύ υψηλότερες τιμές. 

Τρίτον, οι ρυθμοί αύξησης των τιμών των φαρμάκων στην Ευρώπη είναι 8% με 11%, λόγω φυσικά του μικρού πληθωρισμού. 

Τέταρτον, είναι ανακριβής και παραπλανητικός ο ισχυρισμός ότι μπορεί να συγκριθούν τα φάρμακα ως προς την κοστολόγησή τους με βάση το θεραπευτικό αποτέλεσμα, όταν έχουν διαφορετική σύνθεση και ίδια δράση. 

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ) 

Πέμπτον, η μείωση κερδών της εγχώριας παραγωγής βλάπτει μόνο τα αμιγώς ελληνικά φάρμακα, αφού και χαμηλότερα κατά 20% τιμή υποχρεούνται να έχουν και να αγοράζουν από τους ξένους τις πρώτες ύλες τους, οι οποίες μάλιστα τους χρεώνονται υπέρογκα. 

'Εκτον, η συνεχής διατυμπανιζόμενη υπερσυνταγογράφηση τι σημαίνει; 'Οτι οι γιατροί γράφουν άχρηστα φάρμακα ή σε επικίνδυνες για τους ασθενείς ποσότητες. Εδώ πρέπει να ξεκαθαρίσετε κάποια πράγματα και να προσδιορίσετε ακριβώς αυτό το κενό, το οποίο υπάρχει σήμερα στην κοινή γνώμη. 

'Εβδομον, οι ελληνικές εταιρείες δεν έχουν κίνητρα για να συγχωνευθούν, μάλλον αντικίνητρα έχουν. 

'Ογδοο, με πρόσφατες αποφάσεις και με μοναδικό σκοπό να αναπληρωθούν τα διαφεύγοντα έσοδα από την κατάργηση του ΕΟΦόσημου επιβάλλετε εξοντωτικά παράβολα για τυπικές 

  

 

  

Σελίδα 158 

πράξεις και διαδικασίες, παραδείγματος χάρη, αλλαγή διεύθυνση εταιρείας, θεώρηση τιμολογίων εισαγωγής κλπ., που βεβαίως πλήττουν τις μικρές και μεσαίες επιχειρήσεις. 

Η σημερινή κατάσταση για την εφαρμογή της λίστας των φαρμάκων. Η λίστα που άρχισε να εφαρμόζεται τον Απρίλιο του 1998 για τους ασφαλισμένους του ΙΚΑ και άλλους ασφαλιστικούς οργανισμούς έγινε αντικείμενο γενικής κατακραυγής, αφού δεν καταρτίστηκε με διαφάνεια ή με λογικοφανή τρόπο, αφού παρέλειπε ολόκληρες κατηγορίες αναντικατάστατων φαρμάκων καθημερινής χρήσης, αφού περιείχε σωρεία λαθών και παραλείψεων. Και αφού αδικούσε καταφανώς πολλά ελληνικά φάρμακα που ενώ είχαν τις προδιαγραφές, αποκλείστηκαν από τη λίστα. 

Η ασυνέπεια όμως και η αναλγησία της κυβερνητικής πολιτικής προς τους ασφαλισμένους αποδεικνύεται και από το γεγονός ότι τους στερούν και απλά ακόμη απαραίτητα φάρμακα με εξωφρενική λογική παραδείγματος χάρη, η λίστα περιέχει το ercefuril για παιδιά και δεν περιέχει το ercefuril για ενήλικες, μοναδικό για την αντισηψία των εντέρων. Τους στερούν ακόμα απαραίτητα σύμφωνα με τη σύγχρονη θεραπευτική φάρμακα αναντικατάστατα, παραδείγματος χάρη upsaton μοναδικού παράγοντα για τη διατροφική ενίσχυση των ηλικιωμένων, διαστρεβλώνοντας τη δραστική τους σκοπιμότητα. 

Επίσης, επί έξι μήνες αρνούνται να διορθώσουν τυπικά λάθη και παροράματα τα οποία έγιναν με ευθύνη των συντακτών της λίστας και οι ενστάσεις για τη συμπλήρωσή τους καθυστερούν να εκδικαστούν επί εξάμηνο, με προοπτική μάλιστα να υπερβούν και το δωδεκάμηνο. 

Τέλος, πρέπει να καταγγελθεί εδώ ότι νέας τεχνολογίας φάρμακα που έχουν εγκριθεί από το Δεκέμβριο του 1997 και διατίθενται στην αγορά για τους έχοντες και κατέχοντες, προβλέπεται, βάσει επισήμων ανακοινώσεων να κριθεί μόλις τον Απρίλιο του 1999 για το εάν θα μπουν ή όχι στη λίστα. Συνεπώς, οι ασφαλισμένοι καθυστερούν να δικαιωθούν επί διετία ώστε να επωφεληθούν από τη χορήγηση νέων και αποτελεσματικών φαρμάκων. 

Κύριε Υπουργέ, για όλα τα φάρμακα οι πρώτες ύλες και τα έτοιμα προϊόντα αγοράζονται με ξένο συνάλλαγμα, άρα αυτό που είχα αναφέρει στην πρωτολογία μου, για την υποτίμηση της δραχμής, επιβαρύνει μια μεγάλη κατηγορία, ιδιαίτερα των φθηνών φαρμάκων. Και είναι ένας λόγος που δεν έχει γίνει αυτή η προσαρμογή και κτυπιέται ακόμα περισσότερο, επαναλαμβάνω, μια κατηγορία φθηνών φαρμάκων, διότι όπως είναι γνωστό οι πρώτες ύλες εισάγονται από το εξωτερικό. 

ΠΡΟΕΔΡΕΥΩΝ (Νικόλαος Κατσαρός): Ο κ. Καλαντζής έχει το λόγο. 

ΓΕΩΡΓΙΟΣ ΚΑΛΑΝΤΖΗΣ: Κύριε Πρόεδρε, θα σταθώ πάλι στις επισημάνσεις, που είχα κάνει και τις θεωρώ πολύ σημαντικές. 

Πρώτον, επιμένω ότι η διακίνηση των νοσοκομειακών φαρμάκων πρέπει να γίνεται από τα φαρμακεία με ξεχωριστού χρώματος συνταγές και με τιμή νοσοκομειακή. 

Να είστε βέβαιοι και αυτό σας το λέω με κάθε ευθύνη ότι θα έχουμε μείωση τουλάχιστον στις δαπάνες των ασφαλιστικών ταμείων, 20%. 

Δεύτερον, θέλω να σας τονίσω ότι δεν υπάρχει αυτήν τη στιγμή τρόπος ελέγχου της μείωσης της δαπάνης των φαρμάκων που γίνεται από τη συνταγογράφηση στα αγροτικά ιατρεία από τους αγροτικούς γιατρούς με τα συνταγολόγια του ΟΓΑ. 

Επίσης, πολύ σημαντικό είναι, ότι σε πολλά αγροτικά ιατρεία δυστυχώς δεν υπάρχουν αγροτικοί γιατροί και υπάρχει μεγάλη ταλαιπωρία στους ασφαλισμένους, γιατί όπως σας επισήμανα πάλι μπαίνουμε στη διαδικασία του να γράφουμε ένα κουτί για κάθε φάρμακο που χορηγείται, οπότε καταλαβαίνετε πόση ταλαιπωρία υφίσταται ο ασφαλισμένος ή ο συνταξιούχος ή ο εργαζόμενος. 

Ακόμα θεωρώ ότι η αφαίρεση όλων των επιβαρύνσεων από το φάρμακο, ενώ είναι προς τη σωστή κατεύθυνση, γίνεται μόνο εκεί. Δεν γίνεται για παράδειγμα στο Ταμείο Νομικών όπου υπάρχουν οι αντίστοιχες επιβαρύνσεις. Καλό είναι, λοιπόν, εάν αυτό το μέτρο θεωρείται ότι είναι σωστό, να επεκταθεί και προς τα άλλα. 

Τρίτον, συλλογικές συμβάσεις: Είναι ένα μέτρο το οποίο θα βοηθήσει πάρα πολύ. Οι συλλογικές συμβάσεις αυτήν τη στιγμή δεν προχωρούν προς υπογραφή. 

Τέταρτον, τι γίνεται με τις εταιρίες φαρμακείων; Ξέρετε πόσο θα μειωθεί το κόστος; Ξέρετε πόσο θα μειωθεί η δαπάνη αν υλοποιηθεί αυτό; Κάπου καθυστερούμε. Κάποιοι δεν τις θέλουν. Και θα κλείσω λέγοντας από την εμπειρία μου ως φαρμακοποιού, ότι αυτήν τη στιγμή βρισκόμαστε δυστυχώς στη διαδικασία τα μεν καλά, που δυστυχώς πολλές φορές είναι και τα ακριβά φάρμακα, να έχουν τη δυνατότητα να τα αγοράζουν μόνο οι πλούσιοι γιατί υπάρχει μια κακή νοοτροπία από τα ασφαλιστικά ταμεία και οι φτωχοί να παίρνουν μόνο τα φτηνά φάρμακα. 

Επίσης, θα σας πω και κάτι άλλο και προσέξτε το. Δεν έχει καμία στεναχώρια ο φαρμακοβιομήχανος αν γίνεται πιο φτηνό το φάρμακο ή όχι ή αν βγαίνει από τη λίστα. Το θέλει πολλές φορές, γιατί την επομένη το αντικαθιστά μ'ένα ομοειδές φάρμακο και με τιμή που επιτυγχάνει να είναι διπλάσια ή τριπλάσια. Καταλαβαίνετε, λοιπόν, ποιο είναι το όφελος. Αν φτιάξουμε αυτά τα σημεία, να είστε βέβαιος ότι το όφελος του δημοσίου και η προσφορά προς το κοινωνικό σύνολο θα είναι μεγάλη. 

ΠΡΟΕΔΡΕΥΩΝ (Νικόλαος Κατσαρός): Ο κ. Παπαδόπουλος έχει το λόγο. 

ΣΤΑΥΡΟΣ ΠΑΠΑΔΟΠΟΥΛΟΣ: Κύριε Υπουργέ, αυτό που είπε και ο κ. Καλαντζής ότι τα φάρμακα τα ακριβά που χορηγούνται από τα ασφαλιστικά ταμεία και τα νοσοκομεία, έχουν μεγαλύτερο κόστος είναι σωστό και θα πρέπει να το προσέξετε ιδιαίτερα, διότι έχει κόστος υπαλλήλων που πρέπει να υπάρχουν ειδικά σ'αυτά τα νοσοκομεία, έχει κόστος διαφύλαξης του ακριβού αυτού φαρμάκου και πέρα απ'αυτά, έχει και κόστος λήξης. Καμία φορά λήγουν αυτά τα πολύ ακριβά φάρμακα εξ αιτίας της αδιαφορίας των υπαλλήλων. Γι'αυτό θα πρέπει οπωσδήποτε αυτά τα φάρμακα να πωλούνται από τα φαρμακεία στις τιμές αν θέλετε που πωλούνται και από τα νοσοκομεία και τα ασφαλιστικά ταμεία. 

Πέραν αυτών, η λίστα φαρμάκων που έχετε εκδώσει, δεν προβλέπει την προληπτική θεραπευτική αγωγή. Δεν υπάρχουν, δηλαδή, τα εμβόλια και ορισμένα άλλα φάρμακα που προληπτικά θεραπεύουν. Να το δείτε και αυτό, γιατί είναι ένα από τα μεγάλα προβλήματα. 

Επίσης, θα ήθελα να πω και κάτι άλλο: Υπάρχουν δύο επιτροπές η πρωτοβάθμια και η δευτεροβάθμια. Το καλοκαίρι του 1998 η πρωτοβάθμια επιτροπή υπό τον κ. Μουτσόπουλο έχει κανονίσει εξήντα φάρμακα να μπουν στη λίστα. 'Ερχεται μετά η δευτεροβάθμια επιτροπή υπό τον καθηγητή κ. Γολεμάτη η οποία επιτροπή αποφασίζει άλλα εξήντα φάρμακα να μπουν στη λίστα. Και υποσχέθηκε ο Υπουργός ότι θα μπουν. Παρ'όλα αυτά μέχρι σήμερα δεν έχουν μπει αυτά τα εκατόν είκοσι φάρμακα. Είναι πραγματικά άξιο απορίας γιατί η Κυβέρνηση Σημίτη και ο αρμόδιος Υπουργός κωφεύει σ'αυτό παρά την υπόσχεση που έδωσε σ'αυτούς τους ανθρώπους και διερωτώμαι στο τι αποβλέπει, στο ποιους θέλει να εξυπηρετήσει. 'Αρα, θέλει να εξυπηρετήσει βιομηχάνους ή εισαγωγείς φαρμάκων που αυτήν τη στιγμή τα φάρμακά τους βρίσκονται στη λίστα και δεν θέλουν να μπουν άλλα, τα οποία θα εξυπηρετήσουν ακόμα περισσότερο τον ασφαλισμένο και γενικά τον πόνο για την ανακούφιση του 'Ελληνα πολίτη. 

ΠΡΟΕΔΡΕΥΩΝ (Νικόλαος Κατσαρός): Ο κύριος Υφυπουργός έχει το λόγο. 

ΜΙΧΑΗΛ ΧΡΥΣΟΧΟΪΔΗΣ (Υφυπουργός Ανάπτυξης): Πολύ σύντομα, κύριε Πρόεδρε. 

Ασφαλέστατα δεν γίνεται καμία προσπάθεια μείωσης των κοινωνικών δαπανών μέσω του περιορισμού της φαρμακευτικής δαπάνης. Απλά γίνεται μία προσπάθεια να περιοριστεί η σπατάλη που υπήρχε στο χώρο του φαρμάκου και στο χώρο του υγειονομικού υλικού -όσοι είστε γιατροί ή όσοι έχετε ασχοληθεί με το χώρο της υγείας τα γνωρίζετε αυτά- και 

  


 

  

Σελίδα 159 

ένας περιορισμός των υπερκερδών που ήταν εμφανέστατος. Δεν μπορεί, κύριοι συνάδελφοι, ένα φάρμακο το οποίο κυκλοφορεί σε όλες τις χώρες της Ευρώπης, να πωλείται στην Ελλάδα δυο και τρεις φορές πάνω από τις πλουσιότερες χώρες της Ευρώπης. Αυτά προφανώς είναι απαράδεκτα και προκλητικά πράγματα και δεν πρέπει να συμβαίνουν στη χώρα. 

Γι' αυτόν το λόγο λοιπόν, έγινε η ανακοστολόγηση. Η ανακοστολόγηση είχε ως στόχο να καταστήσει τα ακριβά φάρμακα φθηνότερα και τα φθηνά παραδοσιακά φάρμακα, τα οποία κυκλοφορούσαν χρόνια στην αγορά και κινδύνευαν με απόσυρση ή κινδύνευαν καθημερινά με υποκατάσταση, να αυξηθούν έτσι ώστε να παραμείνουν στην αγορά και βεβαίως να ενισχυθεί και η ελληνική φαρμακοβιομηχανία. 

Ας μην οδυρόμεθα για τα αντίγραφα φάρμακα. 'Εχουν, επαναλαμβάνω στον κ. Πασσαλίδη, πάρα πολύ καλές τιμές. Σε άλλες χώρες έχουν πολύ χαμηλότερες. Αυτή η ρύθμιση έγινε για να στηριχθούν αυτές οι μικρές ελληνικές φαρμακοβιομηχανίες οι οποίες σιγά-σιγά και αυτές με τη σειρά τους προχωρούν στην έρευνα και οι οποίες πραγματικά κάνουν μία αξιόλογη δουλειά, και βεβαίως, όπως πολύ ορθά είπατε, για το θέμα της απασχόλησης σε μία τόσο πολύ κρίσιμη περίοδο. 

Επίσης, μία άλλη σημαντική ρύθμιση που δεν ανέφερα στην αρχή ήταν ότι υπάρχει πλέον πλαφόν απαγόρευσης στις δαπάνες προώθησης. Μέχρι 5% επί του συνολικού τζίρου επιτρέπεται πια να κάνουν δαπάνες προώθησης οι φαρμακευτικές εταιρείες έτσι ώστε να αποφεύγουμε την κατάχρηση στη διαφήμιση. 

Τέλος, υποβάλατε πάρα πολλά ερωτήματα και πάρα πολλές προτάσεις και αιτιάσεις σε ό,τι αφορά τη λίστα. Επαναλαμβάνω ότι η λίστα είναι μία διεθνώς, κυρίως ευρωπαϊκά, εφαρμοσμένη μέθοδος. Νομίζω ότι δεν πρωτοτυπήσαμε με τη λίστα. 'Επρεπε να υπάρξει η εφαρμογή της και στη χώρα. Ασφαλώς έχουν γεννηθεί ορισμένα προβλήματα. Να είστε βέβαιοι ότι αυτά τα προβλήματα εξ όσων γνωρίζω τα συναρμόδια Υπουργεία τα προωθούν προς επίλυση. Πιστεύω ότι και αυτό το μέτρο με την εφαρμογή του θα συμβάλει στον εξορθολογισμό των φαρμακευτικών δαπανών. Και βεβαίως δεν πρόκειται, όπως έγινε μέχρι σήμερα, απολύτως κανείς 'Ελληνας πολίτης να στερηθεί το φθηνό αλλά κυρίως το καλό φάρμακο που το έχουμε όλοι ανάγκη και κυρίως οι ευπαθείς ομάδες. 

Επίσης, θα ήθελα να πω κάτι σε αυτά που ανέφερε ο κ. Καλαντζής. Συλλογικές συμβάσεις: 'Εχει τελειώσει το θέμα και νομίζω ότι έρχεται για νομοθετική ρύθμιση. Εταιρείες φαρμακείων: Ιδού η Ρόδος. Εμείς είμαστε έτοιμοι να το προχωρήσουμε. Περιμένουμε την πρόταση του Πανελληνίου Φαρμακευτικού Συλλόγου. 

'Εχουμε ένα πρόβλημα στη χώρα. Ο πληθυσμός των φαρμακείων είναι πολύ μεγάλος, όπως επίσης ο πολυεπαγγελματισμός σε όλες τις επαγγελματικές και επιστημονικές ομάδες είναι γνωστό ότι αναφέρεται σε ένα μεγάλο αριθμό σε όλη τη χώρα. Πρέπει να σας πω ότι έχουμε περίπου οκτώ χιλιάδες, αν δεν κάνω λάθος, φαρμακεία και διαρκώς αυξάνονται παρά το γεγονός ότι το επάγγελμα έχει πια κλείσει εν μέρει. 

Νομίζω ότι η μόνη διέξοδος είναι η συγχώνευση των επιχειρήσεων, να γίνουν ισχυρές, να έχουν ισχυρή χρηματοοικονομική βάση και να αποκτήσουν μεγάλη ανταγωνιστικότητα. Νομίζω, ότι αυτή είναι η προοπτική για το φαρμακείο και εμείς περιμένουμε τις προτάσεις του Πανελλήνιου Φαρμακευτικού Συλλόγου προκειμένου να προχωρήσουμε στη νομοθετική ρύθμιση. 

Ευχαριστώ. 

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, κηρύσσεται περαιωμένη η συζήτηση επί της υπ'αριθμόν 3/7.10.98 επερώτησης των Βουλευτών της Νέας Δημοκρατίας προς την Υπουργό Ανάπτυξης. 

'Εχουν διανεμηθεί τα Πρακτικά της Τρίτης 6 Οκτωβρίου 1998 και της Τετάρτης 7 Οκτωβρίου 1998 και ερωτάται το Σώμα εάν τα επικυρώνει. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Νικόλαος Κατσαρός): Συνεπώς, τα Πρακτικά της Τρίτης 6 Οκτωβρίου 1998 και της Τετάρτης 7 Οκτωβρίου 1998 επεκυρώθησαν. 

Κύριοι συνάδελφοι, δέχεσθε στο σημείο αυτό να λύσουμε τη συνεδρίαση; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

Με τη συναίνεση του Σώματος και ώρα 20.15' λύεται η συνεδρίαση για αύριο Τρίτη 20 Οκτωβρίου 1998 και ώρα 18.00' με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί. 

Ο ΠΡΟΕΔΡΟΣ                                                                               ΟΙ ΓΡΑΜΜΑΤΕΙΣ

