

 

  

Σελίδα 419 

 

Π Ρ Α Κ Τ Ι Κ Α  Β Ο Υ Λ Η Σ

 

 

Θ' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)

ΣΥΝΟΔΟΣ Γ'

ΣΥΝΕΔΡΙΑΣΗ Ι'

Πέμπτη 29 Οκτωβρίου 1998

 

 

Αθήνα, σήμερα στις 29 Οκτωβρίου 1998, ημέρα Πέμπτη και ώρα 18.10' συνήλθε στη Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Β' Αντιπροέδρου αυτής κ. ΠΑΝΑΓΙΩΤΗ ΣΓΟΥΡΙΔΗ. 

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, αρχίζει η συνεδρίαση. 

Παρακαλείται ο κύριος Γραμματέας να ανακοινώσει τις αναφορές προς το Σώμα. 

(Ανακοινώνονται προς το Σώμα από το κ. Ευάγγελο Αποστόλου, Βουλευτή Ευβοίας, τα ακόλουθα: 

"A. KATAΘΕΣΗ ΑΝΑΦΟΡΩΝ 

1) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Κοινότητα Καλλίπολης του Νομού Πέλλας διαμαρτύρεται για τις εκτιμήσεις των γεωπόνων του ΕΛΓΑ για τον παγετό του Μαρτίου στην περιοχή της. 

2) Ο Βουλευτής Πέλλας κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία οι κάτοικοι της πόλεως Γιαννιτσών του Νομού Πέλλας διεκδικούν την κυριότητα των οικοπέδων επί της οδού Ομήρου στην πόλη Γιαννιτσών. 

3) Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία οι κάτοικοι Μαρμαρίου Εύβοιας, επαγγελματίες αλιείς διαμαρτύρονται για την απαγόρευση της αλιείας με Κιουρτους. 

4) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο Εμπορικός Σύλλογος Ιεράπετρας Κρήτης ζητεί την ευνοϊκή ρύθμιση των χρεών των μικρομεσαίων επιχειρήσεων Κρήτης. 

5) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία η Κοινότητα Σφάκας Σητείας του Νομού Λασιθίου ζητεί τη ρύθμιση της ασφάλισης και συνταξιοδότησης των κατοίκων της συμβεβλημένων με τον Οργανισμό Γεωργικών Ασφαλίσεων. 

6) Ο Βουλευτής Αθηνών κ. ΓΕΩΡΓΙΟΣ ΑΝΩΜΕΡΙΤΗΣ κατέθεσε αναφορά με την οποία ο τέως Βουλευτής Λασιθίου κ. Μιχάλης Καρχιμάκης ζητεί διευκρινήσεις για την πορεία της υλοποίησης των σχεδίων ανάδειξης αξιοποίησης και προστασίας των παραδοσιακών οικισμών και διατηρητέων κτιρίων στο Νομό Λασιθίου. 

7) Ο Βουλευτής Αχαΐας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία οι επιλαχόντες ξένης δακτυλογραφίας στο διαγωνισμό του ΑΣΕΠ του 1995 ζητούν την απορρόφησή τους. 

8) Ο Βουλευτής Αχαΐας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία το Αστικό ΚΤΕΛ Αιγίου Αχαίας ζητεί τη ρύθμιση των οφειλών του προς το ΙΚΑ και το Δημόσιο. 

9) Ο Βουλευτής Αθηνών κ. ΘΕΟΔΩΡΟΣ ΚΑΤΣΑΝΕΒΑΣ κατέθεσε αναφορά με την οποία ο Παμποντιακός Σύλλογος "Η Αργώ" ζητεί την αναγνώριση ετών προϋπηρεσίας των Ελλήνων του Πόντου από την πρώην ΕΣΣΔ και απόδοση των συντάξεών τους. 

10) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία το Επιμελητήριο Χίου ζητεί τη δημιουργία ενός χώρου αναμονής των επιβατών στην προκυμαία της Χίου. 

11) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία ο Εκπολιτιστικός - Μορφωτικός Αθλητικός Σύλλογος "Ο Δεσμός του Φραγκομαχαλά" ζητεί την παραχώρηση της χρήσης του επισκευασθέντος Οθωμανικού Τεμένους Φραγκομαχαλά Χίου για τη στέγασή του. 

12) Ο Βουλευτής Χίου κ. ΑΝΤΩΝΙΟΣ ΚΟΤΣΑΚΑΣ κατέθεσε αναφορά με την οποία η 'Ενωση Τεχνολόγων Εκπαιδευτικών Παράρτημα Βορείου Αιγαίου υποβάλλει προτάσεις για τη λειτουργία ΤΕΕ στη Χίο. 

13) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία ο Σύλλογος Διπλωματούχων Μηχανικών Κοζάνης ζητεί τη συνέχιση λειτουργίας του ΤΑΣ. 

14) Ο Βουλευτής Κοζάνης κ. ΝΙΚΟΛΑΟΣ ΤΣΙΑΡΤΣΙΩΝΗΣ κατέθεσε αναφορά με την οποία η Επιτροπή Απολυμένων ΔΕΗ περιόδου 1989-1993 ζητεί την υπαγωγή των απολυμένων στις νέες νομοθετικές ρυθμίσεις. 

15) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Ομοσπονδία Υπαλλήλων ΟΑΕΔ ζητεί τη λήψη μέτρων κατα της διάσπασης της Οργανικής Ενότητας του ΟΑΕΔ. 

16) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Πανελλήνια Ομοσπονδία Σωματείων Ελληνοποντίων Παλιννοστούντων από την πρώην ΕΣΣΔ ζητεί την παραχώρηση οικοπέδων σε μέλη της. 

17) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ 

  


 

  

Σελίδα 420 

κατέθεσε αναφορά με την οποία το Σωματείο Εργαζομένων του Β' Νοσοκομείου ΙΚΑ Θεσ/νίκης ζητεί την ικανοποίηση εργασιακών και οικονομικών αιτημάτων των μελών του. 

18) Η Βουλευτής Πέλλας κ. ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία οι Εθελοντές - Εθελόντριες Μακράς Θητείας ζητούν την αναβάθμιση του θεσμού τους. 

19) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία ο Σύλλογος Γεωπόνων Αιτωλ/νίας ζητεί για τους φοιτήσαντες στο εξωτερικό γεωπόνους να καταθέτουν στο ΔΙΚΑΤΣΑ και την αναλυτική βαθμολογία τους. 

20) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Β' 'Ενωση Λειτουργών Μέσης Εκπαίδευσης Αιτωλ/νίας ζητεί την ικανοποίηση εργασιακών αιτημάτων. 

21) Οι Βουλευτές κύριοι ΑΘΑΝΑΣΙΟΣ ΝΑΚΟΣ και ΓΕΩΡΓΙΟΣ ΣΟΥΡΛΑΣ κατέθεσαν αναφορά με την οποία ο Ανεξάρτητος Αγροτικός Σύλλογος Επαρχίας Αλμυρού Μαγνησίας ζητεί την απορρόφηση της παραγωγής των δημητριακών σύμφωνα με τις τιμές του περασμένου έτους και την καταβολή αποζημίωσης στους πληγέντες σιτοπαραγωγούς από την ξηρασία του 1996. 

22) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Σύλλογος Μελών ΔΕΠ διαμαρτύρεται για παράνομη συγκρότηση "Συγκλήτου με Ειδική Σύνθεση" στο Πολυτεχνείο Κρήτης. 

23) Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Κοινότητα Σούγιας του Νομού Χανίων ζητεί τα χωριά Κουστουγεράκος, Λειβαδάς και Μονή του Νομού Χανίων να χαρακτηρισθούν ηρωικοί τόποι. 

24) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Χ.Τεμίρογλου ζητεί να συνταξιοδοτηθεί από τον ΟΓΑ. 

25) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Ε.Μαυρίδου ζητεί να συνταξιοδοτηθεί από τον ΟΓΑ. 

26) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Φ.Μοσκοφίδου ζητεί να συνταξιοδοτηθεί από τον ΟΓΑ. 

27) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Κ.Κατσαντρίδου ζητεί να συνταξιοδοτηθεί από τον ΟΓΑ. 

28) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Χ.Βλάχου ζητεί να συνταξιοδοτηθεί από τον ΟΓΑ. 

29) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Θ.Τσακουρίδης ζητεί να συνταξιοδοτηθεί από τον ΟΓΑ. 

30) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Δ.Γαλιώτης ζητεί να συνταξιοδοτηθεί από τον ΟΓΑ. 

31) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Π.Γαλιώτη να συνταξιοδοτηθεί από τον ΟΓΑ. 

32) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία ο κ. Β.Κυριακίδης ζητεί να συνταξιοδοτηθεί από τον ΟΓΑ. 

33) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Σ.Καλαϊτζίδου ζητεί να συνταξιοδοτηθεί από τον ΟΓΑ. 

34) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Κ.Χορόλη ζητεί να συνταξιοτηθεί από τον ΟΓΑ. 

35) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Χ.Μπαϊραμίδου ζητεί να συνταξιοδοτηθεί από τον ΟΓΑ. 

36) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Σ.Ιωσηφίδου ζητεί να συνταξιοδοτηθεί από τον ΟΓΑ. 

37) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε αναφορά με την οποία η κυρία Κ.Τσιμρικίδου ζητεί να συνταξιοδοτηθεί από τον ΟΓΑ. 

38) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο καταγγέλλεται η καθυστέρηση στη διανομή σχολικών βιβλίων στο Νομό Δράμας. 

39) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο ζητείται η ίδρυση Πανεπιστημιακής Σχολής στην Ορεστιάδα. 

40) Ο Βουλευτής Δράμας κ. ΣΤΑΥΡΟΣ ΠΑΠΑΔΟΠΟΥΛΟΣ κατέθεσε δημοσίευμα εφημερίδας στο οποίο καταγγέλλονται τα νέα φορολογικά μέτρα των μικρομεσαίων επιχειρήσεων. 

Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ 

1. Στην με αριθμό 1040/11-8-98 ερώτηση δόθηκε με το υπ' αριθμ. 85/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1040/11-8-98 που κατέθεσε ο Βουλευτής κ. Στ. Παπαδόπουλος για τα θέματα της αρμοδιότητάς μας, σας πληροφορούμε τα εξής: 

Για την εξασφάλιση του εισοδήματος των παραγωγών (αλίευση γαύρου) καθώς και για την αντιμετώπιση φαινομένων αισχροκέρδειας, γνωρίζουμε ότι υπάρχει η πρόβλεψη σύστασης Οργανώσεων Παραγωγών βάσει Κοινοτικών και Εθνικών διατάξεων για τις οποίες το Υπ. Γεωργίας έχει ενημερώσει τους παραγωγούς και εναπόκειται στους ίδιους η υλοποίηση των ανωτέρω Οργανώσεων προκειμένου να αντιμετωπισθούν προβλήματα του κλάδου τους. 

Εν όψει της αναθεώρησης της Κοινής Οργάνωσης της αγοράς αλιευτικών προϊόντων δίνονται κίνητρα για την εξασφάλισή τους στα πλαίσια των προτάσεων στήριξης της συνεργασίας μεταξύ παραγωγών - μεταποιητή προκειμένου να αξιοποιείται η παραγωγή των πρώτων. 

Στις προτάσεις της Ευρωπαϊκής Επιτροπής για την αναθεώρηση της Κοινής Οργάνωσης της Αγοράς αλιευτικών προϊόντων περιλαμβάνεται δυνατότητα ενίσχυσης των παραγωγών μέσω της Ο.Π. για τη σύνταξη και υλοποίηση επιχειρησιακών προγραμμάτων αλιείας ανά απόθεμα ώστε η παραγωγή να προσαρμόζεται κατά το δυνατόν στη ζήτηση. 

'Αλλη δυνατότητα που προτείνεται είναι η αποζημίωση των παραγωγών οι οποίοι συνάπτουν συμβόλαια με μεταποιητές για την παράδοση Α' ύλης στη βιομηχανία. Οι πιο πάνω προτάσεις έχουν υποστηριχθεί από αρκετά Κ-Μ και την Ελλάδα. 

Στα πλαίσια της ελεύεθερης αγοράς όπως αυτή έχει καθιερωθεί δεν υπάρχουν τρόποι παρέμβασης από κρατικό φορέα πέραν κάποιων κινήσεων όπως αυτά που προαναφέρονται για τη στήριξη των παραγωγών. 

Ο Υπουργός 

ΣΤΕΦ. ΤΖΟΥΜΑΚΑΣ" 

  

 

  

Σελίδα 421 

2. Στην με αριθμό 1082/11-8-98 ερώτηση δόθηκε με το υπ' αριθμ. ΥΠ.ΠΟ/Γ.Υ./Κ.Ε./30/8-9-98 έγγραφο από τον Υπουργό Πολιτισμού η ακόλουθη απάντηση: 

"Απαντώντας στην 1082/11.08.1998 ερώτηση των Βουλευτών κυρίων Μαρίας Μπόσκου και Σταύρου Παναγιώτου, σας γνωρίζουμε τα εξής: 

Οι εργασίες αναστήλωσης της Ροτόντας στη Θεσσαλονίκη, εκτελούνται κανονικά, είναι ενταγμένες στα Περιφερειακά Επιχειρησιακά Προγράμματα, χρηματοδοτούνται σύμφωνα με το εγκεκριμένο πρόγραμμα και παρουσιάζουν πλήρη απορροφητικότητα, ενώ έχει ζητηθεί και συμπληρωματική πίστωση 50.000.000 δρχ. από το Υπουργείο Εθνικής Οικονομίας. Οι εργαζόμενοι στα έργα θα απασχολούνται μέχρι 31.12.1998 με δυνατότητα παράτασης των σχετικών συμβάσεων για το 1999, στο πλαίσιο των πιστώσεων που θα εγκριθούν. 

Ο Υπουργός 

ΕΥΑΓΓΕΛΟΣ ΒΕΝΙΖΕΛΟΣ" 

3. Στην με αριθμό 1093/12-8-98 ερώτηση δόθηκε με το υπ' αριθμ. 89/10-8-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1093/12-8-98 που κατέθεσε ο Βουλευτής κ. Ε. Πολύζος για τα θέματα της αρμοδιότητάς μας, σας πληροφορούμε τα εξής: 

Για την ίδρυση σφαγείου απαιτείται προηγουμένη άδεια σκοπιμότητος, που χορηγείται με Υπ. Απόφαση ή Απόφαση του οικείου Νομάρχη κατά περίπτωση, μετά από εξέταση του αιτήματος του ενδιαφερόμενου φορέα από την γνωμοδοτική επιτροπή του άρθρου 2 του ν. 111/75 "περί ιδρύσεως σφαγείων και πτηνοσφαγείων" και σύμφωνα με τους όρους του Π.Δ/τος 460/78 "περί των όρων και προϋποθέσεων χορηγήσεως αδείας σκοπιμότητος ιδρύσεως και λειτουργίας σφαγείων". 

'Οσον αφορά τη συγκεκριμένη περίπτωση, ο Δήμος Κολινδρού με το υπ' αριθμ. 2241/11-8-98 έγγραφό του υπέβαλε στις 11-8-98 στην οικεία Δ/νση Κτηνιατρικής Ν.Α. Πιερίας την αίτησή του, για χορήγηση αδείας σκοπιμότητος ίδρυσης σφαγείου με Απόφαση του οικείου Νομάρχη, για την ανώνυμη εταιρεία "ΣΦΑΓΕΙΑ ΚΟΛΙΝΔΡΟΥ Α.Ε.", στην οποία συμμετέχει ο Δήμος με ποσοστό 10% των μετοχών. 

Η Διεύθυνση Κτηνιατρικής Ν.Α. Πιερίας με το υπ' αριθμ. Ο7/5461/17-8-98 έγγραφό της γνωστοποίησε στο Δήμο Κολινδρού τα απαιτούμενα συμπληρωματικά δικαιολογητικά προκειμένου να εξετασθεί η ως άνω αίτηση από την αρμόδια γνωμοδοτική επιτροπή του άρθρου 2 του ν. 111/75. 

Κατόπιν των ανωτέρω προκύπτει ότι η Νομαρχιακή Διεύθυνση Κτηνιατρικής ακολούθησε την προβλεπόμενη διαδικασία της ισχύουσας νομοθεσίας προκειμένου να εξετάσει την ως άνω αίτηση. 

'Οσον αφορά την υφιστάμενη σφαγειοτεχνική υποδομή του νομού για την εξυπηρέτηση σφαγής των ζώων της περιοχής, το Υπουργείο ενέκρινε την ένταξη στα πλαίσια του χρηματοδοτικού κανονισμού 866/90 ΕΟΚ για την κατασκευή των σύγχρονων σφαγείων των φορέων της "ΠΙΕΡΙΚΗΣ ΧΟΙΡΕΙΟΥ ΚΡΕΑΤΟΣ Α.Ε." και της "ΑΦΟΙ ΣΤΡΑΒΟΓΙΑΝΝΗ Α.Ε.". 

Τα 2 αυτά σφαγεία έχουν αποπερατωθεί και λειτουργούν για την εξυπηρέτηση σφαγής των ζώων της περιοχής. 

Ο Υπουργός 

ΣΤΕΦ. ΤΖΟΥΜΑΚΑΣ" 

4. Στην με αριθμό 1094/12-8-98 ερώτηση δόθηκε με το υπ' αριθμ. 90/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1094/12-8-98 που κατέθεσαν οι Βουλευτές κύριοι Β. Πάππας, Σ. Παναγιώτου και Μ. Μπόσκου, σας πληροφορούμε τα εξής: 

Το Υπουργείο Γεωργίας με το αριθμ. 1379/11-8-98 έγγραφό του ζήτησε από τις Νομαρχιακές Αυτοδιοικήσεις της χώρας να προβούν δια των Δ/νσεων Αγροτικής Ανάπτυξης σε εξατομίκευση των ζημιών που προκλήθηκαν σε γεωργοκτηνοτροφικές εκμεταλλεύσεις από πυρκαγιές κατά το έτος 1998 και στη συνέχεια θα προωθήσει σχέδιο κοινής διυπουργικής απόφασης (των Υπουργών Γεωργίας και Οικονομικών) για έγκριση από την Ε.Ε. και υπογραφή αυτής στην οποία θα προβλέπονται μέτρα υπέρ των αγροτών που οι γεωργοκτηνοτροφικές εκμεταλλεύσεις τους ζημιώθηκαν σοβαρά από το ανωτέρω αίτιο. 

Η καταβολή των ανωτέρω οικονομικών ενισχύσεων στους πληγέντες αγρότες, θα είναι δυνατή μετά την έγκριση από την Ε.Ε. του σχετικού σχεδίου διϋπουργικής απόφασης. 

Τα πευκοδάση της Χαλκιδικής που κάηκαν θα αναγεννηθούν φυσικά και όπου απαιτείται θα γίνουν και τεχνικές επεμβάσεις, αλλά η προσφορά τους στη μελισσοκομία θα αποκατασταθεί τουλάχιστον μετά από 2-3 δεκαετίες, αφού στα νεαρά πεύκα δεν εγκαθίσταται ο μύκητας ο οποίος παρασιτώντας στα ώριμα άτομα δημιουργεί την πρώτη ύλη για να μας δώσουν οι μέλισσες το πευκόμελο. 

Ο Υπουργός 

ΣΤΕΦ. ΤΖΟΥΜΑΚΑΣ" 

5. Στην με αριθμό 1083/11-8-98 ερώτηση δόθηκε με το υπ' αριθμ. 4763/2-9-98 έγγραφο από τον Υπουργό Μακεδονίας - Θράκης η ακόλουθη απάντηση: 

"Απαντώντας στην ερώτηση 1083/11.8.1998 που κατέθεσαν στη Βουλή οι Βουλευτές κύριοι Σταύρος Παναγιώτου και Μαρία Μπόσκου αναφορικά με τα έργα που εκτελούνται στον Οργανισμό 'Υδρευσης Θεσσαλονίκης (Ο.Υ Θ) Α.Ε., σας πληροφορούμε τα εξής: 

Το έργο υδροδότησης της πόλης από τον Αλιάκμονα εκτελείται από την Περιφέρεια Κεντρικής Μακεδονίας - ΔΕΚΕ Θεσ/νίκης και προβλέπεται να λειτουργήσει, σε πρώτη φάση, με παροχή 150.000 μ3/ ημέρα εντός του έτους 2000. 

Για τη βελτίωση της υδροδότησης των κατοίκων της Θεσ/νίκης με νερό καλής ποιότητας και ικανής ποσότητας, ο Ο.Υ.Θ. εκτελεί βάσει προγράμματος κάθε χρόνο έργα πορισμού (γεωτρήσεις), μεταφοράς (αγωγών διαφόρων διαμέτρων) και διανομής του νερού (δίκτυα εντός πόλεως). 

Για τη βελτίωση του δικτύου διανομής του νερού και μείωσης των απωλειών λόγω διαρροών εκτελούνται έργα αντικατάστασης των παλαιών αγωγών μήκους 25.000 μέχρι 30.000 μέτρων κάθε χρόνο, με εξασφαλισμένες τις σχετικές πιστώσεις. 

Ο Υπουργός 

ΦΙΛΙΠΠΟΣ ΠΕΤΣΑΛΝΙΚΟΣ" 

6. Στην με αριθμό 1081/11-8-98 ερώτηση δόθηκε με το υπ' αριθμ. 1501/15/2/15-9-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης, 1081/11-8-98 που κατέθεσε ο Βουλευτής κ. Β. Πολύζος, σας γνωρίζουμε τα εξής: 

Για την αντιμετώπιση της εγκληματικότητας σε όλη τη χώρα, μετά και την αυξητική τάση που παρουσίασε αυτή κατά τους πρώτους μήνες του τρέχοντος έτους, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες, αποφασίσθηκε η λήψη πρόσθετων μέτρων, τα οποία απέδωσαν θετικά αποτελέσματα. 

Αυτά συνίστανται κυρίως στον καλύτερο σχεδιασμό, την οργάνωση και τον συντονισμό των Αστυνομικών Υπηρεσιών, στην αύξηση του αριθμού των εποχούμενων και πεζών περιπολιών με επί πλέον διάθεση προσωπικού από τους εκτελούντες εσωτερική υπηρεσία αστυνομικούς και νέους αστυφύλακες, καθώς και τεχνικών μέσων, τη διαρκή επιτήρηση και φρούρηση των ευπαθών στόχων και τη μεγιστοποίηση και εντατικοποίηση των ελέγχων προσώπων και πραγμάτων, μέσω της αυξημένης επιχειρησιακής δράσης. 

'Ολες οι Υπηρεσίες μας έχουν δραστηριοποιηθεί στο έπακρο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή του φαινομένου αυτού. 

'Εντονοι επίσης και συστηματικοί είναι και οι έλεγχοι για τη σύλληψη και απομάκρυνση όσων λαθρομεταναστών διαμένουν 

  


 

  

Σελίδα 422 

παράνομα στη χώρα μας και λόγω στέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις. 

Στα πλαίσια αυτά αστυνομεύεται, από τις αρμόδιες Υπηρεσίες μας και ο νομός Πιερίας και όπως προκύπτει από την αξιολόγηση των υφιστάμενων στατιστικών στοιχείων η δραστηριότητα της Αστυνομικής Διεύθυνσης στην αντιμετώπιση της εγκληματικότητας βρίσκεται σε ικανοποιητικό επίπεδο. 

Για τις περιπτώσεις των δύο ληστειών και δύο βιασμών που έλαβαν χώρα κατά την τρέχουσα τουριστική περίοδο στην παραλιακή ζώνη της Πιερίας, από τα στοιχεία της προανάκρισης προέκυψε ότι διεπράχθησαν από αλλοδαπούς δράστες, η ταυτότητα των οποίων έχει προσδιορισθεί και οι Υπηρεσίες μας συνεχίζουν τις αναζητήσεις για τον εντοπισμό και σύλληψή τους. 

Σε ό,τι αφορά τα καταγγελλόμενα σε βάρος του Αστυνομικού Διευθυντή Πιερίας, σας γνωρίζουμε ότι δεν ανταποκρίνονται στην πραγματικότητα. Αυτός εκτελεί τα καθήκοντά του ευσυνείδητα και κατευθύνει, εποπτεύει και συντονίζει τη δραστηριότητα των Υπηρεσιών του αποτελεσματικά, γεγονός που έχει αναγνωρισθεί από τη τοπική κοινωνία, τον τύπο και τις Αρχές του νομού. Επίσης, άψογα συνεργάζεται, για τα θέματα αστυνόμευσης, με τις λοιπές Αρχές και τους φορείς του νομού. Ειδικότερα με τους τουριστικούς φορείς, ενόψει και κατά τη διάρκεια της τρέχουσας τουριστικής περιόδου, συμμετείχε σε τρεις συσκέψεις στη Νομαρχία και συγκάλεσε άλλες δύο στο γραφείο του με εκπροσώπους των ανωτέρω φορέων, οι οποίοι, αφού ανέπτυξαν τα προβλήματα του κλάδου τους, εξέφρασαν την ικανοποίηση και τις ευχαριστίες τους για το επιτελούμενο από τη Διεύθυνση έργο. 

Στην ανωτέρω Υπηρεσία δόθηκαν εντολές και οδηγίες για εντατικοποίηση των σχετικών ελέγχων στην περιοχή της. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

7. Στην με αριθμό 1102/12-8-98 ερώτηση δόθηκε με το υπ' αριθμ.7020/2/158/15-9-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 1102/12-8-1998 που κατέθεσε ο Βουλευτής κ. Ν. Τσιαρτσιώνης, σας γνωρίζουμε τα εξής: 

Το Αρχηγείο Πυροσβεστικού Σώματος, μετά την ανάληψη και της δασοπυρόσβεσης, προέβη στη μελέτη και επανασχεδιασμό της πυροπροστασίας της χώρας και προγραμμάτισε την αναδιάρθρωση των Υπηρεσιών του, παράλληλα με την ίδρυση Πυροσβεστικών Κλιμακίων, με γνώμονα την πληρέστερη κάλυψη των πλέον πυρόπληκτων περιοχών. Ο μηχανισμός καταστολής οργανώθηκε με βάση τα δεδομένα προηγούμενων ετών και συγκεκριμένα διατηρήθηκε η ίδια διασπορά οχημάτων, προσλήφθηκε εποχικό προσωπικό και χρησιμοποιήθηκαν τα ίδια εναέρια μέσα που διαθέτει η χώρα μας, όπως ακριβώς την προηγούμενη αντιπυρική περίοδο. 

Στα πλαίσια αυτά, για να ανταποκριθούν στις νέες αρμοδιότητές τους, ενισχύθηκαν οι Πυροσβεστικές Υπηρεσίες με μόνιμο προσωπικό, εποχικούς υπαλλήλους και υπαλλήλους αποσπασμένους από τη Δασική Υπηρεσία. Επίσης ενισχύθηκαν και με τα απαραίτητα υλικά και μέσα καθώς και με μηχανολογικό εξοπλισμό. 

Το Πυροσβεστικό Σώμα με το υψηλό επίπεδο ετοιμότητάς του, τη δομή, οργάνωση, τον τρόπο λειτουργίας του, την άρτια τεχνική - επιστημονική κατάρτιση και εκπαίδευση, αλλά και την εμπειρία του προσωπικού του σε κατάσβεση δασικών πυρκαγιών, λόγω της συμμετοχής του σ' αυτές και όταν την ευθύνη είχε η Δασική Υπηρεσία, σε συνεργασία και με τις λοιπές Υπηρεσίες και φορείς, ανταποκρίθηκε ικανοποιητικά στην αποστολή του, παρά το γεγονός ότι εκδηλώθηκαν ταυτόχρονα πολλές και δύσκολες πυρκαγιές σε όλη τη χώρα, με αντίξοες καιρικές συνθήκες. 

Σε ό,τι αφορά την εφαρμογή του ν. 1951/91 και την επέκταση του θεσμού του εθελοντή πυροσβέστη και των εθελοντικών Πυροσβεστικών Σταθμών, σας πληροφορούμε ότι οι Πυροσβεστικές Υπηρεσίες, σε όσους Ο.Τ.Α. εκδηλώνουν ενδιαφέρον για την ίδρυση και λειτουργία τέτοιων Σταθμών και πληρούν τις προϋποθέσεις που τίθενται από το νόμο, παρέχουν αμέριστη συνδρομή και ενισχύουν κάθε προσπάθεια για την οργάνωσή τους και την εκπαίδευση των εθελοντών, που θα τους στελεχώσουν. 

Είναι όμως γεγονός ότι ο θεσμός του εθελοντή πυροσβέστη και γενικότερα του εθελοντισμού είναι σχετικά νέος για τη χώρα μας και ως εκ τούτου παρουσιάστηκαν κάποια προβλήματα στην εφαρμογή του. Το Υπουργείο μας, μετά την εμπειρία που αποκτήθηκε, ως προς τις υφιστάμενες δυσχέρειες, σε συνδυασμό και με τις μεταβολές που επήλθαν στους Ο.Τ.Α. της χώρας με την ολοκλήρωση των μεταβολών με το σχέδιο Καποδίστριας, προτίθεται να εξετάσει την ανάγκη για βελτίωση του υφιστάμενου νομοθετικού πλαισίου, που διέπει το θεσμό, σε συνεργασία με τα συναρμόδια Υπουργεία και τους λοιπούς φορείς και κυρίως με τους Ο.Τ.Α., που θα κληθούν να το εφαρμόσουν. 

Τέλος, σε ό,τι αφορά τη λειτουργία της Γενικής Γραμματείας Πολιτικής Προστασίας, που εποπτεύεται από το Υπουργείο Εσωτερικών, Δημόσιας Διοίκησης και Αποκέντρωσης, σας πληροφορούμε ότι στο Επιχειρησιακό Κέντρο αυτής από το Πυροσβεστικό Σώμα έχουν διατεθεί τρεις αξιωματικοί. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

8. Στην με αριθμό 1109/13-8-98 ερώτηση δόθηκε με το υπ' αριθμ. 6001/2/192/15-9-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 1109/13-8-98 που κατέθεσε ο Βουλευτής κ. Μ. Κεφαλογιάννης, σας γνωρίζουμε ότι οι μεταθέσεις του αστυνομικού προσωπικού γίνονται από τα Υπηρεσιακά Συμβούλια με αντικειμενικά κριτήρια, για την κάλυψη υπηρεσιακών και μόνο αναγκών και είναι πλήρως εναρμονισμένες με τους ισχύοντες νόμους και κανονισμούς. 

Στα πλαίσια αυτά διατάχθηκε και η μετάθεση του αναφερόμενου Αστυνόμου Α' το έτος 1995, βεβαίως προ της ισχύος του Π.Δ. 69/1997, με το οποίο ικανοποιήθηκε το πάγιο αίτημα του προσωπικού για την καθιέρωση αντικειμενικού συστήματος μεταθέσεων. 

Σε ό,τι αφορά την ακύρωση της μετάθεσης του αναφερόμενου την 14-7-98, σας πληροφορούμε ότι αυτή έγινε για υπηρεσιακούς λόγους, από το αρμόδιο Συμβούλιο και συγκεκριμένα γιατί ικανοποιήθηκε σχετικό αίτημα του αντικαταστάτη του, για ακύρωση της μετάθεσής του στο Αστυνομικό Τμήμα Μοιρών και φυσικά δεν ήταν δυνατό να παραμείνει η Υπηρεσία αυτή χωρίς διοικητή, λόγω των αυξημένων υπηρεσιακών προβλημάτων που αντιμετωπίζει. 

Επισημαίνεται ότι στην περίπτωση αυτή ουδεμία παραβίαση του άρθρου 18 του Π.Δ. 69/1997 έλαβε χώρα, δεδομένου ότι οι διατάξεις αυτού αναφέρονται στη δυνατότητα προσφυγής του μετατιθέμενου, γεγονός που δεν αναιρεί το πάγιο δικαίωμα της διοίκησης για ανάκληση ή ακύρωση διοικητικών πράξεων, για λόγους δημοσίου συμφέροντος. 

Αυτή είναι η αλήθεια για τη μετάθεση του αξιωματικού και τα περί προσωπικής δίωξης, κλπ. δεν ανταποκρίνονται στην πραγματικότητα. 

Τέλος σας πληροφορούμε ότι το Ανώτερο Συμβούλιο Μεταθέσεων επανεξέτασε το αίτημά του και αποφάσισε την ικανοποίησή του, αφού δόθηκε λύση και στο θέμα του αντικαταστάτη του και ήδη διατάχθηκε εκ νέου η μετάθεσή του στο Β' Αστυνομικό Τμήμα Ηρακλείου. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

9. Στην με αριθμό 1119/13-8-98 ερώτηση δόθηκε με το υπ' αριθμ. 95/14-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1119/13-8-98, που κατέθεσαν οι Βουλευτές κύριοι Α. Τασούλας και Β. Μπούτας για τα θέματα 

  

 

  

Σελίδα 423 

της αρμοδιότητάς μας, σας πληροφορούμε τα εξής: 

Το Λιμενικό ταμείο Ηγουμενίτσας, γνωστοποιεί ότι ο χώρος, που έγινε η παρέμβαση της κοπής του δένδρου στο πάρκο "'Οασις", περιοχής Ηγουμενίτσας Ν. Θεσπρωτίας ανήκει αποκλειστικά στη χερσαία ζώνη δικαιοδοσίας και εκμετάλλευσης του Λιμενικού Ταμείου Ηγουμενίτσας. (ΦΕΚ 661/27-11-1968 αρθ. 14ΑΝ2344/40 "Περί καθορισμού χερσαίας ζώνης Ηγουμενίτσας"). 

Ο Υπουργός 

ΣΤΕΦ. ΤΖΟΥΜΑΚΑΣ" 

10. Στην με αριθμό 1122/14-8-98 ερώτηση δόθηκε με το υπ' αριθμ. 97/14-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1122/14.8.98, που κατέθεσε ο Βουλευτής κ. Μ. Κ. Κεφαλογιάννης για τα θέματα της αρμοδιότητάς μας, σας πληροφορούμε τα εξής: 

Αναφορικά με καθυστερήσεις πληρωμών των Συνεταιρισμών που εφαρμόζουν με συνεργεία τους από εδάφους δολωματικούς ψεκασμούς για την καταπολέμηση του δάκου της ελιάς στο νομό Ηρακλείου, λόγω μη προσκόμισης βεβαίωσης ενημερότητας από το Ι.Κ.Α. για το εποχιακό εργατοτεχνικό προσωπικό δακοκτονίας που χρησιμοποιούν γνωρίζουν ότι η ασφαλιστική τακτοποίηση στο ΙΚΑ του με σχέση εργασίας ιδιωτικού δικαίου εποχιακού προσωπικού δακοκτονίας διέπεται από τις δ/ξεις του Ν.Δ. 2413/53 (ΦΕΚ 125/Α/9.5.53), Ν.Δ. 2939/54 (ΦΕΚ 170/Α/3.8.54), ΝΔ 3004/54 (ΦΕΚ 215/Α/15.9.54), Ν.Δ. 3630/56 (ΦΕΚ 279/Α/16.11.56), ΑΝ 1846/51 (ΦΕΚ 179/Α/21.6.51), Ν. 825/78 (ΦΕΚ 189/Α/13.11.78) και Ν. 4476/65 (ΦΕΚ 103/Α/31.5.65). 

Για την ερμηνεία των ως άνω Νόμων, σε ότι αφορά το εν λόγω θέμα έχουν εκδοθεί οι υπ' αριθμ. 38685/3434/26.5.79 και 59978/5479/2.10.79 εγκύκλιοι της Δ/νσης Ειδικών Διαχ/σεων του Υπ. Γεωργίας. 

Συμπερασματικά και σύμφωνα με την ισχύουσα νομοθεσία που παραπάνω αναφέρεται, ένας εργαζόμενος με σχέση εργασίας ιδιωτικού δικαίου, για να τύχει ασφαλιστικής τακτοποίησης στο ΙΚΑ, πέρα από τα άλλα, πρέπει απαραίτητα να παρέχει και εξηρτημένη εργασία κατά κύριο επάγγελμα. 

Επομένως από το εποχιακό προσωπικό δακοκτονίας εκείνοι που δικαιούνται να τύχουν ασφαλιστικής τακτοποίησης στο ΙΚΑ είναι: 

1. Οι γεωπόνοι τομεάρχες δακοκτονίας. 

2. 'Οσοι από τους εργατοτεχνίτες δακοκτονίας (αρχιεργάτες, παγιδοθέτες, ψεκαστές, παρασκευαστές, αποθηκάριοι κ.λπ.) είναι ήδη ασφαλισμένοι στο ΙΚΑ (έχουν ασφαλιστικό βιβλιάριο ΙΚΑ). 

'Ολοι οι υπόλοιποι που απασχολούνται στην καταπολέμηση του δάκου της ελιάς ήτοι ποσοστό 95% είναι αγρότες και κυρίως ελαιοκαλλιεργητές που προέρχονται από τις ελαιοκομικές περιοχές όπου εφαρμόζεται το πρόγραμμα και παράλληλα με τη λήψη του ημερομισθίου τους προστατεύουν με την εργασία τους αυτή και τη δικιά τους ελαιοπαραγωγή από τις ζημιές του δάκου. 'Ολοι οι ως άνω αγρότες- εργάτες είναι ήδη ασφαλισμένοι στον ΟΓΑ. Μια παράλληλη ασφάλεια των αγροτών αυτών στο ΙΚΑ για τα λίγα ημερομίσθια που πραγματοποιούν στην καταπολέμηση του δάκου, που είναι και αυτή γεωργική εργασία, σημαίνει ουσιαστικά μόνο κρατήσεις υπέρ ΙΚΑ τόσο από τον εργαζόμενο όσο και από το Δημόσιο. 

Μετά τα παραπάνω συνάγεται ότι κακώς απαιτείται από τους εργολάβους- Συνεταιρισμούς του Ν. Ηρακλείου βεβαίωση ενημερότητας του ΙΚΑ για το εποχιακό προσωπικό δακοκτονίας και πρέπει οι πληρωμές των εργατικών να γίνουν άμεσα διότι ήδη η Νομαρχιακή Αυτοδιοίκηση Ηρακλείου διαθέτει τις απαιτούμενες πιστώσεις. 

Ο Υπουργός 

ΣΤ. ΤΖΟΥΜΑΚΑΣ" 

11. Στην με αριθμό 1130/17-8-98 ερώτηση δόθηκε με το υπ' αριθμ. 3002/5/31/15-9-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 1130/17-8-98, που κατέθεσε ο Βουλευτής κ. Α. Φούσας, σας γνωρίζουμε τα εξής: 

Για την αντιμετώπιση των διαφόρων μορφών εγκληματικότητας στη χώρα μας, ασκείται από τις Υπηρεσίες του Υπουργείου μας έντονο προληπτικό και κατασταλτικό έργο, με σύγχρονες μεθόδους και μέσα, σε συνεργασία με τις συναρμόδιες Υπηρεσίες των άλλων Υπουργείων και τις Υπηρεσίες άλλων χωρών. 

Ιδιαίτερα, για την αντιμετώπιση της αυξητικής τάσης της εγκληματικότητας, που παρατηρήθηκε τους πρώτους μήνες του τρέχοντος έτους σε ορισμένες περιοχές της χώρας, τη διασφάλιση της δημόσιας τάξης και ασφάλειας και την εμπέδωση του αισθήματος ασφαλείας στους πολίτες, ελήφθησαν πρόσθετα μέτρα, η υλοποίηση των οποίων απέδωσε θετικά αποτελέσματα, σύμφωνα με τα στατικά στοιχεία που τηρούν οι Υπηρεσίες μας, από την σύγκριση των οποίων προκύπτει μείωση της εγκληματικότητας στο μεγαλύτερο μέρος της επικράτειας. 

Στα πλαίσια αυτά και οι Υπηρεσίες της Αστυνομικής Διεύθυνσης Ιωαννίνων έχουν δραστηριοποιηθεί στο έπαρκο, ασκούν σε 24ωρη βάση έντονη αστυνόμευση με συνεχείς περιπολίες, συστηματικούς ελέγχους, έρευνες και αναζητήσεις και καταβάλλουν κάθε δυνατή προσπάθεια για την περιστολή της εγκληματικότητας. Ειδικότερα τα 15 μεταβατικά αποσπάσματα, που έχουν αναπτυχθεί στο νομό λαμβάνουν όλα τα αναγκαία μέτρα τόσο για την αποτροπή εισόδου λαθρομεταναστών, όσο και για τον εντοπισμό των αλλοδαπών, οι οποίοι διαμένουν παράνομα στη χώρα και λόγω στέρησης των μέσων επιβίωσης διαπράττουν ληστείες, κλοπές και άλλες αξιόποινες πράξεις. Αποτέλεσμα αυτής της δραστηριότητας, όπως προκύπτει από την αξιολόγηση των στατιστικών στοιχείων για το νομό Ιωαννίνων, είναι η σημαντική μείωση πολλών σοβαρών αδικημάτων. 

Σε ό, τι αφορά τις κλοπές οχημάτων, που έλαβαν χώρα κατά το τελευταίο διάστημα σε ακριτικά χωριά του νομού, οι Υπηρεσίες μας συνεχίζουν τις προσπάθειες για την εξιχνίασή τους και ανεύρεση των οχημάτων. Παράλληλα, για την πρόληψη μεταφοράς κλεμμένων αυτοκινήτων προς την Αλβανία, η Αστυνομική Διεύθυνση σε συνεργασία με την VIII Μεραρχία Πεζικού πραγματοποίησε αυτοψία σε όλα τα πιθανά σημεία εισόδου- εξόδου της μεθορίου, απ' όπου υπήρχε δυνατότητα να διέλθουν οχήματα και προέβη στη διάνοιξη τάφρων και δημιουργία αναχωμάτων με σκοπό την αποτροπή τέλεσης τέτοιων αδικημάτων. 

Πέραν όμως αυτών, το Υπουργείο μας, προκειμένου, αφενός μεν να αντιμετωπίσει αποτελεσματικότερα το φαινόμενο της παράνομης εισόδου αλλοδαπών και να τονώσει ακόμη περισσότερο το αίσθημα ασφαλείας των κατοίκων των παραμεθορίων περιοχών και αφετέρου να αποδοθούν οι υπηρετούντες σήμερα σε ανάλογες Υπηρεσίες αστυνομικοί στη μάχη για την πρόληψη και καταστολή της εγκληματικότητας, προέβη στην ίδρυση Ειδικών Υπηρεσιών Συνοριακής Φύλαξης, των οποίων επίκειται η λειτουργία. 

Τέλος, στις αρμόδιες Υπηρεσίες μας δόθηκαν εντολές και οδηγίες για τη συνέχιση των ελέγχων με αμείωτη ένταση. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

12. Στην με αριθμό 1245/18-8-98 ερώτηση δόθηκε με το υπ' αριθμ. 100/14-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1245/18-8-98, που κατέθεσε ο Βουλευτής κ. Στ. Παπαδόπουλος, σας πληροφορούμε τα εξής: 

Μετά την ένταξη της Χώρας μας στην Ευρωπαϊκή 'Ενωση το Υπουργείο Γεωργίας δεν καθορίζει πλέον τις τιμές των σιτηρών, αφού αυτά υπάγονται σε Κοινή Οργάνωση Αγοράς. Στα πλαίσια αυτά καθορίζονται οι εγγυημένες τιμές παρέμβασης για την παραγωγή όλων των σιτηρών και επομένως και 

  

 

  

Σελίδα 424 

του σίτου. Κατά συνέπεια οποιαδήποτε εθνική παρέμβαση στις τιμές είναι ασυμβίβαστη με το κοινοτικό καθεστώς και είναι δυνατό να έχει σαν αποτέλεσμα την επιβολή σημαντικών χρηματικών ποινών για τη Χώρα μας, τις οποίες δεν είναι δυνατό να αντέξει ο κρατικός Προϋπολογισμός. 

Η τιμή παρέμβασης των σιτηρών, που ισχύει κατά την τρέχουσα εμπορική περίοδο 1998/99, έχει αποφασισθεί από το 1992 στα πλαίσια της Αναθεώρησης της Κοινής Αγροτικής Πολιτικής στον τομέα των αροτραίων καλ/γειών. Οι παραγωγοί έχουν έγκαιρα ενημερωθεί για την τιμή παρέμβασης για την εσοδεία 1998, η οποία είναι σε ECUS ίδια με την περυσινή (119,19 ECUs/ton.) και εκφράζεται σε δραχμές ανάλογα με την εκάστοτε ισχύουσα πράσινη ισοτιμία. Η τιμή αυτή είναι 40,32 δρχ. (1 ECU= 338, 319 δρχ.). 

Παρ' όλα αυτά το Υπουργείο Γεωργίας παρακολουθεί, χωρίς να μπορεί να παρεμβαίνει στις συναλλαγές, που γίνονται μεταξύ των φορέων εμπορίας σιτηρών, στην εξέλιξη των τιμών της ελεύθερης αγοράς, οποίες διαμορφώνονται ανάλογα με την προσφορά και τη ζήτηση του προϊόντος, προκειμένου να διαμορφώσει πλήρη εικόνα του επιπέδου του εισοδήματος του παραγωγού, έτσι ώστε να μπορεί να παρεμβαίνει με συμβιβαστά προς το Κοινοτικό δίκαιο μέτρα με σκοπό τη βελτίωση της κατάστασης στην αγορά. 

Σ' αυτά τα πλαίσια το Υπ. Γεωργίας, διαβλέποντας από την αρχή της εμπορικής περιόδου 1998/99 τη διαγραφόμενη δυσμενή εξέλιξη στις τιμές των σιτηρών, υπέβαλε προς την Ευρωπαϊκή Επιτροπή αίτημα για λήψη μέτρων διευκόλυνσης των εξαγωγών σκληρού σίτου προς Τρίτες Χώρες, το οποίο και έγινε αποδεκτό. 

Ο Υπουργός 

ΣΤΕΦ. ΤΖΟΥΜΑΚΑΣ" 

13. Στην με αριθμό 1385/19-8-98 ερώτηση δόθηκε με το υπ' αριθμ. 1098940/3348/Β0011/9-9-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην 1385/19.8.98 ερώτηση που κατατέθηκε στη Βουλή από το Βουλευτή Λεωνίδα Κουρή, σχετικά με το κτίριο του Κέντρου "ΑΙΓΛΗ" Ζαππείου, σας γνωρίζουμε τα εξής: 

1.- Με την αριθ. 1120580/4388/Β0011/10.12.97 πράξη μας εγκρίθηκε η αξιοποίηση του κτιριακού συγκροτήματος "ΑΙΓΛΗ" του Ζαππείου Μεγάρου ιδιοκτησίας της Επιτροπής Ολυμπίων και Κληρ/των με το σύστημα της μακροχόνιας μίσθωσης και η εκμετάλλευση αυτού ανατέθηκε στον επιχειρηματία Αθ. Πλατή, ο οποίος ανέλαβε με δαπάνες του την ανάπλαση και την αναβάθμιση των κτιριακών εγκαταστάσεων του κληρ/τος, η δε Επιτροπή Ολυμπίων και Κληρ/των διατήρησε το δικαίωμα εποπτείας και ελέγχου της υλοποίησης της αξιοποίησης του ανωτέρω συγκροτήματος. 

2.- Σημαντικό μέρος του παραπάνω συγκροτήματος είχε υποστεί πριν την εκμίσθωσή του εκτεταμένες ζημιές από δύο πυρκαγιές που συνέβησαν στις 4.8.1995 και 7.5.1996. 

Ο μισθωτής Αθ. Πλατής, μετά την υπογραφή της 1190/13.2.98 σχετικής μισθωτικής σύμβασης, με αίτησή του στην Πολεοδομία Αθηνών ζήτησε διενέργεια αυτοψίας προς διαπίστωση των βλαβών. 

Η Δ/νση της Πολεοδομίας πραγματοποίησε αυτοψία την 10.4.1998 και σε συνέχεια αυτής εξέδωσε την αριθ. 5535/1047/14.4.98 έκθεση επικινδύνου ετοιμορροπίας και έθεσε προθεσμία σαράντα (40) εργασίμων ημερών για την εκτέλεση των απαραίτητων εργασιών (καθαιρέσεως και ενισχύσεις) για την άρση της ετοιμορροπίας. 

Οι εργασίες αποξηλώσεων και κατεδαφίσεων έγιναν βάσει της ανωτέρω 5535/1047/14.4.98, έκθεσης επικινδύνου ετοιμορροπίας, την οποία εξέδωσε το τμήμα καθαιρέσεως επικινδύνων της υπηρεσίας Πολεοδομίας του Δήμου Αθηναίων. 

'Οπως βεβαιώνει η εποπτεύουσα μηχανικός κ. Αγγελική Φετοκάκη, υπάλληλος του Υπουργείου Οικονομικών, με την από 28.8.98 αναφορά της. 

3.- Για τις εργασίες οριστικής αποκατάστασης και επανάχρησης του κτιρίου της "ΑΙΓΛΗΣ" εκπονήθηκε και υποβλήθηκε από τον μισθωτή στην Επιτροπή Ολυμπίων και Κληρ/των, σύμφωνα με τον όρο του μισθωτηρίου, Αρχιτεκτονική, Στατιστική, και Ηλεκτρομηχανολογική μελέτη, η οποία εγκρίθηκε κατά την αριθ. 21/13.8.98 συνεδρίαση του Διοικ. Συμβουλίου αυτής. 

Στη συνέχεια η εν λόγω μελέτη υποβλήθηκε στην υπηρεσία Πολεοδομίας του Δήμου Αθηναίων, με αριθ. πρωτ. 11294/17.7.98, η οποία την ενέκρινε με το αριθ. 28/21.7.98 πρακτικό της αρμόδιας Επιτροπής Πολεοδομικού Αρχιτεκτονικού Ελέγχου και επίκειται εντός των ημερών η έκδοση της σχετικής άδειας. 

4.- Ο παραπάνω μισθωτής έχει προχωρήσει σε κάποιες εργασίες θεμελίωσης πριν την έκδοση της σχετικής άδειας οι οποίες όμως συμπεριλαμβάνονται στη μελέτη η οποία έχει υποβληθεί. 

5.- Για τον θερινό κινηματογράφο "ΑΙΓΛΗ" Ζαππείου, ο οποίος έχει κριθεί διατηρητέος με την αριθ. ΔΙΠΑΠ/Γ/3294/52923.9.11.92 απόφαση του Υπουργείου Πολιτισμού, έχει υποβληθεί σχετική αρχιτεκτονική μελέτη στη Δ/νση Πολιτιστικών κτιρίων του Υπουργείου Πολιτισμού (3.6.1998) και έχει εγκριθεί με την απόφαση του αριθ. 26326/ΔΠΚΑΝΜ/1190/18.7.1998. 

Ο Υφυπουργός 

ΓΕΩΡΓ. ΔΡΥΣ" 

14. Στην με αριθμό 1382/19-8-98 ερώτηση δόθηκε με το υπ' αριθμ. Τ.Κ.Ε./Φ2/18582 έγγραφο από τον Υπουργό Εσωτερικών, Δημόσιας Διοίκησης και Αποκέντρωσης η ακόλουθη απάντηση: 

"Σε απάντηση της ερώτησης με αριθμό 1382/19-8-1998 που κατέθεσαν στη Βουλή οι Βουλευτές κύριοι Σάββας Τσιτουρίδης και Ευάγγελος Μπασιάκος, σας πληροφορούμε τα εξής: 

Φέτος σε σχέση με τις προηγούμενες θερινές περιόδους, υπήρξε ένα πρωτόγνωρο κύμα πυρκαγιών που έπληξε τη χώρα, την αντιμετώπιση του οποίου είχε η Πυροσβεστική Υπηρεσία. 

Συγκεκριμένα μόνο τον Ιούλιο είχαμε περίπου 3.000 πυρκαγιές, όσες δηλαδή είχαμε τις προηγούμενες περιόδους καθ' όλη τη διάρκεια του έτους. 

Η αναφορά σε από μηδενική βάση θεώρηση του συστήματος αντιμετώπισης των πυρκαγιών δεν αφορά τον κεντρικό επιτελικό μηχανισμό, εν προκειμένω την, φύσει και θέσει, αποκλειστική αρμοδιότητα της Πυροσβεστικής Υπηρεσίας, αλλά τα συμπληρωματικά και συνεργικά επίπεδα υποστήριξης του έργου της Πυροσβεστικής Υπηρεσίας. 'Ολως ενδεικτικά αφορά την ευθύνη, των Δήμων για μέτρα πρόσληψης και προστασίας του δασικού πλούτου μέσω του Προγράμματος "Ι. Καποδίστριας", και την ανάπτυξη του θεσμού των εθελοντών δασοπυρόσβεσης σε τρόπο που να αυξηθούν τα διαθέσιμα μέσα και το ανθρώπινο δυναμικό σε αυτόν τον ευαίσθητο τομέα και να δοθεί έμφαση στην πρόσληψη και όχι στην καταστολή των πυρκαγιών. 

'Οσον αφορά την οργάνωση και στελέχωση της Γενικής Γραμματείας Πολιτικής Προστασίας, σας ενημερώνουμε ότι, αυτή έχει προχωρήσει ήδη στη σύνταξη του νέου σχεδίου "ΞΕΝΟΚΡΑΤΗΣ" και την κατασκευή του Κέντρου Επιχειρήσεων που είναι ένα από τα πλέον σύγχρονα της Ευρώπης. Εντός δε του 1998 θα εμπλουτισθεί και με το απαραίτητα εξειδικευμένο επιστημονικό προσωπικό μετά την ολοκλήρωση των διαδικασιών της σχετικής προκήρυξης που βρίσκεται σε εξέλιξη από το ΑΣΕΠ. 

'Ομως, όπως γνωρίζετε ειδικά για την κατάσβεση των πυρκαγιών με βάση το Ν. 2612/1998 την ευθύνη συντονισμού την έχει το συντονιστικό κέντρο της Πυροσβεστικής Υπηρεσίας. 

Ο Υπουργός 

ΑΛ. ΠΑΠΑΔΟΠΟΥΛΟΣ" 

15. Στην με αριθμό 1393/19-8-98 ερώτηση δόθηκε με το υπ' αριθμ. 103/14-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1393/19.8.98, που κατέθεσε ο Βουλευτής κ. Ν. Τσιαρτσιώνης για τα θέματα της αρμοδιότητάς 

  


 

  

Σελίδα 425 

μας, σας πληροφορούμε τα εξής: 

Για τις ζημιές που προξενήθηκαν από τη χαλαζόπτωση της 17ης/8/98 σε περιοχές του Νομού Κοζάνης υποβλήθηκαν στον ΕΛΓΑ συνολικά 124 δηλώσεις ζημιάς (Δήμος Κοζάνης 67 δηλώσεις, Δρέπανο 12, Κοίλα 45) που αφορούν κυρίως καλλιέργειες αμπελιών και μήλων. 

Για τις ζημιές αυτές ο ΕΛΓΑ επιλήφθηκε αμέσως και ήδη έχουν ολοκληρωθεί οι εκτιμήσεις στην Κοινότητα Κοίλων και Δρεπάνων ενώ στο Δήμο Κοζάνης θα ολοκληρωθούν σύντομα. 

Μετά το πέρας των εκτιμήσεων τα πορίσματα θα κοινοποιηθούν στους ενδιαφερόμενους παραγωγούς και στη συνέχεια από τον ΕΛΓΑ θα καταβληθεί κάθε προσπάθεια για τη συντομότερη καταβολή των αποζημιώσεων. 

Ο Υπουργός 

ΣΤΕΦ. ΤΖΟΥΜΑΚΑΣ" 

16. Στην με αριθμό 1395/19-8-98 ερώτηση δόθηκε με το υπ' αριθμ. Φ. 9000/1804/2959/28-8-98 έγγραφο από τον Υφυπουργό Εθνικής 'Αμυνας η ακόλουθη απάντηση: 

"Σε απάντηση της 1395/19-8-1988 ερώτησης που κατέθεσε η Βουλευτής κ. Ε. Ανουσάκη στη Βουλή των Ελλήνων σχετικά με τις προθέσεις του Υπουργείου Εθνικής 'Αμυνας για τη διατήρηση του ζαχαροπλαστείου "ZONARS" σας γνωρίζονται τα ακόλουθα: 

Το Μετοχικό Ταμείο Στρατού επιδιώκοντας τη δίκαιη αναπροσαρμογή του ενοικίου σύμφωνα με το τρέχον εμπορικό μίσθωμα της ευρύτερης περιοχής, προσπάθησε να έρθει σε συνεννόηση με την ΑΕ, απευθύνοντας σε αυτή σειρά συμβιβαστικών προτάσεων. 

Η μη αποδοχή, όμως, καμμίας προτάσεως εκ μέρους της Α.Ε., υποχρέωσε το ΜΤΣ να ζητήσει την έξωση της επιχείρησης από το ακίνητό του. Από το χρονικό αυτό σημείο μέχρι σήμερα έχουν ήδη περάσει 3 ολόκληρα χρόνια και η υπόθεση εκρεμεί ενώπιον της δικαιοσύνης, εκρεμμότητα επ' ωφελεία βέβαια της Α.Ε., η οποία συνεχίζει την καταβολή του παλαιού χαμηλού μισθώματος. 

Αξίζει δε, να σημειωθεί ότι το ενδιαφέρον τόσο του ιδιοκτήτη όσο και των εργαζομένων για τη διατήρηση του "ZONARS", εκδηλώνεται αρκετά καθυστερημένα, αφού η διαφορά εκκρεμεί ενώπιον της Δικαιοσύνης επί τρία χρόνια και επί πλέον για τις συμβάσεις του Δημοσίου εφαρμόζεται το Προεδρικό Διάταγμα 715/79 "περί μισθώσεων των ΝΠΔΔ", σύμφωνα με το οποίο απαιτείται Δημόσιος Πλειοδοτικός Διαγωνισμός. 

Τέλος, το ΜΤΣ εκτιμώντας την ιστορική διαδρομή του Ζαχαροπλαστείου, επιθυμεί τη διατήρησή του, κάτι, όμως, που είναι τελείως ανεξάρτητο από το μισθωτή του καταστήματος που θα ανακηρυχθεί από τον Πλειοδοτικό Διαγωνισμό. 

Ο Υφυπουργός 

ΔΗΜΗΤΡΙΟΣ ΑΠΟΣΤΟΛΑΚΗΣ" 

17. Στην με αριθμό 1401/20-8-98 ερώτηση δόθηκε με το υπ' αριθμ. 105/14-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1401/20.8.98, που κατέθεσε ο Βουλευτής κ. Ν. Κατσαρός για τα θέματα της αρμοδιότητάς μας, σας πληροφορούμε τα εξής: 

Σχετικά με τις μετατάξεις μονίμων υπαλλήλων της Ε.Β.Ζ. από τα Εργοστάσια Ζάχαρης Πλατέος και Ορεστιάδας στο Εργοστάσιο Ζάχαρης Λάρισας, διευκρινίζουμε ότι δεν πρόκειται για μετατάξεις αλλά για μεταθέσεις που θα καλύψουν υπηρεσιακές ανάγκες. 

Συγκεκριμένα στο Εργοστάσιο Ζάχαρης Λάρισας, λόγω συνταξιοδότησης μεγάλου αριθμού μονίμων υπαλλήλων του, δημιουργήθηκαν μεγάλα κενά των οποίων η κάλυψη είναι άκρως αναγκαία για τη σωστή λειτουργία του Εργοστασίου, ιδιαίτερα κατά την περίοδο Καμπάνιας - Λειτουργίας του Εργοστασίου. 

Αντιθέτως στα Εργοστάσια Ζάχαρης Πλατέος και Ορεστιάδας υπάρχει περίσσεια μόνιμου προσωπικού. Για το λόγο αυτό αποφασίστηκε η μετάθεση 7 μονίμων υπαλλήλων από το Πλατύ και 18 μονίμων υπαλλήλων από την Ορεστιάδα στο Εργοστάσιο Λάρισας, προκειμένου να καλυφθούν κατά το δυνατό οι ανάγκες αυτού στα εν λόγω κενά (οργανικές θέσεις εργασίας). 

Επειδή από φορείς της Ορεστιάδας ζητήθηκε πίστωση χρόνου, προκειμένου να επιτύχουν τη μετάταξη των μετατιθεμένων σε Υπηρεσίες του Δημοσίου, ούτως ώστε τελικά να μην απομακρυνθούν από την Ορεστιάδα, η Διοίκηση της Εταιρείας ανέστειλε για ένα τρίμηνο τις μεταθέσεις. 

Ο Υπουργός 

ΣΤΕΦ. ΤΖΟΥΜΑΚΑΣ" 

18. Στην με αριθμό 1499/21-8-98 ερώτηση δόθηκε με το υπ' αριθμ. 6018/1/177/15-9-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 1499/21-9-1998, που κατέθεσε ο Βουλευτής κ. Θ. ΔΗΜΟΣΧΑΚΗΣ, σας γνωρίζουμε ότι, μετά τις ρυθμίσεις του ν. 2218/1994, όπως τροποποιήθηκε και ισχύει σήμερα, οι περιφερειακές Υπηρεσίες της Αγροφυλακής, που αποτελούσαν Υπηρεσίες της Νομαρχίας, καταργήθηκαν και το προσωπικό που υπηρετούσε σε αυτές είναι αποσπασμένο στις Νομαρχιακές Αυτοδιοικήσεις, οι οποίες πλέον είναι αρμόδιες για την αγροτική ασφάλεια της περιοχής τους. 

Κατόπιν τούτου, για τον εφοδιασμό του προσωπικού με ατομικά εφόδια και την κάλυψη των λοιπών λειτουργικών δαπανών, έγινε μεταφορά των σχετικών πιστώσεων στις Νομαρχιακές Αυτοδιοικήσεις. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

19. Στην με αριθμό 1500/21-8-98 ερώτηση δόθηκε με το υπ' αριθμ. 4000/1/83/15-9-98 έγγραφο από τον Υπουργό Δημόσιας Τάξης η ακόλουθη απάντηση: 

"Σε απάντηση της ερώτησης 1500/21-8-1998, που κατέθεσε ο Βουλευτής κ. Θ. ΔΗΜΟΣΧΑΚΗΣ, σας γνωρίζουμε τα εξής: 

Το θέμα της εισόδου λαθρομεταναστών και της παράνομης απασχόλησης αλλοδαπών μας απασχολεί σοβαρά και αντιμετωπίζεται με υπευθυνότητα και κατά προτεραιότητα από το Υπουργείο μας, σε συνεργασία με τα συναρμόδια Υπουργεία και άλλους φορείς, για την προστασία των δικαιωμάτων του εργατικού δυναμικού της χώρας μας, την εξασφάλιση και παγίωση του αισθήματος ασφαλείας στους πολίτες και τη διασφάλιση των εθνικών μας συμφερόντων. 

Ειδικότερα στο νομό 'Εβρου, για το σκοπό αυτό, εκτός από την ενίσχυση σε προσωπικό και μέσα των Υπηρεσιών μας, έχουν τεθεί σε συνεχή επαγρύπνιση τα Μεταβατικά Αποσπάσματα Αλεξανδρούπολης και Ορεστιάδας, τα οποία συνεργάζονται στενά, με τις ειδικές δυνάμεις του Στρατού, που φρουρούν τα σύνορα. Επίσης, στο εσωτερικό του νομού συγκροτούνται ειδικά συνεργεία, τα οποία διενεργούν περιπολίες και ελέγχους όλο το 24ωρο, με σκοπό τον εντοπισμό, σύλληψη και επαναπροώθηση των λαθρομεταναστών, καθώς και την πρόληψη αδικημάτων σε βάρος των κατοίκων. Η έντονη αυτή δραστηριότητα των Υπηρεσιών μας έχει σαν αποτέλεσμα τη μείωση των αδικημάτων κατά της ιδιοκτησίας και την παγίωση του αισθήματος ασφαλείας στους κατοίκους της περιοχής. 

Σε ό,τι αφορά την Αγροφυλακή, σας πληροφορούμε ότι, μετά τις ρυθμίσεις του ν. 2218/1994, όπως τροποποιήθηκε και ισχύει σήμερα, οι περιφερειακές Υπηρεσίες της, που αποτελούσαν Υπηρεσίες της Νομαρχίας, καταργήθηκαν και το προσωπικό που υπηρετούσε σε αυτές είναι αποσπασμένο στις Νομαρχιακές Αυτοδιοικήσεις, οι οποίες πλέον είναι αρμόδιες για την αγροτική ασφάλεια της περιοχής τους και την πλήρωση των κενών οργανικών θέσεων προσωπικού. 

Τέλος, στις ανωτέρω Υπηρεσίες μας δόθηκαν εντολές και οδηγίες για συνέχιση των ελέγχων με αμείωτη ένταση. 

Ο Υπουργός 

ΓΕΩΡΓΙΟΣ ΡΩΜΑΙΟΣ" 

  


 

  

Σελίδα 426 

20. Στην με αριθμό 1508/21-8-98 ερώτηση δόθηκε με το υπ' αριθμ. 116/14-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1508/21-8-98 που κατέθεσε ο Βουλευτής κ. Α. Γρ. Φούσας σας πληροφορούμε τα εξής: 

Στην περιοχή του 'Ανω Καλαμά Ν. Ιωαννίνων έχει κατασκευασθεί έργο εγγείων βελτιώσεων του οποίου η επέκταση συνεχίζεται στην περιοχή του αγροκτήματος Κουκλιών. 

Για τη διοίκηση, λειτουργία και συντήρηση του ανωτέρω έργου, έχουν συσταθεί δύο Οργανισμοί Εγγείων Βελτιώσεων του ΤΟΕΒ 'Ανω Καλαμά και του ΤΟΕΒ Κουκλιών. 

Με βάση τα στοιχεία των ΤΟΕΒ, ο βαθμός αξιοποίησης του έργου είναι 100%. 

Η συντήρηση του έργου κατά τη διάρκεια λειτουργίας του ήταν πλημμελής επειδή οι επιβληθείσες στρεμματικές εισφορές των ΤΟΕΒ προς τους ωφελουμένους ήσαν χαμηλές, πράγμα που είχε σαν αποτέλεσμα τη συσσώρευση προβλημάτων συντήρησης στο έργο και τη δημιουργία αρκετών προβλημάτων στην απρόσκοπτη λειτουργία τμημάτων αυτού. 

Η Νομ. Αυτοδιοίκηση Ιωαννίνων, για τη χρονική περίοδο 1997-1988 έχει επιχορηγήσει τους ΤΟΕΒ με το ποσό των 11.000.000 δρχ., προκειμένου να προχωρήσουν στη συντήρηση των δικτύων άρδευσης και τον καθαρισμό του ποταμού Καλαμά. 

Τέλος η αρμόδια υπηρεσία του Υπ. Γεωργίας εισηγείται τη διάθεση πίστωσης 30.000.000 δρχ. για τα εγγειοβελτιωτικά έργα Λεκάνης Ν. Ιωαννίνων προκειμένου να αντιμετωπισθούν προβλήματα εκτάκτων αναγκών. 

Ο Υπουργός 

ΣΤΕΦ. ΤΖΟΥΜΑΚΑΣ" 

21. Στην με αριθμό 1531/24-8-98 ερώτηση δόθηκε με το υπ' αριθμ. 117/14-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1531/24-8-98, που κατέθεσε ο Βουλευτής κ. Μ. Σταυρακάκης, σας πληροφορούμε, ότι η ένταξη του φράγματος Πλακιώτισσας δεν μπορεί να αντιμετωπισθεί στα πλαίσια του ΙΙ ΚΠΣ διότι έχει ολοκληρωθεί το Πρόγραμμα και είναι σε φάση εξέλιξης. 

Εφόσον οι άξονες στους οποίους θα κινηθεί το ΙΙΙ ΚΠΣ επιτρέπουν την ένταξη τέτοιων έργων θα καταβληθεί προσπάθεια, στα πλαίσια των οικονομικών δυνατοτήτων που θα υπάρξουν, για τη χρηματοδότηση της κατασκευής του φράγματος Πλακιώτισσας. 

Ο Υπουργός 

ΣΤΕΦ. ΤΖΟΥΜΑΚΑΣ" 

22. Στην με αριθμό 1753/26-8-98 ερώτηση δόθηκε με το υπ' αριθμ. 121/10-9-98 έγγραφο από τον Υπουργό Γεωργίας η ακόλουθη απάντηση: 

"Απαντώντας στην ερώτηση 1753/26-8-98, που κατέθεσε ο Βουλευτής κ. Ν. Λεβογιάννης, σας πληροφορούμε τα εξής: 

Λόγω της ολοένα αυξανόμενης μεγάλης ζήτησης κατά τα τελευταία χρόνια στα μεγάλα μεταναστευτικά ψάρια (τόννος, ξιφίας) και κατά συνέπεια της στροφής των αλιέων στην ειδική αυτή αλιεία η οποία είναι ιδιαίτερα επικερδής, άρχισε να εμφανίζεται μεγάλη αλιευτική πίεση σ' αυτά τα είδη με αποτέλεσμα την αύξηση της αλιευτικής παραγωγής. 

Σύμφωνα με τα στοιχεία της Διεθνούς Επιτροπής για την διατήρηση του τόννου (ICCAT), το απόθεμα του κόκκινου τόννου βρίσκεται σε κίνδυνο και απαιτεί άμεσα μέτρα διαχείρισης. 'Ετσι ο Οργανισμός αυτός έχει εκδώσει μια σειρά συστάσεων σχετικά με τεχνικά μέτρα προστασίας και περιορισμού του βαθμού εκμετάλλευσης υπό την μορφή αλιευτικών ποσοστώσεων. 

Τα ίδια βεβαίως προβλήματα έχουν εμφανισθεί τα τελευταία χρόνια και στο απόθεμα του Ξιφία. 

Η Ευρωπαϊκή Επιτροπή ως αποκλειστικά αρμόδια για την διατήρηση των θαλάσσιων πόρων των Μεσογειακών Κρατών Μελών και ως μέλος του ICCAT συνεργάζεται στο θέμα της διαχείρισης των υπόψη αποδημητικών (μεταναστευτικών) αποθεμάτων, προωθώντας την έκδοση κανονιστικών διατάξεων, οι οποίες θα εφαρμοσθούν από όλα τα Κράτη - Μέλη και θα στοχεύουν στην εφαρμογή των συστάσεων του ICCAT για την προστασία, την διατήρηση και ορθολογική εκμετάλλευση των μεγάλων πελαγικών ψαριών. 

Πρόσφατα εκόθηκε ο Καν. (ΕΚ) 65/98 (L.12), ο οποίος καθορίζει συνολικές επιτρεπόμενες αλιεύσεις για το έτος 1998 και κατανομές της υπό μορφή ποσοστώσεων στα Κ-Μ καθώς και ορισμένους όρους με βάση τους οποίους θα αλιεύονται αυτά τα αποθέματα. 

Στα πλαίσια υλοποίησης του ανωτέρω Κοινοτικού Κανονισμού η αρ. 249837/98 (ΦΕΚ 503 Β'/26-5-98) Υπ. Απόφαση η οποία έχει ισχύ μέχρι 31-12-98 και στοχεύει στον έλεγχο της αλιείας των μεγάλων πελαγικών ψαριών. 

Μετά τη λήξη της απόφασης και ανάλογα με τους νέους Κοινοτικούς περιορισμούς που θα ισχύσουν για το 1999 και την μέχρι σήμερα εμπειρία που αποκτήθηκε από τη λήψη των έκτακτων περιοριστικών μέτρων για το 1998 θα παρθούν τα νέα περιοριστικά μέτρα για τον επόμενο χρόνο (1999). 

Τέλος, επισημαίνεται ότι η μερίδα των επαγγελματιών -ψαράδων της περιοχής των Κυκλάδων που δραστηριοποιείται και σ' αυτό τον τομέα αλιείας, μπορεί να απασχοληθεί εξίσου παραγωγικά σε άλλες μορφές αλιείας και με άλλα επαγγελματικά αλιευτικά εργαλεία που χρησιμοποιούν όλοι οι υπόλοιποι επαγγελματίες ψαράδες της χώρας. 

Ο Υπουργός 

ΣΤΕΦ. ΤΖΟΥΜΑΚΑΣ" 

23. Στην με αριθμό 1790/27-8-98 ερώτηση δόθηκε με το υπ' αριθμ. 408/10-9-98 έγγραφο από τον Υπουργό Εξωτερικών η ακόλουθη απάντηση: 

"Απαντώντας στην υπ' αριθμ. 1790/27-8-98 ερώτηση του Βουλευτή κ. Παν. Ψωμιάδη, σας γνωρίζουμε: 

Το Υπουργείο Εξωτερικών παρακολουθεί ανελλιπώς το θέμα της χρήσης της καθιερωμένης με σχετική απόφαση του ΟΗΕ ονομασίας για την Πρώην Γιουγκοσλαβική Δημοκρατία της Μακεδονίας και παρεμβαίνει προληπτικά, προς αποτροπή της χρήσης άλλης ονομασίας, αλλά και διορθωτικά, όταν κάτι τέτοιο περιέρχεται σε γνώση του. 

Στα πλαίσια αυτά και κατόπιν σχετικής επαφής της ΕΛΠΑ με το Υπουργείο Εξωτερικών, δόθηκαν κατάλληλες οδηγίες για την ορθή αντιμετώπιση της συμμετοχής εκπροσώπου της πρώην Γιουγκοσλαβικής Δημοκρατίας της Μακεδονίας στο 23ο ΡΑΛΛΥ ΕΛΠΑ ΧΑΛΚΙΔΙΚΗΣ. 

Ο Υπουργός 

ΘΕΟΔΩΡΟΣ ΠΑΓΚΑΛΟΣ" 

24. Στην με αριθμό 1837/28-8-98 ερώτηση δόθηκε με το υπ' αριθμ. 2058248/15-9-98 έγγραφο από τον Υφυπουργό Οικονομικών η ακόλουθη απάντηση: 

"Απαντώντας στην υπ' αριθμ. 1837/28-8-98 ερώτηση, που κατέθεσε ο Βουλευτής κ. Δ. Πιπεργιάς, σας γνωρίζουμε ότι από πλευράς δικής μας αρμοδιότητας και μέσα στο πλαίσιο των αποφάσεων της διυπουργικής επιτροπής για την αποκατάσταση των ζημιών από τις πρόσφατες πυρκαγιές αλλά και των δυνατοτήτων του Κρατικού Προϋπολογισμού, θα μεταφερθούν οι πιστώσεις που απαιτούνται για την αποκατάσταση των πληγέντων. 

Ο Υφυπουργός 

Ν. ΧΡΙΣΤΟΔΟΥΛΑΚΗΣ" 

25. Στην με αριθμό 1850/28-8-98 ερώτηση δόθηκε με το υπ'αριθμ. 409/10-9-98 έγγραφο από τον Υπουργό Eξωτερικών η ακόλουθη απάντηση: 

"Απαντώντας στην υπ' αριθμ. 1850/28-8-98 ερώτηση του Βουλευτή κ. Ευάγγελου Βλασσόπουλου, σας γνωρίζουμε: 

Η ελληνική Πολιτεία εφαρμόζει με συνέπεια τη Συνθήκη της Λωζάννης, άρθρα της οποίας προβλέπουν τη διατήρηση των ιδιαιτέρων χαρακτηριστικών των προσώπων, που απαρτίζουν 



 

  

Σελίδα 427 

τη μουσουλμανική μειονότητα και συμμορφώνεται προς τις οδηγίες των Διεθνών Οργανισμών που ασχολούνται με ζητήματα ανθρωπίνων δικαιωμάτων και μειονοτήτων. 

Στο πλαίσιο αυτό, σεβόμαστε τις ιδιαιτερότητες των τριών γλωσσικών ομάδων, που απαντώνται στη μειονότητα, της τουρκικής, της πομακικής και της ρόμα (αθιγγανικής), καθώς και των πολιτισμικών χαρακτηριστικών, που συνοδεύουν κάθε ομάδα. Η διατήρηση των χαρακτηριστικών αυτών αποτελεί, πρωτίστως, μέλημα των προσώπων, που απαρτίζουν τη μειονότητα και θα ήταν αντιδημοκρατικό, αλλά και αντιπαραγωγικό, να επιβληθεί εκ των άνω. Εάν διατυπωθούν προτάσεις από τους ίδιους τους ενδιαφερόμενους, θα εξετασθεί η δυνατότητα πραγματοποίησης των προτάσεων αυτών με γνώμονα το Σύνταγμα και τις διεθνείς υποχρεώσεις της χώρας, σε συνδυασμό πάντοτε προς το εθνικό συμφέρον. 

O Υπουργός 

ΘΕΟΔΩΡΟΣ ΠΑΓΚΑΛΟΣ" 

26. Στην με αριθμό 1939/2-9-98 ερώτηση δόθηκε με το υπ' αριθμ. 411/11-9-98 έγγραφο από τον Υπουργό Εξωτερικών η ακόλουθη απάντηση: 

"Απαντώντας στην υπ' αριθμ. 1939/2-9-98 ερώτηση του Βουλευτή κ. Γεωργίου Καλαντζή σας γνωρίζουμε: 

Η Αιγυπτιακή κυβέρνηση προέβη στις 16-8-98 σε πλειοδοτικό διαγωνισμό για την εκμίσθωση των βακουφικών ακινήτων στην Καβάλα (Imaret και οικία του Mohamed Aly,) τα οποία της ανήκουν. Σύμφωνα με τον αιγυπτιακό Οργανισμό Βακουφίων, ο διαγωνισμός κατοχυρώθηκε στον Αιγυπτο-σαουδάραβα επιχειρηματία El-Maghrabi, ο οποίος πλειοδότησε. Η αρμόδια επιτροπή ελέγχου των προσφορών, που υποβλήθηκαν αποφάνθηκε ότι τηρήθηκαν όλες οι νόμιμες διαδικασίες. 

Ως προς το ενδεχόμενο τουριστικής αξιοποίησης των εν λόγω ακινήτων, ο αιγυπτιακός Οργανισμός Βακουφίων θεωρεί ότι είναι πλέον ευθύνη και καθήκον του πλειοδοτήσαντος κ. Maghrabi να σεβαστεί την κείμενη ελληνική νομοθεσία κατά την αξιοποίηση των εν λόγω Βακουφίων. Εννοείται ότι από πλευράς ελληνικών αρχών θα ληφθούν όλα τα ενδεδειγμένα μέτρα, για την προάσπιση των ελληνικών συμφερόντων. 

Επισημαίνεται ότι με το Ελληνοαιγυπτιακό Πρακτικό της 1ης Αυγούστου 1984, που κυρώθηκε με το ν. 1490/1984 (ΦΕΚ Α' 172/13-11-84), και το οποίο ρύθμιζε το θέμα των αιγυπτιακών βακουφικών κτημάτων στην Καβάλα και τη Θάσο, τα μνημεία Ιμαρέτ και οικία Μωχάμετ 'Αλη παρέμειναν ως αιγυπτιακή ιδιοκτησία, λόγω μεγάλης ιστορικής σπουδαιότητας για την Αίγυπτο. Εκτοτε ανήκουν στον Αιγυπτιακό Οργανισμό Βακουφίων, ο οποίος και τα διαχειρίζεται ανάλογα. 

Μέχρι του παρόντος, δεν έχει γίνει λόγος περί μεταβίβασης των δύο εν λόγω μνημείων από την Αίγυπτο προς την Ελλάδα, όπως ήδη έγινε με άλλα τέσσερα Βακουφικά κτήματα στην Καβάλα και στη Θάσο (Συμβόλαιο διακρατικής αγοραπωλησίας του Απριλίου 1997). 

Ο Υπουργός 

ΘΕΟΔΩΡΟΣ ΠΑΓΚΑΛΟΣ" 

27. Στις με αριθμό 8696/17-6-98 και 2097/9-9-98 ερωτήσεις δόθηκε με το υπ'αριθμ. 4154/15-9-98 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση: 

"Απαντώντας στις 8696/17-6-98 και 2097/9-4-98 ερωτήσεις που κατατέθηκαν στη Βουλή από το Βουλευτή κ. Αθ. Κονταξή, για τα θιγόμενα σ' αυτές θέματα, σας πληροφορούμε τα εξής: 

1. Ο Οργανισμός Εργατικής Εστίας (Ο.Ε.Ε.) αγόρασε, ύστερα από σχετική εκτίμηση του Σώματος Ορκωτών Εκτιμητών (έκθεση αριθ. Φ.901.3/166/880/30-12-85) έναντι 91.500.000 δρχ., το θέατρο "Μετροπόλιταν", για την ανέγερση του κτιρίου, προς στέγαση του εργατοϋπαλληλικού Κέντρου Αθηνών. Η αρχική τιμή που είχε ζητηθεί από τους ιδιοκτήτες ήταν 110.000.000 δρχ. 

2. Το παραπάνω ακίνητο αγοράστηκε με την υπογραφή της αριθμ. 9801/4-3-98 συμβολαιογραφικής πράξης του συμβολαιογράφου Αθηνών Κωνσταντίνου Σαμαρόπουλου. 'Οπως αναφέρεται στη συμβολαιογραφική πράξη αγοράς, το Θέατρο "Μετροπόλιταν" ήταν εκμισθωμένο στον κ. Παναγιώτη Μακρίδη, (κύρια μίσθωση) και σε τρίτους μισθωτές μη αναφερόμενους στη σχετική περιγραφή του συμβολαίου αγοράς, καθώς επίσης και στον επιχειρηματία του κυλικείου του θεάτρου και για το λόγο αυτό οι πωλητές - εκμισθωτές και ο κ. Μακρίδης, (ο οποίος αποβιώσας υποκαταστάθηκε από την κ. Ευαγγελία χήρα Π. Μακρίδη), ως μισθωτής, υπέγραψαν την αρ. 9800/86 Συμβολαιογραφική Πράξη, του ιδίου ως άνω Συμβολαιογράφου, για τη λύση της εμπορικής μίσθωσης του παραπάνω ακινήτου και όριζαν ως χρόνο λύσης της μίσθωσης την 15/10/87. 

3. Στη συνέχεια, το Διοικητικό Συμβούλιο του Ο.Ε.Ε., κατά τη συνεδρίαση αριθμ. 31/26-8-97, αποφάσισε, όπως η Νομική Υπηρεσία του Οργανισμού καταθέσει αγωγή για την απόδοση του υπόψη μισθίου, λόγω λήξης της σύμβασης την 31-8-97. 

4. Τέλος, το θέμα της ύπαρξης ευθυνών για τυχόν ζημία του Οργανισμού, θα λυθεί μέσω της δικαστικής οδού, μετά από σχετική μήνυση που ήδη έχει κατατεθεί στον αρμόδιο Εισαγγελέα. 

Ο Υπουργός 

ΜΙΛΤΙΑΔΗΣ ΠΑΠΑΪΩΑΝΝΟΥ"). 

ΠΡΟΕΔΡΕΥΩΝ (Παναγιώτης Σγουρίδης): Κυρίες και κύριοι συνάδελφοι, έχω την τιμή να ανακοινώσω στο Σώμα ότι την Τρίτη 3 Νοεμβρίου 1998 και ώρα 18.30' θα γίνει ειδική συνεδρίαση στην Ολομέλεια της Βουλής αφιερωμένη στη μνήμη του Γεωργίου Παπανδρέου, τριάντα χρόνια από το θάνατό του 1968-1998. 

Επίσης, ο Βουλευτής Γιάννης Χαραλαμπόπουλος παρακαλεί να του εγκριθεί ολιγοήμερη άδεια απουσίας του στο εξωτερικό. 

Η Βουλή εγκρίνει; 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Η Βουλή ενέκρινε. 

  

 

  

Σελίδα 428 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στη συζήτηση των 

ΕΠΙΚΑΙΡΩΝ ΕΡΩΤΗΣΕΩΝ

Επίκαιρες ερωτήσεις πρώτου κύκλου: 

Πρώτη είναι η με αριθμό 31/21.10.98 επίκαιρη ερώτηση του Βουλευτή της Νέας Δημοκρατίας κ. Γεωργίου Σούρλα προς τον Υπουργό Υγείας και Πρόνοιας, σχετικά με την καθυστέρηση διορισμού γενικών διευθυντών στα νοσοκομεία. 

Η επίκαιρη ερώτηση του κ. Σούρλα έχει ως εξής: 

"Την αναγκαιότητα του διορισμού γενικών διευθυντών στα νοσοκομεία για τον εκσυγχρονισμό της λειτουργίας τους και τον εξορθολογισμό της οικονομικής τους διαχείρισης υποστήριξε ο Υπουργός Υγείας κατά την ψήφιση του σχετικού νόμου στη Βουλή. 

Ενώ, όμως, έχει περάσει ένας χρόνος και πλέον από τότε, καθώς και τρεις μήνες αφότου η επιτροπή αξιολόγησης υπέβαλε το σχετικό πρακτικό επιλογής των γενικών διευθυντών, ο Υπουργός δεν έχει προχωρήσει ακόμη στο διορισμό τους. 

Περιορίζεται μόνο στο να επισημάνει την κακοδιοίκηση των νοσοκομείων και τα χρέη που συσσωρεύονται σε αυτά σαν απλός θεατής και όχι ως αρμόδιος πολιτικός προϊστάμενος. 

Η μη ολοκλήρωση των διορισμών αυτών αποτελεί μια ακόμη επιβεβαίωση της απραξίας, της σύγχυσης και της ανυπαρξίας υγειονομικής πολιτικής. Η άρνηση αυτή του Υπουργού Υγείας προκαλεί εύλογα πολλά ερωτηματικά και επιδέχεται πολλούς σχολιασμούς. 

Επειδή πρόκειται για ένα πάρα πολύ σοβαρό πολιτικό και νομικό θέμα, παρακαλείται ο κύριος Υπουργός να ενημερώσει τη Βουλή για τους λόγους της αδικαιολόγητης αυτής καθυστέρησης". 

Ο Υφυπουργός Υγείας και Πρόνοιας κ. Σκουλάκης έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Ευχαριστώ, κύριε Πρόεδρε. 

Κυρίες και κύριοι συνάδελφοι, το Υπουργείο Υγείας υλοποιεί σταδιακά ένα σχέδιο δράσης στα πλαίσια της κυβερνητικής πολιτικής για την υγεία, το οποίο στοχεύει στην καλύτερη λειτουργία των μονάδων υγείας και τη βελτίωση των παρεχόμενων υπηρεσιών στους πολίτες. Αυτό αποδεικνύεται από μία σειρά μέτρων που έχουν ληφθεί, όσον αφορά τις υποδομές, τους εξοπλισμούς, το προσωπικό, παράλληλα με τη σταδιακή υλοποίηση του ν. 2519/1997, ο οποίος κατά την άποψή μας αποτελεί μία σημαντική νομοθετική μεταρρυθμιστική παρέμβαση. Μέσα σε ένα χρόνο από την ψήφισή του έχει υλοποιηθεί το σημαντικότερο τμήμα του, έχουν εκδοθεί ήδη οι περισσότερες υπουργικές αποφάσεις, που προβλέπονται στα άρθρα του. 

Ιδιαίτερη έμφαση έχει δοθεί στον εξορθολογισμό της οικονομικής διαχείρισης των νοσοκομείων, όπως με τη ρύθμιση των συσσωρευμένων χρεών ύψους εκατόν ενενήντα δισεκατομμυρίων (190.000.000.000) περίπου, με προγράμματα ελέγχου του κόστους νοσηλείας και εξορθολογισμού των δαπανών. 

Αυτά που αναφέρετε στην ερώτησή σας, κύριε συνάδελφε, ως χρέη είναι οφειλές των ασφαλιστικών ταμείων. 

Επίσης, σχετικά με το θέμα των γενικών διευθυντών, χαίρομαι που η Νέα Δημοκρατία υιοθετεί πλήρως την ανάγκη για τοποθέτησή τους στα νοσοκομεία. Πολλοί το άγγιζαν αυτό το θέμα, αλλα δεν τολμούσαν να προχωρήσουν και εσείς το είχατε θεσμοθετήσει από το 1992, αλλά δεν προχωρήσατε στην υλοποίησή του. Εμείς το θέμα το προσεγγίσαμε, θεσμοθετήσαμε σύμφωνα με τις νέες ανάγκες που έχουν προκύψει και σύμφωνα με την πολιτική εξορθολογισμού των οικονομικών υγείας που υλοποιούμε. Γι'αυτό προχωρήσαμε αμέσως στον πρώτο διαγωνισμό για την επιλογή αρχικά τριάντα (30) γενικών διευθυντών. Η επιτροπή επιλογής, που προεβλέπετο από το νόμο, απετελείτο από τον αντιπρόεδρο του ΑΣΕΠ, από έναν καθηγητή της ΑΣΟΕΕ, από έναν καθηγητή της ΕΣΔΥ, από εκπρόσωπο της ΑΔΕΔΥ και από το γενικό διευθυντή του Υπουργείου Υγείας και Πρόνοιας. Παρέδωσε τα πρακτικά τον Ιούλιο και Αύγουστο, όπου με σύστημα βαθμολογίας έκανε την αξιολόγησή της. 

'Οπως δήλωσε ο Υπουργός Υγείας κ. Γείτονας, σε πρόσφατη συνέντευξή του, μετά την παραλαβή των πρακτικών στόχος του Υπουργείου ήταν και παραμένει ο διορισμός στη θέση των γενικών διευθυντών προσώπων με υψηλά τυπικά και ουσιαστικα προσόντα, που θα μπορούσαν να ανταποκριθούν στο δύσκολο έργο τους. 'Ομως δεν υπήρξε σημαντική προσέλευση υποψηφίων ιδιαίτερα από το χώρο της αγοράς- με προϋπηρεσία και εμπειρία στη διεύθυνση και διαχείριση μεγάλων οργανισμών και επιχειρήσεων. Γι'αυτό και ελέχθη ότι πρέπει να ανέβει υψηλότερα ο πήχης. 

Με βάση τα αποτελέσματα αυτά το Υπουργείο Υγείας εξέτασε το ενδεχόμενο διορισμού εκείνων που συγκέντρωναν πολύ υψηλή βαθμολογία. Αυτοί, όμως, είναι ελάχιστοι. Ο προσανατολισμός μας είναι στη διακήρυξη νέου διαγωνισμού με καλύτερους όρους για μεγαλύτερη προσέλευση και γι'αυτό οι υπηρεσίες του Υπουργείου επεξεργάζονται τις απαραίτητες ρυθμίσεις. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Σούρλας έχει το λόγο για δύο λεπτά. 

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, είναι προφανές ότι η απουσία του κυρίου Υπουργού επιβεβαιώνει κατά την εκτίμησή μου ότι απέχει των καθηκόντων του, ότι τελεί υπό παραίτηση, γιατί προσωπικά ο ίδιος χειρίστηκε το θέμα, αλλά επειδή εγώ τιμώ και εκτιμώ τον κ. Σκουλάκη για τις υπηρεσίες του και την πολιτική του προσφορά, παίρνω μέρος και απαντώ και επισημαίνω πως εάν είχατε αυτές τις επιφυλάξεις για τα προσόντα, κύριε Υφυπουργέ, όταν υπέβαλαν τις υποψηφιότητές τους, μπορούσατε να τους αξιολογήσετε και να μην προχωρήσετε στο διαγωνισμό. Δημοσιεύθηκε στην Εφημερίδα της Ευρωπαϊκής 'Ενωσης, συγκροτήθηκε επιτροπή με τη σύνθεση που σείς αναφέρετε και με το νόμο που ψηφίσατε, άρα δική σας νομοθετική ρύθμιση και δική σας επιλογή. Στις 3 Ιουλίου διαβιβάζονται στο Υπουργείο τα πρακτικά της επιλογής, δίνει εντολή ο Υπουργός για να ετοιμαστούν οι διορισμοί, να συνταχθούν οι αποφάσεις και σταματάτε. Είναι δυνατόν να συμβαίνουν τέτοια πράγματα; Δεν είχατε το χρόνο να δείτε, όταν υποβλήθηκαν όλες οι υποψηφιότητες, εάν συγκεντρώνουν τα ουσιαστικά και τυπικά προσόντα, τα υψηλά, που θέλει ο κ. Γείτονας, για να διοριστούν; Δεν είχατε το χρόνο, όταν πήρατε τις αποφάσεις της επιτροπής επιλογής, να σταματήσετε την προώθηση των αποφάσεων αυτών; 'Ενα χρόνο μετά από τη δημοσίευση του διαγωνισμού έρχεται ο κ. Γείτονας να διαπιστώσει ότι τα προσόντα δεν είναι επαρκή για την άσκηση των καθηκόντων των γενικών διευθυντών, όταν γίνεται διεθνής διαγωνισμός; Αυτό είναι, κύριε Υπουργέ, ή άλλοι λόγοι, όπως ενδεχομένως να μην είναι αρεστοί ορισμένοι εξ'αυτών, οι οποίοι κρίθηκαν ικανοί να διοριστούν ως γενικοί διευθυντές των νοσοκομείων. 

Δεν προχωρώ άλλο. 'Επρεπε να είναι εδώ ο Υπουργός κ. Γείτονας, για να απαντήσει στα καυτά αυτά ερωτήματα. Εν πάση περιπτώσει, πείτε μας ευθέως και σαφώς τι πρόκειται να κάνετε, έστω από δω και πέρα. 

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός κ. Σκουλάκης έχει το λόγο για δύο λεπτά για να δευτερολογήσει. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Η απουσία του Υπουργού κ. Γείτονα δεν υπονοεί τίποτε απ' αυτά που εσείς είπατε, κύριε Σούρλα. 'Αλλωστε εσείς ξέρετε καλύτερα από τους άλλους συναδέλφους πόσες φορές έχω έρθει στο Κοινοβούλιο από το 1996, που σχηματίστηκε αυτή η Κυβέρνηση, μέχρι σήμερα, για να απαντώ στις δικές σας ερωτήσεις και στις ερωτήσεις των άλλων συναδέλφων. 'Εχω το προνόμιο να είμαι ο πρώτος σε αριθμό ερωτήσεων που έχω απαντήσει μέχρι σήμερα... 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Το δυσμενές προνόμιο έχει ο κύριος Υπουργός, ο οποίος δεν έρχεται ποτέ. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): 'Οχι, κύριε Πρόεδρε, δεν είναι έτσι. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Δεν μπορεί να έχετε και 

  


 

  

Σελίδα 429 

οι δυο το προνόμιο. 'Ενας από τους δυο θα το έχει. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Η απουσία του κυρίου Υπουργού δεν σημαίνει τίποτε απ' όλα αυτά που είπατε, κύριε Σούρλα. Σας είπα και επαναλαμβάνω ότι εμείς -και εσείς το είχατε πει τότε που συζητιόταν το αντίστοιχο άρθρο- θέλαμε στη θέση των γενικών διευθυντών να διοριστούν πρόσωπα με υψηλά τυπικά και ουσιαστικά προσόντα, για να μπορέσουν να ανταποκριθούν στο δύσκολο έργο τους. 

Δεν θέλαμε, αγαπητέ συνάδελφε, να παρέμβουμε στο έργο της επιτροπής. Αν κάναμε αυτό που εσείς λέτε, θα μας είχατε κατηγορήσει ότι παρεμβαίνουμε στο έργο της επιτροπής και δεν αφήνουμε την επιτροπή να αξιολογήσει τους υποψηφίους. Θα λέγατε άλλα πράγματα, για κομματικές παρεμβάσεις και όλα αυτά. 

Μόλις μας παρέδωσαν τα πρακτικά, τα οποία είναι στη διάθεσή σας. Σας διαβεβαιώνω ότι μπορείτε να έρθετε αύριο στο Υπουργείο να σας τα δώσω και να τα ξανασυζητήσουμε στην Αίθουσα, για να δείτε ότι έχουμε δίκιο. Αυτή είναι η αλήθεια και εν πάση περιπτώσει... 

ΓΕΩΡΓΙΟΣ ΣΟΥΡΛΑΣ: Μα, κύριε Υπουργέ... 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Μπορείτε να έρθετε να σας δώσουμε τα Πρακτικά, να τα διαβάσετε όλα και να δείτε ότι αυτά που σας λέω είναι σωστά. Σας είπα ότι εξετάσαμε το ενδεχόμενο να διορίσουμε εκείνους, που συγκέντρωσαν πολύ υψηλή βαθμολογία. Είναι όμως ελάχιστοι. Γι' αυτό προσανατολιζόμαστε στην επανάληψη του διαγωνισμού. Δεν έχω να προσθέσω τίποτε άλλο. 

ΠΡΟΕΔΡΕΥΩΝ (Παναγιώτης Σγουρίδης): Καλώς, κύριε Υπουργέ. 

Δεύτερη είναι η με αριθμό 38/21.10.98 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικολάου Γκατζή προς τον Υπουργό Γεωργίας, σχετικά με τη διασφάλιση του εισοδήματος των σιτοπαραγωγών, τη λήψη μέτρων για διάθεση των προϊόντων κλπ. 

Η επίκαιρη ερώτηση του κ. Γκατζή είναι η ακόλουθη: 

"Με χρεοκοπία απειλείται το σύνολο σχεδόν των σιτοπαραγωγών της χώρας μας, επειδή αδυνατούν να εξοφλήσουν τα καλλιεργητικά δάνεια, που προσαυξάνονται με τα γνωστά πανωτόκια της ΑΤΕ, μιας και παραμένουν απούλητες μεγάλες ποσότητες σιτηρών, αν και πέρασε ένα πεντάμηνο από τη συγκομιδή του, αλλά και όσα πουλήθηκαν, δόθηκαν σε εξευτελιστικές τιμές, με αποτέλεσμα να μην καλύπτουν το κόστος παραγωγής. 

Το πρόβλημα είναι πιο οξυμένο σε ορισμένες περιοχές, π.χ. Αλμυρού, όπου οι σιτοπαραγωγοί, αν και πέρασαν δύο χρόνια, δεν έχουν πάρει ακόμα την απάντηση στις ενστάσεις που έχουν υποβάλει για τις καταστροφές των σιτηρών τους το 1996. 

Καθοριστικό ρόλο στα αδιέξοδα των σιτοπαραγωγών παίζει η απαράδεκτα χαμηλή τιμή παρέμβασης (41 δρχ/κιλό) της Ευρωπαϊκής 'Ενωσης, με την οποία συμφώνησαν και οι ελληνικές κυβερνήσεις. 

Ερωτάται ο κύριος Υπουργός: 

Τι μέτρα θα πάρει, για να απορροφηθούν άμεσα όλες οι ποσότητες των σιτηρών στις περσινές τουλάχιστον εμπορικές τιμές; 

Τι ενέργειες θα κάνει, για να αυξηθεί σημαντικά η τιμή παρέμβασης των σιτηρών και να διασφαλιστεί το εισόδημα των αγροτών; 

Πότε θα δώσει απάντηση στις ενστάσεις των πληγέντων σιτοπαραγωγών και πότε θα καταβάλει τις αποζημιώσεις;". 

Ο Υφυπουργός κ. Σωτηρλής έχει το λόγο για τρία λεπτά, για να πρωτολογήσει. 

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Ευχαριστώ, κύριε Πρόεδρε. 

Είχαμε την ευκαιρία την προηγούμενη εβδομάδα να συζητήσουμε στο Κοινοβούλιο αναλυτικά για το θέμα αυτό με αφορμή επίκαιρη ερώτηση άλλων συναδέλφων. Οι τιμές, τις οποίες απήλαυσαν οι 'Ελληνες σιτοπαραγωγοί πέρυσι, ήταν υψηλότερες των τιμών παρέμβασης. Ενθυμείται ο κύριος συνάδελφος ότι οι τιμές ήταν περίπου στις πενήντα έως εξήντα δύο δραχμές ανάλογα με την ποιότητα. 

Αυτό δεν ήταν ένα τυχαίο γεγονός. Υπήρξε μειωμένη παραγωγή σε διεθνές επίπεδο και έτσι ακόμα και για τις παραγωγές των κρατών μελών της Ευρωπαϊκής 'Ενωσης επιβάλλονταν δασμοί για πιθανές εξαγωγές προς τις τρίτες χώρες. 

Φέτος υπάρχει αυξημένη παραγωγή, τόσο στη διεθνή κοινότητα όσο και στις χώρες της Ευρωπαϊκής 'Ενωσης και φαίνεται ότι οι τιμές στα σιτηρά κινούνται αυτήν τη στιγμή σε επίπεδο Ευρωπαϊκής 'Ενωσης -σε περίπτωση που θέλουμε να εξάγουμε δικό μας προϊόν εκεί- περίπου στις πενήντα (50) δραχμές, στη δε ελληνική αγορά κινούνται μεταξύ σαράντα τριών (43) και σαράντα πέντε (45) δραχμών το κιλό. 

Η τιμή παρέμβασης -είναι σωστή αυτή η τιμή την οποία αναφέρει ο κύριος συνάδελφος, είναι περίπου σαράντα μία (41) δραχμές ανά κιλό. Διαμορφώθηκε από το 1992 στα πλαίσια της ΚΑΠ και είναι γνωστή και στους παραγωγούς και στην ελληνική πολιτεία και δεν διαμορφώνεται κάθε φορά κατά το δοκούν ή κατά τη δική μας επιθυμία. Να είστε βέβαιος ότι θα θέλαμε και εμείς κάθε φορά να έχουμε τη δυνατότητα και την πολυτέλεια να διαμορφώνουμε την τιμή παρέμβασης εκεί όπου θα διευκόλυνε τους 'Ελληνες παραγωγούς. 

Το επίπεδο λοιπόν της διεθνούς αγοράς είναι αυτό που σας περιέγραψα και προς αυτή την κατεύθυνση με αίτημα και της χώρας μας επιβλήθηκαν δασμοί για τις εισαγωγές από τρίτες χώρες, για να προστατευθούν ακριβώς οι Ευρωπαίοι και οι 'Ελληνες παραγωγοί. 'Ετσι, λοιπόν, παρακολουθούμε την εξέλιξη. 

Να σημειώσουμε ότι η ποιότητα της ελληνικής παραγωγής -και θα ήθελα να μη μου ζητήσετε λεπτομέρειες, δεν το έκανα και την προηγούμενη εβδομάδα- σε μεγάλο βαθμό δεν είναι αυτές που πρέπει. 'Εχουμε, λοιπόν, πρόβλημα όσον αφορά την ποιότητα των σιτηρών μας, σε κάθε όμως περίπτωση παρακολουθούμε την αγορά και θα παρέμβουμε, εάν οι τιμές πέσουν κάτω από την τιμή παρέμβασης, τότε πράγματι θα παρέμβουμε για να προστατεύσουμε το εισόδημα των παραγωγών. 

'Οσον αφορά το άλλο σας ερώτημα, για το Νομό Μαγνησίας, κατ'αρχήν θέλω να σας πω ότι μας είναι γνωστό το θέμα και είναι έτσι όπως το λέτε, μόνο που οι ενστάσεις έχουν απορριφθεί -αφορούν δεκαπέντε αγρότες- και έχουν απορριφθεί τεκμηριωμένα, διότι οι εν λόγω αγρότες είχαν μεγαλύτερο εξωγεωργικό εισόδημα απ'ό,τι από την αγροτική τους απασχόληση. Για τους υπόλοιπους, επίσης έπρεπε να σας είναι γνωστό, ήδη έχουν αποσταλεί στα υποκαταστήματα της ΑΤΕ του Νομού Μαγνησίας διακόσια ογδόντα έξι εκατομμύρια (286.000.000) δραχμές, για να πληρωθούν οι δικαιούχοι των σιτηρών, που έπαθαν ζημιά από την ξηρασία κατά το έτος 1996. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Γκατζής έχει το λόγο για δυο λεπτά να αναπτύξει την επίκαιρη ερώτησή του. 

ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε. 

Κύριε Πρόεδρε, μια μεγάλη παραγωγική τάξη της χώρας μας, οι αγρότες, δέχονται μια συστηματική και επίπονη προσπάθεια από την Κυβέρνηση και την Ευρωπαϊκή 'Ενωση και ωθούνται με τον τρόπο αυτό στην εξουθένωσή τους. 

Δεν είναι τυχαίο ότι οι αγρότες όλης της χώρας δεινοπαθούν σήμερα, δεν είναι τυχαίο ότι προσανατολίζονται και ψάχνουν για άλλες εργασίες, αλλά πού; Στα αστικά κέντρα, όπου κάθε τόσο αυξάνεται η ανεργία. 

Οι καταστροφικοί κανονισμοί, κύριε Υπουργέ, της Ευρωπαϊκής 'Ενωσης θέτουν υπό διωγμό όλα τα ελληνικά αγροτικά νοικοκυριά, συρρικνώνουν το αγροτικό εισόδημα, ξεκληρίζουν χιλιάδες αγρότες -το είπα και προηγούμενα-και δυστυχώς δεν παίρνει κανένα μέτρο η Κυβέρνηση γι'αυτήν την κατιούσα που υπάρχει στην αγροτική οικονομία. 

Στο στάρι, αν και πέρασαν έξι μήνες από τη συγκομιδή της σοδειάς, μεγάλη ποσότητα της παραγωγής μένει απούλητη και αυτές που πουλιούνται είναι πράγματι δέκα δραχμές και 

  

 

  

Σελίδα 430 

δεκαπέντε δραχμές φθηνότερα, όπως είπατε και σεις, από τις περσινές τιμές. 

Είπατε, επίσης, ότι οι τιμές παρέμβασης καθορίστηκαν από το 1992. Δεν καθορίστηκαν όμως και οι τιμές κόστους των καλλιεργητικών, τα οποία αυξάνουν αλματωδώς από χρόνο σε χρόνο. Αποτέλεσμα, κύριε Πρόεδρε, είναι οι σιτοπαραγωγοί να αδυνατούν να εξοφλήσουν σήμερα τα δάνειά τους προς την Αγροτική Τράπεζα, τα οποία αφού γίνουν ληξιπρόθεσμα, αρχίζουν τα πανωτόκια της Αγροτικής Τράπεζας της Ελλάδος και καταλαβαίνετε, κύριε Υπουργέ, ότι το πρόβλημα πια έφτασε σε τέτοιο σημείο, που να οδηγεί τους αγρότες σε απόγνωση. 

Στην περιοχή του Αλμυρού λέτε ότι είναι δεκαπέντε και ότι στάλθηκαν αυτά τα εκατομμύρια. Οι παραγωγικοί σύλλογοι του Αλμυρού διαμαρτύρονται ότι δεν έχουν πάρει μέχρι σήμερα καμία απάντηση, αν και έχουν περάσει δύο χρόνια, ούτε για τις ενστάσεις τους ούτε έχουν πάρει καμία ειδοποίηση ότι έχουν εγκριθεί ορισμένα ποσά. Το ίδιο γίνεται και με τα άλλα προϊόντα των αγροτών. 

Η Κυβέρνηση έχει μεγάλη ευθύνη σ'αυτήν την οικονομική τραγωδία των αγροτών, που υπογράφει και εκτελεί όλες τις εντολές της Ευρωπαϊκής 'Ενωσης και ιδιαίτερα αυτούς τους κανονισμούς, που εκτός από το λάδι, έχουμε τώρα και την περιθωριοποίηση του σταριού. Το ίδιο συμβαίνει και στις τιμές του καλαμποκιού κλπ. Δεν μπορεί να κρατήσει άλλο αυτή η κατάσταση. 

Και μπαίνουν τα ερωτήματα που σας θέτω και στην ερώτηση, κύριε Υπουργέ. 

Λέτε ότι θα προσπαθήσετε να πάρετε μέτρα. Τι μέτρα θα πάρετε; Το θέμα είναι ότι δεν πάει άλλο. Πρέπει οι αγρότες να επιβιώσουν. Θα πάρετε μέτρα, ούτως ώστε να διατεθεί αυτή η σοδειά η οποία παραμένει; Θα πάρετε μέτρα για τιμές τουλάχιστον σαν τις περσινές; Δεν λέμε να έχουμε μια αύξηση από τις περσινές τιμές, αλλά όχι να είναι και μικρότερες από πέρσι. 

Εν πάση περιπτώσει, κάντε κάτι. Δεν ξέρω, τι πληροφορίες σας έδωσαν. Δεν υπάρχει καμία ειδοποίηση, για να πάνε οι αγρότες, για τις καταστροφές που έπαθαν. 

ΠΡΟΕΔΡΕΥΩΝ (Παναγιώτης Σγουρίδης): Καλώς κύριε Γκατζή. 

Ο κύριος Υπουργός έχει το λόγο για δυο λεπτά, για να δευτερολογήσει. 

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Κύριε συνάδελφε, εμπλέξατε στη συγκεκριμένη ερώτησή σας σειρά από θέματα και θα ήταν πολύ φρόνιμο να φέρετε μια επερώτηση για να τα κουβεντιάσουμε. Είχαμε την ευκαιρία κατά καιρούς να μιλήσουμε για την αγροτική οικονομία, για τους κοινοτικούς κανονισμούς και για τις εισροές, με τις οποίες η δική μας αγροτική οικονομία ωφελείται με πάνω από 1,3 τρισεκατομμύρια δραχμές. Νηφάλια πρέπει να δούμε τα αρνητικά και τα θετικά και να αποφασίσουμε ταυτόχρονα, ποιοι είναι οι άλλοι δρόμοι που θα βοήθησουν πράγματι, ώστε να έχουμε μια καλύτερη αγροτική οικονομία, τέτοια, που και σεις θέλετε και εμείς θέλουμε. Γιατί δε νομίζω να πιστεύετε ότι η Κυβέρνηση, η Αντιπολίτευση, κάθε κόμμα εδώ μέσα δεν θα ήθελε τις καλύτερες δυνατές λύσεις για τον αγροτικό κόσμο και για περισσότερα έσοδα, για να μπορέσουμε να κρατήσουμε αυτόν τον κόσμο στην ύπαιθρο. 

Σας ανέφερα τους λόγους που πέρσι είχαμε υψηλές τιμές για τον παραγωγό. Σας εξήγησα τους λόγους για τους οποίους φέτος οι τιμές δεν είναι καλές. Δεν μου είπατε, όμως, αν γνωρίζετε την ποιότητα των δικών μας σιτηρών και τις συνέπειες για μειωμένες τιμές. κ.ο.κ. 

Αν δεν το ξέρετε, κύριε συνάδελφε, αναλαμβάνω την υποχρέωση με δήλωσή μου στο ελληνικό Κοινοβούλιο, να σας δώσω τα στοιχεία αύριο, αλλά δεν σας τα δίνω δημόσια, για να μην παρέμβω αρνητικά στην αγορά. 

Υπάρχει λόγος σοβαρός να ξεκινήσουμε από το βορρά μέχρι το νότο και να δούμε σε τι κατάσταση είναι τα ελληνικά σιτηρά. Είναι ένα μεγάλο πρόβλημα το πώς γίνεται η καλλιέργεια των ελληνικών σιτηρών και βεβαίως έχει αυτό σημασία. Γι' αυτό επιδιώκετε την παρέμβαση. 

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Και εκεί έχει το κράτος ευθύνες; 

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Βεβαίως και έχει κύριε Πρόεδρε. Γι' αυτό είπαμε να χρησιμοποιείται πιστοποιημένος σπόρος, για καλύτερη παραγωγή, για ανταγωνιστικό προϊόν, για να έχει περισσότερη ωφέλεια ο 'Ελληνας αγρότης. 

Είναι μεγάλο το θέμα και εγώ δεν προσπαθώ να υπεκφύγω. 'Εκανα όμως, κύριε συνάδελφε, μια δήλωση στο ελληνικό Κοινοβούλιο. Σας είπα ότι στον Αλμυρό αφορά δεκαπέντε αγρότες που δεν δικαιούνται αποζημιώσεων και ότι τα χρήματα κατατέθηκαν για τους υπόλοιπους στην τράπεζα της Μαγνησίας. 

ΝΙΚΟΛΑΟΣ ΓΚΑΤΖΗΣ: Θα το ρωτήσω. 

ΔΗΜΗΤΡΙΟΣ ΣΩΤΗΡΛΗΣ (Υφυπουργός Γεωργίας): Παρακαλώ ρωτήστε το αύριο και αν δεν είναι έτσι, αναλαμβάνουμε το κόστος. Στο ελληνικό Κοινοβούλιο μιλάμε και μιλάμε με πολλή σοβαρότητα και σεις και εγώ. Αυτή είναι δήλωσή μου δεσμευτική. Δεν το λέω απλώς για να σας κάνω τη χάρη. Αυτή είναι η πραγματικότητα. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κύριο Υπουργό. 

Τρίτη είναι η με αριθμό 35/21.10.98 επίκαιρη ερώτηση του Βουλευτή του Συνασπισμού της Αριστεράς και της Προόδου κ. Ευάγγελου Αποστόλου προς την Υπουργό Ανάπτυξης, σχετικά με τη χορήγηση άδειας οκτάτονου μικτοβαρούς βυτιοφόρου ιδιωτικής χρήσεως στους βενζινοπώλες. 

Η επίκαιρη ερώτηση έχει ως εξής: 

"Πάγιο αίτημα των βενζινοπωλών είναι η χορήγηση σε κάθε πρατήριο μιας άδειας για οκτάτονο μικτοβαρές βυτιοφόρο Ι.Χ., προκειμένου να μεταφέρουν τα καύσιμα από το πρατήριό τους στους καταναλωτές. 

Και ενώ η ρύθμιση επρόκειτο μετά την πάροδο πενταετίας διαβουλεύσεων να ισχύσει μέσα στο μήνα Οκτώβριο, η Κυβέρνηση ανέβαλε και πάλι τη λύση του προβλήματος. 

Ερωτάται η κυρία Υπουργός: 

1. Γιατί αναβλήθηκε η σχετική ρύθμιση και 

2. Πότε σκοπεύει να προχωρήσει στην ικανοποίηση του αιτήματος των βενζινοπωλών". 

Ο κ. Λουκάκης έχει το λόγο για τρία λεπτά, για να πρωτολογήσει. 

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριοι συνάδελφοι, ήρθα εδώ για να αναπτύξω την επίκαιρη ερώτηση, γιατί είναι περισσότερο στη δική μας αρμοδιότητα. 

'Ηθελα να σας πληροφορήσω ότι στον τομέα των εμπορευματικών μεταφορών υπάρχουν ορισμένοι περιορισμοί, οι οποίοι κρατάνε την ισορροπία στην αγορά. Δηλαδή στις εμπορευματικές μεταφορές υπάρχουν πέντε χιλιάδες φορτηγά Δ.Χ. διεθνών μεταφορών, υπάρχουν δεκαπέντε χιλιάδες φορτηγά εθνικών μεταφορών, από τα οποία περίπου χίλια πεντακόσια είναι βυτιοφόρα που μεταφέρουν υγρά καύσιμα και πετρελαιοειδή. 

Επίσης, η διακίνηση των υγρών καυσίμων γίνεται από τις εταιρείες των πετρελαιοειδών με δικά τους βυτιοφόρα, όπως επίσης και από πρατηριούχους και μεταπωλητές. 

Το αίτημα εκ πρώτης όψεως φαίνεται λογικό. Αυτό που ζητώ νομίζω ότι θα βοηθήσει. Αυτοί έχουν ήδη τεσσάρων τόνων αυτοκίνητα. Επειδή, όμως, τα συμφέροντα των διαφόρων ομάδων είναι αντιτιθέμενα και υπάρχουν πάντα διαφωνίες και διαπληκτισμοί, τέλος Σεπτέμβρη έγινε μία ομάδα μεικτή από στελέχη του Υπουργείου Ανάπτυξης και από στελέχη του Υπουργείου Μεταφορών, στην οποία ομάδα θα συμμετέχουν και οι εκπρόσωποι όλων των φορέων, αυτών που σας είπα, για να μελετήσουν το θέμα και να προτείνουν ακριβώς λύσεις γύρω από το θέμα της διακίνησης των υγρών καυσίμων. 

Αν θυμόσαστε πριν από ένα μήνα περίπου το Σωματείο "ΦΙΛΙΠΠΟΣ" της Θεσσαλονίκης", ακριβώς επειδή ξεκίνησε αυτή η συζήτηση, είχε αποκλείσει τα διυλιστήρια, είχαν σταματήσει να τροφοδοτούνται για αρκετές μέρες τα αεροδρόμια, τα νοσοκομεία και όλες οι πολυκατοικίες. Γι'αυτό το λόγο 

  


 

  

Σελίδα 431 

χρειάζεται μεγάλη προσοχή στο πώς θα παρθεί αυτή η απόφαση, χωρίς να δημιουργήσει αναταράξεις μέσα στην αγορά. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Λουκάκη. 

Ο κ. Αποστόλου έχει το λόγο για δύο λεπτά, για να αναπτύξει την επίκαιρη ερώτηση. 

ΕΥΑΓΓΕΛΟΣ ΑΠΟΣΤΟΛΟΥ: Κύριε Πρόεδρε, έκανα περισσότερο αυτή την επίκαιρη ερώτηση -φέρνοντας αυτό το θέμα- για να τονίσω τον τρόπο με τον οποίο απαντά η Κυβέρνηση στις καταθέσεις εγγράφων. 

Από το 1994 μέχρι σήμερα η ιστορία αυτή επαναλαμβάνεται. Η απάντηση -και θα σας καταθέσω σχετικά έγγραφα- είναι στερεότυπη και από εσάς, αλλά κυρίως από το Υπουργείο Ανάπτυξης. Το θέμα εξετάζεται θετικά και σε σύντομο χρονικό διάστημα η ομάδα εργασίας θα έχει προτείνει ανάλογη νομοθετική ρύθμιση. 

Είναι δυνατόν μέσα σε αυτά τα τέσσερα χρόνια να μην αντιμετωπίσετε ένα θέμα, το οποίο εσείς λέτε ότι είναι δίκαιο; Γιατί εμπαίζετε; Επτάμισι χιλιάδες μικροεπαγγελματίες είναι οι βενζινοπώλες σε όλη τη χώρα. 

Επιτέλους, θα πρέπει να τους δώσετε κάποια απάντηση σε συγκεκριμένο χρονικό όριο. 

Κύριε Υπουργέ, μην κρυβόμαστε -επειδή αναφέρατε τη σχέση που υπάρχει, όσον αφορά την ισότητα σχετικά με τις μεταφορές- τα βυτιοφόρα δημοσίας χρήσεως, που επικαλεστήκατε, δεν κάνουν διανομή πετρελαίου. Αυτά, από τα διυλιστήρια πηγαίνουν στα πρατήρια. Αυτοί που αντιδρούν -και εσείς το ξέρετε και όλοι το ξέρουμε- είναι τέσσερις, πέντε εταιρείες, οι οποίες θέλουν παράλληλα από τη χονδρική να μπουν στη λιανική πώληση, να κάνουν οι ίδιοι πλέον τη διανομή του πετρελαίου. Και, επιτέλους, από το 1950 που τους δίνατε μία άδεια τεσσάρων τόνων, τουτέστιν ένα οκτακόσια καθαρό, μέχρι σήμερα, που έχουν αλλάξει τα δεδομένα, πρέπει να τηρείται; Σήμερα οι μικρότερες δεξαμενές είναι από δύο τόνους και πάνω. Επιτέλους, δεν θα πρέπει να αντιμετωπίσετε αυτό το θέμα, που ήδη εσείς το έχετε υποσχεθεί και έχετε ομολογήσει ότι είναι δίκαιο; 

(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αποστόλου. 

Ορίστε, κύριε Λουκάκη, έχετε το λόγο για δύο λεπτά, για να δευτερολογήσετε. 

ΕΜΜΑΝΟΥΗΛ ΛΟΥΚΑΚΗΣ (Υφυπουργός Μεταφορών και Επικοινωνιών): Κύριοι συνάδελφοι, η κοινή υπουργική απόφαση είναι του Οκτωβρίου του '98 -αυτή που σας είπα- και μάλιστα δίνει προθεσμία μέχρι 31.12.98, να έχει βγει το πόρισμα. Κάνετε μεγάλο λάθος, εάν νομίζετε ότι αντιδρούν οι εταιρείες πετρελαιοειδών.'Ισα-ίσα που οι εταιρείες πετρελαιοειδών θέλουν να δοθούν όσο το δυνατόν περισσότερες άδειες και να υπάρχει καλύτερη διακίνηση των υγρών καυσίμων. Αυτοί που αντιδρούν -και σας έφερα σαν παράδειγμα την απεργία του Σωματείου "ΦΙΛΙΠΠΟΣ" στη Θεσσαλονίκη, γιατί υπάρχουν διάφορες ομοσπονδίες και κυρίως αυτή η οποία επηρεάζει πάρα πολύ την κίνηση της αγοράς στη Θεσσαλονίκη- ήταν επειδή συζητιόταν μόνο το θέμα. Κάνετε λάθος, εάν νομίζετε ότι αντιδρούν οι εταιρείες, οι εταιρείες θέλουν. Θέλουν να δώσουν και στους βενζινοπώλες, θέλουν να πάρουν και οι ίδιες. Γι'αυτό ακριβώς κάνουμε αυτήν την κοινή συνάντηση, για να λυθεί το θέμα. 

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στην τέταρτη με αριθμό 43/21.10.98 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Τσαφούλια προς τον Υπουργό Εθνικής 'Αμυνας, σχετικά με την απομάκρυνση των στρατοπέδων από τα κέντρα των πόλεων, του στρατοπέδου ΚΕΤΕΧ Πατρών, κλπ. 

Η επίκαιρη ερώτηση του κ. Τσαφούλια έχει ως εξής: 

"Εν συνεχεία αναφοράς στον ημερήσιο Τύπο προ εικοσαημέρου περί απομακρύνσεως των στρατοπέδων από τα κέντρα των πόλεων και μετά προγενεστέρας δήλωσής σας ότι το στρατόπεδο του ΚΕΤΕΧ Πατρών θα είναι από τα πρώτα που θα μεταφερθούν λόγω της μικράς δαπάνης μεταφοράς του εις τον Ριγανόκαμπο Πατρών, για να στεγαστεί στο σημερινό στρατόπεδο το Δικαστικό Μέγαρο και οι δικαστικές υπηρεσίες, ερωτάται ο κύριος Υπουργός: 

1. Πού ευρίσκεται η εξέλιξη γενικότερα για όλα τα στρατόπεδα και ειδικότερα για το ΚΕΤΕΧ Πατρών. 

2. Πόσο χρονικό διάστημα θα απαιτηθεί, να υλοποιηθούν οι εξαγγελίες σας και γενικότερα και ειδικότερα για το άλλο στρατόπεδο". 

Ο Υφυπουργός Εθνικής 'Αμυνας κ. Αποστολάκης έχει το λόγο για τρία λεπτά. 

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Κύριε Πρόεδρε, κυρίες και κύριοι συνάδελφοι, με την ερώτηση αυτή μου δίνεται η ευκαιρία να αναπτύξω σε συντομία το νέο μεγάλο πρόγραμμα μετεγκατάστασης των στρατοπέδων εν' όψει της δημιουργίας του στρατού του 21ου αιώνα. Η Κυβέρνηση και ειδικότερα το Υπουργείο Εθνικής 'Αμυνας στα πλαίσια της αναδιοργάνωσης και του εκσυγχρονισμού των Ενόπλων Δυνάμεων αποφάσισε διαμορφώνοντας την οργανωτική δομή τους τη δημιουργία ενός νέου τύπου στρατοπέδου. Τα νέα αυτά στρατόπεδα θα πρέπει να είναι στρατόπεδα-πόλεις μεγάλα και ολοκληρωμένα με πλήρη υποδομή στρατιωτική, τηλεπικοινωνιακή και κοινωνική, ώστε μέσα σ' αυτά να βρίσκουν χώρο λειτουργίες, όχι μόνο στρατιωτικού αλλά κοινωνικού και οικονομικού περιεχομένου. 

Σήμερα είναι ιδιαίτερα μεγάλος ο αριθμός των στρατοπέδων που βρίσκονται στην ελληνική επικράτεια. Το πρόβλημα αυτό επιτείνεται από το γεγονός ότι αρκετά από τα στρατόπεδα έχουν εγκλωβισθεί ήδη στον ιστό των αστικών κέντρων, με αποτέλεσμα να δημιουργούνται σοβαρά προβλήματα. Επιπλέον αποτελεί χρόνιο αίτημα των τοπικών κοινωνιών η παραχώρηση των εκτάσεων που καταλαμβάνουν τα στρατόπεδα αυτά στους ΟΤΑ, προκειμένου να τα χρησιμοποιήσουν κατάλληλα. 

Η νέα πολιτική του Υπουργείου Εθνικής 'Αμυνας λαμβάνει σοβαρά υπόψη αυτό το αίτημα και στην προσπάθειά του να ικανοποιήσει και τις δύο απαιτήσεις προχωρεί στη χωροθέτηση νέων περιοχών, προκειμένου να δημιουργηθούν τα στρατόπεδα. 

Η υλοποίηση αυτού του προγράμματος είναι πάρα πολύ δύσκολη. Θα στηριχθεί δε σε μια ειδική μελέτη που εκπονεί το Γενικό Επιτελείο Στρατού και η οποία περιλαμβάνει μια πλήρη αποτύπωση όλων των στρατοπέδων της χώρας, προκειμένου να προωθηθεί η διαδικασία συνολικής αξιοποίησής τους. Επειδή δε το Υπουργείο δεν μπορεί να ανταποκριθεί από μόνο του με τις υπάρχουσες δομές σ' αυτό το πρόγραμμα, θα δημιουργηθεί ένας ειδικός οργανισμός ιδιωτικής -θα έλεγα- δομής, ο οποίος θα διαχειρισθεί όλη αυτή την υπόθεση. 

Πρέπει να σας πω ότι σε πρώτη φάση αποφασίστηκε να απομακρυνθούν ογδόντα δύο στρατόπεδα, τα οποία περιλαμβάνουν μία έκταση έντεκα χιλιάδων στρεμμάτων και απ' αυτά θα δημιουργηθούν δώδεκα καινούρια. Σε πρώτη φάση, σαράντα εξι από αυτά έχουν ήδη αρχίσει να παραχωρούνται με ειδικες διαδικασίες στους ΟΤΑ. Και μόνο από τα νούμερα αυτά φαίνεται πόσο μεγάλο και δύσκολο επιχείρημα είναι αυτό. 

Ακόμη πρέπει να προσθέσω ότι για τις μετεγκαταστάσεις χρειάζονται μεγάλα οικονομικά μέσα, τα οποία ούτε η Ευρωπαϊκή 'Ενωση ούτε το ΝΑΤΟ χρηματοδοτούν και βέβαια δεν μπορεί να επιβαρυνθεί ο κρατικός προϋπολογισμός. Υπολογίζεται ότι για τα επόμενα δέκα χρόνια, που θα ολοκληρωθεί το πρόγραμμα, απαιτούνται δαπάνες της τάξης από διακόσια πενήντα έως πεντακόσια δισεκατομμύρια (250.000.000.000 έως 500.000.000.000) δραχμές. Τα χρήματα αυτά υπολογίζουμε ότι θα εξευρεθούν από την οικονομική αξιοποίηση μέρους αυτών των στρατοπέδων και οι τοπικές κοινωνίες θα πρέπει να συμβάλουν επίσης, οι οποίες θα ωφεληθούν από αυτό το πρόγραμμα. 

Στη δευτερολογία μου θα απαντήσω ειδικότερα για το στρατόπεδο του ΚΕΤΧ Πατρών. 

  

 

  

Σελίδα 432 

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Τσαφούλια, έχετε το λόγο για δύο λεπτά να αναπτύξετε την επίκαιρη ερώτηση. 

ΓΕΩΡΓΙΟΣ ΤΣΑΦΟΥΛΙΑΣ: Συνήντησα μια αόριστη υποσχεσιολογία του κυρίου Υπουργού, χωρίς συγκεκριμένα πραγματικά περιστατικά, με χρονικά και οικονομικά γεγονότα, να μου προσδιορίσουν το αναμενόμενο περιεχόμενο της απαντήσεως. 

Είπε ο κύριος Υπουργός ότι υπάρχει μία μελέτη, χωρίς συγκεκριμένα να πει πώς και πού και τι, χωρίς να πει τι θα δαπανηθεί συγκεκριμένα. Λέει για διακόσια πενήντα έως πεντακόσια δισεκατομμύρια. 'Οταν έχετε κάνει μελέτη, κύριε Υπουργέ, πρέπει να πείτε συγκεκριμένα, τι λέει η μελέτη; Διακόσια πενήντα ή πεντακόσια; Δεν το προσδιορίζετε αυτό. 

Δεύτερον, δεν λέτε τα χρονικά διαστήματα εντός των οποίων θα πραγματοποιηθεί η απομάκρυνση των στρατοπέδων από τις πόλεις. Συγκεκριμένα να πείτε, για παράδειγμα, μέχρι το 2001. Δεν προσδιορίσατε κανένα πραγματικό οικονομικό περιστατικό, εκ του οποίου να προκύπτει ότι πράγματι η εξαγγελία, την οποία κάνατε, ανταποκρίνεται στα πράγματα. Μπορεί να είναι μία εξαγγελία η οποία να έχει σχέση με μία αοριστία και να μην πραγματοποιηθεί ποτέ. Γνωρίζετε ότι υπάρχουν εκκρεμότητες και στο Κοινοβούλιο και στις κυβερνήσεις εικοσαετιών. Επομένως μπορώ να πω ότι σε μία εικοσαετία δεν θα έχει γίνει τίποτε απ' αυτά που εξαγγείλατε. 

Επίσης, δεν μου απαντήσατε για τη συγκεκριμένη περίπτωση του στρατοπέδου της πόλεως των Πατρών, που στην προηγούμενη ερώτησή μου διευκρινίσατε ότι απαιτεί μόνο επτά δισεκατομμύρια, ότι είναι ένα πάρα πολύ χαμηλό ποσό που θα διατεθεί. Δεν μου είπατε τίποτε συγκεκριμένα για τα οικονομικά οφέλη. Τι θα αποδώσουν οικονομικώς οι χώροι εκείνοι, που πρόκειται να παραχωρηθούν, όταν φύγουν τα στρατόπεδα; Κι εδώ αντιμετωπίζω την αοριστολογία σας και μία υποσχεσιολογία ότι θα έχουμε πόρους από τους χώρους εκείνους, τους οποίους θα εγκαταλείψουν τα στρατόπεδα. 

Με τέτοιες μη συγκεκριμένες σταθερές χρονικά και οικονομικά απαντήσεις δεν λύνεται το πρόβλημα. Με τις αοριστίες αυτές δεν ικανοποιούμαι και επιμένω ακόμα ότι εκείνο το οποίο αποφασίσατε δεν είναι ορισμένο, σταθερό και συγκεκριμένο. 

ΠΡΟΕΔΡΕΥΩΝ (Παναγιώτης Σγουρίδης): Ο κ. Αποστολάκης έχει το λόγο. 

ΔΗΜΗΤΡΙΟΣ ΑΠΟΣΤΟΛΑΚΗΣ (Υφυπουργός Εθνικής 'Αμυνας): Θα απαντήσω σε δύο φάσεις. 

Πρώτον, για το συγκεριμένο στρατόπεδο πρέπει να σας πω ότι βρίσκεται μέσα στην Πάτρα, καλύπτει επιτακτικές ανάγκες και έχει τεράστια υποδομή και εγκαταστάσεις -εργάζονται χίλιοι πεντακόσιοι άνθρωποι εκεί- και η μεταστέγαση δεν είναι εύκολη. 

Δεύτερον, στο χώρο που βρίσκεται δεν παρενοχλεί καθόλου την πόλη των Πατρών στην κοινωνική και οικονομική της ζωή. Θα πρέπει δε, να σας θυμίσω ότι ήδη στην Πάτρα έχουν παραχωρηθεί δύο στρατόπεδα. Το "Στρατόπεδο Πανάγου" 88.000 τετραγωνικών μέτρων και το "Στρατόπεδο Δροσοπούλου" 3.200 τετραγωνικών μέτρων. Ακόμη να σας πω, από το Ριγανόκαμπο, που αναφέρεσθε ότι πρέπει να μεταφερθεί, έχουν ήδη δοθεί 41.000 τετραγωνικά μέτρα για τη βελτίωση των εγκαταστάσεων νερού των Πατρών. Το κόστος δε της μεταστέγασης του στρατοπέδου αυτού, για το οποίο συγκεκριμένα ομιλείτε, είναι περίπου επτά δισεκατομμύρια δραχμές. 

'Οσον αφορά τις παρατηρήσεις σας, σας είπα ότι γίνεται μελέτη. Είναι το πρόγραμμα που άρχισε να μπαίνει σε εφαρμογή. Υπολογίζουμε ότι θα χρειαστούν δέκα χρόνια και διακόσια πενήντα έως πεντακόσια δισεκατομμύρια. Αυτό θα εξαρτηθεί πολύ από το πού θα μεταφερθούν τα στρατόπεδα. Αυτή η μελέτη δεν έχει γίνει, δεν έχουν βρεθεί ακόμα οι χώροι, δεν έχουμε συνεργαστεί ακόμα με τις τοπικές κοινωνίες. Είναι μία διαδικασία η οποία θα μπει σε εφαρμογή, είμαστε αποφασισμένοι και θα σας θυμίσω ότι αυτή είναι πρωτοβουλία του Υπουργείου Εθνικής 'Αμυνας και ικανοποιεί και τις δύο απαιτήσεις και τη δημιουργία καλυτέρων χώρων διαβίωσης των Ενόπλων Δυνάμεων και ανταπόκρισης στο αίτημα των τοπικών κοινωνιών για την αποδέσμευση ορισμένων χώρων και τη χρησιμοποίησή τους για τις ανάγκες των πόλεων ή των οικιστικών περιοχών, μέσα στις οποίες βρίσκονται. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση των επικαίρων ερωτήσεων δευτέρου κύκλου: 

Πρώτη είναι η με αριθμό 29/19.10.98 επίκαιρη ερώτηση της Βουλευτού της Νέας Δημοκρατίας κ. Παρθένας Φουντουκίδου προς τον Υπουργό Υγείας και Πρόνοιας, σχετικά με τις επιπτώσεις στην υγεία των χρηστών κινητών τηλεφώνων από την εκπομπή της ηλεκτρομαγνητικής ακτινοβολίας. 

H επίκαιρη ερώτηση της κυρίας συναδέλφου έχει ως εξής: 

"Σύμφωνα με την ανακοίνωση που έγινε σε επιστημονικό συνέδριο στο Λονδίνο, η ηλεκτρομαγνητική ακτινοβολία καταστρέφει τα λευκά αιμοσφαίρια. 

Από τη διαπίστωση αυτή συνάγεται το συμπέρασμα ότι κάτι παρόμοιο συμβαίνει και στο ανοσοποιητικό σύστημα των χρηστών κινητών τηλεφώνων, όταν η έκθεσή τους στην ακτινοβολία των κινητών είναι μεγάλης διάρκειας και σε καθημερινή βάση. 

Αποτελεί συνεπώς αυτονόητη υποχρέωση του Υπουργείου σας η έγκαιρη και έγκυρη ενημέρωση των πολιτών. 

Γι' αυτό σας ερωτώ, κύριε Υπουργέ: 

1. Είστε ενήμερος για την παραπάνω ανακοίνωση; 

2. 'Εχετε προβεί στη σύσταση επιτροπής ειδικών, ώστε να μελετήσει το μείζον θέμα των παρενεργειών της ακτινοβολίας των κινητών τηλεφώνων; 

3. Γιατί το Υπουργείο σας δεν ενημερώνει υπεύθυνα τους πολίτες;" 

Ο Yφυπουργός Υγείας και Πρόνοιας κ. Σκουλάκης έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ(Υφυπουργός Υγείας και Πρόνοιας): Το θέμα, το οποίο η αγαπητή συνάδελφος κ. Φουντουκίδου με την επίκαιρη ερώτηση φέρνει στη Βουλή είναι ένα λεπτό και ευαίσθητο θέμα, απασχολεί συχνά τα Μέσα Μαζικής Ενημέρωσης όχι μόνο στην πατρίδα μας αλλά και διεθνώς και έχει έρθει και εδώ στη Βουλή κατ' επανάληψη προς συζήτηση. 

Πώς έχει το θέμα: Τα κινητά τηλέφωνα εκπέμπουν μη ιοντίζουσες ακτινοβολίες. 'Ετσι είναι ο επιστημονικός όρος. Η επικινδυνότητα των μη ιοντιζουσών ακτινοβολιών είναι ένα θέμα για το οποίο δεν έχει λάβει οριστική απάντηση διεθνώς, με αποτέλεσμα να παραμένει αντικείμενο επιστημονικής διερεύνησης. 

Επίσης, μέχρι σήμερα σε διεθνές επίπεδο δεν υπάρχουν επιδημιολογικές μελέτες που να αποδεικνύουν σχέση μεταξύ ηλεκτρομαγνητικών πεδίων και καρκινογένεσης. 

Το Υπουργείο Υγείας και Πρόνοιας έγκαιρα από το 1995 με σχετική υπουργική απόφαση συνέστησε μια ειδική επιτροπή επιστημόνων, η οποία εξέτασε βιβλιογραφικά το θέμα και υπέβαλε σχετικό πόρισμα από τις αρχές του 1996. Στο πόρισμα αυτό αναφέρεται ότι τα ηλεκτρομαγνητικά κύματα προκαλούν, όπως είναι γνωστό, μόνο αύξηση της θερμοκρασίας των ιστών, ενώ δεν έχει τεκμηριωθεί πρόκληση μεταλλάξεων, ούτε έχουν περιγραφεί άλλοι βιολογικοί μηχανισμοί που να αποτελούν βάση για καρκινογόνο επίδραση.Ενώ οι επιδημιολογικές μελέτες δεν έχουν καταλήξει σε συμπεράσματα που να οδηγούν στη λήψη συγκεκριμένων περιοριστικών μέτρων. 

'Οσον αφορά την προστασία του πληθυσμού προληπτικά διεθνείς οργανισμοί έχουν προβεί στη θέσπιση ορίων ασφαλούς έκθεσης του ανθρώπου σε ηλεκτρομαγνητικά πεδία.Δεν υπάρχει ακόμα νομοθεσία ούτε εδώ ούτε στην Ευρωπαϊκή 'Ενωση ούτε πουθενά στον κόσμο. Στην Ελλάδα δεχόμαστε το πειραματικό ευρωπαϊκό πρότυπο NWA 55166 το οποίο βασίζεται σε παλαιότερες σχετικές συστάσεις της διεθνούς επιτροπής για την προστασία από τις μη ιοντίζουσες ακτινοβολίες. 

Η αρμόδια επιτροπή της Ευρωπαϊκής 'Ενωσης έχει προετοιμάσει σχέδιο σύστασης που καθορίζει τα όρια έντασης των ηλεκτρομαγνητικών πεδίων στα οποία επιτρέπεται να εκτίθεται 

 

 

  

Σελίδα 433 

ο ανθρώπινος οργανισμός. Το σχέδιο σύστασης δεν έχει εγκριθεί ακόμα και αναμένεται η έγκρισή του κατά τον Νοέμβριο. 

Τα συναρμόδια Υπουργεία ΠΕΧΩΔΕ, Μεταφορών και Επικοινωνιών, Υγείας και Πρόνοιας καθώς και η Ελληνική Επιτροπή Ατομικής Ενέργειας, η οποία είναι και η αρμόδια αρχή βάση του νόμου του Μαϊου 1997, που την κατέστησε αρμόδια για τις μη ιοντίζουσες ακτινοβολίες προετοιμάζουν αυτήν την κοινή υπουργική απόφαση στην οποία θα ενσωματωθεί και αυτή η σύσταση για την προστασία του ελληνικού πληθυσμού. 

Πρέπει επίσης να σας πω ότι το Υπουργείο Μεταφορών και Επικοινωνιών μέχρι σήμερα για να χορηγήσει άδεια οποιασδήποτε κεραίας κινητής τηλεφωνίας, λαμβάνει τα κατάλληλα μέτρα, ώστε να ικανοποιούνται οι συγκεκριμένες προϋποθέσεις και επισημαίνεται ότι όλα τα κινητά τηλέφωνα που κυκλοφορούν στην Ελλάδα είναι εγκεκριμένου τύπου σύμφωνα με τις προδιαγραφές της Ευρωπαϊκής 'Ενωσης. 

ΠΡΟΕΔΡΕΥΩΝ (Παναγιώτης Σγουρίδης): Η κ. Φουντουκίδου έχει το λόγο. 

ΠΑΡΘΕΝΑ ΦΟΥΝΤΟΥΚΙΔΟΥ: Κύριε Υπουργέ, λυπάμαι, αλλά πολύ απλά μου είπατε ότι στην περίοδο ενός δεκαμήνου δεν κάνατε απολύτως τίποτε. Επαναλάβατε εδώ κατά λέξη αυτό που ο κ. Γείτονας στις 14 Ιανουαρίου 1997 μας ανέγνωσε, όπως και εσείς, μια εποχή που η κοινή γνώμη βομβαρδιζόταν από ανακοινώσεις επιστημονικών συνεδρίων από τα Μέσα Μαζικής Ενημέρωσης για το ότι η κινητή τηλεφωνία προκαλεί καρκινογένεση . Μας ανέγνωσε ο αρμόδιος Υπουργός ακριβώς το ίδιο κείμενο. 

Σήμερα η επιστήμη προχώρησε. Υπάρχει πρόσφατη ανακοίνωση σε διεθνές συνέδριο στο Λονδίνο και πειραματικές έρευνες που αποδεικνύουν ότι η ακτινοβολία, το ηλεκτρομαγνητικό πεδίο των κινητών τηλεφώνων επηρεάζει και καταστρέψει το ανοσοποιητικό σύστημα του ανθρώπινου οργανισμού. 

'Ερευνες απέδειξαν ότι τα 2/3 των λευκών αιμοσφαιρίων που εξετέθησαν για τρεις ώρες στην ακτινοβολία που εκπέμπει η κινητή τηλεφωνία κατεστράφησαν τελείως και μόνο το 1/3 απ' αυτά ήταν ικανά στη συνέχεια για λειτουργία. 

Εσείς εδώ ισχυριστήκατε τότε ότι κάνατε μια επιτροπή για να ερευνήσει βιβλιογραφικά το θέμα. 'Εμεινα δε έκπληκτη διότι ασφαλώς όλοι γνωρίζουν ότι μόνο πειραματικά μπορεί να είναι ασφαλή τα συμπεράσματα που θα εξαχθούν για ένα τόσο σοβαρό θέμα. 

Μιλήσατε πάλι για τη σύσταση της αρμόδιας επιτροπής της Ευρωπαϊκής 'Ενωσης. Τι απέγινε; Πέρασαν δέκα μήνες. Ενόχλησε κανείς; Και γιατί εν πάση περιπτώσει δεν ενημερώνετε την κοινή γνώμη. 

Κύριε Υπουργέ, ασφαλώς αντιλαμβάνεσθε ότι το θέμα άπτεται της προστασίας της δημόσιας υγείας. Και δεν είναι στη διακριτική ευχέρειά σας να λειτουργήσετε ή να μη λειτουργήσετε. Να σας υπενθυμίσω ότι είναι καθήκον σας και υποχρέωσή σας. Και νομίζω ότι έχετε μειωμένη αντίληψη του χρέους σας κύριοι της Κυβέρνησης στον τομέα της προστασίας της δημόσιας υγείας. 

Εγώ θα σας πω ότι χρειάζεται να προδιαγραφούν οι όροι λειτουργίας της ασφαλούς και ακίνδυνης χρήσης της κινητής τηλεφωνίας. Να σας υπενθυμίσω ότι χρειάζονται συνεργασίες με ερευνητικά κέντρα, χρηματοδοτήσεις ερευνητικών προγραμμάτων και εν πάση περιπτώσει το απλούστερο, να προτρέψετε κάποιο πανεπιστημιακό ίδρυμα να γίνει μια πειραματική έρευνα σ' αυτό το καινούριο θέμα. Οι χρήστες κινητών τηλεφώνων αυξάνονται προοδευτικά και το γνωρίζετε. 

ΠΡΟΕΔΡΕΥΩΝ (Παναγιώτης Σγουρίδης): Κύριε Ροκόφυλλε, βλέπω ότι τηλεφωνείτε. Η κυρία συνάδελφος ομιλεί για τα κινητά τηλέφωνα που μπορεί να σας δημιουργήσουν καρκινογένεση. 

ΠΑΡΘΕΝΑ ΦΟΥΝΤΟΥΚΙΔΟΥ: Κύριε Πρόεδρε, είναι αμφίβολο εάν έστω και έτσι τα καταργήσουμε, αλλά τουλάχιστον μπορούν να προδιαγραφούν οι προϋποθέσεις ασφαλούς και ακίνδυνης λειτουργίας. Και πάνω απ' όλα τονίζω την υποχρέωσή σας της έγκαιρης δηλαδή ενημέρωσης του πολίτη σε θέματα προστασίας της υγείας του. 

ΠΡΟΕΔΡΕΥΩΝ (Παναγιώτης Σγουρίδης): Ο Υφυπουργός Υγείας και Πρόνοιας κ. Σκουλάκης έχει το λόγο. 

ΕΜΜΑΝΟΥΗΛ ΣΚΟΥΛΑΚΗΣ (Υφυπουργός Υγείας και Πρόνοιας): Κύριε Πρόεδρε, αντιλαμβάνομαι την ευαισθησία της συναδέλφου κ. Φουντουκίδου για το θέμα. 'Ομως είμαι υποχρεωμένος να πω ότι από ελληνικής πλευράς κάνουμε ό,τι μπορούμε. Μας ζητάτε, αν κατάλαβα καλά, να βγούμε επίσημα σαν πολιτεία να ενημερώσουμε τον κόσμο για ένα θέμα που δεν έχει ξεκαθαριστεί διεθνώς επιστημονικά. Συμμετέχει η χώρα μας σε όλους τους διεθνείς οργανισμούς. Συμμετέχει με ειδικούς εμπειρογνώμονες στην αρμόδια επιτροπή της Ευρωπαϊκής 'Ενωσης η οποία ετοιμάζει το σχέδιο της σύστασης και σας είπα ότι αναμένεται να εγκριθεί εντός του Νοεμβρίου. Τι θέλετε; Να προκαταλάβουμε εμείς τα επιστημονικά όργανα και τις αντίστοιχες επιτροπές της Ευρωπαϊκής 'Ενωσης; Σας είπα ότι ασχολείται η Ελληνική Επιτροπή Ατομικής Ενέργειας, η Ελληνική Αντικαρκινική Εταιρεία, τα αντίστοιχα Υπουργεία, τα συναρμόδια Υπουργεία. Παρακολουθούμε διεθνώς ό,τι καινούριο υπάρχει και βεβαίως θα ενημερώσουμε τους πολίτες όταν έχουμε κάτι συγκεκριμένο. Αλλά να ανακινήσουμε ένα θέμα και να ενημερώσουμε τους πολίτες λέγοντάς τους διάφορα πράγματα ασαφή επιστημονικά, το μόνο που νομίζω ότι θα κάνουμε είναι να δημιουργήσουμε πρόσθετη σύγχυση. 

Δεν έχω νομίζω τίποτε άλλο να σας πω. Απλώς σας λέγω ότι παρακολουθούμε τις εξελίξεις σε ελληνικό και διεθνές επίπεδο και όταν έχουμε κάτι συγκεκριμένο αμέσως θα ενημερώσουμε την κοινή γνώμη. 

ΠΡΟΕΔΡΕΥΩΝ (Παναγιώτης Σγουρίδης): Δεύτερη είναι η με αριθμό 39/21.10.98 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Χαράλαμπου Αγγουράκη προς την Υπουργό Ανάπτυξης, σχετικά με τη λειτουργία της Ελληνικής Επιτροπής Ατομικής Ενέργειας, (Ε.Ε.Α.Ε), τη διασφάλιση της ομαλής χρηματοδότησης των αναγκών της υπηρεσίας κ.λπ. 

Σε περίληψη η επίκαιρη ερώτηση του κ. Αγγουράκη έχει ως εξής: 

"'Αμεσο κίνδυνο αποψίλωσής της από το μισό προσωπικό της (δεκατέσσερα άτομα επί συνόλου είκοσι οκτώ) διατρέχει η Ελληνική Επιτροπή Ατομικής Ενέργειας (ΕΕΑΕ), παρά το γεγονός ότι οι πολλαπλές υπηρεσίες που παρέχει (μηνιαία δοσιμέτρηση επτά χιλιάδων εργαζομένων σε ιοντίζουσες ακτινοβολίες, έλεγχος χιλίων εξακοσίων εργαστηρίων ιατρικών και βιομηχανικών εφαρμογών ιοντιζουσών ακτινοβολιών σε νοσοκομεία, βιομηχανίες, πανεπιστήμια, ιατρικά κέντρα, κλπ., έλεγχος ραδιενέργειας περιβάλλοντος και σύστημα προειδοποίησης σε περίπτωση πυρηνικού ή ραδιολογικού ατυχήματος εκπροσώπηση της χώρας σε διεθνείς οργανισμούς (ΔΟΑΕ), πρόγραμμα μεταπτυχιακών σπουδών στην ιατρική φυσική, απαιτούν πολλαπλάσιο προσωπικό. Τα άτομα αυτά, στα οποία περιλαμβάνονται τόσο επιστημονικό και τεχνικό προσωπικό με υψηλή εξειδίκευση όσο και αναγκαίο διοικητικό και βοηθητικό προσωπικό, εργάζονται επί αρκετά χρόνια στην ΕΕΑΕ με συμβάσεις έργου, οι οποίες λήγουν στις 31.12.1998 και δεν μπορούν να ανανεωθούν, αφού στις εξαιρέσεις της παρ.5 του άρθρου 6 του ν.2527/97 και της ΠΥΣ 236/94, οι οποίες επεκτάθηκαν πρόσφατα με την παρ. 23 του άρθρου 2 του ν.2621/98 δεν περιλαμβάνεται η ΕΕΑΕ. Το πρόβλημα επιτείνεται λόγω της επαπειλούμενης κατάργησης από 1.1.1999 του Ειδικού Λογαριασμού της ΕΕΑΕ, που όχι μόνο αφαιρεί τη δυνατότητα μισθοδοσίας συμβασιούχων, αλλά και δημιουργεί σοβαρά προβλήματα στο έργο και του υπόλοιπου προσωπικού (μετακινήσεις για ελέγχους, διαχείριση ήδη συγκεκριμένων αναπτυξιακών προγραμμάτων). 

Ερωτάται η κυρία Υπουργός τι μέτρα θα πάρει η Κυβέρνηση για: 

Την αποφυγή αποψίλωσης της ΕΕΑΕ από το μισό έμπειρο και εξειδικευμένο προσωπικό της, με δεδομένο ότι στην αντίθετη περίπτωση καθίσταται αδύνατη η συνέχιση της 



 

  

Σελίδα 434 

λειτουργίας της υπηρεσίας. 

Τη διασφάλιση της ομαλής χρηματοδότησης των αναγκών της υπηρεσίας (μισθοδοσίας συμβασιούχων, μετακινήσεις για ελέγχους, εκτέλεση αναπτυξιακών προγραμμάτων), με δεδομένο ότι στην αντίθετη περίπτωση αδυνατεί αυτή να επιτελέσει μέρος του έργου της". 

Η Υφυπουργός κ. 'Αννα Διαμαντοπούλου έχει το λόγο για τρία λεπτά. 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Ευχαριστώ, κύριε Πρόεδρε. 

Κύριε Πρόεδρε, όπως είναι γνωστό, η Ελληνική Επιτροπή Ατομικής Ενέργειας είναι μία αποκεντρωμένη δημόσια υπηρεσία όργανο της πολιτείας, υπεύθυνο για θέματα πυρηνικής ενέργειας, πυρηνικής τεχνολογίας και ακτινοπροστασίας. 

Από το 1987 που ιδρύθηκε μέχρι το 1996 λειτουργούσε με αποσπασμένους υπάλληλους από διάφορες υπηρεσίες και με συμβασιούχους ορισμένου χρόνου. Από το 1996 και μετά προσέλαβε μόνιμους υπαλλήλους, μετέτρεψε τις συμβάσεις σε αορίστου χρόνου και έτσι σήμερα η υπηρεσία αυτή λειτουργεί επτά μόνιμους υπαλλήλους, επτά με συμβάσεις αορίστου χρόνου και επτά αποσπασμένους από άλλες υπηρεσίες. Για τη διαχείριση των προγραμμάτων τα οποία έχει υπάρχουν και δεκαοκτώ συμβάσεις εργασίας ορισμένου χρόνου οι οποίες λήγουν σύντομα. 

Είναι, λοιπόν, σαφές ότι η υπηρεσία και λειτουργεί και έχει μόνιμο προσωπικό, όσον αφορά τη διαχείριση των προγραμμάτων χρειάζεται απλά η εκ νέου ανανέωση των δεκαοκτώ συμβάσεων. Λόγω του ειδικού λογαριασμού, που έχει η συγκεκριμένη υπηρεσία, ο οποίος πιστώνεται από έσοδα παροχής υπηρεσιών προς τρίτους δηλαδή έχει δικά του έσοδα, έχει τη δυνατότητα να χρηματοδοτήσει από μόνη της αυτές τις εξειδικευμένες υπηρεσίες. 

Με βάση, λοιπόν, αυτά που προανέφερα, δηλαδή τη δική της δυνατότητα να χρηματοδοτήσει τους συμβασιούχους και τις ανάγκες που έχει, έχει ζητήσει πρόσφατα από το Υπουργικό Συμβούλιο έγκριση για την ανανέωση αυτών των συμβάσεων. 

ΠΡΟΕΔΡΕΥΩΝ (Παναγιώτης Σγουρίδης): Ο κ.Αγγουράκης έχει το λόγο. 

ΧΑΡΑΛΑΜΠΟΣ ΑΓΓΟΥΡΑΚΗΣ: Ευχαριστώ, κύριε Πρόεδρε. 

Καταρχήν απο την απάντηση της κυρίας Υπουργού κατάλαβα ότι το πρόβλημα αφορά περισσότερους εργαζόμενους από όσους γινόταν λόγος στην ερώτηση. Από δεκατέσσερις η κυρία Υπουργός σημείωσε δεκαοκτώ. Νομίζω ότι και από την απάντησή της στην ουσία έχει επιβεβαιώσει το πρόβλημα που έχουμε επισημάνει. Απλά λυπάμαι για το γεγονός ότι τουλάχιστον δεν κατάλαβα καλά την απάντηση της κυρίας Υπουργού όσον αφορά τη μελλοντική χρηματοδότηση των δεκαοκτώ συμβασιούχων από τον ειδικό λογαριασμό της Ελληνικής Επιτροπής Ατομικής Ενέργειας. 

Η πληροφορία που έχω εγώ -και αν είναι λάθος, κυρία Υπουργέ, σας παρακαλώ να με διορθώσετε- είναι ότι δυστυχώς από την 1η Ιανουαρίου 1999 καταργείται η συγκεκριμένη δυνατότητα μέσω του ειδικού λογαριασμού της Ελληνικής Επιτροπής Ατομικής Ενέργειας. Αν είναι λάθος αυτή η πληροφορία τόσο το καλύτερο. 

Υποθέτω ότι αυτά που είπατε στην απάντησή σας, ότι δηλαδή έγιναν αιτήσεις στο Υπουργικό Συμβούλιο, δείχνει κάποιο δρόμο αντιμετώπισης του προβλήματος. 

Το ευχόμαστε γιατί πραγματικά θεωρούμε ότι το έργο της Ελληνικής Επιτροπής Ατομικής Ενέργειας είναι σημαντικό. Απ' ότι είμαι σε θέση να γνωρίζω αναμένεται να αυξηθεί στο άμεσο μέλλον. Ακούσαμε και πριν στην απάντηση για την κινητή τηλεφωνία, ότι υπάρχουν καθήκοντα και από εκείνη την πλευρά. Ξέρω ότι είναι σε ανάπτυξη ένα δίκτυο σε όλη την χώρα για την έγκαιρη εντόπιση και προειδοποίηση θεμάτων που άπτονται του αντικειμένου αυτού και ελπίζω -και πιστεύω- ότι θα δοθεί μία θετική λύση στο συγκεκριμένο πρόβλημα, γιατί νομίζω ότι είναι πάρα πολύ σημαντικό. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε και εμείς, κύριε Αγγουράκη. 

Η κυρία Υφυπουργός έχει το λόγο. 

ΑΝΝΑ ΔΙΑΜΑΝΤΟΠΟΥΛΟΥ (Υφυπουργός Ανάπτυξης): Κύριε Πρόεδρε, θέλω μόνο να διευκρινίσω αυτό που δεν κατάλαβε ο κύριος συνάδελφος. 

Με έγγραφο που έχω από τη Γενική Γραμματεία 'Ερευνας διαβεβαιώνουν ότι έχει διασφαλιστεί η συνέχιση της χρηματοδότησης μέσα από τον ειδικό λογαριασμό. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε την κυρία Υφυπουργό. 

Τρίτη είναι η με αριθμό 34/21.10.98 επίκαιρη ερώτηση της Βουλευτού του Συνασπισμού της Αριστεράς και της Προόδου κ. Στέλλας Αλφιέρη προς τον Υπουργό Δικαιοσύνης, σχετικά με την παιδική βία στην ευρύτερη περιοχή του Πειραιά, τη λήψη των αναγκαίων μέτρων κλπ., η οποία έχει ως ακολούθως: 

"Με ανησυχία παρακολουθούμε τον τελευταίο καιρό την παιδική βία που έχει αναπτυχθεί στις περιοχές του Πειραιά. Τα αστυνομικά δελτία γεμίζουν καθημερινά με ειδήσεις και νέα παιδιά που βρίσκονται στην ηλικία της εφηβίας, από δεκατεσσάρων έως δεκαεννέα ετών, είναι κατηγορούμενοι. Απειλούν και κτυπούν συνομηλίκους τους στη Νίκαια, το Κερατσίνι, την Ελευσίνα και τον Πειραιά με σκοπό να κλέψουν ή απλά να εκφοβίσουν τα θύματά τους. 

Η οικογένεια, που και σε αυτήν την περίπτωση ενοχοποιείται, αδυνατεί να δώσει λύσεις σε ένα θέμα που ξεπερνά τις δυνατότητες και τις λειτουργίες της. Αντίθετα είναι ανίσχυρη απέναντι σε τέτοια φαινόμενα που απειλούν ευθέως τη συνοχή της, αλλά και την ασφάλεια των ίδιων της των μελών. Οι έφηβοι μένουν αστήρικτοι, χωρίς υπηρεσίες συμβουλευτικής στήριξης και φροντίδας απέναντι στα πολλαπλά προβλήματα που αντιμετωπίζουν με την κοινωνική τους προσαρμογή. Και είναι γνωστό ότι φαινόμενα ανομικής συμπεριφοράς βρίσκουν πρόσφορο έδαφος σε νεαρά άτομα, ειδικότερα αν αυτά δεν έχουν τη στήριξη της οικογένειας ή ζουν μέσα σε συνθήκες ανεργίας και φτώχειας. Παράλληλα έχει αποδειχθεί ότι η σωφρονιστική πολιτική για τους νεαρούς παραβάτες λειτουργεί πολλαπλασιαστικά και αναπαράγει τη βία. 

Ερωτάται ο κύριος Υπουργός: 

1. Τι μέτρα πρόκειται να πάρει για την κοινωνική και επιστημονική στήριξη των ανήλικων παραβατών, ώστε να σταματήσουν τα φαινόμενα βίας στην Πειραϊκή κοινωνία; 

2. Πότε θα προχωρήσει στο σχεδιασμό νομοθετικού πλαισίου για την αντεγκληματική πολιτική και το σωφρονιστικό σύστημα ανηλίκων;". 

Ο Υπουργός Δικαιοσύνης κ. Ευάγγελος Γιαννόπουλος έχει το λόγο για τρία λεπτά να πρωτολογήσει. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): Κύριε Πρόεδρε, το Υπουργείο Δικαιοσύνης παρακολουθεί με αίσθημα ευθύνης την εξέλιξη του φαινομένου των κρουσμάτων παραβατικής και αντικοινωνικής συμπεριφοράς νεαρών ατόμων, που εκδηλώνονται με τη διάπραξη επικίνδυνων σωματικών βλαβών για ασήμαντες συνήθως αφορμές σε βάρος συνομηλίκων τους, κλοπών, ληστειών, εξυβρίσεων, απειλών, πρόκληση ζημιών κλπ. 

Με σκοπό να αντιμετωπιστούν καίρια τα προβλήματα της νεανικής παραβατικότητας τόσο στον τομέα της πρόληψης, όσο και στον τομέα της καταστολής, το Υπουργείο Δικαιοσύνης κατήρτισε νομοσχέδιο με τίτλο "Μονάδες μέριμνας νέων", το οποίο αφορά στην εγκληματική μεταχείριση ανηλίκων παραβατών του νόμου και σε κίνδυνο να παραβατήσουν, το οποίο πρόκειται να εισαχθεί σύντομα στη Βουλή προς ψήφιση. Θα ακολουθήσει κατάθεση νέου σχεδίου νόμου που θα αφορά τον τομέα της πρόληψης της εγκληματικότητας των ανηλίκων, εξωϊδρυματική μεταχείριση ανηλίκων, οι οποίοι βρίσκονται σε κατάσταση ηθικού κινδύνου. 

Τα ανησυχητικά φαινόμενα νεανικής βίας που διαπιστώνονται τελευταία στην ελληνική κοινωνία, τα αίτια των οποίων είναι βαθύτερα και πολυσύνθετα, πιστεύουμε ότι πρωτίστως πρέπει να αποτελέσουν αντικείμενο ευρύτερου προβληματισμού και μελέτης των παραγόντων που ασκούν πρωτογενή πρόληψη για την κοινωνική, οικονομική και εκπαιδευτική 



 

  

Σελίδα 435 

αντιμετώπιση του θέματος. 

Το Υπουργείο από την πλευρά του έχει την ευθύνη της νομικής αντιμετώπισης του προβλήματος. 

Δηλαδή, το σωφρονιστικό σύστημα ανηλίκων πρέπει να ενδυναμώσει τους υφιστάμενους μηχανισμούς πρόληψης, προκειμένου να καταστεί όσο το δυνατόν πληρέστερη η αντιμετώπιση του ανηλίκου στο παραβατικό στάδιο και έτσι να αποτραπεί η εκδήλωση συμπτωμάτων βίας. 

Οι φορείς εξωϊδρυματικής αντιμετώπισης ανηλίκων στον τομέα της πρόληψης είναι οι υπηρεσίες επιμελητών ανηλίκων των δικαστηρίων ανηλίκων και οι εταιρείες προστασίας ανηλίκων. 

Οπωσδήποτε όμως οι υπηρεσίες αρμοδιότητας του Υπουργείου Δικαιοσύνης ασκούν δευτερογενή πρόληψη. Ασχολούνται δηλαδή με περιπτώσεις παραβατικών ή σε κίνδυνο να παραβατίσουν ατόμων ανηλίκων. 

Πρωτογενής πρόληψη της παραβατικότητας γίνεται κυρίως από την οικογένεια, αλλά και άλλους αρμόδιους φορείς, όπως το σχολείο, η Εκκλησία, η Τοπική Αυτοδιοίκηση, τα Μέσα Μαζικής Ενημέρωσης και άλλοι. 

Το Υπουργείο Δικαιοσύνης, μέσα στα πλαίσια της σωφρονιστικής πολιτικής που ασκεί, ασχολείται και με την πρόληψη της παραβατικότητας ανηλίκων μέσω υπηρεσιών και φορέων που εποπτεύει. 

'Εχω να δηλώσω, ότι, πέρα από αυτά, υπάρχει και υπηρεσία στο Υπουργείο η οποία παρακολουθεί αυτά τα θέματα και εν καιρώ, θα κουβεντιάσουμε και άλλα κ. Αλφιέρη και θα απαντήσουμε και σε άλλα. 

ΠΡΟΕΔΡΕΥΩΝ (Παναγιώτης Σγουρίδης): Η κ. Αλφιέρη έχει το λόγο. 

ΣΤΥΛΙΑΝΗ ΑΛΦΙΕΡΗ: Ευχαριστώ, κύριε Πρόεδρε. 

Κύριε Υπουργέ, το θέμα αυτό το έχουμε φέρει κατ' επανάληψη στη Βουλή. Και μας είχατε υποσχεθεί ότι, μέσα σε σύντομο χρονικό διάστημα, θα καταθέσετε τα νομοσχέδια που θα αντιμετωπίσουν την παιδική βία ή τους ανήλικους. Δυστυχώς, μέχρι σήμερα το έχετε παραμερίσει, το έχετε ξεχάσει. 

Και θα πρέπει να πούμε για το σωφρονιστικό κατάστημα Αυλώνας ότι είναι πολυδιαφημισμένο, αλλά το σχολείο στο κατάστημα ξεκίνησε μόλις σήμερα να λειτουργεί. Δεν λειτουργεί κανένα εκπαιδευτικό πρόγραμμα εντός του καταστήματος. Δεν υπάρχουν κοινωνιολόγοι. Δεν υπάρχουν ψυχολόγοι. 'Εχουν απομείνει τρεις κοινωνικοί λειτουργοί, που δεν γνωρίζουν τι να πρωτοκάνουν. 

Γνωρίζουμε όλοι, κύριε Υπουργέ, ότι η βία και η νεανική παραβατικότητα δεν είναι σημερινό φαινόμενο. Προϋπήρχε και επανέρχεται στο προσκήνιο, επειδή κυριαρχούν άλλα φαινόμενα και συμπεριφορές στην κοινωνία. Η βία αυτή είναι ο φόβος και η διαμαρτυρία, είναι η συνέπεια του αποκλεισμού και της ανέχειας, είναι οι ανεκπλήρωτες κοινωνικές προσδοκίες. Ας μην αναζητούμε τους υπευθύνους ανάμεσα στους γονείς και στα παιδιά. 

Χρειάζεται, κύριε Υπουργέ, μια στρατηγική που θα βασίζεται στην πρόληψη, που θα πάρει μέτρα για την κοινωνική και επιστημονική στήριξη των ανηλίκων παραβατών. 

Και προτείνω -και χρειάζεται πολιτική βούληση γι' αυτό- θεσμικό πλαίσιο που θα έχει περισσότερη φαντασία και θα δώσει χρήματα και αρμοδιότητες στην Τοπική Αυτοδιοίκηση. Χρειάζεται μια δέσμη μέτρων εφικτών, κύριε Υπουργέ: Δημιουργία συμβουλίων πρόληψης με τη συμμετοχή των πολιτών. Σύσταση επιστημονικών επιτροπών σε κάθε γειτονιά. Στελέχωση των σχολείων με συμβούλους σε συνεργασία με τους γονείς. Μονάδες πληροφόρησης και εξεύρεσης εργασίας για τους μακροχρόνια άνεργους. Ξενώνες φιλοξενίας και ψυχολογικής υποστήριξης. Δίκτυο εθελοντών και επιστημόνων για δουλειά στο χώρο και σε χώρους που συχνάζουν οι νέοι. Μέτρα που θα διαπαιδαγωγούν και θα προλαβάνουν και δεν θα οδηγούν στην καταστολή και στην ανακύκλωση της βίας που δεν θα δημιουργούν τους αυριανούς πελάτες και χαυχέδες της Αστυνομίας. Η καταστολή δημιουργεί αστυνομικές κοινωνίες. Η ελληνική γνώμη είναι αντίθετη σ' αυτό και δεν συναινεί. 

Κύριε Υπουργέ, σας παρακαλώ πολύ. Πρέπει άμεσα, στον επόμενο χρόνο να έρθουν τα νομοσχέδια στο Ελληνικό Κοινοβούλιο. Γιατί όσο το αμελείτε, τόσο αυξάνεται και η παιδική βία και η βία στην ελληνική κοινωνία. 

Ευχαριστώ. 

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο για δύο λεπτά, για να δευτερολογήσει. 

ΕΥΑΓΓΕΛΟΣ ΓΙΑΝΝΟΠΟΥΛΟΣ (Υπουργός Δικαιοσύνης): 'Ενα λεπτό, κύριε Πρόεδρε. 

Είναι γεγονός ότι έχουμε ελλείψεις και έχουμε εγγενείς αδυναμίες και εγγενείς δυσχέρειες. Αν σας το πω τώρα ότι μετά από είκοσι έξι μήνες στο Υπουργείο Δικαιοσύνης και ενώ από την πρώτη μέρα ζήτησα κοινωνιολόγους, ψυχολόγους, εγκληματολόγους, δύο τον αριθμό εξ εκάστης κατηγορίας, ενεκρίθη ένας κατά κατηγορία. Εκείνος ο νόμος, ο 2190 μας έχει δέσει τα χέρια. Και κινούμεθα τώρα με εκείνον το νόμο τον οποίο έχω αποδοκιμάσει για ορισμένες διατάξεις του, εντόνως πολλές φορές. Αλλά δεν μπορούμε να κάνουμε τίποτε. Είκοσι έξι μήνες και δεν έχουμε πάρει ούτε ένα κοινωνιολόγο ούτε ένα ψυχολόγο ούτε ένα εγκληματολόγο για δουλειές σε όλες τις φυλακές. 

Βέβαια, όταν τα παιδιά έφυγαν από τον Κορυδαλλό και έπρεπε να πάνε στον Αυλώνα δεν μπορούσαν να πάρουν και τους καθηγητές τους μαζί ή τους δασκάλους. Εδέησε κάποτε να τακτοποιηθεί και αυτό το ζήτημα ώστε να έχουν σχολείο στον Αυλώνα. Τα υπόλοιπα θα τα συμπληρώσουμε. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υπουργέ. 

Η τέταρτη επίκαιρη ερώτηση με αριθμό 42/21.10.1998 του Βουλευτή του Δημοκρατικού Κοινωνικού Κινήματος κ. Αναστασίου Ιντζέ προς τους Υπουργούς Πολιτισμού, Εθνικής Παιδείας και Θρησκευμάτων, σχετικά με την αξιοποίηση του κληροδοτήματος Σβώλου από το Αριστοτέλειο Πανεπιστήμιο Θεσσαλονίκης, διαγράφεται λόγω απουσίας του κυρίου Βουλευτή. 

Ολοκληρώθηκε η συζήτηση των επικαίρων ερωτήσεων. 

  


 

  

Σελίδα 436 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, εισερχόμαστε στην ημερήσια διάταξη της 

ΝΟΜΟΘΕΤΙΚΗΣ ΕΡΓΑΣΙΑΣ

ΠΡΟΤΑΣΕΙΣ ΝΟΜΩΝ

Υπουργείου Πολιτισμού. 

Μόνη συζήτηση επί της αρχής, των άρθρων και του συνόλου της πρότασης νόμου: "'Ιδρυση Κέντρου Βαλκανικών Μελετών "Ρήγας Βελεστινλής". 

Επίσης: Μόνη συζήτηση επί της αρχής, των άρθρων και του συνόλου της πρότασης νόμου: "Περί ιδρύσεως "Βαλκανικού Πολιτιστικού Κέντρου Βελεστίνου - Ο ΡΗΓΑΣ ΦΕΡΑΙΟΣ". 

Οι δύο προτάσεις νόμου θα συζητηθούν από κοινού στη σημερινή συνεδρίαση με εισηγητές τον κ. Λεωνίδα Τζανή και τον κ. Γεώργιο Σούρλα. 

ΣΧΕΔΙΑ ΝΟΜΩΝ

Υπουργείου Εξωτερικών. 

Μόνη συζήτηση επί της αρχής των άρθρων και του συνόλου του σχεδίου νόμου: "Κύρωση της Ευρωπαϊκής Συμφωνίας για την εγκαθίδρυση συνδέσεως μεταξύ των Ευρωπαϊκών Κοινοτήτων και των Κρατών-Μελών τους, που ενεργούν στα πλαίσια της Ευρωπαϊκής 'Ενωσης αφ'ενός και της Δημοκρατίας της Σλοβενίας αφ' ετέρου, μετά της Τελικής Πράξης και των Δηλώσεων αυτής". 

Το νομοσχέδιο θα συζητηθεί και θα ψηφισθεί αργότερα στη σημερινή συνεδρίαση, σύμφωνα με το άρθρο 108 του Κανονισμού της Βουλής. 

Εισερχόμαστε στη συζήτηση των προτάσεων νόμου αρμοδιότητας Υπουργείου Πολιτισμού. 

Ο κ. Σούρλας εισηγητής της προτάσεως εκ μέρους της Νέας Δημοκρατίας έχει το λόγο για είκοσι λεπτά. 

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, κυρίες και κύριοι συνάδελφοι, η πρόταση νόμου για την ίδρυση Κέντρου Βαλκανικών Μελετών "Ρήγας Βελεστινλής", πρέπει να γίνει δεκτή για να αποτίσουμε φόρο τιμής στον εθνομάρτυρα, το βάρδο της ελευθερίας, το μεγάλο πατριώτη που συμπληρώνονται διακόσια χρόνια φέτος από το θάνατό του. Και βέβαια όταν έρχομαι στο βήμα και μιλάω ως Βελεστινιώτης, αντιλαμβάνεστε πόσο περήφανος αισθάνομαι και πόσο βαρύ το χρέος να προωθήσουμε τέτοιες νομοθετικές ρυθμίσεις. 

Η ίδρυση του Κέντρου Βαλκανικών Μελετών θα δώσει τη δυνατότητα συστηματικής επιστημονικής έρευνας και μελέτης απόψεων, ιδεών, αρχών, συγκροτημένης πολιτειακής θεωρίας του Ρήγα και όλων των άλλων στοιχείων που μπορούν να συμβάλουν στην προώθηση της συνεργασίας μεταξύ των Βαλκανικών λαών από φιλολογικής, ιστορικής, λαογραφικής, κοινωνικής, οικονομικής και κάθε άλλης άποψης. 

Το Βελεστίνο, κύριε Υπουργέ, η γενέτειρα του πρωτομάρτυρα της ελευθερίας και εμπνευστή, όπως είπα, της ολοκληρωμένης δημοκρατικής πολιτειακής θεωρίας, αποτελεί τον ιδεώδη χώρο για να εγκατασταθεί το Κέντρο Βαλκανικών Μελετών. Είχατε την ευκαιρία να επισκεφθείτε το Βελεστίνο και να το διαπιστώσετε και προσωπικά. 

Το Πανεπιστήμιο Θεσσαλίας με τα παιδαγωγικά τμήματα και με το υπό ίδρυση Τμήμα Ιστορίας μπορεί να προσφέρει επιστημονική στήριξη και να συμβάλλει στην προώθηση των σκοπών του ιδρύματος. 

Ο Ρήγας είναι περισσότερο γνωστός ως φλογερός εθνεγέρτης και επαναστάτης. Τα τελευταία χρόνια αναγνωρίζεται και ως πνευματικός άνθρωπος με ανησυχίες για τον άνθρωπο, την πνευματική του ζωή, την πορεία του. 

'Οπως προκύπτει από το έργο του, τις σκέψεις και τους στόχους του, τον ενδιαφέρει η ποιότητα, η ολοκλήρωση του ανθρώπου. Το πρότυπό του είναι ο άνθρωπος, ο πραγματικά ελεύθερος, γιατί "όποιος συλλογάται καλά, συλλογάται ελεύθερα", έλεγε. Είναι ο άνθρωπος που η αξία του δεν στηρίζεται στα πλούτη και στην καταγωγή αλλά στην προσωπική αξία, στην καλλιέργεια, στην παιδεία, αρχές που πρώτοι πρόβαλαν οι σοφιστές της Αρχαίας Αθήνας, οι πρώτοι διαφωτιστές που αμφισβητούσαν την προτεραιότητα της αριστοκρατικής καταγωγής. Η αληθινή ευγένεια είναι φυτεμένη στο υποκείμενο του ανθρώπου και όχι στους ματαίους τίτλους των προπατόρων, έλεγε ο Ρήγας. 

Πίστευε απόλυτα στην αναγκαιότητα της παιδείας. "'Ολοι, χωρίς εξαίρεση, έχουν χρέος να ηξεύρουν γράμματα και αρσενικά και θηλυκά" έλεγε και ακόμα: "Εκ των γραμμάτων γεννάται η προκοπή, με την οποία λάμπουν τα ελεύθερα γένη". 

Τα έργα του είναι παιδαγωγικά, είναι επαναστατικά, είναι πολιτειακά. Στην εποχή του Ρήγα επικρατούσαν συνθήκες της πρόληψης και της δεισιδαιμονίας. Καλλιεργείτο ο φόβος, η σύγχυση, η πλάνη, στοιχεία που οδηγούσαν στην αβεβαιότητα, στην ανασφάλεια και καθιστούσαν τον άνθρωπο δέσμιο στην πρόληψη, πρόσφορο στην εκμετάλλευση. 

Ο Ρήγας είδε από την αρχή ότι έπρεπε να ασχοληθεί με τις φυσικές επιστήμες, γι'αυτό μετέφρασε -και ουσιαστικά επεξεργάστηκε- το "Απάνθισμα Φυσικής", το εραχισθέν από γαλλικά και γερμανικά συγγράμματα κι έτσι μπορούσε να συμβάλει περισσότερο στην αποτίναξη της δουλείας του φόβου, που ήταν το σημαντικότερο στοιχείο εκείνη την εποχή. 

Εγώ δεν θα αναφερθώ στη διαδρομή του Ρήγα, στη δική του πορεία, όπως ξεκίνησε από τα παιδικά του χρόνια, από τη γενέτειρά του, δεκαπέντε ή δεκαεπτά χρονών για να πορευθεί μέσω της Κωνσταντινούπολης, της Βλαχίας, το Βουκουρέστι, τη Βιέννη και τελικά να καταλήξει με τον τραγικό θάνατο και να μην επανέλθει ποτέ στην πατρίδα του, γιατί τον πρόδωσαν εκείνοι που ήθελαν περισσότερο να προωθήσουν τον πλούτο εκείνη την εποχή -'Ελληνες στην καταγωγή- και όχι τις επαναστιτικές ιδέες του Ρήγα. Ο συνάδελφός μου κ. Τζανής θα αναφερθεί πιστεύω αναλυτικότερα. 

Τα έργα του Ρήγα είναι πάρα πολλά και είναι παιδαγωγικά, όπως ο "Ηθικός Τρίποδας", το "Απάνθισμα Φυσικής" και άλλα πολλά σημαντικά, αλλά δεν θα αναφερθώ σε αυτά αναλυτικά. Θα περιοριστώ περισσότερο στο "Πολίτευμα" του Ρήγα. Ο Ρήγας δεν περιορίζεται, όπως είπα προηγουμένως, στην διαπαιδαγώγηση των υποδούλων, στην αφύπνιση και στην εξέγερση, αλλά επεξεργάζεται και διατυπώνει ένα ολοκληρωμένο σχέδιο ίδρυσης και λειτουργίας του κράτους που θα ανέκυπτε μετά την απελευθέρωση. Η αρχή της νομοθετημένης πράξεως και η ψυχή της διοικήσεως, όπως έγραφε ο Ρήγας, δηλαδή το "Σύνταγμα" και τα "Δίκαια του Ανθρώπου" είναι ένα άλλο σημαντικό έργο και αποτελούν τα βασικά κείμενα του "Πολιτεύματος" του Ρήγα. 

Από το "Πολίτευμα" του Ρήγα προκύπτει ότι οραματίζεται μία Ελληνική Δημοκρατία αδιαίρετη που θα συμπεριλάβει όλους τους λαούς, όπως έλεγε, χωρίς εξαίρεση θρησκείας και διαλέκτου 'Ελληνες, Βούλγαρους, Αλβανούς, Βλάχους, Αρμενίους, Τούρκους και κάθε άλλο είδος γενιάς. Το "Πολίτευμα" του Ρήγα διατρέχεται από το πνεύμα της κλασικής αρχαιότητας του βυζαντινού πολιτισμού και της ευρωπαϊκής παιδείας. Ο χριστιανισμός προβάλλεται ως επίσημη θρησκεία του κράτους και αυτό το αναφέρει ο Ρήγας ιδιαίτερα στο Θούρειο. Επίσημη γλώσσα προτείνεται να είναι η ελληνική. Το Σύνταγμα είναι γραμμένο στην ελληνική γλώσσα και στο άρθρο 53 γράφει "'Ολοι οι νόμοι και προσταγαί γίνονται εις την απλή των Ελλήνων γλώσσα". 

Σημαία είναι ένα ρόπαλο του Ηρακλέους με τρεις σταυρούς επάνω. Τα γεωγραφικά όρια της Ελληνικής Δημοκρατίας αντιστοιχούν με εκείνα της Βυζαντινής Αυτοκρατορίας. Ο Ρήγας σαν άλλος Αλέξανδρος δεν περιορίζεται στον ελληνικό χώρο, αλλά προχωρεί. Απευθύνεται σε όλους τους υπόδουλους του οθωμανικού κράτους, οραματίζεται μια πανβαλκανική δημοκρατία που θα περιλάβει όλους τους λαούς, ανεξάρτητα, όπως είπα προηγουμένως, θρησκείας και εθνικότητας, μία δημοκρατία που θα έχει ως βάση τις αρχές και τις αξίες της αρχαίας ελληνικής δημοκρατίας, παραδεκτές από όλα τα φωτισμένα πνεύματα όλων των εποχών και βασικά παραδεκτές από τους βαλκανικούς λαούς. 

Για να αποφανθούμε σήμερα, αν και κατά πόσο θα μπορούσε να υλοποιηθεί το όραμα του Ρήγα για μία ελληνική δημοκρατία ή αν αποτελούσε ουτοπία, επιβάλλεται να μεταφερθούμε στα κοινωνικοπολιτικά πλαίσια και γενικά στις συνθήκες που 

 

 

  

Σελίδα 437 

επικρατούσαν την εποχή εκείνη στην υπόδουλη Ελλάδα, γιατί πολλά σχόλια έχουν γίνει σχετικά με το αν αυτό ήταν μία ουτοπία, ένα όραμα, μία φαντασία του Ρήγα και ότι δεν είχε ρεαλισμό και δεν είχε προοπτική για να έχει μία συνέχεια και ένα αποτέλεσμα. 'Οσοι διαβάζουν όμως και γνωρίζουν λεπτομέρειες από τα έργα του Ρήγα -όσες μπορεί κανείς να προσεγγίσει- ξέρουν ότι ο Ρήγας είχε την ευκαιρία να συμβιώσει στο Βουκουρέστι με τους Βαλκάνιους λόγιους εμπόρους, διανοητές και να συνειδητοποιήσει το κοινό όραμα, αφού 'Ελληνες, Ρουμάνοι, Βούλγαροι, Σέρβοι, Αλβανοί ήταν ομόδοξοι υπό την κοινή μοίρα της δουλείας. 

Είναι γεγονός ότι μέσα στο θεοκρατικό δεσποτικό καθεστώς της Οθωμανικής αυτοκρατορίας οι λαοί που συνυπήρχαν αναγνώριζαν την υπεροχή του ελληνικού στοιχείου που ήταν φανερή, αφού η ελληνική γλώσσα ήταν η επικρατέστερη σε όλες τις εθνότητες των περιοχών αυτών, είχε υπερεθνικό χαρακτήρα και τη μεγαλύτερη διαβαλκανική διάδοση. 

Αξίζει δε να σημειωθεί ότι στην ελληνική γλώσσα ήταν γραμμένοι οι δύο ρουμανικοί κώδικες, πράγμα το οποίο και εμείς σήμερα αγνοούμε για την εμβέλεια, για την απήχηση, για την επικράτηση της ελληνικής γλώσσας εκείνη την εποχή. 

Οι 'Ελληνες κυριαρχούσαν στην Ανατολική και Κεντρική Ευρώπη, στη Βαλκανική και στη Μέση Ανατολή και διέπρεπαν στις τέχνες και στα γράμματα. Είναι ένα άλλο στοιχείο υπεροχής. Διέπρεπαν στο χώρο της οικονομίας, στο εμπόριο, στη ναυτιλία, που βασικά διεξάγονταν στην Ελλάδα. Στην πολιτική διοίκηση οι 'Ελληνες Φαναριώτες στις παραδουνάβιες περιοχές των Βαλκανίων είχαν την ανώτατη εξουσία, εκπρόσωποι του Σουλτάνου. Αλλά και το ελληνικό σύστημα των κοινοτήτων ασκούσε την τοπική εξουσία. Είχαν υπεροχή στον πολιτιστικό τομέα. Πίσω τους οι 'Ελληνες είχαν την πολιτισμική παράδοση της αρχαιότητας και τις αξίες της. Είχαν ακόμη και τους σύγχρονους άξιους συνεχιστές, τους 'Ελληνες διαφωτιστές. Μεταξύ αυτών των διαφωτιστών είναι και ο Ρήγας Βελεστινλής. Και βεβαίως εμείς από τη Μαγνησία τονίζουμε με έπαρση και δικαιολογημένα ότι υπήρχαν 'Ελληνες διαφωτιστές, νεοέλληνες διαφωτιστές και άλλοι όπως ήταν και ο Φιλιππίδης και ο Κωνσταντάς και ο 'Ανθιμος Γαζής. 'Ηταν τέσσερις εξέχουσες προσωπικότητες, οι οποίοι βοήθησαν στην αφύπνιση του ελληνικού λαού. 

Επομένως αν δει κανείς το μεγαλεπίβολο όραμα του Ρήγα για μία πανβαλκανική δημοκρατία ελληνικού χαρακτήρα μέσα στα κοινωνικοπολιτικά πλαίσια της εποχής, δε μοιάζει με ουτοπία, αλλά με αναγκαιότητα. Ο ελληνικός πολιτισμός σε όλο του το πλάτος θα δρούσε σαν ενωτικός παράγοντας των λαών της δημοκρατίας. 

Το πολίτευμα του Ρήγα δεν είναι νομικό κείμενο, πιστή αντιγραφή και μετάφραση, αναπαραγωγή του γαλλικού συντάγματος. Ο Ρήγας στο σύνταγμά του προσθέτει ερμηνευτικά σχόλια, παραδείγματα, στοιχεία πολιτικής αγωγής. Προσδίδει περισσότερο δημοκρατικό, κοινωνικό, φιλελεύθερο και ανθρωπιστικό περιεχόμενο στο σύνταγμά του από εκείνο ακόμη του γαλλικού συντάγματος. Επί παραδείγματι, το γαλλικό σύνταγμα αναφέρει ότι η παιδεία έπρεπε να είναι προσιτή από όλους. Ο Ρήγας θέλει τη σχολική εκπαίδευση υποχρεωτική για όλους, να παρέχεται δωρεάν σε αγόρια και κορίτσια. Στο άρθρο 22 της διακήρυξης αναφέρει "η πατρίς έχει να καταστήσει σχολεία σε όλα τα χωρία για τα αρσενικά και θηλυκά παιδιά". Πρέπει να σημειωθεί ότι η υποχρεωτική εκπαίδευση καθιερώθηκε στην Ευρώπη μετά από έναν και πλέον αιώνα από τότε που το συνέλαβε και το πρότεινε ο Ρήγας και στην Ελλάδα πολύ αργότερα. 

Ακόμη, ενώ το γαλλικό σύνταγμα αναγνωρίζει πολιτικά και ατομικά δικαιώματα στον πολίτη και όχι σε κοινωνικές ομάδες, σε μειονότητες, ο Ρήγας με το πολίτευμά του αναγνωρίζει και κατοχυρώνει συνταγματικά τα δικαιώματα αυτά εκτός από τα άτομα σε κοινωνικές ομάδες, σε θρησκευτικές και πολιτικές συσσωματώσεις. Αυτές είναι ιδέες πολύ προχωρημένες, πολύ κοινωνικές, πολύ δημοκρατικές. 

Αναγνωρίζει ο Ρήγας το δικαίωμα στην εργασία. Αναγνωρίζει ο Ρήγας το δικαίωμα της συνταξιοδότησης για πολεμική αναπηρία. Αναγνωρίζει ο Ρήγας την υποχρέωση του κράτους να ενισχύσει οικονομικά τους ανίκανους για εργασία, "στους δυστυχείς εγκατοίκους όπου δεν μπορούν πλέον να δουλέψουν". Εμείς ακόμη είμαστε πάρα πολύ πίσω. 

Από το πολίτευμα του Ρήγα δανείστηκε ο Ο.Η.Ε. και διατυπώθηκαν ορισμένες διατάξεις, συγκεκριμένα τα άρθρα 20, 22 και 27. Μετά από εκατόν πενήντα χρόνια η γενική συνέλευση του Ο.Η.Ε. ψήφισε την οικουμενική διακήρυξη των ανθρωπίνων δικαιωμάτων και πορεύθηκε στις κατευθύνσεις του Ρήγα. 

Ο Ρήγας είναι πρωτοπόρος, βαθιά δημοκρατικός και ανθρώπινος. Ανοίγει νέους ορίζοντες και προοπτικές για την πραγματική ελευθερία, την ανθρώπινη αξιοπρέπεια και την ειρηνική συμβίωση ανθρώπων και ομάδων. 

Διάφορες απόψεις έχουν εκφρασθεί κατά καιρούς για τη βιωσιμότητα του πολιτεύματος του Ρήγα. Θα μπορούσε να εφαρμοσθεί; Θα είχε καμία τύχη αυτό το πολίτευμα; Για τη μετεξέλιξή του τι θα γινόταν; Τι θα γινόταν για τα προβλήματα που θα προέκυπταν μετά από τις παρεμβάσεις των ευρωπαϊκών δυνάμεων; Και έτσι καταλήγουν αβασάνιστα μερικοί, ότι ενδεχομένως δεν θα είχε τύχη το πολίτευμα του Ρήγα. 

Εκείνο όμως που έχει σημασία είναι ότι ο Ρήγας πρωτοστάτησε στην εξέγερση και συνέλαβε ένα ολοκληρωμένο δημοκρατικό πολιτειακό σύστημα για την οργάνωση του νέου υπερεθνικού διαβαλκανικού κράτους. Πέρασαν διακόσια χρόνια από τότε που ο Ρήγας Βελεστινλής οραματίστηκε και καθόρισε το πλαίσιο της διαβαλκανικής συνεργασίας. Δυστυχώς μέχρι σήμερα δεν μπόρεσαν τα Βαλκάνια να βρουν το δρόμο της συνεννόησης της ειρηνικής συμβίωσης και δημιουργικής πορείας. Οι προσπάθειες που έγιναν κατά καιρούς από τον Χαρίλαο Τρικούπη, τον Ελευθέριο Βενιζέλο, Αλέξανδρο Παπαναστασίου, Κώστα Καραμανλή, Κώστα Μητσοτάκη και τώρα από την Κυβέρνηση -πρόσφατα έγινε η συνδιάσκεψη στην Κρήτη- δεν απέδωσαν τα αναμενόμενα. Με Υπουργό Εξωτερικών τον Χαρίλαο Τρικούπη υπεγράφη μεταξύ Ελλάδος και Σερβίας το 1867 η Συνθήκη του Φερσλάου. Επιδίωξη της συνθήκης αυτής ήταν η απελευθέρωση όλων των λαών της Νοτιοανατολικής Ευρώπης και η συγκρότηση βαλκανικής ομοσπονδίας. Εφόσον το αποφάσισαν βέβαια με δημοψήφισμα οι λαοί που είχαν ανακτήσει την ελευθερία τους. Παρά το γεγονός ότι δεν απέδωσε αυτή η προσπάθεια, ο Χαρίλαος Τρικούπης επανήλθε, δεν εγκατέλειψε την ιδέα. Το 1891 πραγματοποίησε περιοδεία στις Βαλκανικές χώρες μακράς διάρκειας, ένα εξάμηνο περίπου διήρκησε η περιοδεία του Χαρίλαου Τρικούπη στις Βαλκανικές χώρες και επανέφερε την πρόταση της συνεργασίας. 

Τόνισε μεταξύ άλλων στοιχεία που προσδιόριζαν την αναγκαιότητα και το πλαίσιο της διαβαλκανικής συνεργασίας και έλεγε ο Χαρίλαος Τρικούπης: "Μόνον δι'αμοιβαίας υποστηρίξεως θα επιτύχωμεν να εκπληρώσωμεν τις εξ ιδίων ημών πρωτοβουλίες, την εθνικήν ημών έκαστος αποστολήν. Εάν επαναπαυθώμεν επί των ξένων δια να αναλάβουν την υποστήριξην των συμφερόντων μας, οι προσδοκίαι ημών θα απέβην εις μάτην". 

Ο Ρήγας ήταν εκείνος που έλεγε πριν από διακόσια χρόνια ότι πρέπει οι 'Ελληνες να στηριχθούν στις δικές τους δυνάμεις. Τίποτα δεν έχουν, τίποτα δεν πρέπει να περιμένουν από τις μεγάλες δυνάμεις εκείνης της εποχής, και είχε δίκιο αλήθεια. 'Ηταν εγκατελειμμένη και τότε η Ελλάδα στη δική της τη μοίρα, το είχε διαπιστώσει με τη δική του διαδρομή. Στην Ευρώπη είχε αντιληφθεί και προσωπικά διαπιστώσει ότι οι μεγάλες δυνάμεις δεν θα στήριζαν την προσπάθεια απελευθέρωσης της Ελλάδος και αν το έκαναν αυτό άλλα σχέδια θα είχαν στη συνέχεια. 

Ο Ελευθέριος Βενιζέλος το 1912 μαζί με τους ηγέτες των βαλκανικών χωρών προχώρησε σε συνεργασίες. Ο Πρώτος Παγκόσμιος Πόλεμος όμως όχι μόνο παρέσυρε τις συμμαχίες αυτές αλλά οδήγησε σε αλληλοσπαραγμούς και σε αιματοχυσίες από τους ισχυρούς που ανέλαβαν το ρόλο του προστάτη. 

Στην περίοδο μεσοπολέμου ο Ελευθέριος Βενιζέλος και ο Αλέξανδρος Παπαναστασίου συνεχίζουν την προσπάθεια δια-

 

 

  

Σελίδα 438 

βαλκανικής συνεργασίας. Δυστυχώς και πάλι έρχεται ο Δεύτερος Παγκόσμιος Πόλεμος για να σαρώσει τις προσπάθειες αυτές και να απομακρύνει ακόμα περισσότερο το όνειρο της συνεργασίας. 

Ο Κωνσταντίνος Καραμανλής παρά την ένταση του ψυχρού πολέμου την ύπαρξη των καθεστώτων, εγκαινιάζει τη σύναψη φιλικών σχέσεων με την Γιουγκοσλαβία, τη Ρουμανία και τη Βουλγαρία και ανοίγει το δρόμο της συνεργασίας. Και πολύ επικρίθηκε και κατηγορήθηκε και επαινέθηκε ακόμα για την προσπάθεια του αυτή, την τόσο διορατική και ωφέλιμη που αν είχε προχωρήσει, άλλη τύχη θα είχαν τα Βαλκάνια και ενδεχομένως και άλλες επιπτώσεις θετικότερες για την Ελλάδα αυτή η συνεργασία. 

Προσπάθεια θετική ήταν και εκείνη του Προέδρου της Νέας Δημοκρατίας και Πρωθυπουργού του Κωνσταντίνου Μητσοτάκη για να μπορέσει να συμβιβάσει, να σώσει ό,τι μπορεί από το αιματοκύλισμα, από τους εμφύλιους σπαραγμούς, από τις διενέξεις και από τους πολέμους μεταξύ των λαών των Βαλκανίων. 

Προσπάθεια θετική είναι και η συνάντηση των ηγετών των Βαλκανικών χωρών στην Κρήτη το Νοέμβριο του 1997 με πρωτοβουλία της Ελλάδος και της σημερινής Κυβέρνησης. 

'Ενα βήμα βαλκανικής γνωριμίας, συνεννόησης και μάλιστα η πρώτη μετά τη λήξη του ψυχρού πολέμου, την αλλαγή των καθεστώτων και το άνοιγμα των συνόρων δεν φαίνεται όμως να πήγε καλά. 

Τα γεγονότα που διαδραματίστηκαν μέχρι σήμερα στο χώρο της βαλκανικής και ιδιαίτερα εκείνα της τελευταίας δεκαετίας, αναβιώνουν το όραμα του Ρήγα. Η ιστορία πρέπει να δίδαξε σε όλους τους λαούς και κυρίως στους ηγέτες τους , ότι έχουν να ακολουθήσουν δύο δρόμους. Ο πρώτος είναι ο δρόμος της συνεννόησης, της συνεργασίας, της ειρηνικής και δημιουργικής συνύπαρξης στα Βαλκάνια, ο δρόμος που χάραξε ο Ρήγας ο Βελεστινλής. 

Ο δεύτερος δρόμος είναι η αναζήτηση κηδεμόνων και προστατών, που για να εξασφαλίσουν τη δική τους επικυριαρχία, η ιστορία δίδαξε ότι καλλιεργούν τα πάθη, τις διαφωνίες και τις διαφορές μεταξύ των κρατών και των μειονοτήτων, που οδηγούν στο σπαραγμό και την αιματοχυσία, που ζούμε αυτές τις ημέρες. Αβέβαιο ακόμα είναι το μέλλον. Δυστυχώς αυτές οι χώρες ακολούθησαν το δεύτερο δρόμο. 

Οι διαπιστώσεις και οι επισημάνσεις του Ιωάννη Σοφιανόπουλου, μετά από μία μεγάλη δημοσιογραφική έρευνα το 1926, εξακολουθούν να έχουν επίκαιρο χαρακτήρα και βρίσκονται στο δρόμο του Ρήγα, που λέει, ότι όλοι στα Βαλκάνια έχουμε περίπου το ίδιο αίμα. 'Ολοι πρέπει να έχουμε τους ίδιους στόχους, τις ίδιες επιδιώξεις. Πρέπει να καταβάλουμε τις ίδιες προσπάθειες. Λέει, "υπάρχει καμιά γωνία της γης, που το αίμα του καθενός είναι ανάμικτο; Αν υπάρχει μια γωνιά, αυτή είναι η Βαλκανική, αυτό το απέραντο ψηφιδωτό των λαών, στο οποίο λίγο ή πολύ ο ένας είναι ποτισμένος με το αίμα του άλλου. 

Δεν προφθαίνουν όμως να ελευθερωθούν και είναι όλοι διαδοχικώς υποδουλωμένοι και με τη σειρά τους στους μεγάλους προστάτες. 'Ετσι πότε μοιράζονται την αυστριακή επιρροή, πότε τη ρωσική κηδεμονία και άλλοτε την αγγλική πονηρία, αλυσοδεμένοι στα συμφέροντα των μεγάλων, λεία ψυχής και σώματος". Προτείνει δε ο Σοφιανόπουλος ότι "για να εκπολιτιστούν αυτοί οι λαοί, πρέπει πρώτα να ειρηνεύσουν, να συναντηθούν στον ανοιχτό κάμπο και τους φαρδείς δρόμους της συνεννόησης. Κατέληγε ότι αυτήν την ανάγκη σήμερα την αισθάνονται βαθύτερα". 

Ο δρόμος που έδειξε ο Ρήγας, με προσαρμογές βέβαια στα σημερινά δεδομένα, είναι μοναδικός για τα Βαλκάνια, για Βαλκάνια ακηδεμόνευτα, ελεύθερα, χωρίς αλληλοσπαραγμούς. Οι βαλκάνιοι λαοί δικαιούνται να συμβιώσουν και να ζήσουν ειρηνικά. Η Eλλάδα μπορεί και επιβάλλεται να διαδραματίσει πρωταγωνιστικό ρόλο προς αυτήν την κατεύθυνση. Εξακολουθεί να βρίσκεται σε πλεονεκτική θέση και πρέπει να καταβάλει προσπάθεια, για να αντιληφθούν οι βαλκανικοί λαοί και οι ηγέτες τους ότι μπορούν να αποτελέσουν μια αυτόνομη οντότητα. 

Πρόκειται για προσωπική εκτίμηση, που μπορεί να βρίσκει σύμφωνους και πολλούς άλλους. Βέβαια, πρέπει να συννενοηθούν με την Ευρώπη, αλλά ο γεωγραφικός χώρος και τα χαρακτηριστικά του νομίζω ότι μπορούν να οδηγήσουν προς αυτήν την κατεύθυνση. Το πολίτευμα του Ρήγα περιέχει αξιόλογα στοιχεία και προτάσεις, που πρέπει να μελετηθούν και να αξιοποιηθούν. Το όραμα του Ρήγα πρέπει να αποτελέσει την πυξίδα για τη διαβαλκανική συνεργασία. 

Για όλους αυτούς τους λόγους και για να μην περιοριζόμαστε μόνο σε περιστασιακές και αποσπασματικές αναφορές και εξηγήσεις, για να προχωρήσουμε σε μία μελέτη και σε μια αποτελεσματική προσπάθεια, προτείνουμε να ιδρυθεί και να λειτουργήσει το Κέντρο Βαλκανικών Μελετών. Στη Διαρκή Επιτροπή κύριε Υπουργέ, είχατε κάνει μία σκέψη ότι μπορεί να γίνει ένα ίδρυμα του Αστικού Κώδικα. Εγώ θα παρακαλούσα, αφού ακουστούν και οι άλλοι εισηγητές -είναι σπάνιο φαινόμενο να συμπέσουμε εμείς σε ιστορικά πρόσωπα- όπως για το Ρήγα -να ξαναδείτε το θέμα. Να σταματήσουμε τη συζήτηση και να φέρετε ένα σχέδιο νόμου, που να είναι συγκερασμός όλων αυτών των απόψεων, που σε τελευταία ανάλυση δεν διαφέρουν σε τίποτα. Η πρόταση που θα εισηγηθεί ο κ. Τζανής μιλά για ένα πολιτιστικό κέντρο κι εμείς μιλάμε για ένα κέντρο βαλκανικών ερευνών. Μπορεί να είναι και τα δύο. Να φέρετε, λοιπόν, ένα σχέδιο νόμου, που θα το ψηφίσουν και οι τριακόσιοι Βουλευτές, για να καταβληθεί όχι μόνο μια προσπάθεια αξιοποίησης του έργου του Ρήγα για τη διερεύνηση όλων των πτυχών της πορείας του, αλλά και για να αποτελέσει ιδιαίτερα τη βάση για μια καινούρια προσπάθεια διαβαλκανικής συνεργασίας. Νομίζω ότι αυτό είναι εθνικό καθήκον, εθνική υποχρέωση και ότι θα το πράξετε, κύριε Υπουργέ. 

(Χειροκροτήματα από την πτέρυγα της Νέας Δημοκρατίας) 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ο Πρόεδρος του Συνασπισμού της Αριστεράς και της Προόδου κ. Κωνσταντόπουλος με επιστολή του ορίζει ως ειδικό αγορητή του κόμματός του για τη συζήτηση αυτών των προτάσεων νόμων το Βουλευτή κ. Πέτρο Κουναλάκη. 

Επίσης, ο Πρόεδρος του ΔΗ.Κ.ΚΙ. κ. Δημήτριος Τσοβόλας με επιστολή του ορίζει ειδική αγορήτρια του κόμματός του τη Βουλευτή κ. Βασιλική Αράπη-Καραγιάννη. 

Ο Κοινοβουλευτικός Εκπρόσωπος του ΚΚΕ κ. Ορέστης Κολοζώφ ορίζει ως ειδικό αγορητή του κόμματός του το Βουλευτή κ. Δημήτριο Κωστόπουλο. 

Ο κ. Βασίλειος Κορκολόπουλος, Βουλευτής Ηλείας, ζητά ολιγοήμερη άδεια απουσίας στο εξωτερικό. 

Εγκρίνει η Βουλή; 

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς η Βουλή ενέκρινε τη ζητηθείσα άδεια. 

Θα ήθελα στο σημείο αυτό, κύριοι συνάδελφοι, να διακόψουμε για δέκα λεπτά τη συζήτηση της πρότασης νόμου για να συζητήσουμε και να ψηφίσουμε το σχέδιο νόμου του Υπουργείου Εξωτερικών: "Κύρωση της Ευρωπαϊκής Συμφωνίας για την εγκαθίδρυση συνδέσεως μεταξύ των Ευρωπαϊκών Κοινοτήτων και των Κρατών-Μελών τους που ενεργούν στα πλαίσια της Ευρωπαϊκής 'Ενωσης αφ'ενός, και της Δημοκρατίας της Σλοβενίας αφ'ετέρου, μετά της Τελικής Πράξης και των Δηλώσεων αυτής". 

Αυτό το σχέδιο νόμου έγινε δεκτό απ' όλα τα κόμματα εκτός του Κομμουνιστικου Κόμματος Ελλάδος που είχε αντιρρήσεις. 'Ετσι με το άρθρο 108 του Κανονισμού της Βουλής θα εκφράσει την αντίρρησή του για πέντε λεπτά. 

Ο κ. Αγγουράκης έχει το λόγο ως ειδικός αγορητής, όπως ορίζεται από τον Κοινοβουλευτικό Εκπρόσωπο του ΚΚΕ γι' αυτό το σχέδιο νόμου. 

ΧΑΡΑΛΑΜΠΟΣ ΑΓΓΟΥΡΑΚΗΣ: Κύριε Πρόεδρε, όπως είχαμε την ευκαιρία να τονίσουμε και στην αρμόδια επιτροπή δεν μπορούμε να δώσουμε θετική ψήφο στην υπό κύρωση συμφωνία σύνδεσης της Σλοβενίας με την Ευρωπαϊκή 'Ενωση. Δεν μπορούμε να συμφωνήσουμε γιατί πρώτα απ' όλα διαφωνούμε με τους στόχους, το περιεχόμενο και τις 

 

 

  

Σελίδα 439 

διαδικασίες της Ευρωπαϊκής Ολοκλήρωσης όπως αυτές διαμορφώνονται στην Ευρωπαϊκή 'Ενωση σήμερα με βάση τις συμφωνίες του Μάαστριχτ και του 'Αμστερνταμ. Μια Ευρωπαϊκή 'Ενωση που έχει οικοδομηθεί και η όλη πολιτική της, όπως και η διεύρυνσή της καλείται να εξυπηρετήσει ακόμα περισσότερο τα συμφέροντα του μεγάλου πολυεθνικού κεφαλαίου, την ανεμπόδιστη δράση του και η κάθε νέα προσχώρηση στην Ευρωπαϊκή 'Ενωση δεν είναι τίποτε άλλο παρά ένα νέο πεδίο δράσης ανεξέλεγκτο βέβαια για το μεγάλο πολυεθνικό κεφάλαιο. 

Ταυτόχρονα η ίδια η Ευρωπαϊκή 'Ενωση, η κατάσταση της ανεργίας της νέας φτώχειας, των εργασιακών σχέσεων, η κατάσταση στους τομείς της υγείας και παιδείας και γενικότερα στις κοινωνικές κατακτήσεις με τις τεράστιες περικοπές που γίνονται παντού ανεξάρτητα αν οι χώρες πιάνουν δεν πιάνουν τα κριτήρια σύγκλισης, θα έχουν σοβαρές επιπτώσεις και σε κάθε νέα χώρα που εντάσσεται σ' αυτήν. 

Στην αρμόδια επιτροπή, κύριε Πρόεδρε, είχαμε κάνει μια πρόταση. Με αφορμή και τη συγκεκριμένη σύμβαση την οποία συζητάμε σήμερα να αφιερωθεί μια ολόκληρη συνεδρίαση της Ολομέλειας γενικότερα στο θέμα της διεύρυνσης της Ευρωπαϊκης 'Ενωσης για να αναδειχτούν ακόμα περισσότερο τα στοιχεία τα οποία έθιξα λίγο πριν και εισαγωγικά. Ελπίζουμε ότι κάποτε θα γίνει αυτή η συζήτηση και θα έχουμε την ευκαιρία να φέρουμε ακόμα περισσότερα στοιχεία. 

Πάντως, με αφορμή τη συγκεκριμένη σύμβαση επιτρέψτε μου να αναφερθώ και στα ταχύτατα βήματα στρατιωτικοποιήσης της Ευρωπαϊκής 'Ενωσης -εννοώ και τα ζητήματα της Δυτικοευρωπαϊκής 'Ενωσης καθώς και τις επιχειρήσεις του ΝΑΤΟ που στηρίζονται και από την Ευρωπαϊκή 'Ενωση και μάλιστα έχουμε το πρόσφατο παράδειγμα στη γειτονιά μας στην περίπτωση του Κόσσοβο. 

Πέρα απ' αυτά θα ήθελα να πω ότι στη συγκεκριμένη περίπτωση, της Σλοβενίας πέρα από το γενικό πλαίσιο των συγκεκριμένων συμφωνιών προσχώρησης που είναι ανισότιμα όσον αφορά τις νέες χώρες που καλούνται να προσχωρήσουν ή εν πάση περιπτώσει γίνονται δεκτές στην προσχώρηση στην Ευρωπαϊκη 'Ενωση. Επιπλέον έχουμε και ένα πολύ συγκεκριμένο και κραυγαλέο στοιχείο στην περίπτωση της Σλοβενίας που νομίζουμε ότι τεκμηριώνει απόλυτα αυτές τις ανισότιμες σχέσεις που οικοδομούνται μέσω των διαδικασιών της διεύρυνσης της Ευρωπαϊκής 'Ενωσης. 

'Οπως είναι γνωστό και από την εισηγητική έκθεση σημειώνεται αλλά και από το κείμενο της συμφωνίας υπήρχε μια μεγάλη καθυστέρηση στην υιοθέτηση έστω από τις νέες πολιτικές δυνάμεις της γειτονικής χώρας της συγκεκριμένης συμφωνίας γιατί υπήρχε ένα σοβαρότατο πρόβλημα σε σχέση με την απελευθέρωση της κίνησης κεφαλαίων για κτήση ακινήτων στη Σλοβενία. Το πρόβλημα που υπάρχει είναι ότι τελικά η κυβέρνηση της Σλοβενίας έκανε ένα συμβιβασμό, που όμως δεν έχει γίνει σε ισότιμη βάση. Η ένσταση υπήρχε από πλευράς της Ιταλίας, γιατί υπήρχαν ορισμένα ζητήματα σε σχέση με πρώην υπήκοους της Ιταλίας στη χώρα αυτή και τελικά η Σλοβενία αναγκάστηκε να προσαρμόσει τη δική της νομοθεσία, χωρίς αντίστοιχο αντάλλαγμα στο συγκεκριμένο ζήτημα, προκειμένου να μπορέσει να γίνει η συγκεκριμένη συμφωνία. 

Νομίζω ότι αυτό είναι ένα χαρακτηριστικό παράδειγμα που δείχνει πραγματικά την ποιότητα των σχέσεων που αναπτύσσονται στην Ευρωπαϊκή 'Ενωση. 

Το στοιχείο αυτό όπως και συγκεκριμένες διατάξεις της ίδιας της συμφωνίας μας προβληματίζουν. Παραδείγματος χάριν νομίζουμε ότι δεν είναι τυχαίο το γεγονός πως στους στόχους της συμφωνίας και στο στοιχείο που μιλάει για την πολιτική συνεργασία γίνεται λόγος για τις αποφάσεις του ΟΑΣΕ και ΔΑΣΕ, αλλά κυρίως για την περίοδο μετά τις ανατροπές η μοναδική αναφορά που γίνεται της αποφάσεως του Ελσίνκι είναι μόνο στο Ελσίνκι, αλλά μετά αναφέρεται μια σειρά από άλλες αποφάσεις που εμπεριέχουν το στοιχείο της οικονομίας της αγοράς, μια σειρά από άλλα ζητήματα που έχουν το στοιχείο της επέμβασης αν θέλετε στα εσωτερικά και της Σλοβενίας. Αυτό μας κάνει να είμαστε επιφυλακτικοί και να είμαστε και αρνητικοί στη συγκεκριμένη συμφωνία. 

Κλείνοντας θα ήθελα να πω ότι βεβαίως τα οικονομικά στοιχεία της χώρας αυτής γενικά τα ονομαστικά είναι θετικά. Πιστεύω ότι είναι θετικά ακριβώς λόγω του παρελθόντος και όχι λόγω της πορείας που πήρε τα τελευταία χρόνια. Λυπούμαστε ειλικρινά που την καταψηφίζουμε, αλλά πιστεύουμε ότι αυτό γίνεται, γιατί πραγματικά ενδιαφερόμαστε για την ανάπτυξη αυτής της γειτονικής χώρας. Δεν θα συμβάλει η συμφωνία στην κατεύθυνση αυτή, πολύ περισσότερο που είναι και μια γειτονική βαλκανική χώρα και θα είχαμε κάθε λόγο και το θέλουμε να υπάρχουν ισότιμες ικανές σχέσεις γειτονίας. 

Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε τον κ. Αγγουράκη. 

Ο Υφυπουργός Εξωτερικών κ. Κρανιδιώτης έχει το λόγο για πέντε λεπτά. 

ΓΙΑΝΝΟΣ ΚΡΑΝΙΔΙΩΤΗΣ (Υφυπουργός Εξωτερικών): Κύριε Πρόεδρε, η Βουλή των Ελλήνων καλείται σήμερα να ψηφίσει τον κυρωτικό νόμο της Συμφωνίας Συνεργασίας της Ευρωπαϊκής 'Ενωσης με τη Σλοβενία, ολοκληρώνοντας έτσι τον κύκλο των κυρώσεων της συμφωνίας αυτής από τα εθνικά κοινοβούλια των χωρών της Ευρωπαϊκής 'Ενωσης. Το δικό μας Κοινοβούλιο είναι το τελευταίο που κυρώνει τη συμφωνία αυτή. 

Η συζήτησή μας είναι επίκαιρη διότι σήμερα βρίσκεται στην Ελλάδα ο Πρωθυπουργός της Σλοβενίας με την οποία η χώρα μας διατηρεί άριστες σχέσεις διευρύνοντας συνεχώς τις ανταλλαγές της και την επαφή μεταξύ των δύο λαών μας. 'Εχουμε μάλιστα, με τη σημερινή παρουσία του Σλοβένου Πρωθυπουργού, επιβεβαιώσει ότι οι σχέσεις των δύο χωρών οικοδομούνται πάνω σ'ένα νέο πλέγμα θεσμικών σχέσεων σε όλους τους τομείς, τον πολιτικό, τον οικονομικό, τον πολιτιστικό και τον στρατιωτικό. 

Η Σλοβενία ανήκει στις χώρες που διαπραγματεύονται αυτήν τη στιγμή την ένταξή τους στην Ευρωπαϊκή 'Ενωση. Ανήκει στο πρώτο κύμα των χωρών που θα γίνουν μέλη της Ευρωπαϊκής 'Ενωσης. Αυτό αποτελεί επιθυμία των πολιτικών δυνάμεων της Σλοβενίας, αποτελεί επιθυμία του λαού της Σλοβενίας. 

Η Ελλάδα υποστηρίζει τη διεύρυνση της Ευρωπαϊκής 'Ενωσης. Υποστηρίζει την αποκατάσταση, αν θέλετε, του φυσικού μεγέθους της Ευρώπης με την ένταξη των νέων χωρών από την πρώην Κεντρική και Ανατολική Ευρώπη και ιδιαίτερα υποστηρίζει την ένταξη των χωρών της Βαλκανικής, διότι πιστεύει ότι, εφ'όσον οι χώρες αυτές ενταχθούν μέσα στην ευρωπαϊκή οικογένεια, αυτό θα συμβάλει και στη σταθερότητα της περιοχής, αλλά και στην οικονομική ανάπτυξη. Το Κομμουνιστικό Κόμμα έχει διαφορετική άποψη, την οποία εμείς δεν συμμεριζόμαστε, αλλά δεν τη συμμερίζεται και κανένα άλλο κομμουνιστικό κόμμα στην Ευρώπη. Διότι πέρασε η συμφωνία αυτή, κυρώθηκε από τα Κοινοβούλια των υπολοίπων χωρών της Ευρωπαϊκής 'Ενωσης και εκεί τα κομμουνιστικά κόμματα συμφώνησαν και ψήφισαν υπέρ αυτής της συμφωνίας. 

Και θα έλεγα, αν μου επιτρέπετε, κύριε Πρόεδρε, ότι τα συμφέροντα του λαού της Σλοβενίας είναι σε θέση να τα κρίνει ο ίδιος ο λαός της Σλοβενίας καλύτερα από οποιονδήποτε άλλο και όχι βεβαίως το ΚΚΕ ή οποιαδήποτε κυβέρνηση. Θέλω να επαναλάβω εδώ ότι ο λαός της Σλοβενίας είναι υπέρ αυτής της συμφωνίας, γιατί αυτή η συμφωνία επιβεβαιώνει την πορεία της Σλοβενίας προς την Ευρώπη και αποτελεί τον προθάλαμο για την ένταξη της χώρας αυτής στην Ευρωπαϊκή 'Ενωση. 

Με τα λόγια αυτά θα ήθελα να επισημάνω ότι η συμφωνία αυτή αποτελεί μια θετική εξέλιξη στην πορεία της διεύρυνσης της Ευρωπαϊκής 'Ενωσης, διευρύνει τις προοπτικές ωφέλιμης δράσης και της ίδιας της χώρας μας, της Ελλάδας, και μάλιστα στο γειτονικό της περίγυρο και κατά συνέπεια η Κυβέρνηση εισηγείται την κύρωσή της από τη Βουλή των Ελλήνων. Ευχαριστώ. 

 

 

  

Σελίδα 440 

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Υπουργέ. 

Κηρύσσεται περαιωμένη η συζήτηση επί του σχεδίου νόμου του Υπουργείου Εξωτερικών. 

Ερωτάται το Σώμα: Γίνεται δεκτό το σχέδιο νόμου; 

ΠΟΛΛΟΙ ΒΟΥΛΕΥΤΕΣ: Δεκτό, δεκτό. 

ΧΑΡΑΛΑΜΠΟΣ ΑΓΓΟΥΡΑΚΗΣ: Κατά πλειοψηφία. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς το σχέδιο νόμου του Υπουργείου Εξωτερικών: "Κύρωση της Ευρωπαϊκής Συμφωνίας για την εγκαθίδρυση συνδέσεως μεταξύ των Ευρωπαϊκών Κοινοτήτων και των Κρατών-Μελών τους, που ενεργούν στα πλαίσια της Ευρωπαϊκής 'Ενωσης, αφ' ενός, και της Δημοκρατίας της Σλοβενίας αφ' ετέρου, μετά της Τελικής Πράξης και των Δηλώσεων αυτής", έγινε δεκτό κατά πλειοψηφία σε μόνη συζήτηση, επί της αρχής, των άρθρων και του συνόλου και έχει ως εξής: 

(Λόγω του μεγάλου όγκου της συμβάσεως το κείμενό της δεν καταχωρίζεται στο παρόν πρακτικό. Ο σχετικός νόμος υπ` αριθμ. 2654 δημοσιεύθηκε στο υπ` αριθμ. 259Α` ΦΕΚ της 19/11/1998). 

ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου. 

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα. 

ΠΡΟΕΔΡΕΥΩΝ (Παναγιώτης Σγουρίδης): Παρεσχέθη η ζητηθείσα εξουσιοδότηση. 

Επανερχόμαστε στις προτάσεις νόμων. 

Ο κ. Τζανής έχει το λόγο για είκοσι λεπτά εκ μέρους του ΠΑ.ΣΟ.Κ. 

ΛΕΩΝΙΔΑΣ ΤΖΑΝΗΣ: Κυρίες και κύριοι συνάδελφοι, έχω την ιδιαίτερη τιμή να εισηγούμαι την ψήφιση μιας πρότασης νόμου που συνέταξα το καλοκαίρι του 1996, οπότε και την κατέθεσα στον τότε Υπουργό Πολιτισμού Σταύρο Μπένο, αναμένοντας την είσοδο του 1998, έτος κατά το οποίο, όπως γνωρίζετε, συμπληρώνονται τα διακόσια χρόνια από τη θανάτωση του Ρήγα Φεραίου του Βελεστινλή, ώστε η κατάθεσή της και η συζήτησή της να έχει επίκαιρο χαρακτήρα. 

'Ηδη η ελληνική Κυβέρνηση, ο Πρόεδρος της Δημοκρατίας, ο Πρόεδρος της Βουλής, θα έλεγα με τον προσήκοντα τρόπο απένειμαν τις τιμές και αναγνώρισαν με την παρουσία τους στις εορταστικές εκδηλώσεις, καθώς και ο παριστάμενος Υπουργός Πολιτισμού στη γενέτειρα του Ρήγα Βελεστινλή, και επικύρωσαν ως σημαντικότατο γεγονός τη συμπλήρωση των διακοσίων χρόνων από τη θανάτωση αυτού του μεγάλου εμπνευστή και μεγάλου εθνομάρτυρα. 

Πρόκειται για μια πράξη που αποτελεί ελάχιστο φόρο τιμής προς ένα μεγάλο επαναστάτη και διανοητή, που ευτυχής σύμπτωση ήθελε να γεννηθεί στα ιερά χώματα του Βελεστίνου, αυτής της ακραίας κωμόπολης της Θεσσαλικής πεδιάδας που στέναζε υπό το πέλμα φανατικών Τούρκων φεουδαρχών και όπου "οι συχνοί φόνοι κατά των Χριστιανών... ήθελον ερημώσει εξ ολοκλήρου αυτήν την πόλιν, αν αι φυσικαί χάριτές της δεν ήθελον τους αναγκάζει να υπομένουν όλα, διά να αφήσωσιν τα κόκκαλά των εκεί όπου ετάφησαν και οι προπάτορές των", όπως χαρακτηριστικά παρατηρεί και ο Γάλλος Αββάς Barthelemy στο έργο του "Το ταξίδιον του νέου Αναχάρσιδος εις την Ελλάδα". 

(Στο σημείο αυτό, την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ) 

Με την πρόταση αυτή αποβλέπουμε - οι υπογράφοντες Βουλευτές και ιδιαίτερα οι εξ αυτών Βουλευτές Μαγνησίας- στη δημιουργία ενός νομικού προσώπου, που με την παρουσία, λειτουργία και δράση του, θα αποτελεί τη διαρκή σάλπιγγα των μηνυμάτων του μεγάλου Εθνεγέρτη και πόλο έλξης όσων επιθυμούν να συμβάλουν στη διερεύνηση και ανάδειξη του έργου του, στη μελέτη και αξιολόγηση των συγγραμμάτων του και κυρίως στο διηνεκές και αιώνιο θέρισμα του καρπού των σπόρων, που ο Ρήγας στα σαράντα ένα μόλις χρόνια της ζωής του έσπειρε. 

Ο ιστορικός μελετητής ασφαλώς απορεί πώς ένας άνθρωπος που ξεκίνησε τη μεγάλη πορεία του από το μικρό αλλά όμορφο αυτό χωριό του Θεσσαλικού κάμπου, το Βελεστίνο, πρόφτασε στην τόσο σύντομη επίγεια διαδρομή του να σπείρει τόσους και τέτοιους αποδοτικούς σπόρους. 

Τι άραγε υπήρξε αυτός "ο ανθρωπολάτρης σαλπιχτής μεγαλομάρτυρας" όπως τον αποκαλεί ο Κωστής Παλαμάς στους "Βωμούς" τους; 

Ποιο ήταν το κυριότερο στοιχείο της πλούσιας προσωπικότητάς του, που την αγκάλιασε ο μύθος και ο θρύλος, παραδίνοντάς την σαν ιερό κειμήλιο στα χέρια της ιστορίας; 

'Ηταν μόνο μεγάλος επαναστάτης;'Ηταν μόνο 'Ελληνας ή Βαλκάνιος;'Ηταν μόνο διανοητής και φωτισμένος άνθρωπος;'Ηταν στοχαστής και ονειροπόλος; Η απάντηση είναι ιδιαίτερα απλή: Ο Ρήγας δεν ήταν δυνατόν να υπήρξε μόνο ένα ή έστω ορισμένα από αυτά. 

'Οταν ο Καρκαβίτσας, το 1891 επισκέφθηκε το σπίτι του Ρήγα στο Βελεστίνο, συνεπαρμένος από τον εκεί αιωρούμενο θρύλο, τόλμησε να παραλληλίσει, με κάποια δόση υπερβολής, φυσικά, τη δράση του με αυτή του Χριστού, γράφοντας: "Τι έχει να κάμη η φάτνη της Βηθλεέμ απέναντι της κοίτης του Εθνομάρτυρος; Ο Χριστός εκήρυξε το Ευαγγέλιόν του δι' όλον τον κόσμον, αλλ' ο Ρήγας εκήρυξε το ιδικόν του δια τον δούλον εθνισμόν ..." 

Πρόκειται ασφαλώς για υπερβολή, όμως δεν λείπουν οι μεγάλες ομοιότητες που ενθαρρύνουν αυτόν τον παραλληλισμό. Η φάτνη της Βηθλεέμ από τη μια μεριά, οι στάνες του Βελεστίνου από την άλλη. Ο λόγος του Χριστού από τη μία, ο θούριος του Ρήγα από την άλλη. Η Σταύρωση του Χριστού από τη μία, ο πνιγμός του Ρήγα από την άλλη. Η θυσία για τους ανθρώπους από τη μία μεριά, η θυσία για τους ανθρώπους και την πατρίδα από την άλλη. Ο πρόωρος χαμός από τη μία, η κοινή μοίρα από την άλλη. 

'Αλλοι πάλι, επεκτείνοντας την επικράτεια της δράσης και προσφοράς του Ρήγα, χαρακτηρίζουν ως "απαράδεκτα μυωπικό" τον περιορισμό της έρευνας γύρω από αυτόν, μόνο στο βαλκανικό χώρο και παραπέμπουν στο 1797, όταν ο Ρήγας τύπωσε την προσωπογραφία του Μέγα Αλέξανδρου, αλλά και στην Χάρτα του, όπου επανειλημμένα κάνει αναφορές στο Μέγα Αλέξανδρο, με σχόλια, αλλά και με παράθεση νομισμάτων που φέρουν τη μορφή του. 

Στα χίλια διακόσια αντίτυπα της μορφής του Μέγα Αλέξανδρου που βρήκε και ανατύπωσε από την Εθνική Βιβλιοθήκη της Βιέννης και που εξέδωσε "χάριν των Ελλήνων και φιλελλήνων", όπως ο ίδιος αναφέρει, ο Ρήγας εξηγεί γιατί παραπέμπει στο Μέγα Αλέξανδρο, συνδέοντας έτσι τα οράματά του με αυτά του Μακεδόνα στρατηλάτη. 

Αλλά και στο θούριό του, ο Μέγας Αλέξανδρος τον ακολουθεί: 

"Του Μισιριού ασλάνια, για πρώτη σας δουλειά, 

δικόν σας έναν μπέη κάμετε βασιλιά. 

Χαράτσι της Αιγύπτου στην Πόλ' ας μη φανή 

για να ψοφήσ' ο λύκος, όπου σας τυρρανεί. 

Ν' ανάψωμεν μία φλόγα σε όλην την Τουρκιά 

να τρέξ' από την Μπόσνα και ως την Αραπιά." 

Η Αίγυπτος είναι το Μισίρ, ενώ ο Ρήγας καλεί σε ξεσηκωμό και τους Μαλτέζους. "Μ' εμάς κι εσείς Μαλτέζοι, γενήτε ένα κορμί..." καθώς και "αράπηδες και άσπρους...". 

Γι'αυτόν το λόγο η συγγραφέας Μαρία Μαντούβαλου, στο βιβλίο της, "Ο Ρήγας στα βήματα του Μεγάλου Αλεξάνδρου" παραλληλίζει τον Εθνομάρτυρα με το στρατηλάτη, ίσως γιατί το οδοιπορικό και των δύο είναι ένα μακρύ ατέλειωτο ταξίδι, μία εκστρατεία, γεμάτη φως, πολιτισμό και Ελλάδα. 

Ο Ρήγας με το ρόπαλο του Ηρακλή που απεικονίζεται στη Χάρτα του, χάραζε τη νέα πορεία του κόσμου από τον Ηρακλή ως το Μέγα Αλέξανδρο. Στα βήματά τους, στα ίχνη τους, θα θεμελίωνε το νέο κόσμο, τον κόσμο του παγκόσμιου Ελληνισμού. 

Δεν είναι ιστορικά εξακριβωμένο μέχρι ποιας ηλικίας παρέμεινε ο Ρήγας στο Βελεστίνο. Η παράδοση πάντως τον φέρει να έχει μαθητεύσει στο ονομαστό πνευματικό κέντρο της 



 

  

Σελίδα 441 

Ζαγοράς και να έχει διδάξει στο γειτονικό χωριό του Κισσού. Η περιοχή αυτή, στα τέλη του 18ου αιώνα, είναι από τις πλέον ευημερούσες, ενώ τα είκοσι τέσσερα χωριά του Πηλίου αποτελούσαν αυτοδιοικούμενη περιοχή με αξιόλογη πνευματική και οικονομική ζωή, όπως γράφει και ο καθηγητής Πανταζόπουλος στο βιβλίο του "Κοινοτικός βίος στη Θετταλομαγνησία επί Τουρκοκρατίας". 

Σ' αυτή του τη θεσσαλική καταγωγή ο Ρήγας αναφερόταν συχνά με υπερηφάνεια, έστω και έμμεσα, όταν για παράδειγμα υπερτόνιζε την ελληνική και μάλιστα θεσσαλική καταγωγή του 'Αδμητου. Ο 'Αδμητος ήταν ο γιος του Φέρητος του Κρηθέως, από τον οποίο Φέρητα μάλλον πήραν το όνομά τους οι Φερές, δηλαδή το Βελεστίνο, ενός από τους αργοναύτες, που καταγόταν από το Βελεστίνο και που μαζί με τον Ιάσονα, τον 'Ακαστο, τον Ευρυδάμαντα, τον Πηλέα, τον Εύρυπο και άλλους, ήταν από τα πενήντα πέντε μέλη του πληρώματος της Αργούς στο ταξίδι της, το 1360 π.Χ., από την Ιωλκό, δηλαδή από το Βόλο, έως την Κολχίδα. 

'Αλλωστε και ο Ρήγας έχει ιδιαίτερους λόγους να παρακολουθεί, νοερά βέβαια, τους αργοναύτες στο ταξίδι τους, αφού και αυτός το ίδιο ταξίδι έκανε στη ζωή του. 

Γι' αυτόν, άλλωστε, το λόγο και η αναπαράσταση στο φύλο 4 της "Χάρτας" του πλοίου των αργοναυτών καθώς και τις θυσίες του Ιάσονα στους θεούς για καλό κατευόδιο, στην Ιωλκό, όπου οι αργοναύτες έδωσαν όρκο ότι θα μείνουν πιστοί στις εντολές του ναυάρχου τους Ιάσονα και ότι θα τις εκτελούν πρόθυμα. 

Ας θυμηθούμε όμως σε συντομία τους σημαντικότερους σταθμούς της ζωής του Ρήγα: 

1757, γέννηση του Ρήγα στο Βελεστίνο, σπουδές στη Ζαγορά και στη συνέχεια ως δάσκαλος διδάσκει στο γειτονικό χωριό Κισσός του Πηλίου. Για την ιστορία, να σας αναφέρω ότι σώζεται ακόμη, λίγο κάτω από τη Ζαγορά, το χωριό που έχει διδάξει ο Ρήγας. 

1777-1780, ο Ρήγας εγκαταλείπει τη Μαγνησία, ανεβαίνει στον 'Ολυμπο, όπου ζει την κλέφτικη ζωή των σταυραϊτών του Ολύμπου, ύστερα κατευθύνεται στο 'Αγιο 'Ορος και τελικά στην Πόλη. 

1780-1786, Κωνσταντινούπολη: Ο Ρήγας, έμπορος, καταστιχάριος σε κάποιον εμπορικό οίκο, οικοδιδάσκαλος, γραμματικός του Αλέξανδρου Υψηλάντη. 

1786-1788, Βουκουρέστι: Ο Ρήγας στις παραδουνάβιες ηγεμονίες, γραμματικός του Μπραγκοβάνου, τοπικού άρχοντα της Βλαχίας. 

1788-1790, Βουκουρέστι: Ο Ρήγας γραμματικός του Ηγεμόνα της Βλαχίας, Νικολάου Μαυρογένη. Στη συνέχεια διορίζεται καϊμακάμης, δηλαδή έπαρχος της Κραϊόβας, στη νοτιοδυτική περιοχή της Βλαχίας. 

1790-1791, στη Βιέννη, ως γραμματικός του Βαρόνου ντε Λάγγεφελδ. 

1791-1796, ο Ρήγας κινείται μεταξύ Βουκουρεστίου και Ιασίου. Στη συνέχεια ξαναγυρίζει στη Βλαχία και πιθανολογείται ότι στην περίοδο αυτή χρημάτισε γραμματικός στην Αυλή του Μιχαήλ Σούτσου και διερμηνέας στο Γαλλικό Προξενείο της Βλαχίας. 

1796-1797, Βιέννη: Τέλη Ιουνίου 1796, στην περίοδο αυτή αναπτύσσει έντονη επαναστατική δραστηριότητα, που εκδηλώνεται με επαφές με 'Ελληνες της διασποράς, με διαφωτιστές φιλέλληνες και διπλωμάτες. Εκδηλώνεται επίσης με την έκδοση επαναστατικών εντύπων, όπως η Μεγάλη Χάρτα, το Επαναστατικό Μανιφέστο (προκήρυξη, τα δίκαια του ανθρώπου, το σύνταγμα, ο Θούριος). Εκδηλώνεται επίσης με προετοιμασίες επιστροφής του στην Ελλάδα για την οργάνωση του απελευθερωτικού αγώνα. 

Στις 19 Δεκεμβρίου του 1797 στην Τεργέστη συλλαμβάνεται ο Ρήγας και μεταφέρεται στη Βιέννη. 

Στις 10 Μαϊου του 1798 στο Βελιγράδι, ο Ρήγας παραδίνεται μαζί με τους επτά συντρόφους του στον καϊμακάμη του Βελιγραδίου από τους Αυστριακούς. 

Στις 24 Ιουνίου, η πιο πιθανή ημερομηνία, του 1798 στο Βελιγράδι, ο Ρήγας στραγγαλίζεται μαζί με τους επτά συντρόφους του. 

Πολύ γρήγορα ας θυμηθούμε τα έργα, που ο Ρήγας στα σαράντα ένα χρόνια -στα πάρα πολύ λίγα αυτά χρόνια- της ζωής του κατόρθωσε να εκδόσει: 

Σχολείον των ντελικάτων εραστών, 1790 στη Βιέννη. Φυσικής Απάνθισμα, 1790 στη Βιέννη. Ηθικός Τρίπους, Τα Ολύμπια, Η βοσκοπούλα των 'Αλπεων, Ο Πρώτος Ναύτης, όλα αυτά στη Βιέννη το 1797. Επίσης ο Νέος Ανάχαρσις, που έχει μεταφρασθεί από το Γάλλο Αββά Barthelemy, 1797 στη Βιέννη. 

Γι' αυτό το έργο αξίζει να παρατηρήσουμε ότι στην από 28.12.1797 έκθεση της αυστριακής αστυνομίας, κατά τη σύλληψη του Ρήγα, επισημαίνεται: "Το βιβλίον Ανάχαρσις ήτο προωρισμένον να δείξη εις το Ελληνικόν 'Εθνος πόσον μεγάλη ήτο άλλοτε η πατρίς του. Η υπάρχουσα προκήρυξις έμελλε να υποδείξη πως θα αποτινάξουν τον τουρκικόν ζυγόν διά της χρησιμοποιήσεως των λαϊκών δικαιωμάτων και δυνάμεων και πως θα επανέλθουν εις το άλλοτε μεγαλείον... 

Ο Ρήγας εζήτησε να παρασκευάση το κύριον σχέδιό του διά του εκ Βιέννης αποσταλέντος Χάρτου, δηλαδή της Χάρτας, το οποίον επεξεργάστηκε στη Βιέννη και ο οποίος παρίστανε το μεγαλείον της Ελλάδος", όπως παρατηρεί η έκθεση της αυστριακής αστυνομίας. 

Στη συνέχεια θα σας θυμίσω τη Χάρτα της Ελλάδος, που εκδόθηκε το 1797 στη Βιέννη, τη Νέα Χάρτα της Βλαχίας, τη Γενική Χάρτα της Μολδαβίας, το Επαναστατικό Μανιφέστο, που περιλαμβάνει την προκήρυξη, τα δίκαια του ανθρώπου, το σύνταγμα, το Θούριο, καθώς επίσης και το στρατιωτικό εγκόλπιο, που περιλαμβάνει τους στρατιωτικούς κανονισμούς, τη δημοκρατική κατήχηση και δύο εμβατήρια. 

Ο 'Ομηρος αναφερόμενος στο Βελεστίνο γράφει στην Ιλιάδα του: "Οι δε Φεράς ενέμεντο παρά Βοιβηίδα λίμνην". Ο Στράβων γράφει: "Εν μέση τη Φεραίων πόλει Κρήνη περίφημος εστίν, ήν Υπέρειαν καλούσιν ...". 

Και ο Σοφοκλής αναφωνεί: 

"'Ω γη και Φεραία χαίρε, σύγγονον θ' ύδωρ, 

Υπερεία Κρήνη, νάμα θεοφιλέστατον"... 

'Ολα αυτά ο Ρήγας τα αναφέρει στη "Χάρτα" του, δείχνοντας έτσι, πόσο βαθιά ήταν η επιρροή της γενέτειράς του πάνω στη μετέπειτα πορεία του. 

Εμείς, λοιπόν, οι σύγχρονοι 'Ελληνες, οι Θεσσαλοί, αισθανόμαστε κάποια, θα έλεγα, συστολή και κάποια ενοχή, όταν σήμερα η λίμνη Κάρλα δεν υπάρχει, ύστερα από την ανίερη, παράλογη αποξήρανσή της το 1962. Ακόμα η Υπέρεια Κρήνη, για όσους ξέρουν το Βελεστίνο και την περιοχή, δεν είναι σήμερα πια μια στερεμένη πηγή. 

'Ηδη όμως οι διαδικασίες για την ανασύσταση της λίμνης Κάρλας έχουν ξεκινήσει και ποιος ξέρει, ίσως με τον εμποτισμό του υδροφόρου ορίζοντα και τα νερά της Υπέρειας Κρήνης κάποια στιγμή να ξαναβγούν. 

Ανεξάρτητα απ' όλα αυτά όμως, εμείς οι νεότεροι 'Ελληνες, εμείς που αντλούμε απ' όλες αυτές τις προσωπικότητες το οξυγόνο που ανασαίνουμε, έχουμε ένα χρέος που μπορούμε να το εκτελέσουμε. 

Σ' αυτό το χρέος, αγαπητέ κύριε Υπουργέ, αποβλέπει και η δική μου πρόταση νόμου, και των συναδέλφων που υπογράφουν, καθώς επίσης και η πρόταση νόμου, στην οποία λίγο πριν αναφέρθηκε ο κ. Σούρλας. 

'Εχουμε το χρέος να δώσουμε στο Ρήγα, εκεί που βρίσκεται, γιατί ο Ρήγας δεν έχει πεθάνει -όταν τέτοιες φυσιογνωμίες και τέτοιες προσωπικότητες διακόσια χρόνια από το θάνατό τους εξακολουθούν να εμπνέουν και να καθοδηγούν, σίγουρα δεν έχουν πεθάνει- μια σάλπιγγα, που θα στέλνει τα μηνύματά του σε όλους τους σύγχρονους 'Ελληνες, όπου και αν αυτοί βρίσκονται. Αυτά είναι μηνύματα αγάπης γι' αυτόν τον τόπο, που στάθηκε όρθιος στο διάβα των αιώνων, νικώντας αμέτρητους κατακτητές που τον επιβουλεύτηκαν. Είναι μηνύματα όμως και προς τους λαούς των Βαλκανίων, για την αναζήτηση σημείων συνεργασίας και κοινής δράσης. 

Ο Ρήγας ζει μέσα στις καρδιές μας και ξαναγεννιέται κάθε φορά που ένα Ελληνόπουλο πρωτοβλέπει το φως της ημέρας, 

  

 

  

Σελίδα 442 

ψιθυρίζοντάς του στο λίκνο του: "Εγώ έσπειρα, ας έλθετε τώρα εσείς για να θερίσετε". 

Αγαπητέ κύριε Υπουργέ, κατά την πρόσφατη επίσκεψή σας στο Βελεστίνο για τον εορτασμό των διακοσίων χρόνων από το θάνατο του Ρήγα Φεραίου, είχατε την ευκαιρία και σεις ο ίδιος να διαπιστώσετε πόσο έντονη είναι η επιθυμία του λαού της περιοχής, αλλά και του λαού της Μαγνησίας, για να υπάρξει αυτή η σάλπιγγα στην οποία λίγο πριν αναφέρθηκα. Νομίζω ότι αυτό το χρέος είναι χρέος όλων μας. 

Λίγο πριν ο κ. Σούρλας έκανε μία συγκεκριμένη πρόταση, την οποία κι εγώ προσυπογράφω. Υπάρχει η δυνατότητα στο Υπουργείο Πολιτισμού να συγκεράσει αυτές τις δύο προτάσεις. Το ζήτημα δεν είναι αν προτείνει ο ένας νομικό πρόσωπο ιδιωτικού δικαίου και ο άλλος δημοσίου δικαίου. Η ουσία είναι μία. Αυτό που επιδιώκουμε είναι να δώσουμε στο Βελεστίνο την ταυτότητά του. Και η ταυτότητά του συνδέεται άμεσα με αυτό το ιστορικό γεγονός της γέννησης σ' αυτόν τον τόπο αυτής της μεγάλης φυσιογνωμίας. Νομίζω ότι αυτήν την ευκαιρία δεν θα την αρνηθείτε, ούτε στο Βελεστίνο ούτε στο Ρήγα. Γι' αυτό και σας ευχαριστώ εκ των προτέρων. 

(Χειροκροτήματα) 

ΠΡΟΕΔΡΕΥΩΝ (Παναγιώτης Ν. Κρητικός): Ο ειδικός αγορητής του Κομμουνιστικού Κόμματος Ελλάδος κ. Κωστόπουλος έχει το λόγο. Απουσιάζει. 

ΝΙΚΟΛΑΟΣ ΓΚΑΤΖΗΣ: Θα έλθει σε λίγο, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Δεν θα διαγραφεί, θα πάρει βεβαίως το λόγο μετά. 

Ο ειδικός αγορητής του Συνασπισμού της Αριστεράς και της Προόδου κ. Κουναλάκης έχει το λόγο. 

ΠΕΤΡΟΣ ΚΟΥΝΑΛΑΚΗΣ: Εγώ, κύριε Πρόεδρε, θα είμαι εξαιρετικά σύντομος. 

Συζητήσαμε το θέμα αυτό διεξοδικά στην Επιτροπή Μορφωτικών Υποθέσεων. Είπε και ο κ. Βενιζέλος ορισμένες ιδέες κλπ. Θα ζητούσα απ' αυτόν να μας βοηθήσει, να δούμε τι μπορούμε να κάνουμε. 

Ξέρετε ότι εμείς, η Ανανεωτική Αριστερά, έχουμε μια ειδική σχέση με το Ρήγα Φεραίο, πέραν της ιστορικής. Η νεολαία μας ήταν ο "Ρήγας Φεραίος" και επιθυμούμε διακαώς να τιμηθεί. 

Δεν μπορώ όμως να καταλάβω, γιατί ήλθε ο κ. Τζανής και μας είπε να παρέμβει ο Υπουργός για να ενοποιήσει τις δύο προτάσεις. Δεν μπορώ να καταλάβω, γιατί δεν μπορούν οι δύο Βουλευτές που εισηγούνται και όσοι συνυπογράφουν, να συνεννοηθούν και να κάνουν μία κοινή πρόταση... 

ΛΕΩΝΙΔΑΣ ΤΖΑΝΗΣ: Το πρόβλημα δεν είμαστε εμείς. Το θέμα είναι να δεχθεί ο Υπουργός την όποια πρόταση. 

ΠΕΤΡΟΣ ΚΟΥΝΑΛΑΚΗΣ: Γιατί δεν το κάνατε τόσο καιρό; Εγώ αυτό είπα στην επιτροπή, ότι πρέπει να υπάρξει μία συνεννόηση ανάμεσα στις δύο προτάσεις, να υπάρξει ένας συμβιβασμός, να μετάσχουν ενεργητικά και οι φορείς της Τοπικής Αυτοδιοίκησης της Μαγνησίας, δήμαρχοι, νομάρχες κλπ. και να απαντήσει ο κ. Βενιζέλος, ο οποίος είχε κάποιες ενστάσεις στην επιτροπή, για τη μορφή που μπορεί να πάρει αυτό το ίδρυμα, ώστε να βρούμε μία λύση και να τελειώνουμε και να σταματήσει αυτή η συζήτηση. 

Να γίνει, λοιπόν κάτι, με συνεννόηση όλων και με τη συμμετοχή και της Τοπικής Αυτοδιοίκησης του Νομού Μαγνησίας. 

Νομίζω, ότι πρέπει ο κ. Βενιζέλος -αφού μιλήσουν βέβαια και οι αγορητές όλων των κομμάτων- να μας πει τέλος πάντων τι μπορεί να γίνει με αυτήν την υπόθεση. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Κωστόπουλος, ειδικός αγορητής του Κομμουνιστικού Κόμματος Ελλάδος, έχει το λόγο. 

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριε Πρόεδρε, με αφορμή την πρόταση νόμου που συζητάμε, για τη δημιουργία του ιδρύματος "Βαλκανικό Πολιτιστικό Κέντρο Βελεστίνου - Ο Ρήγας Φεραίος", ή κάτι άλλο με ανάλογο τίτλο που προτείνεται από άλλους συναδέλφους Βουλευτές, δίνεται ακόμη μία δυνατότητα και στα χρονικά περιθώρια που έχουμε, να πούμε μερικά πράγματα γενικότερης σημασίας, τα οποία ελπίζουμε, στην περίπτωση που στηθεί -ας το πούμε έτσ,ι σε εισαγωγικά- αυτό το ίδρυμα, να παρθούν υπόψη, γιατί το θεωρούμε φρόνημο να παρθούν υπόψη. 

Ο Ρήγας είναι ένα σύμβολο επανάστασης, διαχρονικά. Το "καλύτερα μιας ώρας ελεύθερη ζωή, παρά σαράντα χρόνια σκλαβιά και φυλακή ...", έχει τύποις και ουσία, διαχρονική σημασία. 'Οσο υπάρχουν τύραννοι, βάρβαροι ή "πολιτισμένοι", ο στίχος του πρέπει να είναι σπίθα και φωτιά για τους αδικημένους, για τους καταπιεζόμενους, για τους σκλάβους, για "της γης τους κολασμένους" όλων των εποχών. 

'Εχει λεχθεί από τα μεγαλύτερα μυαλά της ανθρωπότητας, ότι αν δεν μπορείς να νικήσεις τις επαναστατικές ιδέες κάποιου, με ιδέες, τον διώκεις, τον θανατώνεις, για να λυγίσεις το φρόνημα των άλλων, όλων εκείνων που συνεπαίρνονται από τις ιδέες του. 'Οταν δεν μπορείς να νικήσεις τις ιδέες του και όταν τον θανατώσεις ή όταν πεθάνει, τότε η καλύτερη λύση είναι να του στήσεις ένα άγαλμα, να φωτίζεις επαρκώς το άψυχο κρύο μάρμαρο και να συσκοτίζεις ή να θάβεις τις ιδέες του. 

Εξηγούμαστε για να μην παραξηγούμαστε: Είμαστε υπέρ των μνημείων τιμής στους σπουδαίους ανθρώπους, οι οποίοι άνοιξαν δρόμους στην πορεία εξέλιξης της ανθρωπότητας με την απλή προϋπόθεση ότι αυτά τα μνημεία δεν θα μεταβάλλονται σε μνήμα-τάφο των ιδεών αυτών των σπουδαίων ανθρώπων. Με αυτήν την καθαρή εξήγηση προσεγγίζουμε το θέμα της σημερινής συζήτησης. 

Ο Ρήγας ήταν το τέκνο της ανάγκης, το ώριμο τέκνο της οργής. 'Ηταν άνθρωπος του καιρού του, αλλά και διαχρονικός. 'Ανθρωπος του καιρού του γιατί εξ αντικειμένου συνέπλεε με τη νεαρή αστική τάξη της Ελλάδας, το εμπορικό κεφάλαιο που ήθελε ζωτικό χώρο, ήθελε κράτος-έθνος να ανασάνει, να λειτουργήσει, να δράσει, να κερδίσει. Και διαχρονικός, γιατί τα μηνύματά του ξέφευγαν από τα όρια αυτά και αποτελούσαν μία μόνιμη παρακαταθήκη, αλλά και μόνιμη επαναστατική ελπίδα για όποιον καταπιέζεται και δεν έχει άλλο δρόμο από το να "ζώσει το σπαθί..." και να παλέψει έναντια στους καταπιεστές του. 

Με εμπόρους κυρίως -και ο ίδιος αρχικά έμπορος "καταστιχάριος" ήταν-συνεργάστηκε. 'Εμπορος τον πρόδωσε, ο Κοζανίτης Δημήτριος Οικονόμου. 'Εμποροι οι περισσότεροι ήταν εκείνοι που βρήκαν φρικτό θάνατο μαζί το 1798 στο Βελιγράδι. 

Και αυτοί ήταν: Ο Ευστράτιος Αργέντης, έμπορος από τη Χίο, τριάντα ενός χρόνων. Ο Αντώνιος Κορωνιός, έμπορος (λόγιος) από τη Χίο, είκοσι επτά χρόνων. Ο Θεοχάρης Τουρουνζιάς, έμπορος από τη Σιάτιστα, είκοσι δύο χρόνων. Ο Δημήτρης Νικολαϊδης, γιατρός από τα Γιάννενα, τριάντα δύο χρόνων. Ο Ιωάννης Καρατζάς, λόγιος από την Κύπρο, τριάντα ενός χρόνων. Ο Ιωάννης Εμμανουήλ, φοιτητής Ιατρικής από την Καστοριά, είκοσι τεσσάρων χρόνων. Ο Παναγιώτης Εμμανουήλ, αδελφός του Ιωάννη, εμποροϋπάλληλος, είκοσι δύο χρόνων. 

Ταυτόχρονα με την αθλιότητα του προδότη, ένα είδος που ποτέ δεν έλειψε από την εξέλιξη της ανθρωπότητας, αναδείχνονται οι δύο όψεις της νέας ανερχόμενης τάξης της χώρας μας: Η ανάγκη για τη δημιουργία δικού της ζωτικού χώρου και ο φόβος για το αύριο που κρύβουν τα μηνύματα του Βελεστινλή, του κάθε Βελεστινλή. 

Μέσα σε αυτούς τους φόβους της νεαρής αστικής τάξης της χώρας μας βλέπει κανείς και το συμβιβασμό με τους Κοτζαμπάσηδες, ένα συμβιβασμό που σφράγισε τη μετέπειτα ιστορική εξέλιξη της Ελλάδας. 

'Ενας τέτοιος άνθρωπος, ένα τέτοιο ελεύθερο πνεύμα, ένας τέτοιος επαναστάτης, δεν ήταν δυνατόν να βολευτεί μέσα στη σημαντική μεν, για τον καιρό της αστικοδημοκρατική επανάσταση, επαναστατική λογική, αλλά παρ' όλα αυτά περιορισμένη ιστορικά. Ξέφευγε ο Ρήγας από το πλαίσιό της. 

Αυτός, -και αυτός- ο Ρήγας, έβαλε τη σφραγίδα στον απελευθερωτικό χαρακτήρα της επανάστασης και ταυτόχρονα τη σφραγίδα του δίκαιου, της ισότητας, χωρίς το χρώμα της "ράτσας", χρώμα και ιδιοτέλεια που έμελλε κατοπινά να μας ταλαιπωρεί με τη "μεγάλη ιδέα". 

  

 

  

Σελίδα 443 

Ο Ρήγας καλεί σε ξεσηκωμό "αράπηδες και άσπρους", για τη λευτεριά τους, για να μη δίνουν χαράτσια στους μπέηδες, διαχρονικούς μπέηδες. 'Οποιοι παρομοίασαν το έργο, το λόγο, τη δράση του Ρήγα με το Μεγαλέξανδρο, πέρα από την κατασκευή ενός ιστορικού λάθους -άλλη η εποχή του περάσματος από τη δουλοκτησία στη φεουδαρχία και άλλη η εποχή του περάσματος από τη φεουδαρχία στον καπιταλισμό και στη δημιουργία των κρατών-εθνών- τον αδικούν κατάφωρα και ως φορέα ιδεολογικών στοιχείων ισότητας, αδελφότητας, δικαιοσύνης. 'Οταν έφτιαχνε τη "Χάρτα", δηλαδή την ενιαία Βαλκανική, δεν εννοούσε -θα ήταν άτιμο να το ισχυριστεί κανείς-μια μεγάλη χώρα-ομοσπονδία, στην οποία τα πρωτεία θα τα έχουν κάποιοι "περιούσιοι" και οι υπόλοιποι θα ήταν υπό αυτών. 

Χωρίς βέβαια, ο Φεραίος, να έχει ειδικές γνώσεις και επάρκεια αντικειμενικών δεδομένων, ώστε να διαπιστώσει "εργαστηριακά" τη νομοτέλεια της εξέλιξης, αλλά με το ένστικτο του οραματιστή, έβλεπε ότι μια ενοποίηση, μια ομοσπονδία της Βαλκανικής θα ήταν ωφέλιμη αμοιβαία για όλους τους λαούς, 'Ελληνες και Σλάβους, χριστιανούς, μουσουλμάνους και εβραίους, μαύρους και άσπρους και οικονομικά και κοινωνικά και πολιτισμικά και ιστορικά. 

Παρ' ότι μας χωρίζει τόσο μεγάλη χρονική απόσταση από την εποχή που εκπέμπονταν αυτά τα υπέροχα μηνύματα του Ρήγα, μπορούμε να κάνουμε μια σύγκριση με το σήμερα. Στη Βαλκανική, σε χώρες της Βαλκανικής υπάρχει αναταραχή, εμφύλιοι, αίμα. Μόνα τους δεν γίνονται όλα αυτά. Κάποιοι που έχουν και όνομα συγκεκριμένα συμφέροντα, γιατί όχι και εκδικητικότητα, είναι πίσω. Τα οράματα του Ρήγα, για μια ακόμα φορά, πυροβολούνται, δολοφονούνται. 

Την ίδια στιγμή, οι διαχρονικοί φονιάδες οραμάτων, προχωρούν στα δικά τους σχέδια, στις δικές τους "ενοποιήσεις", μια κακότεχνη και τραγική απομίμηση των σπουδαίων, ελεύθερων, ανθρώπινων, δίκαιων ιδεών του Θεσσαλού ποιητή-επαναστάτη. Στη θέση μιας ισότιμης, τίμιας, αμοιβαίας επωφελούς ενοποίησης, μπαίνει η βαριά μπότα των λεγόμενων ισχυρών. Του Γερμανού τραπεζίτη, του Γάλλου νεοαποικιοκράτη, και των άλλων κυνηγών του κέρδους και της απάνθρωπης εκμετάλλευσης των εργαζομένων, των λαών. Η νομοτέλεια της ενοποίησης για το καλό όλων γίνεται βρόγχος για τους πολλούς και παράδεισος για τους ελάχιστους. Να γιατί κάθε νομοτέλεια στην εξέλιξη των ανθρώπινων κοινωνιών δεν είναι μια αφηρημένη, μηχανιστική έννοια, αλλά μια πράξη που φέρνει τη σφραγίδα των ανθρώπων, των ελεύθερων ανθρώπων, των ανθρώπων που επαναστατούν. Αν η ενοποίηση είναι αντικειμενικός νόμος, δεν είναι καθόλου έτσι το μοίρασμα των αγαθών και των ωφελημάτων από αυτή. Και αυτό το βλέπουμε στη σημερινή σκληρή και για την Ελλάδα και για τους 'Ελληνες πραγματικότητα. 

Με βάση τις παραπάνω σκέψεις το Κομμουνιστικό Κόμμα Ελλάδος όπως και στην επιτροπή υποστήριξε ότι είναι υπέρ μιας πρότασης η οποία θα συνηγορεί για τη δημιουργία ιδρύματος Πολιτισμού με την επωνυμία αυτή που έχει μία πρόταση νόμου και με ορισμένες προϋποθέσεις. Τις προϋποθέσεις αυτές τις αναπτύξαμε και αναφέρονται στα Πρακτικά, στην επιτροπή και μία από αυτές είναι να μην είναι το όργανο αυτό που θα διευθύνει αυτό το ίδρυμα στραγγαλισμένο από την κεντρική εξουσία. 

Θα επιθυμούσαμε και εμείς, όπως και άλλοι συνάδελφοι υποστήριξαν αυτές τις δύο προτάσεις που κατέθεσαν οι συνάδελφοι Βουλευτές και που εμείς δεν υπογράψαμε γιατί δεν θέλαμε να μπούμε σε μία λογική αντιδικίας για ένα τέτοιο σπουδαίο θέμα και το ξεκαθαρίζουμε, θα θέλαμε και το προτείνουμε η Κυβέρνηση, ο Υπουργός Πολιτισμού που βρίσκεται σήμερα εδώ να πάρει τις προτάσεις να τις ενοποιήσει όπως υποστηρίχθηκε από τους εισηγητές άλλων κομμάτων, να φέρει σύντομα ένα ολοκληρωμένο νομοσχέδιο και να αποφασίσουμε να προχωρήσουμε στην ίδρυση αυτού του οργανισμού. 

Με αυτές τις σκέψεις το ΚΚΕ για μια ακόμα φορά υποστηρίζει ότι δεν είναι αντίθετο στη δημιουργία ενός τέτοιου ιδρύματος. 

ΠΡΟΕΔΡΕΥΩΝ (Παναγιώτης Ν. Κρητικός): Η ειδική αγορήτρια του Δημοκρατικού Κοινωνικού Κινήματος κ. Βασιλική Αράπη-Καραγιάννη έχει το λόγο. 

ΒΑΣΙΛΙΚΗ ΑΡΑΠΗ-ΚΑΡΑΓΙΑΝΝΗ: Κύριε Πρόεδρε, κύριε Υπουργέ, οι προλαλλήσαντες συνάδελφοί μου ανέπτυξαν πάρα πολύ καλά τη δράση και το έργο του Ρήγα Φεραίου. 

Ο Ρήγας Φεραίος έγινε και παραμένει ένα σύμβολο. 'Ηταν ήρωας αγωνιστής που θυσιάστηκε για τα εθνικά και πανανθρώπινα ιδεώδη, έκανε εθνικοαπελευθερωτικούς αγώνες λυτρωτικούς αγώνες θα έλεγα, προσπάθειες για βαλκανική συνεργασία, κινήσεις για συνταγματικές ελευθερίες, για δημοκρατικό πολίτευμα.'Ηταν απόστολος της μεγάλης ιδέας και υπέρμαχος του δημοτικισμού. 'Ολοι μιλούσαν πάντα για τα οράματα του Ρήγα και πάντα τα επικαλούνται. Θα αναφερθώ στους σύγχρονούς μας που τα τωρινά δικά μας δικαιώματα τα χρησιμοποίησε ο Ρήγας πριν διακόσια χρόνια. 

Το 1976 ο κ. Κάρτερ κέρδισε την προεδρία των Ηνωμένων Πολιτειών κάνοντας σημαία-πλατφόρμα της προεκλογικής του εκστρατείας τα ανθρώπινα δικαιώματα. Είχε και αυτός αργήσει διακόσια χρόνια που είχε ξεκινήσει ο Ρήγας. 

Θα ήθελα να πω ότι όλοι πιστεύουμε ότι οι λαοί της Βαλκανικής στις διαφορετικές μας θρησκείες όπως πίστευε ο Ρήγας, γιατί πάντα υπήρχαν και ξέρουν οι νέοι μας πως ο θρησκευτικός ιμπεριαλισμός χρησιμοποιείται σαν πρόσχημα για όλους τους άλλους ιμπεριαλισμούς. Πιστεύουμε στην παιδεία που τραγουδούσε ο Ρήγας γιατί υπάρχει η πιθανότητα να αλλάξει με την παιδεία και την εκπαίδευση η κατεύθυνση της ιστορίας αν αντικαταστήσουμε τον στενόκαρδο εθνικισμό με την ανθρώπινη αλληλεγγύη. 

Οι νέοι της Βαλκανικής που τόσο παράλογα ξόδεψαν τις ζωές τους όλα αυτά τα χρόνια είναι έτοιμοι για τέτοιες αλλαγές και ευχόμαστε με την ίδρυση του Βαλκανικού αυτού Κέντρου Μελετών να συμβάλουν και αυτοί με τις ιδέες τους και τα οράματά τους σ' αυτήν την αξιοποίηση του ιδρύματος. 

Επειδή τόσα χρόνια ξόδεψαν όλους εμάς με όλους τους τρόπους, δεν θέλουμε να επαναληφθεί το ίδιο με τα παιδιά μας και με τα εγγόνια μας. Αυτό το κέντρο των Βαλκανικών Μελετών ας ευχηθούμε να συμβάλει να σταματήσει αυτή η άσκοπη σπατάλη και αυτό το αίμα που χύνεται σήμερα, διότι οι ιδέες του Ρήγα αυτήν τη στιγμή στα Βαλκάνια πυρπολούνται και δολοφονούνται καθημερινά με το να συμβαίνουν τόσα γύρω μας. 

Θα ήθελα να πω όσον αφορά τη μελέτη των έργων του Ρήγα ότι ο Ρήγας είναι ο πρόδρομος του νεοελληνικού διαφωτισμού. Είναι στοχαστής και οραματιστής και φυσικά με το κήρυγμά του που περιέχεται στον Θούριο που μιλάει "όποιος ελεύθερα συλλογάται, συλλογάται καλά" και φυσικά οι άνθρωποι οι οποίοι μιλάνε δημοκρατικά και συναθροίζονται μπορούν με τον Τύπο να εκφράζουν τις απόψεις τους ή να συναθροίζονται και να μιλάνε όπως αυτήν τη στιγμή εδώ. 

Προτείνουμε όμως και φυσικά είμαστε υπέρ -αυτό το τόνισε και ο Πρόεδρος του ΔΗ.Κ.ΚΙ. στην τελετή που κάναμε εδώ για τα διακόσια χρόνια από τον θάνατο του Ρήγα Φεραίου- της ίδρυσης αυτού του Κέντρου, όμως προτείνουμε να δοθεί στο ίδρυμα ο τίτλος Βαλκανικό Κέντρο Γραμμάτων και Πολιτισμού και φυσικά η έδρα να είναι το Βελεστίνο. Αυτό όσον αφορά το άρθρο 1 και στο άρθρο 2 να έχει ένα αντικείμενο την ανάπτυξη πολιτιστικών στοιχείων κοινών ανάμεσα στους λαούς της Βαλκανικής που θα μπορέσουν να αποτελέσουν τα μέσα για την καλύτερη επικοινωνία των λαών και την ανάπτυξη σχέσεων αμοιβαίας φιλίας συνεργασίας, αλληλεγγύης και κατανόησης. 

Επίσης είναι απαραίτητο να γίνουν παραπέρα μελέτες για το έργο του, ώστε να έλθουν οι λαοί πιο κοντά στους στοχασμούς του Ρήγα και στα οράματά του, διότι ο Ρήγας ήταν οραματιστής, ήταν ιδεολόγος, είχε το έργο του ιδεολογικό, πολιτικό και παιδαγωγικό χαρακτήρα και πάνω απ'όλα ο Ρήγας ήταν πατριώτης και 'Ελληνας. 'Ηταν εύμορφος. Είχε μορφή δική του. Παρ'όλο που ζούσε στην Ευρώπη και στη Βιέννη, φορούσε πάντα την ελληνική φορεσιά. Δεν φόρεσε 



 

  

Σελίδα 444 

ποτέ φράγκικα. 'Ηταν δε ο μόνος που είχε αλληλογραφία με τον Μέγα Ναπολέοντα. 

Ως προς τη μορφή τώρα του ιδρύματος. Το ίδρυμα κατά ένα ποσοστό να επιχορηγείται από το Υπουργείο Πολιτισμού και το άλλο δεν ξέρουμε αν θα χρηματοδοτείται από την ιδιωτική πρωτοβουλία, δωρεές, σπόνσορες κλπ. Η στελέχωσή του όμως θα πρέπει να γίνει πολύ σωστά. Λέγει εδώ η πρόταση ότι στη διοίκηση μετέχει ο μητροπολίτης, ο πρύτανης του Πανεπιστημίου Θεσσαλίας, ο νομάρχης, ο εκάστοτε δήμαρχος Βελεστίνου, τρία μέλη της τοπικής κοινωνίας κλπ. Εδώ θα προτείναμε τα τρία μέλη αν είναι δυνατόν να εκλέγονται από ένα εκλεκτορικό σώμα της τοπικής κοινωνίας. Φυσικά εφόσον η πρόταση νόμου γίνει δεκτή από τη Βουλή τα πρόσωπα που θα το στελεχώσουν θα πρέπει να διορίζονται μέσω του ΑΣΕΠ, κάτι που δεν προβλέπεται εδώ. 

Ελπίζω ο κύριος Υπουργός, ύστερα από αυτά που ακούσθηκαν εδώ, να φέρει μια καινούρια πρόταση νόμου και να ψηφισθεί ομόφωνα από το Κοινοβούλιο, διότι ο Ρήγας ο Φεραίος δεν ήταν απλώς ένας οραμαστιστής. Είναι αυτήν τη στιγμή διαχρονικός και πανανθρώπινος. Και θα είναι πιστεύω και μετά από πάρα πολλά χρόνια. Ευχαριστώ πολύ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Βεζδρεβάνης έχει το λόγο. 

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε, κύριοι συνάδελφοι, η Βουλή φέτος έχει καθιερώσει το έτος προς τιμήν του Ρήγα Φεραίου. Οι προτάσεις νόμου των συναδέλφων κ.κ. Σούρλα και Τζανή είναι επίκαιρες. 

Διαπιστώνω ότι ο κύριος Υπουργός, καθώς διαβάζουμε από τα πρακτικά της Διαρκούς Επιτροπής Μορφωτικών Υποθέσεων, συμπλέει. Ακόμη διαπιστώνω ότι όλα τα κόμματα, με πολύ μικρές διαφοροποιήσεις, συμφωνούν στις προτάσεις νόμων, για να μην αδικώ κανέναν. 

Το να αναφερθώ στη χρησιμότητα και την αναγκαιότητα της ιδρύσεως αυτού του ιδρύματος, που οι δύο προτάσεις το λένε λίγο διαφορετικά αλλά στο ίδιο κατατείνουν, θα ήταν κοινοτυπία. 'Αλλωστε τόσο ο κ. Σούρλας όσο και ο κ. Τζανής υπήρξαν κατατοπιστικοί σε όλα τα σημεία και σε πολλά σημεία ιδιαίτερα γλαφυροί, που πράγματι οι ομιλίες τους μπορούσαν να ωφελήσουν και στη διαπαιδαγώγηση των ελληνοπαίδων για να μην ακούγονται αυτά τα παρατράγουδα που ακούγονται πολλές φορές από την αγραμματοσύνη τους. 

'Ηθελα όμως, κύριε Πρόεδρε, να διαπιστώσω για μια ακόμη φορά ότι η Κυβέρνηση -και δεν αναφέρομαι μόνο στην παρούσα- δεν θέλει με τίποτε να σεβαστεί αυτό που λέει το Σύνταγμα ότι η νομοθετική πρωτοβουλία ανήκει στην Κυβέρνηση και στη Βουλή. Και η μεν Κυβέρνηση φέρνει τα νομοσχέδιά της, η δε Βουλή διά των Βουλευτών φέρνει τις προτάσεις νόμων. 

Γιατί, κύριε Υπουργέ, αφού συμφωνείτε; Και το λέω αυτό διότι διεπίστωσα ότι συμφωνείτε. Δηλαδή και εκεί που δεν συμφωνείτε, κύριε Υπουργέ, τι πρέπει να γίνει; 

Θέλω, λοιπόν, να το θέσω σ' αυτήν τη βάση το ζήτημα. Διότι η Βουλή έπαψε πλέον να ψηφίζει τους νόμους. Η Κυβέρνηση κατέστη πλέον κυβέρνηση νομοθετούσα. Δηλαδή ό,τι θέλει η Κυβέρνηση περνάει διά της Πλειοψηφίας. 'Ο,τι δεν θέλει η Κυβέρνηση, έστω και αν το θέλει ολόκληρη η Βουλή δεν περνάει ως νόμος. Είναι ένα θέμα που αναφερόμενο μπροστά στον Υπουργό Πολιτισμού, γνωστό έγκριτο συνταγματολόγο έχει ιδιαίτερη σημασία. Και ειλικρινά, κύριε Υπουργέ, εσάς ως συνταγματολόγο, δεν θα έπρεπε να σας εγγίζει; Και έρχεσθε σήμερα και λέτε όχι στην πρόταση νόμου; Δεν το είπατε ακόμη αλλά απ' ό,τι προκύπτει από τη μέχρι τούδε συζήτηση στη Διαρκή Επιτροπή Μορφωτικών Υποθέσεων. 

Γι' αυτό, κύριε Πρόεδρε, εγώ δεν θα καταναλώσω το χρόνο που μου δίνετε, διότι δεν ομιλώ για να καταγράφονται στα Πρακτικά ή για να εξαντλώ το χρόνο, αλλά για να θέτω κάποια ζητήματα. Και θέτω αυτό το ζήτημα, κύριε Υπουργέ, και από σας ειλικρινά περιμένω απάντηση πάνω σ'αυτό το θέμα. Γιατί τότε πια εκείνη η διάταξη που λέει ότι και οι Βουλευτές μπορούν να κάνουν προτάσεις νόμων έχει πλέον εν τοις πράγμασι καταργηθεί. Και εγώ δεν πιστεύω ότι είσθε από εκείνους που θέλετε να καταργηθεί αυτό το δικαίωμα των Ελλήνων Βουλευτών. Ευχαριστώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Χρυσανθακόπουλος έχει το λόγο. 

ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ: Η ιστορική μας αυτογνωσία και η εθνική μας ταυτότητα βρίσκουν στο πρόσωπο του Ρήγα του Βελεστινλή μία αυθεντική έκφραση, γιατί ο Ρήγας Φεραίος ήταν και εξακολουθεί να είναι μία μορφή που δεσπόζει στα Βαλκάνια, αλλά και εγγίζει τον ψυχισμό μας γιατί έχει διαχρονική επιρροή. 

Μας δίδαξε τι σημαίνει να είναι κανείς ταυτόχρονα διεθνιστής και πατριώτης. Γιατί ως πατριώτης υπερασπίζεται μια πολιτιστική παράδοση που του δίδει συγκεκριμένη ταυτότητα, αξίες, καθημερινή ζωή, την οποία έχει δικαίωμα να υπερασπιστεί με την αξιοπρέπειά του και την ιδιαιτερότητά του. Και ως διεθνιστής μας διδάσκει ο Ρήγας Φεραίος τι σημαίνει να συνυπάρχεις με τους άλλους λαούς και να αντιμετωπίζεις τους κοινούς δυνάστες. Αυτή η σύζευξη είναι ένα μάθημα προς όλη τη σύγχρονη, προοδευτική διανόηση και την Αριστερά στον κόσμο, γιατί απέναντι στο διεθνισμό αντιτάσσονται ψευδοποίκιλοι εθνικισμοί και απέναντι στον αυθεντικό και απαραίτητο αμυντικό πατριωτισμό εκδηλώνονται κοσμοπολίτικες λογικές αποσάθρωσης αυτής της ιδιαιτερότητας μέσα από τον πολιτισμικό ιμπεριαλισμό. 

'Ετσι, λοιπόν, ο Ρήγας Φεραίος, όντας ο ίδιος ένας κοινωνικός επαναστάτης που αποτελεί έναν από τους σημαντικούς εκφραστές του ελληνικού διαφωτισμού, με κοινωνικά ριζοσπαστικές ιδέες και με πράξη ζωής, η οποία φθάνει στη δολοφονία του, αποδεικνύει ότι τόσο εξέχουσες προσωπικότητες που έχουν ανατρεπτική για τα κατεστημένα λογική και δίνουν το παράδειγμα μέσα από συγκεκριμένες συμπεριφορές και πρακτικές, σαφώς και αποτελούν κίνδυνο για κάθε κατεστημένο. 'Ομως, το πνεύμα του αναβιώνει, αναπολούνται αυτές οι ρομαντικές στιγμές που η ανθρωπότητα και οι βαλκανικοί λαοί έχουν οραματισμό, έχουν στόχο, να αποτινάξουν τον οθωμανικό ζυγό και να προχωρήσουν σε μια συνεργασία στην οποία ο καθένας θα έχει τη δική του ιστορική ταυτότητα, αλλά όλοι μαζί θα έχουν κοινό συμφέρον. 

Θα έλεγα ότι δεν στεκόμαστε όπως πρέπει απέναντι σε αυτές τις ιστορικές προσωπικότητες και υπάρχει μία πανθομολογουμένη αδιαφορία. Απλά καρτερούμε το πότε θα έρθει εκείνη η στιγμή κάτι να ακούσουμε γι'αυτούς σε επετειακή βάση. 

Θα πω κάτι το οποίο είναι ιδιαίτερα σημαντικό και πιστεύω να αξιοποιηθεί και από το Υπουργείο Πολιτισμού. Στη βιβλιοθήκη της Βενετίας υπάρχουν χειρόγραφα του Ρήγα Φεραίου Βελεστινλή αναξιοποίητα που δεν τα έχει αναγνώσει μέχρι τώρα κανείς, που δεν έχει ενδιαφερθεί κανείς να πάρει την άδεια και να κάνει, μέσα από την αποτύπωσή τους, μία ιστορίκή μελέτη. Υπάρχει ευθύνη γι'αυτό και απορώ γιατί δεν κατευθυνόμαστε σε αυτούς τους στόχους και ψάχνουμε με τη μορφή θεσπισμένων ιδρυμάτων να κάνουμε μία αφετηρία μετά από τόσα χρόνια, ενώ η ύπαρξη αυτών των χειρογράφων είναι δεδομένη. 

Θα έλεγε κανείς ότι οι μεγάλες, καυτές αλήθειες τρομάζουν μπροστά στην αποκάλυψή τους και η αυθεντική αναζήτηση γίνεται πλέον υπόθεση κάποιου μελετητή, ο οποίος με το προσωπικό του μεράκι θα δώσει και την προσωπική του ερμηνεία σε κάτι που θα ανακαλύψει. 

Μέσα από τον Βελεστινλή εμπνεύστηκαν -και συνεχίζουν να εμπνέονται- πάρα πολλές γενιές και στην πολιτική και στην κοινωνική δράση. Βρίσκει συνέχεια στο πρόσωπό του ο Μακρυγιάννης, βρίσκει μετά ο Μαρίνος ο Αντύπας, βρίσκει ο Δημήτρης ο Λινός, ο Πέτρουλας, ο Μανδαράς, ο Γρηγόρης ο Λαμπράκης και άλλοι πολλοί. 

Οφείλουμε και εμείς να εμπνευστούμε μέσα από αυτήν τη μεγάλη ιστορική προσωπικότητα και πρέπει να το κάνουμε με ένα τρόπο που δεν θα είναι απλά επετειακός, αλλά θα είναι λειτουργικός. Χρειάζεται η σύνθεση των προτάσεων που έχουν κάνει τα διάφορα κόμματα να καταλήξει πράγματι στην ίδρυση 

  


 

  

Σελίδα 445 

ενός πολιτιστικού-μορφωτικού κέντρου για τις βαλκανικές μελέτες που θα δώσει με μία δραστηριότητα έμφαση -πολιτικό πιστεύω- σ' αυτήν την καινοτόμα, ριζοσπαστική ιδεολογία που την εξέφρασε ο Ρήγας Φεραίος Βελεστινλής με της εποχής εκείνης τις διακηρύξεις του που έχουν ακόμη ιστορικότητα και επικαιρότητα, όπως τόνισα στην αρχή. 

Οφείλουμε και εμείς μέσα από το συγκεκριμένο αυτό λόγο που δεν είχε προκαταλήψεις, που δεν ήταν οχυρωμένος στη λογική του κράτους, που προείχε η αξία "λαός" -γιατί υπάρχει διεθνές δίκαιο για τα συμφέροντα των κρατών, αλλά δίκαιο για τα συμφέροντα των λαών δεν υφίσταται πουθενά, γιατί τότε θα είχε δικαίωμα και ο λαός του Κουρδιστάν να υπάρχει, θα είχαν δικαίωμα οι λαοί να είναι ελεύθεροι- να συμβάλλουμε. Πρέπει αυτό το ίδρυμα να μην είναι μια γραφειοκρατική διέξοδος μεταφοράς ευθυνών, αλλά σε αγαστή συνεργασία με τη Βουλή να λειτουργήσει. Εγώ θα έλεγα στην σύνθεσή του να υπάρχει και κάποιος Αντιπρόεδρος της Βουλής για να τροφοδοτείται ο ελληνικός, πολιτικός κόσμος από τα μηνύματα και το απαύγασμα των μελετών που θα γίνουν. 

Σας ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο Αντιπρόεδρος της Βουλής κ. Παναγιώτης Σγουρίδης έχει το λόγο. 

ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος της Βουλής): Κύριε Υπουργέ, κυρίες και κύριοι συνάδελφοι, ανεξάρτητα αν η πρόταση αυτή νόμου ή αν αυτές οι δύο προτάσεις νόμου γίνουν δεκτές -που έχουν το ίδιο περιεχόμενο και θα μπορούσαν με κάποιες τροποποιήσεις να θεωρηθούν ως μία πρόταση- ανεξάρτητα εάν γίνει δεκτή η πρόταση του Υπουργού για ένα ίδρυμα όχι κρατικό, ένα νομικό πρόσωπο ιδιωτικού δικαίου για να μπορεί να είναι ευέλικτο και να κάνει μία προγραμματική συμφωνία με το Υπουργείο Πολιτισμού για να προωθήσει τις ιδέες αυτού του μεγάλου άνδρα, του Ρήγα Φεραίου του Βελεστινλή, θεωρώ ότι είναι υποχρέωση της ελληνικής πολιτείας να δημιουργήσει ένα βήμα με οποιαδήποτε μορφή για να προβληθούν και να μελετηθούν οι ιδέες του Ρήγα Βελεστινλή, του φλογερού αυτού πατριώτη που ό,τι είπε ακόμα και σήμερα είναι επίκαιρο. 

'Ενιωσα την υποχρέωση να πάρω μέρος σ' αυτήν τη συζήτηση προσεγγίζοντας τον Ρήγα Φεραίο μέσα από την δωδεκάφυλλη χάρτα του. Πρέπει να ξέρετε ότι στη Βουλή έχουμε δύο πρωτότυπες χάρτες του Ρήγα Φεραίου και δύο ανάτυπες. 

Και μία πρωτότυπη χάρτα υπάρχει στην Κοζάνη. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Και στο Βελεστίνο υπάρχει. 

ΠΑΝΑΓΙΩΤΗΣ ΣΓΟΥΡΙΔΗΣ (Β' Αντιπρόεδρος της Βουλής): Ναι, υπάρχει και στο Βελεστίνο. 

Αγαπητοί συνάδελφοι, ένας χάρτης μπορεί να είναι ένα καλλιτέχνημα, μπορεί να είναι ένα πολιτικό ντοκουμέντο, μπορεί να είναι μια επιστημονική καταγραφή, αλλά και καταγραφή οραμάτων. Οραμάτων του έθνους. 

Και αυτό που κάνει η δωδεκάφυλλη χάρτα του Ρήγα Φεραίου είναι η καταγραφή των οραμάτων του έθνους. 

'Οταν μια περιοχή χαρτογραφείται επίμονα και μάλιστα από χαρτογράφους διαφόρων χωρών, με ή χωρίς την εντολή των κυβερνήσεών τους, αυτό δεν είναι ποτέ τυχαίο. Δεν είναι υπερβολή ο ισχυρισμός ότι πριν από μερικές δεκαετίες, πριν μπουν τα στρατεύματα ή οι κανονιοφόροι, περνούσαν οι χαρτογράφοι και οι περιηγητές. Σήμερα, αυτό αντικαταστάθηκε από το ηλεκτρονικό μάτι του δορυφόρου. 

Η πληροφορία, κυρίες και κύριοι, προδιαγράφει το μέλλον. Και ο χάρτης είναι μια πληροφορία. 

Και ο Ρήγας Φεραίος, ο άνθρωπος που έβλεπε μπροστά από την εποχή του, ο γόνος των ταπεινών ανθρώπων του Θεσσαλικού κάμπου αυτήν την πληροφορία ήθελε να μεταδώσει. Να την μεταδώσει στο έθνος: Να, ποιοι είστε 'Ελληνες. Να, ποιες είναι οι ρίζες σας. Να, ποια είναι η ιστορία σας. Να, ποια είναι τα οράματά σας. Να, ποιο πρέπει να είναι το μέλλον σας. Τι άλλο μπορεί να σημαίνουν οι ένδεκα επιπεδογραφίες της χάρτας του, όπως η Κωνσταντινούπολη, το πέρασμα των Θερμοπυλών, η Αρχαία Σπάρτη, η μάχη της Σαλαμίνας και των Πλαταιών, η Αρχαία Ολυμπία, το Μαντείο των Δελφών; Φυσικά, ο φλογερός πατριώτης δεν ξέχασε και τη γενέτειρά του, τη Φερά, την επονομαζόμενη σήμερα Βελεστίνο, γι' αυτό και τη συμπεριέλαβε στη χάρτα του. 

Τον κατηγόρησαν ως ουτοπιστή, ως ονειροπόλο, αλλά και ως άνθρωπο που ολιγώρησε στον ξεσηκωμό του έθνους. 

'Ομως, ο Ρήγας Φεραίος μπορεί να μην προηγήθηκε, αλλά να έμεινε ουραγός της επανάστασης, όταν οι άλλοι έσπευδαν να ξεσηκωθούν, αλλά ήταν αυτός που επέμενε στην οργάνωση της επανάστασης. 

Και για τη σωστή θεώρηση των πραγμάτων, θα πρέπει να ξεκαθαρίσουμε ότι οι ιστορικές πράξεις, κύριοι συνάδελφοι, δεν κρίνονται μόνον από τα αποτελέσματα, αλλά πολλές φορές και από τις προθέσεις. Και οι προθέσεις του Ρήγα ήταν να συνεχίσειμέχρι της ωρίμανσης το διαφωτιστικό έργο. Και την προσπάθεια αυτήν ήθελε να την εμπεδώσει σε ολόκληρο το γένος. Η ωρίμανση γι' αυτόν, εκτός της λευτεριάς, σήμαινε να καλλιεργηθεί στο γένος και η σύνδεση της ελληνικής δημοκρατίας με τη βυζαντινή παράδοση, να υπάρξει σύνδεση της κλασικής δόξας των προγόνων με τις νεοτεριστικές ιδέες της Γαλλικής Επανάστασης, που πάντα τον ενέπνεαν. Απέβλεπε στο οικουμενικό κράτος της Ανατολής, σε ένα υπερεθνικό σχήμα, βασισμένο στα πανανθρώπινα ιδανικά. Αυτή η υπερεθνική ελληνική δημοκρατία του Ρήγα έμεινε ένα όραμα. 'Ηταν σαράντα ενός ετών, στην ακμή της δράσης του, όταν τον δολοφόνησαν. Και ο μαρτυρικός θάνατός του, διά στραγγαλισμού, έριξε και την αυλαία αυτής της προσπάθειάς του. Και όπως ο ίδιος είχε τραγουδήσει στον όρκο του: "'Ηλιε μου να' σαι μαρτυριά, το αίμα ως τη σταλαγματιά για την πατρίδα μου χύνω." Το μεγάλο όνειρό του, η μεγάλη ιδέα σε άλλους έπλαθε τη φαντασία και σε άλλους έδωσε το δικαίωμα να μιλήσουν για τον απροκάλυπτο κήρυκα του πιο αχαλίνωτου ιμπεριαλισμού των Ελλήνων. 

Αγαπητοί συνάδελφοι, σήμερα οι κοσμογονικές αλλαγές, που έχουν συντελεστεί στον πλανήτη, δίνουν μια καλύτερη και πιο ξεκάθαρη εικόνα. 

Η πατρίδα μας, η Ελλάδα, πήρε μια ξεκάθαρη θέση για την ειρηνική ανάπτυξη όλων των λαών των Βαλκανίων, που τη διακηρύξαμε και εμπράκτως στη Σύνοδο των Υπουργών Εξωτερικών όλων των χωρών των Βαλκανίων στη Θεσσαλονίκη, με εκείνη των Προέδρων των Κοινοβουλίων στην Αθήνα και των Αρχηγών Κρατών στην Κρήτη. 

Σήμερα το υπερεθνικό όραμα του Ρήγα βρίσκει τη δικαίωσή του, φυσικά με τις ανάλογες διαστάσεις της εποχής μας. Δεν είναι τυχαίο που ο ανδριάντας του ήδη κοσμεί ένα κεντρικό σημείο του Βελιγραδίου. Σας ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο κ. Γκατζής έχει το λόγο. 

ΝΙΚΟΛΑΟΣ ΓΚΑΤΖΗΣ: Κύριε Πρόεδρε, είναι γεγονός πως όλοι οι ομιλητές, από όλες τις πλευρές, τόνισαν τη διαχρονική αξία των ιδεών του Ρήγα. Δεν θα σταθώ πάνω σε αυτό. Θα σταθώ στο ζητούμενο των δύο προτάσεων του σχεδίου νόμου που κατέθεσαν οι δύο συνάδελφοι συντοπίτες μου και για το οποίο θα πρέπει ουσιαστικά να καταλήξουμε. 

Δεν θα συμφωνήσω σε αυτό που διάβασα στα Πρακτικά και που είπε ο κύριος Υπουργός ότι μπορεί να γίνει ένας φορέας διαφορετικός από αυτόν που πρότειναν οι δύο συνάδελφοι, δηλαδή αντί να γίνει ένα νομικό πρόσωπο ιδιωτικού δικαίου, να γίνει ένας σύλλογος, ένα ίδρυμα αστικού κώδικα. 

Νομίζω, κύριε Υπουργέ, ότι θα υποβαθμίσουμε ουσιαστικά τη σημασία και το σκοπό αυτής της προσπάθειας, αν περάσουμε σε ένα σωματείο που μπορούν να κάνουν οποιοιδήποτε άλλοι άνθρωποι ας πούμε και ισοβαθμιστεί με την προσπάθεια της Βουλής σαν μία εθνική προσπάθεια αναγνώρισης της σημασίας του έργου του Ρήγα Βελεστινλή. 

'Ενα δεύτερο σημείο που θέλω να σταθώ είναι ότι -θα δούμε φυσικά τι θα φέρει ο κύριος Υπουργός εάν συμφωνεί με την πρόταση που έκαναν και οι εισηγητές- ανεξάρτητα από το πώς θα είναι ο φορέας αυτός, δηλαδή ονομασία του, ο τίτλος, θέλουμε να επισημάνουμε ότι αναγκαία προϋπόθεση για τη λειτουργία, για την ανάπτυξή του και για τη διάδοσή του, αν 



 

  

Σελίδα 446 

θέλετε παραπέρα, για να γίνουν κτήμα του λαού οι αρχές αυτές, είναι η συνεχής και απρόσκοπτη οικονομική στήριξη που θα πρέπει να έχει το ίδρυμα αυτό. 

Νομίζουμε, κύριε Προέδρε ότι κανένας σκοπός και ιδιαίτερα τέτοιος σκοπός δεν μπορεί να στηριχθεί, δεν μπορεί να αναπτυχθεί, εάν δεν υπάρχει η αμέριστη οικονομική συμπαράσταση και στήριξη από την πολιτεία. Και εδώ είναι καθυστερημένη που λέγαμε η προσπάθεια αυτή, αλλά έστω και αργά, με την ευκαιρία των διακοσίων χρόνων του Ρήγα να γίνει αυτό το ίδρυμα και να περάσουν αν είναι δυνατόν τα μηνύματα του Ρήγα μέσα από την εκπαίδευση, για να μεταλαμπαδιστούν οι ιδέες αυτές της ελευθερίας, της ισότητας και της αδελφότητας των λαών, ιδιαίτερα σήμερα που τα Βαλκάνια δέχονται αυτήν τη μεγάλη επίθεση, αυτόν τον κατακερματισμό. Ενώ ο Ρήγας μιλούσε για ομοσπονδίες κλπ., σήμερα βλέπουμε ότι πάνω από τους λαούς αυτούς κρέμεται συνεχώς το βόλι του πολέμου, προκειμένου να χωρίσουν τους λαούς σε διάφορες ζώνες εκμετάλλευσης. Γι'αυτό είναι πιο αναγκαίο σήμερα τα μηνύματα του Ρήγα να γίνουν και κτήμα του λαού μας. Ευχαριστώ. 

ΠΡΟΕΔΡΕΥΩΝ (Παναγιώτης Ν. Κρητικός): Ο Υπουργός Πολιτισμού κ. Ευάγγελος Βενιζέλος έχει το λόγο. 

ΕΥΑΓΓΕΛΟΣ ΒΕΝΙΖΕΛΟΣ (Υπουργός Πολιτισμού): Κυρίες και κύριοι συνάδελφοι, όντως στην Αίθουσα έχει εκδηλωθεί ευρεία συμφωνία γύρω από την ανάγκη η διακοσιοστή επέτειος από τη δολοφονία του Ρήγα Βελεστινλή να μην λειτουργήσει μόνο ως αφορμή και υποχρέωση για πανηγυρικό εορτασμό, αλλά ως μοχλός για τη δημιουργία μόνιμων θεσμών που θα εδρεύουν μάλιστα στη γενέτειρα του Ρήγα, στο Βελεστίνο, στη Θεσσαλία. Σε μία περιοχή που εκτός από την τιμή της γέννεσης του Ρήγα, έχει μία πλούσια πολιτιστική παράδοση και υποδομή ακαδημαϊκή και ερευνητική, την οποία κατ'εξοχήν λαμπρύνει το Πανεπιστήμιο Θεσσαλίας που έχει έναν επιστημονικό και ερευνητικό πια πλούτο, ο οποίος μπορεί σε πολύ μεγάλο βαθμό να αξιοποιηθεί και για τις ανάγκες που θέλει να καλύψουν οι δύο συζητούμενες προτάσεις νόμων. 

Πριν διατυπώσω τη θέση της Κυβέρνησης επί των προτάσεων, θα ήθελα να θυμίσω στο Σώμα ότι ο εορτασμός της διακοσιοστής επετείου από τη δολοφονία του Ρήγα, καθώς συμπίπτει με τη διακοσιοστή επέτειο από τη γέννηση του Διονυσίου Σολωμού, ήταν για μας η ευκαιρία για τη συγκρότηση ενός σχεδίου προβολής των ιδεολογικών αντιλήψεων του Ρήγα σε συνδυασμό βεβαίως, με το λογοτεχνικό έργο του Διονυσίου Σολωμού, γιατί μέσα από τις υπόγειες διαδρομές της ιστορίας είναι γνωστό ότι οι δύο συναντήθηκαν στην προάσπιση των ιδανικών της ελευθερίας, ο δε Διονύσιος Σολωμός αφιερώνει στροφή του 'Υμνου προς την Ελευθερία στο Ρήγα Φεραίο, πολλές φορές "κλείνει το μάτι του" στις ιδεολογικές και πολιτικές προτάσεις που ανέπτυξε ο Ρήγας ως εκπρόσωπος, όχι ενός οποιουδήποτε διαφωτισμού, αλλά αυτού που ονομάζεται ριζοσπαστικός διαφωτισμός. 

Το λέω αυτό γιατί και κατά την επεξεργασία των προτάσεων νόμων στη Διαρκή Επιτροπή άκουσα πολλές αναφορές στο ιδεολογικό στίγμα του Ρήγα. Θα ήθελα, λοιπόν, να πω και για τις ανάγκες της συζήτησής μας, αλλά και για την αγάπη της τέχνης, "per l'amore del arte", ότι ο Ρήγας, όπως και όλοι οι μεγάλοι άντρες υπήρξε τέκνο της συγκυρίας. Η ιστορία δεν είναι εργαστηριακό προϊόν, δεν έχει μία θεωρητική και ιδεολογική καθαρότητα. Η ιστορία και κυρίως η ιστορία των καταστάσεων συμπαρασύρει τα πρόσωπα και είτε τα καταποντίζει είτε τα αναδεικνύει στο ύψος συμβόλων πολλές φορές. Αυτό έγινε με το Ρήγα που εξέφρασε τις κρατούσες, την περίοδο της δολοφονίας του, αντιλήψεις του ριζοσπαστικού διαφωτισμού, οι οποίες σχετίζονται βεβαίως με τις ιδέες της Γαλλικής Επανάστασης, με τις ελπίδες που είχε γεννήσει εκείνη η περίοδος του Ναπολέοντα Βοναπάρτη. Συνδέονται με τις ελπίδες που είχε δημιουργήσει η γαλλική παρουσία στην ευρύτερη περιοχή. 

Φυσικά στον πυρήνα τους όλα αυτά τελικά διασταυρώνονται με τις μεγάλες ιδεολογικές συγκρούσεις των αρχών της Επανάστασης της Ανεξαρτησίας του 1821. Το βασικό χαρακτηριστικό μάλιστα της ιδεολογικής αυτής σύγκρουσης για την Ελλάδα και την Ορθόδοξη Εκκλησία είναι ότι σε αντίθεση με ό,τι συνέβη στη Δύση και στον καθολικισμό, η Ορθόδοξη Εκκλησία -ο Ρήγας είναι μία εξαίρεση από την άποψη αυτή γιατί είναι λαϊκός-στέγασε ταυτόχρονα και το διαφωτισμό και τον αντιδιαφωτισμό. Στέγασε επίσης ποικίλες εκδοχές του διαφωτισμού από τον συντηρητικό τελικώς διαφωτισμό του Ευγενίου Βουλγάρεως που ήταν κληρικός -"Ευγενίου διακόνου του Βουλγάρεως" υπογράφει το βιβλίο του ο Ευγένιος Βούλγαρης- μέχρι το ριζοσπαστικό διαφωτισμό, όχι μόνο του Ρήγα, αλλά, όπως είπα στη Διαρκή Επιτροπή και δύο άλλων πολύ σημαντικών Θεσσαλών, του Φιλιππίδη και του Γρηγορά, που είναι συγγραφείς ενός έργου ιδεολογικά και θεωρητικά εξίσου σημαντικού με το έργο του Ρήγα, όπως είναι το έργο της "Νεοτερικής Γεωγραφίας". Η γεωγραφία, βέβαια και η χαρτογραφία στην οποία αναφέρθηκε ο κύριος Αντιπρόεδρος της Βουλής προηγουμένως χρησιμοποιείται στις περιπτώσεις αυτές με την έννοια της πατριδογνωσίας και όχι με τη σημερινή έννοια του όρου. 

Ο Ρήγας λειτούργησε με πολλούς και διάφορους τρόπους στην εποχή του, ο πιο σημαντικός από τους οποίους ήταν η λειτουργία του ως αγωγού για τη διέλευση αντιλήψεων, που δεν υπήρχαν γραμμένες μόνο σε πολιτικού χαρακτήρα κείμενα, αλλά ίσως πολύ περισσότερο και πολύ εντονότερα σε λογοτεχνικού χαρακτήρα κείμενα μέσα από τα οποία η ιδεολογία εμφανίζεται και ενσταλάζεται κατά τρόπο πολύ πιο αποτελεσματικό απ' ό,τι είναι η ευθεία προβολή πολιτικών απόψεων. 

Αυτόν το Ρήγα Βελεστινλή, όπως ο ίδιος ήθελε να υπογράψει, το ελληνικό κράτος τον τίμησε φέτος και τον τιμά ακόμη κατά τη διάρκεια του 1998, όχι με πανηγυρισμούς, ομιλίες και τελετές κατάθεσης στεφάνων, αλλά ενθαρρύνοντας ένα κύμα δραστηριοτήτων επιστημονικού, συνεδριακού και ερευνητικού χαρακτήρα. Χρηματοδοτήσαμε εκδόσεις, μεγάλα συνέδρια, που δεν έγιναν μόνο στην Ελλάδα, άλλα έγιναν και γίνονται στο εξωτερικό. Μεγάλα συνέδρια που έγιναν στην Τεργέστη, στο Παρίσι, σε σημεία αναφοράς για την ιδεολογική και θεωρητική πορεία του Ρήγα, συνέδρια που έγιναν στην Ελλάδα σε όλες σχεδόν τις περιοχές. Παρουσιάστηκαν πρωτότυπες εργασίες, που δίνουν νέες διαστάσεις στο έργο του Ρήγα. Θα σας αναφέρω ενδεικτικά μόνο ότι για πρώτη φορά προσεγγίστηκε η Χάρτα από αρχαιολογικής πλευράς και αποδείχθηκε με εξαιρετικά πρωτότυπο τρόπο ότι εμπεριέχει κωδικοποιημένες πολύ σημαντικές αρχαιολογικές πληροφορίες, οι οποίες ακόμη δεν έχουν αξιοποιηθεί. Οι πληροφορίες αυτές υποδεικνύουν πιθανούς αρχαιολογικούς τόπους και οι εκδηλώσεις αυτές καταλήγουν σε ένα CORPUS δημοσιευμάτων, που νομίζω ότι για πολλά χρόνια θα είναι μία πηγή αξιοποιήσιμη από τους επιστήμονες, από τους ερευνητές στην Ελλάδα και στο εξωτερικό. 

'Εχει γίνει εξαιρετικά πλούσια η σχετική βιβλιογραφία, η οποία βεβαίως αποτιμά το Ρήγα επιστημονικά, χωρίς αυτό να μας απαγορεύει να κάνουμε τη δική μας, ως ένα βαθμό, ιδεολογική χρήση του φαινομένου που λέγεται Ρήγας Βελεστινλής. Γιατί φυσικά η εκδοχή που ο Ρήγας προέβαλε για την αποσάθρωση της Οθωμανικής Αυτοκρατορίας για την επίλυση του Ανατολικού ζητήματος, η εκδοχή που ο Ρήγας προέβαλε για το πολιτειακό μέλλον της Βαλκανικής, είναι μία εκδοχή που, ας το πούμε ευθέως, δεν ξέρουμε αν θα δικαιωνόταν σήμερα, εάν δηλαδή θέλουμε να κάνουμε αυτό που ονομάζουν οπισθοπροοπτική, αναδρομική αξιολόγηση της ιστορίας. Δεν ξέρουμε αν πράγματι η έννοια του έθνους που συγκροτείται μέσα από την έννοια του εθνικού κράτους και όχι το αντίστροφο, θα οδηγούσε σε ένα συνεκτικό πολιτειακό οργανισμό, όπως τον ήθελε ο Ρήγας και όπως τον οραματιζόταν ή θα οδηγούσε σε περιπέτειες ιστορικές. Αλλά αυτό είναι ένα ερώτημα θεωρητικό, το οποίο βεβαίως και θα το ερευνήσουν και με τη βοήθεια του ινστιτούτου, που θέλουμε να οργανώσουμε στο Βελεστίνο οι ειδικοί επιστήμονες. 

Χαίρομαι, λοιπόν, γιατί οι συνάδελφοι του Νομού Μαγνησίας ένθεν και ένθεν έλαβαν την πρωτοβουλία να προτείνουν την 

 

 

  

Σελίδα 447 

ίδρυση νομικού προσώπου ιδιωτικού δικαίου, ο μεν κ. Σούρλας και οι συνυπογράφοντες Βουλευτές, ερευνητικού κατά βάση χαρακτήρα, ο δε κ. Τζανής και οι συνυπογράφοντες Βουλευτές πολιτιστικού κατά βάση χαρακτήρα. 

Η Κυβέρνηση, το Υπουργείο Πολιτισμού πιο συγκεκριμένα, βεβαίως και συμφωνεί και είναι ευτυχές που θα προχωρήσουμε με κάποιον τρόπο προς την κατεύθυνση αυτήν. Εξήγησα όμως και στη Διαρκή Επιτροπή και κατά την επίσκεψή μου στο Βελεστίνο, προς το Νομάρχη Μαγνησίας και το Δήμαρχο Βελεστίνου ότι πρέπει να συνεκτιμήσουμε μία σειρά από παράγοντες. Υπολόγιζα δε ότι ως τώρα οι διανοούμενοι και οι άνθρωποι της τοπικής κοινωνίας της Μαγνησίας θα είχαν λάβει την πρωτοβουλία να συστήσουν το ίδρυμα, που είχα προτείνει, προκειμένου στη συνέχεια να μην αφήσουμε το ίδρυμα αυτό ως ένα από τα πολλά ιδρύματα, που λειτουργούν κατά τον Αστικό Κώδικα, αλλά να συνάψουμε μαζί μία προγραμματική συμφωνία, η οποία ανέτως θα μπορούσε να κυρωθεί διά νόμου και έτσι το ίδρυμα αυτό να αποκτήσει μια υπόσταση. 

Βλέπω ότι δυστυχώς η πρόταση αυτή δεν ευδοκίμησε στην πράξη από τότε που τα είπαμε αυτά στη Διαρκή Επιτροπή και επί τόπου στο Βελεστίνο μέχρι σήμερα. Και φοβούμαι ότι δεν έγινε αντιληπτό ότι αυτό προσφέρει μία ευελιξία, εφόσον συνοδεύεται από την προγραμματική σύμβαση και την υποχρέωση του κράτους για οικονομική ενίσχυση. Αυτό επιτρέπει μία ευελιξία στην πρόσληψη και την αξιοποίηση του προσωπικού, στη διοίκηση του ιδρύματος, στη συνεργασία με το πανεπιστήμιο και με άλλα ερευνητικά κέντρα, στη συνεργασία με άλλα ελληνικά ιδρύματα παρόμοιου χαρακτήρα, όπως το 'Ιδρυμα Μελετών της Χερσονήσου του Αίμου, που είναι εγκατεστημένο εδώ και δεκαετίες στη Θεσσαλονίκη και επιτελεί πολύ σημαντικό εκδοτικό και ερευνητικό έργο. Και έτσι έρχομαι σήμερα να πω ενώπιον του Σώματος ότι μια που δεν ανελήφθη πρωτοβουλία από τους ίδιους τους τοπικούς παράγοντες, θα την αναλάβω εγώ ως αρμόδιος Υπουργός. Θα συγκαλέσω σύσκεψη εντός των προσεχών ημερών, μόλις γυρίσω από ένα ταξίδι που προγραμματίζω στην Αυστραλία, με όλους τους παράγοντες και με τους προτείνοντες Βουλευτές, προκειμένου να καταλήξουμε σε μία λύση είτε με τη μορφή κρατικού νομικού προσώπου ιδιωτικού δικαίου -για την οποία όμως θα απαιτηθεί συμφωνία και του Υπουργείου Οικονομικών και το οποίο θα υπάγεται στους περιορισμούς του ν.2190 και θα έχει πάντα το πρόβλημα της στελέχωσής του και τις αγκυλώσεις στις συνεργασίες με τους φορείς του ΥΠΑ- είτε με την μορφή ενός ιδρύματος, που θα συνάψει προγραμματική συμφωνία με το Υπουργείο. Και για να μην υπάρξει φόβος ότι αυτό είναι υπεκφυγή του κράτους, η προγραμματική αυτή συμφωνία θα μπορούσε να κυρωθεί διά νόμου και έτσι να έχουμε και το προσόν της κρατικής εγγύησης, ας το πω έτσι, και το προσόν της ερευνητικής ευελιξίας με τη βοήθεια και της Τοπικής Αυτοδιοίκησης και του πανεπιστημίου και τη βοήθεια και άλλων φορέων που πρέπει να συμβάλλουν και να βοηθήσουν προς την κατεύθυνση αυτή. 

Επειδή, λοιπόν, επί της ουσίας συμφωνούμε και επειδή η πρωτοβουλία είναι επιτυχής των συναδέλφων -τους οποίους συγχαίρω γιατί είχαν την εμμονή και την ευαισθησία αυτή- θα πρότεινα προς το Σώμα να μην καταλήξουμε σήμερα στη διά ψηφοφορίας αντιμετώπιση του θέματος, αλλά να θεωρηθεί τυπικώς ότι αναβάλλεται η συζήτηση προκειμένου να καταλήξουμε στη μία ή στην άλλη λύση και έτσι να την ενσωματώσουμε σε ένα από τα νομοσχέδια του Υπουργείου Πολιτισμού. 

Θέλω επίσης να πω -για να τελειώσω- απαντώντας στα όσα είπε ο κ. Βεζδρεβάνης για τη νομοθετική πρωτοβουλία, ότι βεβαίως η νομοθετική πρωτοβουλία ανήκει στη Βουλή και στην Κυβέρνηση, χαίρομαι δε γιατί μου έχει δοθεί στο Υπουργείο Πολιτισμού η δυνατότητα να αποδεχθώ έστω και με τροποποιήσεις προτάσεις νόμων, όπως την πρόταση του κατέχοντος την Προεδρική 'Εδρα στη συζήτηση αυτή του κ. Παναγιώτη Κρητικού για την ίδρυση Μουσείου Εθνικής Αντίστασης. Και κατ'ουσίαν αυτό κάνουμε και με τις δύο προτάσεις νόμων που συζητούνται σήμερα. 

Βέβαια, αν αλλάξουμε τακτική και αν φθάσουμε σε προτάσεις νόμων που συζητούνται με πρακτικά αποτελέσματα και γίνονται δεκτές, πρέπει και η κατάρτιση και το περιεχόμενο και ο βαθμός ωρίμανσης και επεξεργασίας των προτάσεων νόμων να είναι διαφορετικός. Εδώ έχουμε δύο αναλυτικά συγκροτημένες και αναλυτικές προτάσεις νόμων, αλλά αυτό δεν συμβαίνει πάντα. 

Θέλει άλλου είδους συνεργασία με τα Υπουργεία, με το διοικητικό μηχανισμό, προκειμένου να έχουμε προτάσεις νόμων, οι οποίες γίνονται για να ψηφιστούν και για να γίνουν νόμοι του κράτους. 

Θέλω να ευχαριστήσω τους προτείνοντες Βουλευτές, που μας έδωσαν την ευκαιρία να τιμήσουμε για μία ακόμη φορά τη μνήμη του Ρήγα και να ελπίσω ότι όλα αυτά πολύ σύντομα θα λυθούν διά νόμου στην Αίθουσα αυτή. 

Κύριε Πρόεδρε, πρέπει να πάω λίγο έξω, γιατί είμαι σε επικοινωνία με τη Νέα Υόρκη για τη δημοπρασία του χειρογράφου του Αρχιμήδη. 

ΠΡΟΕΔΡΕΥΩΝ (Παναγιώτης Ν. Κρητικός): Θα πάτε έξω για να είστε σε επικοινωνία με τη Νέα Υόρκη και με άλλους φορείς. 

Η κ. Μπενάκη, η Κοινοβουλευτική Εκπρόσωπος της Νέας Δημοκρατίας, έχει το λόγο. 

ΑΝΝΑ ΜΠΕΝΑΚΗ-ΨΑΡΟΥΔΑ: Κύριε Πρόεδρε, μετά την τοποθέτηση του κυρίου Υπουργού, ο οποίος ουσιαστικά απεδέχθη τις προτάσεις και των δύο πλευρών και με δεδομένο το γεγονός ότι οι προτάσεις αυτές δεν απορρίπτονται, αλλά απλώς αναβάλλεται η λήψη απόφασης, δεν θα χρειαστεί να πω τίποτε περισσότερο. 

Θα ήθελα μόνο να πω ότι ο καλύτερος τρόπος συμβολής στον εορτασμό των διακοσίων χρόνων από τον θάνατο του Ρήγα Φεραίου εκ μέρους της Βουλής είναι η δημιουργία αυτού του κέντρου μελέτης βαλκανικών σπουδών ή όπως αλλιώς θα ονομαστεί, που θα έχει σαν επίκεντρο την προσωπικότητα, το έργο και κατ' εξοχήν την πολιτική φιλοσοφία του Ρήγα Φεραίου. 

Ο Ρήγας Φεραίος ήταν ένας ήρωας που σφράγισε τον απελευθερωτικό αγώνα, ύμνησε την ελευθερία, ενέπνευσε τους αγωνιστές της επανάστασης και πολύ περισσότερο -αυτό ενδιαφέρει κυρίως τη Βουλή- συνέλαβε το όραμα ενός πολιτεύματος, ενός συντάγματος, στο επίκεντρο του οποίου θα υπήρχε ο Ελληνισμός. Η σύλληψη της ιδέας του οικουμενικού Ελληνισμού ήταν η πεμπτουσία της πολιτικής φιλοσοφίας του Ρήγα. Τα λοιπά χαρακτηριστικά του συντάγματος του Ρήγα Φεραίου, όπως είναι η ισονομία, ο σεβασμός των ανθρωπίνων δικαιωμάτων και η λαϊκή κυριαρχία, είναι το απαραίτητο συμπλήρωμα που προδικάζει άλλωστε και τη διαμόρφωση αυτών των εννοιών στη μετέπειτα πολιτική και συνταγματική φιλοσοφία και επιστήμη. 

'Οπως άλλωστε ανέπτυξε ο Ακαδημαϊκός Αριστόβουλος Μάνεσης σε μια πραγματικά μνημειώδη ομιλία του για το Σύνταγμα του Ρήγα Φεραίου και για τα χαρακτηριστικά του στον εορτασμό των διακοσίων χρόνων της Ακαδημίας Αθηνών, θα πρέπει οι ιδέες αυτές που απετέλεσαν τη βάση του Συντάγματος, όσο και αν φαίνονται ή φαινόντουσαν και τότε ουτοπιστικές, να αποτελέσουν το αντικείμενο μιας βαθύτερης μελέτης που θα απεικονίζει και την ατμόσφαιρα που επικρατούσε την εποχή που ζούσε ο Ρήγας Φεραίος. 

Αυτό το ίδρυμα δεν θα συγχέεται με πολλά άλλα αξιόλογα ιδρύματα πανεπιστημιακά και μη που μελετούν την ιστορία των Βαλκανίων και ασχολούνται με τις βαλκανικές σπουδές, όπως είναι τα ειδικά Πανεπιστημιακά Τμήματα που ιδρύονται τώρα στη βόρειο Ελλάδα,όπως είναι το 'Ιδρυμα Μελετών της Χερσονήσου του Αίμου ή το Ειδικό Ινστιτούτο που υπάρχει στο Εθνικό 'Ιδρυμα Ερευνών. 'Ολα αυτά είναι χρήσιμα. Το ίδρυμα όμως αυτό, εδώ, θα έχει μια ιδιομορφία. Θα μελετά τα Βαλκάνια κάτω από το πρίσμα του Ρήγα Φεραίου και κάτω από το περιεχόμενο της πολιτικής του φιλοσοφίας. 

Νομίζω ότι όλες οι πτέρυγες της Βουλής συμφωνούν σ' αυτό. Θα πρέπει να δοθούν σάρκα και οστά σ'ένα τέτοιο 

 

 

  

Σελίδα 448 

ίδρυμα. Χαίρομαι που υιοθετεί αυτήν την πρόταση και ο κύριος Υπουργός. Δεν έχουμε παρά, αναβάλλοντας τη λήψη απόφασης επί αυτών των προτάσεων νόμων, να αναμείνουμε το πόρισμα της μελέτης και να συνεργαστούμε διακομματικά, ώστε να έχουμε το καλύτερο δυνατό αποτέλεσμα. 

ΠΡΟΕΔΡΕΥΩΝ (Παναγιωτης Ν. Κρητικός): Ο κ. Σούρλας έχει το λόγο. 

ΓΕΩΡΓΙΟΣ ΣΟΥΡΛΑΣ: Από τη συζήτησή μας προέκυψαν πολύ σημαντικά συμπεράσματα, κύριε Πρόεδρε. Η αποδοχή ουσιαστικά των προτάσεων νόμων από τον κύριο Υπουργό, ικανοποιεί μια ιστορική αναγκαιότητα για μια σπάνια φυσιογνωμία του διαμετρήματος του Ρήγα Βελεστινλή. 'Εχει αναλυθεί και συζητηθεί αλλά πρέπει να διερευνηθούν περαιτέρω οι πτυχές της ζωής και του έργου του. Επιβεβαιώνεται έτσι ότι οι τριακόσιοι Βουλευτές μπορούν να συμπέσουν και να προωθήσουν ιδέες και αρχές που προάγουν εθνικές υποθέσεις που αφορούν την προσπάθεια της διαβαλκανικής συνεργασίας σε μια χρονική περίοδο που με οδύνη παρακολουθούμε τα όσα εκεί συμβαίνουν απ'όλους εκείνους που θέλουν κατά καιρούς να κάνουν τους προστάτες των βαλκανικών λαών και τάχα να τους υποστηρίξουν αλλά κατά βάθος θέλουν να τους κάνουν να πονέσουν, να ματώσουν. 

Το τρίτο είναι ότι αναβαθμίζεται το κύρος του Κοινοβουλίου όταν προτάσεις Βουλευτών γίνονται αποδεκτές από την Κυβέρνηση. Είναι ένα βήμα προς θετική κατεύθυνση και αυτό είμαστε υποχρεωμένοι να το χαιρετίσουμε. 

Πιστεύω στη σύσκεψη που σύντομα θα λάβει χώρα με ώριμες και υπεύθυνες σκέψεις όλοι θα αποφασίσουμε να κάνουμε εκείνο που πρέπει. 

ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Πρόεδρε, δυο λέξεις. 

ΗΛΙΑΣ ΒΛΑΧΟΠΟΥΛΟΣ: Και εγώ, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): 'Οχι, δεν μπορείτε, κύριοι συνάδελφοι. 

ΝΙΚΟΛΑΟΣ ΠΑΠΑΦΙΛΙΠΠΟΥ: 'Εχουμε δικαίωμα, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Κανένα δικαίωμα δεν έχετε. 'Επρεπε να έχετε εγγραφεί για να ασκήσετε το δικαίωμα της δευτερολογίας. 'Επρεπε να έχετε πρωτολογήσει και σεις και ο κ. Βλαχόπουλος. 

Υπάρχει ένας Κανονισμός, κύριοι συνάδελφοι, ο οποίος προβλέπει τον τρόπο με τον οποίο εγγραφόμαστε και βεβαίως πώς ασκείται το δικαίωμά μας. 

ΗΛΙΑΣ ΒΛΑΧΟΠΟΥΛΟΣ: Κύριε Πρόεδρε, εκ μέρους του εισηγητή κ. Τζανή, ο οποίος ήταν ανάγκη να αποχωρήσει... 

ΠΡΟΕΔΡΕΥΩΝ (Παναγιώτης Ν. Κρητικός): Δεν μεταβιβάζεται αυτό το δικαίωμα και το ξέρετε. 

ΗΛΙΑΣ ΒΛΑΧΟΠΟΥΛΟΣ: Το γνωρίζω, κύριε Πρόεδρε. 

ΠΡΟΕΔΡΕΥΩΝ (Παναγιώτης Ν. Κρητικός): Να πω για πρώτη και τελευταία φορά ότι με την άδεια του Σώματος, χωρίς αυτό να αποτελέσει προηγούμενο, να πείτε δυο λέξεις και σεις, κύριε Βλαχόπουλε, και σεις κύριε Παπαφιλίππου, διότι Κοζανίτες είστε και οι δύο και κάποιο ιδιαίτερο λόγο πρέπει να έχετε, αλλά για δύο και μόνο λεπτά. 

Ορίστε, κύριε Παπαφιλίππου, πρώτος εσείς. 

ΝΙΚΟΛΑΟΣ ΠΑΠΑΦΙΛΙΠΠΟΥ: Κύριε Πρόεδρε, εγώ θέλω να επισημάνω ορισμένα πράγματα στον κύριο Υπουργό, πριν τη λήψη της οριστικής απόφασης σχετικά με το σκοπό αυτού του ιδρύματος ή του νομικού προσώπου. 

Κύριε Υπουργέ, στη δυτική Μακεδονία το ξέρετε μετά από πρόταση της Συγκλήτου του Πανεπιστημίου της Θεσσαλονίκης, ιδρύεται μια πανεπιστημιακή σχολή Διαβαλκανικών Σπουδών. 

(Στο σημείο αυτό την Προεδρική 'Εδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) 

Παρακαλώ λάβετε υπόψη σας αυτό το πράγμα και για να μην υπάρξει αλληλοκάλυψη και βεβαίως νομίζω ότι θα υπάρξει δυνατότητα συνεργασίας γιατί αυτό το ίδρυμα θα έχει έναν άλλο σκοπό με τον τίτλο "Ρήγας Φεραίος" σε σχέση με το σκοπό που θα έχει η πανεπιστημιακή σχολή Φλώρινας Διαβαλκανικών Σπουδών. 

'Εχει σημασία αυτό και γι' αυτό πήρα το λόγο. Να το έχετε υπόψη σας, λοπόν, μην τυχόν δεν είναι σε γνώση σας και δεν υπάρξει σχετική συνεργασία με το Υπουργείο Παιδείας και Θρησκευμάτων. Πάντως νομίζω ότι χρειάζεται. 

ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Μεταφορών και Επικοινωνιών: "Οργάνωση του τομέα παροχής ταχυδρομικών υπηρεσιών και άλλες διατάξεις". 

Επίσης η Διαρκής Επιτροπής Δημόσιας Διοίκησης, Δημόσιας Τάξης και Δικαιοσύνης καταθέτει τις εκθέσεις της στα σχέδια νόμων του Υπουργείου Δικαιοσύνης: 

α) "Κύρωση της Σύμβασης για την καταπολέμηση της δωροδοκίας των αλλοδαπών δημοσίων λειτουργών σε διεθνείς επιχειρηματικές συναλλαγές". 

β) "Κύρωση Ευρωπαϊκής Σύμβασης για το ξέπλυμα, την έρευνα, την κατάσχεση και δήμευση των προϊόντων που προέρχονται από εγκληματικές δραστηριότητες". 

γ) "Κύρωση της Σύμβασης για την προσχώρηση του Βασιλείου της Ισπανίας και της Πορτογαλικής Δημοκρατίας στη σύμβαση για το εφαρμοστέο δίκαιο στις συμβατικές ενοχές". 

Επίσης, η Επιτροπή Οικονομικών της Βουλής καταθέτει την έκθεσή της στον Προϋπολογισμό δαπανών της Βουλής για το οικονομικό έτος 1999 και τον απολογισμό δαπανών της Βουλής για το οικονομικό έτος 1997. 

'Εχω την τιμή να ανακοινώσω στο Σώμα την από 29 Οκτωβρίου 1998 επιστολή του Πρωθυπουργού κ. Κωνσταντίνου Σημίτη, η οποία έχει ως εξής: 

"Προς

Τον Πρόεδρο της Βουλής των Ελλήνων

Κύριο Απόστολο Κακλαμάνη
 Αθήνα, 29 Οκτωβρίου 1998
 
Βουλή των Ελλήνων
 Α.Π.: Υ 529
 

Αγαπητέ κ. Πρόεδρε, 

Η Κυβέρνησή μου ζητεί από την Βουλή ψήφο εμπιστοσύνης με βάση το άρθρο 84 παρ. 1 και 4 του Συντάγματος. 

Σας παρακαλώ, γι' αυτό, να εγγράψετε το θέμα σε ειδική ημερήσια διάταξη και να μεριμνήσετε για την κίνηση της σχετικής διαδικασίας. 

 
 Με τιμή

Κ. Σημίτης"
 

Σύμφωνα με το Σύνταγμα, κυρίες και κύριοι συνάδελφοι, στο σημείο αυτό διακόπτεται η συνεδρίαση της Βουλής, η οποία θα συγκληθεί με την προβλεπόμενη, από το Σύνταγμα και τον Κανονισμό της, ειδική ημερήσια διάταξη μετά δύο ημέρες από της υποβολής του αιτήματος για παροχή ψήφου εμπιστοσύνης προς την Κυβέρνηση, σε πρώτη συνεδρίαση την προσεχή Κυριακή 1 Νοεμβρίου 1998 και ώρα 18.30'. Η ολοκλήρωση της σχετικής συζητήσεως και η ψηφοφορία θα γίνει στο τέλος της τρίτης ημέρας τη δωδεκάτη νυκτερινή το αργότερο -εκτός αν η συζήτηση ολοκληρωθεί νωρίτερα- της Τρίτης 3 Νοεμβρίου 1998. 

Λύεται η συνεδρίαση. 

'Ωρα λήξης 21.15'. 

O ΠΡΟΕΔΡΟΣ                                                                        ΟΙ ΓΡΑΜΜΑΤΕΙΣ

 