
ΠΙΝΑΚΑΣ ΠΕΡΙΕΧΟΜΕΝΩΝ
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΛΣΤ΄
Τετάρτη, 24 Σεπτεμβρίου 2003
ΘΕΜΑΤΑ
Α. ΕΙΔΙΚΑ ΘΕΜΑΤΑ
Επικύρωση Πρακτικών, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Κατάθεση αναφορών, σελ.
2. Απαντήσεις Υπουργών σε ερωτήσεις Βουλευτών, σελ.
3. Ανακοίνωση του δελτίου επικαίρων ερωτήσεων της Πέμπτης 25 Σεπτεμβρίου 2003, σελ.
Γ. ΝΟΜΟΘΕΤΙΚΗ ΕΡΓΑΣΙΑ
Συνέχιση της συζήτησης επί των άρθρων και του συνόλου του σχεδόυ νόμου του Υπουργείου Ανάπτυξης: «Τροποποίηση του ν. 2393/1995 «Υπαίθριο Εμπόριο και άλλες διατάξεις», σελ.
ΟΜΙΛΗΤΕΣ
Επί του σχεδίου νόμου του Υπουργείου Ανάπτυξης
ΓΚΑΤΖΗΣ Ν., σελ.
ΔΙΑΜΑΝΤΗΣ Κ., σελ.
ΔΑΣΚΑΛΑΚΗΣ Γ., σελ.
ΚΟΥΡΟΥΜΠΛΗΣ Π., σελ.
ΛΙΑΣΚΟΣ Α., σελ.
ΠΑΥΛΟΠΟΥΛΟΣ Π., σελ.
ΣΠΥΡΙΟΥΝΗΣ Κ., σελ.
ΣΤΕΡΓΙΟΥ Ι., σελ.
ΤΣΟΧΑΤΖΟΠΟΥΛΟΣ Α., σελ.
ΠΡΑΚΤΙΚΑ ΒΟΥΛΗΣ
Ι΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Γ΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2003
ΣΥΝΕΔΡΙΑΣΗ ΛΣΤ΄
Τετάρτη 24 Σεπτεμβρίου 2003


Αθήνα, σήμερα στις 24 Σεπτεμβρίου 2003, ημέρα Τετάρτη και ώρα 11.08΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ΄ σύνθεση) για να συνεδριάσει υπό την προεδρία του Προέδρου αυτής κ. ΑΠΟΣΤΟΛΟΥ ΚΑΚΛΑΜΑΝΗ.
ΠΡΟΕΔΡΟΣ (Απόστολος Κακλαμάνης): Κυρίες και κύριοι συνάδελφοι, αρχίζει η συνεδρίαση.
(ΕΠΙΚΥΡΩΣΗ ΠΡΑΚΤΙΚΩΝ: Σύμφωνα με την από 23/9/2003 εξουσιοδότηση του Τμήματος επικυρώθηκαν με ευθύνη του Προεδρείου τα Πρακτικά της ΛΕ΄ συνεδριάσεώς του, της Τρίτης, 23/09/2003 σε ό,τι αφορά την ψήφιση στο σύνολο των σχεδίων νόμων: 1) «Ανώτατα Στρατιωτικά Εκπαιδευτικά Ιδρύματα (Α.Σ.Ε.Ι)»
2) «Κύρωση της Συμφωνίας για την τροποποίηση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρουμανίας για την τελική ρύθμιση της αποζημίωσης εισφορών κοινωνικής ασφάλισης των επαναπατριζόμενων Ελλήνων πολιτικών προσφύγων από τη Ρουμανία».
Εισερχόμαστε στην ημερήσια διάταξης της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Ανάπτυξης: «Τροποποίηση του ν. 2323/1995 «Υπαίθριο Εμπόριο και άλλες διατάξεις και άλλες διατάξεις», και άλλες διατάξεις».
Στη χθεσινή συνεδρίαση συζητήθηκαν και ψηφίστηκαν τα άρθρα 1 έως και 9. Απομένουν τα άρθρα 10 έως και 20, στα οποία έχουν ενσωματωθεί και τροπολογίες της Διαρκούς Επιτροπής. Υπάρχουν επίσης τροπολογίες που κατατέθηκαν εν συνεχεία από τους Υπουργούς αλλά και πέντε εμπρόθεσμες τροπολογίες Βουλευτών. 
Τα άρθρα 16,17,18 και 19 είναι οι τροπολογίες που ψήφισε η Διαρκής Επιτροπή.
Νομίζω ότι μπορούμε να προχωρήσουμε, αν συμφωνείτε, εκτός αν θέλετε κάποιο από τα άρθρα αυτά να το βάλουμε χωριστά, και αν δούμε ότι στην πορεία παίρνει χρόνο, μπορούμε να αφήσουμε κάποιες από τις διατάξεις αυτές για την Τρίτη. 
Τι γνώμη έχετε; 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Αν δεν προλάβουμε σήμερα, κύριε Πρόεδρε, να αφήσουμε για την Τρίτη τις τροπολογίες. 
ΠΡΟΕΔΡΟΣ (Απόστολος Κακλαμάνης): Δεν ξέρω και από τις διατάξεις, μήπως είναι κάποια που οι κύριοι συνάδελφοι κρίνουν ότι πρέπει να συζητηθεί. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Οπωσδήποτε υπάρχουν άρθρα που ενδιαφέρουν, όπως παραδείγματος χάρη για τις βιομηχανικές περιοχές. 
ΠΡΟΕΔΡΟΣ (Απόστολος Κακλαμάνης): Νομίζω ότι μπορούμε να συζητήσουμε τα άρθρα 10 έως και 15 ως μία ενότητα και εν συνεχεία να συζητήσουμε ως μία δεύτερη ενότητα ό,τι αφορά τα ξενοδοχεία, τα καταλύματα κλπ. Οι διατάξεις που προσετέθησαν στη Διαρκή Επιτροπή, τα άρθρα 16, 17 και 18 κυρίως έχουν κάποια θέματα και δύο τροπολογίες. Θα τα συζητήσουμε λοιπόν αυτά ως δύο ενότητες. Θα δούμε τι θα κάνουμε στην πρώτη ενότητα και αναλόγως θα πράξουμε στην πορεία. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Κύριε Πρόεδρε, μου επιτρέπετε; Θέλω να διαβάσω κάποιες αλλαγές. 
ΠΡΟΕΔΡΟΣ (Απόστολος Κακλαμάνης): Ορίστε, κύριε Υπουργέ.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Στο άρθρο 11, στο τέλος της παραγράφου προστίθεται η φράση: «Ως τυπικά προσόντα για την πλήρωση των παραπάνω θέσεων, ορίζονται τα προβλεπόμενα κατά κλάδο από το προεδρικό διάταγμα 194/1978 ΦΕΚ 84 Α΄». 
Στην παράγραφο 2, μετά τις λέξεις «μονίμων υπαλλήλων» και πριν τις λέξεις «και ο χρόνος απόσπασης» τίθενται οι λέξεις «με τα ίδια κατάλληλα προσόντα», που είναι επίσης πρόταση από τους κυρίους συναδέλφους.
Στο άρθρο 13, παράγραφος 1, στο τέλος της παραγράφου μετά τις λέξεις «με απόφαση του Προέδρου του ΕΟΤ» προστίθενται οι λέξεις «που εγκρίνεται από τον Υπουργό Ανάπτυξης». 
Ευχαριστώ, κύριε Πρόεδρε.
ΠΡΟΕΔΡΟΣ (Απόστολος Κακλαμάνης): Ο κ. Διαμαντής έχει το λόγο.
ΚΩΝΣΤΑΝΤΙΝΟΣ ΔΙΑΜΑΝΤΗΣ: Κύριε Πρόεδρε, το άρθρο 10 είναι το άρθρο που αφορά τις ασφαλιστικές εταιρείες, που λόγω του έντονου ανταγωνισμού σε όλο τον ευρωπαϊκό χώρο και στο δικό μας αντιμετωπίζουν εξαιρετικά προβλήματα.
Με το άρθρο αυτό δίνεται η δυνατότητα να υπολογιστούν στα τεχνικά αποθέματα των εταιρειών ?κυρίως αυτό θα έλεγα ότι έχει αναδρομική ισχύ γιατί ανατρέχει σε προγενέστερα χρόνια, στο 2002 και 2003- είτε τα ακίνητα τα οποία είναι σε περιοχές οι οποίες έχουν το χαρακτηριστικό ότι συντρέχουν οι προϋποθέσεις του υπολογισμού της αντικειμενικής αξίας, αλλά είναι εκτός σχεδίου, είτε οι απαιτήσεις από ανυπόθηκα δάνεια, εφόσον βέβαια η αξία των υποθηκών υπερβαίνει το διπλάσιο της αξίας του δανείου.
Κάνει έναν υπολογισμό της υπεραξίας και των ακινήτων, όπως επίσης και τον υπολογισμό των χρεογράφων που διαθέτουν αυτές οι εταιρείες. Αυτό γίνεται για τη διασφάλιση και της βιωσιμότητας των ασφαλιστικών επιχειρήσεων αλλά και για την προστασία του κοινωνικού συνόλου των ασφαλισμένων δηλαδή, οι οποίοι είναι σ? αυτές τις ασφαλιστικές εταιρείες.
Το άρθρο 11 έχει δύο παραγράφους. Η μία αφορά το ΕΒΕΑ και την απαίτηση που έχει για την κάλυψη επτά θέσεων διοικητικού προσωπικού, όπως συμπληρώθηκε τώρα από τον Υπουργό Ανάπτυξης που είναι ένα δίκαιο αίτημα των ήδη εκεί εργαζομένων για την κάλυψη αυτών των οργανικών θέσεων. 
Η δεύτερη παράγραφος αφορά τον ΕΦΕΤ. Μέχρι τώρα ο ΕΦΕΤ είχε στελεχωθεί από προσωπικό το οποίο ήταν από άλλους τομείς του δημοσίου, ήταν από αποσπασμένους κυρίως και αυτοί ασκούσαν καθήκοντα προϊσταμένων. Τώρα που ο ΕΦΕΤ ολοκληρώνει τη διοικητική του συγκρότηση, να μπορούν τις θέσεις των προϊσταμένων να καταλαμβάνουν οι μόνιμοι υπάλληλοι. Εδώ δε θα έλεγα, για να έχουμε και μια εναρμόνιση με το προηγούμενο άρθρο 8 νομίζω, που αφορά τον οργανισμό, να συμπληρωθεί αυτό «εφόσον έχουν υπέρτερα ή τα ίδια τουλάχιστον προσόντα». 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Το συμπληρώσαμε. «Με τα ίδια κατάλληλα προσόντα». Όπως το είπατε, ήταν και δική σας πρόταση και το έκανα αποδεκτό. 
ΚΩΝΣΤΑΝΤΙΝΟΣ ΔΙΑΜΑΝΤΗΣ: Το άρθρο 12 είναι μία συμπλήρωση, θα έλεγα. Από παραδρομή δεν είχε προβλεφθεί το επίδομα ευθύνης, το οποίο δίνεται σε διευθυντές ή σε προέδρους των μεγάλων ερευνητικών ιδρυμάτων. Το επίδομα ευθύνης των 250.000 δραχμών όπως είχε θεσπιστεί τότε, το 2001, από παράλειψη δεν είχε προβλεφθεί η επέκταση της χορήγησης αυτού του επιδόματος στον Πρόεδρο της Ελληνικής Επιτροπής Ατομικής Ενέργειας, δηλαδή στο κατεξοχήν όργανο που έπρεπε να δοθεί. Με τη ρύθμιση αυτή κλείνει το θέμα.
Η δεύτερη παράγραφος αφορά τα μέτρα, τα σταθμά και τον τρόπο με τον οποίο θα δίνονται αυτά, γιατί αλλάζει το σύστημα. Μέχρι τώρα ήταν στην Ελληνική Αστυνομία και τώρα πηγαίνει στη Διεύθυνση Εμπορίου της Νομαρχιακής Αυτοδιοίκησης. Κάνει και μία πρόβλεψη για το πώς γίνεται η διανομή αυτών των ποσοστών από τα τέλη τα οποία εισπράττονται.
Το άρθρο 13 στην ουσία είναι μία εξουσιοδότηση στον ΕΟΤ να συντάσσει και να εκτελεί προγράμματα κοινωνικού τουρισμού, όπως συμπληρώθηκε βέβαια από τον κύριο Υπουργό τώρα εδώ με την έγκρισή του. Και η δεύτερη παράγραφος αφορά τακτοποίηση της δυνατότητας ορισμένης κατηγορίας υπαλλήλων ΠΕ του ΕΟΤ, οι οποίοι μέχρι τώρα είχαν αποκλειστεί από τη δυνατότητα να ασκούν καθήκοντα προϊσταμένων τμημάτων και κυρίως σε ό,τι αφορά αυτά του εξωτερικού των δημοσίων σχέσεων κλπ. ?περισσότερο από παράλειψη ήταν- να μπορούν και αυτοί να αναλαμβάνουν τέτοια καθήκοντα.
Το άρθρο 14 αφορά το ΤΕΜΠΜΕ, το Ταμείο Εγγυοδοσίας των πολύ μικρών επιχειρήσεων το οποίο είναι πολύ σημαντικό όργανο και το οποίο, σύμφωνα με τον ιδρυτικό νόμο, έπρεπε μέχρι τώρα, δηλαδή το Σεπτέμβριο τώρα που διανύουμε, να τεθεί σε λειτουργία. Επειδή όμως αυτό το ταμείο υπάγεται στις διατάξεις του ν. 2190/94 με τη συγκεκριμένη ρύθμιση, δίνεται η δυνατότητα να εξαιρεθεί απ? αυτά που ισχύουν για το δημόσιο, για να μπορέσει έτσι και σε ό,τι αφορά το προσωπικό, αλλά και σε ό,τι αφορά την προμήθεια των διαφόρων ειδών των υλικών που χρειάζονται, να έχουν τη δυνατότητα με αυτήν την εξαίρεση να κάνουν τις προμήθειες.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
Το άρθρο 15 αφορά τη σύμβαση που υπέγραψε η ΕΤΒΑ με την εταιρεία «ΑΣΤΑΚΟΣ TERMINAL». Αφορά το λιμάνι στην Αιτωλοακαρνανία, ένα από τα σπουδαιότερα και σημαντικότερα λιμάνια της χώρας, στο οποίο υπήρχε η πρόβλεψη, σύμφωνα με τη σύμβαση, να εκτελεστούν και έργα πολύ μεγάλης τάξης. Ίσως είναι η μεγαλύτερη επένδυση στην περιοχή αυτή, ύψους 38 δισεκατομμυρίων δραχμών. Απ? αυτά ένα μεγάλο ποσοστό ?περίπου το 58-60%- θα ήταν επιχορήγηση από το δημόσιο. Επειδή, λοιπόν, γι? αυτήν τη σύμβαση προέκυψαν ορισμένα ζητήματα ερμηνείας -νομικού κυρίως χαρακτήρα- για το ποιος έχει την ευθύνη και πώς γίνεται, υπάρχουν αυτές οι αμφιβολίες. 
Με το συγκεκριμένο άρθρο η σύμβαση αυτή θα θεωρείται σύμβαση παραχώρησης εκτέλεσης δημοσίων έργων και με βάση αυτήν την ερμηνεία ό,τι ισχύει για τα δημόσια έργα θα ισχύει και για την εταιρεία η οποία έχει αναλάβει αυτό το μεγάλο έργο. Στόχος, βέβαια, είναι η υλοποίηση των δεσμεύσεων που έχουν αναλάβει, με βάση τη σύμβαση που έχει υπογραφεί με την ΕΤΒΑ. 
Το άρθρο 16?
ΝΙΚΟΛΑΟΣ ΓΚΑΤΖΗΣ: Μέχρι το άρθρο 15 θα συζητήσουμε σήμερα.
ΚΩΝΣΤΑΝΤΙΝΟΣ ΔΙΑΜΑΝΤΗΣ: Σταματάμε εδώ; Εγώ είχα υπολογίσει να κλείσω το δεκάλεπτο με όλα τα άρθρα. 
Κύριε Πρόεδρε, επομένως τέλειωσα νωρίτερα. Ευχαριστώ πάρα πολύ. 
ΠΡΟΕΔΡΕΥΩΝ (Κωνσταντίνος Βρεττός): Κύριε συνάδελφε, μην απολογείστε που τα είπατε ωραία και συνοπτικά!
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Ταχύτατα και συνοπτικά!
ΠΡΟΕΔΡΕΥΩΝ (Κωνσταντίνος Βρεττός): Ε, βέβαια. Είναι πάντα σαφής ο κ. Διαμαντής. 
Να δώσουμε τώρα το λόγο στον κ. Λιάσκο. 
ΑΝΑΣΤΑΣΙΟΣ ΛΙΑΣΚΟΣ: Κύριε Υπουργέ, το άρθρο 10 αφορά χρησιμοποίηση των παγίων στοιχείων του ενεργητικού για την κάλυψη των αποθεμάτων και έχει μια αποτίμηση 30% πάνω από την αντικειμενική αξία. 
Εγώ επιθυμώ να θέσω ορισμένα ζητήματα, όπως σας είχα πει, για τον κλάδο των ασφαλιστικών εταιρειών, γιατί πραγματικά και εδώ αποδεικνύεται ότι με αυτό το νομοσχέδιο ?σας το τονίσαμε κατ? επανάληψη- δυστυχώς πραγματεύεστε μια σειρά μεγάλων θεμάτων που θα έπρεπε να είναι ξεχωριστό αντικείμενο το καθένα απ? αυτά και θα έπρεπε να δοθεί μια άλλη διάσταση, όταν νομοθετούμε. Γιατί είναι αποκαλυπτικό το γεγονός ότι ο ασφαλιστικός κλάδος παρουσιάζει ένα τεράστιο πρόβλημα. Από τις εβδομήντα πέντε εταιρείες του κλάδου μόλις οι δεκατέσσερις παρουσιάζουν κέρδη πάνω από ένα εκατομμύριο ευρώ, ενώ σαράντα απ? αυτές παρουσιάζουν είτε οριακά αποτελέσματα είτε ζημιές που φθάνουν στα 95 εκατομμύρια ευρώ. 
Η κατάσταση αυτή έχει δημιουργήσει ένα τεράστιο αίσθημα ανασφάλειας στους ασφαλισμένους που βλέπουν ότι υπάρχει αβεβαιότητα σχετικά με την επιβίωση των εταιρειών του κλάδου, όπως επίσης και συνέπειες που πιθανόν θα υποστούν.
Η Κυβέρνηση, απ? ό,τι ξέραμε, είχε συστήσει μια επιτροπή και μετά από κάποιο χρονικό διάστημα αυτή η επιτροπή είχε δεσμευτεί να ανακοινώσει λήψη μέτρων, αφού θα έβγαζε, βέβαια, ένα πόρισμα για την εξυγίανση και την ανάπτυξη του κλάδου. Επειδή συνεχώς διευρύνονται οι ζημιές και βλέπουμε ότι με τροπολογίες της τελευταίας στιγμής όχι μόνο δεν εξυγιαίνεται ο κλάδος, αλλά με μπαλώματα προσπαθούμε να δώσουμε λύση, εμείς θεωρούμε ότι για τον ασφαλιστικό κλάδο θα πρέπει να υπάρξει ένας νέος ενιαίος νόμος ο οποίος θα δώσει λύση στα χρόνια προβλήματα του κλάδου. Γι? αυτό δεν μπορούμε να συναινέσουμε σε μια τέτοιου είδους τροπολογία. 
Σε ό,τι αφορά το άρθρο 11, βλέπω ότι και οι δύο προτάσεις που σας έχουμε κάνει γίνονται αποδεκτές, δηλαδή και για το θέμα του ΕΔΕΑ και για το θέμα της διόρθωσης ?όπως σας το επεσήμανα κατ? επανάληψη- σε ό,τι αφορά το ζήτημα των αποσπασμένων υπαλλήλων του ΕΦΕΤ. 
Οφείλω εδώ να ομολογήσω, κύριε Υπουργέ, ότι πράγματι με γενναιότητα αντιμετωπίσατε το ζήτημα, βλέποντας την αδικία που συντελείται. Και το λέω αυτό, γιατί εμείς ξέρουμε να αναγνωρίζουμε τις γενναίες πράξεις. Και φαίνεται από τα έγγραφα που έχω στα χέρια μου ότι υπήρξε εκεί μια κομματική παρέα, η οποία έβλεπε τα πράγματα διαφορετικά.
?λλωστε, έχω στα χέρια μου και έγγραφο, το οποίο θα καταθέσω στα Πρακτικά, για να το έχετε υπόψη σας, διότι κανείς διορισμένος υπάλληλος δεν μπορεί να υποκαθιστά τον Υπουργό. Γι? αυτό σας είπα και για τη γενναιότητα που δείξατε. Σε αυτό το έγγραφο η προϊσταμένη του ΕΦΕΤ εξηγεί στους υπαλλήλους ότι σε καμία περίπτωση καμία από τις προτάσεις τροποποιήσεων για λειτουργικά ή θεσμικά θέματα του ΕΦΕΤ, παραδείγματος χάρη ειδικός λογαριασμός κλπ., δεν συμπεριλαμβάνονται στο παρόν νομοσχέδιο του ΥΠΑΝ και ότι πρόκειται να κατατεθούν στο αμέσως επόμενο νομοσχέδιο, υπό μορφή ολοκληρωμένων άρθρων, πλην του αιτήματος που αφορά την ανάθεση καθηκόντων προϊσταμένων σε αποσπασμένους υπαλλήλους μόνο στην περίπτωση έλλειψης μόνιμων υπαλλήλων του ΕΦΕΤ. Για τη συγκεκριμένη όμως τροπολογία, λέει, υπάρχουν παραδόξως σοβαρές και έντονες αντιρρήσεις από την Κοινοβουλευτική Ομάδα της Αξιωματικής Αντιπολίτευσης, τη Νέα Δημοκρατία, «παρά το γεγονός ότι διάφορα αιτήματα και λειτουργικά ή άλλα θέματα του φορέα μας φαίνεται να τροφοδοτούν διαρκώς την παραγωγή ερωτήσεων κοινοβουλευτικού ελέγχου και αντιπολιτευτικών σχολίων». Και βάζει και θαυμαστικό η κυρία προϊσταμένη του ΕΦΕΤ, δείχνοντας ότι δεν της πάει καλά που αποκαλύπτονται στη Βουλή των Ελλήνων ορισμένα πράγματα, που δεν τα είχε σχεδιάσει εν πάση περιπτώσει κατά το δοκούν ή σύμφωνα με το νόμο.
Αυτά παρακαλώ να κατατεθούν στα Πρακτικά.
(Στο σημείο αυτό ο Βουλευτής κ. Αναστάσιος Λιάσκος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και για να συνεχίσω, φαίνεται εδώ ότι όταν κρίθηκαν οι προϊστάμενοι, όταν χρειάστηκε να γίνουν αναθέσεις καθηκόντων προϊσταμένων, διευθυντών κλπ., η διεύθυνση του ΕΦΕΤ ?όπου έχουν πάει αξιόλογα στελέχη που μετετάγησαν από τις αστυνομικές διευθύνσεις και από τις αγορανομικές υπηρεσίες, με θέσεις πανεπιστημιακών δασκάλων, με πολλά χρόνια υπηρεσίας, με διδακτορικά- όρισε διευθυντή, ο οποίος δεν είχε αυτά τα προσόντα, δεν είχε καν τα τυπικά προσόντα της προϋπηρεσίας των δεκαέξι χρόνων. Και όταν της έγινε ερώτηση, γιατί παρακάμπτει τις διαδικασίες αυτές, απήντησε ότι είναι γνωστός της ο συγκεκριμένος τάδε που έβαλε διευθυντή στον ΕΦΕΤ.
Αυτά είναι ζητήματα που πράγματι ντροπιάζουν τη λειτουργία του κράτους. Τα είπα όμως, κύριε Υπουργέ, για να καταδείξω για άλλη μια φορά σ΄ αυτήν την Αίθουσα τον τρόπο με τον οποίο αντιμετωπίσατε το ζήτημα. Γιατί έτσι έπρεπε να το αντιμετωπίσετε.
Σε ό,τι αφορά το άρθρο 12 είναι αποσπασματικές οι ρυθμίσεις του, όπως σας έχω πει. Αυτό γίνεται συνήθως στα νομοσχέδια που πραγματεύονται πολλά θέματα. Γίνονται παραδρομές κλπ. Είναι ζητήματα που δείχνουν και τον τρόπο με τον οποίο νομοθετείτε.
Στο άρθρο 13 έχουμε θαύματα! Το λέω, το ξαναλέω, θα βαρεθώ να το λέω: αποψιλώσαμε τον ΕΟΤ από το κατεξοχήν και ουσιαστικό του έργο. Ως έμπειρος κρατικός φορέας ουσιαστικά διαλύθηκε, γιατί ο ΕΟΤ, κύριε Υπουργέ, δεν έχει πια αρμοδιότητες. Έχουν διαβιβαστεί οι αρμοδιότητες σε διάφορους άλλους φορείς και κανείς δεν ξέρει ή δεν μπορεί, μέσα από αυτό το πολυπρόσωπο όργανο που κάνατε στον τουρισμό, να ασκήσει ουσιαστικές αρμοδιότητες, λόγω πολυδιάσπασης.
Εγώ δέχομαι την πρόθεσή σας ότι είναι υγιής. Το αποτέλεσμα όμως είναι αυτό που μας κρίνει στην πολιτική και το αποτέλεσμα λέει ότι η τουριστική μας πολιτική, έτσι όπως ασκείται σήμερα, μόνο τουριστική πολιτική δεν είναι.
Αφού τον αποψιλώσαμε, τώρα του δίνουμε αλλότρια καθήκοντα, να καταρτίζει και να εκτελεί προγράμματα κοινωνικού τουρισμού. Ε, αυτό δεν μπορούμε να το δεχθούμε, κύριε Υπουργέ. 
Στο δεύτερο σκέλος αυτού του άρθρου που αφορά προαγωγή υπαλλήλων ΠΕ, εκτός του προεδρικού διατάγματος 343/2001, που θα μπορούν να προΐστανται τμημάτων ή διευθύνσεων, υπάρχει σοβαρό πρόβλημα. Όταν κάνατε τη Γενική Γραμματεία Τουρισμού συγκροτήθηκε πάλι αυτή η γενική γραμματεία με έναν τέτοιο τρόπο που να μην έχει στελέχη, όταν έγινε ο οργανισμός της, με αποτέλεσμα Γιάννης κερνάει Γιάννης πίνει, να υπάρχει μόνο ένας για να μπορεί να κριθεί για γενικός διευθυντής. Κάνατε την προκήρυξη. Το είδε στη συνέχεια, γιατί κάναμε ερώτηση, ο αρμόδιος Υφυπουργός και το πήρε πίσω. Λοιπόν, να πού είναι τα προβλήματα. Ούτε εξέλιξη μπορούν να έχουν οι υπάλληλοι έτσι όπως έχετε καταντήσει τον ΕΟΤ, αλλά ούτε και οι υπόλοιπες διευθύνσεις που φτιάξατε. Είναι όλα εκ του προχείρου. Και σας είπα χθες ότι, αφού πλέον μεταβιβάσατε τις αρμοδιότητες, κάποιες τις μεταφέρετε σε άλλες περιφέρειες και κάποιες τις φέρνετε πίσω, εμείς δεν μπορούμε να ψηφίσουμε αυτό το άρθρο, διότι το μόνο που αποδεικνύει είναι η χαοτική κατάσταση που κυριαρχεί στον τουρισμό. 
Στο άρθρο 14 που αφορά το ταμείο εγγυοδοσίας μέτρων μικρών και πολύ μικρών επιχειρήσεων, θα σας έλεγα, πέραν του ότι ένα χρόνο δε λειτούργησε και βρίσκεται σε πλήρη αδράνεια, αυτό το ταμείο έγινε για να σταθεί αρωγός στο μικροεπιτηδευματία για την ένταξη σε προγράμματα τα οποία τρέχουν γι΄ αυτόν και πρέπει να πούμε ότι σωρεία επιχειρηματιών σε όλη τη χώρα εξαιτίας των γραφειοκρατικών αγκυλώσεων και των προϋποθέσεων που βάζετε δεν μπορούν να ενταχθούν. Η πρόθεση του Υπουργείου μπορεί να είναι ο εκσυγχρονισμός των μικρομεσαίων επιχειρήσεων, αλλά πρέπει να δείτε τα προβλήματα που υπάρχουν στην περιφέρεια, κύριε Υπουργέ. Έχουμε ελάχιστες εντάξεις και έχουμε πολύ μικρή απορροφητικότητα στα προγράμματα. Αν παρατηρήσετε την κατάσταση, θα δείτε ότι πολλοί από τους μικρομεσαίους επιχειρηματίες, εξαιτίας του Γολγοθά που καλούνται να αντιμετωπίσουν, σταματούν την οποιαδήποτε προσπάθεια ένταξης σε πρόγραμμα. Οι αγκυλώσεις που οφείλονται σε σας, γιατί εσείς είστε Κυβέρνηση, θα πρέπει να αρθούν, θα πρέπει να απλοποιηθούν έτσι ώστε με άνεση και με απλές διαδικασίες να έχει πρόσβαση η μικρομεσαία επιχείρηση στα προγράμματα που την αφορούν. 
Στο άρθρο 15 μπορούμε να μιλήσουμε για ένα έργο που είναι γεφύρι της ?ρτας, κύριε Υπουργέ. Έχετε κάνει μια ολόκληρη διαδρομή και μάλιστα αμαρτωλή. Ξεκινήσατε με ένα έργο για το οποίο δαπάνησε και η ΕΤΒΑ πολλά δισεκατομμύρια όταν ήταν κρατική τράπεζα. Ήτα το έργο επεξεργασίας αποβλήτων. Το έργο δεν έγινε παρ΄ ότι εγκαινιάστηκε. Στη συνέχεια πούλησε η ΕΤΒΑ για διάφορα θέματα να γίνει διαλυτήριο πλοίων, ιχθυογεννητικός σταθμός και τελικά πούλησε τη δασική έκταση στην κοινοπραξία «ΑΣΤΑΚΟΣ TERMINAL», για να γίνει διακομιστικό λιμάνι. 
Πράγματι πρόκειται για μια μεγάλη επένδυση που είναι οραματική για την περιοχή. Αυτό το έργο, κύριε Υπουργέ, το έχετε εγκαινιάσει, το έχετε ξαναεγκαινιάσει, του έχετε αλλάξει τα φώτα κοινώς και σήμερα έρχεστε με τη σχετική τροπολογία να δώσετε διέξοδο σε ένα βαλτωμένο έργο. Δεν είναι ό,τι καλύτερο. Αν παρακολουθήσουμε την πορεία του έργου είναι πολύ αμαρτωλή. 
Όμως, επειδή εμείς ως Νέα Δημοκρατία το θεωρούμε μείζον για την περιοχή -και θα πρέπει το μείζον να κυριαρχεί του ελάσσονος γιατί έτσι όπως έχει βαλτώσει δε θα γίνει ποτέ- θα πούμε ναι στη σχετική διάταξη, παρότι έρχεστε με έναν πραγματικά απαράδεκτο τρόπο να καλύψετε το χαμένο χρόνο. 
Θα θέλαμε ?δεν ήταν επαρκείς οι εξηγήσεις που δώσατε στην επιτροπή- εξηγήσεις γι΄ αυτό το έργο γιατί επιδοτείται από το δημόσιο και δε θα έπρεπε να έχει αυτήν την ιστορία, κύριε Υπουργέ. Αλλά σας είπα ότι σε αυτό ειδικά θα πούμε ναι ακριβώς γιατί πρόκειται για ένα μεγάλο έργο που δίνει όραμα στην περιοχή. 
Αυτά είχα να πω, κύριε Πρόεδρε, και σας ευχαριστώ πολύ. 
ΠΡΟΕΔΡΕΥΩΝ (Κωνσταντίνος Βρεττός): Πριν δώσω το λόγο στον επόμενο ομιλητή θα σας ανακοινώσω το δελτίο επικαίρων ερωτήσεων της Πέμπτης 25 Σεπτεμβρίου 2003.
ΕΠΙΚΑΙΡΕΣ ΕΡΩΤΗΣΕΙΣ (?ρθρα 29 παρ.1, 130 παρ.8 Καν. Βουλής)
1. Η με αριθμό 78/22.9.2003 επίκαιρη ερώτηση του Βουλευτή του Πανελλήνιου Σοσιαλιστικού Κινήματος και Β΄ Αντιπροέδρου της Βουλής κ. Παναγιώτη Σγουρίδη προς τον Υπουργό Εξωτερικών, σχετικώς με τις προθέσεις του Υπουργείου στις συζητήσει με την τουρκική πλευρά να τεθεί το ζήτημα συνέχισης της Εγνατίας Οδού μέχρι την Κωνσταντινούπολη.
2. Η με αριθμό 79/22-9-2003 επίκαιρη ερώτηση του Βουλευτή της Νέας Δημοκρατίας κ. Βασιλείου Πάππα προς τον Υπουργό Εμπορικής Ναυτιλίας, σχετικώς με την τοποθέτηση Λιμενάρχη στην Ιερισσό Χαλκιδικής κλπ.
3. Η με αριθμό 81/22-9-2003 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Στριφτάρη προς τους Υπουργούς Εσωτερικών, Δημόσιας Διοίκησης και Αποκέντρωσης, Υγείας και Πρόνοιας, σχετικώς με την καθυστέρηση στην πληρωμή των εργαζομένων στους παιδικούς σταθμούς, που ανήκαν στο Ίδρυμα Βρεφονηπιακών Σταθμών Αθηνών. 
4. Η με αριθμό 80/22-9-2003 επίκαιρη ερώτηση της Βουλευτού του Συνασπισμού της Αριστεράς, των Κινημάτων και της Οικολογίας κ. Ιωάννας Στεργίου προς τον Υπουργό Εργασίας και Κοινωνικών Ασφαλίσεων, σχετικώς με τα πρόσφατα ατυχήματα στα μεταλλεία της ?μφισσας και της Λάρκο, την τήρηση των κανόνων υγιεινής και ασφάλειας στους χώρους εργασίας κλπ. 
5. Η με αριθμό 82/22-9-2003 επίκαιρη ερώτηση του Ανεξάρτητου Βουλευτή κ. Γεώργιου Καρατζαφέρη προς τον Υπουργό Εθνικής Παιδείας και Θρησκευμάτων, σχετικώς με τις προθέσεις του Υπουργείου για την επαναφορά του πολυτονικού συστήματος. 
Το λόγο έχει ο κ. Νικόλαος Γκατζής. 
ΝΙΚΟΛΑΟΣ ΓΚΑΤΖΗΣ: Ευχαριστώ, κύριε Πρόεδρε. 
Κύριοι Βουλευτές, τα άρθρα που υπάρχουν μαζί με τις τροπολογίες, οι οποίες έχουν κατατεθεί, υπερβαίνουν το κύριο νομοσχέδιο που μιλάει για τις λαϊκές αγορές. Και οι άλλες διατάξεις, κύριε Πρόεδρε, είναι πολλαπλάσιες σχεδόν του κορμού του νομοσχεδίου. 
Είναι κάτι που το συνηθίζει η Κυβέρνηση, να αιφνιδιάζει δηλαδή πολλές φορές τη Βουλή, να φέρνει άρθρα και τροπολογίες που μπορούν να αποτελέσουν ολόκληρα νομοσχέδια και δυστυχώς πολλά από αυτά δεν έχουν καμία σχέση με το συζητούμενο νομοσχέδιο. Παρ΄ όλα αυτά όμως, θα πρέπει να σχολιάσουμε εδώ και αυτά τα άρθρα και τις διατάξεις. 
Κατ? αρχάς όσον αφορά το άρθρο 10, θα ήθελα να πω, κύριε Υπουργέ, ότι δεν είναι ξεκομμένο από τη γενικότερη πολιτική σας, όπως και τα άλλα άρθρα που έχετε παρακάτω. Δεν είναι ξεκομμένα από την αναδιάρθρωση που γίνεται στο καπιταλιστικό σύστημα και από την κυριαρχία ουσιαστικά των εταιριών μέσα στην ζωή των πολιτών, την οποία πληρώνουν πανάκριβα.
Να σας θυμίσω ότι φέρνετε νομοσχέδιο με το οποίο υποχρεώνετε τις κατοικίες να ασφαλίζονται -πράγμα που αποτελεί μία ακόμα επιβάρυνση- και μάλιστα για πυρκαγιές, για σεισμούς κλπ., χωρίς τελικά να δείτε ότι αυτό το κόστος είναι πάρα πολύ μεγάλο. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Είστε αντίθετος σε αυτό;
ΝΙΚΟΛΑΟΣ ΓΚΑΤΖΗΣ: Υποχρεώνετε θέλει δε θέλει ο άλλος να πάει να ασφαλιστεί. Τουλάχιστον αφήστε το προαιρετικά. 
Εδώ τι κάνετε; Έρχεστε να ενισχύσετε με το άρθρο 10 τα πάγια στοιχεία των ασφαλιστικών εταιριών. Και μάλιστα όχι μόνο με το μετοχικό κεφάλαιο, αλλά δίνοντας πριμ. Να συμπεριληφθεί μέσα στο κεφάλαιο, στα πάγια κεφάλαια που έχει, ένα πριμ 30% στα ακίνητα επιπλέον της αντικειμενικής αξίας και μάλιστα συμπεριλαμβάνετε και ακίνητα τα οποία βρίσκονται εκτός σχεδίου όπου εκεί δεν μπορεί να πει κανείς ποια είναι η αντικειμενική αξία. 
Υπάρχει το προηγούμενο τεκμήριο που λένε και οι εφοριακοί και οι δικηγόροι στην προηγούμενη πώληση. Με βάση αυτά τα τεκμήρια καθιερώνεται και η τιμή που μπορεί να είναι πολύ πάνω από την πραγματική, γιατί υπάρχουν εικονικά συμβόλαια, εικονικές τιμές στα συμβόλαια, που παρουσιάζουν τα περιουσιακά στοιχεία ή τα ακίνητα να έχουν πενταπλάσια και δεκαπλάσια αξία της πραγματικής. 
Έχουμε τέτοιες περιπτώσεις και στο Βόλο, όπου έκαναν εικονικά συμβόλαια αξίας 10.000.000, τα παρουσιάζουν 150 το στρέμμα και επειδή ήταν υπό απαλλοτρίωση τα χωράφια αυτά ζητάνε τέτοια ποσά. Το ίδιο γίνεται και με αυτές τις περιπτώσεις των εταιριών που τα περιουσιακά τους στοιχεία, τα πάγια στοιχεία, μπορούν να παίξουν σήμερα ένα ρόλο στο οικονομικό μέγεθος των ασφαλιστικών αυτών εταιριών. 
Εδώ όμως θα πρέπει να δείτε ότι και στην παράγραφο 1 στην εισηγητική έκθεση επισημαίνετε τους κινδύνους τα ακίνητα αυτά να βρίσκονται σε περιοχές χωρίς την ύπαρξη Εθνικού Κτηματολογίου, που αμφισβητείται η κυριότητά τους, ότι δηλαδή μπορεί να βρίσκονται μέσα σε δασικές εκτάσεις, να είναι κρατικά κλπ.. 
Επιπλέον, δε φέρνετε καμία πρόταση πώς αυτό, κύριε Πρόεδρε, θα εξασφαλιστεί ώστε οι εταιρίες αυτές να μην αποκτήσουν από εκεί και πέρα και επιπλέον δικαιώματα με την παρουσίαση και αναγνώριση σαν πάγιων περιουσιακών στοιχείων περιοχών οι οποίες είναι δημόσιες, είναι δασικές εκτάσεις κλπ.
Θα ήθελα να πω επίσης εδώ όσον αφορά τις ασφαλιστικές εταιρίες -που και η Νέα Δημοκρατία ζήτησε να έρθει ένα νέο νομοσχέδιο που θα λύνει τα προβλήματα, γιατί αυτή η επιχορήγηση ?γιατί για επιχορήγηση πρόκειται εδώ ουσιαστικά- είναι μηδαμινή- ότι καλό θα είναι αυτές οι εταιρίες να λύνουν μόνες τα προβλήματά τους. Θα πρέπει όμως να υπάρχει ιδιαίτερα για τις ασφαλιστικές εταιρίες ένας επιπλέον έλεγχος, κύριε Υπουργέ, ώστε να αποδεικνύεται η φερεγγυότητα που μπορούν να παρέχουν στους πελάτες τους. Και η εγγύηση είναι το να έχουν υγιή οικονομικά στοιχεία και όχι να παρουσιάζονται ασφαλιστικές εταιρίες «μαϊμούδες» και οι πελάτες που είναι ασφαλισμένοι στις εταιρίες αυτές πολλές φορές να τρέχουν σε ζημιές να πληρώνουν εξ ιδίων γιατί η ασφαλιστική εταιρία δεν ανταποκρίνεται.
Εμείς δεν μπορούμε να ψηφίσουμε αυτήν τη διάταξη, αυτό το άρθρο. Θεωρούμε ότι είναι χαριστική κι επιπλέον και ενισχυτική προς τις ασφαλιστικές εταιρίες, για να παρουσιάσουν περισσότερα κεφάλαια και μάλιστα χωρίς τα κεφάλαια αυτά να είναι κατοχυρωμένα δικά τους. Και τους δίνετε εσείς τη δυνατότητα να παρουσιάσουν και τέτοια ακριβώς στοιχεία. 
Όσον αφορά τώρα το άρθρο 11, μιλάμε για επτά θέσεις προσωπικού. Θα ήθελα εδώ να πω, κύριε Υπουργέ, ότι μπορεί να κάνατε δεκτή τη διάταξη αυτή που έφεραν οι εργαζόμενοι ?κι εμείς δεχόμαστε την τροπολογία αυτή- αλλά θα δείτε το τι ακριβώς συμβαίνει με τους νόμους τους οποίους φέρνετε, όταν τώρα ουσιαστικά αναγκάζεστε να αναγνωρίσετε τον καταργηθέντα νόμο και με βάση αυτόν να κάνετε την ένταξη αυτών των υπαλλήλων στο αίτημα το οποίο σας υποβάλλουν και που εμείς βέβαια συμφωνούμε. Και μπαίνει το εξής ερώτημα. Όταν με το νέο νόμο που ψηφίσατε για τα κριτήρια των προσλήψεων βάζετε, για παράδειγμα, ως προϋπόθεση ότι στα αγγλικά πρέπει κάποιος να έχει το proficiency και άμα έχει το lower δεν τον παίρνετε, τι θα συμβεί όταν ένας τριανταπεντάχρονος ή σαραντάρης υπάλληλος που έχει μεν όλα τα προσόντα, την εμπειρία κλπ. έχει μόνο το lower; Θα προτιμηθεί ο εικοσιπεντάρης χωρίς εμπειρία -αυτός είναι ο νόμος- να πάρει τη θέση του διευθυντού; Βλέπετε, λοιπόν, ότι δεν είναι μόνο το τι τίτλους φέρνει ο καθένας, αλλά και το τι εμπειρία διαθέτει. Μπορεί να μην έχει lower, αλλά μπορεί να έχει τεράστια άλλη εμπειρία, που να μπορεί να ανταποκρίνεται στα καθήκοντα αυτά.
Όσο για το θέμα του ΕΦΕΤ, κύριε Υπουργέ, σας είπα και προχθές ότι δεν υπάρχει υπηρεσία του δημοσίου που να εγγυάται την αποστολή του ΕΦΕΤ. Έχετε ξεχαρβαλώσει τελείως το δημόσιο. Τα εναποθέτετε όλα στον ιδιωτικό τομέα. Δημιουργείτε διάφορες εταιρίες επί εταιριών, ελεγκτικούς μηχανισμούς επί ελεγκτικών μηχανισμών, δημιουργείτε ένα άλλο παραμάγαζο ελεγκτικών, δήθεν μηχανισμών γύρω από τις δημόσιες υπηρεσίες, απαξιώνετε τελείως το δημόσιο τομέα και σε προσωπικό επίπεδο και σε επίπεδο αμοιβών, οι οποίες είναι πάρα πολύ χαμηλές και έτσι έχουμε ως αποτέλεσμα οι περισσότερες υπηρεσίες να μην είναι στελεχωμένες.
Σας έφερα προχθές το παράδειγμα του τι γίνεται στη Μαγνησία. Έχουμε εκεί την υγειονομική υπηρεσία, η οποία είναι υπεύθυνη για τη δημόσια υγεία και στερείται η υπηρεσία αυτή οκτώ οργανικών θέσεων εδώ και μια δεκαετία. Και βρίσκεται διευθυντής και υποδιευθυντής οι οποίοι, κύριε Πρόεδρε, δεν κάνουν τίποτε άλλο παρά να υπογράφουν χαρτιά για άδειες υγειονομικού ενδιαφέροντος, που αναγκάζονται οι ίδιοι να πάνε να κάνουν μια επίσκεψη και να δουν αν πραγματικά διαθέτει όλα τα προαπαιτούμενα.
Δεν μπορούμε να πάμε έτσι, κύριε Υπουργέ, και νομίζω ότι αυτό γίνεται περισσότερο για να φανεί ότι κάτι κάνουμε και σ΄ αυτό τον τομέα. 
Στο άρθρο 13, κύριε Πρόεδρε, έχουμε πάρα πολλές ενστάσεις. Μια κοινωνική αρμοδιότητα, την οποία είναι υποχρεωμένο να ακολουθήσει το Υπουργείο Εργασίας, το Υπουργείο Υγείας και Πρόνοιας κλπ. σε συνεργασία με τις ανώτερες συνδικαλιστικές ομοσπονδίες και να έχει σχέση με τα εργατικά κέντρα, αυτό συγκεκριμένα το πρόβλημα του κοινωνικού τουρισμού ανατίθεται στον πρόεδρο του ΕΟΤ για να το διαχειριστεί αυτός. Ξέρετε γιατί γίνεται έτσι; Για να πει ?παραδείγματος χάρη- «Ποια ξενοδοχειακή επιχείρηση σήμερα δεν έχει κόσμο κλπ.; Ας την ενισχύσουμε και γι? αυτό πηγαίνετε εκεί». 
Φέτος το θέμα του κοινωνικού τουρισμού υπέστη ένα πάρα πολύ μεγάλο πλήγμα ιδιαίτερα σε αυτούς τους ανθρώπους που έχουν ανάγκη και προσφεύγουν σε τέτοιου είδους τουρισμό και αναψυχή. Όταν έπαιρναν τηλέφωνο, κύριε Πρόεδρε, σαν πελάτες για να κλείσουν δωμάτιο, υπήρχαν διαθέσιμα δωμάτια. Όταν, όμως, τους έλεγαν ότι ήταν από τον κοινωνικό τουρισμό, τους απαντούσαν «Α, με συγχωρείτε. Πάρτε αργότερα γιατί δεν είδα ότι εδώ υπάρχουν κάτι καρτέλες που γράφουν ότι έχουν ήδη κλείσει τα δωμάτια.» Δεν μπορεί, λοιπόν, να ανατίθεται στον πρόεδρο του ΕΟΤ να λύσει αυτά τα προβλήματα.
Φυσικά ο ΕΟΤ είναι ένα μεγάλο πρόβλημα. Είχαμε πει τις ενστάσεις μας για το διαχωρισμό σε τρεις ανώνυμες εταιρείες. Έχει πολλά προβλήματα και ιδιαίτερα έχει προβλήματα με το προσωπικό.
Για το άρθρο 14 θα ήθελα να σας πω, κύριε Υπουργέ, ότι κάποτε θα πρέπει να γίνει ένας διαχωρισμός και να ξεκαθαρίσουμε τι θεωρούμε μικρομεσαία επιχείρηση. Είναι η επιχείρηση που απασχολεί μέχρι δέκα εργαζόμενους, μέχρι τριάντα εργαζόμενους, μέχρι πενήντα εργαζόμενους, μέχρι πεντακόσιους εργαζόμενους, όπως λέει η Ευρωπαϊκή Ένωση; 
Γιατί εδώ, κύριοι συνάδελφοι, όλα αυτά τα χρήματα που έρχονται για ενίσχυση -που λέτε και το προπαγανδίζετε ότι θα ενισχύσετε τις μικρομεσαίες επιχειρήσεις- τα παίρνουν οι μεγάλες επιχειρήσεις, οι οποίες κατά την Ευρωπαϊκή Ένωση θεωρούνται μικρομεσαίες επιχειρήσεις. Μέχρι διακόσιες πενήντα, τριακόσιες και ?σε ορισμένες περιπτώσεις- πεντακόσιες θέσεις εργασίας θεωρούνται για την Ευρώπη ότι συνιστούν μικρομεσαία επιχείρηση, όταν φυσικά εκεί έχουν τους κολοσσούς των δεκάδων χιλιάδων εργαζομένων.
Κάντε, λοιπόν, ένα διαχωρισμό για να μπορούν να ωφεληθούν πραγματικά οι μικρομεσαίες επιχειρήσεις από τα διάφορα προγράμματα που έρχονται από την Ευρωπαϊκή Ένωση και από άλλα μέτρα που θα πάρετε. Μην τους έχετε εκεί συνέχεια σαν την πηγή είσπραξης των εσόδων του προϋπολογισμό, μία με τη συνάφεια, μία με το ΦΠΑ, μία με την εξαετία, μία με τον επανέλεγχο και οικονομικά τους έχετε τελείως απονευρώσει αυτούς τους ανθρώπους και πολλοί απ΄ αυτούς τρέχουν για εργασία.
Το άρθρο 15, κύριε Πρόεδρε, είχαμε πει από την αρχή ότι είναι μια «αμαρτωλή» ιστορία. Η ΕΤΒΑ είχε δαπανήσει δώδεκα δισεκατομμύρια και ο Αστακός το αγόρασε ενάμισι δισεκατομμύριο. Έχουμε τώρα μια πριμοδότηση ?ακούστε- 58% για να γίνει αυτή η επιχείρηση. Δηλαδή, στα τριάντα οκτώ δισεκατομμύρια της επένδυσης τα είκοσι δύο είναι κρατικά -για να δείτε τι βάζουν αυτοί οι μεγαλοσχήμονες.
Πέρα όμως απ΄ αυτό, κύριε Πρόεδρε, εντάσσεται και στο νόμο περί ΒΕΠΕ για να μπορέσει ουσιαστικά να γίνει η μεταβίβαση αιγιαλού και παραλίας που κατά το Σύνταγμα είναι αμεταβίβαστα. 
Δεν θα συμφωνήσουμε, λοιπόν, σε τέτοιες «αμαρτωλές» περιπτώσεις.
ΠΡΟΕΔΡΕΥΩΝ (Κωνσταντίνος Βρεττός): Η κ. Στεργίου έχει το λόγο.
ΙΩΑΝΝΑ ΣΤΕΡΓΙΟΥ: Ευχαριστώ, κύριε Πρόεδρε.
Όσον αφορά το άρθρο 10 είχαμε εκφράσει -και εκφράζουμε- τις αντιρρήσεις μας γιατί θεωρούμε ότι είναι μια πολύ σπουδαία ρύθμιση, η οποία ?θα έλεγα- ανοίγει ουσιαστικά «τους ασκούς του Αιόλου» στο θέμα των ασφαλιστικών εταιρειών. 
Το άρθρο 10 παράγραφος 1 έρχεται να αντικαταστήσει την παράγραφο 4 του άρθρου 8 του ν. 400/1970, το οποίο έλεγε ότι με απόφαση του Υπουργού Εμπορίου δεόντως αιτιολογημένη επιτρέπεται, με την επιφύλαξη κλπ. του παρόντος άρθρου, σε εξαιρετικές περιπτώσεις και μετά από αίτηση της ασφαλιστικής επιχείρησης, η χρησιμοποίηση για ορισμένο χρονικό διάστημα στοιχείων του ενεργητικού για την κάλυψη τεχνικών αποθεμάτων. 
Αυτό το άρθρο έδινε την ευχέρεια στον Υπουργό να το κάνει αυτό μέχρι 31.12.1998. Υπήρχε δηλαδή ρητός χρόνος λήξης. Μέχρι σήμερα και μέχρι βέβαια το χρόνο που έβαζε η ρύθμιση δεν είχε υποβληθεί καμία τέτοια αίτηση και ούτε είχε χρησιμοποιηθεί αυτή η δυνατότητα που είχε ο Υπουργός. Σήμερα σύμφωνα με το άρθρο που μας έχετε φέρει εδώ να ψηφίσουμε, λέτε ότι μετά από αίτηση ασφαλιστικής εταιρείας θα δίνεται η δυνατότητα να χρησιμοποιηθούν στοιχεία του ενεργητικού για την κάλυψη των τεχνικών αποθεμάτων για τις οικονομικές χρήσεις 2002 και 2003. 
Ερώτηση, κύριε Υπουργέ: Υπάρχουν αιτήσεις από ασφαλιστικές εταιρείες οι οποίες έχουν πρόβλημα και οι οποίες έχουν έρθει στο Υπουργείο σας ώστε εσείς σήμερα βλέποντας την αναγκαιότητα, να φέρετε αυτήν τη ρύθμιση ώστε να δοθεί η δυνατότητα να καλυφθούν με χρησιμοποίηση των παγίων στοιχείων τους τα προβλήματα που πιθανόν έχουν; Γιατί απ? ό,τι μας λέγατε στην επιτροπή οι ασφαλιστικές εταιρείες έχουν πρόβλημα. Συγκεκριμένα μας είπατε: «Προβλήματα υπάρχουν σε όλη την Ευρώπη, σε όλον τον κόσμο και είναι γνωστό ότι οι ασφαλιστικές αγορές μετά τις καταστροφικές τρομοκρατικές ενέργειες της 11ης Σεπτεμβρίου αλλά και των γεγονότων που επακολούθησαν στην Ευρώπη οδηγήθηκαν σε μία βαθύτατη κρίση». Δεν είναι αιτιολογημένη αυτή η θέση όταν σήμερα έρχεσθε να μας πείτε ότι πρέπει να αλλάξουμε αυτό το εδάφιο και να χρησιμοποιήσουμε αυτήν την έκτακτη ρύθμιση που δίνει το δικαίωμα ο νόμος στον Υπουργό να το κάνει. Εδώ εμείς ανησυχούμε πραγματικά γιατί όταν έρχεσθε και λέτε αυτό το πράγμα ουσιαστικά βάζετε σε κίνδυνο και τους ασφαλισμένους αλλά και τις ίδιες τις ασφαλιστικές εταιρείες οι οποίες προφανώς με οποιαδήποτε απαξίωση των παγίων στοιχείων τους θα μπορούν να βρεθούν εκτεθειμένες.
Διαφωνούμε κατ? αρχήν ότι θα πρέπει να συμπεριλάβετε μέσα σ΄ αυτήν τη ρύθμιση τα ακίνητα τα οποία βρίσκονται εκτός σχεδίου. Η εισηγητική έκθεση η οποία ακολουθεί το νομοσχέδιο λέει ότι, καθώς δεν υπάρχει Εθνικό Κτηματολόγιο είναι πιθανόν να αμφισβητηθεί η κυριότητά τους είτε γιατί ανήκουν στο δημόσιο είτε γιατί ανήκουν σε δασικές εκτάσεις. Και εφόσον εσείς οι ίδιοι αναγνωρίζεται τους κινδύνους έρχεσθε εδώ να μας πείτε να ψηφίσουμε ένα άρθρο το οποίο ουσιαστικά έχει πρόβλημα. Πέρα όμως απ΄ αυτό εγκυμονεί και σοβαρούς κινδύνους. Σύμφωνα, λοιπόν, με το τροποποιούμενο άρθρο κάθε είδους περιουσιακό στοιχείο που τοποθετείται από την ασφαλιστική εταιρεία σε ασφαλιστική τοποθέτηση δεν μπορεί να υπερβαίνει ένα συγκεκριμένο ποσοστό των τεχνικών αποθεμάτων της και φυσικά αυτό προκειμένου να μην απειληθεί η φερεγγυότητά της από τυχόν σημαντική απώλεια των περιουσιακών στοιχείων. Πιστεύουμε ότι η ποσόστωση που έδινε ο προηγούμενος νόμος λειτουργεί σαν ασφαλιστική δικλείδα για τη διατήρηση της φερεγγυότητας της εταιρείας και εσείς έρχεσθε μ΄ αυτό το άρθρο και άρετε οποιοδήποτε περιορισμό στην ασφαλιστική τοποθέτηση των περιουσιακών στοιχείων που έχουν οι ασφαλιστικές εταιρείες.
Όσον αφορά την παράγραφο 2 , στην καινούργια διατύπωση λέτε ότι είναι δυνατόν να γίνονται δεκτά ακίνητα στο ύψος της αντικειμενικής τους αξίας προσαυξημένης με ποσοστό 30% με μία απλή δήλωση ενός αρχιτέκτονα μηχανικού εφόσον υπάρχει κτίσμα. Υπό την προηγούμενη διατύπωση τα ακίνητα γίνονταν δεκτά στο 75% της αξίας που προέκυπτε με βάση την εκτίμηση της επιτροπής του άρθρου 9 του ν. 2190/20 και η οποία καθορίζει την καθαρή θέση της επιχείρησης η οποία όμως δεν μπορούσε να υπερβεί την αντικειμενική αξία προσαυξημένη κατά 30%. Με την καινούργια διατύπωση γίνονται δεκτά τα ακίνητα στην αντικειμενική αξία προσαυξημένη κατά 30%, άρα δηλαδή μπορεί να αντιπροσωπεύει και το 100% της εμπορικής αξίας των ακινήτων και όχι το 75% που έβαζε σαν ασφαλιστική δικλείδα ο προηγούμενος νόμος.
Με τη ρύθμιση αυτή θεωρούμε ότι ελλοχεύει ο κίνδυνος υπερτίμησης των ακινήτων, γιατί δίνετε ένα επιπλέον όριο αποτίμησης 30% πάνω στην αντικειμενική αξία, χωρίς να λαμβάνεται καθόλου υπόψη η εμπορική τους αξία. Πιστεύουμε, λοιπόν, ότι αυτό δημιουργεί πρόβλημα στα περιθώρια φερεγγυότητας των ασφαλιστικών εταιρειών και, φυσικά, στους ασφαλισμένους, οι οποίοι έχουν τοποθετήσει τα χρήματά τους σ? αυτές τις ασφαλιστικές εταιρείες.
Θα αναφερθώ τώρα στην παράγραφο 3. Η προηγούμενη διατύπωση που αφορούσε την τοποθέτηση χρεογράφων για την κάλυψη των αξιών των ασφαλιστικών εταιρειών, μιλάει για τα χρεόγραφα που οι αξίες τους προκύπτουν σύμφωνα με τις αξίες που αναφέρονται στο προσάρτημα των οικονομικών καταστάσεων, τις οποίες υποβάλλει η ασφαλιστική εταιρεία. Μιλάμε, βέβαια, για τις οικονομικές καταστάσεις που ελέγχονται από τους ορκωτούς λογιστές και δημοσιεύονται.
Με την καινούργια διατύπωση που κάνετε, παίρνετε το 85% της αντικειμενικής αξίας, προσαυξημένης πάλι κατά 30% ως προς τα χρεόγραφα και, σύμφωνα με τις καταστάσεις, οι οποίες υποβάλλονται κατά νόμο στο Υπουργείο Ανάπτυξης. Ξεπερνάτε το προηγούμενο, δηλαδή τις οικονομικές καταστάσεις και μιλάτε για άλλες καταστάσεις, οι οποίες θα υποβάλλονται στο Υπουργείο Ανάπτυξης και πάλι προσαυξημένες.
Επομένως, και στη μία περίπτωση και στην άλλη, θεωρούμε ότι υπερτιμάτε τα περιουσιακά στοιχεία και τις δικλείδες που, εν πάση περιπτώσει, υπάρχουν, για να καλυφθούν τα τυχόν προβλήματα που έχουν οι ασφαλιστικές εταιρείες. Αν θέλετε, μάλιστα, την άποψή μας, πιστεύουμε ότι πρόκειται για μία φωτογραφική διάταξη, με την οποία κάτι θέλετε να καλύψετε, κάποιους θέλετε να καλύψετε. 
Για εμάς, θα ήταν σωστό να φέρετε στη Βουλή στοιχεία, σχετικά με το ποιες επιχειρήσεις έχουν κάνει αιτήσεις, ποιες έχουν πρόβλημα ?υπάρχουν συγκεκριμένες διαδικασίες- τα οποία θα ήταν σωστό και για λόγους διαφάνειας να τα γνωρίζουμε στη Βουλή. Γι? αυτό, εμείς εξαρχής πήραμε τη θέση κατά αυτού του άρθρου.
Στο άρθρο 11 που αφορά τον ΕΦΕΤ, θα ήθελα να πω ότι με την προσθήκη που βάλατε, ως ένα βαθμό λύνεται το ζήτημα. Όμως, αυτό που πιστεύουμε εμείς ότι θα πρέπει να λυθεί είναι, κυρίως, το να καλυφθούν οι πεντακόσιες θέσεις που έχετε αποφασίσει για τον ΕΦΕΤ. Μέχρι τώρα, μόνο εκατόν πενήντα θέσεις έχουν καλυφθεί. Το κυριότερο πρόβλημα δεν είναι να μετατάξετε και να αποσπάσετε υπαλλήλους ?αυτό δεν λύνει το πρόβλημα μακροχρόνια- αλλά να επανδρώσετε την υπηρεσία του ΕΦΕΤ και να δώσετε κίνητρα στους υπαλλήλους, γιατί αντιμετωπίζουν προβλήματα. Είναι σαν τους επόπτες ελέγχου των νομαρχιών, έχουν ανάγκη να τους δώσετε κάποια πριμ, κάποια έξοδα, κάποιες πρόσθετες αμοιβές, ώστε πραγματικά να τους βγάλετε και αυτούς έξω και να κάνουν σωστά τη δουλειά τους.
Στο άρθρο 12 δεν έχουμε αντίρρηση. Θεωρούμε ότι πρόκειται για καθαρά «τακτοποιητικές» διατάξεις.
Και εμείς θα συμφωνούσαμε στο άρθρο 13 ότι στα Προγράμματα Κοινωνικού Τουρισμού που θα καταρτίζει ο ΕΟΤ, σωστό θα είναι να συμμετέχουν και εκπρόσωποι των εργαζομένων και των συνταξιούχων, εκπρόσωποι των τάξεων και όλοι όσοι εμπλέκονται σ? αυτά τα προγράμματα. Δεν είναι σωστό να είναι πέρα και έξω από τους φορείς, για τους οποίους είναι θεσμοθετημένος αυτός ο θεσμός και να μη συμμετέχουν και αυτοί στη διαδικασία προγραμματισμού.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Στο άρθρο 14 που γίνεται μία «τακτοποίηση», θα λέγαμε, για το Ταμείο Εγγυοδοσίας των μικρών και μεσαίων επιχειρήσεων, εμείς θα λέγαμε ότι το ζήτημα της ενίσχυσης των μικρομεσαίων επιχειρήσεων, πρώτα και κύρια, περνάει από την αλλαγή και τροποποίηση του χρηματοπιστωτικού συστήματος. Δεν μπορείτε με κανένα τρόπο να βοηθήσετε οποιαδήποτε επιχείρηση, αν δεν μπορούν με χαμηλά επιτόκια να δανειοδοτούνται, για να αναπτύξουν κάποια προγράμματα και να ενταχθούν στα προγράμματα που λέτε με το ΕΠΑΝ και όλα τα υπόλοιπα. 
Θεωρούμε δηλαδή ότι το να φτιάξουμε έναν οργανισμό ή μία εταιρεία και να τακτοποιήσουμε μερικούς υπαλλήλους, δεν βοηθάει, αν πραγματικά δεν αλλάξει γενικότερα το σύστημα ενίσχυσης των μικρομεσαίων επιχειρήσεων.
Στο άρθρο 15 ειπώθηκαν πολλά. Βέβαια, ειπώθηκε από πολλές πλευρές και εσείς μας είπατε το εξής: Ωραία, έγινε ό,τι έγινε στον ΑΣΤΑΚΟ. Δεν πρέπει να γίνει αυτό το έργο;
Πρέπει να γίνει αυτό το έργο, αλλά τόσα χρόνια έπρεπε να αφήσουμε να απαξιωθεί όλη αυτή η ιστορία; Έπρεπε δηλαδή να γίνει όλο αυτό το σκάνδαλο, να δοθεί από την ΕΤΒΑ το έργο αυτό, να πουληθεί στην «ΑΣΤΑΚΟΣ TERMINAL» και να έρχεστε τώρα να χρηματοδοτείτε την ίδια εταιρεία, η οποία το πήρε για να κάνει τα έργα; Για μας, αυτό είναι σκάνδαλο. Δεν είναι ο φορέας αυτός εκείνος ο οποίος θα πρέπει να χρηματοδοτηθεί για να κάνει τα έργα. Θα μπορούσατε να βρείτε μια άλλη λύση και όχι να προχωρήσετε σ? αυτήν τη σκανδαλώδη σύμβαση.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Κωνσταντίνος Βρεττός): Ο κ.Σπυριούνης έχει το λόγο.
ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, συζητούμε την επόμενη ενότητα των άρθρων, από το 10 μέχρι το 15. Ρυθμίζονται διάφορα θέματα συναφή προς το αρχικό περιεχόμενο του νομοσχεδίου για το υπαίθριο εμπόριο, που βελτιώνουν κάποιες διαπιστωθείσες αδυναμίες λειτουργίας διαφόρων φορέων, εξαλείφουν κάποιες αδικίες εις βάρος συγκεκριμένων προσώπων κλπ. 
Ξεκινώντας από το άρθρο 10, ρυθμίζει θέματα των ασφαλιστικών εταιρειών. 
Κύριε Υπουργέ, η παρουσία σας βέβαια με δεσμεύει όχι μόνο συναισθηματικά, αλλά και κατά την εκτίμηση ότι οράτε με διαύγεια τις ευθύνες σας και επομένως δίνετε τις καλύτερες συνθετικές των αρνητικών και θετικών παραγόντων λύσεις. 
Παρά ταύτα, κύριε Πρόεδρε, παρά τη συναισθηματική και ουσιαστική δέσμευση που ασκεί επάνω μου η παρουσία του φίλου μου κ.Τσοχατζόπουλου, θα ήθελα να πω ότι εβομβάρδισε η αριστερά πτέρυγα, δεξιά προς εμένα?
ΓΕΩΡΓΙΟΣ ΔΑΣΚΑΛΑΚΗΣ: Χωροταξικά δεξιά.
ΚΥΡΙΑΚΟΣ ΣΠΥΡΙΟΥΝΗΣ: ? με πλατιά έννοια βέβαια, το επισημαίνω, γιατί πολλά σημεία της Αριστεράς, ας μου επιτρέψει η συμπαθέστατη συνάδελφος, συμπλέουν με πολλά σημεία της Δεξιάς, όπως εξάλλου πολλά σημεία δικά μας είναι παλαιοδεξιά, κύριε Πρόεδρε, όχι απλώς δεξιά?
ΚΥΡΙΑΚΟΣ ΣΠΥΡΙΟΥΝΗΣ: Έρχεται ο εκλογικός νόμος το τελευταίο προεκλογικό εξάμηνο, δίνεται η magna carta, που το 1215 είχε περιεχόμενο, όπως και η σημερινή που έχει κοινωνικό περιεχόμενο, όταν βρίσκονται εν εκκρεμότητι οι υποσχέσεις του 2000, χωρίς να πραγματοποιηθούν, τότε λέω ειρωνικά και εγώ ότι είναι παλαιοδεξιά η νοοτροπία. 
Οι ασφαλιστικές εταιρείες χρήζουν βοηθείας και στήριξης. Αυτήν την εκτίμηση κάνει το νομοσχέδιο. Αν χρήζουν, επειδή η λειτουργία τους έχει ευρύτερη κοινωνική διάσταση, σαφώς και στηρίζω την επιλογή του άρθρου 10 και περιορίζομαι σ? αυτό.
Στο άρθρο 11, κύριε Υπουργέ, να τα λέμε ανοικτά. Επειδή είμαι δύσκαμπτος στρατιωτικός, έτσι με χαρακτηρίζουν οι πολιτικοί όπως εσείς, δεν έχω τον ελιγμό. Ο ελιγμός στη στρατιωτική μας ζωή είναι πρώτο δόγμα δράσης. Τα ζήσατε στο Υπουργείο Εθνικής ?μυνας. Αν δεν μπορείς να ελιχθείς, δεν μπορείς να αντιμετωπίσεις τις με ιλιγγιώδη ταχύτητα καταστάσεις στη μάχη. Επομένως, ο ελιγμός δεν είναι μόνο αρχή πολέμου, είναι επιβαλλόμενο καθήκον διαπαιδαγώγησης των στρατιωτικών. 
Μπορούν και οι στρατιωτικοί να ενταχθούν στην πολιτική. Μη μας εξοβελίζετε εντελώς. Έχουμε πτωχεύσει εντελώς. Είναι δύο-τρεις στο ΠΑΣΟΚ και άλλοι δύο-τρεις στη Νέα Δημοκρατία. Τέλειωσε η ιστορία, γιατί το πολιτικό σύστημα δεν επιτρέπει την είσοδο του στρατιωτικού.
Γιατί, κύριε Υπουργέ; Τα λέμε κοφτά τα πράγματα, τα λέμε με το όνομά τους και γινόμαστε δυσάρεστοι. Εσείς έχετε άποψη για τη μοίρα μου στη Θεσσαλονίκη. Ήταν δώδεκα η ώρα το ραντεβού στη νομαρχιακή και πήγαινα στις δώδεκα παρά πέντε ο καημένος. Περίμενα και πήγαινε η ώρα μία, μετά μία και δέκα για να έλθει ο δεύτερος, οπότε είπα και εγώ «δεν ξανάρχομαι» και δεν ξαναπήγα. Κατηγορώ την ιδιότητά μου. 
Η κομματοκρατία στη Δημόσια Διοίκηση αποτελεί τον πλέον αρνητικό παράγοντα για την αποτελεσματική απόδοσή της.
Στη Δημόσια Διοίκηση θα πρέπει να επικρατήσουν άλλες συνθήκες, κύριε Υπουργέ. Ξέρω ότι έχετε παλέψει. Στηρίξαμε το νόμο Πεπονή κλπ και όλα αυτά είναι περηφάνια για το ΠΑΣΟΚ. Μακάρι να είχαμε μόνο τέτοιες πράξεις, να είμαι καμικάζι σ΄ όλο τον αγώνα, αλλά δεν έχουμε. 
Κάναμε και εμείς λάθη. Ρυμουλκηθήκαμε, κύριοι συνάδελφοι, από τις εκσυγχρονιστικές αντιλήψεις. Αλλά δεν θέλω να πω με τι αντικαταστάθηκε η βάση.
Το άρθρο 11 προβλέπει τη διάταξη που αφορά το Εμπορικό και Βιομηχανικό Επιμελητήριο. Έχει 120.000. Τη θεωρώ απόλυτα δικαιολογημένη και την ψηφίζω, χωρίς καμία συζήτηση. Αφορά τις επτά θέσεις. Νομίζω ότι οι δυο είναι πανεπιστημιακές και οι άλλες θέσεις είναι για αποφοίτους λυκείου. 
Θέλω όμως να θέσω ένα ευρύτερο θέμα. Όταν έχουμε εκατοντάδες χιλιάδες πτυχιούχους ανωτάτων σχολών, γιατί δεν τους χρησιμοποιούμε; Αυτοί κυρίως αντιμετωπίζουν τραγική κατάσταση ανεργίας. Γιατί δεν ζητάμε και οι επτά να είναι πτυχιούχοι πανεπιστημίου; Αυτή είναι μια απορία. 
Έρχομαι στο άρθρο 12. Σαφώς παράλληλα με την ηθική στήριξη στα στελέχη χρειάζεται και η υλική στήριξη. Σαφώς πρέπει να αντικρίζεται ο χειρισμός όλων των στελεχών σ΄ ένα σύστημα και πλαίσιο δικαιοσύνης και ισότητας. Βελτιώνετε την οικονομική κατάσταση του Προέδρου να εξισωθεί με τα μέλη ΔΕΠ κλπ. Ψηφίζω το άρθρο 12.
?ρθρο 13. Πρέπει να παραδεχθείτε ?ξέρω τις προσπάθειες που κάνετε- ότι έχει προβλήματα εσωτερικής κακοδαιμονίας κλπ. ο ΕΟΤ. Δεν μπορεί να ξεφύγει από αυτή την αγκύλωση της νοοτροπίας του. Και παρά τα θεσμικά μέτρα που ψηφίζονται κλπ., πάει χωλά-χωλά, βήμα χελώνιο, για να πετύχει τους αντικειμενικούς του σκοπούς. Και βλέπετε τη διατίμηση του τουριστικού θησαυρού, του πολιτιστικού θησαυρού της πατρίδας μας, του γαλανού μας ουρανού, της μαγευτικής μας θάλασσας, της γοητείας της ελληνικής -εναλλασσόμενης σ΄ όλες τις εικόνες της θείας δημιουργίας- φύσης. Και παρά ταύτα, κουτσαίνοντας πάμε να διεκδικήσουμε τουριστική ανταγωνιστικότητα.
( Στο σημείο αυτό την Προεδρική Έδρα καταλαμβάνει η Δ΄ Αντιπρόεδρος της Βουλής κ. ΑΝΝΑ ΜΠΕΝΑΚΗ- ΨΑΡΟΥΔΑ)
Το μέτρο περιέχει και δικαιοσύνη. Αποκαθιστά κάποιους που έχουν όλα τα προσόντα, από την εμπειρία μέχρι την πανεπιστημιακή μόρφωση και είναι και συναφής ο πανεπιστημιακός τους τίτλος κλπ. Αποκαθιστάται νομίζω μια δικαιοσύνη στα πράγματα με τη διάταξη αυτή, ώστε να μπορούν να επιλέγονται και αυτοί στην ιεραρχία.
?ρθρο 14. Κύριε Υπουργέ, υποφέρουν οι μικρομεσαίοι. Έχουν συντριβεί. Σαφώς και οφείλουν να συμμετέχουν. Το άρθρο 4 του Συντάγματος είναι συντριπτικό. Είναι η γοητεία της ισότητας. Είναι το περιεχόμενο της δημοκρατίας. Όλοι οφείλουν να συμβάλουν στα οικονομικά βάρη. Οι παράγραφοι 5 και 6, αν θυμάμαι καλά, καλύπτουν δύο θεμελιώδεις υποχρεώσεις κάθε Έλληνα. Η μια είναι να συμβάλει στα οικονομικά βάρη, ανάλογα με τις δυνατότητές του και η άλλη ?μιλώ πάντα για το άρθρο 4 του Συντάγματος- να συμβάλει στην εθνική άμυνα, αν μπορεί να φέρει όπλα. 
Εξ ου και η θέση μου ?θα θυμάστε την ερώτηση και τη θέση που είχα υποβάλει- είναι υπέρ της στράτευσης των αγάμων γυναικών. Μην τρομάζετε οι έγγαμες, κυρία Αντιπρόεδρε. Είστε πολύ μικρή, δεν κινδυνεύετε να στρατευθείτε. 
Είμαι υπέρ της στράτευσης, κύριε Υπουργέ, που κάνατε επί της εθνικής άμυνας και γνωρίζετε τις ανάγκες του αμυντικού συστήματος, όχι μόνο σε σχέση με τις ορατές απειλές, τις αμετακίνητες απειλές. 
Όσοι βαυκαλίζονται με την ψευδαίσθηση ότι η Τουρκία θα αλλάξει πορεία, γιατί θα ενταχθεί στην Ευρωπαϊκή Ένωση, θέλω να τους πω ότι η Τουρκία θα αλλάξει πορεία, αλλά τη στάση της, την οθωμανικά επεκτατική στάση της στο Αιγαίο, δεν θα την εγκαταλείψει ποτέ. Εδώ είμαστε και θα το δούμε. Δεν ξέρω βέβαια, αν θα είμαστε μέχρι τότε στο Κοινοβούλιο, αλλά αν είμαστε, θα το ξανακουβεντιάσουμε. 
Τι θέλω να πω με όλα όσα ανέφερα προηγουμένως; Ότι οι μικρομεσαίοι αντιμετωπίζουν φοβερά προβλήματα, όχι μόνο από την υποχρέωσή τους να πληρώσουν, αλλά αντιμετωπίζουν και τα προβλήματα που τους δημιουργεί η πέτρινη ανταγωνιστικότητα μέσα στο πλαίσιο της Ευρωπαϊκής Ένωσης. Έχουν προβλήματα αλλαγής της νοοτροπίας τους, αλλά και προβλήματα από την έλλειψη στήριξης από το κράτος. Οι επιτήδειοι στέρεψαν τη στέρνα των μικρομεσαίων. Οι μεγάλοι τα κατάφεραν και οργάνωσαν την προσαρμογή με τρόπο που να πληρώνουν οι μικρομεσαίοι την αδυναμία τους.
Νομίζω ότι κάτι πολύ σημαντικό, που θα διευκόλυνε τις μικρομεσαίες επιχειρήσεις, είναι το Ταμείο Εγγυοδοσίας. Αυτό το ταμείο θα μπορούσε να διευκολύνει αυτούς τους ανθρώπους κατά την καταφυγή τους στις τράπεζες για σύναψη δανείων κλπ. Έπρεπε να έχει λειτουργήσει, αλλά δυστυχώς δεν έχει λειτουργήσει ακόμα.
Πρέπει να πω ότι λαμβάνονται ορισμένα μέτρα. Πιστεύω ότι ο ν.2190 δεν ήταν κώλυμα, γιατί μπορεί να υπερβληθεί η δυσκινησία, που προκαλεί στην πρόσληψη προσωπικού, με διαδικασίες που ο ίδιος ο νόμος προβλέπει. Εν πάση περιπτώσει, θεωρώ ότι η ρύθμιση ήταν απαραίτητη και καλώς γίνεται. Εγώ θα την ψηφίσω.
Ας πάμε τώρα σε αυτήν την εταιρία. Εγώ δεν έχω ειδικές γνώσεις, αλλά θέλω να πω ότι με ενοχλεί η πριμοδότηση του 58%. Σαφώς υπάρχει ένα έργο σοβαρό με θετικότατες προεκτάσεις, αν εκτελεστεί, αλλά με ενοχλεί αυτή η συντριπτική πριμοδότηση. Θα ξοδευτούν περίπου 35 με 37 δισεκατομμύρια, από τα οποία το 60% θα έχει δοθεί χαριστικά στην εταιρία. Αυτήν την εντύπωση έχω αποκομίσει από τη γραμματική αξιολόγηση του άρθρου.
Κυρία Πρόεδρε, επιτρέψτε μου να υπερβώ τη συναισθηματική και ουσιαστική μου δέσμευση προς τον κ. Τσοχατζόπουλο και να πω ότι έχω δισταγμό να αποδεχθώ το άρθρο 15. Θα ακούσω και τις εξηγήσεις που θα δώσει ο κύριος Υπουργός, όταν πάρει το λόγο. Επομένως, απλώς επιφυλάσσομαι για το άρθρο 15.
Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο κ. Κουρουμπλής.
ΠΑΝΑΓΙΩΤΗΣ ΚΟΥΡΟΥΜΠΛΗΣ: Κυρία Πρόεδρε, συζητούμε τα υπόλοιπα άρθρα του εισαγόμενου σχεδίου νόμου και θα ήθελα ειλικρινά να χαιρετίσω την απόφαση του Υπουργού να αποκαταστήσει στο άρθρο 11 παράγραφος 2 ένα έλλειμμα και μία ανισότητα που προϋπήρχαν σε σχέση με το άρθρο 8. Αυτή η ανισότητα αφορούσε το δικαίωμα των αποσπασμένων υπαλλήλων στον ΕΦΕΤ, οι οποίοι, εφόσον έχουν τα ίδια προσόντα με μονίμους υπαλλήλους γιατί ούτως ή αλλιώς και αυτοί στις οργανικές τους θέσεις είναι μόνιμοι υπάλληλοι, μπορούν να κατέχουν θέση προϊσταμένου. Νομίζω ότι έτσι αποκαθίσταται η τάξη, έννομη και η διοικητική τάξη, σε ό,τι αφορά το αυτό το θέμα.
Επίσης, θα ήθελα να τονίσω ότι η διάταξη του άρθρου 11, που αφορά τις προσλήψεις επτά υπαλλήλων στο Εμπορικό και Βιομηχανικό Επιμελητήριο, είναι μία διάταξη θετική η οποία όμως θα πρέπει να λάβει υπόψη της τα τυπικά προσόντα μίας σειράς υπαλλήλων που με δικαστικές αποφάσεις, εδώ και δέκα χρόνια, υπηρετούν αυτόν το φορέα.
Γι? αυτό θα πρέπει να συμπεριληφθεί διάταξη που να δίνει τη δυνατότητα να λάβουν μέρος στο διαγωνισμό που θα γίνει και οι υπάλληλοι αυτοί. Μια διάταξη δηλαδή που να λέει ότι θα πρέπει να έχουν τα ελάχιστα τυπικά προσόντα πανεπιστημίου σε ό,τι αφορά τις θέσεις πανεπιστημίου ?ΑΕΙ δηλαδή- και του λυκείου σε ό,τι αφορά τη γραμματειακή υποστήριξη.
Στο άρθρο 15 τώρα. Κυρία Πρόεδρε, ακούστηκαν πάρα πολλές απόψεις. Κατάγομαι από μία περιοχή, η οποία βιώνει για πάρα πολλά χρόνια ζητήματα ανάπτυξης. Οφείλουμε να αναγνωρίσουμε ότι η Κυβέρνηση πήρε μια μεγάλη απόφαση, κάτω από τη συνεχή, θα έλεγα, πίεση της κοινοβουλευτικής εκπροσώπησης του νομού μας, όλων των Βουλευτών και όλων των παρατάξεων, ο καθένας με το δικό του τρόπο, γιατί ακριβώς είναι ένα έργο στο οποίο επενδύει ολόκληρη η κοινωνία της περιοχής ?το έργο στο Πλατυγιάλι δηλαδή- τις ελπίδες της για ανάπτυξη της ευρύτερης περιοχής.
Είναι ένα έργο στο οποίο επένδυσε η ελληνική πολιτεία κατά καιρούς, θα έλεγα αρκετά δισεκατομμύρια, είναι μία μεγάλη υποδομή. Ένα λιμάνι που μπορεί να αποδειχθεί ένα από τα μετρημένα και μεγαλύτερα λιμάνια της Μεσογείου. Γιατί πραγματικά διαθέτει φυσικές δυνατότητες πρωτόγνωρες. Και σε συνδυασμό με την προίκα που διαθέτει, δηλαδή την ελεύθερη εμπορική και βιομηχανική ζώνη, μπορεί να παίξει ένα πολύ μεγάλο ρόλο στην ανάπτυξη της περιοχής.
Βεβαίως το λιμάνι αυτό βίωσε τη μη εξέλιξή του. Συναρτήθηκε δυστυχώς η μη εξέλιξη της υποδομής αυτής με πιέσεις που μπορεί να υπήρξαν και με πολιτικές επιλογές και λογικές για διάφορες άλλες περιοχές. Γι? αυτό και σήμερα βλέπουμε ότι υπάρχουν ορισμένα προβλήματα ή τίθενται ορισμένες απόψεις μέχρι του σημείου να χαρακτηρίζεται η όλη επένδυση, ως σκάνδαλο. Νομίζω ότι είναι μία υπερβολή. Η Κυβέρνηση ή έπρεπε να έρθει σε σύγκρουση με ολόκληρη την κοινωνία της περιοχής, διότι αν αυτό το έργο είχε σταματήσει, πραγματικά θα ήμασταν όλοι οι εκπρόσωποί της σ΄ ένα αδιέξοδο. Πιστεύω, λοιπόν, ότι είναι μία σωστή επιλογή. Βεβαίως μπορεί να πει κανείς ότι η διευκόλυνση αυτή που γίνεται ?γιατί πράγματι γίνεται μια διευκόλυνση για να ξεμπλοκαριστεί αυτό το έργο- θεωρείται κατά κάποιον τρόπο ως ευμενής. Νομίζω όμως ότι σε μία τέτοια επένδυση πρέπει να δώσει κάποιος τη δυνατότητα να πάρει το δρόμο της, να απελευθερωθεί, να απαγκυλωθεί από διάφορα διαδικαστικά ζητήματα και να γίνει η προσπάθεια εξέλιξης αυτού του μεγάλου έργου.
Εδώ, εκείνο που εγώ θέλω να σημειώσω -θα είναι ευθύνη του Υπουργείου Ανάπτυξης- επειδή έχω προσωπική άποψη και νομίζω και η ελληνική κοινωνία έχει άποψη για την κοινωνική ευαισθησία του Υπουργείου Ανάπτυξης στα ζητήματα αυτά, είναι το εξής: Πιστεύω ότι το Υπουργείο θα παρακολουθεί από πολύ κοντά τις συμβατικές υποχρεώσεις που έχει η ανάδοχη εταιρεία, ώστε πραγματικά να προχωρήσει υλοποιώντας αυτό το έργο, ένα έργο στο οποίο πραγματικά οι ελπίδες που επενδύονται είναι πολύ μεγάλες για την περιοχή.
Πιστεύω, λοιπόν, ότι εάν το Υπουργείο παρακολουθεί από κοντά βήμα προς βήμα με ανοικτό το μάτι της αξιολόγησης της δουλειάς που γίνεται, είναι βέβαιο ότι το έργο αυτό πραγματικά θα είναι ένα έργο ζωής και πνοής για την ευρύτερη περιοχή της Αιτωλοακαρνανίας και δικαιούται αυτή η περιοχή αυτή τη μεγάλη επένδυση. Είναι πράγματι η μεγαλύτερη επένδυση που γίνεται στη δυτική Ελλάδα. Ήδη έχουν ξεκινήσει οι προσπάθειες σύνδεσης του λιμανιού με την Εθνική Οδό, ήδη έχει γίνει η σήραγγα στο Σταμνά και δημοπρατείται ο δρόμος για να υπάρξει προσπέλαση και από ξηράς σ? αυτό το μεγάλο λιμάνι. Νομίζω, λοιπόν, ότι μ΄ ένα τέτοιο σκεπτικό θα μπορέσουμε να συμβάλουμε όλοι, ώστε αυτό το έργο, το οποίο για δεκαετίες υπόσχεται η ελληνική πολιτεία στην περιοχή της Αιτωλοακαρνανίας, να είναι ένα έργο πραγματικής ανάπτυξης. Να αποτελέσει δηλαδή την ατμομηχανή της ανάπτυξης μιας περιοχής που δικαιούται μια τέτοια στήριξη από την ελληνική πολιτεία. 
Σας ευχαριστώ πολύ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κύριος Υπουργός έχει το λόγο.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Κυρία Πρόεδρε, κυρίες και κύριοι συνάδελφοι, όταν συζητήσαμε επί της αρχής κάναμε αναλυτικές αναφορές για την ουσία των θεμάτων, τα οποία ρυθμίζουμε με τα συγκεκριμένα άρθρα, από το 10 μέχρι και 15, που συζητούμε σήμερα. 
Επιτρέψτε μου σήμερα όμως, αντί να πάω κατευθείαν στην εξήγηση των συγκεκριμένων αναριθμήσεων, να προσεγγίσω λίγο το θέμα που ρυθμίζουμε στο άρθρο 10, με ένα γενικότερο τρόπο.
Η ασφαλιστική αγορά και οι ασφαλιστικές επιχειρήσεις περνάνε μία μεγάλη κρίση, τόσο διεθνώς, όσο και στην Ελλάδα. Στο ευρωπαϊκό επίπεδο υπάρχει προτεραιότητα στην αντιμετώπιση των ειδικών συνθηκών που βρίσκουν μπροστά τους οι ασφαλιστικές επιχειρήσεις, μετά τη μεγάλη κρίση των γεγονότων της 11ης Σεπτεμβρίου της προηγούμενης χρονιάς, τις συνέπειες μιας αυξανόμενης τρομοκρατίας διεθνώς, οι οποίες επιβαρύνουν, αλλάζουν ριζικά το πλαίσιο λειτουργίας των ασφαλιστικών επιχειρήσεων. Αυτό είναι μία διαπίστωση σε ευρωπαϊκό επίπεδο και γι΄ αυτό προβλέπονται πολιτικές και μέτρα στήριξης των ασφαλιστικών επιχειρήσεων για την περίοδο αυτή.
Έτσι, λοιπόν, κι εμείς στην Ελλάδα, μετά από διάλογο περίπου έξι μηνών με τις ασφαλιστικές επιχειρήσεις και με τους καταναλωτές, οι οποίοι ?όπως καταλαβαίνετε- είναι για μιας πρώτη προτεραιότητα, για το πώς θα τους θωρακίσουμε, απέναντι στην υποχρέωση προσφορών των ασφαλιστικών επιχειρήσεων έναντι των καταναλωτών ?νομίζω ότι είναι το βασικότερο θέμα και αυτό πιστεύω ότι μας απασχολεί όλους- την ίδια στιγμή το ενδιαφέρον μας, που επεκτείνεται στη θωράκιση της ασφάλειας του καταναλωτή, πρέπει να λάβει υπόψη μέτρα και πολιτικές υποστήριξης των ασφαλιστικών επιχειρήσεων για να μπορέσουν πράγματι να ξεπεράσουν αυτήν την ειδική περίοδο της κρίσης που υπάρχει διεθνώς, αλλά με έναν τρόπο διαφανή, με έναν τρόπο εξασφαλισμένο ότι δεν θα διακινδυνεύσει περισσότερο η ασφάλεια του καταναλωτή και του πολίτη.
Για το λόγο αυτό, κυρίες και κύριοι συνάδελφοι, εκτιμούμε ότι μπορούμε να προχωρήσουμε αυτές τις ρυθμίσεις στο νομοθετικό πλαίσιο και να υιοθετήσουμε μέτρα που θα ισχύσουν για ένα άμεσο διάστημα ?για δύο χρόνια η πρώτη ρύθμιση, το 2002 και το 2003- ενώ αντίστοιχα οι υπόλοιπες ρυθμίσεις, στο 3 και στο 4, ναι μεν ξεκινάνε το 2002, όπως έχουμε προβλέψει, αλλά όπως ξέρετε το 2005 θα ισχύσουν τα διεθνή λογιστικά πρότυπα, έτσι ώστε η υποχρέωση προσαρμογής όλων με αυτά, θα επιβάλει και την προσαρμογή των ρυθμίσεων τις οποίες προωθούμε, αναδεικνύοντας ως μεταβατικές τις ρυθμίσεις τις οποίες πραγματοποιούμε σήμερα και μεταβατικές για να μπορέσουμε να διευκολύνουμε τις επιχειρήσεις σ΄ αυτήν τη δύσκολη μεταβατική περίοδο να αξιοποιήσουν επί το αποτελεσματικότερο, χωρίς όμως αυξημένο κίνδυνο για τους καταναλωτές, τα αποθέματά τους, την περιουσία τους, τις δυνατότητες αξιοποίησής τους είτε όσον αφορά τη φερεγγυότητα είτε όσον αφορά την οικονομική τους κατάσταση.
Έτσι, λοιπόν, καθιερώνουμε ?όπως ίσχυε και στο παρελθόν άλλωστε, αλλά με αιτιολογημένη απόφαση του Υπουργού Ανάπτυξης- τη χρησιμοποίηση πέραν των υπαρχόντων και άλλων περιουσιακών στοιχείων στις ασφαλιστικές επιχειρήσεις, όπως παραδείγματος χάρη ακίνητα εκτός σχεδίου πόλεως, αλλά δίνουμε και τη δυνατότητα να αξιολογηθούν σε άλλα ποσοστά από τα ήδη προβλεπόμενα, για την κάλυψη των τεχνικών αποθεμάτων των ασφαλιστικών επιχειρήσεων.
Αυτή η ρύθμιση γίνεται σύμφωνα με τις ισχύουσες κοινοτικές οδηγίες. Αναφέρω συγκεκριμένα ότι είναι η 92/1996. Βέβαια, γίνεται με πολύ συγκεκριμένο τρόπο, ώστε να υπάρχει απόλυτη ασφάλεια για τον καταναλωτή και για την αγορά ότι εδώ πέρα δε θα έχουμε υπερεκτιμήσεις που θα θέσουν σε κίνδυνο την ασφάλεια.
Η προσαύξηση της αντικειμενικής αξίας των ακινήτων που λαμβανόταν μέχρι σήμερα υπόψη για την κάλυψη των τεχνικών αποθεμάτων κατά 30%, την οποία θεσπίζουμε, μας φέρνει πιο κοντά στις πραγματικές αγοραίες αξίες των ακινήτων. Εξάλλου, είναι γνωστό ότι οι πραγματικές τιμές είναι υπεράνω των αντικειμενικών. Γι? αυτόν ακριβώς το λόγο εμείς απαιτούμε να γίνει αυτό με την υποβολή υπεύθυνης δήλωσης μηχανικού τοπογράφου για το οικόπεδο ή πολιτικού μηχανικού ή αρχιτέκτονα για το κτίριο. Επίσης, η ίδια αξία μπορεί να χρησιμοποιηθεί για την αποδοχή ενυπόθηκων δανείων, ώστε να καλυφθούν τα τεχνικά αποθέματα της επιχείρησης.
Παράλληλα με την αντικειμενική αξία των ακινήτων μ? αυτόν το συγκεκριμένο τρόπο υπολογισμού των οικοπέδων, υπάρχει δυνατότητα στα χρεόγραφα να λαμβάνεται υπόψη η αξία που αναφέρεται στο προσάρτημα των οικονομικών καταστάσεων ή και σε άλλες καταστάσεις που υπάρχουν κατά νόμο επίσημα στο Υπουργείο Ανάπτυξης.
Επιπλέον, δίνουμε τη δυνατότητα από την προσαυξημένη αντικειμενική αξία, όπως διαμορφώνεται, να μειώνουμε κατά 15% και να λαμβάνουμε το 85% αυτής για το περιθώριο φερεγγυότητας της επιχείρησης, ώστε με το 85% της αντικειμενικής αξίας να υπολογίζουμε τη φερεγγυότητά της. Καταλαβαίνετε ότι αυτό επιβεβαιώνει αυτό που σας είπα προηγουμένως, δηλαδή ότι θέλουμε να διατηρήσουμε τη μεγαλύτερη δυνατή ασφάλεια για τον πολίτη-καταναλωτή, όχι δηλαδή με υπεραξίες, αλλά με μεγαλύτερο ποσοστό ουσιαστικών περιουσιακών στοιχείων.
Όπως σας είπα παραπάνω, οι ρυθμίσεις ξεκινούν από το 2002. Η πρώτη ρύθμιση στα ακίνητα ήταν για το 2002 και για το 2003, αλλά με δεδομένο ότι εδώ θα έχουμε τα διεθνή λογιστικά πρότυπα το 2005, η διάρκειά τους θα είναι μέχρι το 2005. 
Βέβαια, για να αποκτήσουμε μία μεγαλύτερη συνεχή διαφάνεια στην κατάσταση των ασφαλιστικών επιχειρήσεων, αλλάζουμε και μειώνουμε το χρόνο υποβολής της οικονομικής κατάστασης των επιχειρήσεων, ώστε αντί του έτους που ίσχυε πριν, να υποβάλουν τα οικονομικά τους στοιχεία για έλεγχο δύο φορές το χρόνο, δηλαδή ανά εξάμηνο, για δε τις καινούργιες επιχειρήσεις στα τρία πρώτα χρόνια της λειτουργίας τους, αντί για το εξάμηνο που ισχύει σήμερα, να γίνεται ανά τρίμηνο ο τακτικός έλεγχος από την εποπτική αρχή.
Κυρίες και κύριοι συνάδελφοι, νομίζω ότι αυτές οι ρυθμίσεις έρχονται να απαντήσουν μεταβατικά στην ανάγκη ενίσχυσης των ασφαλιστικών επιχειρήσεων και παράλληλα στην ανάγκη θωράκισης της ασφάλειας του καταναλωτή. Βέβαια, έχουν μόνο μεταβατικό χαρακτήρα και γι? αυτό, όπως είδατε, ισχύουν είτε η μία από το 2002 είτε οι άλλες από το 2002 μέχρι το 2005. 
Το βασικότερο σημείο αντιμετώπισης της κατάστασης στην αγορά θα προέλθει από ένα νέο νομοσχέδιο που θα εισηγηθούμε, όπως υπολογίζω, μέσα σ? ένα μήνα, με το οποίο θα δημιουργήσουμε μία ανεξάρτητη εποπτική αρχή παρακολούθησης της ασφαλιστικής αγοράς, αναδεικνύοντας πλέον το χαρακτήρα των ασφαλιστικών επιχειρήσεων στο ίδιο επίπεδο με τις τραπεζικές επιχειρήσεις, οι οποίες έχουν εξίσου ανάγκη μία ανεξάρτητη εποπτική αρχή.
Θα επιθυμούσαμε μάλιστα να υπάρχει μια κοινή εποπτική αρχή μεταξύ τραπεζών και ασφαλιστικών επιχειρήσεων, γιατί φτάσαμε σε μια εποχή σήμερα που πολλές από τις δραστηριότητες των ασφαλιστικών επιχειρήσεων ουσιαστικά είναι τραπεζικές λειτουργίες. Εν τούτοις όμως σε πρώτο στάδιο και επειδή είναι αρκετά δύσκολο να πετύχουμε στη χώρα μας έναν κοινό εποπτικό φορέα, που θα θέλαμε να υπάρχει τόσο στις ασφαλιστικές επιχειρήσεις, όσο και στο χρηματοπιστωτικό σύστημα, γι? αυτό το λόγο θα φέρουμε ειδικό νομοσχέδιο, όπου αναδεικνύοντας την ανεξάρτητη εποπτική αρχή ως βασικό συντελεστή εποπτείας στη χρηματοπιστωτική πλευρά λειτουργίας των ασφαλιστικών επιχειρήσεων, θα δημιουργήσουμε πράγματι ένα νέο δημιουργικό θεσμό που θα ενισχύει την αγορά, θα βοηθά τις επιχειρήσεις και θα εγγυάται απέναντι στον καταναλωτή τη μεγαλύτερη δυνατή ασφάλεια. Επ? αυτού όμως θα συζητήσουμε μετά από μερικές εβδομάδες, όταν θα καταθέσουμε το σχετικό νομοσχέδιο. Θα ήθελα όμως να το πω από τώρα, για να γίνει αντιληπτό ότι η αντιμετώπιση της ασφαλιστικής αγοράς δεν περιλαμβάνει από εμάς μόνο αυτές τις μεταβατικές διατάξεις, αλλά μια ολοκληρωμένη πολιτική η οποία είναι σε φάση υλοποίησης.
Κύριοι συνάδελφοι, δεν χρειάζεται να πω πολλά για τις προτάσεις του Εμπορικού και Βιομηχανικού Επιμελητηρίου. Συμφωνήσαμε, όπως και αρκετοί εξ υμών προτείνατε, να γίνει αποδεκτό και να προωθήσουμε το αίτημα του Εμπορικού Επιμελητηρίου με το οποίο προβλέπεται η σύσταση αυτών των νέων επτά θέσεων. Και να γίνει μάλιστα σύμφωνα με τις προβλεπόμενες διατάξεις και προσόντα που υπάρχουν στο σχετικό διάταγμα. Στους δε αποσπασμένους υπαλλήλους θα μπορούν να ανατίθενται καθήκοντα προϊσταμένων, που είναι μια πολιτική την οποία εφαρμόζουμε παντού μέχρι σήμερα. Και στην περίπτωση όμως που υπάρχουν μόνιμοι υπάλληλοι, όπως για παράδειγμα στην περίπτωση του ΕΦΕΤ ή σε προηγούμενο άρθρο στην περίπτωση του Οργανισμού Λαϊκών Αγορών, δίνουμε τη δυνατότητα να μπορούν να αναλαμβάνουν καθήκοντα διευθυντικών θέσεων και οι αποσπασμένοι στο βαθμό όμως που έχουν τα ίδια προσόντα με τους μονίμους, έτσι ώστε να αποκατασταθεί η ισότητα και να μη δοθεί η εντύπωση ότι εδώ επιδιώκεται μία ειδική μεταχείριση σε κάποια θέση ή σε κάποιον οργανισμό.
Όσον αφορά το άρθρο 12, νομίζω ότι την παράλειψη που υπήρχε τότε με τον ν. 2919/01 που θελήσαμε να βελτιώσουμε τις αποδοχές των διευθυντών των ερευνητικών κέντρων των ινστιτούτων και των αυτοτελών ερευνητικών κέντρων -μια επιλογή σωστή κατά τα άλλα, γιατί έχει προτεραιότητα η διεύρυνση της οικονομικής υποστήριξης για την έρευνα, τεχνολογία, για τις εφαρμογές στην καινοτομία κλπ., που είναι μία βασική πολιτική την οποία ακολουθούμε και πρέπει να στηρίξουμε- δηλαδή την εξασφάλιση της αντίστοιχης βελτίωσης, επίδομα θέσης ευθύνης για τον Πρόεδρο της Επιτροπής Ατομικής Ενέργειας, μια αυτοτελή δημόσια υπηρεσία που προσφέρει σημαντικότατο έργο, θα πρέπει τώρα να ρυθμιστεί. Και θα πρέπει προσωπικά να διαβεβαιώσω ότι η Επιτροπή Ατομικής Ενέργειας στη μεγάλη κρίση που αντιμετωπίσαμε όταν οι Ένοπλες Δυνάμεις βρέθηκαν στο Κόσοβο και υπήρξε η ιστορία του αποχαρακτηρισμένου ουρανίου μας βοήθησε καταλυτικά και μπορέσαμε πράγματι να διαμορφώσουμε ηρεμία, σιγουριά, ασφάλεια με τους ελέγχους που πραγματοποιήθηκαν επί τόπου. Έτσι διαπιστώθηκε ότι πράγματι η πολιτεία μας διαθέτει την τεχνολογία και τα μέσα για να στηρίξει την ασφάλεια των στρατιωτικών της στελεχών, όταν πάει σε διεθνείς επιχειρήσεις. 
?ρα, λοιπόν, κύριοι συνάδελφοι, πιστεύω ότι θα συμφωνήσετε και θα στηρίξετε κι εσείς αυτή τη ρύθμιση η οποία έρχεται να καλύψει ένα κενό και μία παράλειψη του παρελθόντος.
Τέλος, όσον αφορά τη ρύθμιση σχετικά με τη μεταβίβαση ουσιαστικά των ελέγχων μέτρων και σταθμών που είχε παλαιότερα η Ελληνική Αστυνομία, στις υπηρεσίες εμπορίου της Νομαρχιακής Αυτοδιοίκησης, ο λόγος είναι διότι τότε όταν καταργήθηκε αυτή η αρμοδιότητα από την Αστυνομία στο σχετικό νομοσχέδιο, ξεχάστηκε να προβλεφθεί ότι στην αρμοδιότητα των υπηρεσιών της Γενικής Γραμματείας Εμπορίου πρέπει να μεταφερθεί και ειδικός λογαριασμός για μέτρα και σταθμά που τηρείται στην Εθνική Τράπεζα και η οποία έχει ένα πολύ συγκεκριμένο τρόπο κατανομής, διότι το 50% πάει στον κρατικό προϋπολογισμό και το υπόλοιπο 50% πηγαίνει για τους ελέγχους μέτρων και σταθμών, καλύπτει τα κλιμάκια ελέγχου για θέματα μετρολογίας και ελέγχων που πραγματοποιούν, γεγονός που κρίνεται απαραίτητο σ? όλες τις νομαρχιακές υπηρεσίες για να μπορούμε να έχουμε ελέγχους σ? αυτό το επίπεδο.
Στο άρθρο 13 υπήρξε κριτική. Επιτρέψτε μου όμως να πω ότι δεν κάναμε τίποτε άλλο παρά στο πλαίσιο λειτουργίας του ΕΟΤ του δίνουμε τη δυνατότητα να προωθήσει και στον ιδιωτικό χώρο στην αρμοδιότητα τη δικιά του ως ελληνικός τουρισμός, τα προγράμματα κοινωνικού τουρισμού τα οποία πραγματοποιούνται από το αρμόδιο Υπουργείο Εργασίας, από τον ΟΑΕΔ και συμπληρωματικά ή και σε συνεργασία με αυτόν να αξιοποιήσουμε όλο τον χώρο της ιδιωτικής αγοράς τουρισμού προκειμένου να μπορέσουμε να προωθήσουμε τον κοινωνικό τουρισμό. Ειλικρινά δεν μπορώ να φανταστώ ποιος μπορεί να έχει αντίρρηση πάνω σ? αυτό το πράγμα. Νομίζω ότι όλοι οι Έλληνες πολίτες έχουν τα ίδια δικαιώματα. ?ρα και οι πολίτες που χρησιμοποιούν τον κοινωνικό τουρισμό πρέπει να έχουν τη δυνατότητα να αξιοποιούν τις υποδομές που έχουμε για τους ξένους, για τους τουρίστες ή για οποιονδήποτε άλλο. Αυτό λοιπόν γίνεται προς όφελος του πολίτη προς όφελος του καταναλωτή και κάθε κριτική νομίζω ότι περιττεύει στην προκειμένη περίπτωση.
Επιτρέψτε μου τώρα, κυρία Πρόεδρε, να πω δύο λόγια ακόμα για το εξής θέμα. Το Ταμείο Εγγυοδοσίας μικρών και μεγάλων επιχειρήσεων είναι μια πολύ κρίσιμη επιλογή. Όπως ξέρετε στο τέλος του 2002 ψηφίστηκε αυτό το ταμείο και έχει ως σκοπό να στηρίξει τις μικρομεσαίες επιχειρήσεις. Οι μικρομεσαίες επιχειρήσεις στην Ελλάδα ένα από τα δύο μεγάλα τους μειονεκτήματα που έχουν όπως απέδειξαν οι μελέτες που κάναμε τον τελευταίο καιρό, είναι, πρώτον, η δυσκολία πρόσβασης στο χρηματοπιστωτικό σύστημα και δεύτερον ότι είναι πολύ μικρές. Κατά 60% είναι οικογενειακού χαρακτήρα. ?ρα λοιπόν έχουν ανάγκη στήριξης. Ο φορέας εγγύησης δίνει τη δυνατότητα σε σαράντα χιλιάδες επιχειρήσεις να αποκτήσουν πρόσβαση στις τράπεζες και να αυξηθεί το χρηματοπιστωτικό τους πλαφόν σε ποσοστά μέχρι 50%-60% λόγω της λειτουργίας του φορέα μιας εγγύησης ο οποίος θα έρχεται ουσιαστικά να λειτουργήσει υποστηρικτικά προς τις επιχειρήσεις. Να λοιπόν, γιατί είναι άμεση η ανάγκη λειτουργίας του. Εδώ πέρα δεν κάνουμε τίποτε άλλο παρά λόγω του ότι πρέπει να λειτουργήσει άμεσα, έχουμε δεσμευθεί ότι μέχρι το Σεπτέμβριο-Οκτώβριο αυτής της χρονιάς θα λειτουργήσει. Αξιοποιούμε το χρόνο αξιοποιώντας ρυθμίσεις του δημοσίου που προβλέπουν είτε για την πρόσληψη προσωπικού ειδική διαδικασία είτε για την απόκτηση του απαραίτητου εξοπλισμού, συστήματα πληροφορικής, λογιστικά ή άλλα, να μπορέσει δηλαδή να τα αποκτήσει με ειδική διαδικασία. 
Τέλος επιτρέψτε μου να πω, κύριοι συνάδελφοι, ότι η ρύθμιση με την ΕΤΒΑ για την βιομηχανική περιοχή στον Πλατύ Γιαλό στον Αστακό της Αιτωλοακαρνανίας, την περίφημη ναυτιλιακή βιομηχανική περιοχή, είναι μια γνωστή υπόθεση, την γνωρίζουμε όλοι μας. Διήρκησε ένα μεγάλο χρονικό διάστημα για να μπορέσουν να εκδοθούν όλες οι αναγκαίες μελέτες οι οποίες περιλαμβάνουν περιβαλλοντικό χαρακτήρα, μελέτες αν θέλετε παραχώρησης και χρήσης αιγιαλού, εκπόνηση ειδικών μελετών και άλλων περιβαλλοντικών όρων, έτσι ώστε να ερχόμαστε σήμερα να ρυθμίσουμε με αυτή την τροπολογία κάτι το οποίο ήμασταν υποχρεωμένοι να το κάνουμε. Δηλαδή η ΕΤΒΑ μεταβίβασε στην εταιρεία ΝΑΒΙΠΕ ΑΕ όλες τις μετοχές και υποχρέωσε την ανάδοχο εταιρεία να εκτελέσει τα αναφερόμενα σ? αυτήν σύμβαση έργα. Προβλέπεται στη σύμβαση ότι η μελέτη και η κατασκευή των έργων αλλά και η εκμετάλλευση θα γίνει από τις εταιρείες του αναδόχου. ?ρα λοιπόν με την υπογραφή της σύμβασης η ΝΑΒΙΠΕ ΑΕ υπήχθη στο ν. 2545, καθορίστηκε ως φορέας ΒΕΠΕ κατά το νόμο και έτσι εγκρίθηκε η επιχορήγηση για την υλοποίηση των έργων σε ποσοστό 58%. 
Εξαιτίας αυτού του σύνθετου περιεχομένου και την εκμετάλλευση της ΝΑΒΙΠΕ, μέσα από την μεταβίβαση ακινήτου και μετοχών ανωνύμου εταιρείας για εκτέλεση ενός έργου με προϋπολογισμό 38 δισεκατομμυρίων, θέλουμε να επισημοποιήσουμε το νομικό καθεστώς που διέπει αυτή την εκτέλεση.
Και εδώ πέρα πρέπει να πούμε ότι η προτεινόμενη ρύθμιση κάνει εφικτή την εκτέλεση του σημαντικού έργου αυτής της περιοχής με δεδομένο ότι ο μικτός χαρακτήρας της σύμβασης έχει ως κύριο αντικείμενο την εκτέλεση έργου. ?ρα δηλαδή είναι εκτέλεση δημόσιου έργου. Η κατασκευή του έργου δίνεται ως αντάλλαγμα στον ανάδοχο. ?ρα, είναι κλασικό έργο δημόσιας σύμβασης και ως εκ τούτου με την προτεινόμενη τροπολογία με τη σύμβαση αυτή γίνεται παραχώρηση δημοσίου έργου και έχουν εφαρμογή σ? αυτήν οι διατάξεις της παραγράφου 4 του άρθρου 3 της οδηγίας 9397 της ΕΟΚ. Δεν πρόκειται για μεταβίβαση αιγιαλού, όπως τονίστηκε από το συνάδελφο, είναι μόνο παραχώρηση χρήσης και εκμετάλλευσης που προβλέπεται άλλωστε από το ν. 2545 για ΒΕΠΕ, άρθρο 14.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Παυλόπουλος.
ΠΡΟΚΟΠΗΣ ΠΑΥΛΟΠΟΥΛΟΣ: Μια διευκρίνιση από τη χθεσινή τοποθέτηση του κυρίου Υπουργού. Κύριε Υπουργέ, χθες συζητώντας εδώ μας είπατε ότι επί των «εκσυγχρονιστικών» ημερών των Κυβερνήσεων Σημίτη βελτιώθηκε η ανταγωνιστικότητα της Χώρας. Σήμερα λοιπόν -και παρακαλώ πολύ, αν έχετε στοιχεία, να το διαψεύσετε- στην εφημερίδα «ΤΟ ΒΗΜΑ» στη σελίδα Α9 δημοσιεύονται τα στοιχεία του INTERNATIONAL INSTITUTE FOR MANAGEMENT AND DEVELOPMENT (IMD), σύμφωνα με τα οποία για το 2002 η Ελλάδα, μεταξύ των σαράντα εννέα χωρών που μετρά, κατατάσσεται τριακοστή έκτη. Δηλαδή μέσα σ? ένα χρόνο, από το 2001 ως το 2002, έχασε έξι θέσεις. Ήταν στην τριακοστή θέση και έπεσε στην τριακοστή έκτη μέσα σ? ένα χρόνο. Υπάρχει μέτρηση επίσης σε ό,τι αφορά την προσέλκυση επενδύσεων. Η Ελλάδα κατέχει την ογδοηκοστή πέμπτη θέση. Είμαστε μακράν τελευταίοι των Ευρωπαίων φυσικά, αλλά εν πάση περιπτώσει είμαστε πολύ κάτω και από άλλους. Αυτά είναι τα στοιχεία του IMD δημοσιευμένα σήμερα στο «ΒΗΜΑ» στη σελίδα Α9 και, αν δεν είναι ακριβή, να διαψεύσετε την εφημερίδα και τα στοιχεία.
Δεύτερον, ας μπούμε στην ουσία των θεμάτων που έχουμε να συζητήσουμε σήμερα. Έχω να κάνω να σας κάνω πέντε παρατηρήσεις από πλευράς Νέας Δημοκρατίας, οι οποίες αφορούν τα άρθρα 10, 11, 13, 14 και 15.
Σε ό,τι αφορά το άρθρο 10 σας ρώτησε ο κ. Λιάσκος και ρωτούμε και εμείς το εξής για τις ασφαλιστικές επιχειρήσεις. Είναι γνωστό, σύμφωνα με τα στοιχεία που έχουμε, ότι υπάρχει μεγάλο ζήτημα δεδομένου ότι από τις εβδομήντα πέντε ασφαλιστικές επιχειρήσεις οι δεκατέσσερις μόνον εμφανίζουν κερδοφόρα αποτελέσματα. ?ρα, όταν μιλάμε για ασφαλιστικές επιχειρήσεις, υπάρχει ένα μεγάλο θέμα και εδώ και ένα χρόνο έχει συσταθεί ειδική επιτροπή για τη μελέτη του όλου ζητήματος. Μας φέρατε ορισμένες αποσπασματικές ρυθμίσεις. Το ερώτημα είναι: Τι συμβαίνει μ? αυτήν την επιτροπή; Λειτούργησε; Τι αποτελέσματα σάς έδωσε; Τι σκοπεύετε να κάνετε συνολικά με όλο το θέμα; Εδώ θα μείνετε ή περιμένετε ολοκλήρωση των μελετών της επιτροπής για να προχωρήσετε σε περαιτέρω ρύθμιση; Και αν αυτό συμβαίνει, για ποιο λόγο δεν περιμένετε να κάνετε μια ολοκληρωμένη ρύθμιση; Εν πάση περιπτώσει, ενημερώστε τη Βουλή, έστω και σε επίπεδο κοινοβουλευτικού ελέγχου επ? ευκαιρία της σχετικής νομοθετικής ρύθμισης, σχετικά με το τι έχει γίνει μ? αυτήν την επιτροπή.
Όσον αφορά το άρθρο 11, χαιρόμαστε για την τροποποίηση που επιφέρατε και το εναρμονίζει με το σχετικό άρθρο 8. Έτσι, δίνει τη δυνατότητα να μην υπάρχουν ανισότητες ως προς τη μεταχείριση των αποσπασμένων και τη δυνατότητά τους να ασκούν καθήκοντα προϊσταμένου. Ορθώς προσθέτετε αυτό που έπρεπε να προστεθεί, ώστε σε σχέση με τους μόνιμους υπαλλήλους να μην υπάρχει η διαφοροποίηση η οποία υπήρχε. Επομένως, επικροτούμε και ψηφίζουμε τη σχετική ρύθμιση.
Στο άρθρο 13, που αφορά τον ΕΟΤ, κύριε Υπουργέ, συμβαίνει αυτό που σας λέγαμε: Δηλαδή μια πάτε να κάνετε ένα σωστό βήμα και από την άλλη το παίρνετε.
Το άρθρο 13 είναι χαρακτηριστικό δείγμα κομματικού νεποτισμού. 
Πρώτα ? πρώτα ότι έχετε διαλύσει τον ΕΟΤ, αυτό είναι δεδομένο. Είναι γνωστό τοις πάσι. Τα αποτελέσματα του ελληνικού τουρισμού να δείτε μονάχα σε σχέση με την υπόλοιπη Ευρώπη. Τα συζητούσαμε σε επερώτηση η οποία έγινε την περασμένη Παρασκευή. Ήταν εδώ ο κ. Γεωργακόπουλος. Εξηγήσαμε τι συμβαίνει.
Τώρα τι μας λέτε; Έχει διαλυθεί ο ΕΟΤ και αυτός ο ΕΟΤ ο οποίος είναι διαλελυμένος, θα καθορίζει, δια του προέδρου του, με την έγκριση λέτε τη δική σας, τις λεπτομέρειες, με κανονιστική πράξη, τα θέματα του Κοινωνικού Τουρισμού. Μια υπηρεσία διαλελυμένη, με έναν πρόεδρο ο οποίος είναι αποψιλωμένος από αρμοδιότητες θα χειρίζεται ένα τόσο μεγάλο θέμα. Δεν κοιτάτε δε αυτό το οποίο ?και το ξαναλέω για πολλοστή φορά- σας έχει πει η Επιστημονική Υπηρεσία της Βουλής ότι είναι ένα ζήτημα το οποίο, όπως και να το κάνουμε, δεν είναι ειδικότερο, τεχνικό ή λεπτομερειακό. Είναι μεγάλο το θέμα του Κοινωνικού Τουρισμού και των προϋποθέσεων υπό τις οποίες μπορεί κανείς να μετάσχει στα προγράμματα Κοινωνικού Τουρισμού.
Σας λέει η Επιστημονική Υπηρεσία: Σύμφωνα με το άρθρο 43 του Συντάγματος αυτό προϋποθέτει ότι πρέπει να εκδοθεί διάταγμα. Γιατί δεν υπάρχει πουθενά διαμορφωμένο στο νόμο ένα πλαίσιο ώστε να θεωρήσουμε ότι τα ζητήματα τα οποία ρυθμίζονται εδώ είναι ειδικότερα, τεχνικά ή λεπτομερειακά για να υπάρχει μια απλή κανονιστική πράξη. Εδώ σας το επισημαίνουμε όλοι. Τόσο δύσκολο είναι να γίνει με διάταγμα; Ούτως ή άλλως προσθέσατε, μετά τις παρατηρήσεις που κάναμε, ότι πρέπει να εγκριθεί από τον Υπουργό. Το προσέθεσε ο Υπουργός. Και θα μπορούσε να πει κανείς, καλά έκανε και θα εγκρίνεται από τον Υπουργό. Δεν φτάνει. Σας το λέει η Επιστημονική Υπηρεσία. Δηλαδή θέλετε να πέσει αυτό στο Συμβούλιο της Επικρατείας και μετά να ακυρώνονται οι κανονιστικές πράξεις; Η ίδια διαδικασία είναι. Απλώς θα το στείλετε για επεξεργασία στο Συμβούλιο της Επικρατείας. Μια εβδομάδα διαφορά είναι. Γιατί δεν ακούτε αυτό που σας λέμε; Έχουμε κανένα λόγο να σας καθυστερήσουμε; Μια νομοθεσία που όποια Κυβέρνηση να εκλεγεί μεθαύριο θα τη βρει μπροστά της. 
Εγώ θα σας έλεγα μάλιστα ότι εάν φιλοδοξούμε να γίνουμε κυβέρνηση, πολλές από αυτές τις διατάξεις θα έπρεπε να τις αφήσουμε έτσι μόνο και μόνο για να κάνουμε πιο εύκολα τη δουλειά μας. Δεν είναι έτσι όμως τα πράγματα. 
Κοιτάξτε το, σας παρακαλώ πολύ, διότι πρέπει αυτό το ζήτημα να ρυθμισθεί με διάταγμα. Θέλετε εσείς να πείτε, με εισήγηση του ΕΟΤ και πρόταση του Υπουργού Ανάπτυξης, για να παρεμβάλλεται και ο ΕΟΤ; Πείτε το. Αλλά πάντως μην το αφήνετε μόνο στον Πρόεδρο του ΕΟΤ και νομίζετε ότι ξεμπλέξατε με το συνταγματικό πρόβλημα του άρθρου 43 παράγραφος 1 του Συντάγματος.
Σε ό,τι αφορά από εκεί και πέρα το δεύτερο ζήτημα, το οποίο θίγει το άρθρο 13 και που δείχνει τον κομματικό νεποτισμό, ακούστε τι λέει εκεί: Ότι είναι δυνατόν για τον κλάδο ΠE να ασκούν καθήκοντα διευθυντή εκείνοι που έχουν τα προσόντα, αλλά πρέπει προηγουμένως να έχουν την πρόσθετη προϋπόθεση να έχουν ασκήσει, τουλάχιστον για μία τριετία ?προσέξτε, τουλάχιστον για μία τριετία!- καθήκοντα προϊσταμένου είτε σε αυτοτελές γραφείο είτε σε παράρτημα γραφείου είτε σε τμήμα.
Ξέρετε γιατί τη βάζετε, κύριε Υπουργέ, την προϋπόθεση; Είναι απλό. Για να μπορούν να ασκούν καθήκοντα διευθυντή μόνο εκείνοι που έχουν τοποθετηθεί από εσάς. Είναι γνωστό πώς έχουν γίνει οι τοποθετήσεις τα προηγούμενα χρόνια σε θέσεις τμηματαρχών ή σε θέσεις προϊσταμένου. Είναι γνωστό στο «ψυγείο» πόσοι αυτήν τη στιγμή υπάρχουν οι οποίοι δεν πρόσκεινται στο κυβερνών κόμμα. 
Βάλατε, λοιπόν, την προϋπόθεση και βάλατε μάλιστα και την συμπληρωμένη τριετία για να μη μένει καμιά αμφιβολία ότι μόνο επί των ημερών σας μπορεί να είναι αυτοί οι άνθρωποι. Ακριβώς για να μην μπορούν να διεκδικήσουν αυτήν τη θέση άνθρωποι που έχουν περισσότερα χρόνια υπηρεσίας, περισσότερα προσόντα, αλλά απλά δεν έχουν ασκήσει καθήκοντα. Τους πετάξατε στην άκρη.
Αυτό είναι χαρακτηριστικό αποκρουστικό δείγμα κομματικού νεποτισμού. Τη διάταξη αυτή ?το τονίζω- τη βάλατε για να μην υπάρχει ούτε συνολικός χρόνος υπηρεσίας ούτε προσόν. Αρκεί να έχεις ασκήσει μόνο αυτά τα καθήκοντα, δηλαδή αρκεί να είσαι κομματικά αρεστός, να έχεις επιλογή. Και το ξαναλέω: Η τριετία έχει τη σημασία της, γιατί είναι γνωστό ότι για να ασκήσει, τουλάχιστον τα τελευταία είκοσι χρόνια, τέτοιου είδους καθήκοντα επί τριετία κάποιος, μόνο εφόσον σας ανήκε θα μπορούσε να το έχει κάνει.
Γι? αυτό όχι απλώς και μόνο καταψηφίζουμε τη σχετική διάταξη αλλά την καταγγέλλουμε ως κλασικό παράδειγμα κομματικού νεποτισμού.
Πάμε στο άρθρο 14. Πρώτα ? πρώτα είναι Ταμείο Εγγυοδοσίας για μικρές και πολύ μικρές επιχειρήσεις. Έτσι είναι ο τίτλος. Και εδώ έρχεστε και μας λέτε ότι επιφέρετε κάποιες ρυθμίσεις για να λειτουργήσει καλύτερο ο θεσμός.
Κύριε Υπουργέ, γιατί δεν λέτε την αλήθεια; Γιατί δεν λέτε ότι ο θεσμός αυτός δεν λειτούργησε; Τον θεσμοθετήσατε το 2002 και τον θεσμοθετήσατε πρόχειρα. Δεν έχει λειτουργήσει και μας φέρνετε διατάξεις για να γίνουν προσλήψεις και για να γίνουν συμβάσεις εκτός της κείμενης νομοθεσίας, για να λειτουργήσει όπως μπορείτε την τελευταία στιγμή.
Αντί να έρθετε και να ζητήσετε «συγγνώμη» και να πείτε «όπως τον οργανώσαμε, στραβά τα κάναμε και δεν μπορούσαμε να το επιτύχουμε, άρα ερχόμαστε αυτήν τη στιγμή να διορθώσουμε τα λάθη μας», φέρνετε αυτό το πράγμα σαν να είναι και κανένας «εκσυγχρονισμός». Δηλαδή ότι καλά λειτούργησε μέχρι τώρα και εκσυγχρονίζετε και το θεσμό παραπάνω!
Αυτή είναι η προχειρότητά σας. Τα ίδια κάνετε και με πολλά νομικά πρόσωπα. Χαρακτηριστικότερο δείγμα είναι αυτό του συναδέλφου σας, του κ. Σκανδαλίδη, ο οποίος έχει συστήσει εδώ και καιρό το περίφημο Ινστιτούτο Μεταναστευτικής Πολιτικής που υπολειτουργεί. Και που όχι μόνο δεν έχει διαμορφώσει συνθήκες μεταναστευτικής πολιτικής, αλλά αναθέτει σε Ανώτατα Εκπαιδευτικά Ιδρύματα μελέτες για να δει πώς θα κάνει μεταναστευτική πολιτική. Και κάθε φορά που κάνει μια τέτοια ανάθεση θριαμβολογεί ο κ. Σκανδαλίδης και το Υπουργείο Εσωτερικών.
Το άρθρο 14, όπως ακριβώς έχει αυτήν τη στιγμή, είναι ομολογία της ανικανότητας της ρύθμισης, την οποίαν φέρατε πριν από ενάμιση χρόνο για να ψηφιστεί και της απόδειξης ότι το ταμείο αυτό των μικρών και πολύ μικρών επιχειρήσεων ?το Ταμείο Εγγυοδοσίας- δεν λειτουργεί. Και τις έχετε αφήσει στο έλεος του Θεού. Κι έπειτα, θα μας πείτε τι γίνεται με τη θέση των μικρομεσαίων επιχειρήσεων ιδίως στην περιφέρεια με το Γ΄ Κοινοτικό Πλαίσιο Στήριξης; 
Ξέρετε, κύριε Υπουργέ, ότι η προσπάθεια ένταξης των μικρομεσαίων επιχειρήσεων στα προγράμματα του Γ΄ Κοινοτικού Πλαισίου Στήριξης είναι ουσιαστικά αδύνατη εξαιτίας της γραφειοκρατίας; Έχετε δει πόσο είναι το ύψος, το ποσοστό συμμετοχής των μικρομεσαίων επιχειρήσεων στην περιφέρεια στο Γ? Κοινοτικό Πλαίσιο Στήριξης; Σχεδόν ανύπαρκτο λόγω της κρατικής γραφειοκρατίας, η οποία στο βάθος είναι κι αυτή κομματική. Διότι ζητάνε ένα χαρτί, ενώ τελειώνουν τα προγράμματα, και το χαρτί έρχεται από τις δημόσιες υπηρεσίες όταν πια έχουν τελειώσει τα προγράμματα, στα οποία πρέπει να ενταχθούν.
Ενώ λοιπόν τις έχετε οδηγήσει στον αφανισμό, έρχεστε εδώ, και μας λέτε ότι επιφέρετε κάποιες μεταβολές. Ποιες μεταβολές; Απόδειξη αποτυχίας. Γι? αυτό καταδικάζουμε τη σχετική ρύθμιση. Γιατί δείχνει πόσο πρόχειροι ήσασταν όταν πριν από ενάμιση χρόνο την φέρατε.
Έρχομαι στο τελευταίο θέμα που σχετίζεται με το άρθρο 15.
Και εδώ, κύριε Υπουργέ, τι μας είπατε; Ότι είναι σύνθετη η σύμβαση που έχει συναφθεί για να δημιουργηθεί αυτή η ναυτιλιακή βιομηχανική περιοχή στον Αστακό και επιφέρετε κάποια μεταβολή, διότι πρέπει το νομικό καθεστώς να συμπληρωθεί, έτσι ώστε να λειτουργήσει.
Γιατί δεν τα λέτε στα ίσια; Πέραν του ότι είναι μία αμαρτωλή ιστορία ?και το ξέρετε- γιατί δεν λέτε στα ίσια ότι η σύμβαση που υπογράψατε το 1999 ήταν ατελής; ?ρα, τι κάνατε, για να δείτε τι θα πει εκσυγχρονισμός τύπου Σημίτη: Την υπογράψατε το 1999 και τρέχατε παραμονές των εκλογών του 2000. Πέντε Υπουργοί πήγατε ή δεν πήγατε να εγκαινιάσετε το «λιμάνι» του Αστακού; Κόβατε κορδέλες, ναι ή όχι, την εποχή εκείνη; Κι ύστερα έχουμε άδικο όταν σας λέμε ότι σε τελική ανάλυση οι κορδέλες που κόβετε είναι μεγαλύτερες σε μήκος από τα χιλιόμετρα των δρόμων, τα οποία κατασκευάζετε;
Το 1999 λοιπόν υπογράψατε τη σύμβαση. Εγκαινιάζατε ανύπαρκτο έργο το 2000, παραμονές εκλογών. Κι έρχεστε τώρα και μας λέτε ότι τρία χρόνια μετά το 2000 δεν λειτουργεί η σύμβαση. Πώς να λειτουργήσει η σύμβαση; Μια σύμβαση, η οποία όχι μόνο είναι ατελής αλλά και περίεργη, για να μην προχωρήσω ακόμη περισσότερο.
Αντί λοιπόν να έρθετε και να ζητήσετε και γι? αυτό το θέμα «συγγνώμη» μέσα στην Αίθουσα της Βουλής, αντί να πείτε ότι έχετε τεράστιο πρόβλημα με τη σύμβαση και ότι προβαίνετε σε νομοθετική ρύθμιση της σύμβασης για να καλύψετε τις αμαρτίες του παρελθόντος, λάθη του παρελθόντος, έρχεστε και μας λέτε, ούτε λίγο ούτε πολύ, ότι εκσυγχρονίζετε τη σύμβαση αυτή.
Αυτά είναι, κύριοι συνάδελφοι του ΠΑΣΟΚ, τα οποία πολλές φορές λέμε και νομίζετε ότι απλώς είναι αντιπολιτευτικοί τόνοι. Ναι ή όχι η σύμβαση του 1999 όχι μόνο είναι ατελής αλλά έχει πάρα πολλά ζητήματα μέσα κι έρχεται με νέα νομοθετική ρύθμιση η Κυβέρνηση; Σκεφθείτε ότι δεν μπορεί να το κάνει ούτε με αλλαγή της ίδιας της σύμβασης και των συμβατικών όρων. Αναγκάζεται να κάνει νομοθετική παρέμβαση για ένα συγκεκριμένο έργο.
Εμείς υπερψηφίζουμε τη σχετική ρύθμιση μόνο και μόνο γιατί απ? αυτήν εξαρτάται η ανάπτυξη μιας περιοχής. Δεν μπορούμε να κάνουμε διαφορετικά παρά να δώσουμε τη συγκατάθεσή μας για τη ρύθμιση αυτή, για να λειτουργήσει η σύμβαση και να υπάρξει το έργο. Αλλά πάντως το ότι χάθηκαν όλα αυτά τα χρόνια, κύριε Υπουργέ, και το ότι μας αναγκάζετε κι εμάς αυτήν τη στιγμή να συγκατανεύσουμε σ? αυτήν τη ρύθμιση, αυτό οφείλεται στη δική σας ανικανότητα. Και σκεφθείτε την υπευθυνότητα μιας παράταξης, η οποία ξέροντας τις δικές σας ατέλειες, για το καλό της περιοχής ψηφίζει τη σχετική ρύθμιση.
Αν ήσασταν αντιπολίτευση τι θα κάνατε εάν εμείς από το ΄99 είχαμε αφήσει μια σύμβαση σε αυτά τα χάλια και ερχόμασταν να την κυρώσουμε νομοθετικά και να τη διορθώσουμε; Τι θα είχε γίνει; Δεν το συζητώ! 
Τα κρατάμε, όμως, αυτά. Είναι κρατούμενα των ενεργειών, για να θυμόμαστε στο μέλλον ποιος έκανε και τι έκανε. Μη νομίζετε ότι ξεχνιούνται αυτά τα πράγματα. Εδώ είμαστε για να θυμόμαστε πάρα πολύ καλά τη συμπεριφορά του καθενός όταν είναι στην κυβέρνηση και όταν είναι στην αντιπολίτευση.
Λέω, λοιπόν, ότι υπερψηφίζουμε κατ? ανάγκη, παρά τις τεράστιες αμφιβολίες που έχουμε και σχετικά με τη διαφάνεια της σχετικής σύμβασης, αλλά και της σχετικής ρύθμισης. Όμως δεν μπορεί μια περιοχή να βυθιστεί στην υπανάπτυξη, που ήδη είναι μεγάλη στον τόπο αυτόν, μόνο και μόνο από τα δικά σας λάθη. Για το λόγο αυτόν συμβάλλουμε όσο μπορούμε προς αυτήν την κατεύθυνση.
Τα λίγα παραδείγματα που σας έφερα, κύριε Υπουργέ, -γιατί θα μπορούσα να μιλάω ατέρμονα- τι αποδεικνύουν; Ήρθατε και μας είπατε ότι «εκσυγχρονίζετε» τη νομοθεσία για τις λαϊκές αγορές και κάποια άλλα θέματα. Δεν υπάρχει ρύθμιση σε αυτό το νομοσχέδιο ?μία έγινε σωστή, επειδή πέσαμε πάνω για να τροποποιηθεί, μιλάω για την περίπτωση του άρθρου 11- που να μην είναι διόρθωση ημαρτημένων, διόρθωση σφαλμάτων, διόρθωση πολλές φορές αμαρτιών του παρελθόντος. 
Αυτό το νομοσχέδιο αποδεικνύει πώς νομοθετείτε. Νομοθετείτε πρόχειρα, προσχηματικά, με αδιαφάνεια και ύστερα από λίγους μήνες ερχόσαστε και τροποποιείτε εκείνα τα οποία εσείς οι ίδιοι φτιάχνετε. Γιατί ούτε προοπτική έχετε ούτε βεβαίως κανένα στοιχειώδη προγραμματισμό ή σχεδιασμό στις ενέργειές σας. Τα κάνετε όλα την τελευταία στιγμή, με συγκεκριμένες σκοπιμότητες και φυσικά δεν αποδίδουν. 
Αυτό το νομοσχέδιο τούτο ακριβώς αποδεικνύει. Αποδεικνύει ότι από μικρά θέματα μπορείς να βγάλεις μεγάλα συμπεράσματα σε ό,τι αφορά στην πολιτική. Από τα μικρά ή μεσαία θέματα που έρχεται, υποτίθεται, να αντιμετωπίσει αυτό το νομοσχέδιο, βγάζει κάποιος ένα συμπέρασμα: Εάν δεν είσαι ικανός σε τέτοια θέματα, που λίγο ή πολύ την εμπειρία την έχουν όλοι, να διαμορφώσεις συνθήκες προόδου για το κράτος, τι μπορεί να κάνεις για τα μεγάλα ζητήματα.
Γι? αυτό και ορθώς κάναμε που καταψηφίσαμε επί της αρχής το νομοσχέδιο και βεβαίως καταψηφίζουμε, εκτός από τα συγκεκριμένα θέματα που σας είπε ο κ. Λιάσκος, δηλαδή εκτός από τα άρθρα 11 και 15, τις διατάξεις αυτές.
Σας ευχαριστώ πολύ.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Κυρία Πρόεδρε, θα ήθελα το λόγο.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Θέλετε να κάνετε παρέμβαση; Γιατί έχει ζητήσει το λόγο ο Κοινοβουλευτικός σας Εκπρόσωπος.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Ναι, κυρία Πρόεδρε.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ορίστε, κύριε Υπουργέ, έχετε το λόγο.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Κυρία Πρόεδρε, κυρίες και κύριοι συνάδελφοι, ο Κοινοβουλευτικός Εκπρόσωπος της Νέας Δημοκρατίας θέλησε να συνεχίσουμε τη χθεσινή συζήτηση για την ελληνική οικονομία. 
Η αναφορά στους δείκτες ανταγωνιστικότητας έχει ενδιαφέρον, γιατί όπως σας είπα είναι ο βασικός στόχος της στρατηγικής μας. Αυξάνουμε σταθερά την ανταγωνιστικότητα της ελληνικής οικονομίας κατ? έτος, σε βαθμό που βρίσκεται πάνω από το μέσο όρο αύξησης της ανταγωνιστικότητας στις ευρωπαϊκές χώρες. Βέβαια υπολειπόμαστε ακόμα για να πετύχουμε το βαθμό ανταγωνιστικότητας του μέσου ευρωπαϊκού όρου, όμως, αυτό οφείλεται στο ότι έχουμε ξεκινήσει από πολύ κάτω.
Θα ήθελα να πω, κύριε Παυλόπουλε, μιας και αναφερθήκατε στους δείκτες, ότι ο δείκτης «PMI» του «REUTERS» για τη βιομηχανία, χθεσινός, όπως αναφέρατε και εσείς, δείχνει την αύξησης της παραγωγής και ιδιαίτερα τις παραγγελίες για εξαγωγές. Τον Ιούλιο ο δείκτης βιομηχανίας είχε αύξηση 1.7% και ο γενικότερος δείκτης 2.1%. Η αύξηση από τα έσοδα του ΦΠΑ κατά όλο το επτάμηνο του έτους είναι 12.4%, δηλαδή είναι διπλάσιος περίπου ο στόχος από τον ετήσιο στόχο του προϋπολογισμού.
Εάν λάβουμε υπόψη μας ότι ο ρυθμός ανάπτυξης της Ελλάδος και τα δύο πρώτα τρίμηνα της χρονιάς είναι γύρω στο 4.5%, σε αντίθεση με την Ευρωζώνη που υποχωρεί στο 0.2%, και ότι η επενδυτική δραστηριότητα βρίσκεται σε πολύ υψηλά επίπεδα ?αύξηση δαπανών του Προγράμματος Δημοσίων Επενδύσεων το επτάμηνο Ιανουαρίου-Ιουλίου 47%, καθώς και του όγκου των αδειών των νέων οικοδομών κατά 10.6% και αύξηση των λιανικών πωλήσεων κατά 8% σε αξία το πρώτο εξάμηνο και κατά 5.5% σε όγκο, όταν στην Ευρωζώνη ο ρυθμός μόλις προσεγγίζει το 1%- καταλαβαίνετε ότι μιλάμε για μια εύρωστη οικονομία, η οποία βελτιώνει σταθερά την ανταγωνιστικότητά της και διεκδικεί τη νέα της θέση.
Τώρα, αν σε κάποιο διεθνή οργανισμό μέτρησης της ανταγωνιστικότητας πέφτουμε από τη μία κλίμακα στην άλλη, αυτό δεν οφείλεται στο ότι εμείς δεν βελτιώνουμε την ανταγωνιστικότητα, οφείλεται στο ότι κάποιοι άλλοι βελτίωσαν περισσότερο από εμάς την ανταγωνιστικότητά τους και γι? αυτό ανέβηκαν ένα σκαλί παραπάνω.
?ρα αυτό μην το χρησιμοποιείτε ως στοιχείο σύγκρισης για να δείξετε ότι δεν κάνουμε καλά τη δουλειά μας, διότι αυτό αποδεικνύει το έργο, την πράξη, την πραγματικότητα, δηλαδή τι πραγματικά πραγματοποιούμε αυτήν την περίοδο όσον αφορά την οικονομική μας προσπάθεια. Γι? αυτό σας είπα ότι οι αγορές, κύριε συνάδελφε, έχουν σημασία, διότι η βελτίωση της ανταγωνιστικότητας και η ικανότητα των επιχειρήσεών μας να είναι ανταγωνιστικές κρίνεται από την ομαλή λειτουργία των αγορών. Γι? αυτό παλεύουμε εδώ πέρα με αυτό το νομοσχέδιο να ομαλοποιήσουμε τις αγορές.
Εν πάση περιπτώσει, όμως, επιτρέψτε μου να αναφερθώ τώρα σε δύο παρατηρήσεις τις οποίες κάνατε και οι οποίες δημιουργούν, αν θέλετε, ενόχληση. Δεν κατάλαβα. Ενοχληθήκατε με τον ΕΟΤ, διότι κάνει κοινωνικό τουρισμό. Δεν ήσασταν εδώ, το εξήγησα προηγουμένως, μην το επαναλάβω, θα είναι κουραστικό. 
ΠΡΟΚΟΠΗΣ ΠΑΥΛΟΠΟΥΛΟΣ: Εγώ; Μα, γιατί μου αποδίδετε διάφορα συνεχώς; 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Ένα λεπτό, θα με αφήσετε να μιλήσω; Εάν με αφήσετε να μιλήσω, θα σας εξηγήσω. 
ΠΡΟΚΟΠΗΣ ΠΑΥΛΟΠΟΥΛΟΣ: Εμείς νομικά μιλάμε.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Κύριε Πρόεδρε, ο κ. Παυλόπουλος έχει μία τάση να μη μας αφήνει να μιλήσουμε. Νομίζει ότι πρέπει να επαναλαμβάνει ο ίδιος συνέχεια αυτό που έχει πει. 
ΠΡΟΚΟΠΗΣ ΠΑΥΛΟΠΟΥΛΟΣ: Κυρία Πρόεδρε, το λόγο επί προσωπικού!
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Αφήστε με, λοιπόν, να πω εγώ αυτά που θέλω. Είναι δικό μου θέμα.
ΠΡΟΚΟΠΗΣ ΠΑΥΛΟΠΟΥΛΟΣ: Μα, δεν σας ρώτησα εγώ. ?μα δεν καταλαβαίνει τι του λέμε!
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Αφήστε με να πω αυτά που θέλω. Περιμένετε.
Ενοχληθήκατε, λοιπόν, για αυτό το θέμα. Εντάξει, το καταλαβαίνω. Για τον Κοινωνικό Τουρισμό δεν έχετε καμιά ιδιαίτερη συμπάθεια. Βλέπετε, τα κοινωνικά στρώματα τα οποία τον χρησιμοποιούν μας ενδιαφέρουν εμάς. Αυτή είναι η διαφορά μας. 
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Υπουργέ, καταλαβαίνετε ή δεν καταλαβαίνετε;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Τώρα, από εκεί και πέρα, όσον αφορά την αξιοποίηση των υπαλλήλων στην οποία διεξοδικά και τόσο έντονα και σε άψογη, αν θέλετε, νομική αιτιολογία στηριχθήκατε, κύριε συνάδελφε, δεν καταλαβαίνω. Είστε αντίθετος να αποκτήσουν εργαζόμενοι στον ΕΟΤ για τους οποίους παρελήφθη το δικαίωμα να θέτουν υποψηφιότητα για συγκεκριμένες θέσεις, ενώ έχουν τα προσόντα; Εμείς ερχόμαστε εδώ πέρα και αυτό το βελτιώνουμε. Είστε αντίθετοι σε αυτό; 
ΠΡΟΚΟΠΗΣ ΠΑΥΛΟΠΟΥΛΟΣ: Την τριετία γιατί τη βάλατε;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Με συγχωρείτε, ο Οργανισμός Διάρθρωσης του ΕΟΤ, που ξέρει ο συνάδελφος πολύ καλά, είναι με το π. δ. 343/2001. Εκεί, στο άρθρο 20 προβλέπει για τους προϊσταμένους των οργανικών μονάδων του ΕΟΤ, διότι από παραδρομή απέκλεισε από την προαγωγή και την τοποθέτηση σε θέση προϊσταμένου υπαλλήλους κατηγορίας ΠΕ, αν και ο πανεπιστημιακός στους τίτλους είναι συναφής με το ιδιαίτερο αντικείμενο. Έτσι λοιπόν οι πτυχιούχοι του κλάδου ΠΕ δεν μπορούν να θέσουν υποψηφιότητα σε καμιά οργανική μονάδα, ενώ ο τίτλος σπουδών τους επιτρέπει να ασκήσουν καθήκοντα.
ΠΡΟΚΟΠΗΣ ΠΑΥΛΟΠΟΥΛΟΣ: Την τριετία γιατί τη βάλατε;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Γι? αυτό λοιπόν προβλέπεται στο πιο πάνω διάταγμα στα γραφεία να επιλέγονται ως προϊστάμενοι υπάλληλοι της κατηγορίας ΠΕ. Σύμφωνα με την υπάρχουσα κατάσταση ορισμένοι υπάλληλοι των προαναφερθέντων κλάδων δηλαδή ΠΕ3 και ΠΕ5 -μεταφραστές, διερμηνείς- ασκούν ήδη εδώ και χρόνια καθήκοντα προϊσταμένου τμήματος ΕΟΤ ή αυτοτελών γραφείων. Γι? αυτόν ακριβώς το λόγο νομίζω ότι είναι εύλογη και επιβεβλημένη η διάταξη της παραγράφου 2 με σκοπό να διατηρήσουμε το δικαίωμα των παραπάνω υπαλλήλων που υπηρετούν ως προϊστάμενοι γραφείων αυτοτελών ή τμημάτων να εγγράφονται στους πίνακες για την επιλογή προϊσταμένων οργανικών μονάδων του ΕΟΤ. 
Τελειώνω με μια αναφορά για το Ταμείο Μεσεγγύησης των Μικρομεσαίων Επιχειρήσεων. Διεξοδικά το ανέφερα προηγουμένως. Δεν θα τα επαναλάβω. Εσείς δεν ήσασταν εδώ να τα ακούσετε. Αλλά επιτρέψτε μου να πω και κάτι άλλο. 
ΠΡΟΚΟΠΗΣ ΠΑΥΛΟΠΟΥΛΟΣ: Εδώ ήμουν.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Το ακούσατε; Εξήγησα προηγουμένως ότι όταν δημιουργείται ένας νέος φορέας και αυτός δημιουργήθηκε το Δεκέμβριο του 2002, είναι ανάγκη ανάλογα με τη μορφή, το περιεχόμενο και την ταυτότητά του να γίνουν μια σειρά από ενέργειες.
ΠΡΟΚΟΠΗΣ ΠΑΥΛΟΠΟΥΛΟΣ: Κατ? εξαίρεση.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Εδώ πέρα έχουμε επεξεργαστεί το διοικητικό συμβούλιο, τους κανονισμούς εγγυοδοσίας, όλο το λογιστικό σύστημα έχει επεξεργασθεί, το οποίο πρέπει να λειτουργήσει, έχουν γίνει τα πρότυπα συμβάσεων, με τα οποία θα λειτουργήσει, έχει βρει χώρο εγκατάστασης, έχει κάνει όλες αυτές τις δραστηριότητες εν τω μεταξύ ο φορέας μόνο με το διοικητικό συμβούλιο και παράλληλα, επειδή ξέρετε ότι δεν είναι εύκολη η πρόσληψη προσωπικού σε δημόσιους οργανισμούς, έγινε η διαδικασία του ΑΣΕΠ και γι? αυτό ακριβώς προωθούμε αυτήν τη ρύθμιση, η οποία μας βοηθάει να έχουμε γρήγορα προσωπικό και, δεύτερον, γρήγορα τους αναγκαίους τεχνολογικούς εξοπλισμούς, τους οποίους με συμβάσεις που υπεγράψαμε με την Ένωση Τραπεζών Ελλάδος μπορέσαμε και καλύψαμε όλες τις ουσιαστικές πολιτικές που έχουμε ανάγκη να προετοιμάσουμε.
Γι? αυτό ο Οργανισμός θα λειτουργήσει το Σεπτέμβριο με μέσα Οκτωβρίου. Εξάλλου έχουν δημοσιευθεί ήδη αυτοί οι κανονισμοί πριν δύο μήνες στην Εφημερίδα της Κυβερνήσεως για να μπορείτε να γνωρίζετε το περιεχόμενό τους.
Ευχαριστώ.
ΠΡΟΕΔΡΕΥΟΥΣΑ (?ννα Μπενάκη-Ψαρούδα): Ο κ. Δασκαλάκης, Κοινοβουλευτικός Εκπρόσωπος του ΠΑΣΟΚ, έχει το λόγο.
ΓΕΩΡΓΙΟΣ ΔΑΣΚΑΛΑΚΗΣ: Ο κύριος Υπουργός έχει ένα προτέρημα -τον ξέρω πολλά χρόνια, είμαστε φίλοι- και αυτό τον χαρακτηρίζει ως χαρισματικό: Απαντά άμεσα. Νομίζω ότι πήρατε την απάντηση, κύριε Παυλόπουλε.
ΠΡΟΚΟΠΗΣ ΠΑΥΛΟΠΟΥΛΟΣ: Το ύφος σας τα λέει όλα!
ΓΕΩΡΓΙΟΣ ΔΑΣΚΑΛΑΚΗΣ: Αν το κόμμα μου μου κάνει την τιμή και εφόσον το αποδεχθώ, να ξαναγίνω Κοινοβουλευτικός Εκπρόσωπος?
ΠΡΟΚΟΠΗΣ ΠΑΥΛΟΠΟΥΛΟΣ: Εγώ θα χαρώ ιδιαιτέρως.
ΓΕΩΡΓΙΟΣ ΔΑΣΚΑΛΑΚΗΣ: ?θα επιδιώκω μόνο πρωί να μιλάω μαζί σας. Πραγματικά, προσφέρετε πολιτικό λόγο, συμφωνείτε ή διαφωνείτε κάπου, κάνετε αντιπολίτευση. Αλλά τις βραδινές ώρες είτε απαράδεκτοι. Γι? αυτό θα τις αποφεύγω για να έχουμε καλές σχέσεις.
Όσον αφορά το άρθρο 10, υπάρχει μια παλιά αμαρτία, κύριε Υπουργέ, και θα την ξέρετε πλέον τώρα. Η αγορά αυτή ξεκίνησε και κατέληξε όπως σχεδόν έχει καταλήξει τα τελευταία χρόνια με κάποια βελτιωτικά βήματα. Την εποχή της δικτατορίας που δεν υπήρχαν σοβαρές προϋποθέσεις για την ίδρυση ασφαλιστικών εταιρειών, υπήρξαν κάπου πενήντα ή εξήντα, αν θυμάμαι καλά, νέες εταιρείες. Μόνο τα σπίτια που έμεναν οι ιδιοκτήτες ?η κ. Χατζοπούλου θα τα ξέρει- ήταν κεφάλαιο που διέθεταν οι εταιρείες. Οι εταιρείες όμως μέσα από την πολυδιάσπαση και την αδύνατη οικονομική τους θέση και οι οποίες ήταν αναξιόπιστες σε ένα μεγάλο βαθμό, επέφεραν κατά περιόδους κλυδωνισμούς με συνέπεια να έχουμε πολλούς ασφαλισμένους στον αέρα. Πάρθηκαν μέτρα με κάποια ταμεία προκειμένου να προστατευθούν οι ασφαλισμένοι. 
Τα λέω αυτά για τον εξής λόγο: Όπως βλέπετε, είχε αντοχή ο ν. 400 παρ? όλο που ψηφίστηκε επί δικτατορίας. Με την ευκαιρία όμως, μιας που ετοιμάζεται νέο νομοθετικό πλαίσιο, καλό είναι να κωδικοποιήσετε το ν. 400 γιατί ισχύει κατά το 1/3 του πια. Έχει αλλάξει σχεδόν σε όλα τα σημεία και έχουν προστεθεί νέες διατάξεις, νέες υπηρεσίες, νέα ταμεία κλπ.
Αναφερθήκατε και στις τράπεζες για εποπτική αρχή και δεν μπορώ να το αντιληφθώ ?δεν λέω όμως ότι διαφωνώ για- την εποπτική αρχή που θα δημιουργηθεί για τις ασφαλιστικές εταιρείες?
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Είναι η Τράπεζα της Ελλάδας.
ΓΕΩΡΓΙΟΣ ΔΑΣΚΑΛΑΚΗΣ: Κοντεύουμε στην Ελλάδα οι μισοί να είμαστε εποπτεύοντες και οι άλλοι μισοί να είμαστε εποπτευόμενοι. Κάπου, δηλαδή, δεν θα μείνει άλλος να παίξει άλλο ρόλο.
Εγώ συμφωνώ με τις διατάξεις. Προέρχομαι από τον κλάδο και έχω και εγώ νομοθετήσει γι? αυτόν τον κλάδο τη δεκαετία του ?80 όπου ισχύουν κάποιες διατάξεις ακόμη. Υπήρχαν όμως και υπάρχουν δύο αδικίες και καλύπτονται μερικά με τις σημερινές παρεμβάσεις. Οι ασφαλιστικές τοποθετήσεις σε τεχνικά αποθέματα ή μαθηματικά αποθέματα μέχρι προ ολίγων ετών δεν είχαν καμία απόδοση. Ανάλογα με την τιμή στο χρηματιστήριο ή στην αγορά ακινήτων ή οπουδήποτε αλλού, μπορούσε να πτωχεύσει μια εταιρεία ή όχι γιατί πάγωνε κάποια περιουσιακά στοιχεία. Ήταν βεβαίως δεσμευμένα με τις εγγυήσεις και τις άδειες της εποπτεύουσας αρχής του Υπουργείου για να μπορούν να αξιοποιηθούν και να έχουν απόδοση.
Επίσης ξέρουμε πολύ καλά ότι οι αντικειμενικές αξίες με τις πραγματικές αξίες σε πολλές περιοχές της Ελλάδας υπολείπονται κατά 100%. Και αυτό ισχύει όχι μόνο στα εκτός σχεδίου αλλά και στο κέντρο της Αθήνας και σε πλούσιες περιοχές της χώρας. Αυτή είναι η πραγματικότητα.
Κατά συνέπεια αυτή η αύξηση για να προσεγγίσει την αντικειμενική αξία κατά 30% είναι στη σωστή κατεύθυνση. Βέβαια οι συνάδελφοι βάζουν μία ένσταση που πιστεύω ότι δεν είναι ουσιαστική αλλά τυπική, για τα εκτός σχεδίου. Πρέπει να υπάρχει -και αυτό είναι θέμα εποπτεύουσας αρχής- ένας προσεκτικός έλεγχος αν έχουν συμβόλαια και μελέτες ώστε να μη θεωρηθούν κάποια στιγμή δασικά και έτσι υποστεί ζημία ο καταναλωτής και ο ασφαλισμένος. Αυτά είναι βέβαια ζητήματα που θα τα προσέχει η εποπτεύουσα αρχή.
Στο άρθρο 11 κάνατε πολύ σωστά τη διόρθωση. Προσωπικά, όμως, παρ? ότι είμαι τόσα χρόνια Βουλευτής και έχω διατελέσει και Υπουργός και Υφυπουργός, δεν έχω συνειδητοποιήσει τι παράγει σαν αποτέλεσμα, όχι σαν αντικείμενο ο ΕΦΕΤ. Αυτό που ξέρω είναι ότι υπάρχει κάποια κυρία εκεί που είναι κράτος εν κράτει. Αν θέλετε όμως, και μπορείτε, να του δώσετε μία άλλη φυσιογνωμία, μία περισσότερο δημιουργική, μία περισσότερο παρεμβατική για τους σκοπούς που έχει συσταθεί. Γιατί πραγματικά πάρα πολλοί οργανισμοί συστήθηκαν αλλά τελικά δεν απέδωσαν τα αναμενόμενα, είτε γιατί αναχρονιστικά διοικούνται, όπως εν προκειμένω ο ΕΦΕΤ, είτε γιατί δεν πλαισιώθηκαν από κατάλληλο προσωπικά είτε γιατί συν τω χρόνω δεν βελτιώθηκε η νομοθεσία και δεν διευρύνθηκαν οι σκοποί και οι στόχοι. Αυτό είναι ένα θέμα που θα το δείτε εσείς.
Έρχομαι στο άρθρο 12. Έχουμε κουβεντιάσει και σαν μέλη της Κυβέρνησης και σαν μέλη του Κοινοβουλίου ότι υπάρχουν παράλληλοι λογαριασμοί σε πολλά Υπουργεία. Και είναι προς τιμήν σας ότι το μεγαλύτερο ποσό του Ειδικού Λογαριασμού Κεφαλαίου Μέτρων και Σταθμών πάει στον προϋπολογισμό και για αμοιβές κάποιων εργαζόμενων. Υπάρχουν παράλληλοι λογαριασμοί στο Υπουργείο Οικονομίας, στο Υπουργείο Υγείας, στο ΥΠΕΧΩΔΕ. κ.α. , που διαχειρίζονται σχεδόν εν λευκώ οι πολιτικές ηγεσίες. Το είχα κάνει και εγώ όταν ήμουν στο Υπουργείο Εσωτερικών ?να είμαστε δίκαιοι- γιατί μου το επέτρεπε ο νόμος. Είχα εισηγηθεί όμως μετά όταν για ένα μικρό χρονικό διάστημα ήμουν μέλος των κυβερνήσεων του κ. Σημίτη, ότι διαχειρίζονταν έναν σχεδόν παράλληλο προϋπολογισμό. Ο κ. Παπαδόπουλος όταν ήταν Υπουργός Οικονομικών είχε κάνει μία μελέτη. Είχαμε μία συνεργασία όταν συνυπήρχα με εσάς στο Υπουργείο Εσωτερικών. Διαπιστώθηκε ότι πράγματι διαχειρίζονται τεράστια κονδύλια, τα οποία μετά δεν διατίθενται για να καλυφθούν βασικότερες ανάγκες προβλεπόμενες από τον προϋπολογισμό. Υπήρξαν αντιδράσεις και ενστάσεις τότε και δεν ολοκληρώθηκε αυτή η διαδικασία ένταξης στον προϋπολογισμό ή τουλάχιστον του μεγαλύτερου μέρους.
Είναι καιρός κάποτε αυτή η ιστορία που είναι άκρως εκσυγχρονιστική να γίνει πράξη και να ολοκληρωθεί. 
Είπατε προηγούμενα για το άρθρο 13 ?δεν διαφωνώ με τα κοινωνικά προγράμματα του ΕΟΤ- ότι δικαιούνται και οι Έλληνες πολίτες που κάνουν διακοπές με τα κοινωνικά προγράμματα, να απολαύσουν ό,τι και οι υπόλοιποι Έλληνες. Καμία αμφιβολία. Αν θυμάμαι καλά τη δεκαετία του ?80 που είχα ενεργότερη συμμετοχή στα εργατικά και συνδικαλιστικά όσον αφορά το Υπουργείο Εργασίας, υπήρχε ένας στόχος: Να στηριχθούν, όταν έχουν στοιχειώδεις ή καλές υποδομές και οι υποβαθμισμένες περιοχές, μέσω του κοινωνικού τουρισμού για να ζήσουν.
(Στο σημείο αυτό την Προεδρική Έδρα καταλαμβάνει ο Β? Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
Και αυτό πρέπει να το έχετε υπόψη σας και σεις και ο Πρόεδρος του ΕΟΤ διότι η Εργατική Εστία δεν το έχει υπόψη της στο βαθμό που θα έπρεπε να το έχει. Πρέπει να στηρίζονται οι υποβαθμισμένες περιοχές όταν φυσικά διαθέτουν την υποδομή, έτσι ώστε και να απολαμβάνουν τις διακοπές τους αυτοί που θα ευνοηθούν νόμιμα από τα κοινωνικά προγράμματα αλλά και για να ενισχυθούν κάποιες περιοχές που έχουν μαραζώσει.
Για το Ταμείο Εγγυοδοσίας δεν νομίζω ότι χρειάζεται να επιχειρηματολογήσω. Πρόκειται για μια πολύ θετική ενέργεια της Κυβέρνησης. Και βέβαια, παρ? όλο που είπα ότι ο κ. Παυλόπουλος σήμερα ήταν πολύ πιο ήπιος στην ομιλία του με τόνους περισσότερο καθηγητού και όχι στελέχους της λαϊκής Δεξιάς, θα ήθελα να τον ρωτήσω το εξής: Δεν χρειάζεται χρόνος για να γίνουν αυτά που είπε πριν ο Υπουργός; Δεν χρειάζεται χρόνος για τις μελέτες, για τις συμβάσεις, για τα προγράμματα, για τους οργανισμούς;. Εσείς είπατε πριν ότι είναι από το 2000 έως το 2004 αλλά, από το Δεκέμβριο του 2002 μέχρι το Δεκέμβριο του 2003 δεν είναι ούτε ένας χρόνος. ?ρα δικαιολογούνται όλα αυτά. Ξέρετε, οι εντυπώσεις μένουν όταν λέμε κάτι, αλλά τελικά μόλις προσδιορίζουμε ακριβώς αυτό που λέμε, τότε διαπιστώνουμε ότι έχουμε άδικο.
Σας καλώ να υπερψηφίσουμε όλες τις διατάξεις του νομοσχεδίου, γιατί πιστεύω ότι πραγματικά λειτουργούν προς τη σωστή κατεύθυνση συμβάλλοντας στην αναβάθμιση της ζωής των Ελλήνων πολιτών.
ΠΡΟΕΔΡΕΥΩΝ (Παναγιώτης Σγουρίδης): Ολοκληρώθηκε το στάδιο των πρωτολογιών.
Εισερχόμεθα στο στάδιο των δευτερολογιών.
Το λόγο έχει ο κ. Γκατζής.
ΝΙΚΟΛΑΟΣ ΓΚΑΤΖΗΣ: Κύριε Πρόεδρε, θα ήθελα να βάλω ορισμένα ερωτήματα διότι αυτά τα άρθρα η Κυβέρνηση θεωρεί ότι θα συμβάλουν στην εθνική ανάπτυξη και στην κατοχύρωση των δικαιωμάτων των πελατών ή των ανθρώπων που συναλλάσσονται ή των ανθρώπων που προσλαμβάνονται. 
Είναι γεγονός ότι οι ασφαλιστικές εταιρείες βρίσκονται σε μεγάλη κρίση. Τι έλεγχο όμως κάνει το κράτος, πώς παρεμβαίνει ούτως ώστε όταν ιδρύονται αυτές οι ασφαλιστικές εταιρείες να έχουν όλα τα εχέγγυα ώστε να μην κλυδωνιστούν από μια κρίση και να έχουν μια δυνατότητα αντιμετώπισής της με οικονομική ευρωστία, ώστε να μπορούν να εξασφαλίσουν και τους ανθρώπους με τους οποίους συναλλάσσονται. Επομένως υπάρχει πρόβλημα στο πώς στήνονται αυτές οι εταιρείες και ποιος έλεγχος ασκείται σ? αυτές.
Με το άρθρο 12, δίνεται ένα επίδομα. Εμείς δεν έχουμε αντίρρηση αυτοί οι άνθρωποι, οι οποίοι παίζουν ένα καθοριστικό ρόλο στην έρευνα, να αμείβονται και μάλιστα κανονικά όπως και οι άλλοι συνεργάτες τους, αλλά εσείς εδώ κάνετε μια προσωπική επιδοματική πολιτική σ? έναν άνθρωπο. Λέτε ότι εκ παραδρομής δεν συμπεριελήφθη. Να το δεχθώ. Γιατί δεν λέτε όμως ότι εξομοιώνεται με βάση το βαθμό στα αντίστοιχα ποσά, ώστε να πάρει αυτά που πήραν και οι προηγούμενοι με την τάδε αύξηση που πήραν στις αποδοχές τους. Εδώ μιλάμε για επίδομα και όχι για αύξηση των αποδοχών συγκεκριμένα.
Για τα προγράμματα τουρισμού δεν μας έχετε πείσει. Ο Κοινωνικός Τουρισμός πρέπει να είναι θέμα κρατικής πολιτικής. Σε έναν ΕΟΤ που έχει χωριστεί σε τρία κομμάτια και που ξεπουλάει κάθε περιουσιακό του στοιχείο και δεν παρεμβαίνει ουσιαστικά για την τουριστική πολιτική στη χώρα μας -ουσιαστικά δεν παρεμβαίνει- αναθέτουμε υπηρεσίες κοινωνικού χαρακτήρα που θα έπρεπε να είναι καθαρά μέσα στα προγράμματα της κοινωνικής πολιτικής που θα έπρεπε να αναπτύξει η εκάστοτε κυβέρνηση. Δεν μιλάω μόνο για τη δική σας αλλά γενικότερα.
Εδώ νομίζω ότι βρίσκεται η «αχίλλειος πτέρνα» του σμπαραλιασμού που υπάρχει στο δημόσιο τομέα στο ότι δεν μπορούν τελικά και τα αρμόδια Υπουργεία να ασκήσουν αυτές τις αρμοδιότητες και τις διασκορπάμε εδώ και εκεί προκειμένου να λύσουμε κάποια προβλήματα που συσσωρεύονται αντί να λυθούν. 
Ο κοινωνικός τουρισμός που είναι μια κατάκτηση των εργαζομένων θα πρέπει να ασκείται μεθοδευμένα, διευρυμένα και να το δικαιούνται όλοι και όχι όσοι έχουν κάποια ένσημα ή όχι. Και οι άνεργοι ακόμη θα πρέπει να δικαιούνται και δεν είναι θέμα πολιτικής που θα ασκήσει ο ΕΟΤ.
Για τις μικρομεσαίες επιχειρήσεις σας έβαλα ένα ερώτημα και δεν μου απαντήσατε. Επαναλαμβάνω: ποιες για την Ελλάδα θεωρούνται μικρομεσαίες επιχειρήσεις; Είπε ο εκπρόσωπος της Νέας Δημοκρατίας πως αν δούμε τα περιφερειακά προγράμματα απορρόφησης των μικρομεσαίων επιχειρήσεων, είναι μηδαμινά. Δεν είναι, κινούνται γύρω στο 14% με 15% αλλά και αυτό απορροφάται από τις μεγάλες επιχειρήσεις. Οι προϋποθέσεις που μπαίνουν για τις μικρές τις πετάνε απ? έξω γιατί όταν ζητάνε π.χ. τόσα εκατομμύρια τζίρο το χρόνο, καταλαβαίνετε μια μικρομεσαία επιχείρηση που έχει πέντε-δέκα άτομα προσωπικό δεν μπορεί να φθάνει το μισό δις. για να ενταχθεί μέσα σε αυτά τα προγράμματα. Και όπως είναι από την Ευρωπαϊκή Ένωση χαρακτηρισμένες μέχρι πεντακοσίων ατόμων επιχειρήσεις σαν μικρομεσαίες καταλαβαίνετε ποιοι παίρνουν τα χρήματα.
Γι? αυτό λέμε ορίστε τον όρο μικρομεσαία επιχείρηση και με βάση την οικονομική δυνατότητα και τον τζίρο που έχουν να παίρνουν τις ενισχύσεις και εκείνοι που πρέπει να παίρνουν, αν θέλουμε να στηρίξουμε τη μικρομεσαία επιχείρηση την οποία την βλέπει η Κυβέρνηση σαν εκείνο το υποζύγιο που θα σηκώσει ένα μεγάλο μέρος του προϋπολογισμού με τη φορολογία που επιβάλλεται. 
Απ? αυτήν την άποψη νομίζουμε ότι δεν θα λυθούν προβλήματα εφόσον διατηρείται το ίδιο καθεστώς χαρακτηρισμού των μικρομεσαίων επιχειρήσεων από την Ευρωπαϊκή Ένωση.
Και τέλος, κύριε Υπουργέ, για τη ναυτιλιακή εταιρεία του άρθρου 15. Φυσικά δεν μπορούσε να λειτουργήσει αλλιώς αν δεν την βάζατε στο νόμο περί ΔΕΠΕ, τον 2545/97. Είναι αυτονόητο, γιατί εκεί παραχωρείται εσείς για εκμετάλλευση, τον αιγιαλό, την παραλία και μάλιστα με αυτόν το νόμο δίνεται τη δυνατότητα σε τέτοιου είδους επιχειρήσεις να κάνουν απαλλοτριώσεις με τη διαδικασία του δημοσίου οφέλους. Οι ιδιώτες χρησιμοποιούν τη διαδικασία του δημοσίου οφέλους, κάνουν αυτές τις απαλλοτριώσεις και μάλιστα προχωράνε στην εκμετάλλευση αιγιαλού και παραλίας. Βάσει του Συντάγματος επομένως δεν μπορείτε να την παραχωρήσετε γι? αυτό ακριβώς χρησιμοποιείται τον παραπάνω νόμο. Όμως για πόσα χρόνια είναι αυτή η σύμβαση; Εγώ θα ήθελα να μας φέρετε την Τρίτη που θα ψηφιστεί το νομοσχέδιο, τη σύμβαση που έχετε υπογράψει με την εταιρεία «ΑΣΤΑΚΟΣ», η ΕΤΒΑ δηλαδή, να δούμε τι ακριβώς περιέχει αυτή η σύμβαση και τι παραχωρήσεις κάνετε. 
Θα μου πείτε το λιμάνι δεν είναι αναπτυξιακό έργο που γίνεται εκεί και κάποιες άλλες δραστηριότητες; Βεβαίως. Όμως ιδιωτικοποιούμε τα λιμάνια, κάνοντας ανώνυμες εταιρείες, γίνονται κάποιες θυγατρικές εταιρείες που παραχωρούνται σε ιδιώτες με τις συγκεκριμένες χρήσεις, ζώνες κλπ. και αφού πρόκειται για εκμετάλλευση γιατί δεν την κάνει το δημόσιο; 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Για εκμετάλλευση πρόκειται.
ΝΙΚΟΛΑΟΣ ΓΚΑΤΖΗΣ: Τότε γιατί δεν την κάνει το δημόσιο;
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Το δημόσιο δεν είναι επιχειρηματίας.
ΝΙΚΟΛΑΟΣ ΓΚΑΤΖΗΣ: Τα λιμάνια, κύριε Υπουργέ, που δρούσαν τόσο καιρό και είχαν την εκμετάλλευση, ήταν επιχειρηματίες; Ήταν οργανισμοί. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Δεν μιλάμε για λιμάνια. 
ΝΙΚΟΛΑΟΣ ΓΚΑΤΖΗΣ: Μα, ξεπουλάτε τα πάντα, κύριε Υπουργέ. Εδώ γίνεται μία επένδυση με δημόσιο χρήμα. Δώδεκα δισεκατομμύρια είχε δώσει η ΕΤΒΑ και άλλα είκοσι δύο, είκοσι τρία που θα δώσει τώρα είναι ουσιαστικά τριάντα πέντε δισεκατομμύρια, τα οποία χαρίζουμε σε έναν ιδιώτη, να εκμεταλλευτεί έναν πλουτοπαραγωγικό πόρο κλειδί για την περιοχή, τον οποίο μπορούσε να αναπτύξει και ένας οργανισμός λιμένος. 
Γι? αυτούς τους λόγους εμείς δεν θα τα ψηφίσουμε αυτά τα άρθρα, κύριε Πρόεδρε. 
ΠΡΟΕΔΡΕΥΩΝ (Παναγιώτης Σγουρίδης): Καλώς. 
Ορίστε, κύριε Λιάσκο, έχετε το λόγο για οκτώ λεπτά, για να δευτερολογήσετε.
ΑΝΑΣΤΑΣΙΟΣ ΛΙΑΣΚΟΣ: Κύριε Υπουργέ, επειδή ο Κοινοβουλευτικός μας Εκπρόσωπος σας κάλεσε να δώσετε απαντήσεις για συγκεκριμένα θέματα, θα σας πω χαριτολογώντας ότι επιμένετε να μη συγκρίνεστε με τη σημερινή σύγχρονη πραγματικότητα, αλλά προσπαθείτε να συγκρίνετε την Ελλάδα του σήμερα με την εποχή του παππού μας. Και πρέπει να καταλάβετε επιτέλους ότι όλοι οι άλλοι γύρω μας που τρέχουν με αλματώδεις ρυθμούς είναι το μέτρο της σύγκρισής μας. Εμείς δεν μπορούμε να συγκρινόμαστε, κύριε Υπουργέ, εδώ μέσα με το τι γινόταν στην Ελλάδα του ?50, του ?30 ή του 1821, όταν υπήρχε η φουστανέλα. Εμείς θα συγκριθούμε εδώ με το τι κάνουν οι εταίροι μας στην Ευρωπαϊκή Ένωση, πόσο εκείνοι έχουν προχωρήσει, αν θέλετε, τι προσπάθειες καταβάλλουν όλα τα κράτη σήμερα και πώς πορευόμαστε εμείς. Ε, λοιπόν, επ? αυτών έχουμε να σας πούμε ότι δυστυχώς στις σημαντικότερες παραμέτρους της οικονομίας μας έχουμε τη θέση του ουραγού. Αυτό είναι που αρνείται να αντιληφθεί η Κυβέρνηση του κ. Σημίτη και, αν θέλετε, γι? αυτό δραπετεύετε στο παρελθόν και, αν θέλετε, γι? αυτό και περιγράφετε μέσα στο χώρο του Κοινοβουλίου πάντοτε μια εικονική πραγματικότητα.
Η αλήθεια, κύριε Υπουργέ, είναι αυτή και τη γνωρίζετε πολύ καλά. Φέρατε δείκτες για την αύξηση των εξαγωγών μας, όταν όλοι γνωρίζουν ότι πλέον οι εξαγωγές μας είναι το 1/3 των εισαγωγών μας. Και σας ρωτάω: Αυτό δείχνει ισχυρή οικονομία; Δεν έχετε αντιληφθεί ότι έχει καταρρεύσει ο παραγωγικός ιστός της χώρας; Δεν έχετε αντιληφθεί τις φοβερές ζημιές που έχει υποστεί το οποιοδήποτε ελληνικό προϊόν εξαιτίας της έλλειψης μέτρων τόνωσης της ανταγωνιστικότητας; Αυτά είναι σημεία που δείχνουν ότι, εν πάση περιπτώσει, δεν γνωρίζετε να κυβερνήσετε, αλλά και απ? την άλλη μεριά δεν γνωρίζετε και τη θέση της χώρας μας.
Εμείς αυτά τα επισημαίνουμε, κύριε Υπουργέ, γιατί, όπως σας είπα και την περασμένη φορά, δεν είμαστε ένα κόμμα το οποίο αρέσκεται να έχει ένα στείρο αντιπολιτευτικό λόγο. Το κόμμα μας είναι κόμμα εξουσίας. Καλείται αύριο να κυβερνήσει την πατρίδα μας. Εμείς σας επισημαίνουμε τα λάθη σας, προκειμένου να έχουμε ένα επίπεδο υποδομής, όταν θα κυβερνήσουμε. Δεν θέλουμε να βρούμε μια Ελλάδα μπάχαλο και χάλι. Θέλουμε μια Ελλάδα που να βρίσκεται σε κάποιο σημείο, για να μπορέσουμε από κει και πέρα να συνεχίσουμε. Αυτός είναι ο λόγος που με τέτοια αγωνία εδώ μέσα εκφράζουμε τις ανησυχίες μας. Δεν έχουμε άλλο λόγο, κύριε Υπουργέ.
Να σας πω και κάτι; Το κόμμα της Νέας Δημοκρατίας με συνέπεια κάνει αντιπολίτευση ?σας τα είπε προηγούμενα ο κ. Παυλόπουλος- και θα είμαστε εδώ σ? αυτήν την Αίθουσα να βλέπουμε ?επειδή μιλήσατε για λαϊκισμό χθες- ποιος θα είναι ο εκφραστής του λαϊκισμού, όταν εμείς θα είμαστε κυβέρνηση και να δούμε πού θα συναινείτε και πού θα συνδράμετε τις προσπάθειες της Νέας Δημοκρατίας.
Αλλά για να πάμε λίγο πάλι στα άρθρα του νομοσχεδίου, στο άρθρο 10 σας κάναμε συγκεκριμένη ερώτηση, τι θα γίνει με ολόκληρο τον ασφαλιστικό κλάδο. 
Εσείς συστήσατε επιτροπή, εσείς είπατε ότι θα έβγαζε πόρισμα, εσείς είπατε ότι επιτέλους με αυτό το πόρισμα θα προχωρούσαμε σε ένα νομοθέτημα εξυγίανσης του κλάδου. Από εκεί και πέρα βλέπουμε αποσπασματικές, πρόχειρες τροπολογίες, όπως συνηθίζεται. 
Στο άρθρο 11 ρώτησα και προηγουμένως, θα ήθελα και πάλι μια διευκρίνιση γιατί δεν υπάρχει ίδια διατύπωση με το άρθρο 8. Στο άρθρο 8 λέει: «?μπορούν στην περίπτωση που δεν υπηρετούν μόνιμοι υπάλληλοι, με τα ίδια προσόντα, να καταλαμβάνουν και θέσεις προϊσταμένων?» Στην άλλη περίπτωση, δηλαδή στο άρθρο 11, υπάρχει η λέξη «μόνο» και το «κατάλληλα». Το «κατάλληλα» εξυπακούεται, όταν θέλουμε να βάλουμε προϊστάμενο τμήματος σε συγκεκριμένη ειδικότητα. Δεν θα πρέπει να υπάρχει, λοιπόν. Δεν χρειάζεται. Είναι κατά την άποψή μου, πλεονασμός. Εν πάση περιπτώσει, ας μας το εξηγήσετε. Και σε αυτό εμείς είχαμε το θάρρος με παρρησία να υποστηρίξουμε ότι το είδατε και το διορθώσατε. 
Σε ό,τι αφορά το άρθρο 13, θα επιμείνω ξανά, κύριε Υπουργέ. Ο ΕΟΤ σήμερα δεν έχει αρμοδιότητες. Το ξέρετε. Δεν έχει καμία αρμοδιότητα, ουσιαστική αρμοδιότητα. Του έχετε αφήσει μόνο να διαχειρίζεται την προβολή και τίποτα άλλο. Ουσιαστικά εκατοντάδες υπάλληλοι δεν έχουν τι να κάνουν.
Όταν επισκεφθήκαμε με τον Πρόεδρο της Νέας Δημοκρατίας τον ΕΟΤ, ο οποίος, βέβαια, θυμάστε σε τι χάλια ήταν?
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Τώρα υπάρχει ένα νέο κτήριο.
ΑΝΑΣΤΑΣΙΟΣ ΛΙΑΣΚΟΣ: Ναι, τώρα έχει νέο κτήριο, αλλά τότε ?επειδή ακριβώς τον είχατε απαξιώσει παντελώς- λειτουργούσε πάνω από ένα χρόνο ανάμεσα στα κομπρεσέρ και στα μπάζα. Είχαν φύγει όλοι. Είχατε αφήσει τον ΕΟΤ εκεί και αφού δεν είχαν τι να κάνουν οι άνθρωποι, είχαν στοιβάξει τα χαρτιά τους. Εν πάση περιπτώσει αυτά που έστειλαν στις περιφέρειες βρίσκονται ακόμη αποθηκευμένα σε κοντέινερ, σε νοσοκομεία, σε τελωνεία, σε αποθήκες. Αφού τον αποψιλώσατε, τον απαξιώσατε και εδώ μέσα ο αρμόδιος Υφυπουργός αναγκάστηκε να δηλώσει -αφού του καταθέσαμε με τον κ. Παυλόπουλο τι λένε οι διευθύνσεις εξωτερικού του ΕΟΤ- ότι «δεν είναι και ό,τι καλύτερο, προσπάθεια κάνουμε», του δίνετε αλλότρια καθήκοντα. Δηλαδή βάλατε τον ΕΟΤ να κάνει κοινωνικό τουρισμό, να κάνε πράγματα, που, αν θέλετε, είναι αρμοδιότητα άλλου Υπουργείου.
Για άλλο πράγμα είχε συσταθεί ο ΕΟΤ, κύριε Υπουργέ, και για άλλο πράγμα εσείς τον κατευθύνετε να δρα. Αυτό το εντοπίζουμε για να αντιληφθείτε ότι, αφού τον αποψιλώσατε, κάποια στιγμή λέτε «κάτσε, να του ξαναδώσουμε και κάτι» και ξεκινήσατε πάλι λανθασμένα.
Σε ό,τι αφορά τις θέσεις των προϊσταμένων, σας τα είπε και ο κ. Παυλόπουλος, αλλά και εγώ επιπροσθέτως σας είπα ότι δεν μπορείτε σε καμιά περίπτωση, με την πολυδιάσπαση που κυριαρχεί, να εκμεταλλευτείτε το ανθρώπινο δυναμικό στον τουρισμό. Γι? αυτό ο τουρισμός μας βρίσκεται σε αυτά τα χάλια! Γι? αυτό το τουριστικό μας προϊόν είναι τόσο πολύ υποβαθμισμένο! Το ξέρετε. Το επισημαίνουν όλοι οι φορείς. Όλοι σας το λένε. Μόνο εσείς δεν ακούτε και δεν καταλαβαίνετε.
Σε ό,τι αφορά το άρθρο 14 για το Ταμείο Εγγυοδοσίας Μικρών και Πολύ Μικρών Επιχειρήσεων, σας είπαμε ό,τι είχαμε να σας πούμε. Σας λέω, όμως, το εξής: Τρίτος χρόνος και τα προγράμματα τόσο του ΕΠΑΝ όσο και των περιφερειών για τις μικρές και τις πολύ μικρές επιχειρήσεις δεν λειτουργούν, κύριε Υπουργέ. Ελάχιστες εντάξεις έχουμε και η απορροφητικότητα δεν πάει καλά. Σας το επισημαίνουμε αυτό, όχι γιατί είμαστε κακοί, αλλά για να διορθωθείτε. Και δεν πάνε καλά εξαιτίας των γραφειοκρατικών αγκυλώσεων, εξαιτίας των προϋποθέσεων, εξαιτίας αυτού του ισοπεδωμένου κράτους που έχετε δημιουργήσει. Φτιάχνετε, λοιπόν, φορείς τους οποίους έχετε στον αέρα και δεν λειτουργούν και έρχεστε εδώ κατ? εξαίρεση ζητώντας να προσλαμβάνουν και να κάνουν συμβάσεις προμηθειών. Ε, δεν μπορούμε να το δεχθούμε!
Σε ό,τι αφορά το 15, σας τα είπαμε. Ξέρετε ότι μιλάμε για αμαρτωλές υποθέσεις και, αν θέλετε, ξέρετε ότι μιλάμε για υποθέσεις που εσάς εκθέτουν. Εγκαινιάσατε, ξαναεγκαινιάσατε. Σήμερα βρίσκεστε στη δυσάρεστη θέση πάλι αυτό το έργο, με αυτές τις διαδικασίες ?σας τα είπε και ο κ. Παυλόπουλος- να το ξαναφέρνετε, ώστε με μια τροπολογία να μπορέσει υλοποιηθεί.
Εν πάση περιπτώσει, επειδή το μείζον υπερέχει του ελάσσονος, εμείς λέμε «ναι». Μην υπερηφανεύεστε όμως, κύριε Υπουργέ, γι? αυτά. Διορθώσεις κάνετε και επί διορθώσεων δεν μπορούμε εμείς να συναινούμε. 
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει η κ. Στεργίου.
ΙΩΑΝΝΑ ΣΤΕΡΓΙΟΥ: Εμείς, κύριε Πρόεδρε, θα επιμείνουμε στην άποψή μας σε σχέση με το θέμα των ασφαλιστικών επιχειρήσεων και το πώς με αυτό τον τρόπο ουσιαστικά τους χαρίζουμε τη δυνατότητα να χρησιμοποιούν περιουσιακά στοιχεία για την κάλυψη των τεχνικών τους αποθεμάτων.
Από την άλλη μεριά, θίχτηκαν κάποια ζητήματα εδώ, για τα οποία θα πρέπει να πούμε δύο κουβέντες. Κατ? αρχάς, όσον αφορά το ρόλο του ΕΦΕΤ, εμείς θεωρούμε ότι ο ΕΦΕΤ είναι ένας φορέας ο οποίος πρέπει να παίξει το ρόλο του και ο οποίος πρέπει να αναβαθμιστεί. Πριν από κάποιο διάστημα, σε συζήτηση που έγινε για τη δημόσια υγιεινή σε νομοσχέδιο του Υπουργείου Υγείας και Πρόνοιας, επισημάνθηκε ότι αυτή η πολυδιάσπαση που υπάρχει σε διάφορους φορείς δημόσιας υγιεινής δεν βοηθάει στο συντονισμό των εργασιών και το ρόλο των διαφόρων φορέων για τη δημόσια υγεία. Μήπως θα πρέπει να δείτε σε συνεργασία με το Υπουργείο Υγείας και Πρόνοιας αν αυτός ο φορέας μπορεί να πάει στο Υπουργείο Υγείας και Πρόνοιας; Μήπως από εκεί θα μπορούσε να παίξει καλύτερα το ρόλο του; Μήπως θα ελέγχεται καλύτερα από το Υπουργείο Υγείας και Πρόνοιας; Εκφράζω μία άποψη.
Από κει και πέρα, έχει σοβαρό έργο να κάνει ο ΕΦΕΤ. Και νομίζω ότι αυτά τα δημοσιεύματα που κατά καιρούς βγαίνουν και οι εικόνες που φαίνονται, από την κεντρική λαχαναγορά, από την κεντρική αγορά στο Ρέντη, από τη Βαρβάκειο αγορά, από όλα αυτά τα προβλήματα που υπάρχουν γύρω από την υγιεινή των τροφίμων και γύρω από τον έλεγχο των τροφίμων, είναι θέματα που δεν έχετε δει πολύ συγκεκριμένα.
Πρέπει να δείτε πώς θα παίξει το ρόλο του ο ΕΦΕΤ, γιατί πρώτον και κύριο τον έχετε υποβαθμίσει όσον αφορά το προσωπικό. Μιλήσαμε πάλι για αποσπάσεις, για αλχημείες, για να σταθεί στο ύψος του. Προκηρύξτε διαγωνισμό. Καλύψτε τις θέσεις που χρειάζεται να έχει ο ΕΦΕΤ. Κάντε τον ένα όργανο αποτελεσματικό, να παίξει το ρόλο του, να μην έχει μόνο διακοσμητικό χαρακτήρα. Και εγώ δεν συμφωνώ με αυτά που είπε ο κ. Δασκαλάκης για το διακοσμητικό ρόλο, για την κυρία κλπ. Δεν μας απασχολεί αυτό το ζήτημα, ο ΕΦΕΤ μας απασχολεί σα φορέας δημόσιας υγείας που είναι απαραίτητο να υπάρχει και που πρέπει να σταθεί στο ύψος του. 
Επιμένουμε βέβαια και στα άλλα ζητήματα για τα οποία τοποθετηθήκαμε στην αρχή. Και φυσικά θα ξαναπούμε για το ζήτημα του ΑΣΤΑΚΟΥ. Εδώ υπάρχει το σκάνδαλο που δίνετε τη διαχείριση του 58% της επιδότησης στην εταιρεία αυτή, το κάνετε όμως και αναδρομικά. Η ρύθμιση φτάνει μέχρι το 1997. Εμείς, λοιπόν, όπως είπαμε εξαρχής, δεν συμφωνούμε με όλες αυτές τις ρυθμίσεις.
Ευχαριστώ, κύριε Πρόεδρε.
ΠΡΟΕΔΡΕΥΩΝ (Παναγιώτης Σγουρίδης): Το λόγο έχει ο κύριος Υπουργός.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Κύριε Πρόεδρε, πολύ σύντομα θέλω να πω ότι ο Ενιαίος Φορέας Υγιεινής και Ασφάλειας Τροφίμων είναι ένας σημαντικός Οργανισμός της δημόσιας υγείας. Συγχρόνως όμως, έχει αποκλειστική ευθύνη και αρμοδιότητα για τα τρόφιμα, τη διατροφή, τη διατροφική αλυσίδα. Δεν επεκτείνεται η αρμοδιότητά του στην ευθύνη που είναι αρμοδιότητα του Υπουργείου Υγείας, είτε μέσω κεντρικών είτε μέσω νομαρχιακών υπηρεσιών, για τη δημόσια υγεία στους δημόσιους χώρους, στους χώρους όπου εκμεταλλεύονται τα τρόφιμα, είτε αυτά είναι εστιατόρια είτε είναι εργοστάσια είτε είναι σφαγεία, όπου το Υπουργείο Υγείας έχει την αποκλειστική ευθύνη.
Πρέπει να ξεχωρίσουμε ότι ο Ενιαίος Φορέας Ασφάλειας Τροφίμων είναι κατεξοχήν ένα εργαλείο για τις επιχειρήσεις, για τη συνολική αξιοποίηση της διατροφικής αλυσίδας με κανόνες-προδιαγραφές, ώστε ο καταναλωτής να αισθάνεται ασφαλής, δεύτερον, με χρήση και προώθηση προδιαγραφών για την παραγωγή συγκεκριμένων βιομηχανικών προϊόντων, όλων των τροφίμων στην προκειμένη περίπτωση και τρίτον στήριξη με κατάλληλο εξοπλισμό κεντρικά και περιφερειακά από δικές του υπηρεσίες, όπως επίσης και χρήση εργαστηρίων, όπως το χημείο του κράτους ή άλλα εργαστήρια, ιδιωτικά και δημόσια, τα οποία έχουν την υποχρέωση βάσει των προδιαγραφών του ΕΦΕΤ να λειτουργήσουν και να εγγυηθούν τους ελέγχους ποιότητας στα συγκεκριμένα προϊόντα, τρόφιμα ή βιομηχανικά προϊόντα τα οποία διατίθενται. Αυτήν τη δραστηριότητα ο ΕΦΕΤ την πραγματοποιεί με έναν ολοένα και βελτιούμενο τρόπο. Έχει αναδεχθεί μέσα σε αυτά τα δυόμισι χρόνια ζωής που έχει σε έναν αρκετά αποτελεσματικό οργανισμό με πέντε υποκαταστήματα σ? όλη την Ελλάδα. Ετοιμαζόμαστε να ανοίξουμε άλλα δύο το ένα στην Κέρκυρα και το άλλο στη Λάρισα, ώστε να συμπληρωθούν τα τέσσερα. Διαθέτει περίπου διακοσίους τριάντα υπαλλήλους, εκ των οποίων οι μισοί, πάνω από τους μισούς είναι με μετατάξεις και είναι σε εξέλιξη μια διαδικασία πρόσληψης εξειδικευμένου επιστημονικού προσωπικού.
Βλέπετε, λοιπόν, ότι είμαστε σε μια διαδικασία σταθερής πορείας ανάδειξης του ρόλου του, κατάκτησης νέων δυνατοτήτων παρέμβασης και προπαντός μια μεγαλύτερη και ασφαλέστερη προσφορά υπηρεσίας στον Έλληνα καταναλωτή και στον Έλληνα πολίτη. Πρέπει να δείτε τη λειτουργία του ΕΦΕΤ στενά δεμένη με τον καταναλωτή. Δεν είναι μια δημόσια υπηρεσία του Υπουργείου Γεωργίας, του Υπουργείου Υγείας που έχει την ευθύνη να ελέγξει παραγωγικές διαδικασίες, φροντίζει να εγγυηθεί την ασφάλεια για τον καταναλωτή στα τρόφιμα. Αυτό είναι το πιο κρίσιμο. Επομένως πιστεύω ότι με τις πληροφορίες που σας έδωσα θα βελτιωθεί η εικόνα που έχετε για τον ΕΦΕΤ και προπαντός θα ξεκαθαριστεί, γιατί ο ΕΦΕΤ πρέπει να είναι ξεχωριστός φορέας. Δεν έχει καμία σχέση με το Υπουργείο Υγείας το οποίο είναι αποκλειστικά υπεύθυνο για τη δημόσια υγεία, αλλά ο ΕΦΕΤ ?και αυτό ήταν μια απόφαση που λήφθηκε μετά από τρία χρόνια συζήτησης αν θυμάμαι καλά διϋπουργικά βέβαια πλαισιωμένη- αποτελεί τον κατάλληλο φορέα για τη λειτουργία και την ασφάλεια της προστασίας των τροφίμων.
Κύριοι συνάδελφοι, επειδή ειπώθηκαν ορισμένες κουβέντες για τα θέματα της σύμβασης με την «ΑΣΤΑΚΟ TERMINAL», εμείς δεν έχουμε την ευθύνη επειδή υπήρξε αυτή η σύμβαση. Αυτή η συμβαση έγινε από το 1999. Ερχόμαστε όμως τώρα και βοηθάμε να ξεμπλοκαριστεί μια υπόθεση που είχε μπλοκάρει για διάφορους λόγους που έχουν να κάνουν με την ανάγκη έκδοσης διαφόρων αδειών, μελετών, συνθηκών κλπ. Και από την άλλη μεριά όμως ερχόμαστε να ξεκαθαρίσουμε το νομικό καθεστώς, περί του οποίου υπάρχει αμφισβήτηση. Αυτή είναι η συμβολή μας στην προκειμένη περίπτωση. Θα μου πείτε ?και το είπε ο κ. Παυλόπουλος και ο κ. Λιάσκος- «πάει να πει ότι η σύμβαση δεν ήταν πλήρης, δεν ήταν ορθή, δεν ήταν ολοκληρωμένη που έγινε τότε». Κοιτάξτε να δείτε: Όταν ερχόμαστε να επαναπροσδιορίσουμε με σαφήνεια έναντι κάθε αοριστίας το καθεστώς της συγκεκριμένης σύμβασης, που είναι σύμβαση δημόσιου έργου και εκτελείται από συγκεκριμένο φορέα, πάει να πει ότι υπήρχε μια αμφισβήτηση. Επειδή υπήρχε αμφισβήτηση, θα ακυρώσουμε τη σημασία της επένδυσης, το έργο αυτό που είναι σημαντικότατο, που είναι ουσιαστικά ένας διεθνής χώρος αξιοποίησης μεταφορών, που για πρώτη φορά αποκτάμε στην Ελλάδα; Και πιστεύω ότι θα συμφωνείτε ότι πέρα της τοπικής κοινωνίας που το ζητάει μετά πάθους και έχει ανάγκη να συγκροτηθεί και να λειτουργήσει μια επένδυση ύψους 38 δισεκατομμυρίων δραχμών ερχόμαστε από την άλλη πλευρά να φέρουμε στη ζωή μια επένδυση η οποία φέρνει και τεχνολογία, δίνει νέες διεθνείς οικονομικές διασυνδέσεις και αναβαθμίζει μια ολόκληρη περιοχή στην περιφέρεια, έτσι όπως πρέπει να αναβαθμιστεί για να μπορέσει να λειτουργήσει.
?ρα, λοιπόν, κύριοι συνάδελφοι, πάνω σε αυτό το θέμα είναι σεβαστή η άποψή σας, όποιου διαφωνεί, αν και νομίζω ότι η Νέα Δημοκρατία συμφωνεί τελικά, έτσι δεν είναι; Κάνετε κριτική, αλλά νομίζω ότι το στηρίζετε. 
ΑΝΑΣΤΑΣΙΟΣ ΛΙΑΣΚΟΣ: Σας είπαμε ότι θα το ψηφίσουμε αυτό. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Ναι, το άκουσα. Χαίρομαι για αυτό, διότι τελικά έχουμε έναν κοινό συντελεστή στην προσπάθειά μας να αξιολογήσουμε αυτά τα οποία νομοθετούμε. 
Τώρα, όσον αφορά τις καταστάσεις στον τουρισμό, κύριοι συνάδελφοι, θα έλεγα ότι μερικές φορές επιλέγετε το virtual reality να το χρησιμοποιείτε, ώστε να διαμορφώσετε μία κατάσταση απέναντι στην οποία θέλετε να μάχεστε. 
ΠΡΟΕΔΡΕΥΩΝ (Παναγιώτης Σγουρίδης): Η ξένη γλώσσα δίνει και παίρνει στο Υπουργείο Ανάπτυξης!
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Όχι, όχι, κύριε Πρόεδρε. Virtual reality είναι μία έκφραση γνωστή σε όλο τον κόσμο. Είναι, αν θέλετε, η φανταστική εικόνα?.
ΠΡΟΕΔΡΕΥΩΝ (Παναγιώτης Σγουρίδης): By the way είπε τελευταία ο κ. Κουλούρης! 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): ?η οποία δημιουργείται. Αν πάτε σε όλα τα ερευνητικά κέντρα και τα μουσεία, αγαπητέ Πρόεδρε, θα διαπιστώσετε ότι με αυτό έχει κανείς τη δυνατότητα να βλέπει την πραγματικότητα όπως θέλει να είναι, όχι όπως πραγματικά είναι. Είναι μια εικονική πραγματικότητα, για να μην παρεξηγηθούμε, και στα ελληνικά. 
Έρχεστε, λοιπόν, και μας λέτε ότι σας φταίει ο τουρισμός. Ενοχλείστε γιατί κάνει κοινωνικό τουρισμό. Και ξαφνικά μου λέτε ότι είναι διαλυμένος ο τουρισμός. Μα, τώρα ενοχλείστε γιατί επεκτείνεται και στον κοινωνικό τουρισμό ή επειδή είναι διαλυμένος; 
Αγαπητέ συνάδελφε, ειλικρινά σας προσκαλώ. Ελάτε στα γραφεία του ΕΟΤ. Είναι στην οδό Τσόχα. Είναι ωραία γραφεία, με μία θαυμάσια κατασκευή. Είναι μάλιστα κοντά στο διοικητικό δικαστήριο, που πρόσφατα πήγε εκεί. Εκεί θα μπορέσουμε να δούμε τελικά τι κάνει ο ΕΟΤ. Υπάρχουν και προβλήματα, βεβαίως. Δεν το αμφισβητώ αυτό. Παραδείγματος χάρη, είμαι σε συνεχή διάλογο τώρα με τους εργαζόμενους, διότι έχουν κάποιες άλλες απόψεις. Θέλουν να ξαναγίνει ο παλιός ΕΟΤ. Ξέρετε αυτός που ήταν παλιά. 
Εμείς όμως έχουμε μία άλλη επιλογή. Επιλέξαμε να αναδειχθεί ο ΕΟΤ ως ο φορέας που θα έχει την ευθύνη της ποιοτικής προσέγγισης του τουριστικού προϊόντος το οποίο παράγει η χώρα. Ο ΕΟΤ για μας είναι υπεύθυνος για την προβολή, τη διαφήμιση, τη συνολική δημόσια σχέση της Ελλάδας με όλες τις χώρες του εξωτερικού και επομένως θέλουμε σε αυτήν τη βάση να τον στηρίξουμε για να αναπτυχθεί. 
Τώρα βέβαια έχουμε στο πλαίσιο του Υπουργείου, της Γενικής Γραμματείας, ευθύνες να ολοκληρώσουμε τη δομή, να φέρουμε το νέο οργανισμό, να πραγματοποιήσουμε την ενίσχυση των περιφερειακών διευθύνσεων σε κάθε περιφέρεια, όπου υστερούμε, γιατί δεν υπάρχει κατάλληλο προσωπικό. Αλλά βλέπετε ότι στο δημόσιο όλα είναι δύσκολα. Θέλει προσπάθεια, θέλει χρόνο, θέλει διαδικασίες. Μόνο για να προσλάβεις προσωπικό πρέπει να περιμένουμε δέκα, δώδεκα και δεκαοκτώ μήνες. 
Εν πάση περιπτώσει, θέλω να πω ότι το θέμα του ΕΟΤ θα το συζητήσουμε μια άλλη φορά. Δεν είναι το θέμα συζήτησης σήμερα. Ευχαρίστως να το κάνουμε, διότι πιστεύω ότι τον αδικείτε, καταγγέλλοντάς τον ως ανίκανο να εκπληρώσει τα καθήκοντά του. Εμείς πιστεύουμε ότι έχει τη δυνατότητα να κάνει πολλά πράγματα. Πραγματοποιεί τα περισσότερα εξ αυτών και να είστε βέβαιος ότι πολύ σύντομα θα κάνει ακόμα περισσότερα. 
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Κύριε Παυλόπουλε, έχετε το λόγο για οκτώ λεπτά. 
ΠΡΟΚΟΠΗΣ ΠΑΥΛΟΠΟΥΛΟΣ: Ευχαριστώ πολύ, κύριε Πρόεδρε. 
Ξέρετε, έχουμε ένα μικρό πρόβλημα. Ο Υφυπουργός του Υπουργείου Ανάπτυξης κάπου μπερδεύει λίγο τα ελληνικά με τα αγγλικά του. Ο επικεφαλής του Υπουργείου για άλλα ερωτάται και επί άλλων απαντάει. Θα έρθει κάποιος Υπουργός να μας απαντήσει σε αυτά που ρωτάμε; Να πει τι συμβαίνει με αυτό το νομοσχέδιο; 
ΠΡΟΕΔΡΕΥΩΝ (Παναγιώτης Σγουρίδης): Τώρα τους αδικείτε, κύριε Παυλόπουλε. 
ΠΡΟΚΟΠΗΣ ΠΑΥΛΟΠΟΥΛΟΣ: Με συγχωρείτε, με αδικούν και αδικούν το Κοινοβούλιο εκείνοι οι οποίοι είτε δεν αντιλαμβάνονται τι τους λέμε ή διαστρεβλώνουν την πραγματικότητα. 
Γιατί όταν ακούτε έναν Υπουργό, κύριε Πρόεδρε, που, ενώ του λες ότι υπάρχει πρόβλημα συνταγματικότητας και πρέπει με διάταγμα να καθορίζονται οι όροι του κοινωνικού τουρισμού ύστερα από πρόταση του ΕΟΤ, γυρνάει και σου λέει: «Δεν θέλεις ο ΕΟΤ να κάνει κοινωνικό τουρισμό», τότε ή δεν καταλαβαίνει ο Υπουργός ή διαστρεβλώνει τα πράγματα. Γι? αυτό λέμε να έρθει κάποιος να συνεννοηθούμε σε αυτήν την Αίθουσα. 
Πού είναι που τον αδικώ; Εκείνος με αδικεί με τον τρόπο που συμπεριφέρεται, όταν μου βάζει στο στόμα πράγματα που δεν είπα. Αλλά ξέρετε κάτι; Αυτή είναι η πενία των επιχειρημάτων. Είναι η διαστρέβλωση της αλήθειας, η διαστρέβλωση των όσων λένε οι άλλοι. 
Ας πάρουμε και πάλι τα πράγματα από τη σειρά, γιατί εγώ εννοώ να πάρω απαντήσεις και να μείνουν στα Πρακτικά. Κάποιοι διαβάζουν Πρακτικά, κάποιοι μας ακούνε αυτήν τη στιγμή, κάτι μένει. Αν νομίζει ο κύριος Υπουργός ότι είναι μία τυπική διαδικασία, δικό του το λάθος.
Πρώτα πρώτα εις απάντηση αυτού που μου είπε. ?ρχισε να μου λέει για την αύξηση σε ό,τι αφορά τον ΦΠΑ που εισπράττουν κλπ. Εγώ ρώτησα κάτι απλό. Μου είπε χθες μέσα σ? αυτήν την Αίθουσα ότι η Ελλάδα κάνει προόδους στον ανταγωνισμό. Και του φέρνω μέσα από την εφημερίδα «Το ΒΗΜΑ» σε συγκεκριμένη σελίδα έκθεση του IMD που λέει ότι μόνο το 2001 χάσαμε έξι θέσεις. Πήγαμε από την τριακοστή στην τριακοστή έκτη στους σαράντα εννέα. Ακούστε απάντηση υπεύθυνη, υποτίθεται. «Κάναμε κι εμείς προόδους» ?λέει- «αλλά οι άλλοι έκαναν περισσότερες και γι? αυτό πέσαμε. ?ρα πρέπει να είμαστε ικανοποιημένοι». Δηλαδή στο επίπεδο π.χ. του αθλητισμού είναι ένας που τρέχει. Αυξάνει λιγάκι το βηματισμό του. Οι άλλοι πάνε γρήγορα γιατί έχουν προπονηθεί καλύτερα. Τρέχουν, μένει τελευταίος. Είναι ικανοποιημένος γιατί αύξησε το βηματισμό του, έστω και αν είναι τελευταίος.
ΠΡΟΕΔΡΕΥΩΝ (Παναγιώτης Σγουρίδης): Ξέρετε όμως, κύριε Παυλόπουλε, ότι στο τρέξιμο λένε το εξής: ατομικό ρεκόρ. Κάνει το ατομικό ρεκόρ.
ΠΡΟΚΟΠΗΣ ΠΑΥΛΟΠΟΥΛΟΣ: Αυτό λέγεται νοοτροπία μειωμένων προσδοκιών. Αυτή είναι η λογική Σημίτη.
Κύριε Τσοχατζόπουλε, εγώ σας είχα κατατάξει αλλού. Αν είστε ικανοποιημένος με τη νοοτροπία μειωμένων προσδοκιών ενός Πρωθυπουργού που καλεί τον Ελληνικό Λαό να είναι περήφανος όταν είναι τελευταίος, αυτό είναι δικό σας ζήτημα. Αν είστε περήφανος που λέτε στον Ελληνικό Λαό ότι θα μειωθεί το δημόσιο χρέος και μόνο μέσα στο πρώτο εξάμηνο του 2003 το αυξήσατε κοντά στα 3,4 τρισεκατομμύρια δραχμές, αν είστε περήφανος που λέτε παραδείγματος χάρη ότι θα είχατε πάει στο 2% τον πληθωρισμό και τον έχετε στο διπλάσιο της ευρωζώνης, αν είστε περήφανοι γι? αυτά είναι δικό σας θέμα. Ακόμη και αν μου φέρετε κάποια στοιχεία εδώ -τα οποία εσείς τα επικαλείστε, δεν είναι δα και στοιχεία διεθνών οργανισμών για να ξέρουμε και τι μας γίνεται- σας λέω και πάλι: Δεν ταιριάζει στον Λαό μας αυτή η νοοτροπία και ομολογώ πως δεν ταίριαζε και στη δική σας νοοτροπία ως τώρα. ?λλοι οι «εκσυγχρονιστές» τύπου Σημίτη. Θέλετε να μπείτε κι εσείς στο κλαμπ; Δικαίωμά σας! Ίσως να κάναμε λάθος το εμείς για σας. Γι? αυτό σας είπα χθες ότι τελικά τα στερνά τιμούν τα πρώτα.
Πάμε τώρα στην ουσία, γιατί δεν μου δίνετε απαντήσεις για θέματα τα οποία έχω θέσει. Πρώτα πρώτα σε ό,τι αφορά τον ΕΟΤ ξαναλέω, με όση δύναμη φωνής έχω, για να το καταλάβετε αν δεν το έχετε καταλάβει: Εάν μείνει η ρύθμιση όπως έχει, συνταγματικά υπάρχει πρόβλημα. Διότι το πώς καθορίζονται οι προϋποθέσεις του κοινωνικού τουρισμού, αυτό επειδή δεν είναι ειδικότερο ή τεχνικό ή λεπτομερειακό θέμα, σύμφωνα με το άρθρο 43 του Συντάγματος, πρέπει να γίνει με διάταγμα, αλλιώς θα είναι αντισυνταγματικό. Και σας λέω. Να γίνεται ύστερα από πρόταση, ύστερα από γνώμη του ΕΟΤ, -βεβαίως- αλλά να περιβληθεί τον τύπο διατάγματος. Γιατί σας το επισημαίνει και η Επιστημονική Υπηρεσία της Βουλής. Ούτε αυτό το καταλαβαίνετε; Υποτιμώ τον ΕΟΤ; Δεν θέλω να κάνει πολιτική σε ό,τι αφορά τον κοινωνικό τουρισμό ο ΕΟΤ; Εγώ σας λέω ότι υπάρχει ένα συνταγματικό πρόβλημα που σας το επισημαίνει η Επιστημονική Υπηρεσίας της Βουλής, που δεν νομίζω ότι κατοικοεδρεύει στη Ρηγίλλης κι εσείς λέτε: «ο ΕΟΤ κατηγορείται από τη Νέα Δημοκρατία για το ότι δεν μπορεί να κάνει πολιτική κοινωνικού τουρισμού».
Δεύτερον, ότι είναι διαλελυμένος ο ΕΟΤ είναι γνωστό τοις πάσι. Αφήστε που φέτος δεν είχαμε καμία αύξηση στον τουρισμό. Ναι ή όχι ο μέσος όρος αύξησης τα προηγούμενα χρόνια ήταν 1% όταν άλλες χώρες είχαν 7% και ο μέσος όρος της Ευρωπαϊκής Ένωσης ήταν 4% αύξηση τον χρόνο; Η Ελλάδα 1%, να είμαστε ευχαριστημένοι. Τι να πει κανείς; 
Μου λέτε: αφού έχουμε ΠΕ που μπορούν να ασκήσουν καθήκοντα προϊσταμένου γιατί να μην ασκήσουν, κύριε Παυλόπουλε; Εγώ άλλο σας ρώτησα: γιατί προσθέσατε την τριετία άσκησης καθηκόντων σε προηγούμενη θέση και γιατί με τον τρόπο αυτό ακυρώνετε ανθρώπους που έχουν περισσότερα χρόνια υπηρεσίας και περισσότερα προσόντα; Βάλατε, κύριε Υπουργέ, ?και σας το είπα- την τριετία γιατί τριετία άσκησης καθηκόντων σε συγκεκριμένες θέσεις έχουν μόνο οι κομματικώς αρεστοί σ? εσάς. Και με τον τρόπο αυτό αποκλείετε ανθρώπους με περισσσότερα προσόντα και με περισσότερο χρόνο υπηρεσίας. Τι να κάνουμε; Τους έχετε βάλει στα ψυγεία και θέλετε να τους διατηρήσετε στα ψυγεία. Αυτό λέγεται «εκσυγχρονιστική λογική»; Ούτε σ? αυτό μου απαντάτε. ?λλα μου απαντάτε. 
Έρχομαι στο θέμα του Ταμείου Εγγυοδοσίας των μικρών επιχειρήσεων. Ξαναρωτάω: αυτό το χρονικό διάστημα το οποίο είχατε μπροστά σας δεν σας ήταν αρκετό; Γιατί η νομοθεσία σας αυτά που προβλέπει τώρα δεν τα προέβλεπε και τότε; Εγώ νομίζω ότι ισχυρίζεστε πως είστε σοβαρή Κυβέρνηση και μια σοβαρή Κυβέρνηση ξέρει τι της γίνεται. Φτιάξατε ένα νόμο που βλέπετε τώρα ότι δεν μπορεί να λειτουργήσει και τον διορθώνετε. Πώς τον διορθώνετε; «Να διευκολύνουμε τις προσλήψεις». Όλο το ζήτημα ήταν δηλαδή ότι δεν μπορούσαν να γίνουν οι προσλήψεις και πρέπει να γίνουν τώρα, κατά παράκαμψη του ΑΣΕΠ; Γιατί αυτό μας λέτε. Αυτό είναι «εκσυγχρονισμός»; Και πρέπει να μην παραπονείται κανείς σ? αυτή την Αίθουσα. 
Στραβά τα έκανε τότε η Κυβέρνηση και δεν μπορεί να λειτουργήσει ο Οργανισμός και τώρα φέρνει απευθείας τέτοιου είδους συμβάσεις πέρα και έξω από οποιονδήποτε έλεγχο σε ό,τι αφορά τις προσλήψεις. Και εδώ κανείς από εμάς δεν πρέπει να μιλά και για το θέμα των προμηθειών βεβαίως πάλι κατά παρέκκλιση;
Τέλος έρχομαι στο περίφημο ζήτημα, το οποίο αφορά τον «ΑΣΤΑΚΟ». Είπατε: «Έγινε πριν από έξι-επτά χρόνια η σύμβαση. Τι να κάνουμε; Είχε μερικά προβλήματα και τα διορθώνουμε». Ε, αυτό σας λέμε. Πείτε επιτέλους μία συγγνώμη! Τίποτα δεν μπορείτε να κάνετε ίσια! Πρέπει να το κάνετε και να το διορθώνετε στη συνέχεια. Δεν έχει φθάσει ποτέ κάτι να το ολοκληρώσετε χωρίς να έχει έρθει τέσσερις και πέντε φορές στη Βουλή. Αφήνω δε την ιστορία των Ολυμπιακών Αγώνων. Πόσα ολυμπιακά νομοθετήματα έχουν ψηφιστεί εδώ μέσα! θα μου πείτε ότι εκεί είναι μια μοναδική εμπειρία και να το δεχθώ. Αλλά ούτε εδώ ένα τέτοιο έργο δεν μπορούσατε να νομοθετήσετε; Και έρχεστε τώρα νομοθετικά να κυρώνουμε πράγματα, τα οποία ξέρετε ότι όζουν αδιαφάνειας; 
Τότε, κύριε Υπουργέ, εγώ διερωτώμαι το εξής: Αφού μας λέτε ότι δεν μπόρεσε να γίνει όλο αυτό το πράγμα -και η επένδυση να γίνει και η σύμβαση να λειτουργήσει- επειδή είχε αυτές τις ατέλειες -και τώρα πάτε να τα διορθώσετε- πώς βρεθήκατε πέντε Υπουργοί παραμονές του 2000 και πήγατε και εγκαινιάσατε το έργο εκεί πέρα; 
Πήγατε εκ των προτέρων και εγκαινιάσατε ένα ανύπαρκτο έργο, όπως ακριβώς συνηθίζετε να το κάνετε. Σπάτε τα έργα σε διάφορα τμήματα, τα εγκαινιάζετε δέκα πέντε φορές, τα εγκαινιάζετε μια φορά που ξεκινούν οι μελέτες, μια φορά που τελειώνουν, μια φορά που θα φτιάξετε τη μακέτα, μια φορά που θα ξεκινήσει το έργο, μια φορά που θα κάνει ο παπάς τον αγιασμό! Επιτέλους! Καταντήσατε «η Κυβέρνηση της κορδέλας»! Και νομίζετε ότι με αυτόΝ τον τρόπο πάτε να κερδίσετε εκλογές!
ΚΩΝΣΤΑΝΤΙΝΟΣ ΔΙΑΜΑΝΤΗΣ: Μα, είναι πολλά τα έργα, κύριε Παυλόπουλε.
ΠΡΟΚΟΠΗΣ ΠΑΥΛΟΠΟΥΛΟΣ: Δεν είναι πολλά τα έργα. 
Σας έχω πει και πάλι ότι έχετε το εξής χαρακτηριστικό: Εάν μετρήσετε το μήκος της κορδέλας που έχει κόψει ο Πρωθυπουργός, θα δείτε είναι μεγαλύτερο από το μήκος των χιλιομέτρων των δρόμων που εγκαινιάζετε!
Να θυμάστε μόνο ένα πράγμα! Έχετε πάρει πακτωλό χρημάτων και δεν καταφέρατε να κάνετε τίποτα σχεδόν γι? αυτόν τον Τόπο από όσα θα μπορούσατε να κάνετε. Και μια παράταξη σαν τη Νέα Δημοκρατία ξεκίνησε όλες τις υποδομές και έφτιαξε τα μεγάλα έργα χωρίς μία δραχμή κοινοτικών πόρων. Γιατί το 1981 δεν είχαν πάρει ούτε μία δραχμή κοινοτικού πόρου. Και να θυμηθείτε πόσα χρόνια έκανε ο Καραμανλής να φτιάξει το δρόμο από την Αθήνα μέχρι τη Θεσσαλονίκη και πόσο κόστισε για να το καταλάβετε. 
Να σκεφτείτε ακόμα τι θα είχε γίνει, εάν δεν είχατε κάνει αυτά που κάνατε, πόσο θα είχε στοιχίσει το αεροδρόμιο και από πότε θα είχε τελειώσει, εάν δεν ήσασταν εσείς να βγαίνετε την εποχή εκείνη με μερικούς Σπαταναίους και με το Μπότσαρη και με τα τρακτέρ ή να βάζετε νυν Υπουργό σας -και τότε Γενικό Γραμματέα Αθλητισμού- να βγαίνει με σημαίες και να λέει ότι αυτός ο χώρος ?που ευτυχώς είχε τότε απαλλοτριώσει τα κτήματα ο Καραμανλής και έγινε το αεροδρόμιο- έπρεπε να γίνει χώρος μότο-κρος. Είχε πάρει κάτι νεολαίους και είχαν κατέβει κάτω με τις μοτοσυκλέτες.
Αυτή ήταν η νοοτροπία σας! Γι? αυτό καθυστερήσαμε και κάναμε είκοσι χρόνια για να το τελειώσουμε. Και πρέπει να είμαστε και ευχαριστημένοι! Καθυστερήσεις, υπερτιμολογήσεις, τόσα πράγματα και να είμαστε και ευχαριστημένοι! Μία συγγνώμη δεν ζητάμε για ό,τι έγινε σε αυτόν τον Τόπο!
Τελειώνω λέγοντάς σας τα εξής: Τουλάχιστον, όταν κάνετε ένα λάθος, δεχθείτε ότι το κάνατε. Εμείς πολλές φορές δεχόμαστε να συμβάλουμε για να το διορθώσουμε. Όμως δεν μπορεί να λέτε ότι και τότε που κάνατε το αρχικό λάθος δίκιο είχατε και τώρα που πάλι με λάθος τρόπο το διορθώνετε πάλι δίκιο έχετε. 
Επιτέλους! Επιτέλους πείτε μια φορά την αλήθεια στον Ελληνικό Λαό και δεχθείτε ότι αυτό το νομοσχέδιο είναι διόρθωση ημαρτημένων!
ΠΡΟΕΔΡΕΥΩΝ (Παναγιώτης Σγουρίδης): Ο κύριος Υπουργός έχει το λόγο.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, μπορεί και να τριτολογήσω.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Υπουργέ.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Κύριε Πρόεδρε, αναμφισβήτητα η ειδικότητα του κ. Παυλόπουλου ως συνταγματολόγου του επιβάλλει να έχει μια ιδιαίτερη ευαισθησία σε θέματα συνταγματικού χαρακτήρα. Το αποδέχομαι. 
Εξάλλου εμείς δεν το αποδεχόμαστε μόνο θεωρητικά, αλλά το αποδείξαμε και έμπρακτα. Διότι ?μια και διαβάστε την έκθεση της Επιστημονικής Επιτροπής- θα έχετε δει ότι για θέματα ευρύτατης εμβέλειας, εκεί που ρυθμίζονται τις διατάξεις και τους όρους λειτουργίας των λαϊκών αγορών και γενικότερα του εμπορίου, αντί της υπουργικής απόφασης που υπήρχε στο ν.2323/1995, προχωρούμε φέτος σε προεδρικό διάταγμα. Έτσι ?μια που θέλουμε ενιαία σε όλη την Ελλάδα να ισχύσουν αυτές οι διαδικασίες- γίνονται οι ρυθμίσεις με ένα προεδρικό διάταγμα που έχει -εάν θέλετε- πολύ σαφή χαρακτήρα και αδιαμφισβήτητη ισχύ.
Όμως το να εξειδικεύσει στα θέματα της ευθύνης του ΕΟΤ κάποια προγράμματα κοινωνικού τουρισμού, ο οποίος κοινωνικός τουρισμός κατεξοχήν πραγματοποιείται από το Υπουργείο Εργασίας και τον ΟΑΕΔ και συμπληρωματικά έρχεται να επεξεργαστεί κάποιες διαδικασίες για να μπορέσει να αναλάβει ένα τμήμα της υπόθεσης, δεν νομίζω ότι είναι θέμα ?εάν θέλετε- ίδιας ποιότητας όπως οι ρυθμίσεις που αφορούν τους όρους λειτουργίας της αγοράς, του εμπορίου αγροτικών προϊόντων και της λειτουργίας λαϊκών αγορών για όλη την Ελλάδα.
Γι? αυτό ακριβώς περιοριζόμαστε ουσιαστικά σε υπουργική απόφαση, η οποία στην προκειμένη περίπτωση επαρκεί για να ρυθμίσει και να δώσει κάλυψη και νομιμοποίηση στις αποφάσεις που η διοίκηση του ΕΟΤ πρέπει να πάρει για να λειτουργήσει. 
?ρα, κύριε συνάδελφε, μπορεί να έχετε μία άλλη άποψη και εγώ να έχω μία άλλη, αυτό όμως δεν σημαίνει ότι είναι η δική σας σωστή και η δική μας λάθος. Η δε Επιστημονική Επιτροπή στην οποία αναφερθήκατε δεν είναι σαφής. Λέει «θα μπορούσε αντίστοιχα». Διαβάστε την καλά ?
ΠΡΟΚΟΠΗΣ ΠΑΥΛΟΠΟΥΛΟΣ: Πάντα έτσι το λέει.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Το επισημαίνει όμως χωρίς να είναι αντίθετη με το γεγονός ότι δεν είχα την υπουργική απόφαση και γι? αυτό έβαλα την υπουργική απόφαση μέσα στη συζήτησή μας. Ότι δηλαδή δεν αποφασίζει μόνος του ο Πρόεδρος του ΕΟΤ, αλλά ουσιαστικά εκδίδεται με πρότασή του υπουργική απόφαση, ΚΥΑ, η οποία στην προκειμένη περίπτωση ρυθμίζει το θέμα και επομένως, καλύπτεται αυτό.
Όσον αφορά τα θέματα της τριετίας το οποίο υπαινιχθήκατε, σας είπα προηγουμένως ότι οι άνθρωποι αυτοί ήδη ασκούν τα καθήκοντα αυτά σε διάφορες περιοχές. Είναι πολλοί. Επομένως το να βάλεις μέσα το κριτήριο τριετούς προηγούμενης εμπειρίας για να αναλάβεις διευθυντική ή γενικού διευθυντού θέση, δε νομίζετε ότι αυτό είναι απαραίτητο και χρήσιμο; Νομίζετε ότι είναι κακό να χρησιμοποιηθεί ως κριτήριο η εμπειρία;
ΓΕΩΡΓΙΟΣ ΔΑΣΚΑΛΑΚΗΣ: Αξιοκρατικό είναι.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Είναι αξιοκρατικό, διότι αυτό αποτυπώνεται από το υπηρεσιακό συμβούλιο. Δεν προσδιορίζει ποιος έχει την εμπειρία, φαίνεται από την υπηρεσιακή κατάσταση. 
Να λοιπόν γιατί, κύριε συνάδελφε, και σε αυτό το σημείο δε νομίζω ότι έχουμε λόγο να παραδεχθούμε ότι έχει γίνει κάποιο λάθος.
Όσον αφορά τις δύο άλλες περιπτώσεις, είτε του ΤΕΜΠΜΕ, είτε του «ΑΣΤΑΚΟΥ» πήραμε αποφάσεις. Ρυθμίσαμε και νομοθετήσαμε όρους λειτουργίας ενός νέου φορέα με το Ταμείο Μεσεγγύησης για τις Μικρομεσαίες Επιχειρήσεις. Ερχόμαστε σήμερα, επειδή θέλουμε να επιταχύνουμε την ολοκλήρωση και την αποτελεσματική λειτουργία του φορέα, και ρυθμίζουμε κάποιες ανάγκες του φορέα αυτού σε προσωπικό και εξοπλισμό με αξιοποίηση υφιστάμενης νομοθεσίας. Δεν κάνουμε καμία, αν θέλετε, προσωπική επιλογή ούτε κάνουμε εξαίρεση, να το κάνουμε μόνο εμείς. Αξιοποιούμε υφιστάμενη ρύθμιση της Δημόσιας Διοίκησης, έτσι ώστε να επιταχυνθεί αυτή η πρόσληψη και ο εξοπλισμός και να μπορέσει να λειτουργήσει. Θεωρούμε ότι είναι μια επιπρόσθετη επιλογή αποτελεσματικής λειτουργίας της επιχείρησης. Σε καμία περίπτωση δεν αποτελεί λάθος της νομοθετικής ρύθμισης δημιουργίας του συγκεκριμένου ταμείου, διότι τότε πράγματι δεν ήταν υποχρεωμένος κανείς να προβλέψει την όποια διαδικασία πρόσληψης θέλουμε να κάνουμε σήμερα. Σημασία είχε τότε ότι νομοθετούσαμε και λύναμε ένα πρόβλημα που υπάρχει στην αγορά των μικρομεσαίων επιχειρήσεων και δημιουργούσαμε αυτόν το φορέα.
Περισσότερα, κύριε Πρόεδρε, νομίζω ότι δεν χρειάζεται να πούμε. Το γεγονός ότι και στον «ΑΣΤΑΚΟ» ήρθαμε με μία απόφαση να ξεκαθαρίσουμε μία ασάφεια, να προσδιορίσουμε ?αναλαμβάνοντας πλήρως και την ευθύνη- το χαρακτήρα της δημόσιας σύμβασης νομίζω ότι είναι μια υποχρέωση στην πολιτική απέναντι του αντικειμένου για το οποίο είναι κανείς υπεύθυνος και αυτό είναι η απάντησή μας.
Ευχαριστώ.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Πρόεδρε, το λόγο.
ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Παυλόπουλε, έχετε το λόγο για δύο λεπτά.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Υπουργέ, η Επιστημονική Υπηρεσία της Βουλής πάντα έτσι εκφράζεται. Δεν λέει ποτέ ότι αυτό είναι συνταγματικό και το άλλο είναι αντισυνταγματικό. Είναι η συνήθης έκφρασή της. 
Εδώ δεν σας λέω τίποτα περισσότερο από τούτο το απλό. Θέλει διάταγμα ?το τονίζω αυτό το πράγμα για πολλοστή φορά- διότι δεν είναι ειδικότερο ή τεχνικό ή λεπτομερειακό θέμα σύμφωνα με το άρθρο 43. 
Και διερωτώμαι: Αφού βάλατε που βάλατε την υπουργική απόφαση ?η υπουργική απόφαση σας το λέει και η ίδια η έκθεση ότι δεν αρκεί- γιατί δεν βάζατε τη λέξη «διάταγμα»; 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Αφού δεν το λέει.
ΠΡΟΚΟΠΗΣ ΠΑΥΛΟΠΟΥΛΟΣ: Μα, αφού σας λέει ότι χρειάζεται διάταγμα. Για να σας το διαβάσω, λοιπόν, διότι φαίνεται ότι δεν το ακούσατε.
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Για διαβάστε το να δούμε.
ΠΡΟΚΟΠΗΣ ΠΑΥΛΟΠΟΥΛΟΣ: Συγκεκριμένα, θα μπορούσε να διατυπωθεί προβληματισμός ?
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Για διαβάστε το.
ΠΡΟΚΟΠΗΣ ΠΑΥΛΟΠΟΥΛΟΣ: Κύριε Τσοχατζόπουλε, επειδή δεν πολυμπαίνετε στην Αίθουσα να δείτε, οι εκθέσεις της Επιστημονικής Υπηρεσίας της Βουλής έτσι λένε πάντοτε. Δεν είπαν ποτέ ότι αυτό είναι έτσι ή αυτό δεν είναι έτσι. Τι να κάνουμε;
Λέει, λοιπόν, εδώ ότι δεν είναι ειδικότερο τεχνικό ή λεπτομερειακό θέμα και θέλει διάταγμα. Ξέρετε τι ιδέα περνάει από το μυαλό μου; Σας το λέμε τόσοι άνθρωποι, το λέει η Επιστημονική Υπηρεσία της Βουλής και σεις δεν το εννοείτε. Αλλά βγάζετε υπουργική απόφαση, για να το κρατήσετε, ενώ το διάταγμα είναι το ίδιο, απλώς χρειάζεται πέντε μέρες για να πάει στο Συμβούλιο Επικρατείας. 
Επομένως, τι συμπέρασμα βγάζουμε; Θέλετε να ορίσετε τις προϋποθέσεις του κοινωνικού τουρισμού αυθαίρετα, με κομματικά κριτήρια -γι? αυτό φοβάστε το διάταγμα- γιατί αν πήγαινε στο Συμβούλιο Επικρατείας που θα το εξέταζε προληπτικά, θα σας έλεγε ότι κάτι πρέπει να διορθώσετε και αυτό το φοβάστε. Δεν το έβγαλα εγώ το συμπέρασμα, νόμιζα ότι σας είχε διαφύγει το θέμα. Για να σας μένει, όμως, η επιμονή, τώρα πλέον παίρνει τη μορφή καταγγελίας ότι διατηρείτε αυτήν τη ρύθμιση που είναι αντισυνταγματική, μόνο και μόνο για να μπορέσετε κομματικά να διαμορφώσετε κριτήρια κοινωνικού τουρισμού. Αλλιώς δεν εξηγείται. Διαλέξτε μεταξύ άγνοιας και κομματισμού. Ό,τι από τα δύο και να μου πείτε σε τελική ανάλυση είναι ευπρόσδεκτα από πλευράς δικαιολογίας. 
Στη συνέχεια σας είπαμε για τα θέματα που σχετίζονται με το προσωπικό. Διαβάστε τη ρύθμιση. Λέτε για τους γενικούς διευθυντές ?για θέσεις διευθυντών μιλάμε- και βάζετε την προϋπόθεση της τριετίας. Σας λέω ξανά ότι η προϋπόθεση της τριετίας βγάζει απέξω ανθρώπους με περισσότερα προσόντα και περισσότερο χρόνο υπηρεσίας που παραλήφθηκαν από σας με κομματικά κριτήρια, για να μην ασκήσουν τέτοια καθήκοντα. Δηλαδή, διατηρείτε σ? αυτές τις θέσεις και προορίζετε γι? αυτές τις θέσεις τους ίδιους ανθρώπους που κομματικά επιλέξατε και αφήνετε στο «ψυγείο» τους ανθρώπους που παρακάμψατε. Γέμουν οι υπηρεσίες από ανθρώπους που παρακάμψατε για λόγους κομματικούς. Υπάρχει σήμερα γενικός διευθυντής ή διευθυντής υπηρεσίας, ο οποίος να μην πρόσκειται κομματικά στο χώρο σας; Για κοιτάξτε, όλως τυχαίως συμβαίνουν αυτά τα πράγματα; Αυτό κάνετε και εδώ: Κομματικός νεποτισμός που δεν ταιριάζει στην ποιότητα δημοκρατίας, την οποία πρέπει να έχουμε. 
Τέλος μου είπατε για τα υπόλοιπα θέματα τα οποία σχετίζονται με το Ταμείο για το οποίο μιλάμε, το Ταμείο για τις μικρομεσαίες επιχειρήσεις. Εγώ σας λέω ξανά το εξής: Τώρα καταλάβατε ότι πρέπει να γίνουν προσλήψεις εκτός ΑΣΕΠ; Όταν φτιάχνατε αυτό τον Οργανισμό, δεν το ξέρατε; Τώρα, προ των εκλογών, όλως τυχαίως, γίνονται αναθέσεις κατά παράβαση της νομοθεσίας, δηλαδή κατ? εξαίρεση; 
Σε ποιους τα λέτε αυτά; Τώρα τα θυμηθήκατε; Αυτό δείχνει προχειρότητα και αδιαφάνεια. Είναι αυτό για το οποίο σας κατηγορούμε. Απλώς προσθέτετε καθημερινά δείγματα προς αυτήν την κατεύθυνση. Βεβαίως καθένας θα κρίνει, γιατί έρχονται εκλογές και θα καταλάβει ο ελληνικός λαός και ό,τι αποφασίσει σεβαστό. Εμείς πιστεύουμε ότι με το να έχετε αυτήν τη νοοτροπία, επιβαρύνετε περισσότερο τη θέση σας. 
Ευχαριστώ πολύ.
ΠΡΟΕΔΡΕΥΩΝ (Παναγιώτης Σγουρίδης): Ο κ. Δασκαλάκης έχει το λόγο.
ΓΕΩΡΓΙΟΣ ΔΑΣΚΑΛΑΚΗΣ: Κύριε Πρόεδρε, παρ? ολίγον χθες να δημιουργηθεί ένα προσωπικό θέμα, παρ? όλο που ο Υπουργός έδωσε τις κατάλληλες διευκρινίσεις και δεν είχε καμία πρόθεση να υποτιμήσει τον κ. Παυλόπουλο. Εγώ, όμως, θα έλεγα σήμερα ?επειδή έχω μια αρκετά μακρά πορεία στη Βουλή- ότι προ πολλών ετών μας ταλάνιζαν εδώ μέσα οι ποινικολόγοι. Τώρα, κυριαρχούν οι συνταγματολόγοι. 
Επιτέλους, πολιτικά είναι τα ζητήματα ή νομικά, κύριε Παυλόπουλε; Θα σας ρωτήσω κάτι και θέλω να μου απαντήσετε, αν έχετε το λόγο βεβαίως, ειδάλλως θα τα πούμε κατ? ιδίαν δοθείσης κάποιας άλλης ευκαιρίας. Επειδή λέτε ότι έτσι συνήθως αναφέρεται η Επιστημονική Επιτροπή της Βουλής, σαν έγκυρος νομικός που είστε και καθηγητής, θέλω να με διαβεβαιώσετε για το εξής: Ξέρετε νομικός ποτέ να έχει δώσει απόλυτη γνώμη; Γιατί το κάνει αυτό λοιπόν; Γιατί ακριβώς υπάρχουν απόψεις αρκετές, διαφορετικές και, εν τέλει, κρίνονται στα δικαστήρια. 
Επομένως, δεν είναι ανάγκη τώρα να χάνουμε δύο μέρες για το αν πρέπει να γίνει προεδρικό ή μη διάταγμα. Εάν και όποιος έχει έννομο συμφέρον, θα προσφύγει και αν το ρίξει, τότε θα γίνει προεδρικό διάταγμα. Γι? αυτό λέω ότι τελικά ωφέλιμοι είναι οι νομικοί, αλλά απορώ με το πώς εξαντλούν το χρόνο. Πώς καταφέρνετε και εξαντλείτε το χρόνο και δεν μένει ούτε δευτερόλεπτο ως υπόλοιπο; Επιτέλους, έλεος! 
Κύριε Υπουργέ, σε σχέση με το Ταμείο Εγγυοδοσίας, λησμόνησα προηγουμένως να σας πω ότι, επειδή είναι υπεύθυνη δουλειά, δεν ξέρω αν προβλέπεται εδώ η στελέχωση ?γιατί θα στελεχωθεί με επιστημονικό προσωπικό- να έχει και μια δυνατότητα μιας καλύτερης αμοιβής, γιατί ?αλίμονο- δεν μπορείς να ζητήσεις από την αγορά να πάει κάποιος εκεί, για να παίζει στο κεφάλι του με δισεκατομμύρια εγγυοδοσιών και τελικά να παίρνει φραγκοδίφραγκα! Τότε, δεν θα τον βρείτε αυτόν και να τη λάβετε υπόψη σας. Ελπίζω να το προβλέπετε αυτό. 
ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ (Υπουργός Ανάπτυξης): Αυτό προβλέπεται στο νόμο. 
ΓΕΩΡΓΙΟΣ ΔΑΣΚΑΛΑΚΗΣ: Το προβλέπετε λοιπόν. Ευχαριστώ πάρα πολύ.
ΠΡΟΕΔΡΕΥΩΝ (Παναγιώτης Σγουρίδης): Κηρύσσεται περαιωμένη η συζήτηση επί της ενότητας των άρθρων 10 έως 15 και εισερχόμαστε στην ψήφισή τους κεχωρισμένως. 
Ερωτάται το Τμήμα: Γίνεται δεκτό το άρθρο 10 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 10 έγινε δεκτό κατά πλειοψηφία ως έχει. 
Ερωτάται το Τμήμα: Γίνεται δεκτό το άρθρο 11 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 11 έγινε δεκτό κατά πλειοψηφία όπως τροποποιήθηκε από τον κύριο Υπουργό.
Ερωτάται το Τμήμα: Γίνεται δεκτό το άρθρο 12 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 12 έγινε δεκτό κατά πλειοψηφία ως έχει.
Ερωτάται το Τμήμα: Γίνεται δεκτό το άρθρο 13 όπως τροποποιήθηκε από τον κύριο Υπουργό;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 13 έγινε δεκτό κατά πλειοψηφία όπως τροποποιήθηκε από τον κύριο Υπουργό.
Ερωτάται το Τμήμα: Γίνεται δεκτό το άρθρο 14 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΠΡΟΚΟΠΗΣ ΠΑΥΛΟΠΟΥΛΟΣ: Κατά πλειοψηφία.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 14 έγινε δεκτό κατά πλειοψηφία ως έχει.
Ερωτάται το Τμήμα: Γίνεται δεκτό το άρθρο 15 ως έχει;
ΠΟΛΛΟΙ ΒΟΥΛΕΥΤΕΣ: Δεκτό, δεκτό.
ΝΙΚΟΛΑΟΣ ΓΚΑΤΖΗΣ: Κατά πλειοψηφία.
ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 15 έγινε δεκτό κατά πλειοψηφία ως έχει.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
Με τη συναίνεση του Τμήματος και ώρα 14.10?, λύεται η συνεδρίαση για αύριο ημέρα Πέμπτη 25 Σεπτεμβρίου 2003 και ώρα 10.30?, με αντικείμενο εργασιών του Τμήματος : α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, μόνη συζήτηση επί της αρχής, των άρθρων και του συνόλου της πρότασης νόμου Βουλευτών της Νέας Δημοκρατίας, αρμοδιότητας του Υπουργείου Υγείας και Πρόνοιας: «Ρύθμιση θεμάτων πολυτέκνων και μελών πολύτεκνων οικογενειών», σύμφωνα με την ημερήσια διάταξη που έχει διανεμηθεί.
Ο ΠΡΟΕΔΡΟΣ ΟΙ ΓΡΑΜΜΑΤΕΙΣ



1

Συνεδρίαση 24-9-2003




