     ΠΙΝΑΚΑΣ ΠΕΡΙΕΧΟΜΕΝΩΝ
     ΣΥΝΟΔΟΣ Δ΄
     ΣΥΝΕΔΡΙΑΣΗ Ο΄
     Τρίτη, 27 Ιανουαρίου 2004 (απόγευμα)
     ΘΕΜΑΤΑ
     Α. ΕΙΔΙΚΑ ΘΕΜΑΤΑ
     1. Ανακοινώνεται ότι τη συνεδρίαση παρακολουθούν φοιτητές του Πολιτικού Τμήματος της Νομικής Σχολής του Πανεπιστημίου Αθηνών, σελ.
     Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
     1 Κατάθεση αναφορών, σελ.
     2 Απαντήσεις Υπουργών σε ερωτήσεις Βουλευτών, σελ.
     Γ. ΝΟΜΟΘΕΤΙΚΗ ΕΡΓΑΣΙΑ
     1. Συζήτηση επί της αρχής και των άρθρων του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης: «Εκλογή Βουλευτών», σελ.
     ΟΜΙΛΗΤΕΣ
     ΑΥΓΕΡΙΝΟΣ Π., σελ.
     ΓΙΚΟΝΟΓΛΟΥ Μ., σελ.
     ΜΑΝΟΣ Σ., σελ.
     ΠΑΠΑΔΗΜΑΣ Λ., σελ.
     ΠΟΛΥΔΩΡΑΣ Β., σελ.
     ΣΚΥΛΛΑΚΟΣ Α., σελ.
     ΣΠΥΡΙΟΥΝΗΣ Κ., σελ.
     
     ΠΡΑΚΤΙΚΑ  ΒΟΥΛΗΣ
     Ι’  ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
     ΣΥΝΟΔΟΣ   Δ΄
     ΣΥΝΕΔΡΙΑΣΗ Ο΄
     Τρίτη 27 Ιανουαρίου 2004 (απόγευμα)
     Αθήνα, σήμερα στις 27 Ιανουαρίου 2004, ημέρα Τρίτη και ώρα 18.45΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΚΩΝΣΤΑΝΤΙΝΟΥ ΓΕΙΤΟΝΑ.
     ΠΡΟΕΔΡΕΥΩΝ (Κωνσταντίνος Γείτονας):  Κυρίες και κύριοι συνάδελφοι, αρχίζει η συνεδρίαση.
     Παρακαλείται ο κύριος Γραμματέας να ανακοινώσει τις αναφορές προς το Σώμα.
     	(Ανακοινώνονται προς το Σώμα από την κ. Μάρω Κοντού, Βουλευτή Α΄ Αθηνών, τα ακόλουθα:
     Α. ΚΑΤΑΘΕΣΗ ΑΝΑΦΟΡΩΝ
     1) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία ο Δήμαρχος Περάματος ζητεί την αντιμετώπιση του προβλήματος της συσσώρευσης λάσπης στο νησί της Ψυτάλλειας.
     2) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία ο κ. Ανδρέας Βαραγιάννης, κάτοικος Καματερού, ζητεί την ακύρωση του υπ’ αριθμ. 4222/2003 εγγράφου της Αρχαιολογικής Υπηρεσίας.
     3) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία ο Δήμαρχος Περάματος ζητεί την ανάκληση της απόφασης του Διευθυντή του ΙΚΑ για τη σύσταση και λειτουργία Ειδικών Ιατρείων Υποστήριξης Εξαρτημένων Ατόμων από Ναρκωτικές Ουσίες στο Σταθμό Α΄ Βοηθειών στο τέρμα Περάματος.
     4) Ο Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία η Ποδοσφαιρική Ομάδα Α.Ο. ΠΥΛΙΟΥ της νήσου Κω ζητεί οικονομική ενίσχυση.
     5) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΣΠΥΡΟΣ ΣΤΡΙΦΤΑΡΗΣ κατέθεσαν αναφορά με την οποία ο Σύνδεσμος Εργολάβων Ηλεκτρολόγων Σάμου και Ικαρίας διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     6) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία ο Σύνδεσμος Θερμοϋδραυλικών Νομού Χανίων διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     7) Οι Βουλευτές κύριοι ΔΗΜΗΤΡΙΟΣ ΤΣΙΟΓΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία το Σωματείο Ψυκτικών Νομού Τρικάλων διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     8) Οι Βουλευτές κύριοι ΝΙΚΟΛΑΟΣ ΓΚΑΤΖΗΣ και ΔΗΜΗΤΡΙΟΣ ΤΣΙΟΓΚΑΣ κατέθεσαν αναφορά με την οποία ο Σύνδεσμος Εργοδηγών – Εργοληπτών Ηλεκτρολόγων Μαγνησίας διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     9) Οι Βουλευτές κύριοι ΠΑΝΑΓΙΩΤΗΣ ΚΟΣΙΩΝΗΣ και ΣΠΥΡΟΣ ΣΤΡΙΦΤΑΡΗΣ κατέθεσαν αναφορά με την οποία ο Περιφερειακός Σύνδεσμος Εργοληπτών Εγκαταστατών Ηλεκτρολόγων Νομού Αχαΐας «Ο ΒΑΤΤ» διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     10) Οι Βουλευτές κύριοι ΠΑΝΑΓΙΩΤΗΣ ΚΟΣΙΩΝΗΣ και ΣΠΥΡΟΣ ΣΤΡΙΦΤΑΡΗΣ κατέθεσε αναφορά με την οποία ο Σύνδεσμος Εγκαταστατών Ηλεκτρολόγων Νομού Αργολίδας διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     11) Οι Βουλευτές κύριοι ΠΑΝΑΓΙΩΤΗΣ ΚΟΣΙΩΝΗΣ και ΣΠΥΡΟΣ ΣΤΡΙΦΤΑΡΗΣ κατέθεσαν αναφορά με την οποία ο Σύνδεσμος Εργολάβων Ηλεκτρολόγων Τεχνικών Ψυκτικών Εγκαταστάσεων Εγκαταστατών Συντηρητών Καυστήρων Μεσσηνίας διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     12) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία ο Σύλλογος Εργολάβων Ηλεκτρολόγων Νομού Άρτας διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     13) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία ο Σύνδεσμος Εργολάβων Ηλεκτρικών Έργων Ιωαννίνων – Ηπείρου διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     14) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία το Σωματείο Επαγγελματιών Αδειούχων Ψυκτικών Ν. Πειραιά διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     15) Οι Βουλευτές κύριοι ΔΗΜΗΤΡΙΟΣ ΤΣΙΟΓΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύνδεσμος Εργοληπτών Εγκαταστατών Ηλεκτρολόγων Νομού Τρικάλων διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     16) Οι Βουλευτές κύριοι ΣΤΑΥΡΟΣ ΣΚΟΠΕΛΙΤΗΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία ο Σύνδεσμος Εργολάβων Ηλεκτρικών Έργων Νομού Χίου διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     17) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία ο Σύνδεσμος Εργοληπτών Ηλεκτρολόγων Επαρχίας Γιαννιτσών και Αλμωπίας Νομού Πέλλας διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     18) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία ο Σύνδεσμος Εργοληπτών Ηλεκτρολόγων Νομού Χανίων διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     19) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΝΤΩΝΗΣ ΣΚΥΛΛΑΚΟΣ κατέθεσαν αναφορά με την οποία ο Πανελλήνιος Σύνδεσμος Εργοληπτών Ηλεκτρολόγων Πτυχιούχων Ανωτ. Και Μ. Τεχν,. Εκπαιδεύσεως διαμαρτύρεται για το Σχέδιο Π.Δ. που αφορά στο Μητρώο Κατασκευαστών Ιδιωτικών Έργων.
     20) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία το Συνδικάτο Πωλητών – Οδηγών και Βοηθών Εμφιαλωμένων Ποτών Βορείου Ελλάδος ζητεί την υπογραφή ικανοποιητικών συλλογικών συμβάσεων εργασίας για το 2004 κ.λπ.
     21) Οι Βουλευτές κύριοι ΑΓΓΕΛΟΣ ΤΖΕΚΗΣ και ΓΕΩΡΓΙΟΣ ΧΟΥΡΜΟΥΖΙΑΔΗΣ κατέθεσαν αναφορά με την οποία το Παράρτημα Άνω Πόλης Θεσσαλονίκης της Πανελλήνιας Ένωσης Αγωνιστών Εθνικής Αντίστασης ζητεί την ικανοποίηση συνταξιοδοτικών αιτημάτων των μελών της και άλλα.
     22) Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΑΓΓΕΛΟΣ ΤΖΕΚΗΣ κατέθεσαν αναφορά με την οποία ο Δήμαρχος Κηρέως και ο Πρόεδρος του Αγροτικού Συνεταιρισμού Προκοπίου – Δαφνούσας Εύβοιας ζητούν την επίλυση ζητήματος ιδιοκτησίας δάσους στην Εύβοια.
     23) Ο Γ΄ Αντιπρόεδρος της Βουλής και Βουλευτής Αττικής κ. ΚΩΝ/ΝΟΣ ΒΡΕΤΤΟΣ κατέθεσε αναφορά με την οποία η Κοινότητα Παλαιάς Φώκαιας Αττικής ζητεί τον καθορισμό των διοικητικών ορίων των Κοινοτήτων Αναβύσσου και Παλαιάς Φώκαιας.
     24) Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ – ΛΙΑΚΑΤΑΣ κατέθεσε αναφορά με την οποία ο κ. Σπυρίδων Παπαθανασίου, κάτοικος Δ.Δ. Μεσαρίστας Δήμου Μακρυνείας Αιτωλ/νίας ζητεί την επανεξέταση βαθμολόγησής του σε διαγωνισμό του ΑΣΕΠ.
     25) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμαρχος Σητείας ζητεί την υλοποίηση έργων υποδομής στο αεροδρόμιο Σητείας.
     26) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Ενοικιαζομένων Δωματίων Διαμερισμάτων Ελούντας ζητεί την ένταξη σε χρηματοδοτικό πρόγραμμα του οδικού έργου της παράκαμψης Ελούντας.
     27) Ο Βουλευτής Λασιθίου κ ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο κ. Γιάννης Σαμωνάκης, φοιτητής Πολυτεχνείου Κρήτης, διαμαρτύρεται για την πρόθεση νομοθετικής ρύθμισης ζητήματος μόνιμου διορισμού σε θέσεις καθηγητών πληροφορικής, ατόμων που δεν διαθέτουν βασικό τίτλο σπουδών στην πληροφορική.
     28) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Νομάρχης Λασιθίου ζητεί την ίδρυση τομέων ΕΚΑΒ στις πόλεις Ιεράπετρα και Σητεία.
     29) Ο Βουλευτής Λασιθίου κ. ΜΙΧΑΛΗΣ ΚΑΡΧΙΜΑΚΗΣ κατέθεσε αναφορά με την οποία ο Δήμαρχος Σητείας ζητεί την παραχώρηση παλαιού κτιρίου στο Δήμο Σητείας.
     30) Ο Β΄ Αντιπρόεδρος της Βουλής και Βουλευτής Ξάνθης κ. ΠΑΝΑΓΙΩΤΗΣ ΣΓΟΥΡΙΔΗΣ κατέθεσε αναφορά με την οποία το Επιμελητήριο Ξάνθης ζητεί να μην περιορισθεί η επιδότηση του επιτοκίου για κεφάλαια κίνησης των εμπορικών και βιοτεχνικών επιχειρήσεων της Θράκης. 
     Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
     1. Στην με αριθμό 2054/25-8-03 ερώτηση του Βουλευτή κ. Αναστάσιου Παπαληγούρα δόθηκε με το υπ΄ αριθμ. 373/17-9-03 έγγραφο από τον Υφυπουργό Γεωργίας η ακόλουθη απάντηση:
     «Απαντώντας στην παραπάνω ερώτηση που κατέθεσε ο Βουλευτής κ. Α. Παπαληγούρας, σας πληροφορούμε τα εξής:
     Η αναφορά σε «πρόσφατη εισαγωγή από την Ολλανδία επικίνδυνων για την υγεία του καταναλωτικού κοινού κοτόπουλων και αυγών», αφορά στην εκδηλωθείσα Γρίπη των ορνίθων στην Ολλανδία, Βέλγιο και Γερμανία.
     Τα μέτρα που ελήφθησαν από την Ε.Ε. αφορούσαν στα αυγά εκκόλαψης και ζώντα πουλερικά (κυρίως νεοσσούς μίας ημέρας) και όχι στα κοτόπουλα κρεοπαραγωγής.
     Σε εφαρμογή Κοινοτικής οδηγίας (92/40/ΕΟΚ) και εφαρμοστικών αποφάσεων που ψηφίστηκαν στις Μόνιμες Επιτροπές Υγείας Ζώων και Τροφικής Αλυσίδας (από τις αρχές Μαρτίου μέχρι τέλος Ιουλίου 2003):
     * Οι χώρες που εκδηλώθηκε η νόσος (Ολλανδία, Βέλγιο και Γερμανία), απαγόρευσαν την εξαγωγή από αυτές ζώντων πουλερικών και αυγών εκκόλαψης και 
     * τα λοιπά Κράτη - Μέλη και η χώρα μας, βεβαίως, πήραν μέτρα σε συνεργασία με τους πτηνοτρόφους της χώρας για την αποτροπή εισόδου της νόσου στην Ελλάδα.
     Τα μέτρα αυτά του Υπουργείου Γεωργίας σε συνεργασία με τις Δ/νσεις Κτηνιατρικής των Νομαρχιακών Αυτοδιοικήσεων περιέλαβαν δειγματοληψίες σε κάθε παρτίδα αυγών εκκόλαψης και εργαστηριακή ανάλυση στο Εθνικό Εργαστήριο Αναφοράς που βρίσκεται στην Θεσσαλονίκη.
     Όσον αφορά τη λειτουργία των σφαγείων και κρεαταγορών, σας γνωρίζουμε τα παρακάτω:
     Σήμερα λειτουργούν 110 σφαγεία μικρού δυναμικού σύμφωνα με το άρθρο 4 του Π.Δ. 410/94 και 80 σφαγεία σύμφωνα με τους όρους του άρθρου 10 του ιδίου Διατάγματος, τα οποία λειτουργούν με κωδικό Ευρωπαϊκής Ένωσης.
     Η σφαγειοτεχνική υποδομή της χώρας έχει υποστεί εκσυγχρονισμό σε πολύ σημαντικό βαθμό. Πολύ μεγάλα κεφάλαια από το Α΄ και Β΄ ΚΠΣ διατέθηκαν ήδη για το σκοπό αυτό, και επενδύσεις για ίδρυση νέων μονάδων ή εκσυγχρονισμό άλλων έχουν εγκριθεί για να ενισχυθούν από το Γ΄ ΚΠΣ.
     Ανάμεσα στις παραπάνω περιλαμβάνεται η λειτουργούσα ήδη νέα Κρεαταγορά της Θεσσαλονίκης, όπως και η Κρεαταγορά του Ρέντη της οποίας τα έργα εκσυγχρονισμού θα αρχίσουν κατά το τέλος του 2003.
     Για τη λειτουργία του ΕΦΕΤ αρμόδιο ν' απαντήσει είναι το Υπ. Ανάπτυξης προς το οποίο κοινοποιούμε το έγγραφό μας με αντίγραφο της ερώτησης.
     Ο Υφυπουργός
     Φ. ΧΑΤΖΗΜΙΧΑΛΗΣ»
     2. Στην με αριθμό 2948/12-9-03 ερώτηση του Βουλευτή κ. Γεωργίου Γαρουφαλιά δόθηκε με το υπ΄ αριθμ. 6408/6-10-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
     «Απαντώντας στην υπ΄ αριθμ. 2948/2003 ερώτηση, που κατατέθηκε στη Βουλή από το Βουλευτή κ. Γ. Γαρουφαλιά, για τα θιγόμενα σ΄ αυτή θέματα, σας πληροφορούμε τα εξής:
     Με την αριθμ. 3111/1-8-2001 απόφαση του Υπουργού Εργασίας και Κοινωνικών Ασφαλίσεων εγκρίθηκε Ειδικό Πρόγραμμα Ολοκληρωμένης Παρέμβασης για άνεργους ηλικίας 18-60 ετών στο Νομό Λάρισας.
     Το πρόγραμμα περιλαμβάνει τα εξής μέτρα:
     α) Επιχορήγηση επιχειρήσεων για την απασχόληση 2.000 ανέργων.
     β) Επιχορήγηση 800 ανέργων για να δημιουργήσουν δική τους επιχείρηση.
     Η δαπάνη για την υλοποίηση του προγράμματος θα ανέλθει στο ποσό των 34.515.000 €.
     Παρόμοιο Πρόγραμμα Ολοκληρωμένης Παρέμβασης εφαρμόσθηκε και στους Νομούς Άρτας, Θεσπρωτίας, Πρέβεζας, Ιωαννίνων, Γρεβενών και Φθιώτιδας.
     Σύμφωνα με τις Κοινές Υπουργικές Αποφάσεις (Κ.Υ.Α.) 31589/18-12-2002, 31590/18-12-2002, 31784/31-12-2002 και την Υπουργική Απόφαση (Υ.Α.) 31783/18-11-2002, με τις οποίες εγκρίθηκαν τα προγράμματα: επιχορήγησης επιχειρήσεων για τη δημιουργία Νέων Θέσεων Εργασίας (Ν.Θ.Ε.) και επιχορήγησης Νέων Ελευθέρων Επαγγελματιών (ΝΕΕ) έτους 2003.
     Από τα ως άνω προγράμματα εξαιρέθηκαν όλοι οι Νομοί, στους οποίους εφαρμόζονταν Προγράμματα Ολοκληρωμένης Παρέμβασης, μεταξύ των οποίων περιλαμβάνεται και ο Νομός Λάρισας, από τα επιχορηγούμενα προγράμματα του Οργανισμού Απασχόλησης Εργατικού Δυναμικού (ΟΑΕΔ), διότι κρίθηκε αναγκαίο να μην υπάρχει παράλληλη εφαρμογή διαφορετικών προγραμμάτων στον ίδιο Νομό, εφόσον το πρόγραμμα ολοκληρωμένης παρέμβασης είναι ευρύτερο. Επιπλέον με τις Υ.Α. 31118 και 31119/2001, με τις οποίες εγκρίθηκαν τα Προγράμματα Ολοκληρωμένης Παρέμβασης για τους ως άνω Νομούς, προβλέπονται ευνοϊκότερες προϋποθέσεις και αυξημένα ποσά επιχορήγησης έναντι αυτών που καταβάλλονται για τα προγράμματα που υλοποιούνται στους υπόλοιπους Νομούς.
     Σημειώνεται ότι για το έτος 2004, όπως ήδη ανακοινώθηκε από το Διοικητή του ΟΑΕΔ, θα εφαρμοσθούν πανελλαδικά Προγράμματα του Οργανισμού με στόχο την ένταξη στην αγορά εργασίας 75.285 ανέργων. Κατά τον σχεδιασμό των Προγραμμάτων αυτών προβλέπεται αυξημένο ποσό ημερήσιας επιδότησης, αύξηση διάρκειας της επιδότησης, αύξηση ποσού της επιχορήγησης των Ν.Ε.Ε., Ν.Θ.Ε. κλπ, ώστε να βελτιωθούν ουσιαστικά οι όροι και οι προϋποθέσεις λειτουργίας των ως άνω Προγραμμάτων.
     Ο Υπουργός
     ΔΗΜΗΤΡΙΟΣ ΡΕΠΠΑΣ»
     3. Στην με αριθμό 2855/11-9-03 ερώτηση του Βουλευτή κ. Ηλία Φωτιάδη δόθηκε με το υπ΄ αριθμ. 1500/22806/532/3-10-03 έγγραφο από τον Υπουργό Εργασίας και Κοινωνικών Ασφαλίσεων η ακόλουθη απάντηση:
     «Σε απάντηση της ερώτησης του Βουλευτή κ. Ηλία Φωτιάδη, σχετικά με την έκδοση της συνταξιοδοτικής απόφασης για τον κ. Θωμά Τάνη του Ευαγγέλου από το ΤΕΒΕ με συνυπολογισμό χρόνου διαδοχικής ασφάλισης από το ΙΚΑ που κατατέθηκε στη Βουλή με το αρ. Πρωτ. 2855/11-09-2003 έγγραφο, σας γνωρίζουμε τα ακόλουθα:
     Οι αιτήσεις που υποβάλλονται από τους ασφαλισμένους των Ασφαλιστικών Οργανισμών εξετάζονται στα πλαίσια των συνθηκών λειτουργίας του κάθε φορέα και αναλόγως με τα δεδομένα της κάθε περίπτωσης.
     Στις περιπτώσεις εφαρμογής των διατάξεων της διαδοχικής ασφάλισης ο χρόνος που απαιτείται για την έκδοση και απονομή της σύνταξης των ενδιαφερομένων είναι μεγαλύτερος, διότι σύμφωνα με την προβλεπόμενη διαδικασία, θα πρέπει να γίνει η σχετική αλληλογραφία μεταξύ των Ασφαλιστικών Οργανισμών που έχουν υπαχθεί οι ενδιαφερόμενοι, προκειμένου να εξετασθεί αν συντρέχουν οι προϋποθέσεις συνταξιοδότησης, να ορισθεί αρμόδιος για την απονομή της σύνταξης Οργανισμός, να βεβαιωθεί ο χρόνος ασφάλισης τους και να καθορισθεί το ποσό της σύνταξής τους.
     Όσον αφορά τη συνταξιοδοτική υπόθεση του κ. Τανή Θωμά, σύμφωνα με τα υπ΄ αριθμόν 38159/24-09-03 και 185337/30/09/03 έγγραφα των ΤΕΒΕ και ΙΚΑ αντιστοίχως, προκύπτουν τα ακόλουθα:
     Ο κ. Τάνης Θωμάς υπέβαλλε την 2061/7/02/03 αίτησή του για σύνταξη γήρατος στο Υποκ/μα ΤΕΒΕ Βέροιας με συνυπολογισμό και του χρόνου ασφάλισης στο ΙΚΑ σύμφωνα με τις διατάξεις της διαδοχικής ασφάλισης, το οποίο στη συνέχεια διαβίβασε το συνταξιοδοτικό του φάκελο στο Τμήμα Συντάξεων της Δ/νσης ΤΕΒΕ Κεντρικής και Δυτικής Μακεδονίας.
     Λόγω απώλειας των ασφαλιστικών του βιβλιαρίων, ο φάκελός του διαβιβάστηκε στο Τμήμα Ασφάλισης της Δ/νσης Παροχών της Κεντρικής Υπηρεσίας του ΤΕΒΕ, η οποία και εξέδωσε την υπ΄ αριθμόν 403/559/4/4/03 απόφαση αναγνώρισης καταβληθεισών εισφορών.
     Το Τμήμα Συντάξεων με το Α.Π. 11475/17-04-03 έγγραφό του ζήτησε από το ΙΚΑ Θεσσαλονίκης το χρόνο ασφάλισης καθώς και το ποσό συμμετοχής του.
     Μετά τη γνωστοποίηση του χρόνου ασφάλισης από το ΙΚΑ και με το συνυπολογισμό του χρόνου ασφάλισης στο ΤΕΒΕ και του χρόνου στρατιωτικής του θητείας, ο συνολικός χρόνος ασφάλισης που προκύπτει για τον κ. Θωμά Τάνη, είναι 4.420 ημέρες εργασίας.
     Με βάση τα παραπάνω, προκύπτει ότι, εφόσον ο ανωτέρω δεν πληροί τις ελάχιστες χρονικές προϋποθέσεις - 4.500 ημέρες εργασίας- που απαιτούνται από τη νομοθεσία και των δυο Ταμείων, για τη θεμελίωση συνταξιοδοτικού δικαιώματος, το αίτημά του για συνταξιοδότηση δεν μπορεί να πραγματοποιηθεί.
     Τέλος σας γνωρίζουμε ότι, μετά από έρευνες της Υπηρεσίας μας, προέκυψε ότι ο ανωτέρω είχε πραγματοποιήσει και χρόνο ασφάλισης, 23 ημέρες εργασίας, στο ΤΣΕΑΠΓΣΟ, για το χρονικό διάστημα 05/02 έως 06/02, για τον οποίο ο ανωτέρω δε ζήτησε την προσμέτρησή του στην αίτηση για συνταξιοδότηση προς το ΤΕΒΕ, αλλά και αν ακόμη ζητούσε προσμέτρηση, η απαιτούμενη δεκαπενταετία για θεμελίωση συνταξιοδοτικού δικαιώματος παραμένει ανέφικτη.
     Ο Υφυπουργός
     ΡΟΒΕΡΤΟΣ ΣΠΥΡΟΠΟΥΛΟΣ»
     4. Στην με αριθμό 2157/27-8-03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ΄ αριθμ. 391/17-9-03 έγγραφο από τον Υπουργό Γεωργίας η ακόλουθη απάντηση:
     «Απαντώντας στην παραπάνω ερώτηση που κατέθεσε ο Βουλευτής κ. Σ. Σπηλιωτόπουλος, σας πληροφορούμε τα εξής:
     Η δημιουργία Βοτανικών Κήπων σε διάφορες περιοχές της Ελλάδας, όπως η προτεινόμενη στο Ν. Αχαΐας, εκτιμάται ότι θα συμβάλλει:
     * Στην προστασία, ανάδειξη και αξιοποίηση της χλωρίδας της 	περιοχής με έμφαση στα αρωματικά και φαρμακευτικά φυτά.
     * Στην επισήμανση ειδών που κινδυνεύουν από γενετική διάβρωση και στη λήψη μέτρων για την προστασία τους.
     * Στην εξυπηρέτηση των αναγκών αναψυχής και τουρισμού των ανθρώπων των πόλεων σε συνδυασμό με τη γνωριμία και επαφή τους με τη φύση.
     * Στην ενίσχυση των αγροτικών περιοχών μέσω της τουριστικής αναβάθμισης και της ανάπτυξης εναλλακτικών μορφών απασχόλησης.
     * Στην ανάπτυξη συνεργασιών με άλλες χώρες.
     * Στην εκπαίδευση μαθητών, σπουδαστών, ερασιτεχνών και άλλων ομάδων.
     Το ΕΘΙΑΓΕ, με το επιστημονικά καταρτισμένο ερευνητικό του προσωπικό δύναται να προσφέρει την επιστημονική και τεχνική, στήριξη του προτεινόμενου έργου και σε συνεργασία με τους αρμόδιους φορείς, να συντάξει πρόταση προκειμένου να υποβληθεί για χρηματοδότηση στα πλαίσια σχετικών Κοινοτικών Προγραμμάτων.
     Ο Υπουργός
     Γ. ΔΡΥΣ»
     5. Στην με αριθμό 2869/11-9-03 ερώτηση του Βουλευτή κ. Παναγιώτη Λαφαζάνη δόθηκε με το υπ’ αριθμ. 7017/4/3755/1-10-03 έγγραφο από τον Υφυπουργό Δημόσιας Τάξης η ακόλουθη απάντηση:
     «Σε απάντηση της ανωτέρω ερώτησης, που κατέθεσε ο Βουλευτής κ. Π. ΛΑΦΑΖΑΝΗΣ, σας γνωρίζουμε ότι η διαδικασία για τη χορήγηση της ιδιότητας του πρόσφυγα σε αιτούντες άσυλο καθορίζεται τόσο από την ελληνική νομοθεσία (ν.2452/96, π.δ.61/99), όσο και από τη διεθνή που έχει επικυρώσει η χώρα μας (Σύμβαση της Γενεύης του 1951 και πρωτόκολλο Ν. Υόρκης του 1967). Τα αιτήματα αυτά εξετάζονται με αντικειμενικότητα και πάντα σε ατομική βάση, εντός του απολύτως αναγκαίου χρόνου και χορηγείται άσυλο μετά από αξιολόγηση των προβαλλομένων από τον αιτούντα λόγων και εφόσον συντρέχουν στο πρόσωπό του οι νόμιμες προϋποθέσεις. Πάντως μέχρι να εκδοθεί η οριστική απόφαση για τη χορήγηση ή μη του ασύλου ουδείς απελαύνεται ή επαναπροωθείται στη χώρα καταγωγής του.
     Σε ό,τι αφορά τον υπήκοο Τουρκίας CURGOZ BARIS του SIRIN, ο οποίος εισήλθε λάθρα στη χώρα μας την 10-9-2000, σας πληροφορούμε ότι αυτός υπέβαλε αίτημα για χορήγηση πολιτικού ασύλου την 13-9-2000, το οποίο απορρίφθηκε σε πρώτο βαθμό με απόφαση του Γενικού Γραμματέα του Υπουργείου μας, επειδή κρίθηκε ότι αυτό οφειλόταν σε λόγους οικονομικούς, αλλά και αποφυγής της στράτευσής του και όχι σε λόγους που προβλέπονται στη Σύμβαση της Γενεύης του 1951, για να χαρακτηρισθεί κάποιος ως πρόσφυγας. Κατά της απόφασης ο ανωτέρω κατέθεσε προσφυγή ενώπιον του Υπουργού Δημόσιας Τάξης. Ο Υπουργός, με την 9135/37707 από 9-12-2002 απόφασή του, απέρριψε οριστικά το αίτημα ασύλου αυτού και του όρισε 3μηνη προθεσμία για να αναχωρήσει από τη χώρα μας σε χώρα της επιλογής του, χωρίς τη δυνατότητα προσωρινής παραμονής για λόγους ανθρωπιστικούς, σύμφωνα με τις διατάξεις των άρθρων 3 και 8 του π.δ. 61/1999. Ο ενδιαφερόμενος την 17-6-2003 υπέβαλε αίτηση για ανάκληση της απόφασης του Υπουργού, καθώς και κάθε άλλης συναφούς, η οποία εκκρεμεί.
     Κατόπιν των ανωτέρω, από την ισχύουσα νομοθεσία, δεν προβλέπεται η υποβολή από τον ενδιαφερόμενο αυτοτελούς αιτήματος προσωρινής παραμονής στη χώρα για ανθρωπιστικούς λόγους. Ωστόσο πρέπει να επισημάνουμε ότι, κατόπιν αιτήσεως του ανωτέρω, δύναται ο Γενικός Γραμματέας του Υπουργείου μας να διατάξει την εξ υπαρχής εξέταση του αιτήματος χορήγησης ασύλου, σύμφωνα με τις διατάξεις των άρθρων 2 και 3 του π.δ. 61/1999, αν προσκομισθούν από τον αιτούντα νέα κρίσιμα αποδεικτικά στοιχεία, που αφορούν το πρόσωπο αυτού ή μέλη της οικογενείας του και τα οποία, εάν ήταν γνωστά πριν από την έκδοση της οριστικής. απόφασης, θα αποτελούσαν βασικό κριτήριο αναγνώρισής του ως πρόσφυγα.
     Ο Υφυπουργός
     ΠΑΝΤΕΛΗΣ ΤΣΕΡΤΙΚΙΔΗΣ»
     6. Στην με αριθμό 2778/10-9-03 ερώτηση του Βουλευτή κ. Σταύρου Δαϊλάκη δόθηκε με το υπ’ αριθμ. Φ900α/3733/6790/22-9-03 έγγραφο από τον Υφυπουργό Εθνικής Άμυνας η ακόλουθη απάντηση:
     «Σε απάντηση της υπ' αριθμ. 2778/10-09-2003 ερώτησης, που κατέθεσε ο Βουλευτής κ. Σταύρος Δαϊλάκης, με θέμα το ρόλο και τα αιτήματα των Εθνοφυλάκων, σας γνωρίζουμε τα εξής:
     Το ΥΠΕΘΑ αναγνωρίζει το έργο και τη συμβολή των Eθνοφυλάκων στη φύλαξη των στρατιωτικών εγκαταστάσεων της χώρας μας και τη συμβολή του στην άμυνα και την ασφάλεια των ακριτικών περιοχών, ιδιαίτερα του Ν. Δράμας.
     Το καθεστώς των Εθνοφυλάκων διέπεται από τον Ν. 1295/82 «Περί Εθνοφυλακής», ο οποίος στο άρθρο 1 παρ. 1 ορίζει ότι «...συγκροτείται από τον καιρό της ειρήνης η Εθνοφυλακή σαν οργανική Ένοπλη Δύναμη του Στρατού Ξηράς» και στο άρθρο 3 παρ. 3 ότι «οι Εθνοφύλακες θεωρούνται στρατιωτικοί σε ενέργεια και υπάγονται στους στρατιωτικούς νόμους και κανονισμούς, μόνο κατά το χρόνο που εκτελούν διατεταγμένη υπηρεσία. Θεωρούνται ότι εκτελούν διατεταγμένη υπηρεσία, αυτοί στους οποίους έχει ανατεθεί ή εκτέλεση αποστολής ή υπηρεσίας και για όσο χρονικό διάστημα διαρκεί η εκτέλεση της αποστολής ή της υπηρεσίας τους αυτής».
     Ωστόσο, παρά τις ανωτέρω διατάξεις, η λειτουργία του θεσμού της Εθνοφυλακής και ειδικότερα του εθνοφύλακα - νυχτοφρουρού είναι εθελοντική, δεν υπερβαίνει σύμφωνα με τα στοιχεία του ΓΕΣ την τρίωρη πραγματική απασχόληση και εμπεριέχει σε έντονο βαθμό την αναμφισβήτητη διάθεση της προσφοράς στην φύλαξη των στρατιωτικών εγκαταστάσεων των ακριτικών και παραμεθόριων περιοχών και τη συμβολή στην άμυνα και ασφάλεια των κατοίκων της περιοχής.
     Γενικά, από το όλο πλέγμα των διατάξεων του Ν. 1295/82 συνάγεται, ότι η απασχόληση των Εθνοφυλάκων είναι μεν υποχρεωτική, υπό την έννοια ότι η μη κατάταξη συνιστά στρατιωτικό ποινικό αδίκημα, αλλά δεν αποτελεί και δεν θεμελιώνει σχέση εργασίας ιδιωτικού δικαίου, ούτε βεβαίως εμπίπτει στο διοικητικό καθεστώς των δημοσίων υπαλλήλων ή των αμιγώς στρατιωτικών (μόνιμων) και ως εκ τούτου δεν δύναται να δημιουργήσει μισθολογικές και ασφαλιστικές υποχρεώσεις στο ΥΠΕΘΑ ή να στηρίξει την έγερση αξιώσεων για άλλου είδους παροχές.
     Ειδικότερα, ως προς την αποζημίωση των Εθνοφυλάκων, αναφέρεται ότι κατ' αρχήν, βάσει του άρθρου 7 παρ. 1 του ανωτέρω νόμου «οι Εθνοφύλακες δεν δικαιούνται από το Δημόσιο αποδοχές, διατροφή, ιματισμό και υπόδηση». Κατ΄ εξαίρεση όμως, βάσει της παρ. 2 του ως άνω άρθρου «στους χρησιμοποιούμενους σε τακτικές ή ειδικές αποστολές, δύναται με απόφαση του Υπουργού Εθνικής Άμυνας να χορηγούνται αποδοχές, τροφή, ιματισμός και υπόδηση». Στα πλαίσια της παραπάνω εξουσιοδοτικής διάταξης, εκδόθηκε το 1997 σχετική Απόφαση του κ. ΥΦΕΘΑ με την οποία καταβάλλεται στους Εθνοφύλακες που χρησιμοποιούνται επί καθημερινής βάσης για τη φρούρηση αποθηκών πυρομαχικών και καυσίμων, το ποσό των 11,74 Ευρώ για κάθε ημέρα απασχόλησης, εν είδει αποζημίωσης, για την αντιμετώπιση των αναγκαίων δαπανών διατροφής, ιματισμού και υπόδησης, η οποία βεβαίως δεν έχει την έννοια του εργατικού ημερομισθίου.
     Επίσης, βάσει της παρ. 3 του άρθρου 7 του ως άνω νόμου, «οι Εθνοφύλακες, που εκτελούν αποστολή ή υπηρεσία και για όσο χρόνο διαρκεί αυτή, δικαιούνται προσωπική υγειονομική περίθαλψη, εάν ασθένησαν ή έπαθαν κατά τη διάρκεια της υπηρεσίας τους και ένεκα αυτής. Η έκταση και το είδος της προσωπικής υγειονομικής περιθάλψεως που παρέχεται διέπεται από τις διατάξεις που ισχύουν κάθε φορά για την υγειονομική περίθαλψη των Εφέδρων και Κληρωτών οπλιτών.» Η δε εν γένει νοσοκομειακή περίθαλψή τους παρέχεται από τον ασφαλιστικό φορέα υπαγωγής τους, συνεπώς δεν κρίνεται σκόπιμη η πλήρης νοσοκομειακή περίθαλψή τους στα Στρατιωτικά Νοσοκομεία της Χώρας.
     Το ΥΠΕΘΑ αναγνωρίζει το έργο και τη συμβολή των Εθνοφυλάκων στην άμυνα των ακριτικών περιοχών, όπως ο Νομός Δράμας και επί του παρόντος επεξεργάζεται σχέδιο νόμου με το οποίο θα επέλθουν ορισμένες τροποποιήσεις στον Ν. 1295/82 «Περί Εθνοφυλακής», ώστε να ανταποκριθεί ο ιδιαίτερος αυτός θεσμός στις νέες απαιτήσεις των Ενόπλων Δυνάμεων. Κατά την επεξεργασία αυτού του σχεδίου θα ληφθούν υπόψη όλες οι κατατεθειμένες προτάσεις, ενώ θα υπάρξει μέριμνα και θα καταβληθεί προσπάθεια για μία γενικότερη αναβάθμιση (οικονομική, θεσμική) της θέσης των Εθνοφυλάκων.
     Ο Υφυπουργός
     ΘΕΟΔΩΡΟΣ ΚΟΤΣΩΝΗΣ»
     7. Στην με αριθμό 2884/11-9-03 ερώτηση της Βουλευτού κ. Έλσας Παπαδημητρίου δόθηκε με το υπ’ αριθμ. 288/6-10-03 έγγραφο από την Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:
     «Παρακαλούμε να πληροφορήσετε την κα. Βουλευτή τα εξής:
     1. Τόσο για την Εθνική πολιτική ποιότητας του οδικού δικτύου όσο και για το Συγκοινωνιακό σύστημα της χώρας απαντήσαμε με το με αρ.πρωτ. 535/3.2.2003 έγγραφό μας σε προηγούμενη Ερώτηση της ιδίας Βουλευτού, το οποίο επισυνάπτεται.
     2. Πέραν των όσων αναφέρθηκαν στο έγγραφο αυτό πληροφορούμε την κα. Βουλευτή τα ακόλουθα:
     α) Ειδικότερα, όσον αφορά, στην ποιότητα του οδικού δικτύου αλλά και όλων των υποδομών γενικότερα, θα μπορούσε να πει κανείς, ότι υπάρχει μια σύγχυση σχετικά με τον όρο κακοτεχνία και τον όρο κακή ποιότητα:
     Το επίπεδο ποιότητας ενός έργου συναρτάται με τον λειτουργικό σχεδιασμό του (λειτουργική ποιότητα) ή με τις προδιαγραφές υλοποίησής του (κατασκευαστική ποιότητα, ποιότητα υλικών κλπ). Αυτό το επίπεδο ποιότητας είναι άμεσα συναρτημένο με το ύφος της αρχικής, επένδυσης (κόστος κατασκευής έργου) προδιαγραφών σχεδιασμού.
     Τέτοιες προδιαγραφές υπάρχουν και σταδιακά αναθεωρoύνται (βελτιώνονται) καθώς η χώρα αναπτύσσεται οικονομικά. Κατά τα τελευταία χρόνια η βελτίωση των προδιαγραφών αυτών είναι εμφανής σε όλα τα κοινωφελή έργα που κατασκευάζονται.
     Αντίθετα η κακοτεχνία έχει να κάνει με παράβαση των προδιαγραφών του έργου, από αυτούς που το υλοποιούν. Η κακοτεχνία είναι αποτέλεσμα κακής λειτουργίας και απόδοσης των συντελεστών υλοποίησης του έργου, κυρίως από τους κατασκευαστές και την επίβλεψη. Πολλές φορές όμως τον κακό λειτουργικό σχεδιασμό ενός έργου τον αποκαλούμε εσφαλμένα -«κακοτεχνία», με την ευρεία έννοια του έργου.
     Η ύπαρξη και λειτουργία συνεπούς συστήματος διασφάλισης ποιότητας σε όλο τον κύκλο παραγωγής ενός έργου, καθώς και η ύπαρξη αποτελεσματικών διαδικασιών ποιοτικού ελέγχου των έργων, αποτελούν τις κυριότερες δράσεις για τον περιορισμό των κακοτεχνιών.
     Στο πλαίσιο του εκσυγχρονισμού του Συστήματος Παραγωγής των Δημοσίων Έργων στο οποίο έγινε αναφορά και στην απάντηση της υπ αρ. 4573/9.1.2003 ερώτησης της ιδίας Βουλευτή με το προαναφερόμενο έγγραφό μας, σας πληροφορούμε ότι υλοποιούνται ήδη σχετικές δράσεις έχοντας στόχο τα ακόλουθα:
     - Τον εκσυγχρονισμό των Τεχνικών Προδιαγραφών και την αναβάθμιση του Συστήματος Κοστολόγησης/Τιμολόγησης των έργων
     - Τον εκσυγχρονισμό, συμπλήρωση και απλούστευση του νομοθετικού πλαισίου που διέπει την υλοποίηση των δημοσίων έργων
     - Τη βελτίωση της ικανότητας, απόδοσης και αποτελεσματικότητας των συντελεστών παραγωγής με παρεμβάσεις στα επίπεδα οργάνωσης, διαδικασιών, χρησιμοποιουμένων μεθοδολογιών και εργαλείων διοίκησης- παραγωγής-κλπ., επιμόρφωσης στελεχών κ.α.
     - Την ανάπτυξη βοηθημάτων και εργαλείων/μεθοδολογιών για τη βελτίωση της διοίκησης των έργων, της διαχείρισης των κινδύνων, της διαχείρισης της ποιότητας των έργων και της διαχείρισης των υπερβάσεων κόστους και χρόνου
     Οι παραπάνω δράσεις εντάσσονται στο πλαίσιο μιας δέσμης συντονισμένων μέτρων/δράσεων που έχουν προγραμματισθεί και υλοποιούνται για τον εκσυγχρονισμό των Συστημάτων Παραγωγής Δημοσίων Έργων.
     Με τις δράσεις αυτές μεταξύ άλλων παρεμβαίνουμε και βελτιώνουμε όλους τους συντελεστές που συμμετέχουν στη διαμόρφωση της ποιότητας των κατασκευαζόμενων υποδομών (και συνεπώς και του οδικού δικτύου) της χώρας.
     β) Τέλος πληροφορούμε την κα. Βουλευτή ότι το ΥΠΕΧΩΔΕ υλοποιεί από το 2001 το πρόγραμμα «Ασφαλές οδικό περιβάλλον». που εντάσσεται στο «Στρατηγικό Σχέδιο για την βελτίωση της Οδικής Ασφάλειας στην Ελλάδα 2001-2005» που κατά συντονισμένο τρόπο υλοποιείται από τα Υπουργεία ΠΕΧΩΔΕ, Μεταφορών & Επικοινωνιών, Δημόσιας Τάξης και Υγείας & Πρόνοιας.
     Το ανωτέρω πρόγραμμα του ΥΠΕΧΩΔΕ περιλαμβάνει δράσεις για την αντιμετώπιση προβλημάτων σε συγκεκριμένες θέσεις του οδικού δικτύου, τη διατήρηση της λειτουργικής και τεχνικής ποιότητας του εθνικού οδικού δικτύου και τον εκσυγχρονισμό του συστήματος παρακολούθησης (καταγραφής, ανάλυσης αιτιών, πρότασης μέτρων) της οδικής ασφάλειας στη χώρα.
     Η Υπουργός
     ΒΑΣΩ ΠΑΠΑΝΔΡΕΟΥ»
     Σημ.: Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).
     8. Στην με αριθμό 2720/10.9.03 ερώτηση του Βουλευτή κ. Κωνσταντίνου Τσιπλάκη δόθηκε με το υπ’ αριθμ. Φ10035/21387/930/30.9.03 έγγραφο από τον Υφυπουργό Εργασίας και Κοινωνικών Ασφαλίσεων, η ακόλουθη απάντηση:
     «Απαντώντας στην παραπάνω σχετική ερώτηση, που κατατέθηκε στη Βουλή από το Βουλευτή κ. Κ. Τσιπλάκη σχετικά με τα κατώτατα όρια συντάξεων, που χορηγεί ο ΟΑΕΕ-ΤΕΒΕ, σας γνωρίζουμε τα εξής:
     Από 1.1.2003 τα κατώτατα όρια του ΟΑΕΕ-ΤΕΒΕ ανέρχονται στα 330 €, για συντάξεις γήρατος·- αναπηρίας και στα 277 € , για συντάξεις λόγω θανάτου.
     Σε εκείνους δε από τους συνταξιούχους που έχουν τις μεγαλύτερες ανάγκες καταβάλλεται επιπλέον το Επίδομα Κοινωνικής Αλληλεγγύης (ΕΚΑΣ), το οποίο από 1.1.2003 αυξήθηκε κατά 14,67 € το μήνα και διαμορφώνεται στα ποσά από 27,80 μέχρι 111,18 € το μήνα, κατά περίπτωση. Η δαπάνη των ασφαλιστικών φορέων για την καταβολή του ΕΚΑΣ καλύπτεται από τον κρατικό προϋπολογισμό.
     Επίσης σας πληροφορούμε ότι η σύσταση του νέου Οργανισμού (Ο.Α.Ε.Ε.) στο χώρο των ελεύθερων επαγγελματιών, τον οποίο αποτελούν σι ασφαλιστικοί Οργανισμοί ΤΕΒΕ, ΤΑΕ και ΤΣΑ (ν.2676/99), σκοπό έχει τη βελτίωση των παρεχομένων υπηρεσιών των παραπάνω Ταμείων και τη διασφάλιση των συμφερόντων ασφαλισμένων και συνταξιούχων, ενώ παράλληλα επιχειρείται μεταξύ άλλων και η σύγκλιση των διαφορών και ανισοτήτων των τριών Ταμείων, κυρίως στον τομέα των παροχών.
     Προς τούτο με το Προεδρικό Διατ/γμα του Καταστατικού του ΟΑΕΕ, που έχει ήδη καταρτιστεί από το Υπουργείο μας και βρίσκεται στο Συμβούλιο της Επικρατείας για επεξεργασία, ρυθμίζονται, μεταξύ των άλλων και θέματα σχετικά με τις προϋποθέσεις απονομής και το ύψος των παροχών.
     Ο Υφυπουργός
     ΡΟΒΕΡΤΟΣ ΣΠΥΡΟΠΟΥΛΟΣ»
     9. Στην με αριθμό 2913/12.9.03 ερώτηση του Βουλευτή κ. Κωνσταντίνου Τσιπλάκη δόθηκε με το υπ’ αριθμ. Β 13-443 έγγραφο από τον Υφυπουργό Ανάπτυξης η ακόλουθη απάντηση:
     «Απαντώντας στην υπ’ αρ 2913/12-9-03 ερώτηση, που κατέθεσε στη Βουλή των Ελλήνων ο Βουλευτής κ. Κωνσταντίνος Τσιπλάκης με Θέμα «Αθήνα και συσχετισμός της με ακριβές ανά τον κόσμο πόλεις και κατά το μέρος που τα διαλαμβανόμενα σε αυτή εμπίπτουν στις αρμοδιότητές μας, σας γνωστοποιούμε τα ακόλουθα:
     1. Τιμές τροφίμων
     Αυτό το 1992 και μετά σι τιμές πώλησης στο σύνολο σχεδόν των ειδών διατροφής διαμορφώνονται ελεύθερα, στα πλαίσια της προσφοράς-ζήτησης και των κανόνων του ανταγωνισμού, με εξαίρεση μόνο τις τιμές των οπωροκηπευτικών και των παιδικών τροφών, που μέχρι σήμερα ελέγχονται.
     Η απελευθέρωση αυτή των τιμών ήταν απόρροια της ανάγκης εναρμόνισης της ελληνικής οικονομίας με τους κανόνες λειτουργίας της ενιαίας Κοινοτικής αγοράς, που διέπονται από τις αρχές του ανταγωνισμού, αποκλειόμενης οποιασδήποτε κρατικής παρέμβασης.
     Το γεγονός ότι οι τιμές διαμορφώνονται ελεύθερα, δε σημαίνει ότι ο υγιής ανταγωνισμός της αγοράς και η προστασία των συμφερόντων του καταναλωτή, δε διασφαλίζονται από πλευράς της Πολιτείας, αφού υφίσταται νομικό πλαίσιο (Νόμος 703/77, όπως ισχύει σήμερα) που θεσπίζει κανόνες θεμιτού ανταγωνισμού της αγοράς και ελέγχει και τιμωρεί επιχειρήσεις, που για ίδιον όφελος, ακολουθούν πρακτικές ασυμβίβαστες προς την ομαλή λειτουργία της αγοράς(π.χ. εναρμονισμένες πρακτικές, καταχρηστική εκμετάλλευση της δεσπόζουσας θέσης στην αγορά, μονοπωλιακές ή ολιγοπωλειακές καταστάσεις κ.λπ.)
     Κατόπιν τούτων, καλείται ο καταναλωτής, κινούμενος μέσα σε μία απελευθερωμένη αγορά, για την προστασία του συμφέροντός του να ερευνά, προκειμένου να αγοράσει τα προϊόντα της αρεσκείας του στις πλέον συμφέρουσες για αυτόν τιμές.
     Όσον αφορά στην κερδοσκοπία, σας γνωστοποιούμε ότι έχει κινηθεί εντατικά ο ελεγκτικός μηχανισμός του ΥΠ. ΑΝ. και όπου διαπιστώνονται πράξεις επίτευξης μη θεμιτών τιμών με οποιονδήποτε τρόπο κινούνται κατά των παραβατών οι διαδικασίες που θεσπίζει το Αγορανομικό Δίκαιο (Ν.Δ. 136/46 περί Αγορανομικού Κώδικος), δηλαδή επιβολή ποινικών και διοικητικών κυρώσεων.
     Από τις ανωτέρω διατάξεις διέπονται και οι τιμές των οπωροκηπευτικών και το ΥΠΑΝ πραγματοποιεί εντατικούς ελέγχους στην αγορά των οπωροκηπευτικών.
     Επιπλέον για τα οπωροκηπευτικά, σας πληροφορούμε ότι ως προϊόντα ευρείας και βασικής κατανάλωσης, παρακολουθούνται συστηματικά από την Πολιτεία και για αυτόν ακριβώς το λόγο έχουν ενταχθεί στον επιτυχημένο Θεσμό «ΠΑΡΑΤΗΡΗΤΗΡΙΟ ΤΙΜΩΝ», όπου παρακολουθείται, καταγράφεται και αξιολογείται η εξέλιξη των τιμών τους από τον παραγωγό, το χονδρέμπορο, τις Λαϊκές Αγορές, τα Σούπερ Μάρκετ και τα οπωροπωλεία, σε συνδυασμό μάλιστα με το πρόσφατο και αποτελεσματικό μέτρο, της συνεχούς και καθημερινής πληροφόρησης των καταναλωτών, μέσω του ΙΝΤΕRNET και της τηλεφωνικής γραμμής 1464, για τις τιμές που διαμορφώνονται στις Λαϊκές Αγορές.
     Τις τελευταίες εβδομάδες παρατηρείται αποκλιμάκωση στις τιμές των οπωροκηπευτικών.
     Τέλος, αξίζει να σημειωθεί ότι με νομοσχέδιο που συζητείται στη Βουλή λαμβάνονται μέτρα υπέρ του υγιούς υπαίθριου στάσιμου και πλανόδιου εμπορίου, εκσυγχρονίζεται ο θεσμός των Λαϊκών Αγορών και προβλέπονται ουσιαστικά μέτρα για την αποτελεσματική εποπτεία και τη διαφάνεια της εμπορίας των οπωροκηπευτικών.
     2. Τιμές φαρμάκων-Βιομηχανικών Προϊόντων.
     α) Το ΥΠ. ΑΝ. μέσα στο 2003 και με το Δ.Τ. 1/2003 προέβη σε περιορισμένο αριθμό αυξήσεων τιμών φαρμάκων σε σχέση με το σύνολο των κυκλοφορούντων. Οι αυξήσεις αυτές όσο και οι αντίστοιχες του έτους 2002, αφορούσαν κατά κανόνα φάρμακα απαραίτητα για τη Δημόσια Υγεία και για τα οποία υπήρχε κίνδυνος θέσεώς τους εκτός κυκλοφορίας και αντικατάστασης τους από άλλα πολύ ακριβότερα.
     Οι εγκριθείσες αυξήσεις κυμάνθηκαν σε ποσοστά από 0,84%-19%.
     Οι αυξήσεις που εγκρίθηκαν κατά το έτος 2002 & 2003 σε καμία περίπτωση δεν αφορούσαν το ίδιο φάρμακο.
     β) Η αρμόδια Υπηρεσία του ΥΠ.ΑΝ. διενεργεί ελέγχους ανά τακτά χρονικά διαστήματα στα Super Markets σε μεγάλη γκάμα βιομηχανικών (μη εδώδιμων) προϊόντων. Ως γνωστόν, σι τιμές τους διαμορφώνονται ελεύθερα στα πλαίσια των κανόνων του υγιούς ανταγωνισμού και των εκάστοτε συνθηκών της αγοράς, ανάλογα με την προσφορά και τη ζήτηση.
     Από τα συλλεγέντα στοιχεία των ως άνω ελέγχων κατά το τελευταίο εξάμηνο και την επεξεργασία τους διαπιστώθηκαν αυξήσεις σε περιορισμένο αριθμό προϊόντων απορρυπαντικών-χαρτικών-ειδών ατομικής φροντίδας, που όμως δεν αφορούν ούτε στο σύνολο των εταιρειών που τα διακινούν ούτε στο σύνολο των προϊόντων κάθε ομάδας από τις παραπάνω, οπότε και η επίδραση από τις αυξήσεις τους στον Δείκτη Τιμών Καταναλωτή (Δ.Τ.Κ.) δεν είναι σημαντική.
     3. Τιμές προσφερόμενων υπηρεσιών.
     Όσον αφορά στις προσφερόμενες υπηρεσίες από αγορανομική άποψη, μετά την Α.Δ. 16/1992, διαμορφώνονται ελεύθερα.
     Οι Επιχειρήσεις Παροχής Υπηρεσιών έχουν υποχρέωση να αναρτούν τιμοκαταλόγους ή να τους έχουν τοποθετημένους τουλάχιστον στο 50% των τραπεζιών που διαθέτουν, να διαθέτουν επίσης δελτία παραπόνων για τη διαφάνεια των συναλλαγών αλλά και για την προστασία των ίδιων των καταναλωτών.
     Οι αρμόδιες Υπηρεσίες είτε αυτεπάγγελτα είτε μετά από καταγγελία διενεργούν συστηματικούς ελέγχους και σε περίπτωση παραβάσεων σι παραβάτες παραπέμπονται είτε στον εισαγγελέα Αγορανομίας, είτε τους επιβάλλονται Διοικητικές κυρώσεις (χρηματικά πρόστιμα) ύστερα από γνωμοδότηση των οικείων Αγορανομικών Επιτροπών.
     Ο Υφυπουργός
     ΚΙΜΩΝ ΚΟΥΛΟΥΡΗΣ»
     10. Στην με αριθμό 2728/10.9.03 ερώτηση του Βουλευτή κ. Κυριάκου Σπυριούνη δόθηκε με το υπ’ αριθμ. Φ 900 α/3731/6788/18.9.03 έγγραφο από τον Υπουργό Εθνικής Άμυνας η ακόλουθη απάντηση:
     «Σε απάντηση της υπ’ αριθμ. 2728/10-09-2003 ερώτησης, που κατέθεσε ο Βουλευτής κ. Κυριάκο Σπυριούνης, με θέμα την προμήθεια του Α/Α συστήματος ΤΟR-ΜΙ, σας γνωρίζουμε τα εξής:
     1. Δεν υπάρχει σε εξέλιξη προμήθεια για πρόσθετα 3 Α/Α συστήματα “ΤΟR-ΜΙ”.
     2. Στο ΓΕA ήδη εξελίσσεται η διαδικασία παραλαβής των Α/Α συστημάτων. Η μέχρι σήμερα καθυστέρηση οφείλεται στο γεγονός ότι δεν είχε υλοποιηθεί, κατά το χρόνο των ελέγχων παραλαβής, η συμβατική πρόβλεψη για τη διασύνδεση τους με το Α/A Οπλικό Σύστημα S-300, η οποία αποτελούσε όρο της σύμβασης.
     Σύμφωνα με την τελευταία τροποποίηση Νο. 3 της σχετικής σύμβασης προμήθειας 009Α/99, η οποία υπεγράφη στην 3-7-03, προβλέπεται η δυνατότητα παραλαβής των συστημάτων πριν την ολοκλήρωση της διασύνδεσής τους με το Οπλικό Σύστημα S-300 με αντίστοιχη πληρωμή του 20% της συμβατικής τους αξίας και την καταβολή του 30% της αξίας τους μετά την ολοκλήρωση της διασύνδεσης.
     Κατόπιν τούτου, συγκροτήθηκε εκ νέου η αρμόδια επιτροπή Ποιοτικού Ελέγχου-Παραλαβής των συστημάτων ΤΟR-Μ1, προκειμένου να ολοκληρωθούν οι διαδικασίες παραλαβής των συστημάτων στα πλαίσια των προβλέψεων της πρόσφατης τροποποίησης της σύμβασης.
     Η διασύνδεση έχει ήδη δρομολογηθεί, υποβλήθηκαν σενάρια ελέγχου της αποδοχής και προβλέπεται να ολοκληρωθεί τον Ιανουάριο 2004.
     3. Το ΥΠΕΘΑ ουδέποτε επιβαρύνεται από τα προγράμματα Αντισταθμιστικών Ωφελημάτων (ΑΩ), καθόσον αυτά αποτελούν παροχές άνευ κόστους. Συνεπώς το ΥΠΕΘΑ δεν έχει διαθέσει για ΑΩ καμία πίστωση.
     4. Για τις καθυστερήσεις στις παραδόσεις υλικών των ΑΩ, επισημαίνεται ότι αφορούν μεταχειρισμένο υλικό το οποίο παραδίδεται ανάλογα με τη διαθεσιμότητα του.
     5. Με τη σύμβαση προμήθειας του Α/Α συστήματος ΤΟR-Μ1, παρελήφθη και ικανοποιητικός αριθμός βλημάτων του υπόψη συστήματος, για τη δημιουργία αρχικού αποθέματος πυρομαχικών. Ο σκοπός μιας τυχόν νέας προμήθεια επιπλέον βλημάτων, για την οποία ωστόσο δεν έχει προωθηθεί μέχρι στιγμής αίτηση προσφοράς, θα είναι αποκλειστικά η συμπλήρωση των τηρούμενων βασικών φόρτων, στο επίπεδο που καθορίζουν οι αποφάσεις του ΓΕΣ.
     6. Τονίζεται, ότι οι αποφάσεις σε μείζονα εξοπλιστικά προγράμματα λαμβάνονται από το ΚΥΣΕΑ με βάση τις επιχειρησιακές απαιτήσεις και την επιχειρησιακή καταλληλότητα που εισηγούνται τα Γενικά Επιτελεία.
     Ο Υπουργός
     ΓΙΑΝΝΟΣ ΠΑΠΑΝΤΩΝΙΟΥ»
     11. Στην με αριθμό 2889/11.9.03 ερώτηση του Βουλευτή κ. Σπήλιου Σπηλιωτόπουλου δόθηκε με το υπ’ αριθμ. Φ900α/3737/6794/23.9.03 έγγραφο από τον Υπουργό Εθνικής Άμυνας η ακόλουθη απάντηση:
     «Σε απάντηση της υπ’ αριθμ. 2889/11-09-2003 ερώτησης, που κατέθεσε ο Βουλευτής κ. Σπήλιος Σπηλιωτόπουλος, με θέμα τα εξοπλιστικά προγράμματα του Πολεμικού Ναυτικού (ΠΝ) στα Ναυπηγεία Σκαραμαγκά, σας γνωρίζουμε τα εξής:
     1. Η πορεία υλοποίησης των Συμβάσεων που έχουν ανατεθεί στα ΕΝΑΕ έχει ως ακολούθως:
     α. Ναυπήγηση Νέων Υ/Β: Απρόσκοπτη
     β. Εκσυγχρονισμός 3 Υ/Β τύπου ΠΟΣΕΙΔΩΝ: Απρόσκοπτη
     γ. Εκσυγχρονισμός 6 Φρεγατών: Απρόσκοπτη
     δ. Ναυπήγηση Νέων Κανονιοφόρων: Εξελίσσεται με καθυστέρηση 14 μηνών που κατά βάση οφείλεται στην ασταθή λειτουργία του Ναυπηγείου κατά την περίοδο που προηγήθηκε της πώλησης του.
     2. Το χρονοδιάγραμμα του κάθε προγράμματος διαμορφώνεται ως εξής:
     (1) Πρόγραμμα εκσυγχρονισμού τριών (3) Υ/Β ημερομηνία έναρξης Νοέμβριος 2004 και πέρατος Νοέμβριος 2012, (Απευθείας ανάθεση σε ΕΝΑΕ και ΗDW).
     (2) Πρόγραμμα εκσυγχρονισμού έξη (6) Φ/Γ ημερομηνία έναρξης Ιούλιος 2004 και πέρατος Οκτώβριος 2009, (Απευθείας ανάθεση σε ΕΝΑΕ και THALES NETHERLANDS)
     (3) Πρόγραμμα κατασκευής τεσσάρων (4) νέων Υ/Β ημερομηνία έναρξης, 2002 και πέρατος Ιούνιος 2010 Δεν παρατηρούνται καθυστερήσεις στο πρόγραμμα και η σύμβαση εκτελείται κανονικά. (Παραδόσεις 09/2005-06/2008-06/2009-06/2010). Επισημαίνεται ότι το Πρώτο Υ/Β κατασκευάζεται στην Γερμανία και τα τρία (3) Θα κατασκευαστούν στα ΕΝΑΕ. (Απευθείας ανάθεση σε ΕΝΑΕ και HDW).
     3. Η διασφάλιση του Δημοσίου γίνεται αφ’ ενός με τη μεταβίβαση των υλικών/συστημάτων και του έργου των αντικειμένων των Συμβάσεων στο ΠΝ από ΕΝΑΕ / HDW και ΤΗΑLES ΝΕΤΗERLANDS κατά τη διάρκεια των πληρωμών, και αφετέρου με εταιρικές εγγυητικές επιστολές. Οι εταιρικές εγγυητικές επιστολές έχουν επιλεγεί για μείωση του κόστους των προγραμμάτων σύμφωνα με έγκριση του έχοντος την οικονομική εξουσία από τους κάτωθι:
     (1) Από Εταιρείες ΕΝΑΕ και HDW για τα προγράμματα των Υ/Β.
     (2) Από Εταιρείες ΕΝΑΕ και ΤΗΑLΕS ΝΕΤΗΕRLΑΝDS για το πρόγραμμα των Φ/Γ.
     4. Η ΕΠΑ που έχει απορροφηθεί για το πρόγραμμα κατασκευής των τεσσάρων (4) νέων Υ/Β ανέρχεται σε 3,5 % επί συνόλου 21% και το πρόγραμμα θα περατωθεί το 2010.
     5. Το ΥΠΕΘΑ μεριμνά πάντα για την ορθή και ακριβόχρονη εκτέλεση κάθε εξοπλιστικού προγράμμάτος προς διασφάλιση του Δημοσίου συμφέροντος και θα ενεργήσει τα απαραίτητα σε κάθε περίπτωση.
     Ο Υπουργός
     ΓΙΑΝΝΟΣ ΠΑΠΑΝΤΩΝΙΟΥ»)
     ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε στη συζήτηση των 
     ΑΝΑΦΟΡΩΝ ΚΑΙ ΕΡΩΤΗΣΕΩΝ
     Αναφορές και ερωτήσεις πρώτου κύκλου:
     Η πρώτη με αριθμό 6738/26.11.2003 ερώτηση του Βουλευτή του Πανελληνίου Σοσιαλιστικού Κινήματος κ. Δημητρίου Πιπεργιά προς τον Υπουργό Ανάπτυξης, σχετικώς με την καταβολή επιδόματος ανώτατης εκπαίδευσης στους πτυχιούχους μηχανικούς τεχνολογικής εκπαίδευσης της Δημόσιας Επιχείρησης Ηλεκτρισμού, διαγράφεται λόγω κωλύματος του ερωτώντος κυρίου Βουλευτή.
     Η δεύτερη με αριθμό 6332/18.11.2003 ερώτηση του Βουλευτή της Νέας Δημοκρατίας κ. Γεωργίου Γαρουφαλιά προς τον Υπουργό Γεωργίας, σχετικώς με τις εισαγωγές μήλων από τρίτες χώρες, διαγράφεται λόγω κωλύματος του ερωτώντος Βουλευτή.
     Αναφορές και ερωτήσεις δευτέρου κύκλου:
     Η πρώτη με αριθμό 6945/28.11.2003 ερώτηση του Βουλευτή της Νέας Δημοκρατίας κ. Κωνσταντίνου Τσιπλάκη προς τον Υπουργό Ανάπτυξης, σχετικώς με τη διασφάλιση εύρυθμης λειτουργίας του τοπικού καταστήματος της Δημόσιας Επιχείρησης Ηλεκτρισμού Νιγρίτας μετά τη συνταξιοδότηση δύο υπαλλήλων, διαγράφεται λόγω κωλύματος του ερωτώντος Βουλευτή.
     Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.
     ΠΡΟΕΔΡΕΥΩΝ (Κωνσταντίνος Γείτονας): Κύριοι συνάδελφοι, εισερχόμαστε στην  ημερήσια διάταξη της 
     ΝΟΜΟΘΕΤΙΚΗΣ ΕΡΓΑΣΙΑΣ
     Συνέχιση της συζήτησης επί των άρθρων και του συνόλου του σχεδίου νόμου του Υπουργείου Εσωτερικών, Δημόσιας Διοίκησης και Αποκέντρωσης: «Εκλογή Βουλευτών».
     Υπενθυμίζω ότι το νομοσχέδιο ψηφίστηκε επί της αρχής στην πρωινή συνεδρίαση. Τώρα θα συζητηθούν τα άρθρα του νομοσχεδίου και οι τροπολογίες. Το νομοσχέδιο έχει δώδεκα άρθρα, τα οποία στη Διαρκή Επιτροπή συζητήθηκαν ως μία ενότητα όλα μαζί. Υπάρχουν τρεις υπουργικές τροπολογίες, μία εμπρόθεσμη τροπολογία Βουλευτών και μία εκπρόθεσμη. 
     Σας παρακαλώ να μου πείτε πώς θα οργανώσουμε τη συζήτηση. 
     Κύριε Υπουργέ, πριν δώσω το λόγο μήπως θέλετε να κάνετε κάποιες τροποποιήσεις;
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Όχι, κύριε Πρόεδρε.
     ΠΡΟΕΔΡΕΥΩΝ (Κωνσταντίνος Γείτονας): Υπάρχει αντίρρηση να συζητηθούν τα άρθρα ως μία ενότητα; Όχι. 
     ΒΥΡΩΝ ΠΟΛΥΔΩΡΑΣ: θα θέλαμε διευκρινίσεις σε τροπολογίες μόνο. 
     ΠΡΟΕΔΡΕΥΩΝ (Κωνσταντίνος Γείτονας): Σαφώς. Οι τροπολογίες θα έρθουν μετά. Μια ενότητα τα άρθρα και μετά την ψήφισή τους θα πάμε στη συζήτηση των τροπολογιών.
     Ο κύριος Υπουργός έχει το λόγο.
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, η τροπολογία με γενικό αριθμό 2123 και ειδικό 236 αποσύρεται.
     Από τη πρωινή συζήτηση επί της αρχής έγινε δεκτή από την Κυβέρνηση μια τροποποίηση στο άρθρο 2 και έχει ως εξής: Τα εδάφια α΄ και β΄ του άρθρου 2 ενοποιούνται σε ένα εδάφιο α΄ με την εξής διατύπωση: «Κατά δύο στις εκλογικές περιφέρειες όπου εκλέγονται από ένας έως και εφτά Βουλευτές».
     Το ακροτελεύτιο άρθρο παραμένει.
     ΒΥΡΩΝ ΠΟΛΥΔΩΡΑΣ: Για τους υποψηφίους; 
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Ναι, για τους υποψηφίους όπως είναι διατυπωμένο στο νομοσχέδιο. Αν δεν συγκεντρώσει την πλειοψηφία των διακοσίων βουλευτών θα πρέπει να συμπληρωθεί με τις λέξεις «εκτός των διατάξεων που αναφέρονται στο εκλογικό σύστημα, η ισχύς των οποίων αρχίζει μετά το πέρας των επομένων εκλογών».
     ΠΡΟΕΔΡΕΥΩΝ (Κωνσταντίνος Γείτονας): Είναι προφανής η διάκριση. Δεν πρόκειται περί καμιάς τροπολογίας στην προκειμένη περίπτωση όσον αφορά τα άρθρα του νομοσχεδίου.
     Όσον αφορά για τις τροπολογίες που έχουν κατατεθεί τις υπουργικές αποσύρατε, κύριε Υπουργέ, αυτή με γενικό αριθμό 2123. Οι άλλες θα συζητηθούν, έτσι δεν είναι;
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Βεβαίως εμπρόθεσμες τροπολογίες των Βουλευτών….
     ΠΡΟΕΔΡΕΥΩΝ (Κωνσταντίνος Γείτονας):  Όχι, λέω για τις υπουργικές. Όταν φθάσουμε στις τροπολογίες των Βουλευτών θα ακολουθήσουμε τον Κανονισμό της Βουλής, για το πώς θα συζητηθούν και αν συζητηθούν.
     Επομένως προχωρούμε, με συμφωνία του Σώματος, στη συζήτηση των άρθρων ως μια ενότητα και πριν δώσω το λόγο στον εισηγητή του ΠΑΣΟΚ θα ήθελα να κάνω μια ανακοίνωση. 
     Έχω τη τιμή να ανακοινώσω στο Σώμα, κυρία και κύριοι συνάδελφοι, ότι παρακολουθούν τη συνεδρίασή μας από τα άνω δυτικά θεωρεία της Βουλής αφού προηγουμένως ξεναγήθηκαν στην έκθεση της παιδικής ζωγραφικής οδγόντα φοιτητές του Πολιτικού Τμήματος της Νομικής Σχολής του Πανεπιστημίου Αθηνών. 
     Η Βουλή τους καλωσορίζει.
     (Χειροκροτήματα απ’ όλες τις πτέρυγες της Βουλής)
     Το λόγο έχει ο εισηγητής του ΠΑΣΟΚ κ. Παρασκευάς Αυγερινός.
     ΠΑΡΑΣΚΕΥΑΣ ΑΥΓΕΡΙΝΟΣ: Κύριοι συνάδελφοι, πριν μπω στα άρθρα θα ήθελα να απαντήσω στην τοποθέτηση του Κομμουνιστικού Κόμματος που έκανε το μεσημέρι στη δευτερολογία του ο κ. Σκυλλάκος. Φάνηκε καθαρά πια γιατί επιμένει στην απλή αναλογική. Είπε ότι αν μείνουν τρία κόμματα τότε θα πρέπει να συνεργαστεί ΠΑΣΟΚ και Νέα Δημοκρατία. Καταλαβαίνουμε λοιπόν ότι η επιμονή τους για την απλή αναλογική είναι να παραμείνει το Κομμουνιστικό Κόμμα μοναδική Αντιπολίτευση και μοναδική αριστερή αναφορά. Επικαλείται την απλή αναλογική για να βάλει τους άλλους στο παιχνίδι των πολυκομματικών κυβερνήσεων, τις οποίες βέβαια επίμονα συνιστά, αλλά το ίδιο δεν θα μετέχει. Και συνιστά ως μόνη δυνατότητα βιώσιμης κυβέρνησης τη συνεργασία ΠΑΣΟΚ και Νέας Δημοκρατίας, αφού η λογική είναι ότι υπάρχει μόνον το Κομμουνιστικό Κόμμα και όλοι οι άλλοι είναι το ίδιο.
     Δεν έχει καταλάβει το ΚΚΕ ή μάλλον δεν θέλει να δεχθεί ότι η διαχωριστική γραμμή που χωρίζει τα δύο μεγάλα κόμματα είναι η ίδια η έκφραση της κοινωνικής σύγκρουσης. Αυτή η λογική του ΚΚΕ, ότι από τη μία μεριά είναι αυτό και όλοι οι άλλοι είναι όμοιοι, είναι ανιστόρητη και το αποδεικνύει η δύναμη του Κομμουνιστικού Κόμματος σε όλη την Ευρώπη ή μάλλον σε όλο τον κόσμο μετά το 1990. 
     Έρχομαι τώρα στα άρθρα.
     Στο άρθρο 1, κύριοι συνάδελφοι, ορίζονται οι εκλογικές περιφέρειες οι οποίες παραμένουν όπως είναι, δηλαδή πενήντα έξι εκλογικές περιφέρειες.
     Στο άρθρο 2 ορίζεται ο αριθμός των υποψηφίων και με την τροποποίηση που έκανε τώρα ο Υπουργός, το σύνολο των υποψηφίων θα πρέπει να ανέρχεται στους τετρακόσιους δεκαεννέα. 
     ΒΥΡΩΝ ΠΟΛΥΔΩΡΑΣ: Και το επτά. 
     ΠΑΡΑΣΚΕΥΑΣ ΑΥΓΕΡΙΝΟΣ: Έναν ακόμα, λέω. Δηλαδή, από μονοεδρικές, διεδρικές και τριεδρικές, που είναι είκοσι έξι, θα είναι επί δύο, άρα το σύνολο φτάνει περίπου στο τετρακόσια δεκαεννέα. Σήμερα νομίζω ότι είναι τριακόσιοι εβδομήντα έξι. Δέχτηκε, λοιπόν, αυτήν την αύξηση. 
     Στο άρθρο 3 ορίζεται ο αριθμός των σταυρών προτίμησης. Είναι ένας σταυρός στις περιφέρειες που έχουν μέχρι τρεις έδρες, δύο από οκτώ μέχρι δώδεκα και τέσσερις σταυροί στις μεγαλύτερες περιφέρειες. 
     Στο άρθρο 4 αναφέρεται ο τρόπος συγκέντρωσης των αποτελεσμάτων και η σύνταξη του πίνακα των αποτελεσμάτων από τα πρωτοδικεία της χώρας. Είναι τυπική η διαδικασία. 
     Το άρθρο 5 έχει ενδιαφέρον. Εδώ προβλέπεται ο αριθμός των κομμάτων ή των εκλογικών σχηματισμών που συγκεντρώνουν το ποσοστό πάνω από το 3% και είναι αυτά που θα εισέλθουν στη Βουλή. Εδώ θέλω να πω δύο πράγματα, στα οποία θέλω να συνηγορήσω, κύριε Υπουργέ. Ήταν άλλωστε πάντα η θέση μου και ήμουν ο πρώτος επί πολλά χρόνια που το είχα πει. Μιλάω για την πρόταση που έφερε ο κ. Κουβέλης και ο κ. Παπαϊωάννου, ότι δηλαδή ένα κόμμα που έχει περάσει το εκλογικό όριο σε μία περιφέρεια, ανεξάρτητα εάν συμπληρώσει το 3% -και αυτό ισχύει όπου υπάρχει μέτρο, όπως για παράδειγμα στη Γερμανία, που υπάρχουν δύο Βουλευτές κόμματος το οποίο δεν πέρασε το 5% που έχουν όριο- να διατηρεί την έδρα. Εγώ θα επιμείνω σ’ αυτό. Δεν επιμένω στις ανεξάρτητες προσωπικότητες. Δεν καταλαβαίνω τι καινούργιο μπορούν να φέρουν στην πολιτική ζωή και στο Κοινοβούλιο οι ανεξάρτητες προσωπικότητες, γι’ αυτό ακριβώς θα ήθελα, κόμμα που συμμετέχει στο 50% ή έστω στο 33% του συνόλου της επικράτειας, να είναι εκείνο που θα εκλέξει το Βουλευτή. Αυτό, ξέρετε, προσδίδει και μία εγκυρότητα στην εκλογή του Βουλευτή. 
     Είχα πει στην ομιλία μου στην εισηγητική έκθεση ότι βασικό στοιχείο της συνεργασίας είναι ο σεβασμός της αυτοτέλειας των κομμάτων. Αυτό σημαίνει ότι εάν ο πολιτικός σχηματισμός που κατέρχεται με τη συνεργασία, είχε κατέβει μόνος του στις εκλογές αυτοτελώς, ο επικεφαλής του δεν θα είχε ανάγκη σταυρού προτίμησης. Δεν καταλαβαίνω όμως γιατί από την ώρα που μιλάμε για αυτοτελείς πολιτικούς σχηματισμούς, που συνεργάζονται, δεν ισχύει το ίδιο προνόμιο και στη συνεργασία αυτή, αφού θα πρόκειται βέβαια για συνεργασία αυτοτελών κομμάτων. Η αυτοτέλεια επιβάλλει ακριβώς την ίδια μεταχείριση, γι’ αυτό συνηγορώ. Άλλωστε ένα μικρό κόμμα, όταν θέλουμε να αναδείξουμε νέες δυνάμεις και νέα κόμματα, να υπάρξει πολυφωνία στη Βουλή, δεν έχει τη δυνατότητα να εκλέξει Βουλευτή με σταυρό, όταν συνεργάζεται με ένα μεγάλο κόμμα. Είναι πλέον δώρον άδωρον, η δική μας η πρόταση για την κατάργηση της απόρριψης των συνεργασιών και γι’ αυτό ακριβώς συνηγορώ και σ’ αυτό. 
     Μιλάω για το άρθρο 5. Νομίζω ότι αυτό μπορεί να μπει εδώ. 
     Στο άρθρο 6 αναφέρεται η κατανομή των 260 εδρών στους εκλογικούς σχηματισμούς που έχουν υπερβεί το 3% και βέβαια η προσθήκη των 40 εδρών στο πρώτο κόμμα ή στον πρώτο συνασπισμό. Είναι δηλαδή το ποσοστό που έχει κάθε κόμμα επί 2,6 συν 40 στο πρώτο κόμμα. 
     Στο άρθρο 7 αναφέρεται η κατανομή των 12 εδρών της επικρατείας. Εδώ πια αλλάζει το σύστημα της εκλογής. Δεν ισχύει το σύστημα του ισχυρού μέσου όρου, η μέθοδος “D’ Hondt” για την εκλογή, όπως ίσχυε μέχρι τώρα από το 1974, αλλά προτείνεται η εκλογή με την απλή αναλογική και τη χρήση των υπολοίπων. Αυτό σημαίνει ότι εάν αυτό το σύστημα ίσχυε και την προηγούμενη εκλογή, οι έδρες θα ήταν πέντε-πέντε, μία-μία. Δεν σημαίνει βέβαια ότι αυτό αλλάζει το σύνολο των εδρών που δικαιούται κάθε κόμμα. Είναι και αυτό μέσα στο ποσοστό του συνόλου των εδρών που δικαιούται.
     Στο άρθρο 8 περιγράφεται ο τρόπος κατανομής των 248 εδρών και βεβαίως ως εκλογικό μέτρο λαμβάνεται το πηλίκο που προκύπτει από τη διαίρεση των έγκυρων ψηφοδελτίων της περιφέρειας διά του αριθμού των εδρών. Δεν ισχύει πλέον το «συν 1», όπως πριν. 
     Έτσι, μόνο με αυτόν τον τρόπο μπορεί να διορθωθεί η ανωμαλία της διαδικασίας της εξομάλυνσης. Για παράδειγμα, στο Λασίθι όπου πάντα το ΠΑΣΟΚ έβγαζε δύο έδρες, εκεί και να φτάσει το 60% το ΠΑΣΟΚ με το 32% που έχει η Νέα Δημοκρατία οι έδρες θα μοιράζονται, γιατί τα υπόλοιπα θα της δίνουν την έδρα. Προβλέπει δηλαδή στις μικροεδρικές περιφέρειες την παρουσία των μεγάλων κομμάτων.
     Στο σημείο αυτό, θα ήθελα να αναφερθώ στον κ. Μητσοτάκη, ο οποίος απουσιάζει αυτήν τη στιγμή, και να του πω ότι ήταν άδικο το γεγονός ότι το πρωί επέμενε στο δίκαιο που περιέχει το δικό του σύστημα. Το σύστημα αυτό τακτοποιεί πολλές αδικίες και μία από αυτές, είναι και αυτή που σας προανέφερα. 
     ΒΥΡΩΝ ΠΟΛΥΔΩΡΑΣ: Την εξομάλυνση την αποκηρύσσουμε! Ήταν βλαβερή!
     ΠΑΡΑΣΚΕΥΑΣ ΑΥΓΕΡΙΝΟΣ: Ναι, αλλά για να γίνει εξομάλυνση, πρέπει να αλλάξει ο εκλογικός νόμος. Για να φύγει εξομάλυνση, πρέπει να αλλάξουμε τον τρόπο εκλογής των Βουλευτών. Πρέπει να φύγει το «συν 1», να αλλάξει η κατανομή τους και να γίνεται σε μία κατανομή, στην πρώτη. Δηλαδή, θέλω να πω ότι αυτό που επεκαλείτο, αυτό που ζήτησε, προϋπέθετε την αλλαγή του εκλογικού νόμου. Το παραπάνω που έχει αυτός ο νόμος είναι μονάχα η αναλογικότητα και η άρση της απόρριψης των συνεργασιών. Αυτό ουσιαστικά είναι ο νόμος. 
     Τις μονοεδρικές περιφέρειες, τις καταλαμβάνει το πρώτο κόμμα, δηλαδή αυτό που ίσχυε. Στις διεδρικές και τριεδρικές περιφέρειες, οι αδιάθετες έδρες κατανέμονται με βάση τα μεγαλύτερα υπόλοιπα. Αυτό που είπα. Για παράδειγμα, στη Μυτιλήνη τα δύο κόμματα θα πάρουν τις έδρες και το τρίτο θα πάει στα μεγαλύτερα υπόλοιπα που υπάρχουν. Όμως, για να γίνει αυτό, έπρεπε να καταργηθεί το «συν 1». 
     Στις υπόλοιπες περιφέρειες, οι αδιάθετες έδρες κατανέμονται από το μικρότερο προς το μεγαλύτερο και αυτό ίσχυε σε ένα βαθμό. Εννοώ, δηλαδή, τον εκλογικό σχηματισμό με βάση τα μεγαλύτερα υπόλοιπα. Χαρακτηριστικά στοιχεία τα οποία πρέπει να αναφέρω, είναι η κατάργηση της διαδικασίας εξομάλυνσης και ότι οι έδρες κατανέμονται σε μία και μόνη κατανομή. Σε μία και μόνη κατανομή! Αυτό το κάνει να είναι απλό, εύχρηστο, εύκολο και διαφανές. 
     Στο άρθρο 9 περιγράφεται η κατάρτιση του ειδικού πίνακα των αποτελεσμάτων από την Ανωτάτη Εφορευτική Επιτροπή. 
     Στο άρθρο 10 αναφέρεται ότι στην περίπτωση που οι βουλευτικές εκλογές διενεργούνται μέσα σε δεκαοκτώ μήνες από τις προηγούμενες, θα ισχύει η σειρά κατάληψης εδρών της προηγούμενης εκλογής. 
     Δεδομένου ότι το πρωί άκουσα την αντίθεση της Νέας Δημοκρατίας πάνω σ’ αυτό, θέλω να πω το εξής: Στην επιτροπή όταν συζητήσαμε –δεν ξέρω εάν ήσασταν εσείς παρών ή αν είχατε φύγει- είχαμε λάβει ομόφωνα την απόφαση και είχαν συναινέσει και οι Βουλευτές της Νέας Δημοκρατίας. Μπορείτε να τους ρωτήσετε. Αυτό το λέω, γιατί άκουσα το πρωί πως η Νέα Δημοκρατία δεν το δέχεται αυτό. Ωστόσο, στην επιτροπή έγινε αποδεκτό. 
     Στο άρθρο 11 αναφέρονται οι καταργούμενες διατάξεις. 
     Δεν χρειάζεται να πω τίποτα άλλο. Τα πράγματα είναι τόσο απλά και τα πιο πολλά εξ αυτών συζητήθηκαν και στη συζήτηση επί της αρχής. 
     Ευχαριστώ. 
     ΠΡΟΕΔΡΕΥΩΝ (Κωνσταντίνος Γείτονας): Ο κ. Πολύδωρας έχει το λόγο.
     ΒΥΡΩΝ ΠΟΛΥΔΩΡΑΣ: Κύριε Πρόεδρε, λαμβάνω το λόγο για να διατυπώσω τρεις παρατηρήσεις όπως έχουν σχηματισθεί στη σκέψη μου και από τη σπουδή των άρθρων και από την παρακολούθηση της συζήτησης που προηγήθηκε μέχρι αυτή την ώρα.
     Θέλω να απαντήσω στον κύριο Υπουργό για κάποιες αιτιάσεις άδικες για τη Νέα Δημοκρατία και αυτάρεσκες για τον εαυτό του και την Κυβέρνηση σχετικά με το διάλογο για την επεξεργασία ενός νομοσχεδίου εκλογικού αφ’ ενός και αφ’ ετέρου για το επιδιωκόμενο στους εκλογικούς νόμους που είναι η μέγιστη δυνατή συναίνεση. 
     Υπενθυμίζω και καταγγέλλω ότι οι προϋποθέσεις για έναν έγκυρο διάλογο, δεν υπήρξαν. Υπήρξε μία σειρά  βεγγαλικά. Είχαμε εισέλθει στην εποχή, στον αστερισμό των πυροτεχνημάτων. Δεν ήταν σοβαρές οι προϋποθέσεις και εντός του κυβερνώντος κόμματος και στην ευρύτερη πολιτική αγορά. Σε συνδυασμό και σχέση προς τα άλλα κόμματα  δεν ήταν καθόλου ώριμες, ήταν βεβιασμένες και εκβιάζουσες. Βεβιασμένες γιατί δεν ήταν ένα κείμενο να το συζητήσουμε και εκβιάζουσες στη γραμμή ότι εσείς δεν είσαστε υπέρ του διαλόγου, κύριοι της Νέας Δημοκρατίας και των άλλων κομμάτων, ενώ εμείς είμαστε εκείνοι οι σκαπανείς των νομοθετικών πρωτοβουλιών και των μεταρρυθμίσεων που φέρνουμε την πρόταση την ώριμη, την έγκυρη ή ελάτε να συζητήσουμε αφηρημένα. Το ελάτε να συζητήσουμε αφηρημένα είναι διαδικασία κατά κάποιον τρόπο απαξίωσης του διαλόγου. Οι προϋποθέσεις είναι κλασικές, λογικές σε όλη την ιστορία του κοινοβουλευτισμού και σε όλα τα γεωγραφικά μήκη και πλάτη για διάλογο. Τι είναι ένα κείμενο, μία προπαρασκευή, που θα μας κάνει να συναντηθούμε και κυρίως τον σκοπό του νόμου. Ο σκοπός του νόμου όπως εφέρετο εισαγωγικά, δηλαδή από την ώρα που άνοιξε η συζήτηση για τον εκλογικό νόμο, ήταν τόσο χύμα, ήταν τόσο διάχυτος, χωρίς ratio, σκοπό δηλαδή του νόμου, χωρίς τη σχέση της πολιτικής πραγματικότητας και της αναγκαιότητας που θα τον γεννούσε, δηλαδή εξέλιπε η σχέση αιτίου προς αιτιατό. Και το αίτιο προκειμένου περί εκλογικού νόμου, είναι οι ώριμες συνθήκες και στην ανάπτυξη των συλλογισμών που τώρα τελευταία όπως το πράγμα καθιζάνει από πλευράς Υπουργού ήταν ακόμα χειρότερο, δεν έχει καταλάβει περί τίνος πρόκειται ο κύριος Υπουργός. Τα άλυτα ονείρατα για τις περιφέρειες, για την ανάπτυξη, για την πολιτική δομή, αυτά πρέπει να έλθουν από άλλους δρόμους, να ωριμάσουν από την ίδια τη ζωή, να εκτιμηθεί πώς είναι η κατάσταση της περιφερειακής ανάπτυξης, πώς είναι η κατάσταση της περιφερειακής διαίρεσης, ποια είναι η αναγκαιότητα, πώς θα παρέμβει ο κοινός νομοθέτης για την αντιμετώπιση υπαρκτών και ζωτικών προβλημάτων, όχι κατασκευών. Δεν είμαστε εδώ να πειραματιζόμεθα μεταρρυθμίσεις επί μεταρρυθμίσεων, όπως το κάνει το ΠΑΣΟΚ συνεχώς. Υπάρχει πρόβλημα. Όσοι ξέρουν τη διοίκηση ή την εξέλιξη των μεταρρυθμίσεων, η ασάφεια, η αστάθεια, η κινούμενη άμμος πάνω στην οποία καλεί η Κυβέρνηση του ΠΑΣΟΚ περισσότερο από επτά χρόνια τώρα τη διοίκηση, τους υπαλλήλους, τα θεσμικά όργανα, τα νεοείσακτα όργανα να πορευτούν, είναι αμαρτία.
     ΄Ενας από τους πρόσθετους λόγους της κακοδιοίκησης –το λέω εν παρενθέσει- είναι αυτή η διοικητική ασάφεια και αστάθεια. ‘Ετσι λοιπόν είναι πολύ άδικο για τη Νέα Δημοκρατία και αυτάρεσκο ναρκισσιστικά για το ΠΑΣΟΚ το γεγονός ότι έφερε λέει πρόταση. ‘Ετσι κατακρημνίστηκε και η ιδέα για τη διοικητική διαίρεση ή αναδιάταξη της χώρας και το ίδιο κατακρημνίστηκαν και οι πειραματικές ιδέες για το γερμανικό σύστημα και τη διπλή κάλπη. Τελείως άγουρα, πειραματικά, δεν ήταν σωστή βάση συζητήσεως. ΄Ηταν groundless, αβάσιμο, μετέωρο.
     ΠΑΡΑΣΚΕΥΑΣ ΑΥΓΕΡΙΝΟΣ:  Απ’ όλους όμως.
     ΒΥΡΩΝ ΠΟΛΥΔΩΡΑΣ: Ο αντίλογός σας, κύριε Αυγερινέ, με βοηθάει να προσθέσω τούτο στην ίδια ενότητα λόγου: ότι η Βουλή και τα νομοθετικά σώματα παντού και εδώ στο δικό μας, δεν είναι εργαστήρι σπουδής πολιτικών θεωριών. Είναι το «διά ταύτα». Η Κυβέρνηση να μην το ξεχνά και αυτό το ευλογημένο νομοθετικό Σώμα εκεί να πορεύεται ότι φθάνουμε στο «διά ταύτα». Είναι ο κανόνας της δημοκρατικής λειτουργίας.  Σας είπα τις προϋποθέσεις να είναι ώριμο και εύστοχο το προϊόν, αλλά τελικά η πλειοψηφία θα κυβερνά και η μειοψηφία θα ελέγχει.
     Απ’ αυτό το συλλογιστικό κατάληγμά μου –όχι συμπέρασμά μου- μετατίθεμαι σε δεύτερη παρατήρηση που ήθελα να εισφέρω στη συζήτηση. Η δεύτερη παρατήρηση έχει να κάνει με τη διαφορά των κομμάτων –εθίγη και από τον κ. Αυγερινό σε απάντηση του Κομμουνιστικού Κόμματος- κατ’ αντιδιαστολή προς τις συναινέσεις και τις ομοφωνίες σε μια κοινωνία συναινέσεων και μεγάλων ευρύτατων συμφωνιών. 
     ΠΑΡΑΣΚΕΥΑΣ ΑΥΓΕΡΙΝΟΣ: Συνεργασιών.
     ΒΥΡΩΝ ΠΟΛΥΔΩΡΑΣ: Ναι, αλλά είμαι ένα βήμα πιο πάνω, δεν έχω προσγειωθεί ακόμα στα εκλογικά. 
     Η καλή δημοκρατία φαίνεται καλά από την ανάπτυξη των συναινέσεων ή συμφωνιών. Αλλά φαίνεται ακόμη καλύτερα, εναργέστερα από τον ορισμό της διαφωνίας. Να ορίζεται η διαφωνία. 
     Θέλω να σας πω ότι πήγαμε με κεκτημένη φορά των μαρξιστικών ορισμών ας το πούμε έτσι πενήντα ίσως ογδόντα χρόνια. Εκεί ο επαναστατικός γρόνθος ήταν συγκρουσιακό επιχείρημα της Αριστεράς, όριζε τα πράγματα σε μεγάλο βαθμό. Τώρα επιτρέψτε μου να σημειώσω ότι είμαστε σε νέες προκλήσεις να ξαναορίσουμε το διαφορετικό και τη διαφωνία χωρίς κατ’ ανάγκη να αναγόμαστε στη συγκρουσιακή πολιτική με πρωτοδιδάσκαλο το μαρξιστικό θεματολόγιο ή τη μαρξιστική επιχειρηματολογία. Μπορούμε παραδείγματος χάρη να ορίσουμε ευδιάκριτες διαφορές για το πώς αντιμετωπίζει μια σχολή ή μια παράταξη τη διαφθορά, να πάει στο επίπεδο της ιδεολογίας πόσο ανεκτική είναι στη διαφθορά πόσο καινοτόμος είναι στην κατάργηση της γραφειοκρατίας, της πολυνομίας, της κακοδιοίκησης. Και φυσικά και με τα οικονομικά κριτήρια πόσο ουσιαστικά υπηρετεί μια γραμμή για οικονομική ανάπτυξη μέσω της ιδιωτικής πρωτοβουλίας και ταυτόχρονα προϊόν το κλασικό ζεύγμα εννοιών της οικονομικής άσκησης παραγωγή προϊόντος και καλή διανομή, δηλαδή η αιώνια οικονομική άσκηση σε εφαρμοσμένη πολιτική πρακτική. Μπορούμε να βρούμε τις διαφορές μας, παραδείγματος χάρη, στην οικολογία, στο περιβάλλον.
     Νέες διαφορές, νέες προκλήσεις, ουσιώδη ζητήματα για τον ορισμό της διαφωνίας ή της διαφοράς. Ιδού πεδίον δόξης λαμπρόν για τις νέες πολιτικές προοπτικές κομμάτων, σχηματισμών, ομίλων!
     Ένα πράγμα απαγορεύεται. Το είπα και στην πρωτολογία μου. Η πολτοποίηση των πολιτικών όρων, ότι κάποιες παρέες συνέρχονται για την εξυπηρέτηση κάποιων συμφερόντων, προφανώς ιδιοτελών. Ας πάει και στην εξυπηρέτηση των συμφερόντων ομάδων πιέσεως. Αυτά είναι αποκλίσεις από την κοινοβουλευτική γραμμή, πρακτική, θεωρία και φυσικά από τη δημοκρατία εν τέλει. 
     Επίσης, στην υπόθεση του ορισμού της διαφωνίας μπορούμε να συναντηθούμε ή να συμφωνήσουμε στο ποιες πρόνοιες έχουμε για την υποδοχή και το χώρο που αφήνουμε στο διαφορετικό μέσα στην κοινωνία. Η λυδία λίθος της δημοκρατίας είναι για τις πρόνοιες που επιφυλάσσει υπέρ της μειοψηφίας, όταν δηλαδή ο κανόνας «η πλειοψηφία κυβερνά, η μειοψηφία ελέγχει» αμβλύνεται όσο γίνεται περισσότερο, πάντοτε με αναγωγή στην ηθική δημοκρατική νομιμοποίηση που λέγεται «λαϊκή κυριαρχία». 
     Τελευταία παρατήρησή μου για τα προκείμενα: θέλω να σας πω ότι είναι καλός ο νόμος. Τον καταψηφίζουμε για λόγους αρχής. Γιατί είναι στον καιρό, ο καιρός είναι άκαιρος, το φεγγάρι είναι κακό, γίνεται χειρότερο, γιατί είναι άδεια η πολιτική αγορά, αλλά και γιατί δεν είναι τόσο καλός νόμος όσο τον εξεθείασε ο κ. Αυγερινός.
     Σας είπα στη συζήτηση επί της αρχής ότι θέλουμε να θεραπευθεί η ανωμαλία της εξομάλυνσης. Ωραίο είναι αυτό το οξύμωρο σχήμα: Η ανωμαλία της εξομάλυνσης. Δεν ξέρω αν θεραπεύεται. Καλός είναι ο δρόμος και με την κατάργηση του «συν ένα» και με την προίκα των σαράντα εδρών και με τη μία κατανομή. Αυτά είναι τα εργαλεία για την άρση των αδικιών της εξομάλυνσης. 
     ΠΑΡΑΣΚΕΥΑΣ ΑΥΓΕΡΙΝΟΣ: Η ανωμαλία ήταν ότι αφαιρούσε έδρα που αποδιδόταν... 
     ΒΥΡΩΝ ΠΟΛΥΔΩΡΑΣ: Ναι, όταν έπιανε το εκλογικό μέτρο. Θανάσιμο αμάρτημα. Δεν ξέρω εάν βγαίνει τελικά. Διότι αυτά είναι μεταβλητές. Ήρτηται από το πόσο θα πιάσει το πρώτο κόμμα και από το πόσα κόμματα θα μπουν στο κατώφλι του 3%. Είναι μια μαθηματική ανάλυση που την έκανα. Δεν είναι στέρεο. Μπορεί στη στατιστική να είναι ισχυρό να περάσουν τρία-τέσσερα κόμματα στο κατώφλι του 3% και να υπάρχουν τέτοια περιθώρια ανοχών στα γρανάζια των ψήφων των κομμάτων, ώστε το Χ x 2,6 + 40 για το πρώτο κόμμα να λειτουργήσει. 
     ΠΡΟΕΔΡΕΥΩΝ (Κωνσταντίνος  Γείτονας): Μαθηματικά ορίζεται. Απλώς το επισημαίνω. Εγώ δεν μπαίνω στην ουσία της συζήτησης από το Προεδρείο. 
     ΒΥΡΩΝ ΠΟΛΥΔΩΡΑΣ: Σας είπα ότι δεν βγαίνει. Είναι μεταβλητές. Έκανα πολλές εφαρμογές και τις κατέθεσα στα Πρακτικά. 
     ΠΑΡΑΣΚΕΥΑΣ ΑΥΓΕΡΙΝΟΣ: Αντέδρασαν όλα τα κόμματα. Εάν το 100% είναι πάνω από το 3%, τότε το πρώτο κόμμα χρειάζεται 42,6%, για να πάρει 151 έδρες. Το είπα το πρωί. 
     ΠΡΟΕΔΡΕΥΩΝ (Κωνσταντίνος  Γείτονας): Βγαίνουν τα ακριβή ποσοστά σε κάθε περίπτωση. Μπορεί να προσδιοριστεί. 
     ΒΥΡΩΝ ΠΟΛΥΔΩΡΑΣ: Δεν το έχετε διαβάσει, κύριε Πρόεδρε. 
     ΠΡΟΕΔΡΕΥΩΝ (Κωνσταντίνος  Γείτονας): Καλώς κύριε Πολύδωρα. Συνεχίστε τώρα την ομιλία σας και θα τα πούμε άλλη ώρα από τα έδρανα. 
     ΒΥΡΩΝ ΠΟΛΥΔΩΡΑΣ: Η τελευταία παρατήρησή μου είναι πάλι πολιτική και έχει να κάνει με το αν δεν είχε την πρεμούρα για τώρα να ψηφιστεί καθ’ ον τρόπον συζητείται και ψηφίζεται, προ κενών εδράνων δηλαδή, θα μπορούσε πράγματι να είναι όπως πρότεινε η Νέα Δημοκρατία, δηλαδή ο πρώτος νόμος της καινούργιας περιόδου να πάρει την υπερψήφιση των 200 εδρών και να είναι αμέσως εκτελεστός. 
     Με αυτές τις σκέψεις και κυρίως με την υπογράμμιση των λόγων αρχής, εμείς δεν μπορούμε να ψηφίσουμε το παρόν νομοσχέδιο και στην ενότητα των άρθρων. 
     Σας ευχαριστώ. 
     (Χειροκροτήματα από την πτέρυγα της Νέας Δημοκρατίας)
     ΠΡΟΕΔΡΕΥΩΝ (Κωνσταντίνος  Γείτονας): Το λόγο έχει ο κ. Σπυριούνης. 
     ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, βαραίνει στη συνείδησή μου το γεγονός ότι συζητούμε τον εκλογικό νόμο μια-δυο βδομάδες προ των εκλογών, προ της διαλύσεως της Βουλής. Ήταν δηλωμένη η άποψή μου αυτή από τότε που καλέσατε, κύριε Υπουργέ, τα κόμματα της Αντιπολίτευσης σε διάλογο. Είπα ότι δεν πρέπει το τελευταίο εξάμηνο να συζητιέται ο εκλογικός νόμος. Έτσι, παρά το ότι εκτιμώ τη βελτίωση που επέρχεται σε σχέση με το νόμο του 1990-1991, είμαι υποχρεωμένος να καταψηφίσω στο σύνολο το νομοσχέδιο.
     Ωστόσο με τη μία απλή ανάγνωση που έκανα στα δέκα-έντεκα άρθρα του, με το ακροτελεύτιο, αναγνωρίζω ότι έχει πλεονεκτήματα. Πλεονέκτημα σημαντικό θεωρώ τη βελτίωση της αναλογικότητας, όπως προκύπτει από το αντίστοιχο άρθρο, με τη θέληση του νομοθέτη για σταθερότητα στην πολιτική, στη διακυβέρνηση της χώρας. Είναι ένα σημαντικό στοιχείο. Έζησα εδώ την Οικουμενική, τα χάλια της Οικουμενικής, που το κάθε κόμμα τραβούσε από τη δική του την πλευρά και ψηφίζαμε τα νομοσχέδια με βάση ποίου κόμματος είναι ο Υπουργός που το φέρει. Κατέρρεε η οικονομία, κύριε Πρόεδρε. Κατέρρεε η οικονομία της χώρας. Δανειζόμασταν, για να πληρώσουμε το δώρο των Χριστουγέννων και το κάθε κόμμα σφύριζε την επερχόμενη προεκλογική περίοδο του Μαρτίου – Απριλίου. Στις 8-9 Απριλίου του 1990 έγιναν οι εκλογές. Έτσι, πέραν από τα διδάγματα της ιστορίας σε μια περίοδο, μια εποχή που η πατρίδα θέλει αποφασιστικές κυβερνήσεις, αντιλαμβάνομαι ότι ο δικομματισμός –για να διευρύνω το θέμα- εξυπηρέτησε την προοπτική της πατρίδας.
     Το δεύτερο θετικό σημείο είναι ότι απλοποιεί το σύστημα και στην εξαγωγή των αποτελεσμάτων και στη δημοσίευση και στην απλότητα των διαδικασιών και σε όλα τα συναφή.
     Το τρίτο πλεονέκτημα, χαρακτηριστικό και αυτό, είναι το εξής: με τις εξομαλύνσεις της παλιάς σκέψεως, με την εξάλειψη αυτής της δουλείας, τα πράγματα σήμερα απλοποιούνται και γίνεται πιο προσιτός στην υλοποίησή του ο νόμος, πιο δίκαιος.
     Εν συνεχεία, η άρθρωση στα σχετικά άρθρα είναι θετική. Και δεν διστάζω να το πω –με ιδιαίτερη μάλιστα χαρά το τονίζω- καθώς εξακολουθώ να είμαι Βουλευτής του ΠΑΣΟΚ. Κύριε Πρόεδρε, δεν ξέρω αν σας στεναχωρεί αυτό, αλλά είμαι Βουλευτής του ΠΑΣΟΚ.
     ΠΡΟΕΔΡΕΥΩΝ (Κωνσταντίνος Γείτονας): Γιατί να με στενοχωρεί; Καθόλου.
     ΚΥΡΙΑΚΟΣ ΣΠΥΡΙΟΥΝΗΣ: Δεν διστάζω, λοιπόν, να πω ότι το κόμμα μου έφερε ένα νομοσχέδιο που είναι καλό. Δεύτερον, το λέω με ιδιαίτερη χαρά, διότι, όταν βελτιώνεται το εκλογικό σύστημα, βελτιώνεται η λειτουργία της δημοκρατίας στην αρτιότητα της αντιπροσώπευσης και επομένως στην ποιότητα του κοινοβουλευτικού έργου.
     Επανέρχομαι στα άρθρα. Όλα τα άρθρα είναι καλά και δεν έχω να σημειώσω τίποτα ιδιαίτερο. Να πω μόνο ότι στις μονοεδρικές περιοχές να αυξηθεί ο αριθμός των υποψηφίων, καθώς και στις δυεδρικές, για να υπάρχει μεγαλύτερη δυνατότητα –δεν ξέρω αυτό αν έγινε ή πρόκειται να γίνει…
     ΠΑΡΑΣΚΕΥΑΣ ΑΥΓΕΡΙΝΟΣ: Μονοεδρικές, διεδρικές και τριεδρικές συν δύο παραπάνω.
     ΚΥΡΙΑΚΟΣ ΣΠΥΡΙΟΥΝΗΣ: Βελτιώνεται το σύστημα επιλογής και αντιστοίχως πιστεύω ότι έχει βελτιωθεί και ο αριθμός των σταυρών.
     Ο μακαρίτης Γεννηματάς έλεγε: «Η εθνική συνεννόηση θα είναι το πρώτο κοινοβουλευτικό καθήκον. Τότε θα έχουμε την ποιότητα της πολιτικής και των πολιτικών και σίγουρα εξασφαλισμένο το πεδίο του δημοσίου συμφέροντος, του εθνικού συμφέροντος. Η κομματική σκοπιμότητα, η ψηφοθηρική, θα περιορίζεται». Το να πρυτανεύει η εθνική συνεννόηση στη δημοκρατία, είναι πρωταρχικό καθήκον, είναι πρωταρχικός όρος. Εξάλλου και στην έντονη διαλεκτική ακόμα, η σύνθεση είναι ο στόχος. Αν αφαιρέσεις ότι πάμε να συνθέσουμε, η διαλεκτική γίνεται μία άβουλη και άγονη επαναστατικότητα. Όσο λοιπόν περισσότερο περνά αυτό, τόσο περισσότερο ο διάλογος προσλαμβάνει πλέον συγκεκριμένο περιεχόμενο και γίνεται ανταλλαγή λογικής και επιχειρημάτων με κοινή προδιάθεση για την επιλογή του καλύτερου και γονιμοποιείται η όλη προσπάθεια.
     Κύριε Υπουργέ, πιστεύω ότι έλειπε αυτό το στοιχείο από την πρόσκληση του διαλόγου που κάνατε με τα κόμματα της Αντιπολίτευσης. Και για να μη σας αδικήσω, αν θέλετε να το πω και πιο επιεικέστερα, έλειπε από την πρόσκληση του διαλόγου η προσπάθεια που οφείλατε να κάνετε για να πείσετε για την ανάγκη του διαλόγου. Και έτσι, μία ωραία προσπάθεια,  βασικό έρεισμα του κοινοβουλευτικού μας συστήματος, που είναι ο εκλογικός νόμος, κατάντησε να είναι προϊόν της βουλήσεως ενός μόνο κόμματος. Είναι άδικο. Αυτό το άδικο, κύριε Πρόεδρε, προσδιορίζεται σαφώς με την αναλογία της περιόδου, προσδιορίζεται και από τα κενά έδρανα. Και θα συμφωνήσω με τα λεχθέντα του επιτίμου Προέδρου της Νέας Δημοκρατίας. Είναι άδικο για τον εκλογικό νόμο το φαινόμενο της Αίθουσας. Η έλλειψη λοιπόν αυτού του θεσμού της διαλεκτικής συνεννόησης για την επιλογή του καλύτερου, αντανακλά και στην παρουσία των Βουλευτών στην Αίθουσα και στην ομιλία.
     Να επαναλάβω, κύριε Πρόεδρε, ότι και τα δέκα άρθρα του νομοσχεδίου είναι θετικά. Ωστόσο, τα καταψηφίζω, συνεπής στην αρχή μου: θεωρώ βασικό μειονέκτημα να ψηφίζεται εκλογικός νόμος παρά το πλεονέκτημα των μεθεπόμενων εκλογών με επιβαρημένη την προσπάθεια μια βδομάδα προ της διαλύσως της Βουλής. Με τις αναλογίες το λέω και όχι με τους απόλυτους αριθμούς.
     (Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΚΩΝΣΤΑΝΤΙΝΟΣ ΒΡΕΤΤΟΣ)
     Καταψηφίζω λοιπόν και τα άρθρα του σχετικού νομοσχεδίου. 
     Ευχαριστώ.
     ΠΡΟΕΔΡΕΥΩΝ (Κωνσταντίνος Βρεττός): Ο κύριος Υφυπουργός έχει το λόγο.
     ΛΑΜΠΡΟΣ ΠΑΠΑΔΗΜΑΣ ( Υφυπουργός  Εσωτερικών, Δημόσιας Διοίκησης και Αποκέντρωσης ): Παρακαλώ, κύριε Πρόεδρε, να γίνει μια διόρθωση στον αριθμό της τροπολογίας που αποσύρεται, γιατί εδώ είχαν καρφιτσώσει λάθος τα χαρτιά. 
     Η τροπολογία που αποσύρεται είναι με γενικό αριθμό 2086 και ειδικό 234 και όχι αυτή που λάθος αναγνώστηκε στην αρχή.
     ΠΡΟΕΔΡΕΥΩΝ (Κωνσταντίνος Βρεττός): Ο κ. Μάνος έχει το λόγο.
     ΣΤΕΦΑΝΟΣ ΜΑΝΟΣ: Κύριε Πρόεδρε, μιλώντας επί της αρχής είπα ότι κατά τη γνώμη μου ο νόμος αυτός είναι σημαντικά καλύτερος από αυτόν που έχουμε σήμερα και αυτό για μένα είναι αρκετό για να δηλώσω ότι θα ψηφίσω το νόμο. Είμαι λοιπόν υπέρ αυτού του νόμου και θα τον ψηφίσω. 
     Θέλω να κάνω μερικές παρατηρήσεις επ’ ευκαιρία ορισμένων πραγμάτων που άκουσα. Ακούστηκε ότι είναι τελείως άκαιρο το ότι έρχεται ο νόμος σήμερα. Εγώ, κύριοι συνάδελφοι, έχω την εξής εμπειρία: Όπως θα ξέρετε ένα σκέλος αυτού του νόμου, αυτό το οποίο καταργεί την απαράδεκτη διάταξη που τιμωρούσε τους συνασπισμούς –δηλαδή έλεγε στο λαό «και να ψηφίσεις συνασπισμό, εγώ, κύριε, δεν σε αναγνωρίζω»- τρεις φορές προσπάθησα να το φέρω στο Σώμα με προτάσεις νόμων. Η μια φορά ήταν προ των εκλογών, η άλλη αμέσως μετά τις εκλογές και η τρίτη στο ενδιάμεσο διάστημα μεταξύ εκλογών. 
     Και τις τρεις φορές, κύριοι συνάδελφοι, και το ΠΑΣΟΚ και η Νέα Δημοκρατία είπαν ότι μολονότι βλέπουν ορισμένα θετικά σημεία, θεωρούν άκαιρο να συζητηθεί η πρόταση αυτή. Θέλω να πω μ’ αυτό ότι υπάρχει και περισσεύει η υποκρισία σε μερικά θέματα, διότι λέω ξανά ότι τον μισό αυτό νόμο στην ουσία τον έχω προτείνει τρεις φορές και τρεις φορές απερρίφθη σε τρεις διαφορετικούς χρόνους, προ των εκλογών, μετά τις εκλογές και στο μέσο της περιόδου. Πάντοτε ήταν άκαιρος. Και τώρα βέβαια και αυτός εδώ ο νόμος φαίνεται να είναι άκαιρος, κατά την άποψη πολλών. 
     Εγώ νομίζω ότι υποχρέωσή μας είναι, ανεξαρτήτως των εκάστοτε πολιτικών τοποθετήσεων που παίρνουμε, όταν κάτι είναι θετικό για τον τόπο να το δείχνουμε με τις πράξεις μας, διότι οι πράξεις μας τελικώς είναι η ψήφος μας. Λυπάμαι που τόσοι πολλοί επαινούν το νόμο και την ίδια στιγμή τον καταψηφίζουν. Εγώ δεν τα καταλαβαίνω αυτά. Ίσως παρά είναι πολύπλοκα για έναν απλό άνθρωπο, όπως είμαι εγώ. Δεν τα καταλαβαίνω, σας βεβαιώνω γι’ αυτό. 
     Ειπώθηκε ότι είναι κρίμα που η Αίθουσα είναι άδεια. Η δική μου ερμηνεία είναι η ακόλουθη: δεδομένου ότι ο εκλογικός νόμος είναι από τα πιο μεγάλα ενδιαφέροντα των Βουλευτών, σε προσωπικό επίπεδο, το γεγονός ότι όλοι απουσιάζουν μάλλον αποδεικνύει ότι όλοι συμφωνούν, ανεξαρτήτως αν το δηλώνουν ή όχι, ότι ο νόμος αυτός είναι καλός. Αυτό νομίζω ότι υποδηλώνει η πλήρης αδιαφορία ή μάλλον η ανοχή στο να περάσει ο νόμος. Δεν πειράζει, τα λέμε εμείς αλλά θα έχει περάσει ο νόμος. Αυτό δείχνει αυτή η στάση. 
     Θα ήθελα να συμφωνήσω απολύτως με τις δύο τοποθετήσεις που έκανε σήμερα ο κ. Αυγερινός για δύο προτεινόμενες αλλαγές. Πρώτα  βέβαια να πω ότι συμφωνώ με την αλλαγή που επέφερε ο κ. Σκανδαλίδης το πρωί –που μας τίμησε για λίγο- στη πρόταση του κ. Παπαϊωάννου, δηλαδή να αυξηθεί ο αριθμός των υποψηφίων. Νομίζω ότι αυτό είναι σωστό. Το ότι αυξάνονται οι επιλογές σε ορισμένες περιοχές για τους πολίτες το θεωρώ θετικό. 
     Θέλω όμως να τονίσω τις δύο παρατηρήσεις του κ. Αυγερινού. Πρώτον να συμφωνήσω μαζί του για την τοποθέτηση που έκανε ότι θα έπρεπε αν κάπου ο συνδυασμός ενός κόμματος -που έχει παρουσιάσει υποψηφίους σε έναν αριθμό περιοχών της χώρας, στο 1/3 παραδείγματος χάρη ή στο ήμισυ- συγκεντρώνει το μέτρο, να μπορεί να εκλέξει Βουλευτή, όπως άλλωστε είπε ότι συμβαίνει και στη Γερμανία. 
     Είναι μια πρόταση την οποία άκουσα από τον κ. Παπαϊωάννου το πρωί. Συμφωνώ και εγώ ότι δεν χρειάζονται οι μεμονωμένοι ανεξάρτητοι. Συμφωνώ με την άποψη ότι αν ένα κόμμα εμφανίζεται ας το πούμε πανελληνίως και δεν συγκεντρώσει το 3%, αλλά σε κάποια περιοχή συγκεντρώνει –ας πάρουμε ένα ακραίο παράδειγμα- το 70%, δηλαδή πέστε ότι ένα κόμμα έχει παντού υποψηφίους αλλά στη μονοεδρική της Κεφαλονιάς, παραδείγματος χάρη, συγκεντρώνει το 70%, δεν θα εκλέξει εκεί Βουλευτή; Είναι πάλι τα ίδια τερτίπια, αν μπορώ να πω έτσι, που είχαν γίνει με τους συνασπισμούς, πώς να αποκλείσουμε ορισμένες δυνατότητες.
     Θίγει τον κόσμο αυτό της περιοχής αυτής και γι’ αυτό πρέπει να το δεχθείτε.
     Η δεύτερη παρατήρηση που έκανε ο κ. Αυγερινός αναφέρεται σε μία πρόταση που έκανα μιλώντας επί της αρχής. Εξήγησα το εξής, κύριε Υπουργέ. Ξεκινούμε τώρα με την παραδοχή ότι επιτέλους –και το τονίζω το «επιτέλους»- καταργούμε αυτήν την άθλια διάταξη για τους συνασπισμούς. Την καταργήσαμε λοιπόν. Το επόμενο θέμα είναι: μπορούμε να την κάνουμε να λειτουργήσει πρακτικά, ναι ή όχι; Αυτό είναι το ζητούμενο. Διότι ο τρόπος με τον οποίο τώρα αντιμετωπίζεται το θέμα όπου ο επικεφαλής του συνασπισμού, κατά τεκμήριον ο επικεφαλής του μεγαλυτέρου κόμματος, δεν χρειάζεται σταυρό προτίμησης και δεν χρειάζονται και οι πρώην Πρωθυπουργοί, αλλά χρειάζεται ο Αρχηγός του συνεργαζομένου κόμματος, αυτό, κύριε Υπουργέ, δημιουργεί τις προϋποθέσεις να μην γίνουν συνασπισμοί. Τον θέτετε σε δεύτερη μοίρα, αντί να πείτε: είμαστε ισότιμοι σ’ αυτήν την προσπάθεια, βέβαια ο ένας είναι μεγάλος και ο άλλος είναι μικρός αλλά στη συμπεριφορά μας δεν αλλάζουμε. Βρίσκω ότι κάνετε μεγάλο λάθος να μην έχετε ακόμη αποδεχθεί αυτή την άποψη. Τι θέλω να πω με αυτό; Γιατί λέω ότι είναι μεγάλο λάθος; Θα μου πουν μερικοί: Μα καλά, τι στενοχωριέσαι; Τον Αρχηγό του μικρότερου κόμματος θα τον βάλω στο ψηφοδέλτιο επικρατείας. Ήδη αυτή η συμπεριφορά δείχνει ότι δεν υπάρχει ισοτιμία, δεν υπάρχει ισορροπία και νομίζω ότι κάτι τέτοιες μικρολεπτομέρειες  είναι ικανές να ανατρέψουν αυτό το οποίο πολύ σωστά επιδιώκει τώρα το νομοσχέδιο.
     Γι’ αυτό θα έλεγα τούτο, κύριε Υπουργέ. Αντιλαμβάνομαι ότι με την απουσία του κ. Σκανδαλίδη έχετε ίσως δυσχέρεια ή δυσκολία να αποδεχθείτε πράγματα χωρίς και τη δική του παρουσία. Λυπάμαι που δεν είναι εδώ. Έπρεπε να είναι εδώ αυτήν τη στιγμή. Λέμε για τους Βουλευτές ότι δεν είναι εδώ, αλλά ο Υπουργός, κατά την γνώμη μου, έπρεπε να είναι εδώ. Αλλά εγώ νομίζω –και το λέω καλοπροαίρετα- ότι θα ήταν χρήσιμο να υπάρξει μια προσπάθεια όσον αφορά τις δύο αυτές παρατηρήσεις, πρώτον, του κόμματος που δεν συγκεντρώνει το 3%, αλλά συγκεντρώνει το μέτρο σε μια περιοχή και το άλλο που σας λέω τώρα για το σταυρό προτίμησης, να βρείτε τρόπο να συνεννοηθείτε και στη συνέχεια να μας πείτε τι θα κάνει η Κυβέρνηση. 
     ΠΡΟΕΔΡΕΥΩΝ (Κωνσταντίνος Βρεττός): Κύριοι συνάδελφοι, θα ήθελα να σας ανακοινώσω ότι ο κ. Βύρων Πολύδωρας είναι ο Κοινοβουλευτικός Εκπρόσωπος της Νέας Δημοκρατίας. Έτσι μας ενημέρωσαν από την Νέα Δημοκρατία, να έχετε διττή υπόσταση: και του εισηγητού και του Κοινοβουλευτικού Εκπρόσωπου.
     ΒΥΡΩΝ ΠΟΛΥΔΩΡΑΣ: Τιμή μου, κύριε Πρόεδρε. Ευχαριστούμε που μας ενημερώνετε.
     ΠΡΟΕΔΡΕΥΩΝ (Κωνσταντίνος Βρεττός): Ο κύριος Υπουργός έχει το λόγο.
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, κύριοι συνάδελφοι, ίσως αυτός ο νόμος να έχει μια μοναδικότητα στα χρονικά της Βουλής. Εμένα τουλάχιστον όσα χρόνια είμαι Βουλευτής δεν μου έχει ξανατύχει νόμος που να τον δέχονται όλα τα κόμματα, να συμφέρει όλα τα κόμματα και να τον ψηφίζει ένα κόμμα.
     ΣΤΕΦΑΝΟΣ ΜΑΝΟΣ: Όχι μόνο ένα. Σας παρακαλώ, μην μας υποτιμάτε…
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Έχετε απόλυτο δίκιο, κύριε Μάνο. Εσείς στηρίξατε από την αρχή και στηρίζετε και αυτήν την στιγμή.
     Και έχετε δίκιο και σε κάτι άλλο που είπατε και που αφορά το διάλογο. Θυμάστε όταν φέρατε εσείς την πρόταση νόμου και μετά από εσάς έφερε ο Συνασπισμός με το ΚΚΕ για την απλή αναλογική, ποια ήταν η θέση της Νέας Δημοκρατίας και στη Διαρκή Επιτροπή και στην Ολομέλεια όταν συζητήθηκε η πρόταση νόμου; «Δεν συζητάμε καμία αλλαγή του υπάρχοντος εκλογικού νόμου. Για μας είναι casus belli κάθε προσπάθεια να αλλάξει ο ισχύων εκλογικός νόμος. Θα κατεβάσουμε τον κόσμο στο δρόμο». Είναι στα Πρακτικά της Βουλής. 
     Επειδή και κάποιοι από τη δική μας παράταξη εδώ είπαν ότι δεν κάναμε διάλογο, ότι δεν τον επιχειρήσαμε, θα ήθελα να πω ότι ο διάλογος γίνεται ή ζωντανός με τη συμμετοχή όλων σε ένα τραπέζι που ξεκινάνε και συζητάνε μια συγκεκριμένη πρόταση ή και δι’ αλληλογραφίας. Τα επιχειρήσαμε κατά κόρον, εξαντλητικά θα έλεγα, και τα δύο.
     Δεν ήλθαν, δεν κάθισαν στο τραπέζι, δεν ήθελαν διάλογο. Δεν ήθελαν, γιατί, όπως είπα, είχαν την αίσθηση εκείνη την περίοδο ότι θα είναι κυβέρνηση και είχαν και το φόβο μην τυχόν το ΠΑΣΟΚ, η κυβέρνηση επιχειρούσε να τους κόψει το δρόμο για την κυβέρνηση. Άλλαξαν τα πράγματα από τότε. Τώρα έχουν μετανιώσει για τη στάση που είχαν τηρήσει. Αλλά με κανέναν τρόπο δεν αληθεύει ότι εμείς δεν κινήσαμε έγκαιρα τη διαδικασία του διαλόγου, δεν επιθυμούσαμε το διάλογο. Το διάλογο τον επιθυμούσαμε διακαώς, για να μπορέσουμε να εξασφαλίσουμε την ευρύτερη δυνατή συναίνεση και να ίσχυε αυτός ο νόμος από τώρα, που θα μπορούσε να ισχύει, γιατί όπως είπα αυτή η μοναδικότητα, τον θέλουν όλα τα κόμματα, τον ψηφίζει ένα κόμμα για να ισχύσει στις μεθεπόμενες και όχι στις επόμενες εκλογές είναι κάτι φανταστικό. 
     Αλλά, έρχομαι σε αυτούς που διαφωνούσαν. Με αναγκάσατε να μιλήσω επί της αρχής. Γιατί οι τοποθετήσεις κύρια του εισηγητού και Κοινοβουλευτικού Εκπροσώπου της Νέας Δημοκρατίας -έχει και τις δυο ιδιότητες ο κ. Πολύδωρας- ήταν επί της αρχής. Λοιπόν, οι τοποθετήσεις αυτές επί της αρχής δεν έχουν κανένα πραγματικό αντίκρισμα. Ό,τι είπαν το είπαν γιατί έπρεπε να το πουν, γιατί βρέθηκαν σε αμηχανία, σε αδιέξοδο, για τη στάση την οποία τήρησαν και τους οδήγησε σε μια τέλεια άρνηση ενός νόμου, που ομολόγησε ο επίτιμος Πρόεδρος της Νέας Δημοκρατίας ότι συμφέρει το κόμμα του. Ας είναι. 
     Στα άρθρα: Έγιναν κάποιες προτάσεις. Οι προτάσεις που έγιναν από τον εισηγητή της Πλειοψηφίας τον κ. Αυγερινό ήταν σωστές προτάσεις. Ασφαλώς θα ήταν καλό να εκπροσωπηθούν και προσωπικότητες. Εσείς για το προσωπικότητες είπατε όχι κύριε συνάδελφε, αλλά το έβαλε κάποιος άλλος μιλήσατε όμως για κόμματα που δεν πέρασαν το 3%, αλλά σε επίπεδο νομού μπόρεσαν και συγκέντρωσαν παραπάνω ποσοστό από το εκλογικό μέτρο. Θα ήταν σωστό να γίνει αλλά, επειδή είστε πολύ καλύτερος από εμένα στα μαθηματικά, αυτό σίγουρα θα σήμαινε μια αύξηση του ποσοστού που έπρεπε να πάρει το πρώτο κόμμα για να μπορέσει να βγάλει αυτοδυναμία.
     ΠΑΡΑΣΚΕΥΑΣ ΑΥΓΕΡΙΝΟΣ: Για μια έδρα μιλάμε.
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Δεν ξέρω για μια έδρα, κύριε Αυγερινέ. Εγώ λέω ότι μπορεί να ήταν δέκα οι έδρες. Μπορείτε να μου πείτε εσείς ότι θα είναι μια; Εγώ λέω ότι σε δέκα περιπτώσεις μπορεί κόμματα μικρά να ξεπερνούσαν το εκλογικό μέτρο και να έβγαζαν Βουλευτές. 
     ΠΑΡΑΣΚΕΥΑΣ ΑΥΓΕΡΙΝΟΣ: Αν δεν έχουν μπει στο 3%;
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Υπάρχει διέξοδος αυτήν τη στιγμή και είναι πολύ σημαντικό, που τη δίνει αυτός ο νόμος, με τις συνεργασίες κομμάτων. Επομένως και οι προσωπικότητες μπορούσαν να συνεργαστούν και τα μικρά κόμματα μπορούσαν να συνεργαστούν και να εξασφαλίσουν την εκπροσώπησή τους στη Βουλή. Αυτό θα βοηθούσε και το πολιτικό μας σύστημα, γιατί θα υπήρχε από πριν μια συναίνεση, μια σύγκλιση προγραμματική, ώστε να μην ψαχνόμαστε μετά, αν τυχόν δεν βγει αυτοδυναμία από τις εκλογές, το ποιοι θα συνεργαστούν, με ποιους θα συνεργαστούν και να πάμε στο τραγέλαφο της εποχής ’89-’90.
     Το δωδεκάμηνο που έγινε δεκαοχτάμηνο ήταν συναίνεση στην επιτροπή -και γι’ αυτό δεχθήκαμε και μπήκε μέσα όλων των Βουλευτών. Πέρασε ομόφωνα. Δεν υπήρξε κανένας Βουλευτής από κανένα κόμμα που να διαφωνήσει σε κάτι τέτοιο. Οι Βουλευτές το έφεραν αυτό και δεν το έφερε η κυβέρνηση. 
     Οι Αρχηγοί των κομμάτων: Η πρόταση του κ. Μάνου και του εισηγητού μας είναι, οι Αρχηγοί των κομμάτων που φθάνουν σε δημιουργία συνασπισμού να εκλέγονται χωρίς ψήφο. Αυτό ακούγεται καλά σε κάποιες περιπτώσεις, αλλά εγώ φοβάμαι ότι  αν υπάρξει μια τέτοια διάταξη και σήμερα ακόμη, στις αμέσως επόμενες εκλογές πιθανότατα σε μικρά κόμματα που συνεργάζονται όλοι να μη χρειάζονται σταυρό. 
     (Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ) 
     Έτσι να αλλοιωθεί η θέληση του λαού και να μείνουν έξω από τη Βουλή αξιολογότατα στελέχη για να μπει ο Αρχηγός ενός κόμματος που μπορεί να έχει το 0,20% του εκλογικού σώματος.
     Φοβάμαι ακόμα και κάτι άλλο, ότι μια τέτοια διάταξη θα μπορέσει να δημιουργήσει το ενδιαφέρον σε πάρα πολλούς που θεωρούν τον εαυτό τους αρχηγό ή αρχηγίσκο κλπ. να κάνουν τέτοια κίνηση για να μπορέσουν αύριο συνεργαζόμενοι να πουν ότι εγώ αφού έχω κόμμα εκλέγομαι χωρίς σταυρό. Δεν νομίζω ότι θα ήταν σωστό σε αυτή τη φάση τουλάχιστον να περιλάβουμε μια τέτοια διάταξη με όλη την εκτίμηση που έχω στον κ. Μάνο, που τον θεωρώ πραγματικά μια προσωπικότητα και πιστεύω ότι πάντοτε θα πρέπει να είναι μέσα στη Βουλή. 
     Αλλά νομίζω ότι διέξοδος υπάρχει. Υπάρχει το ψηφοδέλτιο Επικρατείας και έναν που είναι Αρχηγός κόμματος ο άλλος Αρχηγός κόμματος που θα συνεργαστεί να τον βάλει επικεφαλής του ψηφοδελτίου Επικρατείας.
     Εγώ νομίζω ότι ο εκλογικός νόμος και επί της αρχής του και στα άρθρα του είναι πολύ καλός και αυτό έρχεται σε αντίθεση με αυτό που φέρατε σαν παρατήρηση «σε άδεια έδρανα κλπ». Τα άδεια έδρανα μαρτυρούν ότι δεν υπάρχουν αντιθέσεις ούτε από πλευράς κομμάτων για τον εκλογικό νόμο και για τις διατυπώσεις που έχουν τα άρθρα του εκλογικού νόμου ούτε από πλευράς Βουλευτών.
     ΒΥΡΩΝ ΠΟΛΥΔΩΡΑΣ: Αυτό είναι λίγο σοφιστικό. Είναι σοφιστεία γιατρού!
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Αν υπήρχαν τέτοιες αντιρρήσεις, εδώ μέσα σήμερα θα υπήρχαν τριακόσιοι Βουλευτές και θα γινόταν χαμός από κάτω, εάν έβλεπαν ότι θίγεται ή η αξιοκρατία στην ανάδειξη των Βουλευτών ή ακόμα-ακόμα ότι θίγεται το κόμμα τους με κάποια συγκεκριμένη διάταξη.
     Εγώ έστω και την υστάτη στιγμή λέω ότι θα μπορούσατε τουλάχιστον κάποια άρθρα απ’ αυτά, για να δείξετε την καλή θέληση, να τα ψηφίσετε ομόφωνα. Έχετε τη δυνατότητα. Χάσατε την ευκαιρία να ισχύσει αυτός ο νόμος στις εκλογές της 7ης Μαρτίου. Και ξέρετε ότι μπορούσε –σας το είπα και άλλη φορά- να εφαρμοστεί ο νόμος. Εάν ψηφιστεί τώρα, εφαρμόζεται ακόμα και αν είχε και τις διατάξεις μέσα για τη διαίρεση των περιφερειών. 
     ΠΡΟΕΔΡΕΥΩΝ (Παναγιώτης Σγουρίδης): Ο Κοινοβουλευτικός Εκπρόσωπος του Κομμουνιστικού Κόμματος Ελλάδας, κ. Σκυλλάκος έχει το λόγο.
     ΑΝΤΩΝΗΣ ΣΚΥΛΛΑΚΟΣ: Δεν ξέρω γιατί ο κύριος Υπουργός λέει ότι συμφωνούν όλα τα κόμματα. Πού συμφωνούν τα κόμματα με το νομοσχέδιο; Εμείς είμαστε κάθετα αντίθετοι και αρνηθήκαμε και κάθε διάλογο και δεν πήραμε μέρος σε καμία συζήτηση καμίας διακομματικής επιτροπής. 
     Η διαφωνία μας είναι ριζική, διότι κόμμα μειοψηφίας το μετατρέπει σε κόμμα πλειοψηφίας στη Βουλή -ενώ είναι μειοψηφία στο λαό- διότι κλέβει έδρες απ’ τα κόμματα και τα δίνει στο πρώτο κόμμα και γιατί δεν θα εκπροσωπηθούν και σ’ αυτές τις εκλογές και στις πρώτες εκλογές που θα γίνουν με αυτό το νομοσχέδιο και στις μετέπειτα δεν θα εκπροσωπούνται οι υπαρκτές δυνάμεις, γιατί δεν ξεπέρασαν το 3%. Αυτή είναι η βασική μας θέση.
     Θέλω να θυμίσω ότι η ρύθμιση που κάνει το ΠΑΣΟΚ κινείται στην ίδια λογική του πυρήνα των νομοσχεδίων που κατέθεσε ή είχε στο μυαλό της η Νέα Δημοκρατία, διότι η έννοια της σταθερής κυβέρνησης ανεξάρτητα από την τεχνική με την οποία επιτυγχάνεται η σταθερή κυβέρνηση παίρνοντας έδρες και ψήφους από άλλα κόμματα είναι η λογική και της Νέας Δημοκρατίας. Βεβαίως μπορεί να μην υπάρχει έντονη αντιπαράθεση ανάμεσα στα δύο κόμματα, διότι ο βασικός πυρήνας είναι ο ίδιος.
     Εκείνο που μας έκανε εντύπωση είναι η προσπάθεια του ΠΑΣΟΚ για αντιδραστικότερες ρυθμίσεις και αντιδραστικότερες παρεμβάσεις στο πολιτικό μας σύστημα που ευτυχώς αποσύρθηκαν, διότι υπήρχαν αντιδράσεις και στο εσωτερικό του ΠΑΣΟΚ, ίσως όχι με τη δική μας λογική γιατί υπήρχε αγωνία ποιοι θα εκλεγούν και ποιοι δεν θα εκλεγούν. Υπήρχαν σοβαρές αντιδράσεις. 
     Αναφέρομαι στη διπλή κάλπη με ψήφους άλλων κομμάτων, δηλαδή τα άλλα κόμματα να καθορίζουν ποιος θα εκλέγεται Βουλευτής στο κάθε κόμμα -αυτό είναι εντελώς αντικοινοβουλευτικό- στους Βουλευτές δύο ταχυτήτων που ενίσχυε το συγκεντρωτισμό και την κυριαρχία του Αρχηγού για τις λίστες στις περιφέρειες –θα καθόριζε αυτός τις λίστες στις περιφέρειες.
     Αφαιρέθηκε και η διάταξη για το σπάσιμο των μεγάλων περιφερειών. Δηλαδή, εκεί που τείνει να εφαρμοστεί η απλή αναλογική –τείνει, δεν λέω ότι εφαρμόζεται- είναι πιο αναλογικό το σύστημα και το σπάμε για να μην υπάρχει το όποιο όφελος ιδιαίτερα στα μικρότερα κόμματα. 
     Η τρίτη παρατήρηση έχει να κάνει με το πώς μπήκε το ζήτημα των προσωπικοτήτων και των κομμάτων που δεν πιάνουν το 3%, αλλά μπορούν  να εκλεγούν από την πρώτη κατανομή, να πιάσουν το εκλογικό μέτρο σε κάποια εκλογική περιφέρεια. Αυτό θα ήταν μία λύση καλύτερη από τη ρύθμιση που και προσωπικότητες και κόμματα κάτω του 3% τα πετάει έξω από την εκπροσώπηση.
     Έτσι όπως δόθηκε η απάντηση από τον κύριο Υφυπουργό, δείχνει καθαρά ότι κύριοι, εσείς οι προσωπικότητες, ή εσείς τα κόμματα που δεν πιάνετε το 3%, ψάξτε να βρείτε τρόπο να συνεργασθείτε με το μεγάλο κόμμα. Δεν ξέρω αν απευθύνεστε μ’ αυτό στον Καρατζαφέρη ή στο ΛΑΟΣ, αλλά σίγουρα απευθύνεστε στα κόμματα εκείθεν του ΠΑΣΟΚ και προετοιμάζετε το έδαφος για τις εκλογές του 2005. Τα ξαναείπα αυτά. Είναι καθαρός ο προσανατολισμός. 
     Υπάρχει λοιπόν, ιδιοτέλεια. Δεν είναι ότι με το νομοσχέδιο αλλάξατε το άσχημο και φέρατε το καλό, αλλά υπάρχει συγκεκριμένο ενδιαφέρον. Μάλιστα κατηγορείτε εμάς, επειδή το ΚΚΕ δεν έχει σκοπό ούτε σ’ αυτές, ούτε στις επόμενες ούτε στις μεθεπόμενες εκλογές να συνεργαστεί κυβερνητικά με κάποιο κόμμα που μπορεί μαζί του να σχηματίσει κυβέρνηση και μας λέτε ότι θέλουμε με τεχνητό τρόπο να γίνουμε Αξιωματική Αντιπολίτευση. Είναι δυνατόν…
     ΠΡΟΕΔΡΕΥΩΝ (Παναγιώτης Σγουρίδης): Όχι, ρυθμιστές. 
     ΑΝΤΩΝΗΣ ΣΚΥΛΛΑΚΟΣ: Ρυθμιστές θα ήμασταν έτσι κι αλλιώς, αλλά ότι επιδίωξή μας ήταν να συνεργαστούν τα δύο μεγαλύτερα κόμματα για να εμφανιστούμε εμείς το κάτι άλλο, λες κι έχουμε ανάγκη αυτό για να εμφανιστούμε το κάτι άλλο …
     ΠΑΡΑΣΚΕΥΑΣ ΑΥΓΕΡΙΝΟΣ: Το μεσημέρι αυτό είπατε.
     ΑΝΤΩΝΗΣ ΣΚΥΛΛΑΚΟΣ: Δεν είπαμε αυτό. Θα εξηγήσω τι είπαμε. Αυτό ήταν το επιχείρημα του κυρίου Υφυπουργού, το οποίο το επαναλάβατε και εσείς τώρα το απόγευμα. 
     Λοιπόν, με τεχνητό τρόπο δεν γίνεται κανείς Αξιωματική Αντιπολίτευση. Ή με 5%, με 5,5% ή και με 6% και με 10% δεν γίνεται Αξιωματική Αντιπολίτευση. Δεν πετάμε στα σύννεφα. Αλλού είναι το ζήτημα. Το ζήτημα είναι ότι ο δικομματισμός στην Ελλάδα για λόγους ιστορικούς στηρίζεται στο ότι το ΠΑΣΟΚ είναι κεντροαριστερό ή και αριστερό για ορισμένους κόμμα, ότι έχει καταβολές από το λαό, από την αντίσταση κλπ. και ότι πολεμάτε την επάρατη Δεξιά. Αυτός ο διαχωρισμός διαπερνά για πολλά χρόνια, για δεκαετίες, την πολιτική ζωή της χώρας, ενώ στο Μάαστριχ, στην εξωτερική πολιτική, στα ζητήματα των αναδιαρθρώσεων συμφωνείτε. Και σας εγκαλεί κάθε τόσο η Νέα Δημοκρατία ότι ήρθατε στη δική τους πολιτική, αλλά δεν την εφαρμόζετε σωστά. Δηλαδή, στους άξονες έχετε μετατοπισθεί πλήρως εκεί που πάει η Νέα Δημοκρατία. Τι σας εμποδίζει, λοιπόν, να συνεργαστείτε; Ότι θα χαλάσει η εικόνα των διαχωριστικών γραμμών που τεχνητά βάζετε μπροστά στο λαό. 
     Ανάλογη τακτική σε σχέση όχι τόσο με τις θέσεις, αλλά σε σχέση με τη διαφάνεια, με τα σκάνδαλα κλπ., ανάλογες διαχωριστικές γραμμές βάζει και η Νέα Δημοκρατία απέναντι στο δικό σας κόμμα. Έτσι λειτουργεί το σύστημα των δύο κομμάτων και έρχεται κι ο εκλογικός νόμος, που δεν τολμάει κανείς ή είναι πολύ δύσκολο να το τολμήσει να φύγει από τα δύο μεγαλύτερα κόμματα και να φτιάξει άλλο πολιτικό σχηματισμό. Δεν ξέρω αν σε κεντρικά, αλλά σε σοβαρά επί μέρους ζητήματα θα μπορούσαν να συμφωνούν, όπως και σε άλλες χώρες που συμφωνούν με το Μάαστριχ και υπάρχουν πέντε κόμματα τα οποία συνεργάζονται και γίνονται  κυβέρνηση. Δεν θεωρείται, λοιπόν, αυτό σε άλλες χώρες τίποτα το κακό. 
     Στην Ελλάδα όμως ο δικομματισμός λειτουργεί και πάνω στην ψυχολογία που έχει δημιουργηθεί από δεκαετίες. Και δε θέλετε να χαλάσετε την ψυχολογία, πρώτον, διότι αν εφαρμοστεί η απλή αναλογική θα αρχίσουν στην πορεία να υπάρχουν κι άλλες δυνάμεις –και δεν λέω κατ’ ανάγκη στην Αριστερά- και στο χώρο του Κέντρου και στο χώρο της Δεξιάς. Σε όλους τους πολιτικούς χώρους θα υπάρχουν δυνάμεις υπαρκτές, συγκροτημένες, οι οποίες θα μπουν στη Βουλή. Αυτά τα ποσοστά 42%, 45% ή 47% θα τα ξεχάσει και το ΠΑΣΟΚ και η Νέα Δημοκρατία. Αυτή είναι η προοπτική. 
     Ως ένα βαθμό, αυτό χαλάει το παιχνίδι και από την εξής άποψη: Όταν θα σχηματιστεί μία κυβέρνηση και θα θελήσει να εφαρμόσει λιτότητα, καπιταλιστικές αναδιαρθρώσεις, νέο δόγμα στο στράτευμα –όπως το ζητούν οι Αμερικάνοι και το ΝΑΤΟ, κλπ- και επειδή για να σχηματιστεί μία κυβέρνηση χρειάζεται πλειοψηφία, θα υπάρξουν τέτοιες συνεργασίες με κόμματα που έχουν συγγενή προγράμματα και κοντινές θέσεις ή που συμπίπτουν οι θέσεις τους.
     Όταν συμπίπτουν, λοιπόν, οι βασικές επιλογές του ΠΑΣΟΚ και της Νέας Δημοκρατίας με την απλή αναλογική, δε θα αυξηθεί ο αριθμός εκείνων των κομμάτων που συμπίπτουν; Όμως, θα υπάρξουν και συμμαχικές κυβερνήσεις, ίσως το πρώτο στάδιο να είναι, ας πούμε, ΠΑΣΟΚ ή Νέα Δημοκρατία μ’ ένα κομμάτι από το άλλο μεγάλο κόμμα, αλλά στην πορεία θα δημιουργηθεί η ίδια κατάσταση, η ίδια εικόνα, ο ίδιος πολιτικός χάρτης, όπως περίπου γίνεται και στις άλλες ευρωπαϊκές χώρες.
     Αυτό είναι προς το συμφέρον της δημοκρατίας με την έννοια ότι ξέρει ο καθένας ότι αυτό το κόμμα που ψηφίζει ή αυτά τα κόμματα που συνεργάζονται ή που θα συνεργαστούν μετεκλογικά, έχουν κοινές θέσεις και κοινούς άξονες πολιτικής. Έτσι, ο κόσμος απομακρύνεται από την πολιτική, δεν κοιτάει τι λέει το ΠΑΣΟΚ για την πολιτική των Ηνωμένων Πολιτειών ή για την οικονομική πολιτική. Κοιτάει την εικόνα του αρχηγού, κοιτάει το σύνθημα, όπως το «ο λαός δεν ξεχνά τι σημαίνει Δεξιά». Επηρεάζεται δηλαδή απ’ αυτά τα ζητήματα.
     Μ’ αυτήν την έννοια, λοιπόν, η απλή αναλογική μπορεί να παίξει ευεργετικό ρόλο στη δημοκρατία μας. Να ξέρει ο καθένας με ποιον είναι, ποια κόμματα είναι αριστερά, ποια είναι δεξιά, ποια μπορούν να συνεργαστούν, πού τα βρήκαν και πού δεν τα βρήκαν. Να μη νοθεύετε και να μη δημιουργείτε μία σκοτεινή εικόνα στο πολιτικό μας τοπίο. 
     Μ’ αυτήν την έννοια, λοιπόν, λέμε εμείς ότι θα βοηθήσει η απλή αναλογική, πέρα από το ότι είναι πιο δίκαιο εκλογικό σύστημα και δεν «κλέβει» έδρες, αλλά καταγράφει και είναι πιο κοντά στη λαϊκή κυριαρχία.
     Ευχαριστώ.
     ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, υπάρχει κάποιος που θα ήθελε να πάρει το λόγο για να δευτερολογήσει, να προσθέσει ή να αφαιρέσει;
     Δεν υπάρχει κανείς. Καλώς, κύριοι συνάδελφοι.
     Κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 1-11 και εισερχόμαστε στην ψήφισή τους κεχωρισμένως.
     Ερωτάται το Σώμα: Γίνεται δεκτό το άρθρο 1 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 1 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 2 έγινε δεκτό όπως τροποποιήθηκε από τον κύριο Υπουργό κατά πλειοψηφία.
     Ερωτάται το Σώμα: Γίνεται δεκτό το άρθρο 3 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 3 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 4 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 4 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 5 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 5 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 6 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 6 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 7 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 7 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 8 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 8 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 9 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 9 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 10 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς το άρθρο 10 έγινε δεκτό ως έχει κατά πλειοψηφία.
     Ερωτάται το Σώμα: Γίνεται δεκτό το άρθρο 11 ως έχει;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς, το άρθρο 11 έγινε δεκτό ως έχει κατά πλειοψηφία.
     Εισερχόμαστε στη συζήτηση επί των τροπολογιών. Κύριοι συνάδελφοι, έχουν κατατεθεί τρεις εμπρόθεσμες υπουργικές τροπολογίες, εκ των οποίων η μία με γενικό αριθμό 2086 και ειδικό αριθμό 234 των Υπουργών κυρίων Χριστοδουλάκη, Σκανδαλίδη και Πετσάλνικου: «Ρυθμίσεις για τα χρέη των Οργανισμών Τοπικής Αυτοδιοίκησης» έχει αποσυρθεί.
     Έχουμε επίσης τη δεύτερη υπουργική τροπολογία με γενικό αριθμό 2123 και ειδικό αριθμό 235 των Υπουργών κυρίων Σκανδαλίδη και Πετσάλνικου: «Ρυθμίσεις για τους δημοσίους υπαλλήλους και τους υπαλλήλους των Οργανισμών Τοπικής Αυτοδιοίκησης που είναι υποψήφιοι στις βουλευτικές εκλογές». 
     Επ’ αυτής της τροπολογίας, κύριε Υπουργέ, έχετε το λόγο να την αναπτύξετε, για να δουν οι συνάδελφοι τι θα απαντήσουν.
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, αυτή η τροπολογία αποτελεί ομόφωνη πρόταση της διακομματικής επιτροπής. Συζητήθηκε στη διακομματική επιτροπή και η πρότασή τους είναι ομόφωνη. Αφορά τη δυνατότητα επανόδου δημοσίων υπαλλήλων υποψηφίων Βουλευτών που δεν εξελέγησαν άμεσα μετά τις εκλογές στην υπηρεσία τους, ενώ με τον ισχύοντα εκλογικό νόμο, αλλά και με το παλαιό Σύνταγμα, επιβαλλόταν να μεσολαβήσει ένας χρόνος για να επανέλθουν στη δουλειά τους.
     Εκείνο που θέλουμε είναι να δώσουμε τη δυνατότητα στον υπάλληλο ο οποίος μπήκε σε ψηφοδέλτια ενός κόμματος, για να υπηρετήσει την ιδεολογία του και με την προσδοκία να εκλεγεί Βουλευτής, σε περίπτωση που δεν εκλεγεί Βουλευτής να μη μένει ένα χρόνο ψάχνοντας να δει τι θα μπορέσει να κάνει αλλά να επανέλθει άμεσα στην υπηρεσία του.
     ΠΡΟΕΔΡΕΥΩΝ (Παναγιώτης Σγουρίδης): Επί της τροπολογίας αυτής, ποιος θα ήθελε το λόγο; 
     ΑΝΤΩΝΗΣ ΣΚΥΛΛΑΚΟΣ: Εγώ, κύριε Πρόεδρε.
     ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Σκυλλάκο, έχετε το λόγο. 
     ΑΝΤΩΝΗΣ ΣΚΥΛΛΑΚΟΣ: Θα ήθελα να βελτιωθεί αυτή η τροπολογία και να καλύψει ορισμένες ανάγκες. Αφορά όλα τα κόμματα, δεν αφορά ένα συγκεκριμένο κόμμα. Έγινε πολλή συζήτηση και στη διακομματική επιτροπή. 
     Δεν είμαι σίγουρος γι’ αυτό που θα σας πω, αλλά διαβάζοντάς το βλέπω ότι στην παράγραφο 1 της τροπολογίας, που ανατρέχει όμως στην παλιά αρίθμηση 5α΄, στο τέλος της σελίδας λέει: «Δημοτικοί ή κοινοτικοί υπάλληλοι, καθώς και υπάλληλοι των Νομαρχιακών Αυτοδιοικήσεων που παραιτούνται, υποχρεωτικώς, σύμφωνα με την ισχύουσα κατά περίπτωση εκλογική νομοθεσία, επανέρχονται αυτοδικαίως στην ενεργό υπηρεσία…». 
     Επειδή στη διακομματική επιτροπή λέγαμε για τους δημόσιους υπαλλήλους ότι επανέρχονται στην υπηρεσία και στη θέση, θέλω να πω, μήπως πρέπει να μπει κι εδώ, όχι απλώς ότι επανέρχονται στην υπηρεσία αλλά και στη θέση. Το λέω, γιατί μιλάμε για ειδική κατηγορία για δημοτικούς ή κοινοτικούς υπαλλήλους.
     ΠΡΟΕΔΡΕΥΩΝ (Παναγιώτης Σγουρίδης): Δηλαδή, θέλετε να γίνει «επανέρχονται στην υπηρεσία, στη θέση που προ των εκλογών υπηρετούσαν». Αυτό εννοείτε;
     ΑΝΤΩΝΗΣ ΣΚΥΛΛΑΚΟΣ: Ναι, αυτό εννοώ. Δείτε το, κύριε Υφυπουργέ, γιατί δεν μπορούμε να το κάνουμε μόνο για τους δημοσίους υπαλλήλους και όχι για τους δημοτικούς υπαλλήλους. Το ένα είναι αυτό.
     Δεύτερον, θα ήθελα την ερμηνευτική σας δήλωση, για να μην υπάρχουν ερωτήματα, διότι έχουν προκύψει ερωτηματικά και υπάρχουν επιφυλάξεις από κάποιους οι οποίοι είναι μεν δημόσιοι υπάλληλοι αλλά κατέχουν προσωποπαγή θέση, για να μην υπάρχει καμία αμφισβήτηση ότι και αυτοί επιστρέφουν και στην υπηρεσία και στη θέση τους. Γιατί υπάρχουν νομικοί που το αμφισβητούν αυτό. Θα ήθελα μία κατηγορηματική δήλωση ότι στην έννοια της διάταξης αυτής περιλαμβάνονται και όσοι έχουν προσωποπαγείς θέσεις, με την έννοια ότι επανέρχονται στην υπηρεσία, χάριν της ίσης μεταχείρισης με τους άλλους δημόσιους υπαλλήλους. Και αυτό αφορά όλους.
     Τρίτον, μας ήρθε αίτημα ξανά από την ΑΔΕΔΥ για το θέμα της ασφάλισής τους, όχι μόνο της ιατροφαρμακευτικής περίθαλψής τους, γι’ αυτές τις τριάντα ημέρες. Μπορεί για κάποιους να είναι και τέσσερις μήνες. Νομίζουμε ότι είναι σωστό, εκτός από την ιατροφαρμακευτική περίθαλψη, να καλύπτεται και η ασφάλισή τους και όχι να τα πληρώνουν από την τσέπη τους. Γιατί είναι αποτρεπτικό για κάποιο δημόσιο υπάλληλο που ζει από το μισθό του να βάλει υποψηφιότητα, αν πρόκειται για τρεις και για τέσσερις μήνες. 
     Εμείς, όταν τροποποιήσαμε το Σύνταγμα, το κάναμε για να επιτρέψουμε στους δημόσιους υπαλλήλους πιο γρήγορα να γυρίζουν πίσω, για να μη στερούνται τελικά αυτού του δικαιώματος. Μην το δυσκολεύουμε. Το βάζω σαν αίτημα για να το κρίνετε. Η δική μας άποψη είναι ότι μπορεί να γίνει.
     Νομίζω ότι η τροπολογία μπορεί να βελτιωθεί σ’ αυτά τα τρία σημεία. 
     ΠΡΟΕΔΡΕΥΩΝ (Παναγιώτης Σγουρίδης): Ο κ. Γικόνογλου έχει το λόγο.
     ΜΟΣΧΟΣ ΓΙΚΟΝΟΓΛΟΥ: Κύριε Πρόεδρε, επιτρέψτε μου να διαφωνήσω με το συνάδελφο. Φανταστείτε έναν υπάλληλο, ο οποίος είναι έφορος. Βάζει υποψηφιότητα και δεν εκλέγεται. Ξαναπάει στην εφορία και γίνεται διευθυντής στην εφορία, όπως ήταν. Αυτούς που δεν τον ψήφισαν και τους έχει στο μάτι, θα τους αλλάξει τον αδόξαστο. 
     Έχω τη γνώμη ότι θα πρέπει να μην μπει στη θέση που ήταν. Θα κρίνει το Υπουργείο, αν πρέπει να είναι ή δεν πρέπει να είναι. Η τροπολογία καλώς έχει, όπως είναι. Δεν πρέπει να αλλάξει. Αυτή είναι η άποψή μου. Δε διαφωνώ με την τροπολογία, αλλά μην κάνουμε αυτές τις βελτιώσεις που θα είναι μετά εις βάρος του κοινωνικού συνόλου.
     ΠΡΟΕΔΡΕΥΩΝ (Παναγιώτης Σγουρίδης): Ο κ. Πολύδωρας έχει το λόγο.
     ΒΥΡΩΝ ΠΟΛΥΔΩΡΑΣ: Με το λόγο-αντίλογο που διατυπώνεται, εγώ αρκούμαι στο γεγονός ότι έρχεται από τη διακομματική. Οφείλω ένα σεβασμό προς αυτή την προδικασία ηθικής τάξεως, αλλά ας την ψηφίσει η Πλειοψηφία μόνη της. Δεν την ψηφίζω εγώ.
     ΠΡΟΕΔΡΕΥΩΝ (Παναγιώτης Σγουρίδης): Κύριε Υπουργέ, έχετε το λόγο.
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριοι συνάδελφοι, παίρνω το λόγο, γιατί ο κ. Σκυλλάκος ζήτησε τρεις διευκρινίσεις. 
     Πρώτον, ζήτησε, όταν επανέρχονται οι υπάλληλοι, να επανέρχονται στη θέση τους. 
     Ασφαλώς και θα επανέρχονται στη θέση τους. Αυτό προβλέπεται και από τον Κώδικα Δημοσίων Υπαλλήλων αλλά και από τον Κώδικα Δημοτικών και Κοινοτικών Υπαλλήλων. Όταν κάποιος έχει κριθεί και είναι διευθυντής, ασφαλώς και θα μείνει διευθυντής και δε θα γίνει κλητήρας. Όταν έχει κριθεί και είναι τμηματάρχης, θα είναι τμηματάρχης. Αν είναι εισηγητής, θα μείνει εισηγητής. Δηλαδή, θα επανέλθει σε αυτήν τη θέση.
     Το δεύτερο ζήτημα αφορά τους υπαλλήλους που κατέχουν προσωποπαγείς θέσεις. Αυτές οι προσωποπαγείς θέσεις καταργούνται από τον Οργανισμό, μόνο μετά από την οριστική απομάκρυνση πλέον του υπαλλήλου, δηλαδή όταν έχει συμπληρώσει τα συντάξιμα χρόνια του.
     Το τρίτο ζήτημα που ανέφερε ο κ. Σκυλλάκος, θεωρώ ότι είναι υπερβολή και δε νομίζω ότι θα πρέπει να ασχοληθεί κανένας με το τι θα γίνει με την ασφάλιση των τριάντα ημερών. Δεν θα πρέπει να πάμε καθόλου εκεί.
     Όμως, μου κάνει εντύπωση η δήλωση που έκανε ο κ. Πολύδωρας ότι, αν και στη διακομματική επιτροπή το κόμμα του είπε «ναι, πρέπει να έρθει». Θα ήθελα να μας πει αν εδώ μας μίλησε προσωπικά ή ως Κοινοβουλευτικός Εκπρόσωπος για όλο το κόμμα, λέγοντας ότι δεν ψηφίζει τη συγκεκριμένη τροπολογία.
     ΒΥΡΩΝ ΠΟΛΥΔΩΡΑΣ: Δεν ακούσατε τι είπε προηγουμένως ο κύριος Πρόεδρος;
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Το άκουσα και επομένως λέτε ότι η Νέα Δημοκρατία δεν ψηφίζει αυτήν την τροπολογία. 
     ΑΝΤΩΝΗΣ ΣΚΥΛΛΑΚΟΣ: Κύριε Πρόεδρε, θα ήθελα το λόγο για ένα λεπτό.
     ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Σκυλλάκο, έχετε το λόγο.
     ΑΝΤΩΝΗΣ ΣΚΥΛΛΑΚΟΣ: Κύριε Υπουργέ, δεν κατάλαβα την άποψή σας για τις προσωποπαγείς θέσεις.
     ΠΡΟΕΔΡΕΥΩΝ (Παναγιώτης Σγουρίδης): Ισχύει για τις προσωποπαγείς θέσεις ό,τι ισχύει και για τις υπόλοιπες. Έχει τελειώσει αυτό το θέμα και προβλέπεται στον κώδικα ότι καταργούνται οι προσωποπαγείς θέσεις μετά από την οριστική απομάκρυνση.
     ΑΝΤΩΝΗΣ ΣΚΥΛΛΑΚΟΣ: Καλώς.
     ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, κηρύσσεται περαιωμένη η συζήτηση επί της τροπολογίας με γενικό αριθμό 2123 και ειδικό αριθμό 235 «Ρυθμίσεις για τους δημοσίους υπαλλήλους και τους υπαλλήλους των Οργανισμών Τοπικής Αυτοδιοίκησης που είναι υποψήφιοι στις βουλευτικές εκλογές».
     Ερωτάται το Σώμα: Γίνεται δεκτή αυτή η τροπολογία.
     ΠΟΛΛΟΙ ΒΟΥΛΕΥΤΕΣ: Δεκτή, δεκτή.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς αυτή η τροπολογία με γενικό αριθμό 2123 και ειδικό αριθμό 235 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
     Κύριοι συνάδελφοι, εισερχόμαστε στη συζήτηση της τρίτης τροπολογίας με γενικό αριθμό 2124 και ειδικό αριθμό 236 των κυρίων Σκανδαλίδη και Πετσάλνικου «Ρυθμίσεις για την εκλογική διαδικασία».
     Κύριε Υπουργέ, έχετε το λόγο.
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών, Δημόσιας Διοίκησης και Αποκέντρωσης): Κύριε Πρόεδρε, αυτή η τροπολογία είναι αποτέλεσμα συναίνεσης όλων των κομμάτων κατά τη διαδικασία που είχαμε πριν από δύο εβδομάδες στη διακομματική επιτροπή. Αυτή η τροπολογία θέλει να διασφαλίσει ότι δεν θα υπάρξει κανείς Έλληνας που δεν θα έχει τη δυνατότητα να πάει να ψηφίσει. Αυτό θα μπορούσε να γίνει πρακτικά, γιατί, όπως γνωρίζετε, εκλογικοί κατάλογοι είναι πλέον τα δημοτολόγια. Αυτοί οι εκλογικοί κατάλογοι αναθεωρούνται ανά δίμηνο. Σε αυτήν τη διαδικασία της αναθεώρησης εμπλέκονται χιλιάδες υπάλληλοι των δήμων, των κοινοτήτων αλλά και της κεντρικής υπηρεσίας του Υπουργείου.
     Επομένως στατιστικά το ενδεχόμενο λάθους ή παράλειψης κάποιου εκλογέα στη διαδικασία των αναθεωρήσεων είναι πιθανόν να υπάρξει. 
     Περάν αυτού, υπάρχουν και περιπτώσεις, οι οποίες, όπως θα θυμάστε, τις είχαμε αντιμετωπίσει στις προηγούμενες εκλογές. Υπήρχαν περιπτώσεις, όπου ήταν εγγεγραμμένοι σε μητρώα αρρένων, αλλά δεν ήταν εγγεγραμμένοι στα δημοτολόγια, γιατί οι δήμοι δεν ήταν υποχρεωμένοι από το νόμο να το κάνουν αυτό. Για να γίνει αυτό, έπρεπε να υπάρχει ενδιαφέρον από τον ίδιο τον εγγεγραμμένο. Δηλαδή αυτός που ήταν στα μητρώα των αρρένων, έπρεπε να πάει να κάνει αίτηση, να προσκομίσει όλα τα απαιτούμενα πιστοποιητικά και να εγγραφεί στο δημοτολόγιο. Πιθανότατα κάποιοι να μην το έχουν κάνει αυτό, ιδιαίτερα στους μεγάλους δήμους.
     Θελήσαμε, λοιπόν, να δώσουμε τη δυνατότητα, αν υπάρξουν τέτοιες περιπτώσεις που πιθανότατα να μην υπάρξουν, να μη μείνει ούτε ένας Έλληνας που να πει ότι δεν βρίσκεται σε κανέναν εκλογικό κατάλογο είτε στο δήμο, που πιστεύει ότι είναι, είτε στο δήμο που ήταν προηγουμένως, και επομένως δεν μπορεί να ψηφίσει.
     Θέλω να σας πω ότι την προηγούμενη φορά στις δημοτικές εκλογές είχαμε περάσει μια ανάλογη διάταξη και είχαν βρεθεί περίπου έξι χιλιάδες άνθρωποι που ήταν σε αυτήν την κατηγορία των εγγεγραμμένων στα μητρώα αρρένων αλλά όχι στα δημοτολόγια, που ενεγράφησαν στη συνέχεια στα δημοτολόγια και ενεγράφησαν επομένως και στους εκλογικούς καταλόγους και πιθανολογώ ότι, αν υπάρχει κάποιος αριθμός, θα είναι πάρα πολύ μικρός αριθμός. Αλλά έχουμε υποχρέωση αυτό το συνταγματικό δικαίωμα του Έλληνα πολίτη να το κατοχυρώσουμε, έστω και στην ακραία περίπτωση που από κάποιο λάθος κάποιος δε βρέθηκε μέσα στον εκλογικό κατάλογο.
     ΠΡΟΕΔΡΕΥΩΝ (Παναγιώτης Σγουρίδης): Ο κ. Πολύδωρας έχει το λόγο.
     ΒΥΡΩΝ ΠΟΛΥΔΩΡΑΣ: Καλή η συμφωνία της διακομματικής, καλώς την ανέπτυξε ο Υπουργός, συμφωνούμε, δεκτή. 
     ΠΡΟΕΔΡΕΥΩΝ (Παναγιώτης Σγουρίδης): Υπάρχει κανείς άλλος που θέλει να μιλήσει επ’ αυτής  της τροπολογίας; Κανείς.
     Κηρύσσεται περαιωμένη η συζήτηση επί της τροπολογίας με γενικό αριθμό 2124 και ειδικό 236. 
     Ερωτάται το Σώμα: Γίνεται δεκτή η τροπολογία με γενικό αριθμό 2124 και ειδικό 236; 
     ΟΛΟΙ ΟΙ ΒΟΥΛΕΥΤΕΣ: Δεκτή, δεκτή.
     ΠΡΟΕΔΡΕΥΩΝ (Παναγιώτης Σγουρίδης): Συνεπώς η τροπολογία με γενικό αριθμό 2124 και ειδικό 236, έγινε δεκτή ομόφωνα και εντάσσεται στο νομοσχέδιο, ως ίδιο άρθρο.
     Κύριε Υπουργέ, υπάρχει μόνο μία εμπρόθεσμη τροπολογία βουλευτική του κ. Σπηλιόπουλου, η με γενικό αριθμό 2085 και ειδικό 233. Θα συζητηθεί;
     ΛΑΜΠΡΟΣ ΠΑΠΑΔΗΜΑΣ (Υφυπουργός Εσωτερικών Δημόσιας Διοίκησης και Αποκέντρωσης ): Όχι, κύριε Πρόεδρε.
     ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, ολοκληρώθηκε η συζήτηση επί των τροπολογιών.
     Εισερχόμαστε στην ψήφιση του ακροτελεύτιου άρθρου.
     Ερωτάται το Σώμα: Γίνεται δεκτό το ακροτελεύτιο άρθρο, όπως τροποποιήθηκε από τον κύριο Υπουργό;
     ΠΟΛΛΟΙ ΒΟΥΛΕΥΤΕΣ: Δεκτό, δεκτό.
     ΑΝΤΩΝΗΣ ΣΚΥΛΛΑΚΟΣ: Κατά πλειοψηφία.
     ΠΡΟΕΔΡΕΥΩΝ (Παναγιώτης Σγουρίδης): Το ακροτελεύτιο άρθρο έγινε δεκτό κατά πλειοψηφία.
     Συνεπώς το νομοσχέδιο του Υπουργείου Εσωτερικών, Δημόσιας Διοίκησης και Αποκέντρωσης: «Εκλογή Βουλευτών» έγινε δεκτό επί της αρχής και επί των άρθρων.
     Η ψήφισή του στο σύνολο αναβάλλεται για άλλη συνεδρίαση.
     Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     Με τη συναίνεση του Σώματος και ώρα 20.12΄, λύεται η συνεδρίαση για αύριο ημέρα Τετάρτη 28 Ιανουαρίου 2004 και ώρα 10.30΄ με αντικείμενο εργασιών του Σώματος νομοθετική εργασία: συζήτηση και ψήφιση ενιαία, επί της αρχής, των άρθρων και του συνόλου του σχεδίου νόμου του Υπουργείου Ανάπτυξης: «Εποπτεία της ιδιωτικής ασφάλισης, εποπτεία και έλεγχος τυχερών παιχνιδιών, εφαρμογή των διεθνών λογιστικών προτύπων και άλλες διατάξεις, σύμφωνα με τα άρθρα 72, παράγραφος 4 του Συντάγματος και 108, παράγραφος 7 του Κανονισμού της Βουλής».
     Ο ΠΡΟΕΔΡΟΣ                               ΟΙ ΓΡΑΜΜΑΤΕΙΣ
ΣΥΝΕΔΡΙΑΣΗ 27/1/04                           ΣΕΛ. 2                               ΑΠΟΓΕΥΜΑ

