Σελίδα 5205 
Π Ρ Α Κ Τ Ι Κ Α   Β Ο Υ Λ Η Σ

Θ' ΠΕΡΙΟΔΟΣ (ΠΡΟΕΔΡΕΥΜΕΝΗΣ ΔΗΜΟΚΡΑΤΙΑΣ)

Σ Υ Ν Ο Δ Ο Σ   Α'

ΣΥΝΕΔΡΙΑΣΗ ΡΣΤ'

Τρίτη 1 Απριλίου 1997

Αθήνα σήμερα, την 1η Απριλίου 1997, ημέρα Τρίτη και ώρα 18.36', συνήλθε στην Αίθουσα συνεδριάσεων του Βουλευτηρίου η Βουλή, σε Ολομέλεια, για να συνεδριάσει υπό την Προεδρία του Β' Αντιπροέδρου κ. ΠΑΝΑΓΙΩΤΗ ΣΓΟΥΡΙΔΗ.

ΠΡΟΕΔΡΕΥΩΝ (Παναγιώτης Σγουρίδης):Κυρίες και κύριοι συνάδελφοι, αρχίζει η συνεδρίαση.

Παρακαλείται ο κύριος Γραμματέας να ανακοινώσει τις αναφορές προς το Σώμα.

Ανακοινώνονται προς το Σώμα από το Βουλευτή Αχαίας κ. Δημήτριο Κατσικόπουλο τ' ακόλουθα:

Α' ΚΑΤΑΘΕΣΗ ΑΝΑΦΟΡΩΝ

1) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία ο Πολιτιστικός και Εξωραϊστικός Σύλλογος Περιοχής Λίντο Ηρακλείου υποβάλλει προτάσεις για την κατασκευή αναγκαίων έργων στην περιοχή Λίντο Ηρακλείου.

2) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Μορφωτικός Εκπολιτιστικός Αθλητικός Σύλλογος "ΛΗΜΝΟΣ" ζητεί να ενισχυθεί οικονομικά για τη συνέχιση των δραστηριοτήτων του.

3) Οι Βουλευτές κύριοι ΛΕΩΝ ΑΥΔΗΣ και ΜΑΡΙΑ ΜΠΟΣΚΟΥ κατέθεσαν αναφορά με την οποία το Διοικητικό Συμβούλιο του Κέντρου Βρεφών "Η ΜΗΤΕΡΑ" ζητεί να υπαχθεί η χρηματοδότηση του Κέντρου Βρεφών "Η ΜΗΤΕΡΑ" απ' ευθείας στο Υπουργείο Υγείας και Πρόνοιας.

4) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΝΙΚΟΛΑΟΣ ΓΚΑΤΖΗΣ κατέθεσαν αναφορά με την οποία η Κοινότητα Μανταμάδου Λέσβου ζητεί την κατασκευή έργων στην απότομη ανηφόρα που τη διασχίζει.

5) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΛΕΩΝ ΑΥΔΗΣ κατέθεσαν αναφορά με την οποία το Εργατοϋπαλληλικό Κέντρο Κορίνθου ζητεί την τιμαριθμοποίηση της φορολογικής κλίμακας κ.λπ.

6) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΕΥΑΓΓΕΛΟΣ ΜΠΟΥΤΑΣ κατέθεσαν αναφορά με την οποία η 'Ενωση Αγροτικών Συνεταιρισμών νήσου Λήμνου ζητεί τη ρύθμιση των χρεών του βιομηχανικού σφαγείου Λήμνου.

7) Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΣΤΑΥΡΟΣ ΠΑΝΑΓΙΩΤΟΥ κατέθεσαν αναφορά με την οποία ο Δήμαρχος Ερεσού Λέσβου ζητεί τη δημιουργία Μαρίνας στη Σκάλα Ερεσού Λέσβου.

8) Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Συνδικάτο Οικοδόμων και Συναφών Επαγγελμάτων Νομού Ηλείας ζητεί να μην αλλάξει το καθεστώς ασφάλισης στις οικοδομές.

9) Οι Βουλευτές κύριοι ΣΤΑΥΡΟΣ ΠΑΝΑΓΙΩΤΟΥ και ΜΑΡΙΑ ΜΠΟΣΚΟΥ κατέθεσαν αναφορά με την οποία τα Συνταξιουχικά Σωματεία ΙΚΑ-ΤΕΒΕ-ΤΣΑ Ανατολικής Μακεδονίας - Θράκης ζητούν την επανασύνδεση των κατωτέρων συντάξεων με το 20πλάσιο μεροκάματο του ανειδίκευτου εργάτη.

10) Οι Βουλευτές κύριοι ΣΠΗΛΙΟΣ ΣΠΗΛΙΩΤΟΠΟΥΛΟΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η Κοινότητα Κερπινής Καλαβρύτων του Νομού Αχαίας ζητεί να μη συνενωθεί με τις γύρω κοινότητες της περιοχής της για λόγους ιστορικούς.

11) Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε δημοσίευμα εφημερίδας στο οποίο εκφράζονται διαμαρτυρίες για το μελετώμενο κλείσιμο των αστυνομικών σταθμών στο Νομό Αχαίας.

12) Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία η Κοινότητα Νέος Ερινεός του Νομού Αχαίας ζητεί οικονομική ενίσχυση για την υλοποίηση έργων υποδομής στην περιοχή της.

13) Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία το Ενιαίο Πολυκλαδικό Λύκειο Πάτρας Αχαίας διαμαρτύρεται για τη μη λήψη μέτρων για τη συντήρηση των αρχαιολογικών χώρων των Μυκηνών.

14) Οι Βουλευτές κύριοι ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν δημοσίευμα εφημερίδας στο οποίο η Ομοσπονδία Αγροτικών Συλλόγων του Νομού Ηρακλείου ζητεί τη λήψη προστατευτικών μέτρων κατά του παγετού στις καλλιέργειες του Νομού, όπως την εγκατάσταση ανεμομεικτών.

15) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία ο Σύνδεσμος Ελληνικών Ελαιουργείων (Σ.ΕΛ.Ε.) ζητεί νέες φορολογικές ρυθμίσεις για τον κλάδο.

16) Οι Βουλευτές κύριοι ΠΕΤΡΟΣ ΤΑΤΟΥΛΗΣ και ΝΙΚΟΛΑΟΣ ΓΚΕΛΕΣΤΑΘΗΣ κατέθεσαν αναφορά με την οποία η 'Ενωση Ελλήνων Τεχνολόγων Μηχανικών, Περιφερειακό Τμήμα Αρκαδίας προτείνει την ίδρυση περιφερειακού γραφείου ενερ-

Σελίδα 5206 

γειακού σχεδιασμού στο Νομό Αρκαδίας.

17) Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο κ. Δ.Μελετίου και η κυρία Αικ.Αγγέλου, κάτοικοι Ελευσίνας, ζητούν τη ρύθμιση του ιδιοκτησιακού καθεστώτος των οικοπεδικών τους εκτάσεων στο Δήμο Ελευσίνας με την ανάκληση της υπουργικής απόφασης περί αναγκαστικής απαλλοτρίωσης υπέρ του Δημοσίου.

18) Ο Βουλευτής Πρέβεζας κ. ΓΕΩΡΓΙΟΣ ΤΡΥΦΩΝΙΔΗΣ κατέθεσε αναφορά με την οποία η Κοινότητα Κερασώνας του Νομού Πρέβεζας ζητεί να μην καταργηθεί η ταπητουργική Σχολή του ΕΟΜΜΕΧ στην περιοχή της.

19) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Σύλλογος Σαρακατσαναίων του Νομού Μαγνησίας ζητεί χρηματοδότηση για την κάλυψη των δαπανών των πολιτιστικών του δραστηριοτήτων.

20) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία ο Πολιτιστικός Σύλλογος Πρασιωτών Ευρυτανίας "ΤΟ ΚΥΠΑΡΙΣΣΙ" ζητεί οικονομική ενίσχυση για την κάλυψη των λειτουργικών δαπανών του από τα τέλη είσπαρξης υγραερίου.

21) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία ο Αγροτοαλιευτικός Σύλλογος Αστακού ο 'Αγιος Γεώργιος ζητεί τη χορήγηση τράνζιτ πετρελαίου στους επαγγελματίες αλιείς.

22) Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία το Σωματείο Τεχνικών Επιστημόνων ΥΠΠΟ διαμαρτύρεται για την καθυστέρηση προώθησης έργων και προγραμμάτων του Β' ΚΠΣ στο ΥΠΠΟ.

23) Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία το Συμβούλιο Περιοχής της Εδαφικής Περιφέρειας του Νομού Αχαίας ζητεί η Κοινότητα Ρογών Καλαβρύτων λόγω του ιστορικού χαρακτήρα να μην ενταχθεί στις ρυθμίσεις που αφορούν στις συνενώσεις των μικρων ΟΤΑ.

24) Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία ο Φοιτητικός Σύλλογος Ανωτέρας Εκκλησιαστικής Σχολής Αθηνών ζητεί την επίλυση του στεγαστικού προβλήματος που αντιμετωπίζουν οι Ανώτερες Εκκλησιαστικές Σχολές.

25) Ο Βουλευτής Αχαίας κ. ΣΠΗΛΙΟΣ ΣΠΗΛΙΩΤΟΠΟΥΛΟΣ κατέθεσε αναφορά με την οποία το Συμβούλιο Περιοχής της 2ης Εδαφικής Περιφέρειας του Νομού Αχαίας ζητεί την κάλυψη των κενών οργανικών θέσεων στη ΔΟΥ Καλαβρύτων Αχαίας.

26) Ο Βουλευτής Δωδεκανήσου κ. ΒΑΣΙΛΕΙΟΣ ΠΑΠΑΝΙΚΟΛΑΟΥ κατέθεσε αναφορά με την οποία ο Σύλλογος Επισκευαστών Αμαξωμάτων Βαφέων Αυτοκινήτων και Συναφών Επαγγελμάτων της Νήσου Ρόδου ζητεί τη ρύθμιση της ασφάλισης των μελών του.

27) Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία το Σωματείο των Απανταχού Οικιστών Παραλίας Ζαχάρως ζητεί να μην κατεδαφισθεί ο οικισμός των δημοτών Ζαχάρως, ο εκτός αιγιαλού στο Νομό Ηλείας.

28) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία η κυρία Ρ.Ασλανίδου, κάτοικος Αιγάλεω Αττικής, ζητεί τον αποχαρακτηρισμό εκτάσεώς της στην Κινέττα Αττικής από δασική έκταση.

29) Ο Βουλευτής Αιτωλ/νίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία ο Σύλλογος Γονέων και Κηδεμόνων Α,Β,Γ Δημοτικών Σχολείων Αμφιλοχίας ζητεί την επίλυση του στεγαστικού προβλήματος των δημοτικών σχολείων Αμφιλοχίας.

30) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία Υπάλληλοι με Α' Βαθμό του Κλάδου ΔΕ Διοικητικού - Λογιστικού στις Υπηρεσίες του Υπουργείου Υγείας διαμαρτύρονται για τις παράνομες επιλογές προϊσταμένων τμημάτων ύστερα από την αριθμ. 391/96 γνωμοδότηση του Β' Υπηρεσιακού Συμβουλίου.

31) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο ΟΣΥΠ-Εργασίας ζητεί την επαναφορά των Επιθεωρήσεων Εργασίας στο Υπουργείο Εργασίας.

32) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία το Συμβούλιο Περιοχής της 9ης Εδαφικής Περιφέρειας του Νομού Φωκίδας ζητεί την αποπεράτωση της κατασκευής του οδικού άξονα "Σπερχειάδα - Γαρδίκι - Αρτοτίνα - Λιδωρίκι και Ναύπακτος".

33) Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Κοινότητα ν.Φωκαίας του Νομού Χαλκιδικής διαμαρτύρεται για τη δημοπράτηση έκτασης 1.180 στρεμμάτων της περιοχής της από τον ΕΟΤ για την κατασκευή γηπέδου γκολφ.

34) Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία η Κοινότητα Διχωρίου του Νομού Φωκίδας ζητεί οικονομική ενίσχυση για τη βελτίωση του αμαξιτού δρόμου από το Τρίστενο προς το Διχώρι Φωκίδας.

35) Οι Βουλευτές κύριοι ΛΕΩΝ ΑΥΔΗΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία η 'Ενωση Γονέων και Κηδεμόνων 4ου Δημοτικού Διαμερίσματος Αθηνών ζητεί την απαλλοτρίωση χώρου στην οδό Αυλώνος για να δημιουργηθεί κλειστό γήπεδο μπάσκετ.

B' AΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2160/3-2-97 ερώτηση δόθηκε με το υπ' αριθμ. 12800/20-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2160/3-2-97 που κατατέθηκε στη Βουλή των Ελλήνων από το Βουλευτή κ. Αντ. Φούσα και αναφέρεται στο πιο πάνω θέμα, σας πληροφορούμε τα εξής:

Ο δρόμος προς την Κοινότητα Δροσοπηγής, από Ε.Ο. Ιωαννίνων - Κοζάνης, είναι Κοινοτικός, έχει μήκος 5,3 χλμ. και κατά εκτίμηση των Τεχνικών Υπηρεσιών, η δαπάνη που απαιτείται για την ολοκλήρωσή του είναι της τάξης των 80 εκατ. δρχ.

Από τη ν.Α. δίνεται προτεραιότητα στο επαρχιακό δίκτυο, μεγάλο μέρος του οποίου είναι ανασφάλτωτο. Παρ' όλα αυτά κατά καιρούς δίνονται χρηματοδοτήσεις και στο Κοινοτικό δίκτυο για κατασκευή τεχνικών, βελτίωση βατότητας και ασφαλτόστρωση μικρών τμημάτων ανάλογα με τις οικονομικές δυνατότητες της ν.Α.Ο. συγκεκριμένος δρόμος χρηματοδοτήθηκε το 1996 με το ποσό των 10 εκατ. δρχ.

Επίσης στη ΣΑΝΑ/1 έτους 1997 υπάρχει πρόταση για χρηματοδότηση 5 εκατ. δρχ. καθώς και ισόποση περίπου χρηματοδότηση από το Συμβούλιο Περιοχής που ανήκει η Κοινότητα Δροσοπηγής.

Τέλος, θα πρέπει να τονισθεί ότι πρόταση για την ολοκλήρωση του έργου, εχει γίνει και στο "Πρόγραμμα Ολοκληρωμένης Ανάπτυξης Επαρχίας Κόνιτσας" το οποίο πρόκειται να εγκριθεί εντός του έτους.

Ο Υφυπουργός

Λ. ΠΑΠΑΔΗΜΑΣ"

Σελίδα 5207 

2. Στην με αριθμό 2529/20-2-97 ερώτηση δόθηκε με το υπ' αριθμ. 2277/18-3-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην ερώτηση 2529/20-2-97 που κατέθεσαν στη Βουλή οι Βουλευτές κ.κ. Στ. Παναγιώτου και Μ. Μπόσκου, που αφορά, μεταξύ άλλων, την υγειονομική κάλυψη της ορεινής περιοχής του νομού Ξάνθης, σας γνωρίζουμε ότι η συγκεκριμένη περιοχή καλύπτεται σε υπηρεσίες Πρωτοβάθμιας Φροντίδας Υγείας από το Κέντρο Υγείας Εχίνου, καθώς επίσης και από οκτώ (8) Περιφερειακά Ιατρεία, τα οποία λειτουργούν στην περιοχή, ως αποκεντρωμένες μονάδες του Κ.Υ. και στα οποία Π.Ι. υπηρετούν δώδεκα (12) αγροτικοί γιατροί.

Ο Υφυπουργός

ΕΜΜ. ΣΚΟΥΛΑΚΗΣ"

3. Στην με αριθμό 2549/24-2-97 ερώτηση δόθηκε με το υπ' αριθμ. 1077/21-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2549/24.2.97 που κατέθεσε ο Βουλευτής κ. Ε. Χαϊτίδης, σας πληροφορούμε τα εξής:

Η επιχείρηση "ΒΙΣΑΛΤΗΣ" καθυστέρησε την πληρωμή παραγωγών λόγω μη έγκαιρης έκδοσης εγγυητικών επιστολών από την Αγροτική Τράπεζα.

Η επιχείρηση πλήρωνε τους παραγωγούς αρχικά για όλη την τιμή (Εμπορική Αξία και Ενίσχυση), πιστεύοντας ότι θα μπορούσε να εισπράξει την ενίσχυση αφού ήδη την είχε αποδώσει. Πράγμα, όμως, το οποίο δεν ήταν δυνατόν να συμβεί βάσει των Κοινοτικών Κανονισμών, επειδή δεν είχε προσκομίσει την προβλεπόμενη εγγυητική επιστολή.

Η διαδικασία αυτή δεν μπορούσε να αποδώσει για την επιχείρηση και ετσι δημιουργήθηκε το χρονικό κενό της μη πληρωμής των παραγωγών για τις τελευταίες 13 ημέρες παραλαβών και λειτουργίας της (τέλος λειτουργίας 4.12.96). Στην συνέχεια η επιχείρηση "ΒΙΣΑΛΤΗΣ" άρχισε να προσκομίζει εγγυητικές επιστολές για την λήψη προκαταβολών της ενίσχυσης και απόδοσής τους προς τους παραγωγούς συνεργαζόμενη με την Τράπεζα Πειραιώς.

Ετσι, η επιχείρηση "ΒΙΣΑΛΤΗΣ" κατέθεσε στον Οργανισμό Βάμβακος εγγυητική επιστολή της Τράπεζας Πειραιώς ύψους 194 εκ. δρχ., που καλύπτει το συνολικό ύψος των οφειλών της προς τους βαμβακοπαραγωγούς, για λήψη προκαταβολής της ενίσχυσης. Παράλληλα μέσω της ίδιας Τράπεζας θα κατατεθεί και το ποσό που αντιστοιχεί στην εμπορική αξία του σύσπορου βαμβακιού που παραδόθηκε, κάτι που σημαίνει ότι εντός των προσεχών ημερών θα γίνει και η εξόφληση των παραγωγών.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

4. Στην με αριθμό 2551/24-2-97 ερώτηση δόθηκε με το υπ' αριθμ. 1092/17-3-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2551 που κατατέθηκε στις 24-2-97 από το Βουλευτή κ. Γεώργιο Σούρλα, σας γνωρίζουμε τα εξής:

Οι καταλυτικοί μετατροπείς έχουν διπλό ενδιαφέρον αφ' ενός για τη διαπίστωση της καλής λειτουργίας τους η οποία εγγυάται τη δραστική μείωση των εκπομπών των οχημάτων αφ' ετέρου για τον ορθολογικότερο τρόπο συλλογής και διαχείρισής τους γενικότερα.

Θα πρέπει να σημειωθεί ότι οι καταλυτικοί μετατροπείς έχουν ιδιαίτερο οικονομικό ενδιαφέρον δεδομένου ότι περιέχουν ευγενή μέταλλα σημαντικής αξίας από όπου προκύπτει και η ανάγκη της ανάκτησής τους.

Είναι σαφές, όπως έχει αποδειχθεί και μετρηθεί και από το ΔΗΜΟΚΡΙΤΟ, ότι δεν είναι ραδιενεργοί, ούτε τα ευγενή μέταλλα τα οποία περιέχουν όπως ο λευκόχρυσος και το ρόδιο μπορούν να μολύνουν τους υδροφόρους ορίζοντες ώστε να δημιουργήσουν πρόβλημα στη δημόσια υγεία και στο φυσικό περιβάλλον, σε φυσικές συνθήκες, παρά μόνο σε εργαστηριακές συνθήκες επεξεργασίας τους.

Ως εκ τούτου οι καταλυτικοί μετατροπείς συνιστούν ιδιαιτέρου ενδιαφέροντος ειδικά απόβλητα, σε καμία περίπτωση όμως επικίνδυνα ή τοξικά, πράγμα που προκύπτει από το γεγονός ότι δεν περιέχονται στον κατάλογο επικίνδυνων αποβλήτων της οδηγίας 91/689/ΕΟΚ.

Από τις μελέτες που έχουν ολοκληρωθεί υπολογίζεται ότι μέχρι το τέλος του 1997, θεωρητικά ο αριθμός των απενεργοποιημένων καταλυτών που θα έπρεπε να αντικατασταθούν είναι 50.000 - 60.000.

Το ενδιαφέρον του ΥΠΕΧΩΔΕ στο συγκεκριμένο θέμα έχει αποδειχθεί τόσο από το ότι έχει υποστηρίξει τη μελέτη του ΟΔΔΥ και του ΕΣΔΚΝΑ και τη μελέτη που υποστηρίχθηκε στα πλαίσια του προγράμματος LIFE, που είχαν ως αντικείμενο τη σκοπιμότητα δημιουργίας μονάδας ανάκτησης των ευγενών μετάλλων των απενεργοποιημένων καταλυτικών μετατροπέων στην Ελλάδα, όσο και από ότι έχει σε εξέλιξη μελέτη σε συνεργασία με το Ε.Μ.Π. και το Πανεπιστήμιο Πατρών, η οποία σύντομα ολοκληρώνεται. Η μελέτη αυτή θα προτείνει το κατάλληλο θεσμικό πλαίσιο βάσει του οποίου θα γίνεται η έγκαιρη διαπίστωση της ανάγκης αλλαγής των καταλυτών, θα προδιαγράφει το σύστημα συλλογής - διαχείρισης - αντικατάστασης και βεβαίως θα εγγυάται την προστασία του καταναλωτή και του περιβάλλοντος.

Το σύστημα αναπτύσσει μία δική του δυναμική η οποία στηρίζεται στην ιδιαίτερη αξία των μετάλλων και άρα στο οικονομικό ενδιαφέρον που παρουσιάζει η συλλογή και ανακύκλωσή τους, και το οποίο θα προσδιοριστεί από το προτεινόμενο θεσμικό πλαίσιο. Στο σύστημα διαχείρισης σημαντικό ρόλο θα παίξει η Τοπική Αυτοδιοίκηση.

Αξίζει να σημειωθεί ότι και σε επίπεδο Ευρωπαϊκής Ενωσης η καταλυτική τεχνολογία και το συγκεκριμένο θέμα των απενεργοποιημένων καταλυτών είναι ακόμα κάτι καινούργιο με συνέπεια να μην υπάρχει σχετικό θεσμικό πλαίσιο.

Ο Υπουργός

Κ. ΛΑΛΙΩΤΗΣ"

5. Στην με αριθμό 2558/24-2-97 ερώτηση δόθηκε με το υπ' αριθμ. 6959/21-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της αριθμ. 2558/24.2.97 ερώτησης που κατέθεσε στη Βουλή ο Βουλευτής κ. Αθανάσιος Γιαννόπουλος, σχετικά με τη δημοσίευση πινάκων διοριζομένων ΔΕ Πληρωμάτων Ασθενοφόρων Νομαρχίας Φθιώτιδας, σας πληροφορούμε τα εξής:

To ΑΣΕΠ είναι ανεξάρτητη διοικητική αρχή και το Υπουργείο δεν παρεμβαίνει στις διαδικασίες των προσλήψεων.

Επίσης, σας διαβιβάζουμε και σχετική απάντηση του ΑΣΕΠ.

Ο Υφυπουργός

ΑN. ΜΑΝΤΕΛΗΣ"

Σημ.: Σε σχετικό έγγραφο ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

6. Στην με αριθμό 2561/24-2-97 ερώτηση δόθηκε με το υπ' αριθμ. 1080/21-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2561/24-2-97 που κατέθεσε ο Βουλευτής κ. Ε. Αποστόλου, σας πληροφορούμε τα εξής:

Με την αριθ. 27186/19.10.95 απόφαση των Υπουργών Οικονομικών και Γεωργίας, που εκδόθηκε με βάση τις εξουσιοδοτικές διατάξεις της παραγράφου 12 του άρθ. 1 του ν. 2332/1995 Μητρώο Αγροτών και Αγροτικών Εκμεταλλεύσεων και άλλες διατάξεις, ΦΕΚ 181Α/31.8.95 και δημοσιεύθηκε στην εφημερίδα της Κυβερνήσεως (ΦΕΚ 234Β/1.11.1995) το ύψος του ειδικού παραβόλου για το δικαίωμα εγγραφής στο Μητρώο Αγροτών και Αγροτικών Εκμεταλλεύσεων και εκδόσεως των σχετικών πιστοποιητικών ορίσθηκε στο ποσό των χιλίων πεντακοσίων (1.500) δρχ. για κάθε αγρότη ή αγροτική εκμετάλλευση.

Σελίδα 5208 

Το κατά τ' ανωτέρω παράβολο κατατίθεται σε ειδικό λογιαριασμό στην Τράπεζα της Ελλάδας υπέρ του Κεντρικού Ταμείου Γεωργίας, Κτηνοτροφίας και Δασών με τίτλο "ΜΗΤΡΩΟ ΑΓΡΟΤΩΝ ΚΑΙ ΑΓΡΟΤΙΚΩΝ ΕΚΜΕΤΑΛΛΕΥΣΕΩΝ" που δημιουργήθηκε με την ίδια ως άνω απόφαση.

Το προϊόν του λογαριασμού αυτού διατίθεται αποκλειστικά για την κάλυψη των δαπανών καταρτίσεως του εν λόγω Μητρώου.

Η παραπάνω απόφαση κοινοποιήθηκε στις Δ/νσεις Γεωργίας των Νομαρχιακών Αυτοδιοικήσεων, με τις σχετικές δε διευκρινίσεις που περιέχονται στον ειδικό ενημερωτικό οδηγό της ΠΑΣΕΓΕΣ (Δεκέμβριος 1996).

Η παραπάνω ρύθμιση για το ύψος του ειδικού παραβόλου γνωστοποιήθηκε στις Ενώσεις Αγροτικών Συν/σμών και στους λοιπούς για την κατάρτιση του Μητρώου Αγροτών και Αγροτικών Εκμεταλλεύσεων αρμοδίους φορείς.

Τυχόν απαίτηση εκ μέρους των αρμοδίων οργάνων για καταβολή, ως ειδικού παραβόλου από τους ενδιαφερόμενους αγρότες ποσού μεγαλύτερου του κατά τ' ανωτέρω ορισθέντος δεν είναι νόμιμη και θα ελεγχθεί αυστηρά στην περίπτωση που θα υπάρχουν σαφείς καταγγελίες με αναλυτικά και συγκεκριμένα στοιχεία και πραγματικά περιστατικά.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

7. Στην με αριθμό 2565/25-2-97 ερώτηση δόθηκε με το υπ' αριθμ. 12797/20-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2565/25-2-97 που κατατέθηκε στη Βουλή των Ελλήνων από το Βουλευτή κ. Λ. Παπανικολάου και αναφέρεται στο πιο πάνω θέμα, σας πληροφορούμε ότι:

Το ΥΠ.ΕΣ.Δ.Δ. & Α. δεν έχει την αρμοδιότητα Προγραμμάτων στα οποία θα ήταν δυνατή η ένταξη λιμενικών έργων. Από το ΥΠΕΧΩΔΕ έχει συνταχθεί ολοκληρωμένη μελέτη ύψους 3 δισ. δρχ. για το λιμάνι Κυπαρισσίας.

Το εν λόγω έργο προτάθηκε για ένταξη στο ΠΕΠ Πελοποννήσου με προϋπολογισμό 1 δις αλλά εξαιτίας του υψηλού κόστους δεν μπορούσε να ικανοποιηθεί η ένταξη και χρηματοδότησή του.

Επίσης η ν.Α. Μεσσηνίας δεν μπορεί να αντιμετωπίσει την ολοκλήρωση του έργου από τις πιστώσεις της ΣΑΝΑ/1, αλλά διαθέτει ετησίως μικρές πιστώσεις για αποκατάσταση ζημιών. Ηδη έχει διαθέσει 25 εκατ. δρχ. για το σκοπό αυτό. Το έργο θα πρέπει να αντιμετωπισθεί από το Εθνικό Σκέλος.

Ο Υφυπουργός

Λ. ΠΑΠΑΔΗΜΑΣ"

8. Στην με αριθμό 2566/25-2-97 ερώτηση δόθηκε με το υπ' αριθμ. 243/20-3-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2566/25-2-97 σχετικά με το θέμα της λειτουργίας του Κλειστού Γυμναστηρίου της Κυπαρισσίας σας γνωρίζουμε τα εξής:

Το προαναφερόμενο Κλειστό Γυμναστήριο έχει ολοκληρωθεί κατασκευαστικά, υδροδοτείται ήδη και έχει συνδεθεί με το κεντρικό αποχετευτικό δίκτυο της πόλης, δεν έχει τεθεί όμως σε λειτουργία διότι εκκρεμεί η ηλεκτροδότησή του.

Η Γ.Γ.Α. επιχορήγησε τον Δήμο Κυπαρισσίας με το ποσό των 526.516 δρχ. για τις ανάγκες της ηλεκτροδότησης.

Μετά την ηλεκτροδότηση ο Δήμος θα παραλάβει επισήμως το Κλειστό αυτό Γυμναστήριο αναλαμβάνοντας και τα έξοδα λειτουργίας και συντήρησης δεδομένου ότι κατασκευάσθηκε σε Δημοτικό χώρο.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

9. Στην με αριθμό 2567/25-2-97 ερώτηση δόθηκε με το υπ' αριθμ. 1099/17-3-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2567 που κατατέθηκε στις 25-2-97 από τους Βουλευτές κ.κ. Στέλλα Αλφιέρη, Μουσταφά Μουσταφά και Σπύρο Δανέλλη, σας γνωρίζουμε τα εξής:

Η εγκατάσταση σταθμών ραδιοεπικοινωνίας, στους οποίους υπάγεται και η κινητή τηλεφωνία, διέπεται από τις διατάξεις του ν. 2145/93 άρθρο 41 σύμφωνα με τις οποίες η άδεια χορηγείται από το Υπουργείο Μεταφορών και Επικοινωνιών. Σύμφωνα με το ανωτέρω άρθρο (παρ. 5) για τις σχετικές δομικές κατασκευές απαιτείται η έγκριση της πολεοδομικής υπηρεσίας (η οποία ανήκει πλέον οργανικά στην οικεία Νομαρχιακή Αυτοδιοίκηση), μετά από σύμφωνη γνώμη άλλων κατά περίπτωση αρμόδιων υπηρεσιών ή και της Επιτροπής Πολεοδομικού Αρχιτεκτονικού Ελέγχου (Ε.Π.Α.Ε.) για περιοχές, οικισμούς, κτίρια, μνημεία ή τοπία για τα οποία έχουν εκδοθεί ειδικές διατάξεις δόμησης ή προστασίας (παρ. 5δ).

Οπως μας ενημέρωσε η Νομαρχιακή Αυτοδιοίκηση Πειραιά σύμφωνα με την παραπάνω διαδικασία (στην οποία δεν προβλέπεται γνωμοδότηση του Δημοτικού Συμβουλίου), έχουν χορηγηθεί από την οικεία Διεύθυνση Πολεοδομίας και Περιβάλλοντος, τέσσερις πράξεις έγκρισης εγκατάστασης δομικών κατασκευών σταθμών ραδιοεπικοινωνίας στην Αίγινα, όπως αναλυτικά περιγράφονται στο σχετικό έγγραφο, που για ενημέρωση σας επισυνάπτουμε.

Ειδικά δε για την εγκατάσταση της PANAFON, τμήμα της έχει χαρακτηρισθεί αυθαίρετο από την προαναφερθείσα υπηρεσία και έχουν καταλογισθεί τα σχετικά πρόστιμα.

Τέλος σας ενημερώνουμε οτι με την υπ' αριθμ. 17719/7-8-96 απόφαση Υπουργού ΠΕΧΩΔΕ συστήθηκε, σύμφωνα με το ν. 2145/93, διϋπουργική ομάδα εργασίας (ΥΠΕΧΩΔΕ, ΥΜΕ, Υπ. Υγείας) για να επεξεργασθεί σχετικά θέματα με σκοπό την προώθηση Κοινής Υπουργικής Απόφασης (ΚΥΑ).

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

10. Στην με αριθμό 2574/25-2-97 ερώτηση δόθηκε με το υπ' αριθμ. 907/17-3-97 έγγραφο από τον Υφυπουργό Εθν. Οικονομίας η ακόλουθη απάντηση:

"Σε απάντηση της ερώτησης 2574/25-2-97 που κατατέθηκε στη Βουλή από το Βουλευτή κ. Θανάση Δαβάκη, σας γνωρίζουμε τα εξής:

Το Πρόγραμμα Δημοσίων Επενδύσεων (Π.Δ.Ε.) χωρίζεται τα τελευταία χρόνια σε δύο τμήματα (συγχρηματοδοτούμενο Π.Δ.Ε. και λοιπό Π.Δ.Ε.). Ιδιαίτερη έμφαση δίδεται στο πρώτο τμήμα προκειμένου να εξασφαλιστεί η απρόσκοπτη χρηματοδότηση των συγχρηματοδοτούμενων έργων και η συνέχιση, με εντατικό ρυθμό της υλοποίησής τους στα πλαίσια τόσο του Α' Κ.Π.Σ. (που ολοκληρώθηκε) όσο ιδιαίτερα του Β' Κ.Π.Σ. που βρίσκεται σε εξέλιξη. Το λοιπό Π.Δ.Ε. από το οποίο διατίθεται μικρό συγκριτικά ποσό εθνικών πόρων λειτουργεί συμπληρωματικά ως προς το συγχρηματοδοτούμενο Π.Δ.Ε.

Συνεπώς και σε ό,τι αφορά το Νομαρχιακό Πρόγραμμα Δημ. Επενδύσεων δίδεται ιδιαίτερη έμφαση στη χρηματοδότηση έργων για την υλοποίηση του Β' Κ.Π.Σ. μέσω της ΣΑΝΑ/2, όπου και διατίθεται το μεγαλύτερο μέρος των πόρων.

Η κατανομή των επιχορηγήσεων (όρια πληρωμών ΣΑΝΑ/2) από το Π.Δ.Ε. προς τις Νομαρχιακές Αυτοδιοικήσεις για την υλοποίηση των Περιφερειακών Επιχειρησιακών Προγραμμάτων (ΠΕΠ) απ' όπου θα προέλθει η ουσιαστική ανάπτυξη κάθε Νομού γίνεται με μοναδικό κριτήριο την ετοιμότητα ένταξης στα ΠΕΠ των Νομαρχιακών Εργων και Προγραμμάτων, των οποίων η έγκριση από τις Περιφερειακές Επιτροπές Παρακολούθησης μετά από πρόταση των Νομαρχιακών Αυτοδιοικήσεων γίνεται χωρίς την παρέμβαση του ΥΠΕΘΟ. Τα δε όρια πληρωμών της ΣΑΝΑ/2 μπορεί ν' αυξηθούν κατά την διάρκεια του έτους με το ποσό που θ' απαιτηθεί για την ομαλή χρηματοδότηση των έργων, ύστερα από πρόταση της Περι-

Σελίδα 5209 

φέρειας στα πλαίσια των δεσμεύσεων του ΠΕΠ. Η κατανομή του Λοιπού Νομαρχιακού Προγράμματος (ΣΑΝΑ) του οποίου οι διαθέσιμοι πόροι είναι ελάχιστοι, γίνεται τα τελευταία χρόνια για την ένταξη συμπληρωματικών έργων και προγραμμάτων και λαμβάνεται υπόψη η ισχύουσα περί Νομαρχιακής Αυτοδιοίκησης Νομοθεσία (ν. 2218/94 και ν. 2240/94) όπου προβλέπεται η διάθεση αυξημένων πιστώσεων για συγκεκριμένες Νομαρχιακές Αυτοδιοικήσεις (Νομαρχιακά Διαμερίσματα της Διευρυμένης Νομαρχιακής Αυτοδιοίκησης Α. Μακεδονίας και Θράκης κ.λπ.).

Στα πλαίσια των υφισταμένων δυνατοτήτων κάθε χρόνο η Νομαρχιακή Αυτοδιοίκηση Λακωνίας έχει ενισχυθεί με πρόσθετα κονδύλια από το Π.Δ.Ε. (αύξηση ορίου πληρωμών) όπως άλλωστε αποδεικνύεται και από τον παρακάτω πίνακα:

1994 532 1.112 378 607,677 633

1995 410 562,5 800 1.195 772

1996 431 440 880 880 1.027

1997 431 - 900 -

ΥΠΟ ΕΚΔΟΣΗ

Τα κονδύλια που αφορούν τη ΣΑΤΑ εμφανίζουν αυξητική τάση και διατίθενται επιπρόσθετα για την εκτέλεση επενδυτικών έργων των ΟΤΑ του Νομού Λακωνίας.

Ο Υφυπουργός

ΧΡΗΣΤΟΣ ΠΑΧΤΑΣ"

11. Στην με αριθμό 2585/25-2-97 ερώτηση δόθηκε με το υπ' αριθμ. 256/20-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση με αριθμό 2585/25.2.97 που κατέθεσε ο Βουλευτής κ. Γιάννης Δραγασάκης, σας γνωρίζουμε τα ακόλουθα:

Οι ρόλοι της Τριτοβάθμιας Τεχνολογικής Εκπαίδευσης και Πανεπιστημιακής Εκπαίδευσης διακρίνονται σαφώς και δεν υφίστανται θέματα επικαλύψεων ή συγχωνεύσεων Τμημάτων Τ.Ε.Ι. και Α.Ε.Ι. Είναι δε θεσμοθετημένο και λειτουργεί μέχρι της συγκρότησης του ΕΣΥΠ, το Συμβούλιο Τεχνολογικής Εκπαίδευσης, στο οποίο συμμετέχουν όλοι οι φορείς και υπηρεσίες που σχετίζονται με τα προβλήματα, τις ανάγκες και τις επιλογές της παραγωγικής διαδικασίας, της εκπαίδευσης και της αγοράς εργασίας και το οποίο εισηγείται για την ίδρυση, κατάργηση, συγχώνευση ή κατάτμηση τμημάτων Τ.Ε.Ι. με βάση τις προβλεπόμενες ανάγκες της οικονομίας.

Ωστόσο θα θέλαμε να επισημάνουμε ότι ως προς το πρώτο ερώτημα τα θέματα αυτά μπορούν να αντιμετωπισθούν από το Εθνικό Συμβούλιο Παιδείας (άρθρο 1 του ν. 2327/1995) όταν αυτό θα ξεκινήσει τη λειτουργία του.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

12. Στην με αριθμό 2586/25-2-97 ερώτηση δόθηκε με το υπ' αριθμ. 273/21-8-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση 2586/25.2.97 που κατέθεσε στη Βουλή ο Βουλευτής κ. Ιωάννης Δραγασάκης παρακαλούμε να πληροφορήσετε τον κ. Βουλευτή τα εξής:

Το ΥΠΕΧΩΔΕ δίνοντας μεγάλη σημασία στην έγκαιρη υλοποίηση των μεγάλων έργων και ακολουθώντας τις διαδικασίες που ορίζουν η Εθνική και Κοινοτική Νομοθεσία, έχει προχωρήσει στην επιλογή Τεχνικών Συμβούλων ή Συμβούλων διαχείρισης για τα εξής μεγάλα έργα:

ΔΙΕΘΝΗΣ ΑΕΡΟΛΙΜΕΝΑΣ ΑΘΗΝΩΝ

Σε εφαρμογή του 12.2.2.β. και του Παραρτήματος 17 ΣΤ.7 της Σύμβασης Ανάπτυξης Αεροδρομίου όπως αυτή κυρώθηκε με τον ν. 2338/1995 (που δημοσιεύθηκε στο ΦΕΚ Α' 202), η Εταιρεία Αεροδρομίου διόρισε την Εταιρεία "Τhe Ralph Parsons Company Limited" ως ανεξάρτητους συμβούλους μηχανικούς αυτής, σύμφωνα με την από 14.6.1996 σχετική σύμβαση με αμοιβή η οποία δεν θα υπερβεί το ποσό των σαράντα έξι εκατομμυρίων τετρακοσίων τριάντα οκτώ χιλιάδων διακοσίων πενήντα (46,438,250) Γερμανικών Μάρκων καθόλη τη διάρκεια της Κατασκευής.

ΕΓΝΑΤΙΑ ΟΔΟΣ

Για το έργο του οδικού άξονα της Εγνατίας οδού, έχει συσταθεί η εταιρεία "ΕΓΝΑΤΙΑ ΟΔΟΣ ΑΝΩΝΥΜΗ ΕΤΑΙΡΕΙΑ".

Η εταιρεία αυτή έχει προσλάβει, ύστερα από διεθνή διαγωνισμό:

- ως "Σύμβουλο Διαχείρισης" (Project Manager) την εταιρεία BROWN AND ROOT Ltd., αντί αρχικής αμοιβής 1.228.150.000 δρχ. Η σύμβαση υπεγράφη την 22.11.95 και έχει διάρκεια 2 έτη.

Κατά την εξέλιξη της παραπάνω αρχικής σύμβασης παρέστη η ανάγκη δυο συμπληρωματικών συμβάσεων ανάθεσης υπηρεσιών στον παραπάνω Σύμβουλο Διαχείρισης. Οι συμβάσεις αυτές υπεγράφησαν την 28.8.96 και λήγουν με την χρονική λήξη της αρχικής σύμβασης. Η αμοιβή του για την 1η συμπληρωματική σύμβαση είναι 189 εκατ. δρχ. για την 2η συμπληρωματική σύμβαση 52,9 εκατ. δρχ.

- ως "Σύμβουλο Επίβλεψης - Κατασκευής" (Construction Managers) τις εταιρείες (ή κοινοπραξίες εταιριών):

- "De Leuw Cather Overseas Ltd", αντί αρχικής αμοιβής 1.705.564.080 δρχ. (για τον Κεντρικό Τομέα). Η σύμβαση υπεγράφη την 7.12.96 και έχει διάρκεια 2 έτη.

- "Dorsh - Scetautoute - ADO EΠΕ", αντί αρχικής αμοιβής 1.361.636.000 δρχ. (για τον Ανατολικό Τομέα). Η σύμβαση υπεγράφη την 2.12.96 και έχει διάρκεια 2 έτη.

- "Sogelerg - Lahmeyer - ΟΜΕΚ Σύμβουλοι Μηχανικοί", αντί αρχικής αμοιβής 1.656.250.000 δρχ. (για τον Δυτικό Τομέα). Η σύμβαση υπεγράφη την 2.12.96 και έχει διάρκεια 2 έτη.

Ο "Σύμβουλος Διαχείρισης" στο ανωτέρω έργο ασκεί - με βάση σχετικές αποφάσεις του διοικητικού συμβουλίου - ορισμένες από τις αρμοδιότητες της "Διευθύνουσας Υπηρεσίας" και της "Προϊσταμένης Αρχής". Οι υπόλοιπες επιφυλάσσονται υπέρ του Διοικητικου Συμβουλίου και του Γενικού Διευθυντή.

Η άσκηση των αρμοδιοτήτων που εκχωρήθηκαν από το Διοικητικό Συμβούλιο γίνεται μέσω συγκεκριμένων φυσικών προσώπων που έχουν διατεθεί από το Σύμβουλο Διαχείρισης και έχουν καταλάβει τις αντίστοιχες θέσεις στο οργανόγραμμα της εταιρείας.

Η έκδοση αναγκαίων αποφάσεων γίνεται από τα παραπάνω φυσικά πρόσωπα. Εννοείται ότι όλες οι αποφάσεις τελούν υπό τον έλεγχο του Διοικητικού Συμβουλίου και του Γενικού Διευθυντή με βάση τις σχετικές εσωτερικές διαδικασίες.

ΜΕΤΡΟ ΑΘΗΝΑΣ

Οι σχέσεις των τριών Construction Managers προς την "Διευθύνουσα Υπηρεσία" και την "Προϊσταμένη Αρχή" είναι σχέσεις επιβλέποντος μηχανικού προς τις παραπάνω Υπηρεσίες.

Η ανάθεση των υπηρεσιών Συμβούλου Διαχείρισης έγινε στην εταιρεία BECHTEL INTERNATIONAL INC. και η αντίστοιχη σύμβαση υπογράφηκε την 5.11.1991. Με την σύμβαση αυτή ο Σύμβουλος ανέλαβε την ευθύνη διεύθυνσης του έργου καθώς και της οργάνωσης και διεύθυνσης της εταιρείας ΑΤΤΙΚΟ ΜΕΤΡΟ.

Η αμοιβή της εταιρείας BECHTEL είναι 22.408 ECU ανά ανθρωπομήνα, για το 1996 και αναπροσαρμόζεται με το δείκτη πληθωρισμού του ECU.

Η Διευθύνουσα Υπηρεσία του Εργου, είναι η Διεύθυνση Εργων της Εταιρείας η οποία διαχειρίζεται τη σύμβαση του Εργου με τον Ανάδοχο.

Η εταιρεία BECHTEL έναντι της ΑΤΤΙΚΟ ΜΕΤΡΟ έχει τη γενική ευθύνη διαχείρισης του Εργου (παρακολούθηση, έλεγχος, συντονισμός, στελέχωση κ.λπ.)

Η Προϊσταμένη Αρχή που είναι κυρίως το Διοικητικό Συμβούλιο της ΑΤΤΙΚΟ ΜΕΤΡΟ και δεν έχει σχέση με το Σύμβουλο, έχει όλες τις σχετικές αρμοδιότητες του Νόμου για τις αλλαγές αντικειμένου (Συγκριτικούς Πίνακες και προθεσμίες) καθώς και την εξέταση των ενστάσεων του Αναδόχου.

Είναι προφανές ότι ένα έργο όπως το ΜΕΤΡΟ της Αθήνας,

Σελίδα 5210 

τα 22 στελέχη του Συμβούλου πέρα από τη συμβατική τους υποχρέωση για τη μεταφορά τεχνογνωσίας είναι σε συνεχή συνεργασία με τους Ελληνες συναδέλφους τους στη διαχείριση του έργου (έλεγχος μελετών, κόστους, χρονοδιαγραμμάτων, επίβλεψης, ποιοτικού ελέγχου κ.λπ.) Επομένως οι 'Ελληνες τεχνικοί του 'Εργου αποκτούν ιδιαίτερα σημαντική εμπειρία από τις πιο πάνω δραστηριότητες της διαχείρισης.

ΚΑΤΑΣΚΕΥΗ ΑΥΤΟΚΙΝΗΤΟΔΡΟΜΟΥ ΠΑΤΡΑ-ΑΘΗΝΑ-ΘΕΣ/ΝΙΚΗ-ΕΥΖΩΝΟΙ

Για την υλοποίηση του παραπάνω έργου και ύστερα από σύμφωνη γνώμη της Ευρωπαϊκής 'Ενωσης προσλήφθηκαν, μετά από διεθνή διαγωνισμό, ως Σύμβουλοι Διαχείρισης οι παρακάτω όμιλοι:

- Ο 'Ομιλος που αποτελείται από τις εταιρείες LOUIS BERGER INTER NATIONAL (H.Π.Α.) - MOTT MACDONALD (Μ. Βρεταννία) - LOUIS BERGER S.A. (Γαλλία) για το Βόρειο Τμήμα του Π.Α.Θ.Ε. που εκτείνεται από τον Κόμβο Αγίων Θεοδώρων (στην περιοχή Πελασγίας) μέχρι τους Ευζώνους με συνολική αμοιβή 1,5 δις δρχ. Η σύμβαση υπογράφηκε την 30.7.96 και έχει διάρκεια 4 έτη.

Ο 'Ομιλος που αποτελείται από τις εταιρείες SOGELERG ING (Γαλλία)-LAHMEYER INT (Γερμανία)- OMEC (Ελλάδα) για το Νότιο Τμήμα του Π.Α.Θ.Ε. που εκτείνεται από τον Κόμβο Αγίων Θεοδώρων (στην περιοχή Πελασγίας) μέχρι την παράκαμψη της Πάτρας με συνολική αμοιβή, 1,3 δισ.δρχ. Η σύμβαση υπογράφηκε την 30.7.96 και έχει διάρκεια 4 έτη.

Το έργο που θα υλοποιήσουν οι ως άνω Σύμβουλοι Διαχείρισης του ΠΑΘΕ περιλαμβάνει γενικά την συνδρομή της Ειδικής Υπηρεσίας Δημοσίων 'Εργων Πάτρα - Αθήνα - Θεσσαλονίκη - Εύζωνοι (ΕΥΔΕ/ΠΑΘΕ), που συστάθηκε με το Π.Δ.193/95, στην διοίκηση του έργου με ιδιαίτερη έμφαση στα παρακάτω θέματα:

α. Επίβλεψη των εκπονούμενων μελετών με στόχο την διασφάλιση της ποιότητάς τους.

β. Εφαρμογή συστήματος διοίκησης των επί μέρους έργων (εργολαβιών) σε όλη την κλίμακα των δραστηριοτήτων, και κυρίως εκείνων της άμεσης επίβλεψης (ποιοτικής και ποσοτικής) της κατασκευής των έργων.

γ. Στον προγραμματισμό και στην εφαρμογή του συστήματος ελέγχου ποιότητας όλων των επί μέρους εργολαβιών με εγκατάσταση και λειτουργία, με μέριμνα και δαπάνες του Συμβούλου Διαχείρισης, εργαστηρίων ελέγχου της ποιότητας των υλικών και των κατασκευών.

δ. Μεταφορά τεχνογνωσίας προς τα στελέχη της ΕΥΔΕ/ΠΑΘΕ, σχετικά με τις σύγχρονες μεθόδους διαχείρισης έργων (Project Management).

ε. Συμμετοχή σε όλες τις ενέργειες της ΕΥΔΕ/ΠΑΘΕ για την διοίκηση των έργων σύμφωνα με τον Νόμο 1418/84 και το Π.Δ. 609/85 με έκφραση άποψης προς την Υπηρεσία για όλα τα θέματα που μπορεί να ανακύψουν. Οι τελικές αποφάσεις πάντως λαμβάνονται πάντα από την Υπηρεσία (ΕΥΔΕ/ΠΑΘΕ).

ΕΛΕΥΘΕΡΗ ΛΕΩΦ. ΕΛΥΣΙΝΑΣ-ΣΤΑΥΡΟΥ-Α/Δ ΣΠΑΤΩΝ ΚΑΙ ΔΥΤ.ΠΕΡΙΦ.ΛΕΩΦ.ΥΜΗΤΤΟΥ

Για τις ανάγκες της Σύμβασης Παραχώρησης που υπεγράφει την 23.5.96 και αφορά τη μελέτη, αυτοχρηματοδότηση και εκμετάλλευση της Ελεύθερης Λεωφ. Ελευσίνας - Σταυρού - Α/Δ Σπάτων και Δυτ. Περιφ. Λεωφ. Υμηττού ανατέθηκαν από τον ανάδοχο "ATTIKH OΔΟ" Α.Ε. μετά από σύμφωνη γνώμη του κυρίου του έργου στον Ανεξάρτητο Μηχανικό Εταιρεία GIBB LTD SGI αρμοδιότητες Δ/νουσας Υπηρεσίας για το το κατ' αποκοπή αντικείμενο και Τεχνικού Συμβούλου για τα διάφορα συμπληρωματικά έργα που θα γίνουν με χρηματοδότηση του Υπουργείου. Επίσης ανατέθηκε η αρμοδιότητα ελέγχου και έγκρισης όλων των οριστικών μελετών.

Η σύμβαση υπεγράφη την 20.3.96 με την "ΑΤΤΙΚΗ ΟΔΟ" η οποία την 1.7.96 έδωσε εντολή για έναρξη εργασιών και έχει διάρκεια 6 έτη περίπου.

Το Ελληνικό Δημόσιο θα συμβάλλει κατά το 40% στην αμοιβή του Ανεξάρτητου Μηχανικού που αντιστοιχεί σε ποσό 740 εκατ. δρχ.

Η Υπηρεσία διατήρησε τις αρμοδιότητες της Προϊσταμένης Αρχής.

Οι αποφάσεις παίρνονται μετά από σύμφωνη γνώμη της Προϊσταμένης Αρχής. Σε περίπτωση διαφωνίας οι αποφάσεις υπεισέρχονται στη διαδικασία της διαιτησίας.

ΚΑΤΑΣΚΕΥΗ ΤΩΝ ΕΡΓΩΝ Β' ΦΑΣΗΣ ΨΥΤΤΑΛΕΙΑΣ

Για τον σχεδιασμό - δημοπράτηση - κατασκευή των έργων Β' φάσης της Ψυττάλειας έχει προσληφθεί από το 1995 σαν Τεχνικός Σύμβουλος, η Κοινοπραξία μελετητών "ΑCER ΥΔΡΟΗΛΕΚΤΡΙΚΗ - Γ. ΚΑΡΑΒΟΚΥΡΗΣ - Αν. ΤΕ.Μ." Η Κοινοπραξία Συμβούλου αμείβεται ανά μήνα εργασίας και ανάλογα με τον αριθμό και τον χρόνο απασχόλησης των επιστημόνων που διαθέτει στην Υπηρεσία, σύμφωνα με τις παρακάτω τιμές προσφοράς:

Για απασχόληση επιστήμονα

εμπειρίας άνω των 12 ετών2.500.000 δρχ. χωρίς αναθεώρηση

Για απασχόληση επιστήμονα

εμπειρίας άνω των 5 ετών950.000.000 χωρίς αναθεώρηση

Για απασχόληση ειδικού

εμπειρογνώμονα5.400.000 δρχ. χωρίς αναθεώρηση

Η σύμβαση υπεγράφη την 19.4.95 και έχει διάρκεια 4 έτη.

Σύμφωνα με την ισχύουσα Σύμβαση, ο Σύμβουλος συμμετέχει σε όλες τις διαδικασίες της Δ/νουσας Υπηρεσίας και Προϊσταμένης Αρχής, παρέχοντας συμβουλές επί των θεμάτων που ανακύπτουν, συνυπογράφοντας τα σχετικά έγγραφα.

Οι συμβουλές αυτές λαμβάνονται υπόψη από την Υπηρεσία, που έχει και την τελική ευθύνη προώθησης των αντιστοίχων Αποφάσεων στα αρμόδια όργανα.

- ΕΡΓΑ ΕΚΤΡΟΠΗΣ ΑΧΕΛΩΟΥ

Για τα έργα εκτροπής Αχελώου προς Θεσσαλία έχει προκηρυχθεί διαγωνισμός για την ανάθεση καθηκόντων Τεχνικού Συμβούλου, προϋπολογισμού 1,5 δις δρχ. (χωρίς ΦΠΑ), αλλά δεν έχει ολοκληρωθεί ακόμη η διαδικασία και συνεπώς δεν έχει υπογραφεί σχετική σύμβαση.

- ΖΕΥΞΗ ΜΑΛΙΑΚΟΥ

Μετά από διεθνή διαγωνισμό ανατέθηκαν καθήκοντα παροχής υπηρεσιών Συμβούλου για το έργο Ζεύξης του Μαλιακού στην Κοινοπραξία TEC - HAL CROW - DENCO - METROTECH - ΤΡΑΠΕΖΑ ΠΕΙΡΑΙΩΣ.

Η σχετική σύμβαση υπογράφτηκε στις 7.8.96 με συνολική αμοιβή 289.100.000 δρχ. και χρονική διάρκεια 18 μήνες.

Οι Υπηρεσίες του Συμβούλου συνίστανται στην υποβοήθηση της Υπηρεσίας σε όλες τις απαιτούμενες διαδικασίες για την άρτια προετοιμασία και διενέργεια του διαγωνισμού για την κατασκευή του έργου της Ζεύξης του Μαλιακού.

Διευθύνουσα Υπηρεσία των εργασιών του Συμβούλου είναι το τμήμα α' της Δ/νσης Δ1 και Προϊσταμένη Αρχή είναι η Διεύθυνση Δ1 του ΥΠΕΧΩΔΕ.

Στα συμβατικά τεύχη όλες οι εργασίες του Συμβούλου έχουν κατανεμηθεί σε συγκεκριμένες δραστηριότητες.

Η αρμόδια Υπηρεσία του Υπουργείου σε συνεργασία με τις εκάστοτε αρμόδιες Διευθύνσεις ελέγχει αυτά που υποβάλλει ο Σύμβουλος και που είναι τα σχόλια και οι προτάσεις του Συμβούλου και προχωρεί στην έγκριση ή τροποποίηση αυτών.

'Ολες οι αποφάσεις που αφορούν στην προώθηση και στον συντονισμό απαιτουμένων ενεργειών λαμβάνονται από την Υπηρεσία, η οποία δίνει τις κατάλληλες εντολές στον Σύμβουλο στο μέτρο που αυτές αφορούν σε συμβατικές του υποχρεώσεις.

ΕΡΓΟ ΟΔΙΚΗΣ ΣΗΡΑΓΓΑΣ ΤΥΜΦΡΗΣΤΟΥ

Για το έργο της Οδικής Σήραγγας Τυμφρηστού καθώς και για την εποπτεία των μελετών των Οδικών Σηράγγων χρησιμοποιείται σαν Τεχνικός Σύμβουλος η Κοινοπραξια "ΟΔΟΣΗΡΑΓΓΕΣ" που αποτελείται από τα κάτωθι μελετητικά γραφεία:

α. ΠΑΝΓΑΙΑ Ε.Π.Ε.

β. DENCO Ε.Π.Ε.

γ. ΟΤΜΕ Ε.Π.Ε.

δ. ΥΔΡΟΣΥΣΤΗΜΑ

ε. ΤΕΚΕΜ Ε.Π.Ε.

Σελίδα 5211 

στ. ΕΞΑΡΧΟΥ ΝΙΚΟΛΟΠΟΥΛΟΣ Ε.Π.Ε.

Η σύμβαση για το υπόψη έργο του τεχνικού Συμβούλου υπεγράφη την 28.12.93 κατόπιν διεθνούς διαγωνισμού. Ο σημερινός προϋπολογισμός του έργου του ανέρχεται σε 207.600.400 δρχ. χωρίς Φ.Π.Α. και διάρκεια 40 μήνες.

Η ανωτέρω σύμβαση του Τεχνικού Συμβούλου προβλέπει τη σύσταση γραφείων τόσο στη Δ/νουσα Υπηρεσία όσο και στην Προϊσταμένη Αρχή με διάρκεια λειτουργίας ανάλογη των αναγκών του έργου. Οι σχετικές ενέργειες και αποφάσεις σε ό,τι αφορά τις σχέσεις Συμβούλου και Υπηρεσίας είναι σύμφωνες με τις αρμοδιότητες μιας εκάστης των ανωτέρω υπηρεσιακών μονάδων όπως ο νόμος ορίζει.

Συνεπώς οι Σύμβουλοι υποβοηθούν το έργο εκάστης Υπηρεσιακής Μονάδας (Δ/νουσα Υπηρεσία - Προϊσταμένη Αρχή) ανάλογα των αρμοδιοτήτων των Υπηρεσιακών Μονάδων.

ΕΡΓΟ ΕΝΙΣΧΥΣΗΣ ΥΔΡΕΥΣΗΣ ΤΗΣ ΠΡΩΤΕΥΟΥΣΑΣ ΑΠΟ ΤΟΝ ΕΥΗΝΟ-ΥΔΡΑΓΩΓΕΙΟ ΕΥΗΝΟΥ

Για το πιο πάνω έργο χρησιμοποιείται ως Τεχνικός Σύμβουλος ο Αγγλικός Οίκος "W.S. Atkins International Ltd", που υπέγραψε σύμβαση στις 15.1.97 κατόπιν διεθνούς διαγωνισμού με συνολικό προϋπολογισμό χωρις ΦΠΑ 373.621.013 δρχ. και διάρκεια 30 μήνες.

Η ανωτέρω σύμβαση του Τεχνικού Συμβούλου προβλέπει τη σύσταση γραφείων τόσο στη Δ/νουσα Υπηρεσία όσο και στην Προϊσταμένη Αρχή με διάρκεια λειτουργίας ανάλογη των αναγκών του έργου. Οι σχετικές ενέργειες και αποφάσεις σε ό,τι αφορά τις σχέσεις Συμβούλου και Υπηρεσίας είναι σύμφωνες με τις αρμοδιότητες μιας εκάστης των ανωτέρω υπηρεσιακών μονάδων όπως ο νόμος ορίζει.

Συνεπώς οι Σύμβουλοι υποβοηθούν το έργο εκάστης Υπηρεσιακής Μονάδας (Δ/νουσα Υπηρεσία - Προϊσταμένη Αρχή) ανάλογα των αρμοδιοτήτων των Υπηρεσιακών Μονάδων).

ΖΕΥΞΗ ΠΡΕΒΕΖΑΣ-ΑΚΤΙΟΥ

Για το έργο αυτό έχει προσληφθεί ως Τεχνικός Σύμβουλος η Κοινοπραξία Ramboll - Penco. Η αμοιβή του είναι 1,5 έως 2,6 εκατ. δρχ. ανά ανθρωπομήνα. Η έναρξη της σύμβασης έγινε τον Δεκέμβριο του 1995 και εχει διάρκεια 4 έτη.

Ο Τεχνικός Σύμβουλος συμβουλεύει απλώς και μόνο την Υπηρεσία για τεχνικά θέματα του έργου. Βρίσκεται στα γραφεία της Υπηρεσίας και επί τόπου του έργου και διατυπώνει τις απόψεις του είτε με εκθέσεις/έγγραφα, είτε υπογράφοντας σχέδια, μελέτες κ.λπ. Οι αποφάσεις για το έργο παίρνονται αποκλειστικά και μόνο από την Υπηρεσία.

ΠΑΡΑΚΑΜΨΕΙΣ ΑΓΡΙΝΙΟΥ-ΑΡΤΑΣ ΚΑΙ ΚΥΚΛΟΦΟΡΙΑΚΗ ΣΥΝΔΕΣΗ ΛΙΜΕΝΑ ΗΓΟΥΜΕΝΙΤΣΑΣ

Για τα έργα αυτά έχει προσληφθεί ως Τεχνικός Σύμβουλος το Γραφείο Μελετών ΠΡΙΣΜΑ Ε.Ε. Η έναρξη της σύμβασης έγινε τον Οκτώβριο του 1996 και έχει διάρκεια 4 έτη. Η αμοιβή του είναι 0,7 - 1,9 εκατ. δρχ. ανά ανθρωπομήνα.

Ο Τεχνικός Σύμβουλος συμβουλεύει απλώς και μόνο την Υπηρεσία για τεχνικά θέματα του έργου. Βρίσκεται στα γραφεία της Υπηρεσίας και επί τόπου του έργου και διατυπώνει τις απόψεις του με εκθέσεις/έγγραφα, είτε υπογράφοντας σχέδια, μελέτες κ.λπ.

Οι αποφάσεις για το έργο παίρνονται αποκλειστικά και μόνο από την Υπηρεσία.

ΝΕΟΣ ΛΙΜΕΝΑΣ ΗΓΟΥΜΕΝΙΤΣΑΣ

Για το έργο αυτό έχει προσληφθεί ως Σύμβουλος Διαχείρισης η Κοινοπραξία Γραφείων Μελετών ΑΔΚ - ΤΡΙΤΩν.

Η αμοιβή του είναι από 1,8 έως 2,2 εκατ. δρχ. ανά ανθρωπομήνα.

Η σύμβαση υπεγράφη τον Νοέμβριο του 1996 και έχει διάρκεια 4 έτη.

O Σύμβουλος Διαχείρισης εν μέρει συμβουλεύει την Υπηρεσία και εν μέρει συναποφασίζει μαζί με την Υπηρεσία κυρίως σε θέματα παρακολούθησης, παραλαβής και ποιοτικού ελέγχου των εργασιων που εκτελούνται με ερβολαβία.

ΕΠΕΚΤΑΣΗ ΚΑΙ ΟΛΟΚΛΗΡΩΣΗ ΕΓΚΑΤΑΣΤΑΣΕΩΝ ΕΠΕΞΕΡΓΑΣΙΑΣ ΛΥΜΑΤΩΝ ΘΕΣ/ΝΙΚΗΣ-ΣΤΑΔΙΟ ΙΙ

Το έργο είναι ενταγμένο στο Ταμείο Συνοχής και σύμφωνα με την απόφαση ένταξης στο Κοινοτικό Πρόγραμμα έχει προσληφθεί Τεχνικός Σύμβουλος για όλο το έργο. Ο Τεχνικός Σύμβουλος είναι η Σύμπραξη "Εξάρχου - Νικολόπουλος - Μπενσασσών" Σύμβουλοι Μηχανικοί, ΕΛΤΕΜΕ ΕΠΕ, KNIGHT PIES OLD a Partners και ΑΕW PLAN GMBH.

Η συμβατική αμοιβή ανέρχεται στα 280 εκατ. δρχ. Η σύμβαση υπεγράφη την 29.4.96 και ισχύει για 3 έτη.

Η Δ/νουσα Υπηρεσία του Τεχνικού Συμβούλου είναι η ΕΥΔΕ/Θεσ/νίκης και Προϊσταμένη Αρχή η Δ/νση Δ6 της Γενικής Γραμματείας Δημοσίων 'Εργων.

Οι αποφάσεις κατά την εκτέλεση των έργων λαμβάνονται κατά περίπτωση είτε από τη Δ/νουσα Υπηρεσία είτε από την Προϊσταμένη Αρχή με την συνδρομή του Τεχνικού Συμβούλου ο οποίος δεν υποκαθιστά κατ' ουδένα τρόπο το Δημόσιο.

ΥΔΡΕΥΣΗ ΘΕΣ/ΝΙΚΗΣ ΑΠΟ ΤΟΝ ΠΟΤΑΜΟ ΑΛΙΑΚΜΟΝΑ

Το έργο είναι ενταγμένο στο Ταμείο Συνοχής. Ο Τεχνικός Σύμβουλος του έργου ειναι η Κοινοπραξία "ΥΔΡΟΣΥΣΤΗΜΑ ΕΠΕ" και "SOCIETE DU CANAL DE PRO VENCE (SCP) μέλος του GERSAR".

H συμβατική αμοιβή ανέρχεται στα 204 εκατ. δρχ. Η σύμβαση υπεγράφη την 25.6.96 και ισχύει για 3 έτη.

Η Δ/νουσα Υπηρεσία του Τεχνικού Συμβούλου είναι η 1η ΔΕΚΕ Θεσ/νίκης και Προϊσταμένη Αρχή η Δ/νση Δ6 της Γενικής Γραμματείας Δημοσίων Εργων.

Οι αποφάσεις κατά την εκτέλεση των έργων λαμβάνονται κατά περίπτωση είτε από τη Δ/νουσα Υπηρεσία είτε από την Προϊσταμένη Αρχή με την συνδρομή του Τεχνικού Συμβούλου ο οποίος δεν υποκαθίσταται κατ' ουδένα τρόπο το Δημόσιο.

ΥΔΡΕΥΣΗ ΕΥΡΥΤΕΡΗΣ ΠΕΡΙΟΧΗΣ ΗΡΑΚΛΕΙΟΥ ΚΑΙ ΑΓΙΝΟΥ ΝΙΚΟΛΑΟΥ ΚΡΗΤΗΣ ΑΠΟ ΦΡΑΓΜΑ ΑΠΟΣΕΛΕΜΗ 

Το έργο πρόκειται να ενταχθεί στο Κοινοτικό Πρόγραμμα του Ταμείου Συνοχής και έχει κατακυρωθεί η πρόσληψη του Τεχνικού Συμβούλου του έργου που είναι: η Σύμπραξη "ΑΔΚ Α.Ε." και "Montgomery Wetson Ltd".

H συμβατική δαπάνη ανέρχεται στο ποσό των 150 εκατ. δρχ. Η σύμβαση θα υπογραφεί εντός του Μαρτίου του 1997 και θα ισχύσει για 1 έτος.

Η Δ/νουσα Υπηρεσία καθώς και η Προϊσταμένη Αρχή του Τεχνικού Συμβούλου είναι η Δ/νση Δ6 της Γενικής Γραμματείας Δημοσίων Εργων.

Οι αποφάσεις κατά την εκτέλεση των έργων λαμβάνονται από την Δ/νση Δ6 με την συνδρομή του Τεχνικού Συμβούλου ο οποίος κατ' ουδένα τρόπο δεν αντικαθιστά το Δημόσιο.

ΛΙΜΑΝΙ ΑΛΕΞΑΝΔΡΟΥΠΟΛΗΣ

Εχει προσληφθεί ως Σύμβουλος επίβλεψης το γραφείο "ΑΔΚ Σύμβουλος Μηχανικός ΑΕ" με αμοιβή αρχικής σύμβασης 60 εκατ. δρχ. Η σύμβαση υπεγράφη την 29.8.95 και έχει διάρκεια 14 μήνες. Η συμπληρωματική σύμβαση 30 εκατ. δρχ. υπεγράφη την 5.11.96 και έχει διάρκεια 7 μήνες με το ίδιο γραφείο.

Ο Τεχνικός Σύμβουλος έχει προσληφθεί για την υποβοήθηση 

Σελίδα 5212 

του έργου της Υπηρεσίας του Υπουργείου και ειδικότερα:

α. Εχει εγκαταστήσει στον τόπο του έργου μηχανικούς που το παρακολουθούν παράλληλα με τους αρμόδιους του Δημοσίου και ανά μήνα παραδίδουν εκθέσεις προόδου και προβλημάτων των έργων.

β. Επεξεργάζεται στο γραφείο του τα τεχνικά προβλήματα (θεμελιώσεις, Κυψελωτοί Τεχν. Ογκόλιθοι κ.λπ.) ή νομικά (ενστάσεις, αιτήσεις θεραπείας κ.λπ.) που ανακύπτουν στο έργο, προτείνουν τρόπους επίλυσης και εκθέτουν απόψεις.

γ. Συμμετέχει στις διάφορες συσκέψεις και συζητήσεις είτε στον τροπο του έργου ή στις αρμόδιες Υπηρεσίες.

Στο έργο η αρμόδια Υπηρεσία του Δημοσίου δίνει τις εντολές και ετοιμάζει τις αποφάσεις και τις εισηγήσεις λαμβάνοντας υπόψη και τις απόψεις των Τεχνικών Συμβούλων.

ΛΙΜΑΝΙ ΗΡΑΚΛΕΙΟΥ

Για το έργο έχει προσληφθεί ως Σύμβουλος Επίβλεψης το γραφείο "DENCO Σύμβουλοι Μηχανικοί ΕΠΕ" με αμοιβή 60 εκατ. δρχ. Η σύμβαση υπεγράφη την 29.11.95 και έχει διάρκεια 19 μήνες.

Ο Τεχνικός Σύμβουλος έχει προσληφθεί για την υποβοήθηση του έργου της Υπηρεσίας του Υπουργείου και ειδικώτερα:

α. Εχει εγκαταστήσει στον τόπο του έργου μηχανικούς που το παρακολουθούν παράλληλα με τους αρμόδιους του Δημοσίου και ανά μήνα παραδίδουν εκθέσεις προόδου και προβλημάτων των έργων.

β. Επεξεργάζεται στο γραφείο του τα τεχνικά προβλήματα (θεμελιώσεις, Κυψελωτοί Τεχν. Ογκόλιθοι κ.λπ.) ή νομικά (ενστάσεις, αιτήσεις θεραπείας κ.λπ.) που ανακύπτουν στο έργο, προτείνουν τρόπους επίλυσης και εκθέτουν απόψεις.

γ. Συμμετέχει στις διάφορες συσκέψεις και συζητήσεις είτε στον τόπο του έργου ή στις αρμόδιες Υπηρεσίες.

Στο έργο η αρμόδια Υπηρεσία του Δημοσίου δίνει τις εντολές και ετοιμάζει τις αποφάσεις και τις εισηγήσεις λαμβάνοντας υπόψη και τις απόψεις των τεχνικών Συμβούλων.

ΛΙΜΑΝΙ ΡΟΔΟΥ

Για το έργο αυτό έχει προσληφθεί ως Σύμβουλος Επίβλεψης το γραφείο "ΡΟΓΚΑΝ και Συνεργάτες" με αμοιβή 60 εκατ. δρχ. Η σύμβαση υπεγράφη την 11.3.96 και έχει διάρκεια 19 μήνες".

Ο Τεχνικός Σύμβουλος έχει προσληφθεί για την υποβοήθηση του έργου της Υπηρεσίας του Υπουργείου σύμφωνα με το προηγούμενο έργο.

ΑΠΟΠΕΡΑΤΩΣΗ ΟΙΚΟΔΟΜΙΚΩΝ ΚΑΙ Η/Μ ΕΓΑΚΤΑΣΤΑΣΕΩΝ ΤΟΥ ΕΦΕΤΕΙΟΥ ΑΘΗΝΩΝ ΚΑΙ ΑΙΘΟΥΣΑΣ ΕΟΡΤΩΝ ΤΟΥ ΔΙΚΗΓΟΡΙΚΟΥ ΣΥΛΛΟΓΟΥ ΑΘΗΝΩΝ

Για το έργο αυτό έχει προσληφθεί ως Τεχνικός Σύμβουλος η ομαδα των γραφείων Ταλός Μελετητική ΑΕ, Αναπτυξιακές Μελέτες ΕΠΕ, Γ. Καφετζόπουλος - Δ. Μπενάκος και Ι. Πριντάκος και ΣΙΑ ΕΕ.

Η δαπάνη της αμοιβής του ανέρχεται στο ποσό των 58 εκατ. δρχ. και έχει διάρκεια 12 μηνών.

Η πρόσληψή του αφορά στην παροχή συνδρομής της Υπηρεσίας στο στάδιο της κατασκευής για τις Η/Μ εγκαταστάσεις και ειδικότερα στη σύνταξη τροποποιητικών μελετών του έργου με την υποχρέωση να συνυπογράφει τις μελέτες.

Οι αποφάσεις λαμβάνονται από την Υπηρεσία.

Ο Υπουργός

Κ. ΛΑΛΙΩΤΗΣ"

13. Στην με αριθμό 2587/25-2-97 ερώτηση δόθηκε με το υπ' αριθμ. 6958/21-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης με αριθμό 2587/25.2.97 που κατέθεσε στη Βουλή ο Βουλευτής κ. Ιωάννης Δραγασάκης η οποία αναφέρεται στη χρονική διάρκεια των εκπαιδευτικών αδειών σε δημοσίους υπαλλήλους για το εσωτερικό (ν. 232/75 σε συνδυασμό με το άρθρο 124 Υ.Κ.), σας πληροφορούμε ότι είτε η εκπαιδευτική άδεια αφορά το εξωτερικό ή το εσωτερικό χορηγείται από τον αρμόδιο Υπουργείο κατόπιν αιτήσεως των υπαλλήλων και μετά από σύμφωνη γνώμη του οικείου Υπηρεσιακού Συμβουλίου.

Η χρονική διάρκεια ορίζεται ρητά στην παρ. 3 του άρθρου 117 του Υ.Κ. όπου δεν δύναται να χορηγηθεί εκπαιδευτική άδεια πέραν της διετίας, εν συνόλω, ενώ στην παρ. 1 του άρθρου 120 όπου ρυθμίζεται το θέμα της χρονικής διάρκειας των υποτρόφων δημοσίων υπαλλήλων ορίζεται ότι παρέχεται δι' ίσον προς τον χρόνο υπηρεσίας της υποτροφίας πάντως ουχί πέραν των τριών ετών.

Τέλος, σας πληροφορούμε ότι στο Υπουργείο Εσωτερικών, Δημόσιας Διοίκησης και Αποκέντρωσης κατά την τελευταία πενταετία έχει χορηγηθεί εκπαιδευτική άδεια εσωτερικού σε έναν μόνο υπάλληλο διάρκειας δύο ετών, η οποία παρατάθηκε για ένα ακόμη έτος, ώστε να περατώσει τη διατριβή του και να συμβαδίσει η εν λόγω παράταση με την χορηγούμενη τριετή υπογροφία από το Ι.Κ.Υ.

Σε υπαλλήλους δε της Γενικής Γραμματείας Δημόσιας Διοίκησης του ΥΠΕΣΔΔΑ δεν έχει χορηγηθεί την τελευταία πενταετία εκπαιδευτική άδεια για σπουδές στο εσωτερικό.

Επίσης, δεν υπάρχει σκοπιμότητα προώθησης τροπολογίας ή ερμηνευτικής εγκυκλίου προς τις υπηρεσίες του Δημοσίου οι οποίες γνωρίζουν εδώ και χρόνια το όλο θεσμικό πλαίσιο των εκπαιδευτικών αδειών. Είναι δε τακτική και υποχρέωση του ΥΠΕΣΔΔΑ σε οποιαδήποτε πέραν του Υπαλληλικού Κώδικα, νέα ρύθμιση, να ενημερώνονται όλες οι υπηρεσιακές μονάδες Εκπαίδευσης και Διοικητικού των Υπουργείων και ν.Π.Δ.Δ. για να μην υπάρχει διαφοροποίηση στο συγκεκριμένο θέμα.

Ο Υφυπουργός

ΑΝ. ΜΑΝΤΕΛΗΣ"

14. Στην με αριθμό 2591/26-2-97 ερώτηση δόθηκε με το υπ' αριθμ. 1101/21-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2591/26.2.97 που κατέθεσε ο Βουλευτής κ. Μ. Κεφαλογιάννης για τα θέματα της αρμοδιότητάς μας, σας πληροφορούμε ότι μετά τη σφοδρή ανεμοθύελλα που σημειώθηκε το Σάββατο 22/2/97 και έπληξε την επαρχία Βιάννου του Νομού Ηρακλείου, καθώς και τα νότια παράλια του νομού Λασιθίου προκαλώντας σημαντικές ζημιές σε θερμοκηπιακές κυρίως καλλιέργειες (αγγούρια - τομάτες) ο ΕΛΓΑ επιλήφθηκε άμεσα. Συγκεκριμένα ο αρμόδιος γεωπόνος - επόπτης του Υποκ/τος στο Ηράκλειο διενήργησε τις απαραίτητες επισημάνσεις στην πληγείσα περιοχή στις 24 και 25/2/97 έτσι ώστε ο ΕΛΓΑ να έχει μια πλήρη εικόνα της έκτασης και του ύψους των ζημιών.

Οι εξατομικευμένες εκτιμήσεις προβλέπεται να αρχίσουν πριν τη λήξη της 12ήμερης προθεσμίας υποβολής δηλώσεων ζημιάς και θα ολοκληρωθούν σε σύντομο χρονικό διάστημα.

Μετά την ολοκλήρωση των εκτιμήσεων θα καταβληθεί κάθε δυνατή προσπάθεια ώστε οι αποζημιώσεις στους δικαιούχους παραγωγούς να καταβληθούν το συντομότερο δυνατόν.

Επίσης, το Υπουργείο Γεωργίας συγκεντρώνει στοιχεία για τις ζημιές που προκλήθηκαν στις γεωργοκτηνοτροφικές εκμεταλλεύσεις από την πρόσφατη ανεμοθύελλα και οι οποίες δεν καλύπτονται ασφαλιστικά απο τον ΕΛ.Γ.Α. προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να εξετάσει τη δυνατότητα και αναγκαιότητα λήψης μέτρων υπέρ των πληγέντων παραγωγών.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

15. Στην με αριθμό 2596/26-2-97 ερώτηση δόθηκε με το υπ' αριθμ. 1102/21-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2596/26.2.97 που κατέθεσε ο Βουλευτής κ. Β. Πάππας για τα θέματα της αρμοδιότητάς μας, σας υποβάλλουμε συνημμένα απόσπασμα πρακτικών της 4ης/7.2.97 συνεδρίασης του Διοικητικού Συμβουλίου, το οποίο εκφράστηκε για τις εν λόγω ρυθμίσεις.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

16. Στην με αριθμό 2600/26-2-97 ερώτηση δόθηκε με το υπ' αριθμ. 264/20-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ' αριθμ. 2600/26-2-97 του Βουλευτή κ. Π. Τατούλη, σας διαβιβάζουμε, συνημμένα αντίγραφο του εγγράφου υπ' αριθμ. ΦΒ6/3051 ταυτ. 17-3-96 του κ. Προέδρου του Τ.Ε.Ι. Αθήνας, με το οποίο δίδεται στα θέματα της ερώτησης.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

17. Στην με αριθμό 2601/26-2-97 ερώτηση δόθηκε με το υπ' αριθμ. 265/20-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ' αριθμ. 2601/26-2-97 του 

Σελίδα 5213 

Βουλευτή κ. Π. Τατούλη, σας γνωρίζω τα ακόλουθα:

Η Ιατρός Μικροβιολόγος διορίσθηκε με την υπ' αριθμ. Ε5/4692/8-8-88 Υπουργική απόφαση, αναδρομικά από 24-5-84 σε εκτέλεση της υπ' αριθμ. 719/1985 απόφασης του Διοικητικού Εφετείου Αθήνας, ως καθηγήτρια Εργαστηρίων κλάδου 23 στην Σχολή ΑΣΣΥΚΠ του τέως ΚΑΤΕΕ Αθήνας σύμφωνα με την σχετική προκήρυξη της Σχολής αυτής.

Ο διορισμός της εκπαιδευτικού αυτής έγινε σε Σχολή και όχι σε συγκεκριμένο τμήμα του τέως ΚΑΤΕΕ Αθήνας.

Επειδή όμως τα ΚΑΤΕΕ καταργήθηκαν με το άρθρο 35, παρ. 1 του νόμου 1404/1983 και τα διαδέχτηκαν τα Τ.Ε.Ι., σύμφωνα με το άρθρο 1 παρ.1 του ιδίου νόμου, η Ιατρός αυτή εντάχθηκε σύμφωνα με το άρθρο 38 του νόμου αυτού, με την υπ' αριθμ. Ε5/1014/12-4-89 Υπουργική απόφαση, αναδρομικά από την ημερομηνία αρχικού διορισμού της στην αντίστοιχη με την ΑΣΣΥΚΠ Σχολή του Τ.Ε.Ι., την ΣΕΥΠ και διατέθηκε στην Σχολή αυτή και όχι σε συγκεκριμένο τμήμα.

Το Συμβούλιο του ΤΕΙ Αθήνας με το υπ' αριθμ. 9/21-2-89 πρακτικό του και λαμβάνοντας υπόψη τις ανάγκες της Σχολής σε μόνιμο εκπαιδευτικό προσωπικό, και τις κενές θέσεις στις βαθμίδες Ε.Π., τοποθέτησε την Ιατρό αυτή στο τμήμα Οπτικής, αφ' ενός επειδή στο τμήμα Ιατρικών Εργαστηρίων υπηρετούσαν ήδη πέντε εκπαιδευτικοί ανωτέρων βαθμίδων Ιατροί Μικροβιολόγοι, οι οποίοι υπερκάλυπταν τις ανάγκες του συγκεκριμένου τμήματος στο μάθημα αυτό και αφ' ετέρου επειδή στο τμήμα Οπτικής υπήρχε κενή θέση ανώτερης βαθμίδας Ε.Π. στην οποία είχε ήδη εξελιχθεί η πιο πάνω γιατρός, για την διδασκαλία βασικών Ιατρικών Μαθημάτων, τα οποία μπορούν και γνωρίζουν να διδάξουν Ιατροί όλων των ειδικοτήτων, αφού αποτελούν τα βασικά ιατρικά μαθήματα, που διδάσκονται στις Ιατρικές Σχολές των Πανεπιστημίων, πριν από την απόκτηση της ιατρικής ειδικότητας και τα μαθήματα αυτά αποτελούν τα βασικά μαθήματα υποδομής στα τέσσερα πρώτα εξάμηνα σπουδών τα τμήματα Οπτικής - μεταξύ των οποίων και η Ανατομία.

Επιπροσθέτως η Ιατρός αυτή σύμφωνα με το άρθρο 5 παρ. 6 του ν. 1404/1983, διδάσκει και μαθήματα ειδικότητάς της, στο οποίο έχει εξειδικευθεί και στο τμήμα Ιατρικών Εργαστηρίων της ίδιας Σχολής.

Οι τυχόν προσλαμβανόμενοι, έκτακτοι εκπαιδευτικοί για μαθήματα Μικροβιολογίας, απασχολούνται στα Μικροβιολογικά Εργαστήρια του τμήματος Ιατρικών Εργαστηρίων στην κατώτερη βαθμίδα καθηγητού εφαρμογών, για την διεξαγωγή των Εργαστηριακών Ασκήσεων από τους σπουδαστές, απασχόληση η οποία σύμφωνα με το άρθρο 20 παρ. 1 εδαφ. Α' του ν. 1404/1983 δεν ανατίθεται στις ανώτερες βαθμίδες Ε.Π. (Καθηγητές - Επίκουροι), οι οποίοι παρέχουν κυρίως θεωρητικές γνώσεις, ανωτέρω επιπέδου, όπως η συγκεκριμένη Ιατρός.

Επομένως η διδασκαλία βασικών Ιατρικών Μαθημάτων και εξειδικευμένου Μικροβιολογικού μαθήματος ανωτέρου επιπέδου, που διδάσκει η συγκεκριμένη Ιατρός όχι μόνο δεν υποβιβάζει την εκπαιδευτική διαδικασία, αλλά αντιθέτως την αναβαθμίζει αφού διδάσκει βασικά ιατρικά θεωρητικά μαθήματα υψηλού επιπέδου, για τα οποία άλλωστε δεν υπάρχει αντίστοιχη ειδικότητα στην ιατρική επιστήμη.

Οσον αφορά την διδασκαλία του μαθήματος Ανατομία, Εργαστήριο πλήρες στο μάθημα αυτό δεν μπορεί να γίνει, γιατί δεν υπάρχει ανατομείο, στο ΤΕΙ, ούτε διαθέσιμα πτώματα, οι δε ώρες εργαστηρίου διδάσκονται ως θεωρία και με απεικονιστικές μεθόδους και το μάθημα αυτό βαθμολογείται ως θεωρητικό σύμφωνα με τον τρόπο που ορίζει ο κανονισμός σπουδών, όπως συμβαίνει και με άλλα μαθήματα για τα οποία δεν λειτουργούν αντίστοιχα Εργαστήρια στο ΤΕΙ, ούτε και είναι δυνατόν να ασκηθούν οι σπουδαστές σε Εργαστήρια Νοσοκομείων.

Επομένως η τοποθέτηση της Ιατρού αυτής στο τμήμα Οπτικής και η απασχόλησή της στα προαναφερθέντα τμήματα είναι εντελώς σύννομη.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

18. Στην με αριθμό 2602/26-2-97 ερώτηση δόθηκε με το υπ' αριθμ. 266/20-3-97 έγγραφο από τον Υφυπουργό Παιδείας η ακόλουθη απάντηση:

"Απαντώντας στην ερώτηση υπ' αριθμ. 2602/26.2.97 του Βουλευτή κ. Πέτρου Τατούλη, σας γνωρίζω τα ακόλουθα:

Στο Τμήμα Ιατρικών Εργαστηρίων του ΤΕΙ Αθηνών υπηρετεί τακτικό μέλος εκπαιδευτικού προσωπικού (ΕΠ) της βαθμίδας του επίκουρου καθηγητή (προσφάτως εξελίχθηκε από την βαθμίδα του καθηγητή εφαρμογών) το οποίο κατέχει και θέση ειδικευόμενου ιατρού στο Σισμανόγλειο Νοσοκομείο.

Στο αναφερόμενο μέλος Ε.Π. δόθηκε η δυνατότητα απόκτησης ειδικότητας σύμφωνα με την αριθμ. ΔΥ/37393/3.8.93 απόφαση του Υπουργείου Υγείας και Πρόνοιας, που είναι και το αποκλειστικά αρμόδιο υπουργείο για την πρόσληψη των ειδικευόμενων ιατρών.

Αναφορικά με το θέμα της χορήγησης εκπαιδευτικής άδειας στην ανωτέρω εκπαιδευτικό σας γνωστοποιούμε ότι πράγματι αρχικά το Υπουργείο Παιδείας ειχε αρνηθεί με το αριθμ. Φ5/Ε5/157/3.2.95 έγγραφό του τη χορήγηση εκπαιδευτικής άδειας στην ανωτέρω, στη συνέχεια όμως το Συμβούλιο του ΤΕΙ Αθήνας με το αριθμ. 11/4.4.95 πρακτικό του επανέφερε το θέμα της χορήγησης εκπαιδευτικής άδειας υποστηρίζοντας ότι η απασχόληση της ανωτέρω ως ειδικευομένης ιατρού δεν αποτελεί συνάρτηση με τις απασχολήσεις και εργασίες που προβλέπει το άρθρο 20 περιπτ. Δ' του ν. 1404/83.

Ο ισχυρισμός αυτός έγινε δεκτός από το Υπουργείο Παιδείας και για το λόγο αυτό χορηγήθηκε στη συνέχεια η εκπαιδευτική άδεια.

Συνεπώς με βάση τα όσα προαναφέρθηκαν δεν υφίσταται λόγος περαιτέρω ελέγχου της υπόθεσης αυτής.

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

19. Στην με αριθμό 2603/26-2-97 ερώτηση δόθηκε με το υπ' αριθμ. 1338/18-3-97 έγγραφο από τον Υφυπουργό Υγείας η ακόλουθη απάντηση:

"Απαντώντας στην αριθμ. 2603/26-2-97 ερώτηση που κατέθεσε στη Βουλή των Ελλήνων ο Βουλευτής κ. Πέτρος Τατούλης, σχετικά με διορισμό εκπροσώπων των Τ.Ε.Ι. στο Συμβούλιο αναγνώρισης επαγγελματικών τίτλων για την άσκηση Επαγγελμάτων Υγείας και Πρόνοιας, σύμφωνα με την οδηγία 89/48/ΕΟΚ σας γνωρίζουμε ότι, το Υπουργείο μας επανεξετάζει το θέμα και εφόσον διαπιστωθεί ότι οι ορισθέντες εκπρόσωποι δεν πληρούν τις προϋποθέσεις που τίθενται από την αριθμ. Α4/4112/24-6-92 Υπ.Απόφ. θα γίνουν οι απαραίτητες ενέργειες, για τον διορισμό εκπροσώπων, αναλόγων προσόντων.

Ο Υφυπουργός

ΜΑΝΩΛΗΣ ΣΚΟΥΛΑΚΗΣ"

20. Στην με αριθμό 2604/26-2-97 ερώτηση δόθηκε με το υπ' αριθμ.267/20.3.97 έγγραφο από τον Υφυπουργό Παιδείας η ακόλουθη απάντηση.

Απαντώντας στην ερώτηση υπ' αριθμ. 2604/26.2.97 του Βουλευτή κ. Π. Τατούλη, σας διαβιβάζουμε συνημμένα, αντίγραφο του εγγράφου υπ' αριθμ. ΦΒ6/305φ1 ταυτ./17-3-97 του κ. Προέδρου του Τ.Ε.Ι. Αθήνας, με το οποίο δίδεται απάντηση στα θέματα της ερώτησης.

Συνημμένο:Εγγραφα Φ Β6/3051 ταυτ/17.3.97 ΤΕΙ Αθήνας

Ο Υφυπουργός

ΙΩΑΝΝΗΣ ΑΝΘΟΠΟΥΛΟΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).

21. Στην με αριθμό 2612/26-2-97 ερώτηση δόθηκε με το υπ' αριθμ. 1115/17-3-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2612 που κατατέθηκε 

Σελίδα 5214 

στις 26-2-97 από τους Βουλευτές κ.κ. Νίκο Γκατζή και Αχιλλέα Κανταρτζή, επισυνάπτουμε για ενημέρωσή σας το με αρ. πρ. 201/ΦΜ/11-3-97 έγγραφο του ΟΚΧΕ σχετικά με το θέμα.

Ο Υπουργός

Κ. ΛΑΛΙΩΤΗΣ"

Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)

22. Στην με αριθμό 2615/26-2-97 ερώτηση δόθηκε με το υπ' αριθμ. 12806/20-3-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 2615/26-2-97 που κατατέθηκε από τους Βουλευτές κ.κ. Λ. Αυδή και Αχ. Κανταρτζή και αφορά στα τυπικά προσόντα πρόσληψης προσωπικού στους ΟΤΑ, σας γνωρίζουμε τα εξής:

Είναι στις προθέσεις του Υπουργείου η άμεση τροποποίηση των σχετικών Π.Δ/των που αφορούν στα τυπικά προσόντα διορισμού υπαλλήλων στους ΟΤΑ δεδομένου ότι όχι μόνο έχουν χορηγηθεί από τα Εκπαιδευτικά Ιδρύματα (ΑΕΙ και ΤΕΙ) και νέοι τίτλοι σπουδών (νέες ειδικότητες) αλλά θα πρέπει να προσαρμοστούν και στην Κοινοτική Νομοθεσία (πρόσληψη ως υπαλλήλων και πολιτών των Κρατών Μελών της Κοινότητας).

Ως εκ τούτου δεν μπορεί να εξεταστεί η δυνατότητα καθιέρωσης λιγότερων τυπικών προσόντων πρόσληψης για Ελληνες πολίτες, οι οποίοι έχουν τα ίδια δικαιώματα και υποχρεώσεις, ρύθμιση η οποία θα οδηγούσε στην εκ μέρους του Κράτους διάκριση των πολιτών.

Ο Υφυπουργός

Λ. ΠΑΠΑΔΗΜΑΣ"

23. Στην με αριθμό 2619/26-2-97 ερώτηση δόθηκε με το υπ' αριθμ. 13/19-3-97 έγγραφο από τον Υφυπουργό Οικονομικών η ακόλουθη απάντηση:

"Απαντώντας στην ερώτηση 2619/26-2-97 του Βουλευτή κ. Δραγασάκη Γιάννη αναφορικά με το εν περιλήψει θέμα, σας γνωρίζουμε τα κατωτέρω:

1. Η μετοχοποίηση της εταιρίας γίνεται στα πλαίσια της Κυβερνητικής πολιτικής για εισαγωγή στο χρηματιστήριο επιχειρήσεων που ελέγχονται από το Δημόσιο. Για τα Καταστήματα Αφορολογήτων Ειδών "ΚΑΕ Α.Ε." έχει αποφασισθεί η μετοχοποίησή τους μέχρι το 25% μέσω του χρηματιστηρίου.

2. Ο τρόπος αυτός εξυπηρετεί απόλυτα την διαφάνεια και εξασφαλίζει το ενιαίο της επιχείρησης, αφού έτσι θα φανεί η δυναμική της μετοχής της εταιρίας και το κράτος θα εξασφαλίσει το μεγαλύτερο δυνατό τίμημα.

3. Η εισαγωγή της εταιρίας στο χρηματιστήριο γίνεται μετα την απόφαση του ΥΠΕΘΟ να εκχωρήσει την εκμετάλλευση των Καταστημάτων Αφορολογήτων ειδών του Αεροδρομίου των Σπάτων στην "ΚΑΕ ΑΕ", όπως αποφασίσθηκε στην Κυβερνητική Επιτροπή, αφού το δικαίωμα αυτό ανήκει αποκλειστικά στο ΥΠΕΘΟ. Η εκχώρηση της λειτουργίας των Αφορολογήτων των Σπάτων στην "ΚΑΕ Α.Ε." αποτελούσε παλιό και μακροχρόνιο αίτημα των εργαζομένων στα ΚΑΕ το οποίο με την παραπάνω απόφαση ικανοποιείται και δικαιώνονται οι αγώνες των εργαζομένων.

4. Μετά την μετοχοποίηση του 25% η εταιρία θα παραμείνει υό κρατικό έλεγχο.

5. Για τις λεπτομέρειες της λειτουργίας Καταστήματος Αφορολόγητων στο Αεροδρόμιο Σπάτων (έκτακτη θέση κ.λπ.,) θα ισχύσουν οι διατάξεις του Π.Δ. 86/79 που ισχύουν και σήμερα.

6. Η αναπτυξιακή πορεία της επιχείρησης βρίσκεται σε εξέλιξη και πρόσφατα λειτούργησε το Κατάστημα ΚΑΣΤΑΝΕΩΝ, τον επόμενο μήνα θα λειτουργήσει το Κατάστημα ΚΑΛΑΜΑΤΑΣ και είναι προγραμματισμένο να ανοίξουν σύντομα τα Καταστήματα ΚΑΚΑΒΙΑΣ, ΑΡΑΞΟΥ, ΑΚΤΙΟΥ, ΣΑΝΤΟΡΙΝΗΣ, ΚΡΥΣΤΑΛΛΟΠΗΓΗΣ και λιμένος ΡΟΔΟΥ. Παράλληλα ανακαινίζονται σειρά από τα ήδη λειτουργούντα καταστήματα.

7. Βρίσκεται στο τελικό στάδιο η ανάπτυξη των νέων δραστηριοτήτων και σύντομα θα πραγματοποιηθούν οι πρώτες χονδρικές πωλήσεις, η επιστροφή του ΦΠΑ και η λειτουργία Καταστημάτων σε ξένες χώρες, δραστηριότητες που θα δώσουν προοπτική στην εταιρία και μετά το 2000.

Ο Υφυπουργός

ΓΕΩΡΓΙΟΣ ΔΡΥΣ"

23α. Στην με αριθμό 2623/27-2-97 ερώτηση δόθηκε με το υπ' αριθμ. 1114/24-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2623/27-2-97 που κατέθεσαν οι Βουλευτές κ.κ. ν. Γκατζής, Β. Μπούτας για τα θέματα της αρμοδιότητάς μας σας πληροφορούμε τα εξής:

Η αρμοδιότητα για τον Προγραμματισμό των Δασικών Εργων και Εργασιών Νομαρχιακού επιπέδου έχει μεταβιβασθεί στις Περιφερειακές Δασικές Αρχές και ως εκ τούτου για τις αναδασώσεις στην Αλόννησο απαιτείται συνεννόηση του Δήμου Αλοννήσου με την Τοπική Δασική Αρχή ώστε στα πλαίσια των δυνατοτήτων της και τις ανάγκες της ευρύτερης περιοχής να εντάξει στο Πρόγραμμά της τις προτεινόμενες αναδασωτικές εργασίες.

Ο Υπουργός

ΣΤΕΦ. ΤΖΟΥΜΑΚΑΣ"

24. Στην με αριθμό 2623/27-2-97 ερώτηση δόθηκε με το υπ' αριθμ. 12865/24-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της ερώτησης 2623/27-2-97 που κατατέθηκε στη Βουλή των Ελλήνων από τους Βουλευτές κ.κ. Β. Μπούτα και ν. Γκατζή και αναφέρεται στο πιο πάνω θέμα, σας πληροφορούμε ότι:

1. Ο προγραμματισμός των έργων που εντάχθηκαν στο ΙΙ Ευρωπαϊκό Πλαίσιο Στήριξης έγινε το έτος 1994 από τα αρμόδια όργανα του Δημοκρατικού Προγραμματισμού. Στα πλαίσια του ΙΙ Ε.Π.Σ. 1994 - 1999 έχουν προγραμματισθεί και εκτελούνται σημαντικά έργα στο Δήμο Αλοννήσου όπως:

- Εργα τοπικής σημασίας (ύδρευση, οδοποιϊα, αλιευτικά καταφύγια κ.λπ.) προϋπολογισμού 250 εκατ. δρχ.

- Μεγάλα έργα γενικότερης σημασίας που είναι το "Θαλάσσιο Πάρκο", προϋπολογισμού 1 δισ. δρχ. και η "Κατασκευή λιμνοδεξαμενής στην Καστανιά", προϋπολογισμού 0,9 δισ. δρχ.

2. Στο πρόγραμμα ΕΖΕΣ έχει προταθεί και αναμένεται η οριστική ένταξη του έργου "Αποχέτευση - Βιολογικός καθαρισμός Αλοννήσου, προϋπολογισμού 500 εκατ. δρχ."

3. Οσον αφορά τα αθλητικά έργα υποδομής δεν είναι επιλέξιμα σύμφωνα με τα κριτήρια της Ευρωπαϊκής 'Ενωσης και η χρηματοδότησή τους είναι αρμοδιότητα της Γενικής Γραμματείας Αθλητισμού.

4. Για την κατασκευή υπογείων δικτύων ΔΕΗ και ΟΤΕ στον παραδοσιακό οικισμό Αλοννήσου, αρμόδιοι είναι οι αντίστοιχη οργανισμοί.

5. Για την εγκατάσταση αιολικής ενέργειας ή φωτοβολταϊκών μονάδων αρμόδιο είναι το Υπουργείο Ανάπτυξης.

Ο Υφυπουργός

Λ. ΠΑΠΑΔΗΜΑΣ"

25. Στην με αριθμό 2623/27-2-97 ερώτηση δόθηκε με το υπ' αριθμ. 246/20-3-97 έγγραφο από τον Υφυπουργό Πολιτισμού η ακόλουθη απάντηση:

"Σε απάντηση της ερώτησης 2623/27-2-97 σχετικά με το θέμα της κατασκευής αθλητικών εγκαταστάσεων στο Δήμο Αλοννήσου, σας γνωρίζουμε τα εξής:

Θα πρέπει να υποβληθούν συγκεκριμένα αιτήματα από τον Δήμο στην Γ.Γ.Α. για τα τρια (3) έργα βασικής αθλητικής υποδομής που αναφέρονται στην σχετική σας ερώτηση.

Τα αιτήματα αυτά θα πρέπει να συνοδεύονται απαραίτητα από προϋπολογισμούς και τεχνικές περιγραφές που θα συντάξουν οι Τεχνικές Υπηρεσίες του Δήμου Αλοννήσου ή

Σελίδα 5215 

της Δ/νσης Τεχνικών Υπηρεσιών της Νομαρχίας Μαγνησίας.

Μετά την υποβολή των στοιχείων αυτών και αφού ελέγξει η Γ.Γ.Α. τις τεχνικές λύσεις και το κόστος και για τα τρία έργα (κατασκευή στίβου, κατασκευή κλειστού γυμναστηρίου, κατασκευή κολυμβητηρίου) θα μπορέσει να εξετάσει τη δυνατότητα της σταδιακής ένταξής τους στον Προγραμματισμό νέων αθλητικών έργων.

Ο Υφυπουργός

ΑΝΔΡΕΑΣ ΑΘ. ΦΟΥΡΑΣ"

26. Στην με αριθμό 2624/27-2-97 ερώτηση δόθηκε με το υπ' αριθμ. 1115/24-3-97 έγγραφο απο τον Υπουργό Γεωργίας η ακόλουθη απάντηση:

"Απαντώντας στην ερώτηση 2624/27-2-97 που κατέθεσαν οι Βουλευτές κ.κ. ν. Γκατζής, Β. Μπούτας για τα θέματα της αρμοδιότητάς μας, σας πληροφορούμε τα εξής:

Στο σχεδιασμό του 1997 για τη διασπορά των εναερίων μέσων αεροπυρόσβεσης, θα εξετασθεί και η δυνατότητα αεροστάθμευσης από το Α/Δ Ελευσίνας στο αντίστοιχο Αγχιάλου δύο (2) πυρ/κών αεροπλάνων CL - 215.

Η μεταστάθμευση όμως των αεροπλάνων αυτών, κατά την επικείμενη αντιπυρική περίοδο θα εξαρτηθεί τελικά από τη δυνατότητα του ΓΕΑ να υποστηρίξει τα κλιμάκια διασποράς με ιπτάμενο και τεχνικό προσωπικό εδάφους.

Τέλος σχετικά με την ενίσχυση του Νομού με πυροσβεστικά οχήματα, επί του παρόντος υπάρχει αδυναμία, πλην όμως το αίτημα καταγράφεται προκειμένου να ικανοποιηθεί σε μελλοντική προμήθεια.

Ο Υπουργός

ΣΤ. ΤΖΟΥΜΑΚΑΣ"

27. Στην με αριθμό 2624/27-2-97 ερώτηση δόθηκε με το υπ' αριθμ. 363/19-3-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 2624/27-2-97 που υποβλήθηκε στη Βουλή από τους Βουλευτές κ.κ. Γκατζή και Β. Μπούτα αναφορικά με την ενίσχυση της αντιπυρικής προστασίας του νομού Μαγνησίας, και όσον αφορά τα θέματα αρμοδιότητας του Υπουργείου σας πληροφορούμε τα εξής:

'Οπως είναι γνωστό, ο Νομός Μαγνησίας συγκαταλέγεται μεταξύ των πρώτων Νομών της Χώρας που πλήττεται από μεγάλες πυρκαϊές κάθε χρόνο και βρίσκεται στην πρώτη κατηγορία επικινδυνότητας. Οι επιπτώσεις από τέτοιες καταστροφές είναι μεγάλες πάνω στο φυσικό πλούτο της περιοχής και στην οικονομία του Νομού συνολικά.

Η Νομαρχιακή Αυτοδιοίκηση Μαγνησίας, όπως μας γνώρισε με σχετικό έγγραφό της, ήδη από τον περασμένο χρόνο, για την αντιμετώπιση αυτών των προβλημάτων εκπόνησε ολοκληρωμένη μελέτη, η οποία εγκρίθηκε από το Νομαρχιακό Συμβούλιο (Αριθ. Απόφασης 80/96), όπου προσδιορίζονται συγκεκριμένα μέτρα που πρέπει να ληφθούν για τις πυρκαϊές και την πυροπροστασία στο Νομό Μαγνησίας.

Η Νομαρχιακή Αυτοδιοίκηση, με έγγραφό της προς την Γενική Γραμματεία Δασών (αριθ. πρωτ. 596/5-3-97) επανέρχεται στο ζωτικό αίτημα για την δημιουργία βάσης Πυροσβεστικών Αεροπλάνων στην ν. Αγχίαλο, στο στρατιωτικό αεροδρόμιο το οποίο έχει την δυνατότητα τεχνικής υποστήριξης των πυροσβεστικών αεροπλάνων. Επίσης έχει ζητηθεί η ενίσχυση του Νομού, με επί πλέον πυροσβεστικά οχήματα, για την αποτελεσματικότερη αντιμετώπιση των πυρκαϊών.

Ο Υφυπουργός

Λ. ΠΑΠΑΔΗΜΑΣ"

28. Στην με αριθμό 2625/27-2-97 ερώτηση δόθηκε με το υπ' αριθμ. 12788/20-3-97 έγγραφο από τον Υφυπουργό Εσωτερικών η ακόλουθη απάντηση:

"Σε απάντηση της με αριθμ. 2625/27-2-97 ερώτησης που κατέθεσε ο Βουλευτής κ. Παναγ. Ψωμιάδης αναφορικά με την είσπραξη από την Νομαρχιακή Αυτοδιοίκηση Θεσσαλονίκης παραβόλου σχετικού με την έκδοση αδειών κυκλοφορίας οχημάτων, σας πληροφορούμε ότι αρμόδιο να απαντήσει για το θέμα αυτό είναι το Υπουργείο Μεταφορών και Επικοινωνιών, προς το οποίο επίσης απευθύνεται η παραπάνω ερώτηση.

'Οσον αφορά στην δυνατότητα της Νομαρχιακής Αυτοδιοίκησης να επιβάλει φόρους, τέλη, εισφορές κ.λπ., σας γνωρίζουμε ότι σύμφωνα με τη διαταγή της παρ.1 του άρθρου 13 του ν. 2218/94 η αρμοδιότητα για την επιβολή φορολογίας ανήκει στο Νομαρχιακό Συμβούλιο.

Ο Υφυπουργός

Λ. ΠΑΠΑΔΗΜΑΣ"

29. Στην με αριθμό 2632/27-2-97 ερώτηση δόθηκε με το υπ' αριθμ. 1126/17-3-97 έγγραφο από τον Υπουργό ΠΕΧΩΔΕ η ακόλουθη απάντηση:

"Απαντώντας στην ερώτηση με αριθμό 2632 που κατατέθηκε στις 27-2-97 από το Βουλευτή κ. Παναγιώτη Μελά, σας γνωρίζουμε τα εξής:

Σύμφωνα με το ν. 960/79, όπως ισχύει μετα την τροποποίησή του με το ν., 1221/81, για την ανέγερση των κτιρίων επιβάλλεται η εκπλήρωση των υποχρεώσεων για τη δημιουργία χώρων στάθμευσης αυτοκινήτων.

Με τις διατάξεις του ιδίου νόμου και των εκτελεστικών του διαταγμάτων, καθορίζονται η διαδικασία, οι ειδικοί όροι καθώς και τα κριτήρια για τη δημιουργία και διαμόρφωση των χώρων.

Ως χώρος στάθμευσης αυτοκινήτων μπορεί να χρησιμοποιηθεί μεταξύ άλλων και ο ελεύθερος ισόγειος χώρος του κτιρίου (Pilotis) όπως αυτός ορίζεται στην περίπτωση 1Β του άρθρου 7 του ν. 1577/85 "Περί ΓΟΚ".

Με το τελευταίο εδάφιο δε, της παρ. 5 του άρθρου 1 του ν. 1221/81, ορίζεται ρητά ότι οι τυχόν δημιουργούμενες θέσεις στάθμευσης στον ελεύθερο ισόγειο χώρο του κτιρίου, όταν αυτό κατασκευάζεται σε υποστυλώματα (Pilotis) σύμφωνα με τις ισχύουσες διατάξεις δεν μπορούν να αποτελέσουν διαιρεμένες ιδιοκτησίες.

Με την 5/91 απόφαση της Ολομέλειας του Αρείου Πάγου, κρίθηκε ότι θέσεις στάθμευσης αυτοκινήτων στον ακάλυπτο χώρο του ισογείου πολυκατοικίας, που έχει κατασκευασθεί επί υποστηλωμάτων (Pilotis) δεν επιτρέπεται να αποτελέσουν διαιρεμένες ιδιοκτησίες κατά το άρθρο 1 παρ. 5 του ν. 960/79 όπως αντικαταστάθηκε με το άρθρο 1 του ν. 1221/81.

Κατά συνέπεια αντίθετη συμφωνία των οροφοκτητών για κατάργηση του κοινόχρηστου χαρακτήρα της Pilotis και η μεταβίβαση του χώρου αυτής σε τρίτους, κατά διαιρεμένες ιδιοκτησίες, έρχεται σε ευθεία αντίθεση προς την πιο πάνω πολεοδομική διάταξη του ν. 1221/81, η οποία είναι αναγκαστικού δικαίου.

Επισημαίνεται ότι παρόμοια απαγορευτική διάταξη δεν είχε τεθεί στο ν. 960/79 και επομένως δεν αφορά στις δικαιοπραξίες που έγιναν πριν την ισχύ του ν. 1221/81.

Από τα πιο πάνω συνάγεται ότι στην προκειμένη περίπτωση δεν υπάρχει πρόβλημα ούτε ασάφεια σχετικά με τις πολεοδομικές διατάξεις περί δημιουργίας χώρων στάθμευσης αυτοκινήτων, ώστε να απαιτείται να ρυθμιστεί νομοθετικά το εν λόγω θέμα.

Ας σημειωθεί τέλος, ότι με την 55/96 εγκύκλιο του Υπουργείου δίνονται οδηγίες στις αρμόδιες πολεοδομικές υπηρεσίες, όσον αφορά στους χώρους στάθμευσης αυτοκινήτων στον ελεύθερο ισόγειο χώρο του κτιρίου, ώστε να αποφεύγεται η καταστρατήγηση των κειμένων πολεοδομικών διατάξεων.

Ο Υπουργός

Κ. ΛΑΛΙΩΤΗΣ"

30. Στην με αριθμό 2665/4-3-97 ερώτηση δόθηκε με το υπ' αριθμ. 1151/26-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2665/4.3.97 που κατέθεσαν οι Βουλευτές κ.κ. Στρ. Κόρακας, ν. Γκατζής, σας πληροφορούμε τα εξής:

Το Μάρτιο του 1987 λόγω των ισχυρών παγετών της εποχής σημειώθηκαν εκτεταμένες ζημιές στα ελαιόδενδρα σε πολλές 

Σελίδα 5216 

περιοχές της Χώρας μας. Λόγω αυτού του γεγονότος η Χώρα μας υπέβαλε πρόγραμμα αποκατάστασης αυτών των ζημιών στην ΕΟΚ το οποίο και εγκρίθηκε βάσει του Καν. (ΕΟΚ) 3222/88 του Συμβουλίου. Για την εφαρμογή του προγράμματος εκδόθηκε η υπ' αριθ. 17705/1.6.89, απόφαση του Γεν. Γραμματέα Υπ. Γεωργίας η οποία τροποποίησε την υπ' αριθμ. 14620/12.5.89 απόφαση του ίδιου, που καθόριζε την διαδικασία των πληρωμών και εδόθη η δυνατότητα στους δικαιούχους να εισπράξουν την οικονομική ενίσχυση πριν γίνει ο επιτόπιος έλεγχος εξατομίκευσης και αποκατάστασης των ζημιών από τον παγετό του 1987, υποβάλλοντας υπεύθυνη δήλωση του ν. 1599/86 στην Α.Τ.Ε. στην οποία ανέφεραν τα στοιχεία των ζημιών στα ελαιόδενδρά τους.

Λόγω αυτής της διαδικασίας πολλοί παραγωγοί δηλώνοντας μεγαλύτερα ποσοστά ζημιών από τα πραγματικά, εισέπραξαν ποσά μεγαλύτερα από αυτά που εδικαιούντο και που διαπιστώθηκε μετά τους επιτόπιους ελέγχους. Το ύψος των χρημάτων που κατεβλήθησαν αχρεωστήτως στους ελαιοπαραγωγούς υπολογίζεται περίπου σε 500 εκ. δρχ. για όλη τη Χώρα, ενώ για τη Λέσβο ανέρχεται σε 150 εκατ. δρχ.

Με το υπ' αριθμ. 24975/13.9.89 ΤΕLΕΧ επανήλθαν σε ισχύ οι διατάξεις της 14620/12.5.89 απόφασης που αφορούσαν τα δικαιολογητικά και τη διαδικασία καταβολής των οικ. ενισχύσεων λόγω ακριβώς των ανωμαλιών που προέκυψαν. Πρέπει να τονισθεί ότι και στην απόφαση που απλούστευσε τη διαδικασία καταβολής της οικονομικής ενίσχυσης, ρητώς ανεφέρετο ότι σε περίπτωση που τα στοιχεία που θα προέκυπταν μετά την εξατομίκευση των ζημιών δεν δικαιολογούσαν τα εισπραχθέντα ποσά, τότε ο δικαιούχος είναι υποχρεωμένος να επιστρέψει την προκύπτουσα διαφορά εντόκως από την ημερομηνία είσπραξης της ενίσχυσης.

Εκτός αυτών σε σχετικό ερώτημα της Δ/νσης Γεωργίας ν. Φθιώτιδας η Δ/νση Προγραμματισμού και Γ.Δ. απήντησε ότι μετά την εξατομίκευση των ζημιών εφ' όσον βρεθούν ποσά αχρεωστήτως καταβληθέντα, αυτά πρέπει να επανεισπράττονται έντοκα (εγγρ. 14482/25.5.90).

Επίσης απεστάλη το υπ' αριθμ. 438562/21.12.94TELEX προς τις Δ/νσεις Γεωργίας στις οποίες εφαρμόστηκε το πρόγραμμα αποκατάστασης με το οποίο και ζητήθηκε η έντοκη επιστροφή των αχρεωστήτως καταβληθέντων ποσών.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

31. Στην με αριθμό 2680/4-3-97 ερώτηση δόθηκε με το υπ' αριθμ. 2042/20-3-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2680/4-3-97 ερώτησης που κατέθεσε στη Βουλή των Ελλήνων η Βουλευτής κα Πόπη Φουντουκίδου σχετικά με την καταβολή των αναδρομικών ποσών της ειδικής αποζημίωσης - ειδικού επιδόματος των 18.000 δρχ. σας πληροφορούμε τα εξής:

Με την παρ. 2, του άρθρου 20 του ν. 2386/96 προβλέπεται εξαίρεση στον τροπο καταβολής των αναδρομικών της ειδικής αποζημίωσης - ειδικού επιδόματος στους υπηρετούντες, στους αναφερόμενους σ' αυτή, νομούς που επλήγησαν τόσο από τους πρόσφατους σεισμούς όσο και από τους σεισμούς του 1993 και 1994.

Με την αριθμ. 2055859/8625/0022/13-9-96 εγκύκλιό μας, επεκτάθηκε η εξαίρεση αυτή και σ' άλλους νομούς που επλήγησαν από τους σεισμούς του 1995, εκτός απ' αυτούς που αναφέρονται στον παραπάνω νόμο και για τους οποίους έχουν εκδοθεί, μεταγενέστερα, σχετικές πράξεις Υπουργικού Συμβουλίου.

Κατά συνέπεια, η ρύθμιση αυτή δεν αφορά περιοχές που επλήγησαν από σεισμούς προηγούμενων των αναφερομένων στο νόμο αυτό, ετών, ανεξάρτητα από το αν είχαν εκδοθεί κατά το παρελθόν σχετικές Πράξεις Υπουργικού Συμβουλίου, για τον χαρακτηρισμό τους ως σεισμόπληκτες.

Ο Υφυπουργός

ΝΙΚ. ΧΡΙΣΤΟΔΟΥΛΑΚΗΣ"

32. Στην με αριθμό 2698/5-3-97 ερώτηση δόθηκε με το υπ' αριθμ. 1185/26-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην ερώτηση 2698/5.3.97 που κατέθεσαν οι Βουλευτές κ.κ. Ε. Αποστόλου, Α. Λουλέ, σας πληροφορούμε τα εξής: Στη Δ/νση Αγροτικής Οικιακής Οικονομίας του Υπουργείου έχει νομοθετηθεί από το 1991 (Φ.Ε.Κ. 287/6.5.91), γραφείο Ισότητας των δύο φύλων, το οποίο ασχολείται:

Με την ενημέρωση του αγροτικού πληθυσμού (κυρίως αγροτισσών) στα θέματα αυτά καθώς και με τα μέτρα πολιτικής που πρέπει να λαμβάνονται για την εφαρμογή της ισότητας των φύλων.

Συνεργάζεται με τη Γενική Γραμματεία Ισότητας, για την νομοθετική κατοχύρωση και προώθηση θεμάτων Ισότητας.

Παρακολουθεί την Εθνική και Κοινοτική νομοθεσία και συνεργάζεται με τις αρμόδιες Διεθύνσεις του Υπουργείου για την προώθηση ανάλογων θεμάτων.

Εκπροσωπεί εάν χρειαστεί το Υπουργείο Γεωργίας στους Διεθνείς Οργανισμούς και την Ευρωπαϊκή Ενωση για θέματα Ισότητας.

Τα θέματα του γραφείου λόγω ελλείψεως προσωπικού, χειρίζονται οι υπάλληλοι Αγροτικής Οικιακής Οικονομίας της Δ/νσης των άλλων τμημάτων παράλληλα με τα κύρια καθήκοντά τους.

Ο Υπουργός

ΣΤΕΦΑΝΟΣ ΤΖΟΥΜΑΚΑΣ"

33. Στην με αριθμό 2706/5-3-97 ερώτηση δόθηκε με το υπ' αριθμ. 13024/21-3-97 έγγραφο από τον Υφυπουργό Εσωτερικών η ακόλουθη απάντηση:

"Απαντώντας στην ερώτηση 2706/5-3-97 την οποία ο Βουλευτής κ. Φούσας Αντώνιος κατέθεσε σε σας, σχετικά με την αναγνώριση της κοινότητας Μπιζανίου σε Δήμο για λόγους ιδιαίτερης ιστορικής σημασίας, σας γνωρίζουμε τα εξής:

Το αίτημα της ανωτέρω κοινότητας έχει διαβιβασθεί στο Συμβούλιο Τοπωνυμιών, στο οποίο εκκρεμούν και πολλά άλλα αιτήματα.

Ο Υφυπουργός

Λ. ΠΑΠΑΔΗΜΑΣ"

34. Στην με αριθμο 2709/5-3-97 ερώτηση δόθηκε με το υπ' αριθμ. 782/20-3-97 έγγραφο από τον Υπουργό Εργασίας η ακόλουθη απάντηση:

"Απαντώντας στην ερώτηση αριθμ. 2709/97 και στην Αναφορά αριθμ. 3731/97, με την οποία μας διαβιβάσθηκε το από 25/2/97 Δελτίο Τύπου του Εργατοϋπαλληλικού Κεντρου Ζακύνθου, που κατατέθηκαν στη Βουλή από τους Βουλευτές κ.κ. ν. Νικολόπουλο, Δ. Κωστόπουλο και Λ. Αυδή, για τα θιγόμενα σ' αυτά θέματα, σας πληροφορούμε τα εξής:

Τα "Τοπικά Σύμφωνα Απασχόλησης" αποτελούν εθελοντικό σχήμα συνεργασίας στο οποίο συμπράττουν τοπικές αρχές και τοπικοί κοινωνικοί και παραγωγικοί φορείς και μπορούν να αφορούν:

Μέτρα για τη διασφάλιση και δημιουργία απασχόλησης για συγκεκριμένες ομάδες του πληθυσμού.

Μέτρα στον τομέα εκπαίδευσης και κατάρτισης.

Μέτρα για τη δημιουργία θέσεων απασχόλησης που διευκολύνουν την ευελιξία στην τοπική αγορά εργασίας κ.λπ.

Τα "Τοπικά Σύμφωνα Απασχόλησης" εποπτεύονται σε εθνικό επίπεδο από τα Υπουργεία Εσωτερικών, Δημόσιας Διοίκησης και Αποκέντρωσης, Εθνικής Οικονομίας, Ανάπτυξης και Εργασίας και Κοινωνικών Ασφαλίσεων, Εργασίας και Κοινωνικών Ασφαλίσεων.

Τα σύμφωνα αυτά δεν αποτελούν ένα νέο πρόγραμμα κοινοτικής χρηματοδότησης.

Δεν θέτουν σε αμφισβήτηση τις υπάρχουσες διαδικασίες υλοποίησης των διαρθρωτικών παρεμβάσεων και κυρίως το ρόλο των επιτροπών παρακολούθησης των προγραμμάτων.

Δεν αποβλέπουν σε επιπλέον κοινοτικούς πόρους, για τη 

Σελίδα 5217 

χρηματοδότηση των προγραμμάτων δράσης.

Δεν αποτελούν εφαλτήριο αλλοίωσης αρμοδιοτήτων θεσμοθετημένων οργάνων και όλα τα συμβαλλόμενα μέρη έχουν το διακριτικό τους ρόλο.

Με τα ανωτέρω Σύμφωνα οι κοινωνικοί και οικονομικοί φορείς καλούνται μέσα από ένα εθελοντικό σχήμα συνεργασίας ν' αποφασίσουν οι ίδιοι για τρόπο δράσης και επίλυσης των τοπικών προβλημάτων απασχόλησης και ανεργίας.

Ο Υπουργός

ΜΙΛΤΙΑΔΗΣ ΠΑΠΑΪΩΑΝΝΟΥ"

35. Στην με αριθμό 2734/6-3-97 ερώτηση δόθηκε με το υπ' αριθμ. 1189/24-3-97 έγγραφο από τον Υπουργό Γεωργίας η ακόλουθη απάντηση:

"Απαντώντας στην παραπάνω ερώτηση που κατέθεσε ο Βουλευτής κ. Γ. Τζιτζικώστας, σας πληροφορούμε τα εξής:

Με το Π.Δ. 126/86 ορίζονται οι διαδικασίες παραχώρησης της εκμετάλλευσης των δασών στους Δασικούς Συν/σμούς. Σ' αυτό ρητά αναφέρεται ότι η ανάθεση από το Συν/σμό, δασικών εργασιών εκμετάλλευσης του δάσους σε τρίτους μη συνεταίρους δεν επιτρέπεται.

Οι Δασικοί Συν/σμοί στους οποίους παραχωρείται η εκμετάλλευση των δασών είναι υποχρεωμένοι να αξιοποιήσουν όλον τον ξυλώδη όγκο που προβλέπεται να υλοτομηθεί από τη διαχ/κή μελέτη. Η αξία του ξυλώδους όγκου που εγκαταλείπεται στη συστάδα καταλογίζεται εις βάρος του Συν/σμού όπως ορίζεται στην παρ. 3 του άρθρ. 9 του Π.Δ. 126/86.

Με την αριθ. 67104/1307/25.2.93 απόφαση εστάλη στις Δασικές Υπηρεσίες υπόδειγμα ανάλυσης τιμών και δημοπρασιών για τα υποβαθμισμένα δάση. Στην απόφαση αυτή συμπεριελήφθη και η συμμετοχή των Δασικών Συν/σμών στις δημοπρασίες.

Σύμφωνα με το άρθρ. 44 του ν. 2169/93 η παραχώρηση της εκμετάλλευσης των δασών γίνεται στους Δασικούς Συν/σμούς του Νομού.

Με την αριθ. 60341/72/13.1.97 απόφαση καθορίστηκαν οι τιμές ανάθεσης των υλοτομικών εργασιών για το έτος 1997 η αύξηση των οποίων υπερβαίνει τον προβλεπόμενο πληθωρισμό.

Για το τρέχον έτος ζητήθηκε στον προϋπολογισμό να συμπεριληφθούν για τις υλοτομικές εργασίες δαπάνες προσαυξημένες κατά 10% σε σχέση με πέρυσι. Επίσης κάθε έτος διατίθενται στους δασικούς συν/σμούς 2.000.000 λίτρα βενζίνης επιδοτούμενη, για τη χρησιμοποίησή της στις υλοτομικές εργασίες.

Σε ορισμένες Δασικές Υπηρεσίες δεν υπάρχουν Δασικοί Συν/σμοί και η εφαρμογή του προγράμματος εκμετάλλευσης των δημοσίων δασών ανατίθεται σε ομάδες δασεργατών.

ΟΙ ΠΙΣΤΩΣΕΙΣ

Οι πιστώσεις του προγράμματος Δ.Ε. που θα κατανεμηθούν εφέτος για την εκμετάλλευση έργων του τομέα ΔΑΣΗ ανέρχονται στο ύψος των 20 δις. δρχ. συνολικά.

Το ανωτέρω πρόγραμμα έχει ήδη σταλεί στο ΥΠΕΘΟ για έγκριση και στη συνέχεια θα ακολουθήσει σχετική απόδοση κατανομής των πιστώσεων αυτών στις περιφερειακές υπηρεσίες.

Στο ν. 29/120 "Αντιπυρική προστασία" (τακτικός προϋπολογισμός) εγγράφτηκε πίστωση ύψους 11,345 δισ.δρχ. για την αντιμετώπιση λειτουργικών δαπανών του προγράμματος αντιπυρικής προστασίας τρ. Οικον. έτους οι οποίες θα μεταφέρονται ανάλογα με τις παρουσιαζόμενες ανάγκες με τις παρουσιαζόμενες ανάγκες στους προϋπολογισμούς των περιφερειακών διοικήσεων προκειμένου να αντιμετωπίζονται συναφείς δαπάνες.

ΠΡΟΣΩΠΙΚΟ

Η πρόσληψη εποχιακού προσωπικού για την κάλυψη αναγκών του προγράμματος αντιπυρικής προστασίας διέπεται από τις γενικές διατάξεις του ν. 2190 και σε κάθε περίπτωση λόγω των ιδιαιτεροτήτων του έργου πέραν των κοινωνικών κριτηρίων θα λαμβάνεται υπόψη η εμπειρία απο προηγούμενη απασχόληση σε δασικό τομέα, η υγεία και αρτιμέλεια καθώς επίσης και η καταλληλότητα όσον προορίζονται για τον χειρισμό των πυροσβεστικών μέσων, μέσα στα πλαίσια των παρεχομένων δυνατοτήτων που αναφέρονται στις διατάξεις του προαναφερθέντος Νόμου.

Ο Υπουργός

ΣΤΕΦ. ΤΖΟΥΜΑΚΑΣ"

36. Στην με αριθμό 2742/6-3-97 ερώτηση δόθηκε με το υπ' αριθμ. 12898/21-3-97 έγγραφο από τον Υπουργό Εσωτερικών η ακόλουθη απάντηση:

"Σε απάντηση της αριθμ. 2742/6-3-97 ερώτησης, που κατέθεσαν οι Βουλευτές κ.κ. ν. Γκατζής και Αχ. Κανταρτζής σχετικά με τη χρηματοδότηση της Κοινότητας Αγίου Λαυρεντίου, Νομού Μαγνησίας, σας πληροφορούμε ότι, δεν μπορεί προς το παρόν να ικανοποιηθεί το ανωτέρω αίτημα γιατί οι πιστώσεις που διαθέτει το Υπουργείο είναι περιορισμένες.

Ο Υπουργός

ΑΛ. ΠΑΠΑΔΟΠΟΥΛΟΣ"

37. Στην με αριθμό 2783/12-3-97 ερώτηση δόθηκε με το υπ' αριθμ. 2240/21-3-97 έγγραφο από τον Υφυπουργό Οικονομικών η ακόλουθη απάντηση:

"Σε απάντηση της αριθμ. 2783/12.3.97 ερώτησης που κατατέθηκε στη Βουλή των Ελλήνων απο το Βουλευτή κ. Σπήλιο Σπηλιωτόπουλο, από πλευράς δικής μας αρμοδιότητας, πληροφορούμε την Εθνική Αντιπροσωπεία ότι τα μισθολογικά αιτήματα των πολιτικών υπαλλήλων του Υπουργείου Εθνικής 'Αμυνας ρυθμίζονται στα πλαίσια των παροχών του σχεδίου νόμου "Αναμόρφωση μισθολογίου προσωπικού της Δημόσιας Διοίκησης και άλλες συναφείς διατάξεις".

Πέραν αυτών σας πληροφορούμε ότι το Υπουργείο Οικονομικών κατάρτισε το εν λόγω νομοσχέδιο, αφού έλαβε υπόψη τις απόψεις της ΑΔΕΔΥ και τις προτάσεις των άλλων Υπουργείων.

Με το σχετικό νομοσχέδιο, που ήδη ψηφίστηκε από τη Βουλή και αποτελεί πλέον νόμο του κράτους, αντιμετωπίζονται τα μισθολογικά αιτήματα των υπαλλήλων του Δημοσίου, των ΝΠΔΔ και των ΟΤΑ, συνολικά σε ενιαία βάση, λαμβανομένων υπόψη και των ιδιαιτεροτήτων κάθε κλάδου, σύμφωνα με τις υπάρχουσες δημοσιονομικές συνθήκες.

Ο Υφυπουργός

ΝΙΚΟΛΑΟΣ ΧΡΙΣΤΟΔΟΥΛΑΚΗΣ"

38. Στην με αριθμό 2893/97 ερώτηση δόθηκε με το υπ' αριθμ. 494/19-3-97 έγγραφο από τον Υπουργό Εξωτερικών η ακόλουθη απάντηση:

"Απαντώντας στην υπ' αριθμ. 2893/97 ερώτηση που κατέθεσε στη Βουλή ο Βουλευτής κ. Κουρουμπλής Παναγιώτης, σας πληροφορούμε:

Η Κυβέρνηση παρακολουθεί με εξαιρετική προσοχή τις κινήσεις ορισμένων τουρκικών κύκλων που θα επιθυμούσαν τη μετατροπή της Αγίας Σοφίας σε μουσουλμανικό τέμενος. Μέχρι σήμερα δεν έχουν καταγραφεί συγκεκριμένες διοικητικές πράξεις προς την κατεύθυνση αυτή, παρά μόνον δηλώσεις Τούρκων πολιτικών.

Η Ελλάδα, η οποία σέβεται τα μνημεία ξένων πολιτισμών που έτυχε να οικοδομηθούν επί τους εδάφους της, είναι ιδιαίτερα ευαίσθητη για το σεβασμό, τη συντήρηση και τη χρήση των μνημείων, που άφησε σε οποιαδήποτε περιοχή, ο ευρύτερος ελληνισμός στο πέρασμά του και απαιτεί ανάλογη συμπεριφορά από τις άλλες χώρες.

Είναι προφανές ότι σε περίπτωση που οι υπάρχουσες φήμες αρχίσουν να συγκεκριμενοποιούνται η Κυβέρνηση θα αντιδράσει κινητοποιώντας τους μηχανισμούς, που διαθέτει τόσο σε διμερές επίπεδο, όσο και σε εκείνο των Διεθνών Οργανισμών.

Ο Υπουργός

ΘΕΟΔΩΡΟΣ ΠΑΓΚΑΛΟΣ"

Σελίδα 5218 

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, έχω την τιμή να ανακοινώσω στο Σώμα το Δελτίο Επικαίρων Ερωτήσεων της Τετάρτης, 2ας Απριλίου 1997, το οποίο έχει ως ακολούθως:

Α. Επίκαιρες Ερωτήσεις Πρώτου Κύκλου

1. Η με αριθμό 946/26.3.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Νικολάου Φλώρου προς τον Υπουργό Εθνικής Οικονομίας και Οικονομικών, σχετικά με τη διαχείριση του δημοσίου χρέους κ.λπ.

2. Η με αριθμό 885/68/12.3.97 επίκαιρη ερώτηση του Βουλευτή της Νέας Δημοκρατίας κ. Χαραλάμπου Παπαθανασίου προς τον κύριο Πρωθυπουργό, σχετικά με τις ζημιές που υπέστησαν ελληνικές επιχειρήσεις λόγω της κατάστασης που επικρατεί στην Αλβανία, τις ενέργειες της Κυβέρνησης για τη στήριξή των κ.λπ.

3. Η με αριθμό 967/71/31.3.97 επίκαιρη ερώτηση της Προέδρου της Κοινοβουλευτικής Ομάδας του Κομμουνιστικού Κόμματος Ελλάδος κας Αλέκας Παπαρήγα προς τον κύριο Πρωθυπουργό, σχετικά με τις προθέσεις της Κυβέρνησης για την αποστολή στρατιωτικών δυνάμεων στην Αλβανία.

4. Η με αριθμό 957/70/31.3.97 επίκαιρη ερώτηση του Προέδρου του Συνασπισμού της Αριστεράς και της Προόδου κ. Νικολάου Κωνσταντόπουλου προς τον κύριο Πρωθυπουργό, σχετικά με τις προθέσεις της Κυβέρνησης για αλλαγή του εκλογικού συστήματος, την εφαρμογή της απλής αναλογικής κ.λπ.

5. Η με αριθμό 962/31.3.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Ρόκου προς τον Υπουργό Εθνικής Οικονομίας και Οικονομικών, σχετικά με το διαχειριστικό έλεγχο στην Ομοσπονδία Δυτικομακεδονικών Σωματείων Θεσσαλονίκης, τις ατασθαλίες στη διαχείριση του κληροδοτήματος Λουκά Παπαναστασίου κ.λπ.

Β. Επίκαιρες Ερωτήσεις Δευτέρου Κύκλου

1. Η με αριθμό 952/28.3.97 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Παναγιώτη Κουρουμπλή προς τον Υπουργό Εθνικής Παιδείας και Θρησκευμάτων, σχετικά με τη λειτουργία της Οικονομικής Σχολής Αγρινίου κ.λπ.

2. Η με αριθμό 954/28.3.97 επίκαιρη ερώτηση του Βουλευτή της Νέας Δημοκρατίας κ. Ιωάννου Τζωάννου προς την Υπουργό Ανάπτυξης, σχετικά με την κατάσταση που επικρατεί στην Ελληνική Ναυπηγοεπισκευαστική Βιομηχανία, τη βελτίωση της ανταγωνιστικότητας του κλάδου κ.λπ.

3. Η με αριθμό 964/31.3.97 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Αποστόλου Τασούλα προς τους Υπουργούς Εθνικής 'Αμυνας και Δημόσιας Τάξης, σχετικά με τα επεισόδια που έγιναν στην Κέρκυρα κατά τον εορτασμό της επετείου της 25ης Μαρτίου, τη συμμετοχή στην παρέλαση "κλιμακίου επίλεκτων καταδρομών" κ.λπ.

4. Η με αριθμό 958/31.3.97 επίκαιρη ερώτηση της Βουλευτού του Συνασπισμού της Αριστεράς και της Προόδου κας Ανδριανής Λουλέ προς τον Υπουργό Υγείας και Πρόνοιας, σχετικά με τη λήψη των αναγκαίων μέτρων, ώστε να λειτουργήσει η μονάδα παραγωγής φίλτρων τεχνητού νεφρού στη Λάρισα, το κόστος εισαγωγής φίλτρων από το εξωτερικό κ.λπ.

5. Η με αριθμό 963/31.3.97 επίκαιρη ερώτηση του Βουλευτή του Δημοκρατικού Κοινωνικού Κινήματος κ. Γεωργίου Καρατάσου προς τον Υπουργό Εξωτερικών, σχετικά με τη λήψη των αναγκαίων μέτρων, προκειμένου να καλυφθούν οι στοιχειώδεις ανάγκες διατροφής, στέγασης και περίθαλψης Κούρδων πολιτικών προσφύγων, που είναι εγκατεστημένοι στην Πάτρα".

Η Βουλευτής κα Μαριέτα Γιαννάκου-Κουτσίκου και ο Βουλευτής κ. Βασίλειος Κορκολόπουλος ζητούν ολιγοήμερη άδεια απουσίας στο εξωτερικό.

Εγκρίνει η Βουλή;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς η Βουλή ενέκρινε τις ζητηθείσες άδειες.

Σελίδα 5219 

ΠΡΟΕΔΡΕΥΩΝ (Παναγιώτης Σγουρίδης): Εισερχόμαστε στη συζήτηση

ΤΩΝ ΑΝΑΦΟΡΩΝ ΚΑΙ ΕΡΩΤΗΣΕΩΝ

Αναφορές-Ερωτήσεις Πρώτου Κύκλου.

Η πρώτη στην ημερήσια διάταξη με αριθμό 2121/30.1.97 ερώτηση της Βουλευτού του Πανελληνίου Σοσιαλιστικού Κινήματος κας Ελένης Ανουσάκη προς τον Υπουργό Δικαιοσύνης, σχετικά με τη συνθήκη προστασίας της αγρίας πανίδας, τα μέτρα που προτίθεται να λάβει η Κυβέρνηση για να λυθεί η αιχμαλωσία αγρίων ζώων που κατέχει παράνομα ιδιώτης στην Κω κ.λπ., αναβάλλεται λόγω κωλύματος του κυρίου Υπουργού.

Η δεύτερη στην ημερήσια διάταξη με αριθμό 1806/164/13.1.97 ερώτηση του Βουλευτή του Κομμουνιστικού Κόμματος Ελλάδας κ.Αχιλλέα Κανταρτζή προς τον Υπουργό Υγείας και Πρόνοιας, σχετικά με την κάλυψη των οργανικών θέσεων ιατρικού, νοσηλευτικού και διοικητικού προσωπικού στο Γενικό Νομαρχιακό Νοσοκομείο Χαλκίδας, την επίλυση του κτιριακού προβλήματος κ.λπ., επίσης αναβάλλεται λόγω κωλύματος του κυρίου Βουλευτού.

Αναφορές-Ερωτήσεις Δευτέρου Κύκλου.

Πρώτη στην ημερήσια διάταξη είναι η με αριθμό 2194/4.2.97 ερώτηση του Βουλευτή του Κομμουνιστικού Κόμματος Ελλάδος κ.Απόστολου Τασούλα προς τον Υπουργό Υγείας και Πρόνοιας, σχετικά με τη χορήγηση των αναγκαίων πιστώσεων για την πρόσληψη ιατρικού προσωπικού και την κάλυψη των λειτουργικών αναγκών του Νομαρχιακού Γενικού Νοσοκομείου Ελευσίνας "ΘΡΙΑΣΙΟ".

Η ερώτηση του κ. Τασούλα έχει ως εξής:

"Το Νομαρχιακό Γενικό Νοσοκομείο Ελευσίνας "ΘΡΙΑΣΙΟ" που ξεκίνησε να λειτουργεί το καλοκαίρι του 1996 μετά από μακροχρόνιους αγώνες των εργαζομένων και των φορέων της περιοχής κινδυνεύει να λειτουργήσει σαν κέντρο υγείας. Οι σοβαρότατες ελλείψεις που υπάρχουν στα αναλώσιμα υλικά (ράμματα κ.λπ.) καθώς και τα τεράστια κενά σε ιατρικό, νοσηλευτικό και διοικητικό-τεχνικό προσωπικό, καθιστούν αδύνατη τη λειτουργία του τμήματος επειγόντων περιστατικών αφού οι κλινικές του νοσοκομείου δεν είναι στελεχωμένες.

Η Νομαρχιακή Αυτοδιοίκηση Δυτικής Αττικής μετά από εισήγηση του Δ.Σ. του Νοσοκομείου ενέκρινε στον προϋπολογισμό της, έξι δισεκατομμύρια δραχμές για τις ανελαστικές δαπάνες και δυόμισι δισεκατομμύρια δραχμές για την κάλυψη των λειτουργικών εξόδων του ιδρύματος. Ωστόσο, στον κρατικό προϋπολογισμό εγκρίθηκαν μόνο τεσσεράμισι δισεκατομμύρια δραχμές και αυτά για τις ανελαστικές δαπάνες, γεγονός που καθιστά αδύνατη την πλήρη και ασφαλή λειτουργία του νοσοκομείου.

Ερωτάται ο κύριος Υπουργός:

Ποια είναι τα μέτρα που πρόκειται να πάρει η Κυβέρνηση και πότε, ώστε:

Να προσληφθούν άμεσα οι πενήντα ένας γιατροί που χρειάζονται για τη στοιχειώδη λειτουργία του Νοσοκομείου, όπως το ίδιο το ιατρικό προσωπικό του ιδρύματος θεωρεί απαραίτητο;

Να χορηγηθούν οι πιστώσεις που χρειάζονται προκειμένου να εξασφαλιστεί η ολοκληρωμένη λειτουργία του νοσοκομείου,το οποίο είναι τόσο απαραίτητο στην περιοχή;".

Ο Υφυπουργός Υγείας και Πρόνοιας κ.Σκουλάκης έχει το λόγο.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Κύριε Πρόεδρε, κύριοι συνάδελφοι, το Νομαρχιακό Γενικό Νοσοκομείο Ελευσίνας έχει αρχίσει να λειτουργεί εδώ και εννέα μήνες. Θα μπορούσα να πω, κρίνοντας πάντα με τα ελληνικά κριτήρια και δεδομένα, ότι βρίσκεται σε πολύ καλό δρόμο. Επισκέπτομαι το νοσοκομείο ανά δίμηνο και έχω ιδίαν αντίληψη του πράγματος. Μέχρι τις 10 Απριλίου θα το επισκεφθώ για τρίτη φορά, όπως έχω δεσμευτεί.

Αυτά τα θεμελιώνω σε πραγματικά στοιχεία. Σήμερα, έχουν προσληφθεί εκατόν δεκαεπτά γιατροί έχουν περάσει από το ΣΚΕΙΟΠΝΙ, έχουν πιάσει δουλειά ενενήντα έξι. Εκκρεμεί η πρόσληψη άλλων δεκαοκτώ γιατρών στο ΣΚΕΙΟΠΝΙ και επίκειται η ολοκλήρωση της διαδικασίας εντός των ημερών.

Προωθείται μετα από συνεργασία με την επιστημονική επιτροπή και το διοικητικό συμβούλιο, επί ενάμιση μήνα περίπου, η σύσταση πενήντα τεσσάρων νέων θέσεων ιατρικού προσωπικού στο Υπουργείο Οικονομικών και Προεδρίας.

Τώρα για το υπόλοιπο προσωπικό, ακούστε τα πραγματικά στοιχεία. 'Εχουν πιάσει δουλειά επτακόσιοι, οι οποίοι εργάζονται αυτήν τη στιγμή. 'Εχουμε προκηρύξει ογδόντα μια θέσεις με οκτάμηνη σύμβαση νοσηλευτικού προσωπικού. Υπολογίζουμε να προσληφθούν σύμφωνα με τις διαβεβαιώσεις του ΑΣΕΠ και του Δ.Σ. του νοσοκομείου μέχρι τις 20 Απρίλη. 'Εχουν μεταταγεί από τα ναυπηγεία Ελευσίνας δέκα άτομα και εκκρεμεί μετάταξη, ακόμα, δεκαεννέα ατόμων που υπολογίζουμε να ολοκληρωθούν μέσα στον Απρίλη.

'Οσον αφορά τα οικονομικά για το 1996, το Νοσοκομείο επιχορηγήθηκε με επτακόσια εξήντα εκατομμύρια από το Υπουργείο Υγείας και μέχρι αυτήν τη στιγμή για το 1997 έχουν δοθεί πενήντα τέσσερα εκατομμύρια για εξοπλισμούς, εβδομήντα εκατομμύρια για λειτουργικά έξοδα και τριάντα εκατομμύρια για εξοπλισμό της νευροχειρουργικής κλινικής.

Ολοκληρώνεται στο Υπουργείο Εμπορίου η διαδικασία προμηθειών ύψους 1,177 δισεκατομμύρια δραχμές, για εξοπλισμούς διακόσια πενήντα εκατομμύρια και για υγειονομικό υλικό εννιακόσια ογδόντα εκατομμύρια. Μόλις αναδειχθεί μειοδότης θα αρχίσει να προμηθεύεται το νοσοκομείο υγειονομικό υλικό και θα γίνουν εξοπλισμοί.

Υπάρχει ένα πρόβλημα, αν εξαιρέσει κανείς τη μισθοδοσία που είναι εξασφαλισμένη και γι' αυτό το Νοσοκομείο και για όλα τα άλλα νοσοκομεία της Χώρας. Αυτό το Νοσοκομείο επειδή έχει αναπτύξει μονο εκατόν είκοσι κρεβάτια και συνεχώς αναπτύσσει, δεν έχει έσοδα πολλά από νοσήλεια. Θα περάσουμε μια δυσκολία τριών τεσσάρων μηνών, αν θέλετε ολόκληρο το 1997 μέχρις ότου αρχίσει το νοσοκομείο να καλύπτει τα περισσότερα των λειτουργικών του εξόδων από τα νοσήλεια.

Αυτό, νομίζω, ότι είναι το πρόβλημα. Το Υπουργείο Υγείας παρακολουθεί από κοντά όλα τα θέματα. Σας είπα ότι έχουμε επιχορηγήσεις για το 1997 αυτά τα ποσά και δώσαμε εντολή χθες σε νέα σύσκεψη που είχαμε με τους υπεύθυνους του νοσοκομείου να επιχορηγηθεί με άλλα εκατό εκατομμύρια, έτσι ώστε να αντιμετωπίσει τις τρέχουσες ανάγκες και νομίζω, ότι σε λίγο, το Νοσοκομείο αυτό θα έχει και την καλύτερη σύνθεση του προσωπικού και δεν θα έχει τα υπαρκτά προβλήματα που αντιμετωπίζει κάθε νοσοκομείο στο ξεκίνημά του. Ξέρετε πως δεν είναι εύκολο να στήσεις από τη μια μέρα στην άλλη ένα νοσοκομείο και να λειτουργεί ταυτόχρονα χωρίς προβλήματα.

ΠΡΟΕΔΡΕΥΩΝ (Παναγιώτης Σγουρίδης): Ο κ. Τασούλας έχει το λόγο.

ΑΠΟΣΤΟΛΟΣ ΤΑΣΟΥΛΑΣ: Κύριε Υπουργέ, μιλάτε σε χρόνο ενεστώτα και με φόντο το μέλλον. Θα γίνει, θα κάνουμε, θα, θα κ.λπ. Να γίνει, αλλά αυτή τη στιγμή τα προβλήματα του Νοσοκομείου είναι πολύ μεγάλα. Συγκεκριμένα προσλήφθηκε προσωπικό με οκτάμηνες συμβάσεις που ανοίγεται ένα μεγάλο θέμα και δεν παίρνετε μέτρα ώστε να διευκολυνθεί το προσωπικό που προσλήφθηκε στο νοσοκομείο και φεύγουν γιατί δεν έχετε εξασφαλίσει τη μεταφορά τους. Αυτοί οι άνθρωποι μένουν στην Αθήνα και δεν μπορούν να μετακινούνται τόσο μακριά. Τα τμήματα λειτουργούν υπό μορφή εξωτερικών ιατρείων, κατά συνέπεια αυτό είναι ένα κέντρο υγείας. Καταλαβαίνουμε ότι από την πρώτη στιγμή δεν μπορούν να λειτουργήσουν όλα τα τμήματα. 

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Αφού λέτε αυτά, δεν το καταλαβαίνετε.

ΑΠΟΣΤΟΛΟΣ ΤΑΣΟΥΛΑΣ: Η καθυστέρηση που παρατηρείται και ο τρόπος που θέλετε να το λειτουργήσετε δεν είναι ο ενδεδειγμένος.

Ο οργανισμός του Νοσοκομείου δεν είναι σε θέση να καλύψει τις ανάγκες και πρέπει να αναμορφωθεί. Αυτό επισημαίνει το Δ.Σ. του νοσοκομείου. Τώρα λέτε ότι θα 

Σελίδα 5220 

καλυφθούν τα έξοδα τα λειτουργικά από τα νοσήλια κ.λπ. 

Δεν ξέρω, αλλά σοβαρά περιμένετε από ένα καινούριο νοσοκομείο να γίνει αυτό; Το καλύτερο που έχετε να κάνετε είναι να το επιχορηγήσετε το Νοσοκομείο, να μπει σε μια πορεία, να λειτουργήσει, γιατί είναι αναγκαίο να γίνει αυτό και από εκεί και πέρα βέβαια, θα έχει την τύχη των άλλων νοσοκομείων -που την ξέρουμε την τύχη των άλλων νοσοκομείων. Τώρα όμως, χρειάζεται πολύ μεγαλύτερη στήριξη, για να μπορέσει να ξεκινήσει αυτό το Νοσοκομείο.

Για τον προϋπολογισμό, κύριε Υπουργέ, νομίζουμε ότι τα όσα ζητάει το Διοικητικό Συμβούλιο και εγκρίνει η Νομαρχιακή Αυτοδιοίκηση είναι αναγκαία, για να μπορέσει να λειτουργήσει αυτό το Νοσοκομείο. Πρέπει να σας πω -και να κλείσω με αυτό- ότι αν δεν αναπτυχθούν τα τμήματα στήριξης άλλων τμημάτων, όπως είναι το καρδιολογικό, δεν μπορεί το νοσοκομείο να λειτουργήσει και γι'αυτό δεν λειτουργεί. Και αν δείτε τους δείκτες, την πληρότητα και τα περιστατικά, θα συμφωνήσετε μαζί μου, ότι λειτουργεί βασικά σαν κέντρο υγείας και μάλιστα με κακή οργάνωση. 

Ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ο κύριος Υφυπουργός έχει το λόγο για δύο λεπτά για να δευτερολογήσει.

ΕΜΜΑΝΟΥΗΛ ΣΚΟΥΛΑΚΗΣ (Υφυπ. Υγείας και Πρόνοιας): Δεν είναι έτσι, αγαπητέ συνάδελφε. Χαίρομαι όμως που ομολογήσατε, ότι κανείς δεν μπορεί να στήσει και να λειτουργήσει σε όλη του την έκταση ένα νέο νοσοκομείο. Στους εννέα μήνες πάντως που λειτουργεί το Νοσοκομείο Ελευσίνας επαναλαμβάνω, ότι με τα σημερινά δεδομένα πάει πάρα πολύ καλά. Και αν δεν έχει προσληφθεί όλο το προσωπικό που έχουμε προκηρύξει, δεν οφείλεται σε κανέναν άλλο λόγο παρά στη μη αποδοχή των προσλαμβανομένων, όχι γιατί δεν εξυπηρετούνται στην Ελευσίνα, αλλά γιατί από το νόμο έχουν τη δυνατότητα να υποβάλουν αιτήσεις σε πολλά νοσοκομεία. Ελπίζω να διευθετηθεί αυτό, έτσι ώστε να μη δημιουργούνται αυτά τα μεγάλα κενά.

'Αρα, λοιπόν, εμείς προχωρούμε στην ειδοποίηση των προσλαμβανομένων στο νοσηλευτικό προσωπικό και ελπίζουμε, οι εκατόν οχτώ κενές θέσεις να συμπληρωθούν από την λίστα του πίνακα της προκήρυξης των (450) τετρακοσίων πενήντα θέσεων.

Το ίδιο ισχύει και για τις υπόλοιπες κενές θέσεις του διοικητικού προσωπικού, των τεχνολόγων, του τεχνικού προσωπικού και του άλλου προσωπικού. 

Δεν έχω να σας πω τίποτα άλλο. Θα καταθέσω όμως στα Πρακτικά για να υπάρχουν τους πίνακες κίνησης των εξωτερικών ιατρείων, τον πίνακα κίνησης του παθολογικού τομέα, του χειρουργικού τομέα, γιατί λέτε ότι το νοσοκομείο λειτουργεί ως εξωτερικό ιατρείο. Λειτουργεί και ως ΤΕΠ, από τις οχτώ το πρωί ως τις δέκα το βράδυ. Υπήρχε μια αντίδραση. Ξέρω γιατί κάνετε την ερώτηση. Η Επιστημονική Επιτροπή έπεισε τους γιατρούς, οι οποίοι αποφάσισαν κάποια στιγμή με ομόφωνη απόφασή τους να σταματήσουν τη λειτουργία του Τ.Ε.Π. Πήγα και καθήσαμε εκεί πέρα και κουβεντιάσαμε τρεις ώρες και πείστηκαν ότι πρέπει να λειτουργήσει και μπορεί να λειτουργήσει το Τμήμα Επειγόντων Περιστατικών με κάποιες αποσπάσεις. Δέκα αποσπάσεις έχουν πραγματοποιηθεί. 'Ετσι λειτουργεί και το Τμήμα Επειγόντων Περιστατικών χωρίς κανένα πρόβλημα.

(Στο σημείο αυτό ο Υφυπουργός Υγείας και Πρόνοιας κ. Εμμ. Σκουλάκης καταθέτει για τα Πρακτικά τους προαναφερθέντες Πίνακες οι οποίοι βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΠΡΟΕΔΡΕΥΩΝ (Παναγιώτης Σγουρίδης): Καλώς. Κατατέθηκε στα Πρακτικά για να λάβουν γνώση οι κύριοι συνάδελφοι.

Κύριοι συνάδελφοι, ολοκληρώθηκε η συζήτηση των αναφορών και ερωτήσεων. 

'Εχουμε μια αίτηση του Βουλευτή κ. Τηλέμαχου Χυτήρη, ο οποίος παρακαλεί να του χορηγηθεί ολιγοήμερη άδεια απουσία του στο εξωτερικό.

Εγκρίνει η Βουλή;

ΟΛΟΙ ΟΙ ΒΟΥΛΕΥΤΕΣ:Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης):Η Βουλή ενέκρινε.

Πριν εισέλθουμε στην νομοθετική εργασία, θα διακόψουμε για πέντε λεπτά.

(Δ Ι Α Κ Ο Π Η)

ΜΕΤΑ ΤΗ ΔΙΑΚΟΠΗ

(Στο σημείο αυτό την Προεδρική Εδρα καταλαμβάνει ο πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ) ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, επαναλαμβάνεται η διακοπείσα συνεδρίαση.

Σελίδα 5221 

ΠΡΟΕΔΡΟΣ (Απόστολος Κακλαμάνης): Εισερχόμαστε

ΣΤΗΝ ΕΙΔΙΚΗ ΗΜΕΡΗΣΙΑ ΔΙΑΤΑΞΗ

ΑΠΟΦΑΣΕΙΣ ΒΟΥΛΗΣ

Συζήτηση και ψήφιση σύμφωνα με τις διατάξεις του άρθρου 118, παράγραφος 6 του Κανονισμού της Βουλής της πρότασης σχεδίου του Προέδρου της Βουλής "Κανονισμός της Βουλής - Μέρος Β'- Κώδικας Οργανώσεως των Υπηρεσιών της Βουλής, Καταστάσεως του Προσωπικού της και άλλες διατάξεις".

Η Νέα Δημοκρατία ορίζει ως Κοινοβουλευτικό της Εκπρόσωπο το Βουλευτή κ. Δημήτριο Σιούφα.

Το Κομμουνιστικό Κόμμα Ελλάδος ορίζει ως Ειδικό Αγορητή το Βουλευτή κ. Λέοντα Αυδή. Και

το Δημοκρατικό Κοινωνικό Κίνημα το Βουλευτή κ. Γεώργιο Τσαφούλια.

Κυρίες και κύριοι συνάδελφοι, ήθελα να θέσω υπόψη σας, ότι στο κείμενο που έχει διανεμηθεί, λόγω ορισμένων παραλείψεων κατά την εκτύπωσή του, επέρχονται οι εξής αλλαγές:

Στο άρθρο 14, παράγραφος 3β ως πρώτο εδάφιο τίθεται η εξής πρόταση που παρελήφθη όπως προανέφερα κατά την εκτύπωση: "Η οργάνωση των Δημοσίων Σχέσεων της Βουλής στο εσωτερικό και το εξωτερικό". 

Στο άρθρο 81, παράγραφος 2, όπου αναφέρεται "πτυχιούχος νομικής" προηγούνται οι λέξεις "κατά προτίμηση". Των λέξεων δηλαδή "πτυχιούχος νομικής" προηγούνται οι δύο λέξεις "κατά προτίμηση". 

Στην παράγραφο 3 του ιδίου άρθρου γίνεται η ίδια ακριβώς αλλαγή.

Στην παράγραφο 9 επίσης γίνεται η ίδια αλλαγή.

Δηλαδή, επαναλαμβάνω όπου αναφέρεται "πτυχιούχος νομικής" προηγούνται οι λέξεις "κατά προτίμηση".

Στην ίδια παράγραφο 9 τέταρτη σειρά από το σύνδεσμο "και" ο οποίος διαγράφεται, διαγράφονται οι λέξεις δύο σειρών μέχρι και της λέξεως "κλάδου".

Στην παράγραφο ii του ιδίου άρθρου προστίθεται η Γραμματεία της Διεύθυνσης Στενογραφίας και Πρακτικών, που παρελείφθη επίσης κατά την εκτύπωση.

Στο άρθρο 88 παράγραφος 6 ο αριθμός "2490" είναι λάθος και ο σωστός είναι "2470". Αυτός είναι ο νόμος για το νέο μισθολόγιο.

Στο άρθρο 105, παράγραφος 5, στην πέμπτη σειρά μετά τη λέξη "Βουλής" να προστεθεί "που επίσης υπηρετούν κατά τη δημοσίευση του παρόντος Κανονισμού". 

Στην ογδόη σειρά του ιδίου άρθρου 105, παράγραφος 1, διαγράφονται οι λέξεις "μπορεί να" και "να". 

Να προστεθεί παράγραφος 6 που λέει τα εξής: "Κατά την πρώτη εφαρμογή του παρόντος Κανονισμού οι υπάλληλοι της παραγράφου 1 δεν μπορεί να επιλεγούν και να τοποθετηθούν ως προϊστάμενοι οργανικών μονάδων Τμήματος, Διεύθυνσης, ή Γενικής Διεύθυνσης με εξαίρεση τις οργανικής μονάδες της Διευθύνσεως Τεχνικών Υπηρεσιών".

Διευκρινίζω: Αυτό σημαίνει ότι οι υπάλληλοι οι απεσπασμένοι και μετακλητοί δεν θα επηρεάσουν την υπηρεσιακή κατάσταση των ήδη υπηρετούντων μονίμων υπαλλήλων σε ό,τι αφορά τις επιλογές τους ως προϊσταμένων στις οργανικές μονάδες που ανέφερα, με εξαίρεση τη Διεύθυνση Τεχνικών Υπηρεσιών όπου έχουμε μόνο ένα μόνιμο υπάλληλο και μονιμοποιούνται υπάλληλοι εκ των οποίων ένας είναι από δεκαπενταετίας εδώ, άλλος από δεκαετίας και οι υπόλοιποι από τριετίας που απεσπάσθησαν για τα εκτελούμενα έργα. 

Στο άρθρο 14 παρ.6 στο τέλος, αντί "Υπουργείο Εμπορίου", να τεθεί "Υπουργείο Αναπτύξεως". Είναι και αυτό ένα τυπογραφικό λάθος.

Και τέλος στο άρθρο 154, στην τρίτη και τέταρτη σειρά, αντί "ΔΕ8", να γραφεί "ΔΕ3". Αντί "ΔΕ9", να γραφεί "ΔΕ8". Και αντί "ΔΕ10", να γραφεί "ΔΕ9".

Και στο άρθρο 109 παρ.1 διαγράφονται στην ενάτη σειρά οι λέξεις "μπορεί να", ώστε να μην είναι δυνητική η τακτοποίηση αυτού του προσωπικού.

Ο κ. Στάϊκος έχει το λόγο.

ΕΥΑΓΓΕΛΟΣ ΣΤΑΪΚΟΣ: Κύριε Πρόεδρε, κυρία και κύριοι συνάδελφοι, συζητάμε σήμερα την πρόταση σχεδίου του Προέδρου μας "Κανονισμός της Βουλής -Μέρος Β'- Κώδικας οργανώσεως των Υπηρεσιών της Βουλής, Καταστάσεως του Προσωπικού της και άλλες διατάξεις".

Θα μου επιτρέψετε, κύριοι συνάδελφοι, να κάνω μία πάρα πολύ σύντομη, σχεδόν τηλεγραφική, ιστορική αναδρομή του θεσμού.

Ο πρώτος Κανονισμός της Βουλής έγινε ως γνωστό το 1845, πριν από εκατον πενήντα χρόνια, πριν από ενάμιση αιώνα. 'Ηταν επόμενο να υποστεί έκτοτε πολλές τροποποιήσεις που υπαγορεύτηκαν, είτε από τη διαρκή διεύρυνση, αύξηση των εργασιών της Βουλής είτε από την επιρροή, κατά καιρούς, διαφόρων αντιλήψεων για την οργάνωση και λειτουργία των Υπηρεσιών της.

Κατά την περίοδο της δικτατορίας, ώς ήταν εύλογο, επήλθε πλήρης αποσύνθεση και αποδιοργάνωση των Υπηρεσιών της. Η ανάγκη για ένα νέο Κανονισμό ανέκυψε αμέσως μετά τη μεταπολίτευση. Για το σκοπό αυτό εργάστηκαν οι δύο τότε Πρόεδροι της Βουλής, αείμνηστοι Κωνσταντίνος Παπακωνσταντίνου και Δημήτριος Παπασπύρου και έτσι, ψηφίστηκε από την Ολομέλεια της Βουλής το 1980 το "Β'Μέρος του Κανονισμού" της. 'Ηταν μία σοβαρή προσπάθεια εκσυγχρονισμού των Υπηρεσιών της Βουλής. Αξιόλογες και σημαντικές βελτιώσεις στον Κανονισμό επέφεραν επίσης, τόσο ο αείμνηστος Γιάννης Αλευράς, όσο και ο κ. Αθανάσιος Τσαλδάρης.

Το σχέδιο του Κανονισμού, που συζητάμε, κύριε Πρόεδρε, αποτελεί εκπλήρωση υποσχέσεών σας- δεσμεύσεών σας κατά την εκ νέου ανάληψη των καθηκόντων σας στις 8.10.96 "για την ολοκλήρωση του νέου Κανονισμού λειτουργίας των Υπηρεσιών της", όπως χαρακτηριστικά δηλώσατε.

Είναι γεγονός, ότι στο χρονικό διάστημα που διανύθηκε από την έναρξη ισχύος του Κανονισμού του 1980 έχουν συμβεί συγκλονιστικές μεταβολές σε ολόκληρο τον κόσμο. Συνεπώς, είναι επιτακτική ανάγκη να δοθεί νέα διάσταση στη λειτουργία της Βουλής, για να ανταποκριθεί στις νέες προκλήσεις, στα νέα καθήκοντά της.

'Οπως και στην Εισηγητική 'Εκθεση διαλαμβάνεται. Τα Εθνικά Κοινοβούλια δεν είναι και δεν πρέπει να είναι αποκομμένα, περιχαρακωμένα, απομονωμένα. Δεν πρέπει να αντιμετωπίζουν αυτάρεσκα τα διεθνώς δρώμενα. Και βεβαίως πρέπει και οφείλουν να διατηρούν την ελεύθερη συνείδησή τους. Δεν πρέπει, όμως, να παραγνωρίζουν ότι παραμένουν σ'ένα κόσμο, σε μία διεθνή κοινότητα που παράγει και αυτή κανόνες.

Οι διεθνείς συμβάσεις διαδέχονται η μία μετά την άλλη. Και σε μας η Ευρωπαϊκή 'Ενωση αποτελεί αστήρευτη πηγή κανόνων σε θέματα και αντικείμενα, που πολλαπλασιάζονται συνεχώς και αδιάκοπα και μάλιστα σε πρωτόγνωρα πεδία, κανόνες που εξαναγκάζουν, που είναι δεσμευτικοί.

Τα Εθνικά Κοινοβούλια, συνεπώς, οφείλουν να έχουν τη γνώση. Και για να την αποκτήσουν πρέπει να έχουν ενεργό συμμετοχή στην κοινωνία της πληροφορίας.

Αυτό απαιτεί νέες βάσεις. Και συνεπώς ανεβασμένο ποιοτικά το ανθρώπινο και υλικό δυναμικό, όπως αναβαθμισμένες και τις διαδικασίες των υπηρεσιών της Βουλής. Χρειάζεται, δηλαδή, μια άλλη διάρθρωση, μια άλλη αρχιτεκτονική στην οργάνωση της Βουλής. Αυτό επιχειρείται, κύριοι συνάδελφοι, να γίνει με το συζητούμενο σχέδιο Κανονισμού της Βουλής.

Ειδικότερα: Δημιουργούνται τρεις Διευθύνσεις, αντί της μιας που υπήρχε μέχρι σήμερα. Η παλιά Διεύθυνση Διεθνών και Δημοσίων Σχέσεων, αναβαθμίζεται σε Γενική Διεύθυνση Διεθνών Σχέσεων και Επικοινωνίας.

'Ετσι η αναβάθμιση αυτή δημιουργεί όλες τις σύγχρονες, απαραίτητες προϋποθέσεις για να αναδειχθεί και να προβληθεί το έργο της Βουλής. Παράλληλα δε, δημιουργεί τη δυνατότητα παρέμβασης της Βουλής και συνεπώς και των Βουλευτών στο γίγνεσθαι και στα δρώμενα σε ευρωπαϊκό και παγκόσμιο επίπεδο, γεγονός που θα συντελέσει στην ουσιαστική αναβάθμιση του έργου τους, της αποστολής τους και του ρόλου τους.

Σελίδα 5222 

Θα μπορέσει, δηλαδή, το Κοινοβούλιό μας με τον εμπλουτισμό και την επέκταση των υπηρεσιών του, που θα ασχολούνται με τις διεθνείς και δημόσιες σχέσεις, να ανταποκριθεί στις προκλήσεις των καιρών και στην "Κοινοβουλευτική διπλωματία", που τα τελευταία χρόνια έχει αναπτυχθεί και να παρακολουθήσει τις ευρωπαϊκές εξελίξεις και προόδους των Κοινοβουλίων των κρατών-μελών της Ευρωπαϊκής 'Ενωσης.

Σημαντική στήριξη στην προσπάθεια αυτή θα προσφέρει αναμφισβήτητα η συνεργασία των υπηρεσιών της Βουλής με τις αντίστοιχες υπηρεσίες του Υπουργείου Εξωτερικών, μέσω του γραφείου του διπλωματικού συμβούλου του Προέδρου της Βουλής, που λειτουργεί από διετίας και το οποίο με τον υπο ψήφιση νέο Κανονισμό στελεχώνεται αναλόγως. 

Η δεύτερη επιλογή είναι η κάθετη οργάνωση των υπηρεσιών που υποστηρίζουν τις παραδοσιακές κοινοβουλευτικές δραστηριότητες. Η Γενική Διεύθυνση Κοινοβουλευτικού 'Εργου συγκροτείται από τρεις διευθύνσεις, που αντιστοιχούν στους θεμελιώδεις τομείς του Κοινοβουλευτικού Ελέγχου, των Κοινοβουλευτικών Επιτροπών και του Νομοθετικού 'Εργου.

Η επιλογή αυτή συνδέεται και συνοδεύεται από μια σειρά ρυθμίσεων που ορθολογίζουν σημαντικά την κατάσταση στη σημερινή προσφορά των εργασιών της Βουλής, αφού δίνεται η δυνατότητα να ρυθμίζονται θέματα σύστασης νέων Διοικητικών μονάδων, αρμοδιοτήτων και ανακατανομής αυτών, έτσι ώστε να υπάρχει σαφήνεια και να αποφεύγεται η επικάλυψη αρμοδιοτήτων.

Η τρίτη σημαντική πρόταση του νέου Κανονισμού είναι, κύριοι συνάδελφοι, η εντελώς καινούρια ποιότητα που θέλει να εμφυσήσει στο ανθρώπινο δυναμικό της Βουλής και στην αξιοποίησή του, από την επιλογή του εως και την συνταξιοδότησή του.

Ο ν. 2190, είχε εξαιρέσει από τις ρυθμίσεις του τη Βουλή. Αυτή η εξαίρεση είχε επιβληθεί λόγω του ιδιαίτερου ρόλου και της θέσης της Βουλής.

Παρ' όλα αυτά, εδώ αξίζει να αναφερθεί ότι το προσωπικό της Βουλής εξακολουθεί συνεχώς να μειώνεται, καίτοι αυξάνονται τα αντικείμενα και δημιουργούνται νέες, καινούριες δραστηριότητες της Βουλής. Αυτό πρέπει να συνεχιστεί γιατί έτσι θα επέλθει αποσυμφόρηση της Βουλής από τις υπηρεσίες που έχουν πλεονάζον προσωπικό σε ορισμένους κλάδους και αφ' ετέρου η ανανέωση του προσωπικού να περιοριστεί σε κλάδους που απαιτούν ιδιαίτερα, αυξημένα, εξαιρετικά προσόντα.

'Ετσι θα γίνει δραστικός περιορισμός της εξαίρεσης της Βουλής από το ν. 2190 και δεν θα αντιφάσκει με το ουσιαστικό περιεχόμενο των αρχών ενός σύγχρονου κράτους δικαίου, αφού η ανάγκη για αξιοκρατία, διαφάνεια και αντικειμενικότητα επιβάλλει να μην συνεχιστεί πλέον η εξαίρεση από το σύστημα και τις αρχές που περιγράφει ο θεσμικός νόμος 2190.

Η νέα διάρθρωση των Υπηρεσιών της Βουλής, όπως αναλύθηκε παραπάνω, κύριοι συνάδελφοι, επιβάλλει την ενθάρρυνση και διευκόλυνση στο ανθρώπινο δυναμικό της, για να βελτιώσει το γενικότερο γνωστικό και υπηρεσιακό επίπεδό του. Πρέπει να αξιοποιήσει τις δυνατότητες μετεκπαίδευσης και διαρκούς επιμόρφωσης, που θα του παρασχεθούν, που θα του εξασφαλιστούν.

Τα νέα συστήματα οργάνωσης και διοίκησης, οι ξένες γλώσσες, οι νέες τεχνολογίες, αποτελούν προκλήσεις, στις οποίες πρέπει και οφείλει να ανταποκριθεί η πλειοψηφία των υπαλλήλων της Βουλής, αφού με το νέο Κανονισμό δίνεται νέα διάσταση στη λειτουργία της, αλλά και στο ρόλο και τις προοπτικές των υπαλλήλων της.

Θα μου επιτρέψετε, κύριοι συνάδελφοι, να κάνω και ορισμένες γενικές αναφορές στο συζητούμενο σχέδιο του Κανονισμού, χαρακτηριστικές -κατά την άποψή μου- του σύγχρονου πνεύματος, από το οποίο διαπνέεται και εμφορείται.

Ειδικότερα, θα ήθελα να αναφερθώ στην αντικειμενική και αμερόληπτη αξιολόγηση των υπαλλήλων. Στο έντυπο του αξιολογητή, περιλαμβάνεται υποχρεωτικά και πρόταση του αξιολογητή για το εάν ο κρινόμενος υπάλληλος παρέχει σαφείς ενδείξεις δυνατότητας εξελίξεώς του σε προϊστάμενο στην ίδια ή σε ανώτερη θέση. 'Οταν προτείνονται περισσότεροι υπάλληλοι του ενός, τότε πρέπει ο αξιολογητής -και έχουμε ομοιόβαθμους υπαλλήλους, με τον ίδιο βαθμό- να κάνει καινούρια αξιολόγηση και να προβεί στην κατάταξη των υπαλλήλων κατά φθίνουσα σειρά προτεραιότητας.

Αν τώρα το Υπηρεσιακό Συμβούλιο δεχθεί ένσταση ή αναφορά υπαλλήλου για μεροληπτική ή προδήλως, όπως διαλαμβάνεται στο σχετικό άρθρο, αδικαιολόγητη αξιολόγηση, τότε στην απόφασή του το Υπηρεσιακό Συμβούλιο μπορεί να προτείνει και την πειθαρχική δίωξη του αξιολογητή, και μπορεί να τον θέσει και σε αργία, η οποία είναι υποχρεωτική, όταν ο αξιολογητής υποτροπιάσει.

Δεύτερον, με τον καινούριο Κανονισμό, επιτυγχάνεται η ποιοτική αναβάθμιση των υπαλλήλων της Βουλής, δεδομένου ότι τα προσόντα, με το συζητούμενο σχέδιο Κανονισμού, κάθε κατηγορίας και κλάδου, έχουν προσαρμοστεί με την ισχύουσα πραγματικότητα και έχουν αναβαθμιστεί, ώστε η Βουλή να στελεχωθεί με προσωπικό ιδιαίτερα ικανό και καταρτισμένο, όπως λέχθηκε, με ξένες γλώσσες, γνώση και εμπειρία της χρήσης των συστημάτων της πληροφορικής, εφόδια τα οποία είναι απαραίτητα για έναν σύγχρονο υπάλληλο.

Τρίτον, υπάρχει η συμμετοχή για πρώτη φορά των υπαλλήλων στα Υπηρεσιακά τους Συμβούλια.

Τελειώνοντας, κύριοι συνάδελφοι, θα ήθελα να επισημάνω ότι πρόκειται για ένα σύγχρονο κείμενο, που φέρει τη σφραγίδα του Προέδρου μας, κυρίου Κακλαμάνη και το οποίο, όπως διαλαμβάνεται στην Εισηγητική 'Εκθεση, εξασφαλίζει όχι μόνο την ορθή λειτουργία της Βουλής, αλλά και τις δυνατότητες που απαιτούνται για να υπάρξει ένας Κανονισμός σύγχρονος και ισχυρός, ικανός να φέρει εις πέρας το υψηλό έργο, που έχει να επιτελέσει η Βουλή μας και ημείς οι Βουλευτές στη σύγχρονη εποχή, η οποία χαρακτηρίζεται από τις υψηλές απαιτήσεις της σε γνώση και από την αλματώδη πορεία των τεχνολογικών εξελίξεων.

Για όλους τους παραπάνω λόγους, έχω τη γνώμη, κύριοι συνάδελφοι, ότι πρέπει να ψηφιστεί ομόφωνα απ'όλες τις Πτέρυγες της Βουλής η συζητούμενη πρόταση σχεδίου του Προέδρου μας "Κανονισμός της Βουλής - Μέρος Β'- Κώδικας Οργανώσεως των Υπηρεσιών της Βουλής, Καταστάσεως του Προσωπικού της και άλλες διατάξεις".

Ευχαριστώ.

(Xειροκροτήματα από την Πτέρυγα του ΠΑΣΟΚ)

ΠΡΟΕΔΡΟΣ (Απόστολος Κακλαμάνης): Ο Εισηγητής της Μειοψηφίας κ. Απόστολος Ανδρεουλάκος έχει το λόγο.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Κυρίες και κύριοι συνάδελφοι, θα ήθελα προοιμιακά να εκφράσω το παράπονό μου, ότι για μια εισέτι φορά νομοθετούμε αιφνιδιαζόμενοι, διότι ένα σχέδιο Κανονισμού, το οποίο η οικεία Επιτροπή επεξεργαζόταν επί ενάμιση ολόκληρο χρόνο, κλήθηκε η Επιτροπή Κανονισμού, όλως δε, αιφνιδιαστικά, χωρίς να έχει την άνεση χρόνου, να το δουλέψει και να το επεξεργαστεί μέσα σε τρεις μέρες.

Και εγώ προσωπικά, αλλά νομίζω ότι και η συντριπτική πλειοψηφία των συναδέλφων στην Αίθουσα αυτή, πιστεύουν, ότι καλύτερα νομοθετούμε όταν έχουμε την άνεση χρόνου για να δούμε γιατί νομοθετούμε. Αυτό έτσι προοιμιακά. 

Ως προς την ουσία του συζητουμένου σχεδίου Κανονισμού έχω να πω ότι πράγματι, οι μεγάλες τεχνολογικές μεταβολές και εξελίξεις που έχουν συντελεστεί ιδιαίτερα τα τελευταία δεκαπέντε χρόνια και η συστηματικότερη και πολυπλοκότερη οργάνωση της διεθνούς κοινότητας και ιδιαίτερα της Ευρωπαϊκής 'Ενωσης επιβάλλουν και προβάλλουν επιτακτικά την ανάγκη ενός νέου κώδικα οργανώσεως των υπηρεσιών της Βουλής και της καταστάσεως του προσωπικού της. Προβάλλουν την ανάγκη ενός πολλαπλώς αναβαθμισμένου Ελληνικού Κοινοβουλίου σωστά και σύγχρονα οργανωμένου, ώστε να μπορεί να ανταποκριθεί στον πολύπλοκο και μεγάλο ρόλο του.

Φρονούμε ότι είναι προς τη σωστή κατεύθυνση η διοικητική διάρθρωση των υπηρεσιών της Βουλής σε τρεις γενικές Διευθύνσεις: "Τη Γενική Διεύθυνση Κοινοβουλευτικού 'Εργου, τη Γενική Διεύθυνση Διεθνών Σχέσεων και Επικοινωνίας και 

Σελίδα 5223 

τη Γενική Διεύθυνση Διοικητικής Υποστήριξης.

Ορθώς αναβαθμίζεται η υπηρεσία των Διεθνών και Δημοσίων Σχέσεων σε Γενική Διεύθυνση. Και τούτο διότι έτσι μόνο θα μπορέσει το Ελληνικό Κοινοβούλιο να ανταποκριθεί στις προκλήσεις των καιρών, στις ανάγκες της κοινοβουλευτικής διπλωματίας, η οποία έχει πάρει τεράστιες διαστάσεις τα τελευταία χρόνια και επίσης να ανταποκριθεί στις εξελίξεις και να τις παρακολουθήσει, των Κοινοβουλίων των ευρωπαϊκών κρατών μελών της Ευρωπαϊκής 'Ενωσης.

Η θέσπιση αυξημένων προσόντων για τους νεοδιοριζόμενους υπαλλήλους σε συνδυασμό με την αναβάθμιση του ρόλου των νέων τεχνολογιών και ιδιαίτερα της ηλεκτρονικής μηχανοργάνωσης, μας βρίσκουν σύμφωνους, γιατί έτσι μόνο μπορούμε ασφαλέστερα να οδηγηθούμε στην αναβάθμιση και στον εκσυγχρονισμό των υπηρεσιών του Κοινοβουλίου και στον αποδοτικότερο ρόλο του. 

Και με το υπό συζήτηση και ψήφιση Κώδικα παραμένει κυρίαρχος ο ρόλος του Προέδρου του Σώματος και βέβαια δεν θα μπορούσε να γίνει και διαφορετικά. Παράλληλα, όμως, αναβαθμίζεται και ο ρόλος της Επιτροπής Κανονισμού της Βουλής του άρθρου 46. Σε πολλές περιπτώσεις απαιτείται η απλή γνώμη της Επιτροπής ή χρειάζεται η σύμφωνη γνώμη και μάλιστα των 3/5 των μελών της, -δηλαδή μία πλειοψηφία, η οποία δεν είναι μονοκομματική όπως στην περίπτωση κατά την οποία μπορεί ο Πρόεδρος της Βουλής με απόφασή του να συγχωνεύσει ή να αναδιαρθρώσει μονάδες σε επίπεδο τμήματος, ή να υπαγάγει μία μονάδα σε επίπεδο τμήματος σε μία άλλη διεύθυνση και γενικότερα στις περιπτώσεις εκείνες όπου παρεμβαίνει ο Πρόεδρος με απόφασή του για να κάνει ανακατανομή ρόλων σε υπηρεσιακές μονάδες και πάντοτε σε επίπεδο τμήματος.

Αυτή η κατεύθυνση είναι σωστή νομίζω διότι η συζήτηση οποιασδήποτε πρωτοβουλίας του Προέδρου μέσα στην Επιτροπή Κανονισμού δίνει την ευκαιρία σε όλα τα Κόμματα να τοποθετηθούν, να επισημάνουν τυχόν αδυναμίες αυτής της πρωτοβουλίας και βεβαίως με αυτήν την παρέμβαση όλων των Κομμάτων και εν όψει του γεγονότος ότι σ'αυτήν την Επιτροπή παραδοσιακά επικρατεί κάποιο πνεύμα συναίνεσης, να γίνονται οι παρεμβάσεις του Προέδρου του Σώματος προς τη σωστή κατεύθυνση και επωφελώς για το Σώμα.

Μία μεγάλη καινοτομία, η οποία εισάγεται με το συζητούμενο Κώδικα, κυρίες και κύριοι συνάδελφοι, είναι η κατάργηση της αυτοτέλειας και της αυτονομίας του Σώματος. 

Και τούτο γιατί οι κοινές ρυθμίσεις, οι οποίες ισχύουν για τους δημόσιους διοικητικούς υπαλλήλους που υπάγονται στον υπαλληλικό κώδικα εισάγονται και για το προσωπικό του Ελληνικού Κοινοβουλίου. Δηλαδή θέματα προαγωγών, θέματα επιλογής και τοποθέτησης προϊσταμένων μονάδων, θέματα πειθαρχικού δικαίου και επίσης θέματα προσλήψεων, γίνονται σύμφωνα με τα ισχύοντα στον υπαλληλικό κώδικα, σύμφωνα με τα ισχύοντα για τους δημόσιους διοικητικούς υπαλλήλους και τον νόμο 2190/94. Είναι μία καινοτομία, η οποία όμως είναι εις βάρος της παραδοσιακά θεσμοθετημένης αυτονομίας και αυτοτελείας του Ελληνικού Κοινοβουλίου.

Είχαμε επιφυλάξεις γι' αυτήν την καινοτομία και οι επιφυλάξεις αυτες, κυρίες και κύριοι συνάδελφοι, οφείλονται κατ' αρχήν στο γεγονός ότι απέτυχε το σύστημα της τοποθέτησης προϊσταμένων στις διοικητικές μονάδες, στο Δημόσιο και στον ευρύτερο δημόσιο τομέα και γίνονται σκέψεις αναθεωρήσεώς τους. Και την ώρα που γίνονται τέτοιες σκέψεις αναθεωρήσεως, εμείς ερχόμεθα και το θεσμοθετούμε διά του συζητούμενου Κανονισμού.

Τις επιφυλάξεις αυτές βεβαίως, απαμβλύνει η ιδέα, ότι έχει ιδιαιτερότητα το Ελληνικό Κοινοβούλιο. Οι υπηρεσίες του προσφέρονται, όχι κυρίως στον πολίτη, αλλά στους εκπροσώπους του Ελληνικού Λαού, όπου βεβαίως πολύ δύσκολα μπορεί να αναπτυχθεί πνεύμα κομματικού φαβοριτισμού, χωρίς αυτό να αποκλείεται.

Οι επιφυλάξεις επίσης ήταν προς την κατεύθυνση ότι, αν θέλουμε να θεσμοθετήσουμε τα κρατούντα στους λοιπούς δημοσίους υπαλλήλους, θα ήταν προτιμότερο, -για να διαφυλάξουμε κάποια αυτονομία και αυτοτέλεια, αυτούσιες όσες διατάξεις θέλαμε από τον κοινό δημοσιοϋπαλληλικό κώδικα, να τις ενσωματώσουμε στον Κανονισμό της Βουλής, για να διαφυλάξουμε έτσι πράγματι μια κάποια αυτονομία και αυτοτέλεια.

Αυτό δεν εγένετο αποδεκτό. Ευελπιστούμε, σύμφωνα και με τις συζητήσεις που είχαμε με τον Πρόεδρο του Σώματος, ότι σε κάποια αναθεώρηση θα πρέπει -και με την άνεση χρόνου που θα υπάρξει- να δούμε, ποιες είναι αυτές οι διατάξεις και να τις ενσωματώσουμε μέσα στον Κανονισμό της Βουλής, αν θέλουμε να διαφυλάξουμε ψήγματα αυτοτέλειας και αυτονομίας του Σώματος.

Οι ρυθμίσεις οι οποίες γίνονται σ' αυτόν τον τομέα, στον οποίο αναφέρομαι, κυρίες και κύριοι συνάδελφοι, τελούν υπό τα εχέγγυα του Προέδρου του Σώματος. Θα πρέπει να γίνουν αξιοκρατικές επιλογές και γενικών διευθυντών και προϊσταμένων διευθύνσεων και προϊσταμένων τμημάτων και όχι κομματικές και αναξιοκρατικές, για να μπορέσουν πράγματι να στεριώσουν και να καταξιωθεί ο νέος Κανονισμός, τον οποίο συζητούμε και θα ψηφίσουμε.

Εδώ θα πρέπει να τονίσουμε ότι οι επιλογές των τριών γενικών διευθυντών, θα γίνουν από την Επιτροπή Κανονισμού της Βουλής. Είναι σωστή αυτή η ρύθμιση. 'Ολες όμως οι άλλες τοποθετήσεις και κρίσεις, θα γίνουν από ένα μεταβατικό υπηρεσιακό συμβούλιο. Και εδώ πράγματι υπήρξαν έντονες οι επιφυλάξεις μας και μάλιστα οι επιφυλάξεις όλων των Κομμάτων της Αντιπολιτεύσεως, διότι αυτό το μεταβατικό υπηρεσιακό συμβούλιο, του οποίου η ισχύς διατηρείται μέχρι 31.12.1998, απαρτίζεται από το Γενικό Γραμματέα της Βουλής ως Πρόεδρο, με Αναπληρωτη το Νομικό Σύμβουλο του Κράτους στη Βουλή, απο δύο Διευθυντές, τους οποίους με απόφασή του προεπιλέγει ο Πρόεδρος της Βουλής με βαθμό Α' και αυτοί πλέον γίνονται οριστικά και μόνιμα Διευθυντές για μια τριετία- και από δύο εκπροσώπους των εργαζομένων, που εφόσον για πρώτη φορά εισάγεται ο θεσμός και στο προσωπικό της Βουλής, αυτοί δεν υπάρχουν σήμερα εκλεγμένοι και ορίζονται απο το μεγαλύτερο Σύλλογο Υπαλλήλων της Βουλής. Προτείνονται δύο εκ των μελών του Διοικητικού Συμβουλίου.

Αυτή η ρύθμιση έγινε κατόπιν συνεννοήσεων και παρεμβάσεων, διότι δεν είναι σωστό να επιλέγει ο εργοδότης τους εκπροσώπους των εργαζομένων και έγινε μια κάποια διόρθωση από αυτά τα οποία συζητήσαμε στην επιτροπή Κανονισμού. Παραμένει όμως το μεγάλο ζήτημα ότι δύο εκ των πέντε μελών ορίζονται απευθείας, προεπιλέγονται, από τον Πρόεδρο της Βουλής.

Την επιφύλαξή μας απαλύνει η διαβεβαίωση του Προέδρου του Σώματος ότι οι επιλογές αυτές των δύο διευθυντών θα γίνουν με αξιοκρατικά κριτήρια και δεν θα είναι κομματικές και μάλιστα μονοκομματικής κατεύθυνσης.

'Ολα, κυρίες και κύριοι συνάδελφοι, θα κριθούν από τον τρόπο που θα λειτουργήσει το μεταβατικό υπηρεσιακό συμβούλιο. Για να καταξιωθούν στη συνείδηση του Σώματος και των εργαζομένων στη Βουλή οι ρυθμίσεις τις οποίες εισηγείται σήμερα ο Πρόεδρος του Σώματος, θα πρέπει αυτό το συμβούλιο πράγματι να δράσει αξιοκρατικά, να αρθεί στο ύψος των περιστάσεων, διότι αλλιώς θα δημιουργηθούν τέτοια παρατράγουδα, θα δημιουργηθούν τέτοιες τριβές που θα μολύνουν όλη την ουσία των σημερινών ρυθμίσεων, που συζητούμε και θα ψηφίσουμε.

'Ηταν σωστή η σημερινή, με την έναρξη της συζητήσεως, της προτάσεως αυτού του Κώδικα, η παρέμβαση και διόρθωση του Προέδρου του Σώματος ότι οι τακτοποιούμενοι μετακλητοί δεν μπορούν να κριθούν για προϊστάμενοι στην πρώτη φάση. 'Ηταν πάρα πολύ σωστή και ήταν πράγματι καρπός συνεννοήσεων, που έγιναν σήμερα το πρωί από το Κόμμα της Αξιωματικής Αντιπολίτευσης, ότι δεν πρέπει πράγματι οι μετακλητοί, οι οποίοι τακτοποιούνται να μπουν στα δεξιά των μονίμων υπαλλήλων, που θα κριθούν οι πάντες και θα ενταχθούν από το μεταβατικό αυτό υπηρεσιακό συμβούλιο.

'Αλλη επίσης επιφύλαξη η οποία υπάρχει είναι ως προς τον

Σελίδα 5224 

καθορισμό των ωρών υπερωριακής απασχόλησης. Κακά τα ψέματα, κυρίες και κύριοι συνάδελφοι, ουσιαστικά οι ώρες υπερωριακής απασχολήσεως ενεργούν συλλογικά, απρόσωπα προς την κατεύθυνση της τονώσεως των αποδοχών των εργαζομένων στη Βουλή. Δε μας βρίσκει σύμφωνους- διατυπώσαμε όλα τα Κόμματα τις επιφυλάξεις μας η ρύθμιση κατά την οποίαν ο Πρόεδρος της Βουλής θα μπορεί με απόφασή του να κατανέμει τις ώρες υπερωριακής απασχολήσεως ανά υπάλληλο. 'Ο,τι λέμε δεν έχει να κάνει σε τίποτα με το πρόσωπο του Προέδρου του Σώματος. Εμείς δε νομοθετούμε για μία τριετία. Νομοθετούμε για μεγαλύτερο χρονικό διάστημα.

Κατά συνέπεια οι επιφυλάξεις ή οι αντιρρήσεις που υπάρχουν δεν αφορούν -και το ξεκαθαρίζω- στο πρόσωπο του Προέδρου του Σώματος.

Βεβαίως, στην Επιτροπή Κανονισμού υπήρξε η διαβεβαίωση και δεν έχω κανένα λόγο να μην εμπιστεύομαι τα λεγόμενα του Προέδρου του Σώματος, ότι για μία τριετία δε θα αλλάξει εν τοις πράγμασι το σύστημα αυτό καθορισμού των ωρών υπερωριακής απασχόλησης.

Με όλες αυτές τις επιφυλάξεις και με τη δικαιολογημένη ή αδικαιολόγητη προσδοκία ότι ο έχων τας κλείδας των ρυθμίσεων, ο Πρόεδρος της Βουλής, θα ανταποκριθεί εις τα περιστάσεις και θα αρθεί στο ύψος των περιστάσεων και εγώ προσωπικά δεν έχω λόγο να αμφιβάλλω, ψηφίζουμε κατ' αρχήν τον Κώδικα Λειτουργιών του Σώματος και καταστάσεως του προσωπικού του.

(Χειροκροτήματα από την Πτέρυγα της Νέας Δημοκρατίας).

ΠΡΟΕΔΡΟΣ (Απόστολος Κακλαμάνης):Κυρίες και κύριοι συνάδελφοι, τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας "ΕΛΕΥΘΕΡΙΟΣ ΒΕΝΙΖΕΛΟΣ" σαράντα δύο μαθητές και μαθήτριες και δύο συνοδοί καθηγητές τους από το 5ο Γυμνάσιο Γαλατσίου.

(Χειροκροτήματα)

Ο Πρόεδρος κ. Αθανάσιος Τσαλδάρης έχει το λόγο.

ΑΘΑΝΑΣΙΟΣ ΤΣΑΛΔΑΡΗΣ: Θα μιλήσω, κύριε Πρόεδρε, από τη θέση μου και όπως πάντοτε θα είμαι σύντομος.

Θα προβώ σε μερικές παρατηρήσεις: Πρώτα απ' όλα θέλω να κάνω μια γενική παρατήρηση η οποία αφορά και το Σώμα, αλλά αφορά και εσάς προσωπικώς. Βεβαίως έφθασε η ώρα, πλησιάζουμε το 2000, που θα έπρεπε να γίνει κάποια μεγάλη, βαθειά τροποποίηση στον Κανονισμό της Βουλής. Γιατί βεβαίως πολλές διατάξεις απ' αυτές που μας φέρατε είναι προς τη σωστή κατεύθυνση. Για παράδειγμα θα πω την αναβάθμιση των Διεθνών Σχέσεων, σε Γενική Διεύθυνση που ήταν απολύτως σωστή, η αύξηση της σημασίας της πληροφορικής, που είναι πολύ σημαντική κ.ο.κ. Και στο σημείο αυτό δεν μπορώ παρά να σας συγχαρώ.

'Ερχομαι τώρα σε μια άλλη γενική παρατήρηση. Η γυναίκα του Καίσαρος κύριε Πρόεδρε, δεν αρκεί να είναι τίμια. Πρέπει να φαίνεται και τίμια. Εσείς μέχρις ώρας έχετε δείξει μια αντικειμενικότητα στη Βουλή και παρακαλώ αυτή την αντικειμενικότητα, η οποία υπήρξε μια παράδοση στη Βουλή των Ελλήνων, να τη συνεχίσετε και να συνεχιστεί και με ορισμένες διατάξεις του Κανονισμού, οι οποίες δημιουργούν ερωτηματικά.

Ερωτηματικά δημιουργεί η κατάργηση της αρχαιότητος και της ιεραρχίας, ερωτηματικά δημιουργεί για μένα η εφαρμογή του ν. 2190, που ευθέως καταργεί την αυτονομία της Βουλής, πράγμα το οποίο θα έπρεπε να φυλάμε ως κόρην οφθαλμού εδώ μέσα.

Δημιουργεί επίσης ερωτηματικά αν συνδυάσετε ορισμένες διατάξεις. Π.χ.στο πρώτο υπηρεσιακό συμβούλιο που εσείς ορίζετε δύο διευθυντές, ορίζονται και δύο εκπρόσωποι του Διοικητικού, σήμερα, Συμβουλίου των Υπαλλήλων, και πρόεδρος ο Γενικός Γραμματέας έτσι, δημιουργούνται ερωτηματικά τα οποία δεν είναι σωστό και πρέπον να δημιουργηθούν.

Να κάνω μία πρόταση. Σε πρώτη φάση, πριν κριθούν οποιοιδήποτε άλλοι, να κριθούν οι τρεις Γενικοί Διευθυντές, από την Επιτροπή Κανονισμού όπως λέτε, πολύ σωστά. Και αφού κριθούν οι τρεις Γενικοί Διευθυντές να αποτελέσουν αυτοί με το Γενικό Γραμματέα και έναν εκπρόσωπο των εργαζομένων το Υπηρεσιακό Συμβούλιο που θα κρίνει τους υπαλλήλους και δε θα μπορεί κανείς να πει για τη γυναίκα του Καίσαρα, αυτά που είπα προηγουμένως. Αυτό άλλωστε είναι και προς όφελός σας.

Μια άλλη παρατήρηση που είχα να κάνω, ευτυχώς τη διορθώσατε μόνος σας στην αρχή, κύριε Πρόεδρε, και αφορούσε τους μετακλητούς και τους αποσπασμένους που μονιμοποιούνται. Είναι πολύ σωστή αυτή η πράξη που κάνετε.

Στο άρθρο 88 παράγραφος 5 είχαμε στον παλαιό Κανονισμό δώσει μια ευχέρεια, όταν οι υπάλληλοι συμπληρώνουν τριάντα δύο χρόνια, ένα μήνα μετά από τη συμπλήρωση να έκαναν μία δήλωση, να έφευγαν και να έπαιρναν ένα 10%. Τώρα το τροποποιείτε κάπως και λέτε "με την εφαρμογή του παρόντος να κάνουν τη δήλωση αυτή". Δηλαδή αν εγώ έχω τριάντα χρόνια και πέντε μήνες ή πρέπει να φύγω χάνοντας το 10% για να πάρω την άλλη απολαβή που δίνεται εκ του ταμείου, ή πρέπει να παραμείνω στη Βουλή. 

Αν πρόθεσή σας είναι η αποσυμφόρηση, αφήστε την παλαιά διάταξη ως έχει. Δηλαδή ο υπάλληλος που έχει τριάντα ένα χρόνια και επτά μήνες, ας συμπληρώσει τα τριάντα δύο χρόνια, να κάνει την αίτησή του, καταλυτικά αν θέλετε σε ένα μήνα και να φεύγει.

'Οσον αφορά το θέμα των υπερωριών το ανέφερε ο κ. Ανδρεουλάκος, νομίζω ότι αυτό είναι σωστό. Θα πρέπει οι υπερωρίες να δίδονται σε όλους ίδια. Μην κάνετε εξαιρέσεις, διότι θα δημιουργήσετε διαφοροποίηση στη Βουλή μεταξύ των υπαλλήλων ".

Γι'αυτό στον τελευταίο Προϋπολογισμό της Βουλής βλέπω ότι υπάρχουν περίπου πεντακόσιοι εβδομήντα έξι υπάλληλοι και τώρα με το νέο Κανονισμό γίνονται περισσότεροι από εννιακόσιοι υπάλληλοι. Δηλαδή αυξάνουμε τους υπαλλήλους κατά τριακόσιους πενήντα. Το έχετε υπόψη σας εσείς αυτό; Βέβαια θα φύγουν και μερικοί υπάλληλοι δια της αποσυμφορήσεως όπως λέμε. Αυτοί προστίθενται; Δηλαδή θα υπάρχουν κενές περίπου πεντακόσιες θέσεις;

Είναι ένα ερωτηματικό το οποίο με παιδεύει.

Βεβαίως θα ψηφίσουμε καταρχήν τον Κανονισμό, βεβαίως έπρεπε να γίνει ένας καινούργιος Κανονισμός και βεβαίως υπάρχουν διατάξεις προς τη σωστή κατεύθυνση για να μπορέσει η Βουλή να λειτουργήσει καλύτερα. Αλλά αν μπορείτε έστω και σήμερα, έστω και τώρα μέσα στο Σώμα να διορθώσουμε δύο τρία πράγματα, νομίζω ότι θα ωφεληθεί και η Βουλή και ο Πρόεδρός της. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης) : Ο Ειδικός Αγορητής του Κ.Κ.Ε. κ. Λεωνίδας Αυδής έχει το λόγο.

ΛΕΩΝΙΔΑΣ ΑΥΔΗΣ: Το σχέδιο του Β' μέρους του Κανονισμού της Βουλής που έρχεται για ψήφιση, φθάνει στην Ολομέλεια μετά από μια διαδικασία, της οποίας τουλάχιστον το τελευταίο στάδιο που παρακολούθησα, θα μπορούσε να χαρακτηριστεί αγωνιώδες. 'Ηταν ιδιαίτερα ταχύ και επομένως απρόσφορο, λόγω της ταχύτητας στο να συντελέσει στη μέγιστη δυνατή βελτίωση του σχεδίου.

Το σχέδιο παραδόθηκε στα μέλη της Επιτροπής στις 20 Μαρτίου το μεσημέρι, ημέρα Πέμπτη. Η Επιτροπή συγκλήθηκε για τις 26 Μαρτίου, επομένη του εορταστικού τριημέρου, δηλαδή αμέσως μετά από μια περίοδο που υπήρχαν ανειλημμένες υποχρεώσεις εκ μέρους των Βουλευτών και προγραμματισμοί και τελικά, όχι χωρίς αντίδραση, αναβλήθηκε για μια μέρα η συνεδρίαση, για την επόμενη και περατώθηκε η συζήτηση του Κανονισμού σε τρεις πολύωρες συνεδριάσεις ως το μεσημέρι της Παρασκευής 28 Μαρτίου.

Η μελέτη της ύλης του Κανονισμού σε βάθος, επειδή έχει σχέση με ποικίλα αντικείμενα και προϋποθέτει ειδικές γνώσεις διοίκησης, διοικητικού δικαίου και δημοσιουπαλληλικού δικαίου ειδικότερα, θα απαιτούσε μια ειδικότερη μελέτη, μια πιο εμπεριστατωμένη μελέτη, η οποία δεν ήταν δυνατή μέσα σε αυτές τις ασφυκτικές προθεσμίες. Διατηρούμε την ανησυχία ότι αυτός ο αγωνιώδης ρυθμός είχε δυσμενείς συνέπειες στο περιεχόμενο του Κανονισμού και αυτές θα γίνουν ορατές όχι πολύ αργά. 

Σελίδα 5225 

Κατά την έναρξη της συζήτησης στην Επιτροπή Κανονισμού, η θέση μας ήταν ότι το σχέδιο έχει φιλοδοξίες που αναφέρονται στην Εισηγητική 'Εκθεση, ότι εκφράζει τη θέληση προσαρμογής στις νέες ανάγκες, που είναι πράγματι επιτακτικές, είναι οι διεθνείς σχέσεις του Κοινοβουλίου, η εισαγωγή της πληροφορικής και η διάδοση της αλλά για πολλές επιμέρους διατάξεις είχαμε επιφυλάξεις και για πολλές σαφή αντίθεση και ότι επομένως η στάση μας θα εξαρτιόταν από την έκβαση των συζητήσεων στην Επιτροπή Κανονισμού.

Υπήρξαν αλλαγές, διασκεδάστηκαν πολλές επιφυλάξεις μας, περιορίστηκαν πολλές αντιρρήσεις μας, αλλά παρόλα αυτά, δεν μπορέσαμε να καταλήξουμε σε θετική ψήφο στην Επιτροπή Κανονισμού, παρόλο που συμμεριζόμαστε απολύτως την παράδοση να ψηφίζεται ομόφωνα ο Κανονισμός της Βουλής.

Παρακαλώ, να μου συγχωρεθεί αυτή η κάπως εκτενής εισαγωγή γιατί το Πρακτικό των συζητήσεων στην Επιτροπή του Κανονισμού, λόγω του περιληπτικού τρόπου με τον οποίο είναι συντεταγμένο, δεν περιέχει ακριβώς όλες τις αποχρώσεις. 

Το προτεινόμενο σχέδιο, κατά το μεγαλύτερο μέρος του αφορά την οργάνωση των υπηρεσιών και την υπηρεσιακή κατάσταση του προσωπικού της Βουλής. Εμείς το αντιμετωπίσαμε με βασική αφετηρία τη σκέψη ότι ο Κανονισμός της Βουλής πρέπει, όχι μόνο να ενσωματώνει το βασικό κεκτημένο της δημοκρατικής οργάνωσης και λειτουργίας της Διοίκησης και των εγγυήσεων υπέρ των υπαλλήλων, υπέρ του προσωπικού, αλλά και να το υπερβαίνει και να πρωτοπορεί, ώστε να αποτελεί ένα υπόδειγμα δημοκρατικής τάξης, υπηρεσιακής αμεροληψίας και διασφάλισης των δικαιωμάτων των εργαζομένων. Είχαμε αυτήν τη φιλοδοξία, αυτήν την αξίωση από τον Κανονισμό της Βουλής.

Το οργανωτικό σχήμα το οποίο επέλεξε το σχέδιο, δηλαδή η δημιουργία των τριών Γενικών Διευθύνσεων, έχει δύο βασικά μειονεκτήματα: Το πρώτο είναι ότι ισοπεδώνει, εξισώνει, τον τομέα που ασχολείται με το κύριο έργο της Βουλής, δηλαδή με το Κοινοβουλευτικό 'Εργο, με τον παρεπόμενο τομέα των Διεθνών Σχέσεων και με τον, ούτως ή άλλως, βοηθητικό τομέα της τεχνικής υποστήριξης.

Το δεύτερο ελάττωμα, κατά τη γνώμη μας είναι ότι με την έλλειψη μιας ενιαίας γενικής διεύθυνσης, είναι αναγκασμένη η πολιτική ηγεσία της Βουλής -βάλτε εισαγωγικά ενδεχομένως στον όρο "πολιτική ηγεσία"-, να αναμειγνύεται περισσότερο με θέματα υπηρεσιακά, ακόμα και να απεμπλέκει θέματα συντονισμού μεταξύ των τριών διευθύνσεων. Αυτό δεν είναι αγαθό, δεν αποτελεί μία διάταξη υπόδειγμα για μία διοικητική μηχανή, που βασικό της πρόβλημα είναι ο εναγκαλισμός της πολιτικής ηγεσίας και της υπηρεσίας. Και βέβαια δε νομίζω ότι θα βοηθήσει στο να δοθεί στις υπηρεσίες της Βουλής η νέα ποιότητα που φιλοδοξεί ο Κανονισμός να δώσει.

Μία βασική κατάκτηση του νέου Κανονισμού κατά την εισηγητική έκθεση είναι η εφαρμογή του ν.2190, που είναι το καλύτερο σύστημα που διαθέτουμε για μία αντικειμενικοποίηση των προσλήψεων, για μια αμερόληπτη διαδικασία προσλήψεων, να μην πούμε αντικειμενική.

Είχα και εγώ τη σκέψη ότι καλύτερα θα ήταν ο Κανονισμός της Βουλής να μην παραπέμπει σε άλλες διατάξεις, αλλά το πολύ-πολύ να ορίσει ότι εφαρμόζονται αναλόγως, γιατί αυτό συνάδει περισσότερο με την αυτοτέλεια της Βουλής. Αλλά από αυτή τη γενική διάταξη, η οποία είναι επαινετή για την εφαρμογή ούτως ή άλλως του ν.2190, υπάρχει μια σειρά αποκλίσεων. Πρώτα-πρώτα εξαιρούνται κατά το άρθρο 74, παρ.2 και 4 του σχεδίου, οι προσλήψεις πραγματικά ολιγάριθμων προσώπων με ειδικά προσόντα ή με αυξημένα προσόντα, οι οποίοι προσλαμβάνονται με άλλη διαδικασία.

Δεύτερον, εξαιρείται και δεν υπάρχει διαδικασία πρόσληψης αντικειμενική, το προσωπικό με σχέση ιδιωτικού δικαίου, το οποίο εξακολουθεί να προσλαμβάνεται και το οποίο αριθμεί περίπου τρεις - τέσσερις δεκάδες. Εξαιρείται επίσης το προσωπικό με σχέση ιδιωτικού δικαίου για την κάλυψη πρόσκαιρων αναγκών και θα υπάρξουν επίσης μετατάξεις αποσπασμένων, μετατάξεις μετακλητών και μονιμοποίηση του προσωπικού που υπηρετεί σήμερα με σχέση ιδιωτικού δικαίου. Και αυτή η μονιμοποίηση είναι δυνητική, πράγμα που σημαίνει ότι θα γίνει επιλογή αυτών που θα μονιμοποιηθούν και δεν υπάρχει στον Κανονισμό διατύπωση κάποιων σταθερών κριτηρίων με τα οποία θα γίνει αυτή η επιλογή. Και βέβαια ήδη είναι ένα ελάττωμα του Κανονισμού το ότι προβλέπεται να υπάρξει προσωπικό δύο διαφόρων υπηρεσιακών καθεστώτων χωρίς λόγο. Διότι η πρόσληψη με σχέση ιδιωτικού δικαίου, προσωπικού που προορίζεται για την κάλυψη πάγιων και διαρκών αναγκών δε δικαιολογείται, αποτελεί μία αδικαιολόγητη διαφοροποίηση. Και ξέρετε ότι εμείς ως Κόμμα και το συνδικαλιστικό κίνημα γενικά, την ύπαρξη προσωπικού πολλών ταχυτήτων, στο δημόσιο τομέα, τη θεωρούμε ως μία πηγή ανωμαλιών, ως μία λαβή για την παρέμβαση της πολιτικής εξουσίας και για τη δημιουργία πελατειακών σχέσεων.

Αυτά όλα αναφέρονται σε επίπεδο αφηρημένο. Εξετάζεται ο Κανονισμός ως αφηρημένο πνευματικό έργο. Δεν κάνουμε δίκη προθέσεων, δεν αμφισβητείται κανενός η πρόθεση, αλλά αφού συζητούμε μια πρόταση μιας ρύθμισης πρέπει να δούμε όλες τις συνέπειές της και τη σημασία της αντικειμενικά και αφηρημένα και αόριστα.

Θα πρέπει να ληφθεί υπόψη και η δηλωμένη πρόθεση μείωσης του προσωπικού της Βουλής. Αν ληφθεί υπόψη αυτό, ότι ένα μέρος αρκετά σοβαρό από το προσωπικό της Βουλής που σήμερα υπηρετεί, θα αποχωρήσει, και ότι υπάρχουν όλες αυτές οι εξαιρέσεις από το σύστημα της πρόσληψης με τά κριτήρια του 2190, προκύπτει τελικά το συμπέρασμα ότι η εφαρμογή του 2190, που αποτελεί κατά την Εισηγητική 'Εκθεση μία από τις μεγάλες κατακτήσεις του σχεδίου Οργανισμού, τουλάχιστον θα βραδύνει για άδηλο χρόνο και οπωσδήποτε μακρόν. Και ότι τελικά ενόψει και της εθελούσιας εξόδου, θα οδηγηθούμε απλώς σε μία εναλλαγή ενός μέρους μεγαλύτερου ή μικρότερου του προσωπικού. Αυτό φοβούμαι ότι θα είναι το αποτέλεσμα αυτών των ρυθμίσεων που προανέφερα.

Εμείς πρέπει να σημειώσουμε ότι το δικό μας Κόμμα για λόγους αρχής αντιτάσσεται και έχει αντιταχθεί και στο παρελθόν, στη μονιμοποίηση των μετακλητών υπαλλήλων. Ξέρουμε ότι ο θεσμός των μετακλητών υπαλλήλων εξυπηρετεί κάποιες ανάγκες, που ενδεχομένως δεν μπορεί να εξυπηρετήσει κάποιος άλλος θεσμός. Αλλά είναι άλλο αυτό το θέμα και άλλο να ευνοείται, να επιτρέπεται και να επιβάλλεται η είσοδος αυτών των μετακλητών υπαλλήλων στη δημόσια υπηρεσία, με καθεστώς προτιμησιακό σε σχέση με τους άλλους πολίτες. Είναι και αυτό ένα από τα στοιχεία, από τα μέρη αυτού του φαινομένου, που συνιστά και εκτρέφει τις πελατειακές σχέσεις στη Χώρα μας.

Το θέμα της σύνθεσης των οργάνων κρίσης και γνωμοδότησης, δηλαδή των υπηρεσιακών συμβουλίων δεν κατορθώνει να υπερβεί, όπως θα ελπίζαμε, τα γενικώς ισχύοντα, που πολύ απέχουν από το να καθιερώνουν επαρκείς εγγυήσεις αμερόληπτης και αντικειμενικής κρίσης. Μάλιστα, με τις πρώτες τοποθετήσεις και υπηρεσιακές μεταβολές προβλέπεται ένα μεταβατικό υπηρεσιακό συμβούλιο, το οποίο στα ελαττώματα των λοιπών πειθαρχικών συμβουλίων, τα οποία συνίστανται στο ότι προεδρεύει ο Γενικός Γραμματέας, δηλαδή πρόσωπο πολιτικό και επιλέγονται δύο υπάλληλοι από την πολιτική ηγεσία, προστίθεται και μια μεθόδευση, που έρχεται σε οξεία αντίθεση με το δημοκρατικό κεκτημένο. Ενώ κατά γενική αρχή του ν. 2190 οι εκπρόσωποι των εργαζομένων στα υπηρεσιακά συμβούλια εκλέγονται με άμεση μυστική και καθολική ψηφοφορία, μετά από γνώμη της ΑΔΕΔΥ, της ανώτατης δημοσιοϋπαλληλικής οργάνωσης, για τη διαδικασία και τον τρόπο οργάνωσης της ψηφοφορίας, το σχέδιο του Κανονισμού της Βουλής προβλέπει ότι κατά την πρώτη εφαρμογή του για τη σύνθεση αυτού του μεταβατικού υπηρεσιακού συμβουλίου, τους δύο εκπροσώπους των εργαζομένων θα επιλέξει ο Πρόεδρος της Βουλής, δηλαδή ο εργοδότης.

Αυτό είναι αδύνατο να γίνει αποδεκτό από την Παράταξή μας και πιστεύουμε ότι έρχεται σε αντίθεση, όχι μόνο με το δημοκρατικό κεκτημένο, με το κεκτημένο το υπαλληλικό, στο

Σελίδα 5226 

οποίο αναφέρθηκα στην αρχή, αλλά ακόμα και με διεθνείς συμβάσεις, οι οποίες καθιερώνουν ορισμένα στοιχεία ταξικότητας του κινήματος των εργαζομένων είτε δημοσίων είτε ιδιωτικών υπαλλήλων.

'Ενα άλλο κεφάλαιο, στο οποίο έχουμε βασικές αντιρρήσεις είναι οι αυξημένες εξουσίες του Προέδρου της Βουλής, με αιχμή το άρθρο 26 του σχεδίου του Κανονισμού, κατά το οποίο ο Πρόεδρος της Βουλής με σύμφωνη γνώμη της Επιτροπής Κανονισμού με πλειοψηφία των τριών πέμπτων των παρόντων, μπορεί να προσθέτει νέες οργανικές μονάδες, με εξαίρεση τις Γενικές Διευθύνσεις. Δηλαδή ακόμα και διευθύνσεις μπορεί να δημιουργεί και να καθορίζει τις αρμοδιότητές τους, να συνιστά νέες θέσεις και να προσδιορίζονται οι κλάδοι, από τους οποίους προέρχονται οι προϊστάμενοι των μονάδων αυτών.

Είναι ευρύτατη αυτή η εξουσιοδότηση και φοβόμαστε, ότι ένα πολύ μεγάλο μέρος των διατάξεων του Κανονισμού τίθεται υπό την αίρεση, ότι δε θα αποφασίσει άλλως, ο Πρόεδρος της Βουλής. Και η εγγύηση της πλειοψηφίας των τριών πέμπτων της Επιτροπής Κανονισμού μου φαίνεται ακατανόητη, γιατί, αν δεν απατώμαι, η Επιτροπή αποτελείται από δέκα μέλη από τα οποία έξι προήρχοντο από το κυβερνητικό κόμμα και το κλάσμα τρία πέμπτα είναι τα έξι δέκατα. Δε βλέπω κατά τι υπάρχει υπέρβαση της πλειοψηφίας, που υποδεικνύεται από το κυβερνών Κόμμα.

'Ενα άλλο στοιχείο, το οποίο συναντά την πλήρη αντίθεσή μας, είναι η δυνατότητα διαφοροποιημένης μεταχείρισης των υπαλλήλων.

Πρώτα-πρώτα για το θέμα των υπερωριών. Θα πρέπει να πούμε πως δεν υπάρχει αντίρρηση, ότι αυτές οι αμοιβές για την υπερωριακή εργασία έχουν δοθεί σαν ένα συμπλήρωμα του μισθού και συγχρόνως για την κάλυψη της υπερωριακής εργασίας. 

Νομίζω, από τη μικρή πείρα που διαθέτω, ότι αυτό είναι ένα σύστημα που στην ιδιωτική οικονομία λέγεται με τον όχι νομικό όρο: "Σύστημα κλειστού μισθού".

Καταβάλλεται ένα ορισμένο ποσό, το οποίο έχει σκοπό να καλύψει και την υπερωριακή εργασία. Η μεταβολή του συστήματος της αντικειμενικής, γενικής και ίσης κατανομής αυτού του ποσού που δίδεται για υπερωριακή εργασία έχει συνέπεια πρώτα πρώτα τη μείωση του μισθού για κάποιους υπαλλήλους. Διότι όταν υπάρχει ένα σύστημα "κλειστού μισθού", δεν μπορεί ο εργοδότης να μειώσει την απασχόληση και, επομένως, να μειώσει το μισθό στον οποίο ο υπάλληλος υπολογίζει για τη ρύθμιση των καθ' εαυτόν. Και το δεύτερο, αυτή η εξατομίκευση είναι ένα στοιχείο που δημιουργεί αντικειμενικά δυνατότητα παρέμβασης , δυνατότητα διαφορετικής μεταχείρισης των υπαλλήλων, με κριτήρια τα οποία δεν ορίζονται στον Κανονισμό.Ποιοι είναι αυτοί που θα κάνουν υπερωρία; Με ποιο κριτήριο; Μεταξύ πολλών οι οποίοι μπορούν να ικανοποιήσουν μια ανάγκη της υπηρεσίας της Βουλής, πώς θα επιλεγούν εκείνοι που θα απασχοληθούν υπερωριακά και εκείνοι που δε θα απασχοληθούν υπερωριακά; Η απάντηση είναι ότι αυτό θα γίνει με την έμφρονα κρίση του αρμοδίου , του Προέδρου της Βουλής εν προκειμένω. Είναι μια πατερναλιστική αντίληψη η οποία δεν μπορεί εμάς να μας βρεί σύμφωνους γιατί έχουμε εντελώς άλλη φιλοσοφία και νομίζω ότι και για πρακτικούς λόγους δεν μπορεί να βρεί σύμφωνους και εκείνους που δε συμμερίζονται τη δική μας γενικότερη αντίληψη.

' Ενα δεύτερο στοιχείο που προστίθεται σ' αυτό που προείπα είναι η πρόβλεψη για ανάθεση πρόσθετης εργασίας, για την οποία οι υπάλληλοι παίρνουν επιμίσθιο μέχρι 30% του μισθού τους. Η πρόσθετη εργασία ανατίθεται για έξι μήνες το πολύ, αλλά δεν ορίζεται εάν αυτή η ανάθεση μπορεί να επαναληφθεί και, επομένως, θεωρητικά μπορεί να επαναλαμβάνεται για μακρό χρόνο, ίσως κάθε χρόνο ή δεν ξέρω πότε.Και δεύτερο δεν ορίζεται πουθενά ότι η παράλληλη αυτή εργασία εκτελείται εκτός των ωρών της συνήθους εργασίας. Μπορεί να εκτελείται και μέσα στις ώρες της κύριας εργασίας. Επομένως, είναι μία διάταξη η οποία μπορεί, ενδεχομένως, να χρησιμοποιηθεί όχι επ' αγαθώ της υπηρεσίας και όχι επ' αγαθώ της αντικειμενικότητας.

Τώρα, δεν έχει νόημα και θα ήταν δύσκολο να εκθέσω επί μέρους αντιρρήσεις επί λεπτομερειών , για τον τρόπο με τον οποίο προβλέπεται η κάλυψη των θέσεων των προϊσταμένων , οι προαγωγές κ.λπ. Είναι μία σειρά τεχνικών θεμάτων . Σ' αυτά έχουν σημειωθεί αρκετές βελτιώσεις. Πολλές διατάξεις είναι θετικές, υπάρχουν μερικές άλλες που δημιουργούν προβλήματα, αλλά πρέπει να αναφερθούν πολλές διατάξεις για να μπορέσει να παρακολουθήσει κάποιος τις σκέψεις που θα είχαμε να διατυπώσουμε. Θα σημειώσω όμως δύο διατάξεις που και αυτές άπτονται γενικότερων αρχών.

Πρώτη είναι η διάταξη του άρθρου 98, η οποία για τους δικηγόρους οι οποίοι ασκούν δικηγορία, έστω και απλώς διατηρώντας σε κάποιο γραφείο μια ταμπέλα, απαγγέλλει άμεση παύση, με διαπιστωτική πράξη του Προέδρου της Βουλής. Δεν έχουμε αντίρρηση να απαγορεύεται η άσκηση δικηγορίας από τους υπαλλήλους της Βουλής, ούτε να μπορεί να οδηγήσει σε παύση. Αλλά νομίζουμε ότι δε συμβιβάζεται προς το δημοκρατικό κεκτημένο η απαγγελία μιας ποινής ορισμένης και συγκεκριμένης και πάντα ίσης χωρίς καν να υπάρχει μια διαδικασία, όχι στάθμισης που δεν υπάρχει όταν απαγγέλεται μία και μόνο ποινή αλλά διαπίστωσης της φερόμενης παραβάσεως. Αυτή είναι μία αντίρρηση η οποία απορρέει από γενικότερη αρχή και γι' αυτό θεωρώ χρήσιμο να την αναφέρω.

Μια δεύτερη αντίρρηση είναι ότι δυστυχώς η πρόταση , οι συντάξεις των συνταξιούχων υπαλλήλων της Βουλής να προσαρμοστούν προς τις εκάστοτε αποδοχές των εν ενεργεία συναδέλφων τους, αποκρούσθηκε. Και αυτή η ρύθμιση του Κανονισμού που διατηρεί αυτό το καθεστώς, έρχεται σε αντίθεση προς μια γενικότερη αρχή την οποία εμείς πρεσβεύουμε, ότι πρέπει οι αποδοχές των συνταξιούχων να αντιστοιχούν σε ποσοστό των συντάξεων των εν ενεργεία συναδέλφων τους.

Γι' αυτούς τους λόγους και για μερικούς άλλους ήσσονος σημασίας εμείς θεωρούμε ότι το σχέδιο δεν εκπληρώνει τις προσδοκίες μας και σε μερικά σημεία αντίκειται σε βασικές μας αντιλήψεις. Γι' αυτό, δε θα μπορέσουμε να το ψηφίσουμε, παρ' 'ολο που πολύ θα το θέλαμε, όπως δηλώσαμε και στην Επιτροπή του Κανονισμού.

ΠΡΟΕΔΡΟΣ (Απόστολος Κακλαμάνης):Ο Κοινοβουλευτικός Εκπρόσωπος του Συνασπισμού της Αριστεράς και της Προόδου κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κυρίες και κύριοι συνάδελφοι, το σχέδιο που συζητάμε προσπαθεί και σε μεγάλο βαθμό επιτυγχάνει, να προσαρμοστεί στις καινούργιες ανάγκες και υποχρεώσεις στη Βουλή, μέσα στη σημερινή πραγματικότητα. Μία Βουλή η οποία πράγματι πρέπει να έχει την δραστηριότητά της στο επίπεδο των διεθνών σχέσεων, μία Βουλή η οποία πρέπει να έχει μηχανογραφημένες τις υπηρεσίες της, μία Βουλή η οποία πρέπει να αξιοποιεί τα επιστημονικά επιτεύγματα προκειμένου να αναδεικνύει και τον ιστορικό πλούτο που βρίσκεται εδώ μέσα.

Θεωρώ ότι οργανωτικά η δημιουργία των τριών Γενικών Διευθύνσεων θα οδηγήσει σε ευρυθμία αλλά και σε αποτελεσματικότητα των υπηρεσιών.

Δε θα επαναλάβω πράγματα που ακούστηκαν από τους συναδέλφους που μίλησαν λίγο πριν, διότι τα Κόμματα της Αντιπολιτεύσεως στην Επιτροπή Κανονισμού συνέπεσαν σε πάρα πολλές παρατηρήσεις και στο βαθμό βέβαια που είχαμε τη χρονική δυνατότητα, στην οποία αναφέρθηκαν οι κύριοι συνάδελφοι. Πράγματι, ένα νομοθέτημα με τόσα πολλά άρθρα και τόσες πολλές διατάξεις δεν είναι δυνατόν, δεν είναι σωστό να αντιμετωπίζεται μέσα στον ασφυκτικό χρόνο των τεσσάρων συνεδριάσεων που έγιναν.

Παρόλα αυτά θα επιχειρήσω κάποιες παρατηρήσεις που αποτελούν και επιφυλάξεις μας, επιφυλάξεις που διατυπώθηκαν και στη διάρκεια των εργασιών της Επιτροπής, προκειμένου να γίνει σαφές εκείνο το οποίο επισημαίνει το Κόμμα μας, μία επισήμανση η οποία θα είναι χρήσιμη και για την

Σελίδα 5227 

εφαρμογή του συγκεκριμένου κανονισμού από τη στιγμή που θα ψηφιστεί.

Κύριοι συνάδελφοι εμείς θεωρούμε ότι είναι σωστό οι προσλήψεις να γίνονται με το ν.2190. Βεβαίως με την παρατήρηση ότι θα μπορούσαν ως περιεχόμενο να αναφέρονται οι διατάξεις του 2190, ενδεχομένως προσαρμοσμένες σε ό,τι αφορά τη Βουλή, μέσα στο συγκεκριμένο αυτό σχέδιο που συζητάμε. Παρά το γεγονός όμως ότι γίνεται αναφορά στον 2190, επιφυλάσσεται στον Πρόεδρο της Βουλής, στον οποιονδήποτε Πρόεδρο, απρόσωπη είναι η αναφορά, το δικαίωμα με δικές του αποφάσεις να ρυθμίζονται και κατά παρέκλιση από τις διατάξεις του 2190 τα σχετικά με τη διαδικασία πρόσληψης, τα τυχόν ειδικότερα τυπικά ή και ουσιαστικά προσόντα αλλά και η διαπίστωση κάθε άλλης λεπτομέρειας.

Αντιλαμβάνεστε ότι με αυτή τη διάταξη της παραγράφου 3 του άρθρου 74 εξασφαλίζεται μεγάλη ευχέρεια χειρισμών στον εκάστοτε Πρόεδρο της Βουλής και δικαιολογημένα έρπει η καχυποψία, ότι χρειάζεται αυτή η διάταξη στον Πρόεδρο, προκειμένου να προωθεί τις δικές τους ρυθμίσεις και τις δικές του επιλογές.

Κύριοι συνάδελφοι, επιμένω στην επισήμανση ότι η αναφορά μου γίνεται απροσώπως, δεν αφορά τον παρόντα Πρόεδρο της Βουλής, αφορά γενικότερα το θεσμό του Προέδρου της Βουλής, τον οποίο πρέπει να διαφυλάξουμε και θα τον διαφυλάττουμε από την ώρα που δεν θα συμφωνούμε με τέτοιες διατάξεις, οι οποίες εκ των πραγμάτων μπορούν να συνοδεύονται από ψιθύρους, ερωτηματικά ή και υπόνοιες.

Κύριοι συνάδελφοι, διετύπωσα στην Επιτροπή του Κανονισμού την παρατήρηση ότι αυτή η Βουλή, η σημερινή, η αυριανή, η Βουλή μετά το 2000, πρέπει να στηρίζεται σε εκείνο το δυναμικό που αποτελεί το αμιγές προσωπικό της Βουλής. Θέλω να πω ότι είμαστε αντίθετοι με τις μετατάξεις, με τις αποσπάσεις που κατά καιρούς έχουν γίνει. Αυτοί που απεσπάσθησαν ή μετετάγησαν έχουν προστεθεί στο προσωπικό της Βουλής.

Επιτέλους, η αξιοκρατία, η αντικειμενικότητα πρέπει πρωτίστως από εδώ να ξεκινάει, εάν θέλουμε εμείς να ελέγχουμε όλους εκείνους οι οποίοι με τη μορφή των αποσπάσεων ή των μετατάξεων σε άλλους τομείς της Δημόσιας Διοίκησης επιχειρούν προσωπικού χαρακτήρα ρυθμίσεις αλλά και εύνοιας προς συγκεκριμένους πολίτες.

Η Βουλή θα αναπτύσσεται, η Βουλή θα στηρίζεται αποτελεσματικά στο προσωπικό της από την ώρα που αυτό το προσωπικό είναι το προσωπικό της Βουλής και όχι, κύριοι συνάδελφοι, αυτό που έρχεται απ'έξω, από διάφορες άλλες υπηρεσίες, για να στελεχώσει υπηρεσίες του Κοινοβουλίου.

Δεν είναι πειστική η απάντηση στην ερώτηση "γιατί αυτές οι αποσπάσεις". Δεν είναι πειστική η απάντηση στο ερώτημα που διατυπώνεται, "γιατί υπάρχει κατά καιρούς η επιλογή να προστίθεται στο προσωπικό της Βουλής ένα άλλο προσωπικό που έρχεται από άλλα Υπουργεία".

Κύριοι συνάδελφοι, το διοικητικό προβάδισμα σε κάθε περίπτωση μεταξύ των υπαλλήλων, πρέπει να ανήκει σε εκείνους που αποτελούν το αμιγές προσωπικό της Βουλής. Και κατά τούτο θεωρώ ικανοποιητική την προσπάθεια που κατέβαλε ο Πρόεδρος της Βουλής και έφερε την συγκεκριμένη τροπολογία, η οποία μας διανεμήθη λίγο πρίν, αλλά στα Kόμματα ήταν γνωστή από τις τρεις το απόγευμα της σημερινής ημέρας.

Κύριε Πρόεδρε, είναι σωστή η παρατήρηση του κ. Τσαλδάρη. Η γυναίκα του Καίσαρος και πρέπει να φαίνεται και πρέπει να είναι τιμία. Γι'αυτό πρέπει να δεχθείτε ότι σε αυτό το μεταβατικό στάδιο που είναι πάρα πολύ μεγάλο, κύριοι συνάδελφοι, από σήμερα μέχρι τέλους του 1998 ένα μεταβατικού χαρακτήρα υπηρεσιακό συμβούλιο θα οργανώνει τις γενικές διευθύνσεις, θα οργανώνει διευθύνσεις, θα κάνει προαγωγές, θα τοποθετεί σε συγκεκριμένες θέσεις συγκεκριμένους υπαλλήλους και μάλιστα χωρίς τη δυνατότητα των ίδιων των υπαλλήλων -που δεν είναι λίγοι, είναι πολλοί- να ορίζουν, να εκλέγουν τους δικούς τους αντιπροσώπους, οι οποίοι και θα τους εκπροσωπούν σε αυτό το μεταβατικού χαρακτήρα υπηρεσιακό συμβούλιο.

Μέσα σε αυτό το χρονικό διάστημα, κυρίες και κύριοι συνάδελφοι, σε αυτό το μεταβατικό διάστημα από σήμερα μέχρι την 31η Δεκεμβρίου 1998, θα παγιωθούν τα πράγματα λειτουργίας και καταστάσεως του προσωπικού της Βουλής. Σε αυτό το διάστημα θα γίνουν οι ορισμοί. Σε αυτό το διάστημα θα γίνουν οι προαγωγές. Αντιλαμβάνεστε ότι δικαιολογημένα ο καθένας από εμάς αναζητά και διεκδικεί να υπάρξει ένα αντικειμενικότερο σύστημα, ένα σύστημα που όχι μόνο θα προωθεί την αξιοκρατία, αλλά κυρίως θα την αναδεικνύει και θα την προβάλει.

Κυρίες και κύριοι συνάδελφοι, επιτρέψτε μου μερικές επιμέρους παρατηρήσεις. Σε ό,τι αφορά το κίνητρο εξόδου, να δοθεί κίνητρο εξόδου. Παρατήρησα, όμως, στη διάρκεια της λειτουργίας της Επιτροπής Κανονισμού, ότι αυτό το κίνητρο εξόδου πρέπει να δοθεί όχι μόνο σε εκείνους που έχουν συμπληρώσει τριάντα δύο χρόνια, αλλά και σε άλλους με λιγότερο χρόνο. Θα μπορούσε, για παράδειγμα -έτσι είχαμε δεχθεί οι περισσότεροι στην Επιτροπή Κανονισμού- να φθάσει και μέχρι το εικοστό ένατο έτος, υπό την προϋπόθεση της ισότητας στο κίνητρο εξόδου. Θα έλεγα, κύριε Πρόεδρε, να υιοθετήσετε αυτή την πρόταση, έτσι ώστε αυτή η ισότητα στο κίνητρο εξόδου να εξασφαλιστεί.

Κυρίες και κύριοι συνάδελφοι, υπάρχουν οι συνταξιούχοι της Βουλής, αυτοί οι οποίοι ορθά ζητάνε να συναρτηθούν οι αποδοχές τους με τις αποδοχές των εν ενεργεία υπαλλήλων. Ο κύριος Πρόεδρος της Βουλής -και οφείλω να το αναφέρω- δεσμεύθηκε στην Επιτροπή Κανονισμού ότι αντιμετωπίζει το θέμα, το μελετά και σκέφτεται τρόπους να το ικανοποιήσει. Εγώ, κύριε Πρόεδρε, αυτή τη δέσμευσή σας την καταγράφω και να είστε βέβαιος ότι θα σας θυμίζουμε συστηματικά και επίμονα τη δέσμευση που αναλάβατε να τακτοποιήσετε και να αντιμετωπίσετε το συγκεκριμένο ζήτημα των συνταξιούχων, οι οποίοι, επαναλαμβάνω, κυρίες και κύριοι συνάδελφοι, ζητάνε τη συνάρτηση της σύνταξής τους με τις αποδοχές των εν ενεργεία υπαλλήλων.

Τέλος, κύριοι συνάδελφοι, ήθελα να πω ότι αυτός ο Κανονισμός θα κριθεί στην πορεία. Θα κριθεί και θα αναδειχθεί ως σημαντικός ή ασήμαντος, ως ικανοποιητικός ή μη ικανοποιητικός από τον τρόπο με τον οποίο σε αυτό το μεταβατικό στάδιο θα επιχειρηθούν οι ρυθμίσεις που προβλέπονται από τις διατάξεις του.

Υπάρχει Επιτροπή Κανονισμού. Θέλω να πιστεύω, παρά το γεγονός ότι τα τρία πέμπτα οδηγούν στα έξι δέκατα στα οποία αναφέρθηκε ο κ. Αυδής, δεν θα λειτουργεί αυτή η επιτροπή Κανονισμού με όρους τυπικούς, αλλά θα κάνει μια ουσιαστική δουλειά, ώστε να ακούγονται όλες οι απόψεις και οι όποιες επιλογές να αποτελούν τη σύνθεση των επιμέρους απόψεων.

Κυρίες και κύριοι συναδελφοι, με αυτές τις παρατηρήσεις, με αυτές τις επισημάνσεις και τις επιφυλάξεις, εμείς θα ψηφίσουμε τον Κανονισμό, με τη βεβαιότητα ότι δε λύνει όλα τα ζητήματα, αλλά ότι είναι μια αρχή. Μια αρχή, για να παρακολουθήσουμε τα καινούργια δεδομένα και τις εξελίξεις, οι οποίες μπροστά μας ξανοίγονται στην πολιτική ζωή του Τόπου, αλλά και μπροστά στη λειτουργία του Κοινοβουλίου. Θα ψηφίσουμε, επαναλαμβάνω, στην αρχή το νομοσχέδιο αυτό.

Και σας βεβαιώνουμε ότι συστηματικά θα παρακολουθούμε την εφαρμογή του. Γιατί με ένα δυναμικό το οποίο πράγματι θα βρίσκει την κατάλληλη θέση του στη λειτουργία των υπηρεσιών της Βουλής, είναι δυνατόν αυτό το Κοινοβούλιο να ανταποκριθεί στα πολλαπλά καθήκοντα και τις υποχρεώσεις του. Και θα φιλοδοξήσουμε κάποτε ότι αναβαθμισμένο λειτουργικά το Κοινοβούλιο μπορεί να κάνει και τη διπλωματία του Κοινοβουλίου, μπορεί να κάνει και τις διεθνείς σχέσεις του Κοινοβουλίου, μπορεί να ανοίγει επιτυχώς τις πόρτες του, όχι μόνο στους νέους και στις νέες, όχι μόνο στους μαθητές, αλλά σε ολόκληρο τον Ελληνικό Λαό και μπορεί ακόμη επιτυχώς να προβάλει τον ιστορικό πλούτο, αλλά και την ιστορική μνήμη που είναι καταγεγραμμένη εδώ μέσα.

Σελίδα 5228 

Σας ευχαριστώ.

ΠΡΟΕΔΡΟΣ (Απόστολος Κακλαμάνης): Ο Πρόεδρος κ. Κωνσταντίνος Μητσοτάκης έχει το λόγο.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Κυρίες και κύριοι συνάδελφοι, εδήλωσε ήδη ο Εισηγητής του Κόμματός μας, ότι ψηφίζουμε επί της αρχής τον Κώδικα του Κανονισμού της Βουλής, Β' Μέρος, όπως προτείνεται, και φυσικά αυτό ισχύει και για μένα. 

Θα ήθελα όμως, να επωφεληθώ της ευκαιρίας για να κάνω μερικές γενικότερες παρατηρήσεις. 'Ισως δεν έγιναν στη συζήτηση ίσαμε τώρα. 

Η πρώτη παρατήρηση, κυρίες και κύριοι συνάδελφοι, είναι ότι δεν καταλαβαίνω τη σπουδή που ακολουθήθηκε για την ψήφιση αυτού του Κανονισμού. Ο κύριος Πρόεδρος της Βουλής έχει χρέος να μας το εξηγήσει.

Είναι ένα πολύ βασικό νομοθέτημα το οποίο ενάμιση χρόνο προετοιμαζόταν. 'Οταν οι τεχνοκράτες χρειάζονται ενάμιση χρόνο, οι τριακόσιοι Βουλευτές του Κοινοβουλίου, θα πρεπει να αρκεσθούν σε πέντε μέρες; Είναι λάθος. 'Επρεπε να είχε δοθεί περισσότερη άνεση στη συζήτηση. Και η άνεση ασφαλώς θα έβγαινε σε καλό.

Το δεύτερο που θέλω και εγώ με τη σειρά μου να επισημάνω, είναι η αυτονομία και η ανεξαρτησία του Σώματος, σε ό,τι αφορά θέματα προσωπικού.

Κυρίες και κύριοι συνάδελφοι, εμείς οι παλαιότεροι στην Αίθουσα αυτή μαχόμαστε γι' αυτήν την ανεξαρτησία.

Δεν έχουμε δυστυχώς να ζηλέψουμε πολλά πράγματα από τη Δημόσια Διοίκηση στην Ελλάδα. Και τον τελευταίο καιρό, ακόμη λιγότερα. Βλέπετε τα τραγικά χάλια της Δημόσιας Διοίκησης. 

Γιατί πρέπει τη Βουλή, που την είχαμε προστατεύσει ίσαμε τώρα απόλυτα, ως κάτι το ξεχωριστό -είναι μια πολύ μικρή μονάδα, που δεν ανήκει στη Δημόσια Διοίκηση, είναι η Νομοθετική Λειτουργία, αποτελεί ξεχωριστή λειτουργία και έτσι λειτουργεί με τους Βουλευτές και με τους ανθρώπους που χρειάζεται για να υποβοηθούν το έργο τους- να την υπαγάγουμε στους γενικούς κανόνες;

Και δεν είχα καθόλου το αίσθημα, δεκαετίες που παρακολουθώ τη λειτουργία της Βουλής, ότι ελειτούργησε κακά το σύστημα στη Βουλή. Αντίθετα στο Εθνικό Κοινοβούλιο είχαμε πάντοτε πολύ μεγαλύτερη ομοψυχία. 

Σχεδόν όλα ψηφιζόντουσαν ομόφωνα, εν αντιθέσει με τις οξύτατες αντιπαραθέσεις των Κομμάτων σε θέματα Δημόσιας Διοίκησης

Αλλά εγώ θα ήθελα να πω και κάτι άλλο.

Ο ν. 2190 αγαπητοί συνάδελφοι του ΠΑΣΟΚ -αυτή τη στιγμή απευθύνομαι στην πλειοψηφία- είναι γνωστό ότι έγινε για να μην εφαρμοσθεί. Αυτό το καταλάβατε και εσείς οι ίδιοι διαμαρτυρόμενοι γιατί γίνονται αθρόοι διορισμοί από το παράθυρο παρά το νόμο 2190. Και ο κύριος Πεπονής, με πολύ κομψότητα πρέπει να ομολογήσω αλλά και με πολύ σκληρότητα το ετόνισε.

Τί θέλετε να τον εφαρμόσετε το νόμο αυτό στη Βουλή;

ΑΝΑΣΤΑΣΙΟΣ ΠΕΠΟΝΗΣ: Κύριε Πρόεδρε, δεν είναι έτσι.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Τέλος πάντων. 'Ετσι σας ερμηνεύω εγώ κύριε Πεπονή. Εσείς ερμηνεύστε τον εαυτό σας όπως νομίζετε.

Αυτό το νόμο γιατί να τον εφαρμόσουμε στη Βουλή; Τί του ζηλέψατε του νόμου αυτού να τον εφαρμόσετε;

Εάν θέλει η Βουλή να εφαρμόσει αδιάβλητες διαδικασίες, έχει τον τρόπο. Είναι πάρα πολύ εύκολο να ισχύσουν όντως αδιάβλητες διαδικασίες με διακομματικό έλεγχο, γιατί σε αυτό το στενό χώρο, πολύ σωστά ελέχθη, δεν κομματίζεται κατ'αρχήν το Προεδρείο και το ένα Κόμμα παρακολουθεί το άλλο.

Είναι πολύ εύκολο να κάνουμε κάτι πολύ καλύτερο απ'ό,τι δυστυχώς δεν πέτυχε ο Ν 2190, ο οποίος άλλωστε είναι γνωστό ότι τροποποιείται σήμερα. Η Κυβέρνηση ανήγγειλε ότι σκοπεύει να καταργήσει τα κοινωνικά κριτήρια ή δεν ξέρω τι άλλο, για να βαδίσει περισσότερο προς την αξιοκρατική κατεύθυνση.

Δεν βλέπω κατά συνέπεια το λόγο για τον οποίο έπρεπε να γίνει αυτή η αλλαγή.

Ακόμα, κύριοι συνάδελφοι, εγώ δεν καταλαβαίνω τί γίνεται με το προσωπικό και στη Βουλή. Επιτέλους, κάποτε στη Βουλή δεν πρέπει να μπει και καινούργιο αίμα με κανονικές διαδικασίες;

Εγώ δεν είμαι αντίθετος να διευκολύνονται άνθρωποι με μονιμοποιήσεις αφού προηγουμένως έχουν υπηρετήσει ως μετακλητοί ή ως έκτακτοι ή οτιδήποτε άλλο. Αλλά κύριοι συνάδελφοι, τον τελευταίο καιρό γίνεται μια έρευνα και διαπιστώνεται ότι ίσως το 70% των ανθρώπων που υπηρετούν στο Δημόσιο μπήκαν κατ'αυτόν τον τρόπο. Αυτός ο εμπαιγμός του Ελληνικού Λαού με τη δήλωση που κάνουν τα Κόμματα ότι δεν διορίζουν κανένα και ταυτόχρονα από το παράθυρο μπαίνουν δεκάδες χιλιάδες αχρήστων κατά το πλείστον ανθρώπων οι οποίοι αποτελούν βάρος ασήκωτο για τη Δημόσια Διοίκηση και την εξοντώνουν για δεκαετίες, πρέπει κάποτε να σταματήσει. Δεν μπορεί να λέμε ότι κάνουμε αξιοκρατικές προσλήψεις, αξιοκρατικές προσλήψεις να μην κάνουμε και από την άλλη μεριά να μπάζουμε από το παράθυρο δεκάδες χιλιάδων. Εγώ δεν έχω τη σκληρότητα αυτή την ώρα να πω στον ΠΑΣΟΚ πόσους έβαλε στον ευρύτερο και το στενότερο δημόσιο τομέα δια αυτής της μεθόδου μετά τις εκλογές του 1993.

ΑΝΑΣΤΑΣΙΟΣ ΠΕΠΟΝΗΣ: Να το πείτε.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: 'Οχι, κύριε Πεπονή, δεν είναι η ώρα. Θα έλθει η ώρα που θα το πω. Ξέρετε πολύ καλά ότι δεν έχω δυσκολίες εγώ να λέω αυτά που πιστεύω...

ΑΝΑΣΤΑΣΙΟΣ ΠΕΠΟΝΗΣ: Γιατί δεν το λέτε;

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: ... αλλά λέω ένα πράγμα κύριε Πεπονή, ότι τουλάχιστον στη Βουλή αυτό δεν πρέπει να γίνεται.

ΑΝΑΣΤΑΣΙΟΣ ΠΕΠΟΝΗΣ: Αυτό είναι άλλο πράγμα.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Σε αυτό λοιπόν, συμφωνείτε μαζί μου.

ΑΝΑΣΤΑΣΙΟΣ ΠΕΠΟΝΗΣ: Να μην λέτε ανακρίβειες.

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Παρακαλώ, μη με διακόπτετε.

Τα εσωτερικά σας κανονίστε τα μεταξύ σας. Δεν είναι ανάγκη να τα κανονίζουμε σε αυτή την Αίθουσα.

Επίσης, κύριοι συνάδελφοι, εγώ θέτω το θέμα της εθελουσίες εξόδου και το θέτω ευθέως αυτή την ώρα στους συναδέλφους της Πλειοψηφίας.

Πρόσφατα κύριοι συνάδελφοι, ακούσαμε μια δραματική ομιλία του κυρίου Πρωθυπουργού, ο οποίος προανήγγειλε δραστικές παρεμβάσεις στο σύστημα κοινωνικής ασφάλισης διότι τα ταμεία χρεωκοπούν, και πρέπει να ληφθούν έκτακτα μέτρα.

Θα συνεχίσουμε από την άλλη μεριά αυτή την τακτική της εθελουσίας εξόδου, η οποία στην ουσία κύριοι συνάδελφοι, του ΠΑΣΟΚ, τί σημαίνει; Σημαίνει, νάρκη στα θεμέλια της κοινωνικής ασφάλισης. Και δεν έχει σημασία εάν τις συντάξεις στο στενότερο δημόσιο τομέα και στη Βουλή, τις πληρώνει το κράτος. Σημασία έχει ότι σε τελική ανάλυση, το κόστος της συναταξιοδότησης δεν αντέχεται. Αυτή τη δουλειά θα κάνουμε; Θα κάνουμε εθεουσία έξοδο συνέχεια; Και πόσο θα αυξάνουμε τον αριθμό των υπηρετούντων.

Ακόμα, κύριοι συνάδελφοι, εγώ, αιρετικώς ίσως σ' αυτήν την Αίθουσα, θα σας πω ότι η πείρα μου με έχει διδάξει ότι στην Ελλάδα, στη Χώρα μας, εάν θέλουμε να λύσουμε ένα πρόβλημα, φτιάχνουμε μια Γενική Διεύθυνση ή φτιάχνουμε ένα Υφυπουργείο ή καμιά φορά ένα Υπουργείο και νομίζουμε ότι λύσαμε το πρόβλημα.

Εγώ είμαι εναντίον των πολλών Γενικών Διευθύνσεων. Κατά κανόνα, το Κράτος λειτούργησε πολύ καλύτερα όταν είχε κάθε Υπουργείο μια ή το πολύ δύο Γενικές Διευθύνσεις. 'Οταν το Υπουργείο των Οικονομικών, πριν από μερικές δεκαετίες, είχε μια Γενική Διεύθυνση Γενικού Λογιστηρίου, ένα Γενικό Διευθυντή Γενικού Λογιστηρίου, ένα Γενικό Διευθυντή Φορολογίας και ακόμη ένα Γενικό Διευθυντή του Κρατικού Χημείου -δηλαδή τρεις- τα περισσότερα Υπουργεία είχαν έναν και ελάχιστα είχαν δύο.

Σελίδα 5229 

Από την ώρα που αρχίσαμε να κάνουμε Δεκάδες Γενικούς Διευθυντές και στη συνέχεια Αναπληρωτές Γενικούς Διευθυντές, η Δημόσια Διοίκηση, ασφαλώς, δεν πήγε καλύτερα. Εν πάση περιπτώσει, εκρίθη ότι κατ' αυτό τον τρόπο έπρεπε να γίνει. Ας γίνει. Από εκεί και πέρα, όμως, ετονίσθησαν και ορισμένα πράγματα στα οποία δε θα ήθελα να επιμείνω, αλλά επαφίεμαι στην ευαισθησία του Προέδρου και της Πλειοψηφίας. Διότι όταν λέτε φερ' ειπείν για τα 3/5 -ορθώς επεσημάνθη- αυτά αποτελούν ακριβώς τον αριθμό που έχει και η πλειοψηφία στην επιτροπή του Κανονισμού. Είναι άκομψο, κύριοι συνάδελφοι. Δεν είναι και αισθητικά παραδεκτό. Γιατί το βάζετε τότε, αφού απλή πλειοψηφία σας φτάνει; Υπάρχουν και ορισμένες άλλες επισημάνσεις, τις οποίες εγώ δεν έχω σκοπό να επαναλάβω σήμερα.

Τελειώνοντας, κύριοι συνάδελφοι, θα ήθελα να μπω και σε ένα άλλο θέμα ουσίας. Δεν είναι άμεσα συνδεδεμένο με τον Κανονισμό της Βουλής, συνδέεται, όμως, με τη λειτουργία του Κοινοβουλίου. Το θέμα αναφέρεται στους Βουλευτές του Ελληνικού Κοινοβουλίου. Απευθύνομαι αυτήν την ώρα στο Ελληνικό Κοινοβούλιο και στον Πρόεδρο του, για να πω, ότι εγγίζει η ώρα που πρέπει να παρθούν τελικές αποφάσεις και σε ό,τι αφορά τις αποδοχές των Βουλευτών.

(Χειροκροτήματα από την Πτέρυγα της Νέας Δημοκρατίας)

Οι Βουλευτές σήμερα, κύριοι συνάδελφοι, παίρνουμε ένα μισθό, ο οποίος είναι περίπου 750.000 δραχμές καθαρά και αν έχει κανείς κάποιο δάνειο παίρνει 550.000 ή και 500.000 ακόμα. Με αυτό ο Βουλευτής δεν μπορεί να ζήσει.

'Εχω μάθει να λέω τα πράγματα όπως τα πιστεύω. Κανένας δεν με κατηγόρησε για λαϊκιστή και νομίζω, ότι λαϊκιστής δεν είμαι. Αισθάνομαι όμως, αυτήν την ώρα χρέος να πω αυτό το οποίο πιστεύω, αγαπητοί συνάδελφοι και κύριε Πρόεδρε της Βουλής. Είναι ανάγκη αυτό το θέμα να κλείσει.

Οι αποδοχές των Βουλευτών συνεδέθησαν από παλιά με τις αποδοχές των δικαστικών. 'Αλλη περιπέτεια εκεί, πολιτειακή περιπέτεια με τις αποδοχές των δικαστικών, για την οποία δεν θα ήθελα σήμερα να μιλήσω. Εν πάση περιπτώσει, το θέμα αυτό θα λυθεί με το μισθολόγιο το οποίο θα φέρει ο κύριος Υπουργός της Δικαιοσύνης εντός των προσεχών ημερών και χαίρομαι γιατί το φέρνει.

Πιστεύω, κυρίες και κύριοι συνάδελφοι, ότι είναι η ευκαιρία για να λυθεί άπαξ δια παντός στην ίδια πάντα δίκαιη βάση και το θέμα των αποδοχών των Βουλευτών. Οι Βουλευτές πρέπει να έχουν τα ίδια δικαιώματα που έχουν οι δικαστικοί. Δεν είναι σωστό να λέμε, ότι για λόγους ευαισθησίας, δήθεν, που δεν δικαιολογούνται από τίποτα, θα πρέπει να μην εφαρμοστεί, ενδεχομένως για τους Βουλευτές του Ελληνικού Κοινοβουλίου, αυτό το οποίο αποφασίζουμε ή θα αποφασίσουμε για τους δικαστικούς.

Αναφέρομαι ιδίως στους επαρχιώτες Βουλευτές. Υπήρξα επαρχιώτης Βουλευτής επί δεκαετίες. Γνωρίζω την προσφορά του, γνωρίζω πόσο σκληρή είναι η ζωή του. Γνωρίζω το πρόβλημά του, όταν συμβαίνει να μην έχει άλλα εισοδήματα και να έχει οικογένεια και να διατηρεί γραφείο στην Αθήνα και στην επαρχία. Τι θέλετε να κάνει ο Βουλευτής του Ελληνικού Κοινοβουλίου;

Ναι μεν, το ίδιο ερώτημα μπορεί να ισχύει και για άλλες κατηγορίες κρατικών λειτουργών, αλλά νομίζω, ότι σε καμιά περίπτωση δεν μπορείτε να εξισώσετε το Βουλευτή με κανέναν κρατικό λειτουργό ή δημόσιο υπάλληλο του στενότερου ή του ευρύτερου δημόσιου τομέα.

Κατά συνέπεια, κύριοι συνάδελφοι, θεωρώ χρέος μου αυτή τη στιγμή, απευθυνόμενος στην κοινή γνώμη, στην Κυβέρνηση, στον Πρόεδρο της Βουλής και στους Βουλευτές, να θέσω το θέμα με παρρησία και να πω, ότι είναι ανάγκη αυτό το θέμα να λυθεί άπαξ δια παντός, ώστε να μη σέρνεται επί βλάβη και επί ζημία του ελληνικού πολιτικού κόσμου και τελικά της Ελληνικής Δημοκρατίας.

Κυρίες και κύριοι συνάδελφοι, θεώρησα χρέος μου αυτές τις γενικές παρατηρήσεις να τις κάνω και θέλω να ελπίζω, ότι ιδιαίτερα το τελευταίο σκέλος της σημερινής μου αγόρευσης θα αποτελέσει αφετηρία στο να λυθεί επιτέλους ένα πρόβλημα, το οποίο αλλιώς κινδυνεύει να γίνει γάγγραινα.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΟΣ (Απόστολος Κακλαμάνης): Ο Eιδικός Aγορητής του Δημοκρατικού Κοινωνικού Κινήματος κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ: Ευρέθημεν σε μία πραγματικά επιτάχυνση της αντιμετώπισης της λειτουργίας της Eπιτροπής του Κανονισμού της Βουλής, για το θέμα που συζητάμε σήμερα. 'Ομως, δεχθήκαμε να το συζητήσουμε και μάλιστα με μία δικαιολογία, ότι δημοσιεύεται ο νόμος περί μισθολογίου και θα έπρεπε οπωσδήποτε να επιταχυνθεί αυτή η διαδικασία. Επομένως δεν θα πρέπει πλέον να επιμείνουμε, εάν έπρεπε ή εάν δεν έπρεπε, αφού το δεχθήκαμε ως μέλη της Eπιτροπής να προχωρήσουμε στη συζήτηση του νομοσχεδίου αυτού.

Η πρόταση του σχεδίου νόμου που φέρνει ο Πρόεδρος είναι σύμφωνη με το 98% του μεγαλυτέρου συλλόγου των υπαλλήλων της Βουλής. Αυτοί επεξεργάσθησαν όλες τις διατάξεις και συνεφώνησαν, ότι έτσι πρέπει να είναι. Σε όλες τις συζητήσεις για νομοσχέδια που έχουν σχέση με υπαλλήλους, με όργανα συλλογικά, πάντοτε προβάλλεται ο λόγος αν είναι σύμφωνος η γνώμη του Σώματος. Και εδώ την πήραμε ότι είναι σύμφωνος. Επομένως πολλά πράγματα ερυθμίσθησαν και βελτιώθησαν σύμφωνα και με τη διακίνηση της αρχής, ότι πρέπει να υπάρχει κάποια ισότητα και προαγωγή στο θεσμό, στη λειτουργία του Κανονισμού και γενικότερα να αντιμετωπιστεί μ' ένα μωσαϊκό, μπορεί να πει κανείς, όλο το πλέγμα εκείνων των διατάξεων που δεν θα έβλαπταν το εν λειτουργία υπάρχον προσωπικό και εκείνο το οποίο θα διεδέχετο το προσωπικό αυτό.

'Ετσι απολήξαμε σε ορισμένα συμπεράσματα, τα οποία δεν μας επιτρέπουν πλέον για αντιπολιτευτικούς λόγους να λέμε όχι. 'Οταν κάνουμε υπεύθυνη πολιτική δουλειά, όταν πράγματι αντιμετωπίζουμε περιστάσεις, οι οποίες μας ανάγουν στο ύψος εκείνο που πρέπει να μας ανάγουν, δεν μπορούμε σε κάθε περίπτωση επειδή είμαστε αντιπολίτευση να λέμε όχι. Λέμε ναι κατ' αρχήν στο νομοσχέδιο για τους λόγους οι οποίοι εξηγήθησαν από τους προλαλήσαντες συναδέλφους.

Πράγματι, αυτή η διάκριση των γενικών διευθύνσεων εμάς μας βρίσκει σύμφωνους. Δημιουργείται μία σαφήνεια ως προς τη λειτουργικότητα των γενικών διευθύνσεων με αποτυπωμένα τα καθήκοντά των και αποτυπωμένες τις λειτουργίες και γενικότερα τους σκοπούς τους οποίους θα εξυπηρετεί κάθε γενική διεύθυνση. Η απαρίθμιση των διευθύνσεων σε κάθε γενική διεύθυνση δεν ήταν δυνατόν να αποτελέσει αντικείμενο αντιρρήσεως εκ μέρους κανενός στην Επιτροπή της Βουλής, εκτός, μπορεί να πει κανείς, του κ. Αυδή.

Επομένως πώς μπορούμε να πούμε, ότι η γενική διεύθυνση του κοινοβουλευτικού έργου δεν αποτελεί εξυπηρέτηση των όρων λειτουργίας του Κανονισμού και γενικότερα της Βουλής μας; Πώς είναι δυνατόν να μην πούμε για τη γενική διεύθυνση της διοικητικής υποστήριξης, η οποία με μεγάλη και επίπονη προσπάθεια έφθασε στο σημείο να γίνει αντικείμενο ερεύνης νομικής μελλοντολογικής εξέλιξης και λοιπά; Πώς είναι δυνατόν να μην πούμε για την επιτροπή των διεθνών σχέσεων, για το γραφείο του διπλωματικού συμβούλου;

Σήμερα με την ανάπτυξη της πληροφορικής, με τη λειτουργία των διεθνών σχέσεων στο επίπεδο της λειτουργίας όλων των Κοινοβουλίων και ιδιαίτερα των Κοινοβουλίων της Ευρώπης και του κόσμου, η μεταξύ μας επικοινωνία πώς είναι δυνατόν να μη συγκροτηθεί σε αρχές, που διέπουν αυτόν τον τρόπο λειτουργίας του Ελληνικού Κοινοβουλίου με τα άλλα κοινοβούλια; Γιατί να φέρουμε αντίρρηση, ότι οι γενικές διευθύνσεις είναι κακό, όπως είπε ο κ. Μητσοτάκης; Ο ένας Γενικός Διευθυντής είναι συγκεντρωτισμός. Ο συγκεντρωτισμός δεν είναι αποκεντρωτισμός. Ο συγκεντρωτισμός ήταν το θεμέλιο της λειτουργίας του μονοκομματισμού και του κομματισμού εκείνου που εξυπηρετεί κομματικές σκοπιμότητες. Επομένως είμαστε αντίθετοι με τη λειτουργία ενός γενικού διευθυντού, που θα συγκεντρώνει τα πάντα στα χέρια του και που εκείνος θα έχει το λόγο για τη λειτουργία όλων των προβλημάτων,που ανακύπτουν στον Κανονισμό της Βουλής

Σελίδα 5230 

και γενικότερα σε όλα τα επίπεδα λειτουργίας της κρατικής μηχανής.

Αν ένας Γενικός Διευθυντής είναι κομματάρχης, τότε υποτάσσεται όλο το διοικητικό κατεστημένο στην επιθυμία του κομματάρχου ενός γενικού διευθυντού. Και ίσως ο κ. Μητσοτάκης να είναι εθισμένος από τη δύναμη της ηλικίας, λόγω του παλαιοκομματισμού από την εποχή εκείνη που υπάρχει στη Βουλή μέχρι σήμερα, γι'αυτό να μιλάει μόνο για ένα γενικό Διευθυντή. Εμείς έχουμε αντίρρηση, γιατί οι τρεις γενικοί διευθυντές μπορεί να έχουν διαφορετική αντίληψη και μπορεί να έχουν συναίσθηση της αξίας της εννοίας των πραγμάτων, από απόψεως εφαρμογής του Κώδικος σε τέτοιο σημείο, ώστε η αντίρρησή τους να αποτελέσει αντικείμενο επεξεργασίας, μελέτης συλλογικής και να καταλήξουν σε κάποιο συμπέρασμα, το οποίο δεν θα είναι απόφθεγμα του ενός διευθυντού.

Επομένως δεν μπορούμε να επανέλθουμε στον παλαιοκομματισμό, δεν μπορούμε να επανέλθουμε στο συγκεντρωτισμό της εξουσίας και στην άσκηση της εξουσίας εκ μέρους του ενός. Γι'αυτό είμαι σύμφωνος με αυτό. Ο γενικός διευθυντής των Διεθνών Σχέσεων ή της υποστήριξης του διοικητικού προσωπικού μπορεί να έχει τελείως διαφορετική θέση και αντίληψη, από το γενικό διευθυντή του Κοινοβουλευτικού 'Εργου. Και θα έρθει η υπόθεση σε διάλογο. Και στο διάλογο θα αναφανούν τα συμπεράσματα εκείνα, τα οποία θα προκύψουν από τον έλεγχο της ακροάσεως όλων των επιχειρημάτων. Γιατί ν'αποκρούουμε αυτήν την άποψη και να λέμε "ο ένας γενικός διευθυντής;" Εδώ ανεπτύχθη και από τον κ.Τσαλδάρη. Kαι λέω για την πλευρά του κ. Τσαλδάρη και την πλευρά του κ.Μητσοτάκη. Εν σχέσει με την πλευρά του κ.Αυδή, ο κ. Μητσοτάκης και ο κ. Τσαλδάρης μίλησαν για τη μη εφαρμογή του ν.2190 στον Κανονισμό της Βουλής. Πώς είναι δυνατόν να υπάρξει εξαίρεση στη λειτουργία της κρατικής μας μηχανής, η οποία είναι ενιαία και μόνη και να λέμε, ότι εδώ δεν εφαρμόζουμε το ν.2190 γιατί είμαστε Βουλή, είμαστε ιδιάζουσα κατάσταση, είμαστε πολυτελής κατάσταση, είμαστε πλεονασματική κατάσταση; Να τον εφαρμόσει άλλη διοίκηση. 'Η αποδεχόμαστε ότι η άλλη διοίκηση είναι μπάχαλο και πρέπει να γίνει μπάχαλο αποδοκιμάζοντες την προσπάθεια, η οποία ενδεχομένως θα πρέπει να υπάρξει στο μέλλον ή πρέπει και εδώ, για την αρχή της ισότητας, να εφαρμόσουμε το ν.2190;

Εγώ έφθασα στο σημείο να πω, ότι και η εξαίρεση της παρ. 2 δεν με έβρισκε και απόλυτα σύμφωνο, γιατί υπάρχει ένας λαός, ο οποίος λέει " Ο 2190 εκτός της Βουλής; Εκείνοι τί είναι;" Καλά λέει ο κόσμος επομένως, ότι εξαιρούμε τον εαυτό μας, εξαιρούμε τον κόσμο που μας περιβάλλει, τον κόσμο που μας εξυπηρετεί.

Επομένως ή θα υπάρξει γενική εφαρμογή του ν.2190 σε όλα τα επίπεδα λειτουργίας της κρατικής μηχανής, έστω και αν αυτή είναι η Βουλή ή δεν θα υπάρξει.

Υπ'αυτήν την έννοια, θα πρέπει και ο κ. Τσαλδάρης και ο κ. Μητσοτάκης να πούνε, ότι το πρόβλημα αυτό δεν είναι σωστό, όπως το έθεσαν, με την παλαιοκομματική βάση του και με την έκφραση λειτουργίας μίας παλιάς δυνάμεως συνηθείας, η οποία οπωσδήποτε επέτρεπε κομματικούς σχηματισμούς, υπολογισμούς και εξυπηρετήσεις.

'Οσον αφορά το άρθρο 26. Στο άρθρο 26 είπαμε 3/5. 'Ας έλεγε ο κ. Αυδής τα 4/5. Νομίζω ότι φθάσαμε σε ένα σημείο λειτουργίας σκέψης για την αντιμετώπιση συλλογικής απάντησης στο πρόβλημα της επιλογής των περιπτώσεων, που αναφέρει το άρθρο 26, ώστε να μπορούσαμε να πούμε, κύριε Αυδή και τα 4/5. Εσείς δεν το είπατε.

Επομένως ήταν μία προσπάθεια. Φθάσαμε στα 3/5. Και τα 3/5 ήταν δική μου πρόταση, την οποία απεδέχθη και ο κύριος Πρόεδρος, την απεδέχθη και ο κ. Κουβέλης και μου είπε "ας σταματήσουμε, κύριε συνάδελφε, σε αυτό το σημείο". Ας έλεγε ο κ. Αυδής εκείνη τη στιγμή για τα 4/5. Είχε φθάσει από απόψεως ομοψυχίας στη λειτουργία της αντιμετώπισης του προβλήματος η Επιτροπή του Κανονισμού της Βουλής σε τέτοιο σημείο, που ενδεχομένως να δεχόμασταν και τα 4/5.

Εφ'όσον εδώ μπαίνουν τα 3/5, έστω και οι έξι, κάτι είναι. Στο κάτω-κάτω δεν είναι μόνος του ο Πρόεδρος. Αποφασίζει με άλλους έξι.

Και σε ένα άρθρο που λέμε για την επιλογή με απλή γνώμη του Προέδρου, και εκεί οπωσδήποτε ο Πρόεδρος δεν είναι δυνατόν να μην ακούσει τη γνώμη της Επιτροπής του Κανονισμού της Βουλής, αφού θα είναι μία γνώμη και δεν μπορεί να έλθει σε διάσταση.

Επομένως ετέθησαν ορισμένοι φραγμοί οι οποίοι δικαιολογούν την έννοια της λειτουργικότητας του Κανονισμού εις όλα τα επίπεδα της αποδόσεώς του για το Κοινοβούλιο και για τους υπαλλήλους.

Κατόπιν, στο άρθρο 112, έχουμε το μεταβατικό υπηρεσιακό συμβούλιο. Στο μεταβατικό υπηρεσιακό συμβούλιο οπωσδήποτε υπάρχουν αντιρρήσεις και ενδεχομένως να έχουν και κάποια δικαιολογητική βάση. Εφ' όσον στο σημείο αυτό προχωρήσουμε κατά την δευτερολογία θα μπορέσουμε να βρούμε κάποιο κοινό τόπο αντιμετώπισης του προβλήματος με καθορισμό του περιορισμού που θέλουμε να προβάλουμε στο άρθρο 112. Πλην, όμως, δεν παραλείπω να υπενθυμίσω ότι στην περίπτωση γ' οι δύο εκπρόσωποι των εργαζομένων επιλέγονται από τον Πρόεδρο αλλά μετά γνώμην του διοικητικού συμβουλίου. Επομένως το διοικητικό συμβούλιο των υπαλλήλων έχει την πλειοψηφία. Αυτό εκπροσωπεί τους υπαλλήλους και λέει "αυτούς, κύριε Πρόεδρε, θα επιλέξετε". 'Αρα, στην περίπτωση γ' δεν πρέπει να έχουμε δίκιο.

'Οσον αφορά την περίπτωση του Γενικού Γραμματέα ή των δύο μονίμων υπαλλήλων θα μπορέσουμε κατά τη δευτερολογία με διαλεκτική και με συμφιλίωση με τη λειτουργία των εννοιών οι οποίες θα καθορίσουν το περιεχόμενο μιας απάντησης σ'αυτό το πρόβλημα, να δούμε πώς μπορούμε να βρούμε κοινό τόπο αντιμετώπισης και προβληματισμού.

Βέβαια τίθεται και η αντίθετη άποψη, ότι αυτά θα γίνουν μέχρι το 1998. Μέχρι το 1998, όμως, υπάρχει και η αντίθετη άποψη όπως είπε και ο κ. Κουβέλης. Αυτό το σημείο θα θέλει κάποια συζήτηση, που θα προσπαθήσουμε να την κάνουμε καλοπίστως.

'Οσον αφορά το θέμα του τρόπου επιλογής των δημοσίων υπαλλήλων, δηλαδή πώς θα επιλέγονται οι προϊστάμενοι των οργανικών μονάδων, εδώ εφαρμόζεται ο υπαλληλικός κώδικας. Υπάλληλοι είναι και οι υπάλληλοι της Βουλής. Πώς θα διακριθούν οι υπάλληλοι της Βουλής από το άλλο σώμα των δημοσίων υπαλλήλων; Εδώ μιλάμε για ισότητα και για έλλειψη διάκρισης μεταξύ των υπαλλήλων, για να προάγουμε το ψυχικό σθένος ως προς τη λειτουργία της νοημοσύνης τους για την απόδοση στο έργο τους. Εάν αυτό δεν το αντιμετωπίσουμε με τις αρχές της ισότητας και της νομιμότητας που θα πρέπει να επιβάλλονται εις όλα τα επίπεδα λειτουργίας της κρατικής μηχανής, τότε οπωσδήποτε διαφοροποιούμεθα ως προς αυτές τις αρχές και αντιμετωπίζουμε το πρόβλημα των προτιμήσεων και των προνομίων.

Επομένως η εφαρμογή των αρχών του Υπαλληλικού Κώδικα για τις προαγωγές εμένα με βρίσκει σύμφωνο. 'Αρα, δεν είναι δυνατόν να λέμε, ότι εκεί που εφαρμόζονται οι διατάξεις του Υπαλληλικού Κώδικα δημιουργείται αδικία, επειδή δεν έχουμε κάποιο καθεστώς που θα είναι ιδιαίτερο. Σκεφθείτε, ότι ο κ. Αυδής μίλησε για μείωση των υπαλλήλων της Βουλής και ο κ. Τσαλδάρης μίλησε για αύξηση. Υπάρχει μια αντίθεση μεταξύ των δύο άρθρων. Νομίζω, ότι εδώ ετέθη μία τομή με κάποια λειτουργία σκέψης για το πώς πρέπει να αντιμετωπισθεί το θέμα.

Η Βουλή δεν είναι για τώρα. Είναι για το μέλλον. Δεν είναι για μας που περνάμε τις τωρινές τετραετίες. Είναι για το μέλλον, είναι για τη ζωή του 'Εθνους. Επομένως πρέπει να προβλέπονται οι θέσεις, η λειτουργικότητά τους, ο προορισμός τους, η ανάπτυξή τους και οι όροι που θα συνιστούν την απόδοση των αρμοδίων υπαλλήλων στις θέσεις που προβλέπουμε. Δεν είναι δυνατόν η ιστορία να μένει στάσιμη σε εμάς που περνάμε αυτήν τη στιγμή. Η ιστορία εξελίσσεται και προβλέπει. Και στην πρόβλεψή της δημιουργεί θέσεις, που πρέπει να είναι σύγχρονες με τις αρχές της πληροφορικής και με τις αρχές της αναπτύξεως του παραγωγικού έργου της Βουλής και των υπηρεσιών της. Επομένως αυτό που λέμε 

Σελίδα 5231 

άλλοτε για μείωση και άλλοτε για αύξηση, δεν με βρίσκει καθόλου σύμφωνο, διότι η αντικειμενική εκτίμηση και η συνείδησή μου λένε, ότι έτσι έπρεπε να γίνει. Ο Πρόεδρος της Βουλής σε αυτό το σημείο καλώς έπραξε. Και δεν είναι μόνος του. 'Εχει και το 98% των υπαλλήλων. Εμείς σε κάθε περίπτωση αντιμετώπισης περιπτώσεως του Κανονισμού συμμεριζόμαστε την απόφαση του σωματείου.

'Εγινε και συζήτηση για το υπηρεσιακό συμβούλιο.

Μιλάμε για Γενικό Γραμματέα στο υπηρεσιακό συμβούλιο. Τον βγάλαμε και βάλαμε το Νομικό Σύμβουλο. Στο Ειδικό Υπηρεσιακό Συμβούλιο βάλαμε τέσσερα μέλη, με επικεφαλής το Νομικό Σύμβουλο.

Δηλαδή όπου μπορέσαμε, κάναμε μια επέκταση στον περιορισμό των αρμοδιοτήτων του Προέδρου, σε σχέση με τη λειτουργικότητα των υπηρεσιών τις οποίες αναπτύσσουμε. Αυτό έγινε σε ένα μέτρο, αλλά θα ήταν απολύτως ικανοποιητικό να πει κανένας, ότι η αντικειμενικότητα και η αξιολόγησή της, οπωσδήποτε προσδιορίζεται από την απουσία του Προέδρου ή του Γενικού Γραμματέα. 'Ομως, όταν ένα Σώμα, που λέγεται Βουλή και ένας Κανονισμός που αφορά τους υπαλλήλους της Βουλής, διοικείται από τον Πρόεδρο, ή από το Γενικό Γραμματέα, πώς είναι δυνατόν να απομονώσουμε την ευθύνη που πρέπει να έχουν αυτοί σε σχέση με τη λειτουργία της Βουλής και του προσωπικού; Δηλαδή πού θα απευθυνθούμε; Δεν θα απευθυνθούμε στον Πρόεδρο ή στο Γενικό Γραμματέα; Αυτοί δεν είναι υπεύθυνοι; Σε ποιους θα καταλογίσουμε ευθύνες; Σε ποιους θα πούμε, ότι εσείς είσθε υπεύθυνοι γι'αυτό που έγινε ή δεν έγινε; Πρέπει κάποτε να υπάρξει πολιτική και υπηρεσιακή ευθύνη. Αυτή την ευθύνη, λοιπόν, την αποδίδουμε στον Πρόεδρο της Βουλής και στο Γενικό Γραμματέα της Βουλής, επειδή πρέπει να έχουν την ευθύνη.

Επομένως όσο και να θέλουμε να περιορίσουμε τα πράγματα από απόψεως εφαρμογής ενός αποκεντρωτικού συστήματος και απομονώσεως του Προέδρου για δήθεν αντικειμενική απόδοση έργου, δεν μπορούμε στη συγκεκριμένη περίπτωση να το κάνουμε, γιατί για τα πάντα απευθυνόμαστε στον Πρόεδρο. Σ'αυτούς, λοιπόν, απευθυνόμαστε και απ'αυτούς θα ζητάμε την εφαρμογή του Κανονισμού και τις λειτουργίες της Βουλής.

Επομένως δεν μπορούμε να αποδυναμώσουμε την αξία της έννοιας της λειτουργικότητας της ευθύνης, σε σχέση με την πρόθεση που έχουμε να κάνουμε ένα σύστημα, από το οποίο θα προκύπτει σκέψη αμεροληψίας για τη λειτουργία της Βουλής. Είναι δύσκολοι οι διαχωρισμοί των εννοιών αυτών ως προς την καλή λειτουργικότητα της Βουλής. 'Η θα πρέπει να έχουμε ανθρώπους που θα κρατάνε τα ινία για να αντιμετωπίζουν το πρόβλημα και εμείς να έχουμε λόγο προς αυτούς ή με το άλλο σύστημα να αποκεντρώσουμε τις εξουσίες και να καταστήσουμε ανευθύνους τον Πρόεδρο και το Γενικό Γραμματέα, προκειμένου εμείς με τη σκέψη μας να δημιουργήσουμε πλάσματα φαντασίας, ότι έτσι έχουμε αμεροληψία και αντικειμενικότητα. Νομίζω ότι είναι λάθος, γιατί η αξία της έννοιας των διαχωρισμών αυτών δημιουργεί οπωσδήποτε σε εμέ την πεποίθηση, ότι έτσι έπρεπε να γίνει.

Πρέπει ακόμα να αντιμετωπίσουμε το θέμα των συνταξιούχων. Συμφωνώ με τον κ. Κουβέλη και με τον κ. Ανδρεουλάκο, ο οποίος έδωσε μάχη στην Επιτροπή του Κανονισμού της Βουλής, για να μη θιγούν αυτοί οι άνθρωποι, που μέχρι σήμερα προσέφεραν τις υπηρεσίες τους. Γι'αυτό πρέπει στην δευτερολογία να το διορθώσουμε και να κάνουμε κάποια βελτίωση γι'αυτούς τους συνταξιούχους, γιατί αυτοί οι απόμαχοι είναι εκείνοι που αποτελούν τη μελλοντική ελπίδα αυτών που θα εισαχθούν στη Βουλή και κάποτε και αυτοί θα γίνουν συνταξιούχοι.

'Οσο για τη συμπλήρωση των τριάντα δύο ετών για το 10% και εδώ αντιμετωπίζω προβληματισμό και πιστεύω στην δευτερολογία θα δούμε και το κίνητρο αυτό, που θα δικαιώσει τους υπαλλήλους.

'Οσο για το θέμα της εθελουσίας εξόδου ή μη των υπαλλήλων, που είπε ο κ.Μητσοτάκης, ότι δεν πρέπει να το κάνουμε, εμείς είμαστε αντίθετοι -γιατί αναφέρθηκε και ο κύριος Πρωθυπουργός. Εδώ οι άνθρωποι είναι άνθρωποι και δεν είναι μηχανές, και ως εκ τούτου υπόκεινται στη φθορά κατά τη λειτουργία της διαδικασίας του χρόνου και μάλιστα από την έργασία που παρέχουν. Ας σταματήσει λοιπόν αυτό, ότι πρέπει να σκληρύνουμε τα πάντα, χάρη μιας εισοδηματικής πολιτικής που θα αντιμετωπίζει τα προβλήματα, γιατί αν οι άνθρωποι αχρηστευθούν, θα αχρηστευτεί και η κρατική μηχανή και δεν συμφωνούμε σε κάτι τέτοιο.

Επειδή ο κ.Μητσοτάκης ανεφέρθη στο θέμα των Βουλευτών, πρέπει να σας πω, ότι είναι αναγκαίο να πείσουμε τον Ελληνικό Λαό για την αξία του έργου που παράγουμε σ'αυτήν την Αίθουσα. Να τον πείσουμε σύμφωνα με τη ρήση του Γεωργίου Παπανδρέου, ότι όσοι απονέμουν έργα Θεών, θα τους απονείμουμε αγαθά Θεών.

(Στο σημείο αυτό την Προεδρική 'Εδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ.)

Πρέπει να πείσουμε, ότι απονέμουμε έργα Θεών και το ότι αν θα λαμβάνουμε αγαθά Θεών -που δεν τα λαμβάνουμε σε καμία περίπτωση, διότι με οχτακόσιες χιλιάδες δεν είναι δυνατόν να αντιμετωπίζεται το πρόβλημά μας- τότε δεν θα είναι κανένας εις θέση να μιλάει. Πρέπει να ανυψώσουμε την αξία της έννοιας του Ελληνικού Κοινοβουλίου, να καταστούμε οι πνευματικοί ηγέτες του 'Εθνους, να μη μας λοιδωρούν οι διάφοροι καθηγητές των πανεπιστημίων, να μη μας λοιδωρούν οι άλλοι άνθρωποι. Πρέπει να αναγάγουμε τον θεσμό και την προσωπικότητά μας σε τέτοιο σημείο, ώστε να γίνουμε κοινώς αποδεκτοί από ένα Λαό, τον οποίο κυβερνάμε και να του δώσουμε την εντύπωση εκείνη, η οποία θα είναι ικανή να μη μας αφαιρεί κανένα δικαίωμα, να πιστεύει ότι εκείνο που κάνουμε το κάνουμε για το καλό του και όχι για το καλό μας. Αν αυτό το αντιμετωπίσουμε, θα έχουμε αντιμετωπίσει και το 'Εθνος και τους εαυτούς μας και τον αγώνα, τον οποίο διεξάγουμε για το Λαό.

ΠΡΟΕΔΡΕΥΩΝ (Παναγιώτης Ν. Κρητικός): Ο Πρόεδρος της Βουλής κ. Απόστολος Κακλαμάνης έχει το λόγο.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Κυρίες και κύριοι συνάδελφοι, θέλω να ευχαριστήσω πρώτα-πρώτα όλους τους συναδέλφους και περισσότερο εκείνους, που αντιμετώπισαν με κριτική διάθεση και -θέλω να πιστεύω- με αντικειμενικότητα τις όποιες αρνητικές πλευρές, που μπορεί να έχει ένα τέτοιο νομοθέτημα. Είναι έργο ανθρώπων και αυτό. 'Ερχεται να αντικαταστήσει ένα οργανωτικό σχήμα και μια πραγματικότητα, την οποία όλοι γνωρίζουμε και δεν χρειάζεται ιδιαίτερες επισημάνσεις σε ό,τι αφορά τις αρνητικές πλευρές που έχει και όπως λειτουργεί ως τώρα ο Κανονισμός της Βουλής.

Κυρίες και κύριοι συνάδελφοι, πρέπει να γνωρίζετε τα εξής:

Αυτή τη στιγμή, ο Κανονισμός που αντικαθίσταται από τη νέα αυτή πρόταση, προβλέπει οχτακόσιες ογδόντα μία θέσεις. Απ'αυτές, οι εκατόν εβδομήντα πέντε είναι θέσεις ιδιωτικού δικαίου. Ο Κανονισμός που σας προτείνω προβλέπει εννιακόσιες εξήντα, δεσμεύονται ενενήντα δύο, ουσιαστικά οχτακόσιες εξήντα οχτώ θέσεις. Απ'αυτές, με τις κατατάξεις θα περιοριστούν κατά εκατό, δηλαδή φτάνουμε στις επτακόσιες εξήντα οχτώ και με ρητή διάταξη του Κανονισμού, που σας προτείνω, ο Πρόεδρος της Βουλής, αυτές τις θέσεις που δεν θα καλυφθούν με όλη αυτήν τη διαδικασία των κατατάξεων, των μονιμοποιήσεων, των εντάξεων, των μετατάξεων, θα τις καταργήσει μέχρι τον αριθμό των διακοσίων. Οι αποφάσεις καταργήσεων, θα φτάσουν μέχρι το 50% των θέσεων αυτών. Δηλάδη προβλέπεται, ότι θα υπάρχουν θέσεις, οι οποίες θα καλύπτονται από το προσωπικό πεντακόσιες εξήντα οχτώ. Απ'αυτές τις θέσεις, εκατόν σαράντα θα είναι θέσεις τριτοβάθμιας τεχνολογικής εκπαίδευσης. Αυτή τη στιγμή έχουμε μόλις δέκα με δεκαπέντε υπαλλήλους μας, που έχουν αυτό το προσόν. 'Οπως επίσης, στο σύνολο αυτών των θέσεων, που σας ανέφερα, που έχουμε αυτήν τη στιγμή, μόλις εκατόν σαράντα δύο κατέχονται από διπλωματούχους πανεπιστημίων. 'Ολοι οι υπόλοιποι είναι υπάλληλοι με το προσόν του αποφοίτου λυκείου, του αποφοίτου γυμνασίου, επίσης είναι 

Σελίδα 5232 

παλαιοί υπάλληλοι, ορισμένοι εξ αυτών και απόφοιτοι του δημοτικού σχολείου.

Μ' αυτό το προσωπικό έχουμε δουλέψει έως τώρα και πρέπει να πω, ότι παρ' όλες τις εξαιρέσεις -κάθε κανόνας έχει εξαιρέσεις- το προσωπικό έχει ανταποκριθεί στην αποστολή του, όπως επίσης και η Βουλή αυτή και με την παρούσα σύνθεση και με την προηγούμενη.'Ολες οι συνθέσεις, που έζησα εγώ από το 1974, ανταποκρίθηκαν ή προσπάθησαν ευσυνειδήτως να ανταποκριθούν στην απόστολή τους. 'Ομως, δεν ξέρω, λείπει περίσσευμα ψυχής να διαθέσουμε; Υπάρχει μία βαθύτερη νόσος; 'Ομως, έως τώρα "θέλουμε" και τελικώς κατορθώνουμε να δίνουμε στον Ελληνικό Λαό μία αρνητική εικόνα και για τους τριακόσιους (300) εκπροσώπους του και για την όλη λειτουργία της Βουλής. Αυτό είναι ένα θέμα, κυρίες και κύριοι συνάδελφοι, που πρέπει να μας προβληματίσει πάρα πολύ.

Σε ό,τι αφορά τα στοιχεία του προσωπικού μας, πρέπει να σας πω, ότι ξένη γλώσσα γνωρίζουν είκοσι με εικοσιπέντε υπάλληλοί μας. Μεταπτυχιακές σπουδές έχουν κάνει μόλις τέσσερις με πέντε από τους υπαλλήλους μας. Αυτή είναι η εικόνα του προσωπικού μας και μ' αυτό το προσωπικό και οι προκάτοχοί μου, οι αείμνηστοι Κωνσταντίνος Παπακωνσταντίνου, Δημήτριος Παπασπύρου, Ιωάννης Αλευράς, ο κ. Αθανάσιος Τσαλδάρης καθώς και εγώ, προσπαθήσαμε και -το τονίζω- με τη δουλειά αυτή του προσωπικού μπορέσαμε να ανταποκριθούμε στη στήριξη που οφείλουν να δώσουν οι Υπηρεσίες της Βουλής στο έργο του Κοινοβουλίου.

'Ομως, κυρίες και κύριοι συνάδελφοι, τώρα αλλάζουν ορισμένα δεδομένα. Αλλάζει ραγδαίως, κυριότερα, η εισαγωγή των νέων τεχνολογιών. Φέρει μία επανάσταση, όχι μόνο στη Δημόσια Διοίκηση, σε όλες τις χώρες, αλλά βεβαίως και στα νομοθετικά σώματα από πλευράς γραμματειακής, επιστημονικής, διοικητικής υποστήριξής τους.

Αυτές τις ημέρες ένας συνεργάτης μας πήγε στη Χάγη σ'ένα Συνέδριο με θέμα "Κοινοβούλια στο ΙΝΤΕΡΝΕΤ". Η έκθεσή του, αγαπητοί συνάδελφοι, πρέπει να μας προβληματίσει πάρα πολύ. Δεν είναι σε θέση οι Υπηρεσίες σήμερα, όπως έχουν, του Ελληνικού Κοινοβουλίου να ανταποκριθούν σ'αυτό που θα χρειάζεται το Κοινοβούλιο τα αμέσως επόμενα χρόνια, για να μπορέσει να λειτουργήσει σε κάποιο επίπεδο, ανάλογο εκείνου του επιπέδου των Ευρωπαϊκών Κοινοβουλίων.

Και είμαι υποχρεωμένος -αφού με τη δική σας ψήφο και με τα γνωστά αισθήματα, που ξέρω και τα οποία επανειλημμένως και απόψε τα διατυπώσατε και εδώ ότι τρέφετε για το πρόσωπό μου- ως Πρόεδρος του Σώματος να μη σταθώ -ακόμη και σε περιορισμένο ορίζοντα, αν θέλετε, που αναφέρονται σε δεδομένα άλλων εποχών- σε απόψεις που διατυπώθηκαν, διότι εγώ θα πρέπει να απολογηθώ στη συνέχεια σε ένα, δύο χρόνια σε σας και δι'εμού θα απολογηθεί το Ελληνικό Κοινοβούλιο, αν δεν θα είναι σε θέση, όχι απλώς να συμπορευθεί, να παρακολουθήσει, έστω και εκ του μακρόθεν, αυτές τις εξελίξεις.

Γι' αυτό και προχώρησα, αγαπητοί συνάδελφοι, στη συγκρότηση αυτής της Επιτροπής. Λείπει ο Πρόεδρος κ. Μητσοτάκης, αλλά πολλοί συνάδελφοι, που είσθε εδώ, είσθε καμιά δεκαριά, δεκαπέντε της Βουλής του 1974, θα θυμάσθε, ότι κάναμε τότε το ν. 51 για τους νέους οργανισμούς, που έπρεπε να γίνουν στο Δημόσιο, στα Υπουργεία, στα ν.Π.Δ.Δ.

Παρακαλώ έναν από όλους σας -και είστε πάρα πολλοί που σε όλα αυτά τα είκοσι τρία χρόνια που πέρασαν, υπήρξε Υπουργός- να μου πει εάν επί της υπουργίας του κατόρθωσε να ολοκληρώσει σε ένα οποιοδήποτε υπουργείο έναν οποιοδήποτε οργανισμό.

Κύριοι συνάδελφοι, καθαρά και ξάστερα, από τη στιγμή που δεν αναθέτουμε σε επιτροπές, εκτός των ορίων του συγκεκριμένου οργανισμού, να φτιάξουν έναν Κανονισμό δεν θα το κατορθώνουμε ποτέ αυτό το έργο. Το έζησα ως Υπουργός Προεδρίας. Κονταρομαχούσα με τους Υπουργούς, οι οποίοι όμως έπρεπε να κονταρομαχούν με τους συνδικαλιστές, οι οποίοι συνδικαλιστές, αν δεν είχαν κάθε ένας από τους ψηφοφόρους τους, από τους υπαλλήλους, τη φωτογραφία του στο νέο οργανισμό, δεν προχωρούσαν κανέναν οργανισμό. Αυτή είναι η πραγματικότητα.

Κάλεσα, λοιπόν, τους τρεις γενικούς διευθυντές του Υπουργείου Προεδρίας, τον κ. Ανδρουλόπουλο, τον κ. Βασιλόπουλο και την κα Σαραντοπούλου, τους οποίους χρησιμοποιούμε από το 1987 μέχρι σήμερα όλες οι κυβερνήσεις, όλοι οι Υπουργοί που πέρασαν από αυτό το Υπουργείο και με την πείρα και τη γνώση, που έχουν, θεώρησα, ότι μπορούν να βοηθήσουν σε ένα νέο Κανονισμό. Αντί να απευθυνθώ σε υπηρεσιακούς παράγοντες και επομένως σε διάφορες, αν θέλετε -με τη νοοτροπία των εργαζομένων σε όλον το δημόσιο τομέα- συσσπειρώσεις, αντιλήψεις, παραγοντισμούς, έθεσα τον πρόεδρο του συλλόγου των υπαλλήλων σ' αυτήν την Επιτροπή και τον παρακάλεσα να ενημερώνει όλους τους υπαλλήλους για το έργο αυτής της Επιτροπής. Ετέθησαν επικεφαλής, κύριοι συνάδελφοι, ως πρόεδρος της Επιτροπής αυτής, ο Σύμβουλος της Επικρατείας, κ. Παπαδημητρίου, με αναπληρωτή του τον κ. Σταυρόπουλο, επίσης Σύμβουλο της Επικρατείας, ο Νομικός Σύμβουλος της Βουλής και ένας καθηγητής της πληροφορικής, ειδικός σύμβουλος της Βουλής, για τα θέματα των νέων τεχνολογιών -τα ζητήματα που χρειάζονται κάποιες ειδικότερες γνώσεις- και ως γραμματέας ο αρμόδιος τμηματάρχης της Διευθύνσεως Διοικητικού, κ. Χαραλαμπίδης. Αυτή η επιτροπή έδωσε, κατά το κύριο μέρος, τον Κανονισμό που σας προτείνω να ψηφίσετε.

Και εν συνεχεία ενήργησα όχι με την αντίληψη της πολιτικής ηγεσίας, αγαπητέ, παλαιέ συνάδελφε και φίλε κύριε Αυδή, διότι δεν αισθάνομαι ως πολιτική ηγεσία, -το αναφέρατε τέσσερις φορές- αισθάνομαι ως ο Πρόεδρος της Βουλής, που δεν δικαιούται να κάνει ό,τι μπορεί, ελαφρά τη συνειδήσει η οποιαδήποτε πολιτική ηγεσία, οποιουδήποτε Υπουργείου, να κάνει. Εγώ είμαι υποχρεωμένος να εκφράζω όσο γίνεται πιο συναινετικά όλο αυτό το Σώμα, από εσάς, την πλευρά αυτήν την οποία τιμώ, μέχρι την άλλη πλευρά, που επίσης τιμώ, όπως και τους ενδιάμεσους χώρους. Αυτό είναι το καθήκον μου. Γι' αυτό και θέλω να απαντήσω και στον αγαπητό μου Πρόεδρο κ. Τσαλδάρη και στον κ. Μητσοτάκη, που έχουν την αντίληψη, ότι κακώς εισάγεται ο ν. 2190 και σε εσάς που είπατε, ότι δεν πρέπει σε καμία περίπτωση να υπάρξει εξαίρεση από αυτόν το νόμο, ότι κοίταξα να βρω τι μπορεί να δώσει -αν θέλετε- τη μέση οδό. Να εφαρμοστεί ο ν. 2190, αλλά εάν έχω προσωπικό, όπως είναι το προσωπικό των Στενογράφων, δεν μπορώ να αφεθώ πράγματι σε ένα διαγωνισμό, όχι διότι δεν εμπιστεύομαι τις διαδικασίες εκείνες, αλλά γνωρίζω -και γνωρίζετε όλοι- ότι χρειάζονται ειδικές διαδικασίες εδώ.

Ποιες είναι αυτές; 'Ενα έτος φοίτησης σε πρόγραμμα στενογραφίας, εδώ στη Βουλή. Εξετάσεις πρόσληψης στη στενογραφία. Μετά δύο χρόνια, για τη μονιμοποίηση από τη θέση του δοκίμου, εξετάσεις στη στενογραφία.

Εν συνεχεία εξετάσεις στη Στενογραφία, όταν θα φθάσουν στον Α' Βαθμό και υπάρχει και διάταξη άλλη, η οποία λέει, ότι έπειτα από είκοσι χρόνια, μπορούν οι υπάλληλοι αυτοί να μετατάσσονται σε άλλους κλάδους εδώ, διότι ίσως σε δεκαπέντε, σε είκοσι χρόνια, πράγματι αυτή η πολύ εξοντωτική -την χαρακτηρίζω εγώ- και πνευματικά και ψυχικά δουλειά, να μην τους αχρηστεύει πλήρως ως εργαζόμενους και ως ανθρώπους.

Θα δείτε, κύριοι συνάδελφοι, τον προσωρινό κλάδο των Στενογράφων, απόφοιτοι Λυκείου. Αυτοί οι άνθρωποι είναι πραγματικοί ήρωες, διότι πρέπει να αποδώσουν ως νομικοί, ως πολιτικοί επιστήμονες, ως οικονομολόγοι, ως κοινωνιολόγοι, όλα όσα λέγουμε εδώ και να τα καταγράψουν με πλήρη ακρίβεια. Αυτός είναι ο προσωρινός κλάδος.

Ελάχιστοι, που είναι πτυχιούχοι Πανεπιστημίου, εντάσσονται στον κλάδο τον πανεπιστημιακό, όπου πλέον οι προσλήψεις γίνονται με πτυχίο νομικού, πολιτικού επιστήμονα, οικονομολόγου, κοινωνιολόγου, δηλαδή από κλάδους και επιστήμες, που μπορούν εδώ να ανταποκριθούν και να αποδώσουν ό,τι λέγεται εδώ με απόλυτη πιστότητα.

Πρέπει να σας πω, ότι δεν θα βρείτε θέση πανεπιστημιακής

Σελίδα 5233 

και τεχνολογικής εκπαίδευσης, που να μην απαιτείται η άριστη γνώση ξένης γλώσσας. Είναι απαράδεκτο σήμερα -και αυτό ισχύει για πλείστους όσους τομείς- να θέλω να στείλω υπαλλήλους έξω, να πάνε σε συναντήσεις με υπαλλήλους άλλων Κοινοβουλίων, σε διάφορα σεμινάρια που γίνονται και να μην έχω τη δυνατότητα, διότι δεν γνωρίζουν ξένη γλώσσα. Και δεν φταίνε βέβαια αυτοί γι' αυτό το γεγονός. 'Ομως, διατηρώντας όσους είναι ήδη εδώ, πρέπει να δημιουργήσουμε προϋποθέσεις, ώστε όλοι οι άλλοι να έχουν υψηλής στάθμης προσόντα. Αυτό κάνουμε, αγαπητοί συνάδελφοι.

Ακόμη και οι υπάλληλοι ΔΕ κατηγορίας, πρέπει να έχουν έστω καλή γνώση, επαρκή γνώση. Και ο οδηγός αυτοκινήτου, που θα οδηγήσει για να πάει στο αεροδρόμιο, να φέρει, με όποιον θα τον συνοδεύει της Βουλής, έναν ξένο, θα πρέπει να είναι σε θέση, έστω μία-δύο φράσεις, να μπορεί να τις πει στον ξένο.

Κύριοι συνάδελφοι, το τονίζω, αυτά δεν αφορούν τους ήδη εργαζομένους. Για τους ήδη εργαζομένους, δημιουργείται ειδικό τμήμα στη Διεύθυνση Ανθρώπινου Δυναμικού, όπως ονομάζεται η Διεύθυνση Διοικητικού, όπου σεμινάρια, μετεκπαιδεύσεις, επιμόρφωση, αυτά θα είναι μέτρα ενθάρρυνσης των εργαζομένων, ώστε έστω και αργά να πλουτίσουν τις γνώσεις τους.

Ουδείς δε μετά δύο χρόνια από σήμερα, για να μη θιγεί κανένα απο τα στελέχη τώρα της Βουλής, θα μπορεί να προαχθεί σε θέση προϊσταμένου, έστω και ενός τμήματος, χωρίς να έχει περάσει το πρόγραμμα στην Εθνική Σχολή Δημόσιας Διοίκησης, τρίμηνης ή εξάμηνης διάρκειας, όπου θα είναι ανοικτή η πρόσβαση με προγράμματα, που θα γίνονται με Πανεπιστήμια, με ΤΕΙ, στην Ελλάδα, στο εξωτερικό, με ερευνητικά κέντρα, με ινστιτούτα, ώστε όσοι υπάλληλοι θέλουν, να αποκτούν προσόντα, να ενημερώνονται και να παρακολουθούν τις εξελίξεις της επιστήμης τους και της τεχνολογίας και των ειδικότερων αντικειμένων τους και να μπορούν να έχουν αυτές τις γνώσεις.

Κύριοι συνάδελφοι, ελέχθησαν ορισμένα πράγματα, τα οποία εγώ τα σέβομαι. Ελέχθη σχετικά με τη γυναίκα του Καίσαρος κ.λπ. Και θέλω να πω τούτο: Αγαπητέ μου φίλε και συνάδελφε, κύριε Τσαλδάρη, είναι μία ωραία φράση αυτή, αλλά τελικώς, αν τη σέβεται κανείς ή όχι, φαίνεται απο τα έργα του. Επί τριάμισι χρόνια, ως Πρόεδρος της Βουλής, γνωρίζετε άριστα -και θα έπρεπε να είναι εδώ και ο κ. Μητσοτάκης για να του πω πότε προσελήφθησαν οι ιδιωτικού δικαίου, που μονιμοποιούνται- ότι δεν έκανα προσλήψεις. Διακόσιες περίπου θέσεις, σας τις παραδίδω κενές, κύριοι συνάδελφοι.

Δεν θέλω να προχωρήσω περισσότερο σ' αυτό. Θέλω, όμως, να πω τούτο. Αυτό που χρειαζόμαστε και ως Νομοθετικό Σώμα και ως Υπηρεσίες της Βουλής, είναι να δούμε με πιο ανοικτό ορίζοντα ορισμένα θέματα. 'Οχι μικρόψυχα, αγαπητοί συνάδελφοι, διότι μόνο εάν δούμε έτσι τα πράγματα, μπορούμε και Οργανισμό της Βουλής να δημιουργήσουμε σωστό και αποτελεσματικό και το Κοινοβούλιο να εκπληρώσει καλύτερα την αποστολή του.

Κύριοι συνάδελφοι, πρέπει να γνωρίζετε, ότι οι τρεις Γενικές Διευθύνσεις που δημιουργούνται -που δεν καταλαβαίνει ο Πρόεδρος ο κ. Μητσοτάκης, γιατί τρεις Γενικές Διευθύνσεις, τι χρειάζονται και είπε, ότι είναι αντίθετος στους πολλούς γενικούς διευθυντές και αναπληρωτές γενικούς διευθυντές- έρχονται να αντικαταστήσουν ακριβώς τρία ανώτατα στελέχη, που προβλέπει ήδη ο Οργανισμός: 'Ενα γενικό διευθυντή και δύο αναπληρωτές γενικούς διευθυντές.

Δηλαδή, αντί αυτού του μονολιθικού συστήματος της ενός ανδρός αρχής μέσα στις υπηρεσίες, δημιουργούνται τρεις Γενικές Διευθύνσεις. 'Αλλη σε ό,τι αφορά το έργο αυτής της Aιθούσης (Νομοθετικό, 'Ελεγχος, Στενογραφική Υπηρεσία, Πρακτικά), άλλη σε ό,τι αφορά την υποστήριξη γενικότερα του έργου της Βουλής (Διεύθυνση Διοικητικού, Οικονομικών Υπηρεσιών, Τεχνικών Υπηρεσιών). Η Επιστημονική Υπηρεσία παραμένει ως έχει και θα συζητήσουμε με το Επιστημονικό Συμβούλιο μία τροποποίηση του Κανονισμού, ώστε να δούμε τι άλλο μπορούμε να κάνουμε εκεί. Αλλά εκεί η Διεύθυνση Μηχανογράφησης αναβαθμίζεται από πλευράς στελέχωσης και αντικειμένου με τη Διεύθυνση Πληροφορικής και νέων τεχνολογιών της οποίας έχετε ήδη ορισμένα δείγματα, κύριοι συνάδελφοι. 

'Εχετε το Κέντρο Πληροφόρησης και θα έχετε ήδη τη δυνατότητα από οπουδήποτε της Ελλάδος να μπαίνετε μέσα στο δίκτυο και να απευθύνεσθε σε οποιαδήποτε τράπεζα πληροφοριών σε ολόκληρο τον κόσμο για να πάρετε όποιο στοιχείο θέλετε και με το ολοκληρωμένο σύστημα πληροφορικής, που εισάγεται, κόστους ενός περίπου δισεκατομμυρίων δραχμών, θα μπορούμε να ενημερωνόμαστε ανά πάσα στιγμή. 'Ο,τι γίνεται, κύριοι συνάδελφοι, στο Ολλανδικό Κοινοβούλιο όπου οι Υπουργοί, οι Βουλευτές έχουν την ίδια στιγμή που θέλουν, την πληροφορία που θέλουν για οποιοδήποτε ζήτημα. 'Ετσι μπορεί η Βουλή να ελέγξει την Κυβέρνηση, έτσι μπορεί η Κυβέρνηση να έρχεται εδώ και να μπορεί να αντιμετωπίσει τα ερωτήματα, αντί ο κάθε Υπουργός να γυρίζει πίσω στον υπηρεσιακό παράγοντα που ό,τι εκείνη την ώρα ξέρει ή σκεφθεί μπορεί να του πει.

Αυτές είναι οι δικές μου αντιλήψεις και αυτή είναι η προσπάθειά μου τριάμισι χρόνια, στη διάρκεια των οποίων μπορεί αρκετούς από εσάς να έχω δυσαρεστήσει. Αλλά σας βεβαιώ απολύτως μέσα από την καρδιά μου, ότι συμπάσχω με όλους σας γι' αυτή τη προσπάθεια, που γίνεται, υποβάθμισης του κύρους και της αξίας του Κοινοβουλίου. Και θεωρώ, ότι είμαι πρώτος εγώ υπεύθυνος και για το οποιοδήποτε αρνητικό συμβαίνει και θα πρέπει να εργαστώ περισσότερο από κάθε άλλον για ο,τιδήποτε καλό πρέπει να γίνει, ώστε το Κοινοβούλιο να μπορέσει να σταθεί στα πόδια του απέναντι στις ελάχιστες εκείνες δυνάμεις συμφερόντων που θέλουν να το έχουν σε παροπλισμό, στο περιθώριο, σε απαξία, σε περιφρόνηση και γι' αυτό παραπληροφορούν τον Ελληνικό Λαό, γι' αυτό δίνουν αυτήν την αρνητικότατη εικόνα για τους κοινοβουλευτικούς θεσμούς, ώστε να μπορούν να συναλλάσσονται με οποιαδήποτε κυβέρνηση, να εκβιάζουν οποιονδήποτε Υπουργό και στο Κοινοβούλιο να υπάρχει πλήρης αδυναμία να σταθεί και να κυρώσει τις οποιεσδήποτε αυτές πράξεις και προσπάθειες των ελάχιστων, πέντε-έξι. Γνωστοί και μη εξαιρετέοι είναι αυτοί, κύριοι, που σήμερα εκ των παρασκηνίων θέλουν να κυβερνούν τα τελευταία χρόνια τον Τόπο.

Δεν θα αντιμετωπισθούν αυτές οι δυνάμεις, εάν -επαναλαμβάνω- από το περίσσευμα της ψυχής μας δεν δώσουμε εμείς οι τριακόσιοι ό,τι μπορούμε, ώστε αυτή η πιο αυθεντική έκφραση του Ελληνικού Λαού -η πιο άμεση, η πιο αυθεντική έκφρασή του είναι το Κοινοβούλιο- να μπορέσει να ανταποκριθεί στο ρόλο της, στην αποστολή της.

Κύριοι συνάδελφοι, γίνονται τρεις Γενικές Διευθύνσεις. Το Τμήμα Διαρκών Επιτροπών γίνεται Διεύθυνση. Οι Διαρκείς Επιτροπές είναι ένα Τμήμα. 'Ολες οι άλλες Επιτροπές άλλο Τμήμα. Αυτό το χάος που ζείτε πολλοί με την Υπηρεσία, που προσπαθούν οι εργαζόμενοι εκεί υπερανθρώπως να ανταποκριθούν στις υποχρεώσεις τους, αυτή η κατάσταση θα αντιμετωπιστεί, θα βελτιωθεί.

Στη Γενική Διεύθυνση Διεθνών Σχέσεων και Επικοινωνίας ανατίθεται ένα τεράστιο έργο.

Σήμερα, αγαπητοί συνάδελφοι, ξέρουμε πολύ καλά, μετά τις ραγδαίες αλλαγές που έγιναν στο διεθνές πεδίο, ότι τα Κοινοβούλια έχουν μεγαλύτερη δυνατότητα, τα διεθνή fora παίζουν τεράστιο ρόλο στη διαμόρφωση της διεθνούς κοινής γνώμης.

Εμείς πρέπει να βγούμε έξω από το "καβούκι μας". Αυτό κάνουμε τα τελευταία χρόνια. Η μέχρι τώρα Διεύθυνση Διεθνών Σχέσεων κατέβαλε υπεράνθρωπες προσπάθειες, καθώς και οι συνάδελφοι οι οποίοι με ελάχιστα εφόδια δίνουν τη μάχη στις διάφορες συνελεύσεις στο εξωτερικό, είτε Συμβούλιο της Ευρώπης λέγεται, είτε ΟΑΣΕ, στις διάφορες επιτροπές, στα διάφορα διακοινοβουλευτικά όργανα.

Αυτή η Γενική Διεύθυνση τώρα έρχεται με τρεις Διευθύνσεις. Η μία διεύθυνση αφορά στο πρώτο τμήμα της την Ευρωπαϊκή 'Ενωση και τις χώρες, τα κράτη, τους οργανισμούς αυτής της 

Σελίδα 5234 

Ευρωπαϊκής Ενώσεως. Το άλλο τμήμα αφορά τις άλλες χώρες της Ευρώπης, τα Βαλκάνια, την παρευξείνια συνεργασία, τη διακοινοβουλευτική συνέλευση, την πανευρωπαϊκή διακοινοβουλευτική ένωση ορθοδοξίας, όλες δηλαδή εκείνες τις χώρες που πρέπει παράλληλα με την Ευρωπαϊκή 'Ενωση εμείς να πλησιάσουμε, διότι δεν μπορούμε να αισθανόμαστε δέσμιοι του όποιου πλαισίου και των όποιων κατευθύνσεων μιας Ευρωπαϊκής 'Ενωσης, την οποία ακόμα δεν έχουμε διαπιστώσει πώς την διαμορφώνουν και προς τα πού κατευθύνεται, σ' ό,τι αφορά συμφέροντα ενός 'Εθνους που ζει σε μία τόσο ευαίσθητη περιοχή, όπου και η ελάχιστη αλλαγή των διεθνών συσχετισμών δεν γνωρίζει κανείς σε ποιο βαθμό μπορεί να απειλήσει την ίδια την ύπαρξη και την ακεραιότητα αυτής της χώρας.

Εκεί, λοιπόν, είναι η προσπάθειά μας και πρέπει να κάνουμε όλοι εκεί το χρέος μας. Ξέρω ότι το θέλετε όλοι, αλλά πρέπει να υπάρξει και υποδομή, να υπάρξει υποστήριξη, να υπάρξουν οι ξενόγλωσσοι συνεργάτες, οι ειδικοί εμπειρογνώμονες.

Το γραφείο Διπλωματικού Συμβούλου που ενισχύεται με άλλα δύο ανώτερα στελέχη του Υπουργείου Εξωτερικών, με ένα στέλεχος οικονομικού ή παραγωγικού Υπουργείου που θα έχει τους φακέλους -που θα είμεθα υποχρεωμένοι όλοι μετά την επιστροφή μας από το εξωτερικό να ενημερώνουμε, που θα τηρούμε κατά αποστολή ο καθένας τα στοιχεία, ώστε να υπάρχει μία συνεχής πληροφόρηση και αξιοποίηση αυτών των στοιχείων-πρόκειται να δώσει μεγάλη προώθηση, αγαπητοί συνάδελφοι, σ' ό,τι αφορά και τα εθνικά μας συμφέροντα και γενικότερα τη διεθνή θέση της Χώρας μας.

Κύριοι συνάδελφοι, υπάρχει μία Διεύθυνση Τεχνικών Υπηρεσιών, η οποία είχε ένα διπλωματούχο μηχανικό. Πριν από τριάμισι χρόνια φέραμε εδώ από το Υπουργείο Δημοσίων 'Εργων -ενόψει μάλιστα του γκαράζ- φέραμε υπάλληλο που ησχολείτο με το αντικείμενο αυτό, με τα μεγάλα γκαράζ της Αθήνας που άρχισαν να γίνονται, φέραμε από το Υπουργείο Πολιτισμού επίσης και δημιουργούμε μία Τεχνική Υπηρεσία.

Θέλω να σας διαβεβαιώσω ότι ο σοβαρότερος λόγος που προχώρησα στην ένταξη αυτού του απεσπασμένου προσωπικού είναι ότι δι' αυτού του τρόπου μπορώ να στελεχώσω την Διεύθυνση Τεχνικών Υπηρεσιών. Και δεν θα μπορούσα να κάνω διάκριση και να πω ότι εκείνοι μεν μονιμοποιούνται, οι άλλοι δε απεσπασμένοι δεν μονιμοποιούνται.

(Στο σημείο αυτό εισέρχεται στην Αίθουσα ο επίτιμος Πρόεδρος της Νέας Δημοκρατίας κ. Κωνσταντίνος Μητσοτάκης).

Το τι κάνει αυτή η υπηρεσία το ζείτε κάθε μέρα, κατά κάποιο τρόπο και ταλαιπωρούμενοι αυτήν την περίοδο. Υπάρχει, όμως, το κτίριο της οδού Αμαλίας, υπάρχει το κτίριο της οδού Φιλελλήνων και το Κοινοβούλιο σε πείσμα όσων θέλουν να το έχουν στριμωγμένο στη γωνία θα αναπτυχθεί. Και είναι η ώρα. Και ήρθε πάλι εδώ τώρα ο κ. Μητσοτάκης, και εγώ συμφωνώ...

ΚΩΝΣΤΑΝΤΙΝΟΣ ΜΗΤΣΟΤΑΚΗΣ: Εδώ ήμουν. Σας παρακολουθούσα από το κλειστό κύκλωμα.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Ναι, κύριε Πρόεδρε, είχατε βγει. Αλίμονο! Δεν μπορείτε να είστε καθηλωμένος εδώ.

Εγώ συμφωνώ απολύτως με αυτό που είπατε.

Είναι ώρα κυρίες και κύριοι συνάδελφοι, το Κοινοβούλιο να μιλήσει καθαρά και ξάστερα στον Ελληνικό Λαό. Το κάνουμε ορισμένοι ως τώρα, αλλά πρέπει να το κάνουμε όλοι. Πρέπει να πάμε εναντίον του ρεύματος που διαμορφώνεται από εκείνους που θέλουν, προκειμένου να συγκαλύπτουν τις μεγάλες λοβιτούρες, να εμφανίζονται για ασήμαντα θεματάκια ότι κήδονται του δημόσιου χρήματος.

Αυτό είναι το παιχνίδι που παίζουν ορισμένοι ενημερωτές της κοινής γνώμης. Πως λοιπόν εμείς θα αντιμετωπίσουμε αυτές τις δυνάμεις με το να λέμε ότι δεν μπορούμε να πούμε στον Ελληνικό Λαό τι κοστίζει η λειτουργία του Κοινοβουλίου. Δύο δραχμές πληρώνει ο καθένας πολίτης για τη λειτουργία του Κοινοβουλίου. Πως πράγματι ο Βουλευτής μπορεί να εκπληρώσει την αποστολή του, εκτός αν το θέλουμε, η αποστολή να μην είναι εκείνη που του αναθέτει ο Ελληνικός Λαός, αλλά η αποστολή με την οποία θα υποστηρίζονται τα συμφέροντα εκείνων που θα καλύπτουν τη διαφορά μεταξύ αυτού που είναι η αποζημίωση και των τεράστιων δαπανών που χρειάζεται το έργο του.

(Στο σημείο αυτό ακούγεται ο προειδοποιητικός ήχος λήξης του χρόνου της ομιλίας του κυρίου Προέδρου της Βουλής)

Κυρίες και κύριοι συνάδελφοι, μια και σπανίως παίρνω το λόγο από το Βήμα, θα έχω την ανοχή σας, γιατί είμαι αυστηρότατος στην τήρηση του Κανονισμού;

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Κυρίες και κύριοι συνάδελφοι, πιστεύω λοιπόν ότι καθαρά πρέπει να πούμε στον Ελληνικό Λαό. Προτίθεμαι και από αυτήν τη θέση και τώρα καλώ τα Μέσα Μαζικής Ενημέρωσης, θα δώσω μια συνέντευξη τύπου, να με ρωτήσουν ό,τι θέλουν για τους Βουλευτές, ότι θέλουν για τα οικονομικά των Βουλευτών. Δεν έχουμε κανένα απολύτως πρόβλημα. Αρκεί να έρθουν. Διότι δυστυχώς δελτία τύπου που δίνει η Βουλή για δραστηριότητές της, πετιούνται συνήθως στο καλάθι των αχρήστων, διότι δεν δημιουργούν αρνητική -λέει- εντύπωση, διότι -λέει-αυτό που προσελκύει τον αναγνώστη ή τον τηλεθεατή δεν είναι το νορμάλ, το φυσιολογικό, το κανονικό, αλλά είναι αυτό που θα τον ερεθίσει, το αρνητικό, το εντυπωσιακό που θα προκαλέσει το ενδιαφέρον του. Αυτό μου λένε ορισμένοι στους οποίους απευθύνομαι και λέγω, καλά η Βουλή των Ελλήνων επί τρία χρόνια καλεί από τα μικρά νησιά, από τα πιο ορεινά χωριά της παραμεθόριας περιοχής, από ολόκληρο τον κόσμο, από τον απόδημο Ελληνισμό, καλεί νέους και έρχονται εδώ στην πατρίδα, την κοιτίδα της δημοκρατίας. Ελληνόπουλα που έχουν ανάγκη από αυτήν την ενημέρωση. Γιατί δεν γράφετε δύο σειρές τέλος πάντων γι αυτό το ελάχιστο που κάνει η Βουλή; Το λέω αυτό ως παράδειγμα για να μην μπω στο ακόμα σοβαρότατο ότι επιστρέφουν αντιπροσωπείες μας από το εξωτερικό, όπου δίνουν μάχη οι Βουλευτές μας που πηγαίνουν εκεί και δεν αξιώνονται ούτε μιας σειράς αναγραφή, οι όποιες προσπάθειές τους που έκαναν σε διάφορα FORA στο εξωτερικό. Και θα επαναλάβω αυτό που σας είπα στη συζήτηση του Προϋπολογισμού. 'Εχουμε συναδέλφους της προηγούμενης περιόδου με τεράστια δράση στο Συμβούλιο της Ευρώπης, στα Συμβούλια της Ευρωπαϊκής Ενώσεως, σε διάφορους κοινοβουλευτικούς οργανισμούς, οι οποίοι μη δυνάμενοι να είναι σε καθημερινή επαφή με τον ψηφοφόρο, δεν τιμήθηκαν και πάλι με την εμπιστοσύνη του, διότι ο ψηφοφόρος τους αγνοούσε εκείνο το τεράστιο, το σημαντικό έργο.

Είναι, δε, χαρακτηριστικό και τούτο, ότι κάθε βουλευτική περίοδος αποσύρει και μερικά από τα μέλη του Προεδρείου, που είναι υποχρεωμένα όλη την εβδομάδα να είναι εδώ και να εναλλάσσονται στη θέση αγαπητοί συνάδελφοι.

Ο Ελληνικός Λαός πρέπει να ενημερωθεί. Τι κάνουμε ως Βουλή, ως Βουλευτές, ως Κόμματα, ως πολιτικός κόσμος και να μην αφεθούμε στο έλεος του οποιουδήποτε με εντελώς ιδιοτελείς και οπισθόβουλες σκέψεις αντιμετωπίζει όλη αυτήν την κατάσταση.

Κυρίες και κύριοι συνάδελφοι, πρέπει να σας πω επίσης, ότι έντεκα νέοι κλάδοι δημιουργούνται σε ειδικότητες που αυτή τη στιγμή δεν υπάρχει ούτε ένας υπάλληλος της Βουλής. Και παρόλα αυτά, όπως σας είπα, τελικώς μειώνεται το προσωπικό.

Σε ό,τι αφορά τον ν. 2190 πρέπει να πούμε, ότι ως τώρα μπορούσε ο Πρόεδρος της Βουλής, χωρίς διαδικασίες να κάνει προσλήψεις ή μπορούσε με εσωτερικές διαδικασίες η Βουλή να κάνει προσλήψεις. Τώρα τι λέμε. Ο ν. 2190 με τη γνώμη της Επιτροπής του Κανονισμού της Βουλής -δηλαδή πλήρης διαφάνεια- όλοι γνωρίζουν ότι η Βουλή θα ζητήσει από το ΑΣΕΠ ορίζοντάς του, όχι επαφιέμενοι στο πόσους θα ορίσει ο Υπουργός Δημόσιας Διοίκησης, ότι θα καλύψει εκείνα τα κενά της. Τι πιο διάφανο από αυτό.

Επίσης, με γνώμη της Επιτροπής του Κανονισμού μπορεί να προσλαμβάνονται όπως είπα π.χ. στενογράφοι. 'Εχουμε

Σελίδα 5235 

αυτή τη στιγμή -κοιτάξτε δεξιά και αριστερά, ένας κλητήρας όρθιος υπάρχει εκεί και ένας στο βάθος- όπως γνωρίζετε στη Βουλή εξήντα κλητήρες. 'Ομως, ελάχιστοι έχουν το προσόν της υποχρεωτικής εκπαίδευσης. Οι πλείστοι έχουν διπλώματα, απολυτήρια Λυκείου και θεωρούν -κακώς κατά τη γνώμη μου, διότι εγώ δεν θεωρούσα υποτιμητικό όταν έκανα τις πιο χειρονακτικές εργασίες από νεότατος, όπως και πολλοί από σας- ότι το να είναι εδώ, αυτό δημιουργεί κάποια μειονεξία. Δηλαδή, το να προσφέρουν ένα ποτήρι νερό ή κυρίως κάποια έγγραφα που κατατίθενται εδώ από ομιλητές και δεν μπορείτε να τα έχετε για να διαπιστώσετε τι λένε αυτά, που συνήθως ρίχνονται στα Πρακτικά και δημιουργούν κάποιες εντυπώσεις.

Στον Κανονισμό λοιπόν λέμε μέσα "δέκα κλητήρες Αιθούσης". Αυτοί που θα προσληφθούν θα ξέρουν ότι θα είναι για την Αίθουσα, ώστε να τελειώσει αυτό το θέμα. Και επειδή πολλοί από εσάς είπατε "τι θα γίνουν αυτοί που ήδη υπηρετούν", σας λέγω ότι μετά από αυτές τις εντάξεις ακολουθεί η διαδικασία των μετατάξεων. 'Οπου υπάρχουν ανάγκες θα καλύπτονται από αυτούς που έχουν τα διάφορα προσόντα. Δεν μπορούμε όμως από τώρα να πούμε "όλοι οι κλητήρες περνάνε στην άλλη κατηγορία προσωπικού και τελειώνει η ιστορία, απλώς για να είμαστε ευχάριστοι σε όσους μας ζητούν να τους κάνουμε κάποια χάρη".

Σε ό,τι αφορά τους γενικούς διευθυντές και τους διευθυντές, αυτό που ισχύει σήμερα στο Δημόσιο ή και αυτό που ίσχυε έως τώρα στη Βουλή, είναι ότι ο Πρόεδρος όριζε ολόκληρο το υπηρεσιακό συμβούλιο.

Αυτό το αλλάζουμε, κύριοι συνάδελφοι και αντί να ακούσουμε κάτι θετικό, ακούμε επίκριση. Ο ν.2190 λέγει ότι ορίζονται οι τρεις διευθυντές και αυτοί τοποθετούνται σε αντίστοιχες θέσεις. Επίσης, ο νόμος λέγει ότι γενικοί διευθυντές γίνονται εκείνοι που έχουν επιλεγεί ως διευθυντές. Η δε κρίση για το ποιοι θα γίνουν γενικοί διευθυντές δεν είναι του Προέδρου, αλλά της Επιτροπής του Κανονισμού. Πώς, λοιπόν, θέλετε εκ προοιμίου να πούμε ότι βάζουμε τρεις γενικούς διευθυντές και να παραδώσουμε από εκεί και πέρα το προσωπικό στην απόλυτη κρίση των τριών αυτών γενικών διευθυντών; Αυτό δεν το καταλαβαίνω.

Αντιθέτως, εισηγούμαι τους δύο διευθυντές -όχι τους τρεις- να τους ορίζει ο Πρόεδρος της Βουλής. Ο ένας είναι ο Γενικός Γραμματέας της Βουλής, τον οποίο επί τριάμισι χρόνια είμαι βέβαιος ότι ουδείς από εσάς γνωρίζει τι ιδεολογική και πολιτική τοποθέτηση έχει. Ουδείς υπάλληλος της Βουλής -και παρακαλώ στο τέλος της συζήτησης αν υπάρχει περίπτωση να αναφερθεί- έχει αναφερθεί για μεροληψία αυτού του Γενικού Γραμματέα. Είναι ο άμεσα συνεργάτης μου ο οποίος γνωρίζει τις υπηρεσίες και το προσωπικό αυτό. Και πραγματικά, θέλω να έχει την ευθύνη των όποιων επιλογών και όχι να επαφίεμαι στον οποιοδήποτε βρεθεί στο υπηρεσιακό συμβούλιο.

Οι δε εργαζόμενοι -και εδώ υπάρχει πράγματι ένα θέμα που δεν μπορώ να το αγνοήσω- θα μπορούσαν κανονικά να ορίσουν τους δύο εκπροσώπους τους. Και εδώ θα απαντήσω σ' αυτό που ελέχθη, "γιατί τόση σπουδή". Διότι πριν από τρεις εβδομάδες διενεμήθη ο Κανονισμός. Μία εβδομάδα πριν από την πρώτη συνεδρίαση και μάλιστα και με τη μεσολάβηση των αργιών μπορούσαν τα μέλη της Επιτροπής του Κανονισμού να δουν τον Κανονισμό με εξαίρεση ίσως τον κ. Ανδρεουλάκο, που είχε για δύο ημέρες τις διαδικασίες του συνεδρίου της Νέας Δημοκρατίας.

Θέλω να σας διαβεβαιώσω, κυρίες και κύριοι συνάδελφοι, ότι παρ' όλες τις επιφυλάξεις που υπήρξαν, οι συνάδελφοι και στις τέσσερις συνεδριάσεις ήταν ενημερωμένοι και θα ομολογήσουν και εκείνοι ότι προσπάθησα όσο μπορούσα -το είπαν άλλωστε και τους ευχαριστώ γι' αυτό, ότι αναφερόμαστε στο τι θα γίνει στο μέλλον και δεν αναφερόμαστε στο συγκεκριμένο, στο σημερινό Πρόεδρο- ακόμα και τα "και" και τα "να" που πρότεινα σήμερα να διορθωθούν, και γι'αυτά να επικοινωνήσω μαζί τους.

Βεβαιότατα, αν είχαν χρόνο ενός μηνός και αν είχε χρόνο και το προσωπικό της Βουλής τριών μηνών, σίγουρα θα ήταν καλύτερος ο Κανονισμός.

Αλλά μπορείτε να μου πείτε τρεις μήνες πώς θα λειτουργούσε η Βουλή όταν εσείς ζείτε τώρα οι ίδιοι μία εβδομάδα τι γίνεται στην Βουλή από τους εργαζομένους εδώ, που δυστυχώς με τον Κανονισμό αυτό, που είναι συρραφή πλείστων όσων διατάξεων έχει ο καθένας και το προσωπικό του καθεστώς; Είμαι σε πλήρη αδυναμία δε να εννοήσω καν τα πλείστα αιτήματα που υπό μορφή διατάξεων μου ετίθεντο υπόψην. Γι' αυτό και είπα ότι δεν θα βάλουμε τίποτα από αυτά, αλλά θα επιφυλαχθούμε -για αυτό λέγω δύο μήνες, ότι μπορεί να γίνει νέα κωδικοποίηση- αν τυχόν κάποιο λάθος έγινε να το διορθώσουμε αυτό το διάστημα. Στο μεταξύ οι υπάλληλοι να γνωρίζουν ότι θα κριθούν -και αυτή είναι μία δέσμευσή μου- αξιοκρατικά.

Αυτό που ενδιαφέρει εδώ δεν είναι το μέλλον κύριοι συνάδελφοι. Είναι η πρώτη εφαρμογή. Δεν μπορούμε να λέμε ότι αυτά τα λέμε για όποιον έλθει αύριο ως Πρόεδρος της Βουλής. 'Εχουμε έναν Πρόεδρο, ο οποίος επί τριάμισι χρόνια -αλλά εάν υπάρχει και επ' αυτού κάτι, παρακαλώ ευθέως να το πείτε-δεν έκανε διάκριση για κάποιον υπάλληλο εδώ.

'Ηρθα τον Οκτώβρη του 1993 στην Προεδρία της Βουλής. Απεδέχθην ό,τι είχε γίνει ως τότε. Πρέπει να πω, για να μην δημιουργηθεί κάποια εντύπωση, ότι δεν διαπίστωσα καμιά παρανομία. Αλίμονο. 'Ομως πολιτικά δεν έκανα καμία διάκριση. Το ξέρει ο αγαπητός μου και σεβαστός, κ. Τσαλδάρης. Δεν έκανα καμία διάκριση. Δεν είπα, όταν ήρθε η ώρα της ανανέωσης κάποιων συμβάσεων, όχι εγώ δεν τους τις ανανεώνω διότι θα βάλω κάποιον δικό μου. Και αν θέλετε είναι ένα, με τη συνήθη αντίληψη που υπάρχει στον Τόπο μας, παράπονο και των προσωπικών μου φίλων. Βγαίνω Βουλευτής σε μία περιφέρεια με δύο εκατομμύρια κατοίκους, στην Β'Περιφέρεια Αθηνών και αντιλαμβάνεστε πόσα αιτήματα θα είχα.

Αυτό λοιπόν, που σας ζητώ -και το επαναλαμβάνω για τρίτη φορά- από το περίσσευμα της καρδιάς σας να δώσετε κάτι σε μία κοινή προσπάθεια. Αυτή η προσπάθεια δεν θα βγει πέρα αν όλοι μαζί δεν βοηθήσουμε.

Κύριοι συνάδελφοι, πρέπει να τελειώσω. Σε ό,τι αφορά τους δικηγόρους τίθεται πράγματι μία αυστηρότατη διάταξη. 'Εχουμε γύρω στους τριάντα δικηγόρους εν αναστολή. Και δεν μπορώ να φανταστώ, δεν λέγω ότι συμβαίνει κάτι τέτοιο ή συνέβη στο παρελθόν, αλλά δεν μπορώ να φανταστώ τον οποιονδήποτε συνδικαλιστή, το οποιοδήποτε δικηγορικό γραφείο, τον οποιονδήποτε γραφέα τροπολογιών, να λέγει, "ότι" ξέρεις εκεί είναι ο τάδε συνάδελφος που είναι διευθυντής στο νομοθετικό έργο ή προϊστάμενος στο τμήμα που περνά τα νομοσχέδια και εγώ θα σου το κανονίσω". Γι' αυτό είπα, ότι έστω και ταμπέλα αν έχει κανείς ότι είναι δικηγόρος, αυτό σημαίνει ότι παραιτείται αυτοδικαίως του λειτουργήματος του δικηγόρου.

Πρέπει να ξέρετε, δε ότι έγινε μία εξαίρεση εδώ για το προσωπικό της Βουλής από τον Δικηγορικό Κώδικα, ο οποίος δεν επιτρέπει την κατοχή θέσης στο εν ευρεία εννοία δημόσιο από δικηγόρους. Μόνο δε για μετακλητές θέσεις Υπουργών, Γενικών Γραμματέων επιτρέπει την αναστολή.

Είναι διατάξεις σκληρές, δυσάρεστες σε εμένα, γιατί δυσαρεστούν συνεργάτες μου εδώ, αλλά εάν δεν επιμείνουμε σε κάποια αρχή, λυπούμαι αλλά δεν θα κάνουμε τίποτα.

Σε ό,τι αφορά την οικονομική διαχείριση. Κατασφαλίζουμε, κύριοι συνάδελφοι, ένα μεγάλο πλεονέκτημα της Βουλής. Επί εκατόν πενήντα χρόνια μπορεί στη δίνη των παθών των κομματικών να αλληλοκατηγορούνται οι υπουργοί, κυβερνήσεις, κόμματα κ.λπ. Για τη Βουλή των Ελλήνων εκατόν πενήντα χρόνια ούτε για μίας δραχμής διαχείριση δεν έχει λεχθεί, ή δεν έχει γραφεί το παραμικρό. Και αυτό είμαστε υποχρεωμένοι να το κατασφαλίσουμε. Γι' αυτό βλέπετε και τις διατάξεις αυτές του λογιστικού της Βουλής, που υιοθετούν διατάξεις του δημόσιου λογιστικού, έστω και αν αυτό δημιουργεί κάποια δυσλειτουργία στις σχετικές διαδικασίες.

Η εθελουσία έξοδος. Υπάρχει μία διάταξη για το 10%, σε αυτούς που συμπληρώνουν τριάντα δύο χρόνια. Αυτή η διάταξη ετέθη το 1986, όταν με τον ν. 1505 εξηντλείτο η υπηρεσιακή και μισθολογική πρόοδος των υπαλλήλων στο τριακοστό

Σελίδα 5236 

δεύτερο έτος. Για να μην φύγουν όλοι τότε από το Δημόσιο, μπήκε αυτό το 10%. 'Ετσι μπήκε μετά και στη Βουλή. Κατηργήθη στο υπόλοιπο Δημόσιο, καταργείται και στη Βουλή. Αλλά σε αυτούς που έχουν συμπληρώσει τριάντα δύο χρόνια το δίνουμε. Και σε εκείνους που θα το προσδοκούσαν, από το εικοστό έβδομο έτος μέχρι το τριακοστό δεύτερο για πέντε χρόνια, σε εκείνους δίδουμε όχι το 10% αλλά παίρνουν 40% της αρωγής του Ταμείου Αρωγής Υπαλλήλων της Βουλής η πρώτη κατηγορία, 30% η δεύτερη και μόνο εκείνοι που είναι πάνω από τριάντα δύο έτη, αφού παίρνουν και το 10%, παίρνουν 20% επιπλέον της αρωγής. Υπάρχει δικαιότερη μεταχείριση από αυτή, αγαπητοί συνάδελφοι; Θέλω να σας πω δε, κύριοι συνάδελφοι, επειδή ελέχθη -και σωστά- είμαι κι εγώ εναντίον αυτών των διαδικασιών εθελουσίας εξόδου, που γεμίζουν συνταξιούχους τη Χώρα. Αλλά εδώ μιλάμε για υπαλλήλους, που έχουν ήδη ολοκληρώσει και έχουν πλήρες δικαίωμα συντάξεως και οι οποίοι, ορισμένοι εξ αυτών, ελάχιστοι έστω, περιφέρονται μη έχοντες τι να κάνουν πλέον εδώ στη Βουλή.

Αφού, λοιπόν, μπαίνουμε στη διαδικασία της επιλογής των προϊσταμένων, καταργούμε την αρχαιότητα, καταλαβαίνω την ένσταση του κ. Τσαλδάρη, αλλά επιτέλους, δεν μπορούμε εν ονόματι της αρχαιότητος να μπλοκάρουμε τις φιλοδοξίες, κατά κανόνα ευγενικές, του οποιουδήποτε εργαζόμενου να φθάσει επιτέλους πιο πάνω. 'Εχουμε υπαλλήλους με είκοσι-εικοσιπέντε χρόνια υπηρεσίας, που δεν πρόκειται να γίνουν ποτέ τμηματάρχες, εάν συνεχίσουμε αυτή τη σειρά. Υπάρχει δε η ψυχολογία των υπαλλήλων, που λέει ότι ακόμα και μιας ημέρας διαφορά, πρέπει εκείνος να γίνει οπωσδήποτε διευθυντής. Και περιμένει ότι θα έρθει η ώρα του, θα γίνει διευθυντής. Και μάλιστα, κάτι που εισάγουμε τώρα εδώ, αυτήν την κινητικότητα μεταξύ κλάδων και κατηγοριών, μπαίνουν υπάλληλοι από το πρώτο έτος και μέχρι το τέλος της θητείας τους εδώ, μένουν στην ίδια διεύθυνση και πολλές φορές στο ίδιο τμήμα και πολλές φορές στο ίδιο γραφείο. Εάν δεν κινηθούν σε διάφορα άλλα αντικείμενα εδώ πέρα, πώς θα αναπτύξουν νέες αντιλήψεις, πώς θα δώσουν ένα καλύτερο στοιχείο από τον εαυτό τους, όταν είναι καταδικασμένοι τριάντα χρόνια και βάλε, να υπογράφουν και να γράφουν τα ίδια ακριβώς πανομοιότυπα έγγραφα.

Κύριοι συνάδελφοι, δεν θέλω άλλο να σας κουράσω, σας παρακαλώ πάρα πολύ, ο Κανονισμός αυτός προσπάθησε να κάνει ό,τι ήταν δυνατό. Αυτή ήταν η προσπάθειά μου. Μέχρι την τελευταία στιγμή άκουγα τις απόψεις των συναδέλφων, όλων των Κομμάτων. Είναι γεγονός ότι έχουν, ορισμένοι εξ αυτών, επιφυλάξεις, τις οποίες σέβομαι.

Αλλά σε τελική ανάλυση, πέραν του τι λέγει, αγαπητοί συνάδελφοι, ιδιαίτερα του Κομμουνιστικού Κόμματος, πέραν του ό,τι λέει, θεωρητικώς, όπως είπε ο φίλος μου κ. Αυδής, το θέμα, σημασία έχει η ζωή τι δείχνει τελικώς. Η ζωή σας έδειξε τρεισήμισι χρόνια, περιμένετε και τα επόμενα χρόνια να δείτε τι θα σας δείξει εδώ η ζωή. Είπα δε και στην Επιτροπή του Κανονισμού, ότι το γραφείο μου θα είναι στη διάθεση, εγώ προσωπικά, όλων των συναδέλφων για οποιοδήποτε θέμα. Διότι με τίποτε δεν θα ήθελα, οι πιο αγαθές αυτές προθέσεις, τις οποίες έχω, να σκιαστούν από το οποιοδήποτε λάθος, την οποιαδήποτε αδικία που μπορεί να γίνει σε οποιονδήποτε υπάλληλο.

Με αυτά, κύριοι συνάδελφοι, και αφού σας ευχαριστήσω πάρα πολύ, γιατί με ακούσατε με τόση προσοχή, τελειώνω και σας παρακαλώ να εγκρίνετε αυτόν τον Κανονισμό και όχι απλώς να τον εγκρίνετε, αλλά να συνεργαστείτε μαζί μου και τα Κόμματα και ο καθένας από σας, ώστε να υλοποιηθεί σωστά αυτός ο Κανονισμός και να ανοίξει μία άλλη περίοδος, αν θέλετε, στη λειτουργία αυτού του Σώματος. Ευχαριστώ πολύ.

(Χειροκροτήματα στην Αίθουσα)

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος της Νέας Δημοκρατίας κ. Δημήτριος Σιούφας έχει το λόγο.

ΔΗΜΗΤΡΙΟΣ ΣΙΟΥΦΑΣ: Κύριοι συνάδελφοι, η συζήτηση η οποία γίνεται σήμερα στην Εθνική Αντιπροσωπεία έχει και τη σημασία της, αλλά και μία ιδιαιτερότητα, γιατί με αφορμή τον Οργανισμό του προσωπικού της Βουλής ετέθησαν και άλλα μεγάλα ζητήματα, τα οποία οι συνάδελφοι, όλοι εσείς, τα παρακολουθήσατε και με ιδιαίτερη προσοχή, αλλά και οι απόψεις οι οποίες έχουν ακουστεί μέχρι στιγμής επιβάλλουν στον ομιλούντα να ξανασταθεί στα θέματα αυτά, γιατί είναι τεράστιας σημασίας για τον ίδιο τον Κοινοβουλευτισμό, για την ποιότητά του και για την ίδια την πορεία της Δημοκρατίας μας.

Η πρωτοβουλία του Προέδρου του Σώματος, από το 1995 να συσταθεί στα πλαίσια της επιτροπής του Κανονισμού της Βουλής ειδική διαδικασία, για την κατάρτιση ενός νέου Οργανισμού των υπηρεσιών της Βουλής, ήταν πράγματι σημαντική την στήριξε η Αξιωματική Αντιπολίτευση, έλαβε ενεργά μέρος και εκεί, αλλά και στη Διαρκή Κοινοβουλευτική Επιτροπή, που έγινε η συζήτηση, αυτού το οποίο σήμερα συζητούμε.

Πλην όμως οφείλω σήμερα, κύριοι συνάδελφοι να σημειώσω, ότι η Αξιωματική Αντιπολίτευση, εάν δεν σεβόταν τον Πρόεδρο του Σώματος, αλλά και τον φορέα κ. Κακλαμάνη, δεν θα περιοριζόταν στη θέση που με ιδιαίτερη προσοχή διετύπωσε αλλά θα ηρνείτο την ψήφιση. Με τις παρατηρήσεις που έκανε μέχρι στιγμής η Αξιωματική Αντιπολίτευση σε επιμέρους σημεία αυτού του Οργανισμού, θεωρεί ότι ναι μεν αποτελεί ένα σημαντικό βήμα εκσυχρονισμού των υπηρεσιών, έχει όμως και σημεία, στα οποία ήδη έχουμε σταθεί, ένα εξ' αυτών -στη συνάντηση που είχαμε σήμερα, με τον πρόεδρο του Σώματος- το έκανε ήδη αποδεκτό. Αλλά θα μου επιτρέψετε όμως, να πω ότι η θέση της Αξιωματικής Αντιπολίτευσης, όπως διατυπώθηκε και από τον εισηγητή μας, είναι ότι θα ψηφίσουμε τον Οργανισμό, αλλά θα διατυπώσουμε με παρρησία τις επιφυλάξεις που έχουμε και με το δέοντα σεβασμό, προς τον εισηγούμενο αυτό τον Κανονισμό Πρόεδρο του Σώματος.

Θα ξεκινήσω, κύριοι συνάδελφοι, από το πρώτο και βασικό θέμα, ότι εμείς επιμένουμε ότι θα μπορούσε να υπάρχει μεγαλύτερη άνεση στην ενημέρωση, στη συζήτηση και στην προετοιμασία όλων των συναδέλφων Βουλευτών, για να έρθουν στην Αίθουσα σήμερα και να τοποθετηθούν επ' αυτού. Και επιμένουμε ότι δεν ήταν ικανοποιητική η εξήγηση που έδωσε ο Πρόεδρος του Σώματος, ότι υπήρξαν τέσσερις συνεδριάσεις, ότι μεσολάβησαν δέκα πέντε ημέρες, για να υπάρχει αυτή η ενημέρωση, για ένα τόσο σημαντικό εισηγούμενο θέμα όπως είναι η οργάνωση των υπηρεσιών της Βουλής και ταυτόχρονα σε ό,τι αφορά την Αξιωματική Αντιπολίτευση και χαίρομαι που το αναγνώρισε, στην ίδια περίοδο που γινόταν αυτή η συζήτηση, η Νέα Δημοκρατία είχε ένα κορυφαίο δικό της θέμα, την πραγματοποίηση του τετάρτου συνεδρίου της.

Το δεύτερο και ιδιαίτερα σημαντικό θέμα είναι, κύριε Πρόεδρε, ότι οι θέσεις που υπεστηρίχθησαν, τόσο από τον πρώην Πρωθυπουργό τον κ. Μητσοτάκη, όσο και από τον πρώην Πρόεδρο του Σώματος κ. Τσαλδάρη, σε ό,τι αφορά την αυτονομία της Βουλής, έχει τη σημασία της, υπό την εξής έννοια. Σας το είπαμε άλλωστε και στη συνάντηση την οποία είχαμε.

Θα μπορούσατε, αντί να κάνετε αυτές τις ευθείες αναφορές, στο ν. 2190, ή σε ό,τι αφορά τη λειτουργία της Δημόσιας Διοίκησης, π.χ. στο θέμα της επιλογής των προϊσταμένων των υπηρεσιακών μονάδων, να μεταφέρετε αυτούσιες τις διατάξεις, τις οποίες επιθυμούσατε, μέσα στο ίδιο το Σώμα του Οργανισμού και ταυτόχρονα εκεί να γίνονται οι αναφορές, ότι για λογαριασμό της Βουλής, το ΑΣΕΠ θα λειτουργεί στην επιλογή του προσωπικού.

Αυτό θα ήταν μια προσπάθεια να διαφυλαχθεί η αυτοδυναμία, η αυτοτέλεια και η ανεξαρτησία του Νομοθετικού Σώματος. Και αυτήν την έννοια είχαν οι παρατηρήσεις, που σας έγιναν ως προς αυτό το σημείο.

Θέλουμε όμως να επισημάνουμε και τρία άλλα ζητήματα. 

Σε ό,τι αφορά το ν. 2190, κύριε Πρόεδρε, μπορεί η κυβερνητική πλειοψηφία να είναι υπερήφανη. Πρέπει όμως να σημειώσετε, ότι αυτός ο νόμος έχει τροποποιηθεί μέχρι στιγμής δέκα φορές και ήδη στο προχθεσινό Υπουργικό 

Σελίδα 5237 

Συμβούλιο συζητήθηκαν νέες τροποποιήσεις, για να επιτευχθεί η εφαρμογή του.

Και δεν υπάρχει νομίζω κανένας στην Αίθουσα, που να επιχειρηματολογήσει εναντίον του τρόπου, με τον οποίο εφαρμόστηκε και των περιπτώσεων εκείνων, που με πρωτοβουλία του ίδιου του ΑΣΕΠ, για διορισμούς που έχουν γίνει, βρίσκονται στην ποινική δικαιοσύνη. Αυτό είναι το ένα θέμα.

Και συνεπώς, για να μπορεί το παιδί του αγρότη ή το παιδί του υπάλληλου, του κλητήρα να έχει τη δυνατότητα να έρχεται στην Εθνική Αντιπροσωπεία και να επιτελεί έξω από δεσμεύσεις και ανεξάρτητα το ρόλο που ο κυρίαρχος λαός τον αναθέτει στην Εθνική Αντιπροσωπεία, εμείς οι ίδιοι, όπως γίνεται σε όλα τα κοινοβούλια, πρέπει να εξασφαλίζουμε αυτό το έργο να γίνεται και κατά τον πλέον αποτελεσματικό τρόπο, αλλά και ταυτόχρονα διαφανή χωρίς καμία απολύτως εξάρτηση.

Κύριοι συνάδελφοι, διαφορετικά ή οι πλούσιοι θα είναι εκείνοι που θα ασχολούνται με τα κοινά, ή οι συνάδελφοι Βουλευτές θα αναγκάζονται να κάνουν και δεύτερη και τρίτη εργασία, για να μην πω οτιδήποτε άλλο, πράγμα το οποίο θα τους στερεί τη δυνατότητα να επιτελέσουν το σκοπό και το έργο για το οποίο ο Ελληνικός Λαός τους εξέλεξε για να έρθουν εδώ σ' αυτήν την Αίθουσα και να υπηρετήσουν τη Δημοκρατία και τα συμφέροντα του Ελληνικού Λαού.

Συνεπώς, όλοι μας και δεν νομίζω ότι σ'αυτό το σημείο αυτού του είδους η κατοχύρωση της ανεξαρτησίας των εθνικών αντιπροσώπων μπορεί να βρει κανέναν μη σύμμαχο γι' αυτήν την ανεξαρτησία από όποια πλευρά και αν προέρχεται. Αλλιώς, κύριε Πρόεδρε, οι διαπλοκές θα βρίσκουν πρόσφορο έδαφος και για όσα ενδεχομένως συζητούνται αλλά και πολλές φορές να κάνουν εμάς τους ίδιους να απολογούμαστε γι'αυτό το οποίο μας δίδεται όχι ως μισθός, γιατί δεν είναι τυχαίο, κύριοι συνάδελφοι, ότι ομιλείτε για αποζημίωση για το έργο το οποίο προσφέρετε εδώ. Και θεωρώ ατυχέστατες τις πρωτοβουλίες που είχε η Κυβέρνηση να έρθει κόντρα προς σχετικό ψήφισμα για τη φορολόγηση. Αυτό έγινε για να υπάρξει -απ'ό,τι αντιλαμβάνομαι- μία στοίχιση με το ότι δεν είναι δυνατόν τα μέλη της Εθνικής Αντιπροσωπείας να μην φορολογούνται. Και πιστεύω ότι έπρεπε να δείξουμε πολύ περισσότερη προσπάθεια μέσα από την Εθνική Αντιπροσωπεία να πείσουμε την Κυβέρνηση ότι δεν ήταν σωστή η ρύθμιση την οποία έκανε, διότι η εξίσωση πολλές φορές δεν λειτουργεί ούτε εν ονόματι του νόμου, ούτε εν ονόματι της Δημοκρατίας.

Κλείνοντας αυτήν την αποστροφή, κύριοι συνάδελφοι, θέλω να πω ότι και ο ομιλών αλλά και όλοι σας, αν σας εκφράζω, αισθανόμεθα και υπερήφανοι για το έργο το οποίο επιτελούμε εδώ, δεχόμεθα την κριτική όσο σκληρή και αν είναι, από όπου και αν προέρχεται, αλλά σε καμία περίπτωση δεν μπορεί να αισθανόμεθα ότι μειονεκτούμε με αυτήν την ανατροπή η οποία έχει γίνει και στη Δημόσια Διοίκηση και στον ευρύτερο δημόσιο τομέα, όπου εκεί κουβεντιάζονται μισθοί εκατομμυρίων με πολύ περισσότερα και άλλου είδους προνόμοια, τα οποία οι Βουλευτές δεν τα έχουν και να μην αισθανόμεθα το ίδιο περήφανοι, όταν κουβεντιάζουμε για ζητήματα τα οποία σχετίζονται με την ανεξάρτητη επιτέλεση του έργου μας μέσα στην Εθνική Αντιπροσωπεία.

Κύριε Πρόεδρε, θα ήθελα και εσείς και η Κυβέρνηση να σταθμίσουν σοβαρά τα ζητήματα αυτά τα οποία συναρτώνται με τα οικονομικά των συναδέλφων Βουλευτών και χαίρομαι από το κύρος το οποίο έχει μέσα σ' αυτήν την Εθνική Αντιπροσωπεία ο παλαιότερος ίσως των συναδέλφων μας, ο πρώην Πρωθυπουργός, που έπιασε τα "κάρβουνα" γύρω απ'αυτό το θέμα και είπε ωμά και ρεαλιστικά τα πράγματα ενώπιον της Εθνικής Αντιπροσωπείας και του Ελληνικού Λαού.

Κύριοι συνάδελφοι, θέλω να θέσω υπόψη σας και προς εσάς, κύριε Πρόεδρε, δύο ζητήματα: Με τον προηγούμενο Κανονισμό η ρύθμιση που αναφερόταν σε εκείνους που συμπληρώνουν τα τριάντα δύο έτη υπηρεσίας και παίρνοντας αυτό το πριμ, μία επιπλέον προσαύξηση για να αποχωρήσουν, είχε μία διαχρονικότητα. Και νομίζω ότι σοφά είχε τεθεί αυτή η διάταξη σαν ένα επιπλέον κίνητρο γι' αυτού του είδους την αποχώρηση αφού ολοκληρωθεί ο κύκλος της υπηρεσιακής δράσης ενός υπαλλήλου στην Εθνική Αντιπροσωπεία.

'Οπως διαμορφώνετε σήμερα αυτήν τη διάταξη, αυτό θα γίνει πλέον εφάπαξ, μία φορά με την εφαρμογή αυτού του Κανονισμού. Αυτό γιατί το κάνετε; Γιατί δεν αφήνατε αυτό το στοιχείο το οποίο λειτούργησε και τόσο αποδοτικά μέχρι σήμερα και το περιορίζετε μόνο γι' αυτήν τη φορά; Σκεφθείτε όλους τους άλλους υπαλλήλους στην Εθνική Αντιπροσωπεία που βρίσκονται στο τριάντα ένα και μισό, στο είκοσι εννέα, στο είκοσι επτά, στο είκοσι έξι και λογαριάζανε να έχουν στη διαδρομή κάτι το οποίο ίσχυε από τον προηγούμενο Κανονισμό. Τώρα, το επιπλέον αυτό, το δέκα τοις εκατό ισχύει μόνο εφάπαξ, κατά την εφαρμογή αυτού του Κανονισμού.

Το δεύτερο θέμα, σε ό,τι αφορά τη μεταφορά διατάξεων από τον Κώδικα των Δημοσίων Υπαλλήλων και σε δύο θέματα τα οποία συναρτώνται με αυτό το οποίο συζητούμε, δηλαδή το βαθμολόγιο, η ίδια η Κυβέρνηση αναγνωρίζει το αποτυχημένο του σχήματος, αυτό που μεταφέρεται τώρα πλέον και στη Βουλή και ότι με την αναθεώρηση και με τον καινούργιο Κώδικα περί Δημοσίων Υπαλλήλων θα το αλλάξει, που είναι ένα θέμα και σειρά επίσης άλλων διατάξεων που πρόκειται να τροποποιηθούν. Συνεπώς, σπεύδουμε τώρα, αυτό το οποίο πράγματι είναι αποτυχημένο και το οποίο οδήγησε σ' αυτήν την κατάσταση τη Δημόσια Διοίκηση, να το κάνουμε περιεχόμενο και του Οργανισμού λειτουργίας των υπηρεσιών της Βουλής και συνεπώς, της κατάστασης των υπαλλήλων.

Αυτά, λοιπόν, τα ζητήματα η Αξιωματική Αντιπολίτευση, τα θέτει διότι και είναι γνωστά και δεν πρόκειται να εξυγιάνουν εφαρμοζόμενα την Εθνική Αντιπροσωπεία και τις υπηρεσίες της.

Θα ήθελα, επίσης, ακόμα να σταθώ, αν κατάλαβα καλά και αν μπορώ να ερμηνεύσω καλά τον πρώην Πρόεδρο του Σώματος τον κ. Τσαλδάρη, στο εξής: Με την αναφορά την οποία σας έκανε για το ότι η γυναίκα του Καίσαρα πρέπει να είναι και να φαίνεται τιμία, σας είπε κάτι πάρα πολύ απλό, κύριε Πρόεδρε. Επιλέξτε πρώτα τους γενικούς διευθυντές με τη διαδικασία η οποία προβλέπεται και να είναι εκείνοι οι οποίοι θα αποτελέσουν το προσωρινό Υπηρεσιακό Συμβούλιο που θα συγκροτήσει, θα κατατάξει, θα προκρίνει, θα επιλέξει τους προϊσταμένους των Τμημάτων και των Διευθύνσεων. Και νομίζω ότι η άποψη αυτή δεν επιχειρηματολογήθηκε από την πλευρά σας, ότι είναι λιγότερο καλή απ' αυτήν την οποία προτείνετε με τους Διευθυντές τους οποίους θα επιλέξετε εσείς, το Γενικό Γραμματέα της Βουλής και τους δύο που προέρχονται από την πλευρά των υπαλλήλων. Και το υποστηρίζουμε αυτό, υπό την έννοια ότι οι τρεις κορυφαίοι που θα επιλεγούν για να στελεχώσουν τις δημιουργούμενες γενικές διευθύνσεις, θα είναι εκείνοι οι οποίοι και θα προχωρούσαν στο να εφαρμόσουν τις διατάξεις τις οποίες δίδετε στο προσωρινό αυτό Υπηρεσιακό Συμβούλιο και με μεγαλύτερη αντικειμενικότητα και με μεγαλύτερη διαφάνεια, αλλά και πολύ μεγαλύτερη αξιοπιστία. Δεν κατάλαβα γιατί αυτό το θέμα τουλάχιστον δεν το δεχθήκατε ως μια εξ ίσου πρόσφορη διαδικασία και λύση στο να αντιμετωπισθεί το θέμα το οποίο δημιουργείται, βεβαίως με μια παράκαμψη. Ναι μεν εφαρμόζονται αυτά τα οποία γίνονται στη Δημόσια Διοίκηση, ότι πρώτα επιλέγονται οι δύο και επιλέγονται από εσάς -δεν έχουμε κανένα λόγο να αμφισβητήσουμε ότι θα είναι αξιοκρατική η επιλογή σας- αλλά και η πρόταση η οποία σας έγινε από την πλευρά της Αξιωματικής Αντιπολίτευσης, συγκεντρώνει ίσως πολύ περισσότερα των εχεγγύων για να λειτουργήσει για τα θέματα που τα αναθέτει ο Οργανισμός τον οποίο εισηγείσθε σήμερα στην Εθνική Αντιπροσωπεία.

Σε ό,τι αφορά τα άλλα θέματα τα οποία θα ήθελε ο ομιλητής να θέσει ενώπιόν σας, κύριοι συνάδελφοι, είναι πρώτον η αναγνώριση από την πλευρά της Αξιωματικής Αντιπολίτευσης των σημαντικών υπηρεσιών που προσφέρουν όλοι οι υπάλληλοι στην Εθνική Αντιπροσωπεία, στο έργο το δικό μας, στην αποτελεσματικότερη λειτουργία του Κοινοβουλίου. Εμείς και τους ευχαριστούμε και τους συγχαίρουμε για το έργο το οποίο 

Σελίδα 5238 

επιτελούν ώστε να είναι αποδοτικότερη η λειτουργία του Κοινοβουλίου. Αυτό είναι το πρώτο θέμα.

Το δεύτερο θέμα, κύριε Πρόεδρε, είναι το εξής: Θα ήθελα να πω ότι οι αναφορές τις οποίες κάνατε για τα οικονομικά των συναδέλφων Βουλευτών και, αν δεν κάνω λάθος, ίσως είναι από τις λίγες φορές που κάνατε αυτήν την αναφορά και σωστά τη συνδέσατε με ορισμένα άλλα ζητήματα, πιστεύω ότι βρίσκει όλους και τους τριακόσιους μέσα στην Εθνική Αντιπροσωπεία συμφωνούντας ότι είναι η στιγμή που πρέπει να πούμε τα πράγματα με τ' όνομά τους. Αντί να τα κουβεντιάζουμε στις μεταξύ μας συζητήσεις, ή δίκην συνδικαλιστικής επιδίωξης, -ένα κορυφαίο θέμα- να συζητηθεί ενώπιον του Ελληνικού Λαού. Αυτό είναι το πρώτο.

Το δεύτερο: Δεν μας έχει διορίσει κανείς εδώ, κύριοι συνάδελφοι. Μας εξέλεξε ο Ελληνικός Λαός και σχεδόν όλοι, αν όχι όλοι, έχουμε εγκαταλείψει λαμπρές σταδιοδρομίες για να υπηρετήσουμε τον Ελληνικό Λαό και τον κορυφαίο θεσμό του, το Κοινοβούλιο.

Noμίζουμε, σε αυτό το οποίο είπατε ότι στους προσεχείς δυο μήνες οι παρατηρήσεις οι οποίες γίνονται και τις οποίες πιστεύω πως αντιλαμβάνεστε ότι γίνονται με καλή πίστη και με μόνο γνώμονα να λειτουργήσει αποτελεσματικότερα αυτός ο οργανισμός, θα τις λάβετε σοβαρά υπόψη και μέσα σ' αυτό το χρονικό διάστημα θα προχωρήσετε στην τροποποίηση αυτή του Κανονισμού, μια και συζητείται ...

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Κύριε Σιούφα με συγχωρείτε. Θέλω όμως, να ξεκαθαρίσω ότι αυτό που είπα για τους δυο μήνες αφορά το ενδεχόμενο είτε από αβλεψία, είτε για οποιονδήποτε άλλο λόγο, να υπάρχουν, σε σχέση με τα λειτουργικά ζητήματα, προβλήματα στον Κανονισμό. Σε ό,τι αφορά τα οικονομικά ούτε για μιας δραχμής συζήτηση δεν είμαι διατεθειμένος να προσδιορίσω χρόνο. Τέρμα. Αυτό θα σας παρακαλέσω, κύριε Σιούφα.

'Οσον αφορά το 10% σε αυτούς που εξέρχονται μετά τα τριάντα δύο χρόνια υπηρεσίας, γι' αυτούς στους οποίους αναφέρεστε σεις με τριάντα ένα και μισό, με τριάντα ένα, με είκοσι εννέα, αυτό αντικαθίσταται με το άλλο που ανέφερα, ότι δηλαδή, τους δίνουμε αρωγή 40% επιπλέον, 30% και 20%. 'Αρα απλώς οι αγαπητοί αυτοί συνεργάτες μας, θέλουν και το ένα να πάει και το άλλο. Δεν γίνονται αυτά τα πράγματα.

Ξεκαθαρίζω λοιπόν, ότι οποιαδήποτε τροποποίηση έρθει στο μέλλον, τουλάχιστον το ορατό, στη θητεία μου, δεν μπορεί να αφορά αλλαγή στα οποιαδήποτε οικονομικά δεδομένα. Αυτό είναι. Τελεία και παύλα επ' αυτού για να μην δημιουργούνται εντυπώσεις. 

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, είστε πάρα πολύ αυστηρός διότι από την ώρα που εσείς επανεξετάζετε με αυτόν τον τρόπο τα συζητούμενα θέματα, επιβάλλετε και σε εμάς να επανεξετάσουμε τη θέση μας και να σας πούμε ότι θα σκεφθούμε αν θα ψηφίσουμε τον Οργανισμό. Και δεν θέλω να φέρετε την Αξιωματική Αντιπολίτευση και τον Κοινοβουλευτικό της Εκπρόσωπο σε τόσο δύσκολη θέση την ώρα που υπάρχει αυτό το κλίμα μέχρι στιγμής και η συζήτηση ότι σε ορισμένα πράγματα συζητάτε και σε ορισμένα άλλα πράγματα δεν συζητάτε. Θα το θεωρήσω ότι είναι τοποθέτηση η οποία ίσως δεν αντιστοιχεί σ' αυτό το οποίο εγώ ζητούσα ή το οποίο έθεσα και όχι ότι είναι θέμα ουσίας, διότι θα μας αναγκάσει να κάνουμε αυτό και δεν θα ήθελε η Αξιωματική Αντιπολίτευση να μην ψηφίσει τον Κανονισμό. Δεν μπορείτε να λέτε κύριε Πρόεδρε, ότι "ξέρετε τι, θα συζητήσουμε τα Κόμματα και τις τελείες ή τις παραδρομές και τα συντακτικά λάθη τα οποία έγιναν, αλλά για κανένα άλλο θέμα δεν κουβεντιάζω".

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Κύριε Σιούφα, με συγχωρείτε. Υποθέτω ότι η θέση σας προσδιορίζεται από το κατά πόσο ο Κανονισμός αυτός είναι λειτουργικός, από το κατά πόσο η Βουλή θα λειτουργήσει καλύτερα με τον Οργανισμό και όχι με το αν όσοι αποφασίσουν να φύγουν -αλλά δεν τους υποχρεώνει κανείς να φύγουν, εθελουσία είναι η έξοδος- θα πρέπει να πάρουν λιγότερα ή περισσότερα.

ΔΗΜΗΤΡΙΟΣ ΣΙΟΥΦΑΣ: Κύριε Πρόεδρε, δεν το έβαλα έτσι το θέμα. Εγώ σας έβαλα ένα ζήτημα το οποίο είναι ζήτημα αρχής και σας είπα ότι σε εκείνους που συμπληρώνουν το τριακοστό δεύτερο έτος της υπηρεσίας, ο προηγούμενος οργανισμός προέβλεπε διαρκή λειτουργία αυτού του κριτηρίου. Αυτό τώρα, με τον Κανονισμό τον οποίο εισηγείσθε, θα ισχύσει μόνο εφ' άπαξ.

Σας είπα, εν' όψει της συζήτησης των τροποποιήσεων οι οποίες συζητούνται τώρα -διότι δεν μπορούν να γίνουν τώρα, συζητείται με τη διαδικασία του κώδικα, ουσιαστικά η συζήτηση είναι επί της αρχής- ότι δεν μπορούμε να κάνουμε τροποποιήσεις ακόμη και αν όλοι πειθόμεθα και πρώτος εσείς που εισηγείσθε αυτόν τον Οργανισμό. Αυτή την έννοια έχει. Ούτε απειλή είναι από την πλευρά της Αξιωματικής Αντιπολίτευσης. Εγώ σας βάζω τα ζητήματα τα οποία προκύπτουν απ' αυτό το θέμα το οποίο έθεσα και τίποτε άλλο. Και μάλιστα με ιδιαίτερο σεβασμό και προς το πρόσωπό σας και ως Προέδρου του Σώματος. Και το έθεσα από την αρχή ότι είναι ένας από τους λόγους για τον τρόπο με τον οποίο έχετε πολιτευθεί, συνεχίζοντας μια μακρά παράδοση μέσα στην Εθνική Αντιπροσωπεία όλων των Προέδρων στη μεταπολίτευση, γύρω από τα ζητήματα τα οποία σχετίζονται με τη λειτουργία του Σώματος, με την κατάσταση γενικότερα των υπαλλήλων, αλλά και για τους ίδιους τους Βουλευτές. Αυτό είναι το ένα θέμα.

Το δεύτερο θέμα το οποίο θα ήθελα να σας θέσω είναι ότι δεν είδα πουθενά κύριε Πρόεδρε -και σας το είπα και το πρωί που ζητήσαμε να συναντηθούμε μαζί σας- παραδείγματος χάρη στη Γενική Διεύθυνση Διεθνών Σχέσεων και Επικοινωνίας που κάνετε -και είναι πράγματι κάτι το οποίο οφείλουμε όλοι να το επικροτήσουμε και να πούμε, ότι αποτελεί ένα σημαντικό βήμα για την προώθηση της κοινοβουλευτικής διπλωματίας των διεθνών σχέσεων και τόσα άλλα πράγματα- εσείς που τουλάχιστον διατελέσατε και Υπουργός Παιδείας στα προσόντα των διευθυντών ή των προϊσταμένων των τμημάτων να ζητείτε και κάτι επιπλέον, παραδείγματος χάρη μεταπτυχιακές σπουδές.

'Ολοι αυτοί οι άνθρωποι δεν κάνουν τίποτε άλλο από το να λειτουργούν και με τα άλλα Κοινοβούλια και με τους άλλους οργανισμούς σ'ένα υψηλό επίπεδο. 

Συνεπώς, η ύπαρξη και των μεταπτυχιακών σπουδών και προσόντων είναι ένα στοιχείο, το οποίο πρέπει να μας απασχολήσει.

'Αλλωστε, από κάπου πρέπει να ξεκινήσουν αυτές οι μεταπτυχιακές σπουδές, οι οποίες κουβεντιάζονται επί δεκαετίες εδώ, στην πατρίδα μας και δεν τις είδαμε να προχωρούν, ώστε να μένουν εδώ οι απόφοιτοι των πανεπιστημίων, αντί να πηγαίνουν στο εξωτερικό, για να αποκτήσουν τα προσόντα μιας μετεκπαίδευσης, ενός διδακτορικού διπλώματος ή οποιοδήποτε άλλο αποδεικτικό στοιχείο τέτοιας μετεκπαίδευσης.

Και είναι σημαντικό και όχι μόνον εδώ, αλλά ευρύτερα στη δημόσια διοίκηση, ν' απαιτείται πλέον ή να προσμετράται και ν' αξιολογείται και η ύπαρξη μεταπτυχιακών σπουδών εκεί όπου, από τα πράγματα, απαιτείται να υπάρχει αυτό το ιδιαίτερο προσόν.

Ακόμη, κύριε Πρόεδρε, θέλω να επανέλθω σ'αυτό το θέμα, το οποίο σας έθεσα επίσης το πρωί, που αφορά τον τρόπο με τον οποίο αντιμετωπίζονται οι πτυχιούχοι των οικονομικών πανεπιστημίων, οι οποίοι, ναι μεν για την οικονομική τους διεύθυνση σωρευτικά κρίνονται, δηλαδή, αν δεν είναι της κατηγορίας του οικονομικού πανεπιστημίου, μπορεί να είναι ΤΕ ή ΔΕ Διοικητικού Λογιστικού, αλλά δεν έχουν τις ίδιες διεξόδους, που έχουν οι πτυχιούχοι άλλων πανεπιστημίων, που μπορούν, σε οποιαδήποτε υπηρεσιακή μονάδα ν'ανελιχθούν. Αυτοί δεν μπορούν, αντίστροφα, ν'ανελιχθούν σε οποιαδήποτε άλλη υπηρεσιακή μονάδα, πλην της Διεύθυνσης των Οικονομικών Υπηρεσιών της Βουλής. Και είναι ένα θέμα, το οποίο θα πρέπει ιδιαίτερα να σας απασχολήσει.

Τελειώνοντας, κύριε Πρόεδρε και κύριοι συνάδελφοι -απευθύνομαι στον Πρόεδρο του Σώματος, γιατί είναι απέναντί μου- να πω ότι είναι σημαντικό βήμα ο νέος οργανισμός των υπηρεσιών της Βουλής.

Θα λάβετε, όμως, υπόψη σας, κύριε Πρόεδρε, ότι οι 

Σελίδα 5239 

παρατηρήσεις, οι επιφυλάξεις, οι οποίες υπήρξαν απ'όλους τους συναδέλφους και ιδιαίτερα από την Αξιωματική Αντιπολίτευση, έγιναν με καλή πρόθεση και όχι για να κρίνουν το συγκεκριμένο έργο, το οποίο πράγματι είναι σημαντικό, αλλά για να λειτουργήσει αποτελεσματικότερα ο οργανισμός των υπηρεσιών της Βουλής.

Και ακόμη, να εκφράσω, για μια ακόμη φορά, τις ευχαριστίες και τα συγχαρητήρια στο προσωπικό της Βουλής, που συνδράμει το έργο όλων μας στην Εθνική Αντιπροσωπεία.

Ευχαριστώ.

(Xειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Ν. Κρητικός): Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Oρέστης Κολοζώφ έχει το λόγο.

ΟΡΕΣΤΗΣ ΚΟΛΟΖΩΦ: Κυρίες και κύριοι Βουλευτές, πράγματι ζούμε σε μια εποχή ενδιαφέρουσα. 

Οι διεθνείς δραστηριότητες είναι πολύ πιο έντονες απ'ό,τι προηγούμενα. Και σ'αυτές ήταν φυσιολογικό να συμμετέχουν και τα Κοινοβούλια όλο και πιο δραστήρια.

Οι νέες τεχνολογίες όντως δημιουργούν νέες καταστάσεις στις οποίες και τα Κοινοβούλια, αλλά και όλη η κοινωνία θα πρέπει να προσαρμοσθεί και γρήγορα μάλιστα.

Θέλουμε να σημειώσουμε, όμως, ότι αυτές οι διεθνείς δραστηριότητες των Κοινοβουλίων, αυτή η λεγόμενη διπλωματία των Κοινοβουλίων απαιτούν Κοινοβούλια, που όχι απλώς να παίζουν το ρόλο πρωτοκολλητού αποφάσεων που παίρνονται σε άλλους οργανισμούς, αλλά να έχουν τη δυνατότητα, να έχουν το κύρος, να μπορούν ν' αποφασίσουν, να μπορούν να ελέγχουν ουσιαστικά την Εκτελεστική Εξουσία. Να μπορούν έτσι, με το κύρος τους, όντως στο διεθνή ορίζοντα να μετράνε, να τους παίρνουν υπόψη οι συνομιλητές τους. Nα συναποφασίζουν, αν θέλετε, για τα μεγάλα διεθνή ζητήματα.

Να λοιπόν η αναγκαιότητα να υπάρξει και στο Κοινοβούλιό μας,πέρα από όλα τα άλλα που τα έχουμε συζητήσει όταν μιλούσαμε για το πρώτο μέρος του Κανονισμού, για το δεύτερο μέρος του Κανονισμού μία στήριξη αυτής της δραστηριότητας που έχει σήμερα το Κοινοβούλιο με την προσδοκία οι αρμοδιότητές του να διευρυνθούν και να μπορέσει να γίνει το κέντρο της εξουσίας στη Χώρα μας. 

Είναι γεγονός ότι έχει γίνει μία μεγάλη προσπάθεια για τη διαμόρφωση αυτού του Κανονισμού. 'Ομως, πρέπει να πω, κύριε Πρόεδρε, ότι έχετε απόλυτο δίκαιο όταν λέτε ότι η θεωρία είναι θεωρία και η ζωή είναι ζωή.Και πρέπει να υπενθυμίσω στο Σώμα τις εμπειρίες του κόμματός μας.Πολλές φορές εμπιστευθήκαμε, πολλές φορές δείξαμε κατανόηση, πολλές φορές δείξαμε πίστη στις καλές προθέσεις και πολλές φορές αυτή η έρμη η ζωή μας έκανε να σκεφθούμε ότι είμασταν αφελείς τη στιγμή που παίρνονταν οι αποφάσεις.

' Ετσι έχουμε τη θέληση να συμβάλουμε ουσιαστικά στη καλή λειτουργία αυτού του Κοινοβουλίου, στην ουσιαστική λειτουργία αυτού του Κοινοβουλίου. 'Ομως, δεν μπορούμε να μη λάβουμε υπόψη μας μία σειρά ζητήματα, που σήμερα δεν έχουμε καμία αμφιβολία όταν θα μπορούσαν να λειτουργήσουν όπως είναι και οι προθέσεις του Προέδρου. Αλλά εάν κάνουμε αφαίρεση αυτού του στοιχείου, μπορούν όντως να αποτελέσουν στοιχεία νόθευσης των προσπαθειών που γίνονται αυτήν τη στιγμή. Και ξέρετε πολύ καλά ότι εμείς δεν τοποθετούμαστε a priori με βάση τις συμπάθειες ή τις αντιπάθειες που έχουμε σε κόμματα και πρόσωπα. Εμείς τοποθετούμαστε με βάση τις θέσεις που υπάρχουν, που διατυπώνονται, με βάση τους κανονισμούς στη συγκεκριμένη περίπτωση και προσπαθούμε να δώσουμε τη δική μας άποψη καλή τη πίστη και εμείς και παρακαλούμε να σεβαστείτε την άποψή μας έστω και εαν σε ουσιαστικά ζητήματα πιθανόν να μην συμπίπτουμε.

Κυρίες και κύριοι Βουλευτές το δεύτερο μέρος του Κανονισμού που συζητάμε αναμφίβολα αποτελεί ένα σημαντικό εργαλείο για την καλύτερη απόδοση των λειτουργιών του Κοινοβουλίου. Οι ρυθμίσεις που προβλέπονται κατά τη γνώμη μας θα έπρεπε να αποτελούν ότι πιο προοδευτικό, ό,τι το πιο λειτουργικό, το πιο δίκαιο, το πιο προωθημένο υπάρχει στον τομέα της δημόσιας ζωής. 

Από αυτή την άποψη θα έπρεπε να κυριαρχούν οι δημοκρατικές δομές, η αξιοκρατία, η διαφάνεια και η αντικειμενικότητα. Και δεν αμφιβάλουμε, ότι η προσπάθεια που έγινε ήταν να πάμε προς αυτήν την κατεύθυνση. Δεν υπάρχει αμφιβολία όμως πως το σύνολο των αλλαγών δεν μπόρεσε κατά τη δική μας εκτίμηση να φθάσει εκείνα τα επίπεδα που θα μπορούσαν να αποτελέσουν μια τομή στα μέχρι σήμερα καθιερωμένα στη λειτουργία των υπηρεσιών της Βουλής.

Η όποια προσπάθεια έγινε εξακολουθεί να εμποδίζεται από τις παλαιές συνήθειες ενός συγκεντρωτικού τρόπου διοίκησης όπου το κέντρο στις περισσότερες περιπτώσεις αποφασίζει.Χαρακτηριστικό παράδειγμα, συζητήθηκε και από άλλους ομιλητές...

(Θόρυβος στην Αίθουσα)

ΠΡΟΕΔΡΕΥΩΝ (Παναγιώτης Ν. Κρητικός): Παρακαλώ κύριοι συνάδελφοι εκεί στο βάθος να κάνετε ησυχία. Γίνεται συζήτηση και συζητούμε τον Κανονισμό της Βουλής. Μας ενδιαφέρει όλους νομίζω περισσότερο από άλλο θέμα. Συζητάμε τα του οίκου μας 

ΟΡΕΣΤΗΣ ΚΟΛΟΖΩΦ: Χαρακτηριστικό παράδειγμα τα προβλεπόμενα στο άρθρο 26, με τα οποία απασχολήθηκαν και άλλοι συνάδελφοι θετικά ή αρνητικά, που ασχολούνται με τις εξουσιοδοτικές διατάξεις. Ανατίθεται στον Πρόεδρο της Βουλής να προσθέτει νέες, στις υφιστάμενες οργανικές μονάδες, να καθορίζονται οι αρμοδιότητές τους, να συνιστώνται νέες θέσεις και να προσδιορίζονται οι κλάδοι από τους οποίους προέρχονται οι προϊστάμενοι των μονάδων αυτών, καθώς επίσης και μια σειρά από άλλες αρμοδιότητες. Δεν θα τις αναφέρω, για να μην σας κουράσω.

'Ετσι έχει την ευχέρεια ο Πρόεδρος της Βουλής να αναδιαρθρώνει τις υπηρεσίες, ανάλογα με τις εκτιμήσεις που ο ίδιος κάθε φορά κάνει.

'Οσον αφορά το άρθρο 26, αντιλαμβάνεται ο νομοθέτης ότι αυτή η ευθύνη θα πρέπει να μοιραστεί σε περισσότερους ανθρώπους. Γι' αυτό προβλέπει τη σύμφωνη γνώμη των 3/5 των παρόντων μελών της Επιτροπής Κανονισμού.

Δεν μπορούμε, όμως, να μην παρατηρήσουμε -και μην μας αποδώσετε κακή θέληση- ότι με τη σημερινή σύνθεση της Επιτροπής, όπως είπαν και άλλοι συνάδελφοι, τα 3/5 αντιστοιχούν ακριβώς στον αριθμό των Βουλευτών που έχουν εκλεγεί με το Κόμμα της Πλειοψηφίας.

(Στο σημείο αυτό την Προεδρική 'Εδρα καταλαμβάνει ο Δ' Αντιπρόεδρος της Βουλής κ.ΝΙΚΟΛΑΟΣ ΚΑΤΣΑΡΟΣ)

Κατά τη γνώμη μας, το ζήτημα αυτό έπρεπε να αντιμετωπιστεί πιο θαρραλέα. Τέτοιες ρυθμίσεις θα έπρεπε να έχουν ευρύτερη συναίνεση. Θα έπρεπε να ξεπερνούν τα όρια της πλειοψηφίας. Και εδώ δεν μπορούμε να ξεχάσουμε ότι βρισκόμαστε στο Ελληνικό Κοινοβούλιο, όπου καθοριστικός παράγοντας είναι τα Κόμματα, είναι οι ιδεολογίες. Είναι φυσικά και η λειτουργία του Κοινοβουλίου, αλλά όλα αυτά βρίσκονται σε συνάρτηση. Επομένως, έχει σημασία ποιος θα είναι ο κανόνας για τη λειτουργία, το αν θα μπορούν αυτά τα οποία θεωρητικά λέμε "καλή θέληση, συναίνεση" να κατοχυρωθούν. Θα πρέπει να υπάρχει ένας τέτοιος τρόπος που να μπορούν να συμπέσουν και αν δεν μπορούν να συμπέσουν, να μην μπορούν να αποφασίσουν.

Να, ένας αναγκαστικός τρόπος, σε θετική κατεύθυνση, όμως, που θα κάνει τα Κόμματα, θα κάνει τους Βουλευτές να σκεφθούν πιο ουσιαστικά, πέρα από τις στενές κομματικές τους αντιπαραθέσεις, που αναμφίβολα υπάρχουν εδώ. Δεν μπορούμε να πούμε ότι πάντα αίρονται οι Βουλευτές υπεράνω αυτών των στοιχείων. Υπάρχουν και πρέπει να τα λάβουμε υπόψη μας, για να έχουμε μια σωστή λειτουργία, για να έχουμε το ποθητό αποτέλεσμα.

Υπάρχουν και άλλα αδύνατα σημεία. Η εισηγητική έκθεση -το είπε και ο Πρόεδρος- υπογραμμίζει την προσπάθεια που πρέπει να γίνει, ώστε οι προσλήψεις να πλησιάζουν όσο το δυνατόν το πνεύμα του ν. 2190 και να περιοριστούν, όσο γίνεται, οι εξαιρέσεις της Βουλής από το νόμο αυτό.

Στον Κανονισμό που συζητάμε, όμως, μια σειρά π.χ. από προσλήψεις μπορούν να γίνουν απ'ευθείας από τον Πρόεδρο. 

Σελίδα 5240 

Ο συνδυασμός των άρθρων 79, 74, 80 -για να μην σας κουράζω- πάνε από προσλήψεις από ιδιωτικό τομέα, μέχρι προσλήψεις για την κάλυψη προσωρινών αναγκών. Δίνει τέτοιες δυνατότητες. 

Επίσης, δεν μπορούμε να συμφωνήσουμε -ειπώθηκε αυτό και από άλλους ομιλητές- με τις μετατάξεις ήδη αποσπασμένων υπαλλήλων στη Βουλή και πολύ περισσότερο δεν μπορούμε να συμφωνήσουμε με τις μονιμοποιήσεις των μετακλητών. Πιστεύουμε ότι για τα ζητήματα αυτά των προσλήψεων το ελάχιστο που μπορούσαμε να κάνουμε είναι να προσπαθήσουμε να προωθηθεί ένα σύστημα που να στηρίζεται πιο σταθερά στον ν. 2190/94. Και ξέρετε καλά πως εμείς το θεωρούμε σαν minimum αυτό. 'Οταν ψηφιζόταν εκείνος ο νόμος, είχαμε διαφοροποιηθεί. Θέλαμε ακόμα πιο θαρραλέο νόμο.

Κυρίες και κύριοι Βουλευτές, είναι γνωστός ο τρόπος που συγκροτούνται τα Υπηρεσιακά Συμβούλια με την αναλογία τρία προς δύο. Αναφέρθηκαν και οι προηγούμενοι ομιλητές. 'Ηταν ευκαιρία η Βουλή να προχωρήσει σε μια πιο δημοκρατική σύνθεσή τους.

Ο κύριος Πρόεδρος, με το πάθος που το διακρίνει για κάτι που το πιστεύει, είπε "μα, εν πάση περιπτώσει, προηγούμενα ήταν όλως δι'όλου χάλια. Σήμερα βάζουμε τουλάχιστον αυτόν το γενικό κανόνα που υπάρχει".

Εμείς θα θέλαμε μια τοποθέτηση ακόμη πιο θαρραλέα. Θα θυμάστε, θα ξέρετε άλλωστε, ότι σαν κόμμα έχουμε ήδη καταθέσει τη θέση μας γι'αυτά τα ζητήματα. Η σκέψη μας ήταν για επταμελή συμβούλια υπηρεσιακά, με την αναλογία 3-3-1, κοινής εμπιστοσύνης. Θα μπορούσαν να βρεθούν και άλλες λύσεις. Το σχέδιο που εξετάζουμε όχι μόνο μένει σ'αυτό που όλη η διοίκηση αναγνωρίζει σήμερα, αλλά και στις μεταβατικές ρυθμίσεις που προβλέπουν και ένα μεταβατικό υπηρεσιακό συμβούλιο, που ο τρόπος σύνθεσής του ουσιαστικά πάει πιο πίσω και από τα καθιερωμένα.

Ο κύριος Πρόεδρος μας είπε ότι είμαστε αναγκασμένοι να προχωρήσουμε με μία τέτοια ρύθμιση. Εμείς πιστεύουμε ότι θα μπορούσαμε να βρούμε και άλλες λύσεις.

Το ίδιο πιο πίσω πηγαίνει το σχέδιο Κανονισμού στα ζητήματα των υπερωριών, που πρώτα ουσιαστικά αποτελούσε ένα σταθερό συμπλήρωμα -το ανέφεραν και άλλοι συνάδελφοι- του μισθού των υπαλλήλων, ενώ τώρα χορηγείται κατά την κρίση του Προέδρου. Δηλαδή, άλλοι θα παίρνουν, άλλοι δε θα παίρνουν και θα έχουμε ένα πρόβλημα που δεν υπήρχε προηγουμένως.

Η εισαγωγή στην έννοια ανάθεσης πρόσθετων καθηκόντων με παράλληλη απασχόληση στους υπαλλήλους, κατά τη γνώμη μας μας πάει πιο πίσω ακόμη. Είμαστε της άποψης πως όλες οι λειτουργίες της Βουλής θα πρέπει να αντιμετωπίζονται, να εξυπηρετούνται με το υπάρχον προσωπικό και στη βάση της αποζημίωσης της όποιας υπερωριακής απασχόλησης εφ'όσον είναι αναγκαία να γίνει.

Κύριοι συνάδελφοι, για να μην μακρηγορώ άλλωστε, μια που ο Ειδικός Αγορητής του Κόμματός μας με μεγάλη γλαφυρότητα ανέπτυξε τις θέσεις μας και μπήκε και σε λεπτομέρειες, όπως καταλαβαίνετε τόσο οι συγκεκριμένες τοποθετήσεις μας στο σχέδιο Κανονισμού, όσο και η γενικότερη προσέγγιση του κόμματός μας, ιδιαίτερα στα ζητήματα εργασιακών σχέσεων, δε μας επιτρέπουν να ψηφίσουμε αυτό το σχέδιο του Κανονισμού.

Θα ήθελα ακόμη πριν κλείσω να αναφερθώ σε ένα ζήτημα που έθιξαν οι Βουλευτές της Αξιωματικής Αντιπολίτευσης με πρώτο τον κ. Μητσοτάκη και ακολούθησε και ο Κοινοβουλευτικός Εκπρόσωπος, σχετικά με τις βουλευτικές αποζημιώσεις. Δεν μπορούμε κύριοι συνάδελφοι, να αποσπασθούμε από μία πραγματικότητα που ζούμε. Δεν μπορούμε τη στιγμή που ο κύριος Πρωθυπουργός προαναγγέλλει αυτά που προαναγγέλλει για τις εργασιακές σχέσεις, τη στιγμή που βλέπουμε πως κτυπιέται το εισόδημα των εργαζομένων, τη στιγμή που βλέπουμε ότι δυσκολεύονται όλες οι οικογένειες, να πούμε ότι ο ρόλος του Βουλευτή είναι τέτοιος που πρέπει να είναι πάνω από όλα αυτά και επομένως πρέπει να του εξασφαλιστούν συνθήκες εργασίας για να μπορεί να ανταποκρίνεται. Κοιτάξτε, δε λαϊκίζουμε. Γνωρίζουμε πολύ καλά τα προβλήματα των Βουλευτών, αλλά ειλικρινά σας λέω ότι είναι μία πρόκληση ιδιαίτερα σ'αυτά τα στρώματα που πλήττονται σήμερα από αυτήν τη βίαιη επίθεση που κάνει το κεφάλαιο στη Χώρα μας. Είναι μία πρόκληση να βγούμε εμείς, οι οποίοι νομοθετούμε, οι οποίοι ψηφίζουμε τα προνόμια του Δημοσίου για τα οποία παραπονιέστε, κύριε Σιούφα. Εμείς τα ψηφίζουμε εδώ πέρα. Εμείς δημιουργούμε αυτές τις ανατροπές εδώ πέρα με τη ψήφο μας. Και αν θέλουμε να αντισταθούμε σ'αυτά τα ζητήματα και επομένως να έλθει φυσιολογικά και η δική μας σειρά, ας αντισταθούμε όταν έρχονται αυτά τα νομοθετήματα. Ας τα μελετήσουμε, ας δούμε ποιες θα είναι οι προεκτάσεις τους στην κοινωνική ζωή, στην οικονομική ζωή της Χώρας μας. Ας μη το βλέπουμε μόνο από τη μεριά των βιομηχάνων. Ας μη λέμε ότι πάει καλά η οικονομία μας όταν κερδίζουν τα μονοπώλια και ικανοποιούμαστε από τους δείκτες ότι πάνε καλά. Ας ρίξουμε και μια ματιά στην πραγματικότητα της ελληνικής κοινωνίας.

Και υπάρχει αυτό το πρόβλημα, είναι πραγματικό. Εμείς δε μπορούμε να συναινέσουμε σε τέτοιες λύσεις, παρ' όλο που σας λέω ότι δεν είμαστε έξω από την πραγματικότητα. Ζούμε την αγωνία των Βουλευτών γύρω από αυτά τα ζητήματα. 'Ομως, δεν μπορούμε, εμείς πρέπει να δώσουμε το παράδειγμα, 'Οπως στεναχωριέται ο 'Ελληνας πολίτης και στριμώχνεται, έτσι στριμώχνονται και οι Βουλευτές. Τι να κάνουμε;

ΠΡΟΕΔΡΕΥΩΝ (Νικόλαος Κατσαρός): Κύριοι συνάδελφοι, ο Βουλευτής Κορινθίας, κ. Αναστάσιος Παπαληγούρας, ζητεί ολιγοήμερα άδεια απουσίας του στο εξωτερικό.

Η Βουλή εγκρίνει;

ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Νικόλαος Κατσαρός): Η Βουλή ενέκρινε τη ζητηθείσα άδεια.

Ο Αντιπρόεδρος της Βουλής κ. Κωστόπουλος έχει το λόγο.

ΔΗΜΗΤΡΙΟΣ Β. ΚΩΣΤΟΠΟΥΛΟΣ (Ε' Αντιπρόεδρος της Βουλής): Κύριοι Βουλευτές, δεν χωρά καμία αμφιβολία ότι όλοι ομόφωνα θα ψήφιζαν την πρόταση να ενταχθούμε, με γοργούς ρυθμούς μάλιστα, στις νέες τεχνολογίες, αρκεί να μην ενσωματωθούμε σ' αυτές, αρκεί να μην χάσουμε τη βάση ότι πρέπει οι υπηρεσίες, οι οργανισμοί να λειτουργούν με ανθρωποκεντρικά στοιχεία, ο άνθρωπος να είναι ο πυρήνας των εξελίξεων. Σ' αυτό θα επιμείνουμε, παρ' ότι έμμεσα πλην σαφώς κατηγορηθήκαμε για παρωχημένες απόψεις. Εκεί θα επιμείνουμε και αν η ζωή βεβαιώσει ότι τα κομπιούτερ θα κάνουν κουμάντο και όχι ο άνθρωπος, ε, τότε ας τα εκλείψουμε και εμείς.

Υπήρχαν όλες οι προϋποθέσεις να διαμορφωθεί ένας Κανονισμός-Οργανισμός πολύ καλός μπροστά στο 2000, ένας Κανονισμός ο οποίος θα συνυπολόγιζε την εμπειρία, τις παρατηρήσεις, τις προτάσεις για τις βασικές αρχές οργάνωσης και λειτουργίας. Θα απόρριπτε τα αρνητικά και όλα εκείνα που η ζωή παραμερίζει.

Πιστεύουμε δεν έγινε αυτό και υπάρχουν συγκεκριμένες ευθύνες. Πιθανολογούμε ότι δεν υπήρχε η πρόθεση, η θέληση ώστε να επιτραπεί η απελευθέρωση δυνάμεων, προτάσεων, απόψεων όχι μόνο απο ειδικούς, αλλά από όλους αν ήταν δυνατόν τους εργαζόμενους της Βουλής.

Σε ό,τι αφορά το πρώτο σκέλος του Κανονισμού, το οργανωτικο-λειτουργικό, βάσιμα υποστηρίζουμε ότι οι αλλαγές που γίνονται δεν αλλάζουν την κατάσταση. Διατηρούν τον έντονο συγκεντρωτικό χαρακτήρα των αποφασιστικών οργάνων. Σε ορισμένες περιπτώσεις μάλιστα τον κάνουν ευδιάκριτα, ακόμα πιο προσωποπαγή. Θα μπορούσαμε να αναφέρουμε πλήθος άρθρων που υποστηρίζουν αυτήν την άποψή μας. Δεν έχουμε χρόνο γι' αυτό.

Θα αναφερθούμε μόνο στο άρθρο 143 όπου στο σημείο ε' γίνεται εμφανής η προσπάθεια για περιορισμό της διαφάνειας. Δε γνωρίζουμε γιατί το έκανε αυτό ο συντάκτης του Κανονισμού, αλλά τέτοια σημεία μας πάνε πίσω από τον Κανονισμό, ακόμα και από τον Κανονισμό του 1980. Και μόνο γι' αυτό το γεγονός, θα καταψηφίζαμε τον Κανονισμό. Και δεν 

Σελίδα 5241 

είναι μόνο αυτό το γεγονός!

Στο δεύτερο σκέλος του Κανονισμού, δηλαδή στο σκέλος που αφορά τους εργαζόμενους όλων των βαθμίδων, υπάρχουν διατάξεις που μας επιτρέπουν να ανησυχούμε σοβαρά. Με τη δική μας λογική ο εργαζόμενος δεν είναι Α ή Β κατηγορίας, ανάλογα με την ταμπέλα που φοράει ή του φοράνε κάθε φορά. Αν αυτή είναι η αφετηρία μας, όχι ταμπέλες, δηλαδή, η ισότητα των εργαζομένων, τότε μπορούμε σχετικά εύκολα να αναζητήσουμε τους πρακτικούς τρόπους για την απόδοση του καλύτερου δυνατού έργου με την αξιοποίηση όλων των δυνατοτήτων, πνευματικών και φυσικών μέσα σε ένα ανθρώπινο εργασιακό περιβάλλον. Δεν υπάρχει τέτοια προσέγγιση από όλους σ' αυτό το ζήτημα. Υπάρχει προσέγγιση η οποία παρακολουθεί τα Κόμματα που κυβερνούν για χρόνια, προσέγγιση που έχει να κάνει με τις πελατειακές σχέσεις κ.λπ. Και εδώ μέσα υπεισέρχεται αυτός ο παράγοντας με έναν παραδοσιακό τρόπο, θα υπογράμμιζα.

Θα καταγράψουμε επιπρόσθετα ακόμη μερικά στοιχεία. 

Μεταβατικό Υπηρεσιακό Συμβούλιο. Γιατί χρειάζεται αυτό; Τόσο δύσκολο είναι να εκλεγεί το κανονικό; Μάλιστα προβλεπόταν στο πρώτο σχέδιο ότι μέχρι το τέλος του '97 θα λειτουργούσε. Στο δεύτερο σχέδιο μέχρι το τέλος του '98. Γιατί; Τι σημαίνει αυτό; Νομιμοποιούμαστε να βάλουμε τέτοιο ερώτημα και περιμένουμε απάντηση σ' αυτό το ερώτημα, γιατί ο καθένας πολλά μπορεί να υποψιάζεται. Και δεν πρέπει να υποψιάζεται.

Για το κανονικό υπηρεσιακό συμβούλιο ακούσθηκαν διάφορες σκέψεις. Δεν θα σταθώ στη σύνθεση είναι γνωστή η θέση μας. Πώς θα εκλέγεται αυτό το υπηρεσιακό συμβούλιο; Θα εκλέγεται με την απλή αναλογική; Ερώτημα κάνω. Εντάξει, όχι με την απλή αναλογική αλλά έστω με τη διάταξη του ν.1264 περί αναλογικής; Γιατί δεν μπαίνει έτσι καθαρά στον Κανονισμό; Τι θέλουμε να πετύχουμε, δηλαδή, με έναν τέτοιο κανονισμό που θα εκλέγεται το υπηρεσιακό συμβούλιο με μυστική ψηφοφορία -βεβαίως- αλλά δεν ξέρουμε με ποιο εκλογικό σύστημα;

Και επίσης, το τελευταίο σημείο της παραγράφου 2 του άρθρου 84 πρέπει να φύγει, δε μας πάει καθόλου μπροστά, μας πάει πολύ πίσω.

Με πλήθος άρθρα, διατάξεις καταργείται στην ουσία ο νόμος 2190. Υπάρχει η άποψη να μην ισχύει για εδώ. Επίσης άλλη άποψη να ισχύει για εδώ. Να πάμε στη λογική να μην ισχύει καθόλου ο νόμος, όμως, να βρούμε τη λογική πώς θα γίνονται οι προσλήψεις, να διαμορφώσουμε, δηλαδή, ένα καθεστώς που να είναι καλύτερο από το ν.2190. Αυτό προφανώς θα υποστηρίζαμε εμείς. 'Ετσι δεν είναι; Δεν υπάρχει τέτοιο καθεστώς στην πρόταση που γίνεται στον Κανονισμό.

Σχετικά με το καθεστώς των υπερωριών ακούσθηκαν αυτά τα πράγματα. 'Ενα δικαίωμα ήταν. Και ο τίτλος "υπερωρίες των εργαζομένων" ήταν τίτλος που κάλυπτε ανάγκες αλλά και άλλες σκοπιμότητες. 'Ηταν τίτλος απλώς και επομένως είναι ένα δικαίωμα που καταργείται και αυτό. Δεν πρέπει να καταργηθεί. Και δεν χαϊδεύουμε τώρα αυτιά εργαζομένων αλλά ξέρουμε πώς έγιναν αυτά τα καθεστώτα, πώς έγιναν τα επιδόματα, ποιος τα έκανε στο κάτω-κάτω της γραφής και δε θα έρχονται εδώ κάθε φορά να τα ξηλώνουν επειδή κάποια στιγμή βρέθηκε να έχει την πολυψηφία ο τάδε ή ο τάδε.

Και κλείνω, κύριε Πρόεδρε, σχετικά με το άρθρο 143 και τα συναφή άρθρα που ασχολούνται με τα γενικότερα ζητήματα των διαφανειών κ.λπ. Θυμίζω το εξής. Υπάρχει στο Υπουργείο Εμπορίου μία επιτροπή προμηθειών κ.λπ. στην οποία συμμετέχουν οι εκπρόσωποι όλων των Κομμάτων. Η πείρα από αυτήν την επιτροπή -δεν αναλύω το θέμα γιατί δεν έχω χρόνο- έδειξε ότι αρκετές φορές προστατεύτηκε το Δημόσιο από τη συμμετοχή όλων των Εκπροσώπων των Κομμάτων και από αυτήν την επιτροπή ποτέ δε διέρρευσε κάτι που δεν έπρεπε να διαρρεύσει.

ΠΡΟΕΔΡΕΥΩΝ (Νικόλαος Κατσαρός): Ο Κοινοβουλευτικός Εκπρόσωπος του ΠΑ.ΣΟ.Κ. κ. Ιωαννίδης έχει τον λόγο.

ΦΟΙΒΟΣ ΙΩΑΝΝΙΔΗΣ: Κύριε Πρόεδρε, δεν πρόκειται να πάρω όλον το χρόνο που έχω στη διάθεσή μου -θα είμαι πολύ σύντομος- αλλά ειλικρινώς απορώ για τις απόψεις που άκουσα από τους δύο τελευταίους ομιλητές.

Μπορεί να έχει κανείς διαφορετικές απόψεις ή να έχει κάποιες επιφυλάξεις αλλά να φθάνει μέχρι του σημείου να θεωρεί ότι ο νέος Κανονισμός που συζητούμε σήμερα είναι βήμα προς τα πίσω και όχι προς τα μπρος θα έλεγα, ότι μου μοιάζει σαν μια ανεπίτρεπτη υπερβολή. Ασφαλώς μπορεί να μην είναι τέλειος -το είπε και ο ίδιος ο Εισηγητής, ο κύριος Πρόεδρος της Βουλής- ασφαλώς υπάρχουν περιθώρια βελτίωσης στο μέλλον αλλά δεν μπορεί να αμφισβητηθεί ότι είναι ένα βήμα προόδου σημαντικό.

Εν πάση περιπτώσει το γεγονός ότι η Βουλή για πρώτη φορά απέκτησε διπλωματική δραστηριότητα με σημαντική έκταση και αποτελέσματα και θεσμοθετείται τώρα η δυνατότητα με τη σύσταση της σχετικής γενικής διευθύνσεως να αναπτύξει ακόμη πολύ περισσότερο τις δραστηριότητές της σ'αυτόν τον τόσο καίριο εθνικά τομέα, το γεγονός ότι αναπτύσσεται η πληροφορική με όλες αυτές τις δυνατότητες που δίνονται με τη σύσταση του κλάδου και της σχετικής διεύθυνσης, είναι μικρά βήματα τα οποία μπορούμε να αποσιωπούμε για να επικεντρώνουμε την κριτική μας σε κάποια αν θέλετε θέματα εργασιακών σχέσεων ή αμοιβών τα οποία εν πάση περιπτώσει οσοδήποτε σεβαστά και αν είναι δεν μπορεί να είναι το πρώτο και πάντως όχι το μοναδικό κριτήριο για να κρίνεται μια συνολική προσπάθεια;

Από την άλλη πλευρά θέλω και εγώ να επισημάνω, κύριε Πρόεδρε, ότι πράγματι το προσωπικο της Βουλής είναι σαφώς καλύτερο σε απόδοση και σε τρόπο και σε συμπεριφορά αν θέλετε από ό,τι είναι η ευρύτερη Δημόσια Διοίκηση και ότι οφείλουμε χάριτες σ'αυτούς τους ανθρώπους οι οποίοι πραγματικά είναι συνεργάτες οι οποίοι βοηθούν όλους μας στην επιτέλεση των καθηκόντων μας.

Θα ήθελα επίσης να σημειώσω, ότι από τη μεταπολίτευση και εντεύθεν έχω διαπιστώσει ότι έχουν γίνει θετικά βήματα από όλους τους Προέδρους της Βουλής. Ασφαλώς, όμως, έχουν γίνει πολύ σημαντικά βήματα και κατά τη θητεία του σημερινού Προέδρου της Βουλής προς διάφορες κατευθύνσεις.

Και για να τελειώσω τώρα με ένα αχάριστο θέμα. Είναι το θέμα των αποζημιώσεων των Βουλευτών. 'Εχω πει και άλλη φορά σ'αυτήν την Αίθουσα ότι αγανακτώ από το γεγονός ότι υπάρχει ένα κλίμα που έχει δημιουργηθεί από τα Μέσα Μαζικής Ενημέρωσης, ότι δήθεν οι Βουλευτές είναι χαραμοφάηδες υψηλόμισθοι. Δε γνωρίζω εργαζόμενους που να εργάζονται περισσότερες ώρες από τους Βουλευτές και να έχουν το άγχος που έχουν.

Και βεβαίως είναι σωστό αυτό που είπε ο κ. Σιούφας ότι οι ευρισκόμενοι σ'αυτήν την Αίθουσα -δε θα αναφερθώ στις θυσίες που έχουμε κάνει οι περισσότεροι σε διάφορες σκληρές περιόδους που πέρασε ο Τόπος μας- είναι άνθρωποι καταξιωμένοι κοινωνικά και επαγγελματικά που θα μπορούσαν να αποκερδαίνουν πολύ περισσότερα ασχολούμενοι με την επαγγελματική τους δραστηριότητα. Πρέπει ίσως να αναφέρω ότι ένας δικηγόρος έχει αποζημίωση από τη Βουλή όσα θα έπαιρνε για μια μέτρια υπόθεση ως δικηγόρος. Και όσα χρόνια είμαστε Βουλευτές δεν έχουμε ασχοληθεί με το επάγγελμα του δικηγόρου για να μη δημιουργούμε την εντύπωση ότι είμαστε προνομιούχοι.

Και μπορεί ορθά να καταργήθηκε το προνόμιο -που δεν ήταν προνόμιο- του αφορολογήτου του ημίσεως της Βουλευτικής αποζημιώσεως αλλά κανείς 'Ελληνας δεν γνωρίζει ότι οι Βουλευτές δεν εκπίπτουν τις δαπάνες ούτε από τα ενοίκια των γραφείων, ούτε από τα άλλα έξοδα που έχουν. Και υπάρχει η εντύπωση ότι είμαστε προνομιούχοι σ'αυτό τον τομέα. 

Σ'αυτήν την Αίθουσα, κύριε Πρόεδρε, βρίσκονται κατ' εξοχήν άνθρωποι οι οποίοι βεβαίως δεν πρέπει να αρνούνται ότι έχουν τη φιλοδοξία να βρίσκονται εδώ. Ευγενής είναι η φιλοδοξία. Και εν πάση περιπτώσει δεν μπορεί να λειτουργήσει αλλιώς η δημοκρατία. Αλλά άλλο είναι η φιλοδοξία να είναι κανείς Βουλευτής, να είναι στην πρώτη σειρά δραστηριότητας της 

Σελίδα 5242 

πολιτικής ζωής και άλλο να μας αποδίδεται ιδιοτέλεια. Και αυτή η ιδιοτέλεια που μας αποδίδεται σε συνάρτηση με την πενιχρότατη βουλευτική αποζημίωση που είναι η ισχνότερη απ'όλες τις ευρωπαϊκές χώρες αλλά και σε σχέση με οποιαδήποτε άλλη βουλευτική αποζημίωση σε οποιαδήποτε άλλη χώρα του κόσμου, είναι μια υπερβολή και μια εικόνα πλαστή την οποία πρέπει να ανατρέψουμε.

Καθαρά και ξάστερα πρέπει να πληροφορηθεί ο Ελληνικός Λαός ποιες είναι αυτήν τη στιγμή οι απολαβές των Βουλευτών και αν μπορούν να ανταποκριθούν στοιχειωδώς στις αυξημένες ανάγκες που έχουν. Δεν πρέπει να γίνεται καμία σύγγριση με τους δικαστές ή με άλλους δημοσίους υπαλλήλους διότι κατ' αρχήν ο Βουλευτής δεν είναι ισόβιος. Κρίνεται κάθε τετραετία και πολλοί Βουλευτές δεν επανεκλέγονται ή επανεκλέγονται αφού χάσουν κάποιες βουλευτικές περιόδους, έχοντας εν τω μεταξύ το πρόβλημα της επαγγελματικής τους αποκατάστασεως διότι έχουν διακόψει το επάγγελμά τους επί σειρά ετών.

Αισθάνθηκα την ανάγκη να τα πω αυτά, κύριε Πρόεδρε, διότι τουλάχιστον δεν πρέπει να αποδεχόμαστε να μας συκοφαντούν. 'Ηδη οι 'Ελληνες δεν πιστεύουν ότι δε έχουμε πάρει αναδρομικά. Κατά καιρούς το διαψεύδουμε αλλά κανείς δεν μας πιστεύει διότι κάποιοι ισχυρίζονται ότι τα έχουμε πάρει. 'Ομως, αυτό που θα ήταν νόμιμο να είχε συντελεστεί δεν το έχουμε κάνει, ακριβώς από μια αυξημένη ευαισθησία. Και βεβαίως συμμερίζομαι την άποψη ότι δεν μπορεί να έχει προνομιακή μεταχείριση ο Βουλευτής, όταν άλλα στρώματα του λαού βρίσκονται σε δυσχερή θέση.

Αλλά εδώ δε μιλούμε για προνομιακή του μεταχείριση, αλλά μιλούμε για τη δυνατότητα να ασκεί ενόρκως και υπευθύνως τα καθήκοντά του, μιλούμε για τη δυνατότητα να εισέρχονται σε αυτήν την Αίθουσα 'Ελληνες, παιδιά αγροτών και εργατών και να μη γίνει αποκλειστικό προνόμοιο των πλουσίων.

Δεν έχω τίποτα άλλο να προσθέσω, κύριε Πρόεδρε, παρά μόνο να σημειώσω και πάλι, ότι η τροποποίηση του Κανονισμού που συζητούμε αποτελεί ένα πολύ σημαντικό και πολύ θετικό βήμα, παρά τις οποιεσδήποτε επιφυλάξεις που μπορεί να υπάρχουν. 'Αλλωστε υπάρχει πάντοτε η δυνατότητα στο μέλλον να υπάρξει νέα τροποποίηση που θα βελτιώσει όποιες ατέλειες εν τω μεταξύ έχουν επισημανθεί.

Ευχαριστώ.

ΠΡΟΕΔΡΕΥΩΝ (Νικόλαος Κατσαρός): Η κα 'Αννα Ψαρούδα-Μπενάκη, έχει το λόγο.

ΑΝΝΑ ΜΠΕΝΑΚΗ-ΨΑΡΟΥΔΑ Κύριε Πρόεδρε, μερικές ελάχιστες παρατηρήσεις θα κάνω στο λίγο χρόνο που έχω στη διάθεσή μου.

Θα ήθελα κατ'αρχήν να πω ότι το κείμενο το οποίο συζητούμε είναι πολύ σημαντικό. Θεωρώ θετικό το γεγονός ότι τακτοποιεί και επανατοποθετεί το διοικητικό μέρος της λειτουργίας της Βουλής σε κάποιες σωστές βάσεις.

Από όσα ακούσαμε από τον κύριο Πρόεδρο της Βουλής, νομίζω ότι πολύ θετικό είναι το γεγονός ότι σε δύο μήνες είναι διατεθειμένος να κάνει μια επανεξέταση του τρόπου εφαρμογής και των αποτελεσμάτων αυτού του νομοθετήματος ώστε να το ξανασυζητήσουμε. Ελπίζω αυτήν τη φορά, μετά δίμηνο, να έχουμε περισσότερο χρόνο να ασχοληθούμε και να μην αναγκαστούμε βιαστικά και τρέχοντας να καταλάβουμε κατ'αρχήν περί τίνος πρόκειται και να διορθώσουμε όσα θεωρούμε ότι δεν είναι ικανοποιητικά. Αν οι Βουλευτές που ανήκαν στην Επιτροπή Κανονισμού της Βουλής δεν μπόρεσαν σε τέσσερις συνεδριάσεις να δαμάσουν αυτό το υλικό, καταλαβαίνετε σε ποια θέση βρισκόμαστε εμείς, που μόλις χθες ή προχθές πήραμε αυτό το κείμενο και προσπαθούμε να καταλάβουμε τι γίνεται.

Θεωρώ θετικά στοιχεία του νομοθετήματος την αναβάθμιση του Τμήματος Διεθνών Σχέσεων σε Γενική Διεύθυνση και γενικά την τριχοτόμηση. Παρά τις επιφυλάξεις που έχουν διατυπωθεί, νομίζω ότι αυτές οι καθαρές αρμοδιότητες σε αναβαθμισμένο επίπεδο συμβάλλουν στην καλή λειτουργία της Βουλής. Και θα έλεγα, ότι ειδικά για τη Γενική Διεύθυνσή Διεθνών Σχέσεων θα πρέπει να θέσουμε και υψηλές απαιτήσεις, άρα να φροντίσουμε τουλάχιστο στους νέους υπαλλήλους που θα προσληφθούν να υπάρχουν τέτοια προσόντα, ώστε να μπορούν να στελεχώσουν αυτή τη Διεύθυνση με τον τρόπο που της αξίζει και ανάλογα με το έργο που έχει να επιτελέσει.

Το δεύτερο στοιχείο το οποίο θεωρώ θετικό, είναι η αναβάθμιση της Επιτροπής Κανονισμού της Βουλής. Στο παρελθόν ανήκα και εγώ σε αυτήν την Επιτροπή και οφείλω να πω, ότι δεν ήταν μια Επιτροπή η οποία είχε και ιδιαίτερη μεταχείρηση. Συνήθως εκαλείτο στο τέλος, για να λάβει γνώση κάποιων αποφάσεων, και να προλάβει σε πολύ σύντομο χρόνο να διατυπώσει κάποιες παρατηρήσεις. Περίπου το ίδιο έγινε -καθώς άκουσα- και σε αυτήν την περίπτωση. Ωστόσο, θεωρώ θετικό ότι μέσα στο κείμενο το οποίο ψηφίζουμε σήμερα, υπάρχουν διατάξεις οι οποίες δίνουν την πρέπουσα σημασία στην Επιτροπή Κανονισμού της Βουλής.

Σημειώνω, ότι σε δύο σημαντικές περιπτώσεις απαιτείται η σύμφωνη γνώμη της Επιτροπής Κανονισμού της Βουλής και είναι πράγματι πολύ σημαντικά τα δύο σημεία που πρέπει να συμφωνήσει η Επιτροπή: Είναι η αναδιάρθρωση των Υπηρεσιών της Βουλής κατά τρόπο διαφορετικό απ'αυτόν που προβλέπεται εδώ, καθώς και η πρόσληψη προσωπικού για απρόβλεπτες και επείγουσες ανάγκες πέραν του αριθμού των δέκα, που αυτές αφήνονται, όμως, στην αποκλειστική επιλογή του Προέδρου της Βουλής.

Εδώ βρίσκω κάποιο αδύνατο σημείο και θα παρακαλούσα τον Πρόεδρο της Βουλής να το δει αυτό. Καθώς επίσης και τις άλλες περιπτώσεις, όπου αρκεί και μόνο η απόφαση του Προέδρου της Βουλής χωρίς καν τη γνώμη, έστω και την απλή, της Επιτροπής Κανονισμού της Βουλής ή έστω κάποιους περιορισμούς, τουλάχιστο ως προς τα προσόντα των προσώπων περί των οποίων πρόκειται.

Αναφέρομαι στους έξι ειδικούς επιστήμονες του άρθρου 79 και στην άλλη περίπτωση της κατάργησης θέσεων έως 50% από τις κενούμενες, όπου εκεί βέβαια πρέπει δραστικά να προχωρήσει ο Πρόεδρος, γιατί το ζητούμενο στη λειτουργία της Βουλής είναι να δημιουργηθούν κενές θέσεις και να μπορέσουν να γίνουν νέες προσλήψεις με νέους υπαλλήλους με προσόντα αναβαθμισμένα που βρίσκονται περισσότερο εναρμονισμένοι με το πνεύμα της εποχής και ανταποκρίνονται στις σύγχρονες απαιτήσεις ιδίως σε σχέση με την τεχνολογία, τη γλωσσομάθεια και τη δυνατότητα επικοινωνίας με τον έξω κόσμο.

'Ενα άλλο καινούριο στοιχείο αποφεύγω να το χαρακτηρίσω θετικά ή αρνητικά, γιατί είναι ένα πάρα πολύ σημαντικό πείραμα που δημιουργεί προβληματισμούς. Πρόκειται για την εφαρμογή του ν. 2190 σε σχέση με το προσωπικό της Βουλής. Φυσικά εάν επιστρατεύεται ο ν. 2190 για να εμπεδωθεί η αξιοκρατία, αυτό είναι θετικό. Από την άλλη, όμως, υπάρχει ο κίνδυνος της ευθυγράμμισης της Βουλής με τη Δημόσια Διοίκηση, πράγμα που είναι αρνητικό, διότι η Βουλή και την ιδιαιτερότητά της ακόμα και στο προσωπικό που την εξυπηρετεί πρέπει να διατηρήσει, αλλά και την αυτοτέλειά της. Δηλαδή, οι κρίσεις σχετικά με το προσωπικό από τη στιγμή που δημιουργείται μία θέση μέχρι την τελική πλήρωσή της πρέπει να είναι ευθύνη και αρμοδιότητα της Βουλής.

Αναγνωρίζω βέβαια ότι αυτή η υιοθέτηση του ν.2190 για τη Βουλή δε γίνεται άκριτα και δεν γίνεται και κατά τρόπο ισοπεδωτικό. Αντίθετα οι ρυθμίσεις που προβλέπονται στο άρθρο 74 δείχνουν, ότι προσπαθούμε να πατήσουμε με το ένα πόδι εδώ και το άλλο εκεί, και επειδή ρυθμίζονται έτσι τα πράγματα θέλω να πιστεύω ότι κάνουμε απλά ένα πειραματισμό για να δούμε πώς θα λειτουργήσει αυτό το σύστημα και πού ο ν. 2190 εξυπηρετεί και πού όχι. 'Αλλωστε πιστεύω ότι μόνο για το καθαρά διοικητικό προσωπικό μπορεί να επιστρατευθεί ο ν. 2190 και σε καμία περίπτωση για όποιο άλλο εξειδικευμένο προσωπικό.

Το άρθρο 74, όπως είπα και πριν, δίνει πολλές δυνατότητες στον Πρόεδρο της Βουλής να αποστεί του ν. 2190. Εδώ με τη γνώμη της Επιτροπής του Κανονισμού της Βουλής, που δεν προκύπτει, όμως, ότι ο Πρόεδρος είναι υποχρεωμένος να ακολουθήσει αφού αναφέρει "απλή γνώμη", μπορεί η Βουλή

Σελίδα 5243 

κατά παρέκκλιση του ν.2190 να προχωρήσει σε προσλήψεις που θα γίνουν σε ειδικότερες κατηγορίες. Επίσης με απλή γνώμη της Επιτροπής του Κανονισμού μπορεί και να καλύπτονται, δηλαδή, να γίνεται και η επιλογή για ορισμένες θέσεις όχι με το ν. 2190. 'Ομως, στην παράγραφο 3 προβλέπεται και κάτι άλλο: Με τις ίδιες ή άλλες αποφάσεις του Προέδρου της Βουλής ρυθμίζονται κατά παρέκκλιση από τις παραπάνω διατάξεις και τα σχετικά με τη διαδικασία πρόσληψης, τα τυχόν ειδικότερα τυπικά ή και ουσιαστικά προσόντα και κάθε άλλη λεπτομέρεια.

'Οπως καταλαβαίνετε, εδώ η εξουσιοδότηση είναι ευρύτερη. 'Ομως, εκείνο που θέλω να ρωτήσω είναι, στις "άλλες αποφάσεις" της παραγράφου 3 θα λαμβάνεται υπόψιν τουλάχιστον η γνώμη της Επιτροπής του Κανονισμού της Βουλής; Ερωτώ αυτό, γιατί την Επιτροπή του Κανονισμού της Βουλής την βλέπουμε στην παράγραφο 1 όσον αφορά τις προσλήψεις, τη βλέπουμε στην παράγραφο 2 όσον αφορά την κάλυψη ειδικών θέσεων, αλλά στην παράγραφο 3 και ειδικά στις "άλλες αποφάσεις του Προέδρου" δεν βλέπουμε, εάν θα ζητείται η γνώμη της Επιτροπής του Κανονισμού της Βουλής.

Γι'αυτό, εδώ χρειάζεται μία διευκρίνιση.

Τέλος, χαιρετίζω το γεγονός, που μας διαβεβαίωσε ο κύριος Πρόεδρος, ότι μετά τις διάφορες τοποθετήσεις που θα γίνουν, μονιμοποιήσεις κ.λπ., τουλάχιστον θα υπάρξουν διακόσιες (200) κενές θέσεις προς πλήρωση. Αν είναι έτσι, τότε αποσύρω και κάποιες επιφυλάξεις που είχα για τις αθρόες μονιμοποιήσεις μετακλητών και απεσπασμένων υπαλλήλων.

Τέλος, κύριε Πρόεδρε, πρέπει να πάρουμε το θάρρος να αντιμετωπίσουμε ευθαρσώς μέσα στη Βουλή δύο θέματα, για τα οποία είμαστε στόχος εμείς οι Βουλευτές. Το ένα είναι η αποζημίωση των Βουλευτών και η ευθυγράμμιση με το Μισθολόγιο των δικαστών. Δεν έχω το χρόνο, άλλωστε θα επανελάμβανα όλα εκείνα τα οποία είπαν και ο Επίτιμος Πρόεδρος της Νέας Δημοκρατίας και ο κ. Ιωαννίδης τώρα τελευταία και άλλοι συνάδελφοι.

'Eτσι και αλλιώς είμαστε στο στόχαστρο. Ας το πάρουμε και από μία άλλη άποψη. Είτε παίρνουμε είτε δεν παίρνουμε τις αποζημιώσεις που αξίζουν στο λειτούργημά μας, στόχοι είμαστε. Λοιπόν, ας κάνουμε σωστά τη δουλειά μας και ας λύσουμε σωστά και τα προβλήματα που αντιμετωπίζουμε ως Βουλευτές.

Ακόμα δεν άκουσα τίποτε να λεχθεί για τους ειδικούς συνεργάτες των Βουλευτών. Ξέρω ότι δεν είναι θέμα αυτού του κομματιού, αλλά ξέρουμε ότι ψηφίστηκαν οι υπερωρίες, για τους απεσπασμένους που έχουμε επίσης στα γραφεία μας. Τι θα γίνει με τις πενιχρότατες απολαβές των ειδικών συνεργατών που έχουμε επίσης στα γραφεία μας και που αμείβονται από τη Βουλή; Γι'αυτό, θα έπρεπε ο κύριος Πρόεδρος να μας πει κάτι.

ΠΡΟΕΔΡΕΥΩΝ (Νικόλαος Κατσαρός): Ο κ. Προκόπης Παυλόπουλος έχει το λόγο.

ΠΡΟΚΟΠΗΣ ΠΑΥΛΟΠΟΥΛΟΣ: Εκ προοιμίου θα ήθελα να πω, κύριε Πρόεδρε, ότι η Νέα Δημοκρατία από την αρχή, όπως τονίστηκε από τον Εισηγητή της, ούτε την καλή πρόθεση του Προέδρου της Βουλής αμφισβητεί ούτε την αντικειμενικότητά του βεβαίως στον τρόπο άσκησης των καθηκόντων του 'Οπως επίσης, ουδείς μπορεί να αμφισβητήσει ότι η τροποποίηση του Κανονισμού βαίνει προς την ορθή κατεύθυνση και βελτιώνει τα πράγματα, σε σχέση με αυτό, το οποίο ισχύει σήμερα.

Βεβαίως, αυτή η βελτίωση, η οποία επέρχεται, δεν αφαιρεί από κανέναν το δικαίωμα, ούτε βεβαίως και από τη Νέα Δημοκρατία, να προτείνει στοιχεία, τα οποία μπορούν να πιο πλήρη τη ρύθμιση εκείνη η οποία προτείνεται, έτσι ώστε να μη χρειαστεί σε σύντομο χρονικό διάστημα να προβεί το Προεδρείο της Βουλής σε διορθωτικές κινήσεις. Γιατί πολύ φοβάμαι ότι αν μείνει η ρύθμιση έτσι -το ξανατονίζω για πολλοστή φορά, μολονότι βελτιώνει τα πράγματα, σε σχέση με την υφιστάμενη κατάσταση- πολύ γρήγορα θα χρειασθεί διορθωτικές παρεμβάσεις.

Θα μου επιτρέψετε, λοιπόν, στο πλαίσιο αυτής της προσπάθειας βελτίωσης του κειμένου, που έχουμε μπροστά μας, και το οποίο τίθεται προς ψήφιση στη Βουλή, να αναφερθώ μόνο σ'ένα σημείο. Στο σημείο το οποίο αφορά το προσωπικό και βεβαίως τις προσλήψεις και τις τακτοποιήσεις του προσωπικού, το οποίο αυτή στιγμή υπηρετεί στη Βουλή.

Κύριε Πρόεδρε της Βουλής, θα επισημάνουν τρία πράγματα.

Το πρώτο σχετίζεται με το θέμα της μονιμοποίησης των μετακλητών υπαλλήλων, οι οποίοι υπηρετούν στη Βουλή, και των υπαλλήλων, οι οποίοι προσλήφθηκαν με σύμβαση ιδιωτικού δικαίου.

Το δεύτερο σχετίζεται με το ΑΣΕΠ.

Και το τρίτο θέμα σχετίζεται με το μεταβατικό Υπηρεσιακό Συμβούλιο.

Ως προς το πρώτο, το θέμα της τακτοποίησης των μετακλητών υπαλλήλων και των υπαλλήλων επί συμβάσει ιδιωτικού δικαίου:

Γνωρίζω, κύριε Πρόεδρε, ότι αυτήν την κατάσταση τη βρήκατε κατά μεγάλο μέρος στη Βουλή. Αν προσπαθείτε αυτήν τη στιγμή να τακτοποιήσετε μία υφιστάμενη κατάσταση. Και αυτό είναι σωστό να γίνει. Πολύ φοβάμαι όμως, ότι επαναλαμβάνεται στη Βουλή των Ελλήνων αυτό που ισχύει στην Ελληνική Δημόσια Διοίκηση γενικότερα και αποτελεί, ίσως, παγκόσμια πρωτοτυπία. Κύριε Πρόεδρε, μόνο στην Ελληνική Δημόσια Διοίκηση συμβαίνει τούτο: Πρώτα να προσλαμβάνονται οι υπάλληλοι και στη συνέχεια να επιχειρούμε να θεσμοθετήσουμε τις θέσεις, στις οποίες θα υπηρετήσουν. Σε όλες τις διοικητικά πολιτισμένες χώρες του κόσμου υπάρχει το σύστημα -ας αναφερθώ τουλάχιστον στην εμπειρία των χρόνων της Ευρωπαϊκής 'Ενωσης-πρώτα να δημιουργούνται οι θέσεις και ενόψη των θέσεων αυτών να προσλαμβάνονται οι υπάλληλοι, οι οποίοι ανταποκρίνονται στα κριτήρια εκείνα, τα οποία απαιτούν αυτές οι θεσεις. Μόνο στη Χώρα μας, στην Ελληνική Δημόσια Διοίκηση, πρώτα προσλαμβάνονται οι υπάλληλοι με διάφορους τρόπους και στη συνέχεια επιχειρείται να τακτοποιηθούν, δημιουργώντας θέσεις ακόμα και εκεί που δεν υπάρχει η αντίστοιχη ανάγκη.

Τονίζω ότι υπάρχει σήμερα μια διαμορφωμένη κατάσταση στη Βουλή. Δεν μπορούσατε, παρά να αντιμετωπίσετε αυτό το φαινόμενο. Ας αποτελέσει, όμως, αυτή η διαπίστωση και αυτή η πραγματικότητα που όλοι βρήκαμε μπροστά μας ένα προηγούμενο, έτσι ώστε να μη χρειαστεί να επαναλάβουμε τις ρυθμίσεις που κάνουμε σήμερα. Ρυθμίσεις τις οποίες κάνουμε κατ'ανάγκη, αλλά για τις οποίες κανένας δεν είναι ιδιαίτερα υπερήφανος, αν συλλογιστεί την κατάσταση που δημιουργούν, τα προηγούμενα που δημιουργούν, τα τετελεσμένα γεγονότα που διαμορφώνουν στο πλαίσιο της Βουλής.

Και έρχομαι στο δεύτερο σημείο, που είναι και σπουδαιότερο: Tο θέμα της εφαρμογής του νόμου 2190, στο πλαίσιο των προσλήψεων που αφορούν το προσωπικό της Βουλής. Ορθά, κύριε Πρόεδρε, επισημάνατε ότι σε σχέση με αυτό που συνέβαινε πριν, το γεγονός δηλαδή ότι ο Πρόεδρος αυθαιρέτως μπορούσε να προσλαμβάνει όποιους και όπως ήθελε, αυτό το σύστημα το οποίο επιχειρείται να εισαχθεί αποτελεί σημαντική βελτίωση.

Δεν είναι στις προθέσεις της Νέας Δημοκρατίας να αμφισβητήσει αυτήν τη στιγμή ούτε το σύστημα του 2190 ούτε και την αποτελεσματικότητά του. Αλλά εκείνο το οποιο ετέθη από τη Νέα Δημοκρατία και το οποίο πρέπει σοβαρά να ληφθεί υπόψη είναι το γεγονός ότι μπορεί και πρέπει τα κριτήρια αυτά να ισχύσουν και για τις προσλήψεις στη Βουλή. 'Ομως του ΑΣΕΠ δεν πιστεύω ότι είναι το αρμόδιο όργανο για να κάνει αυτές τις προσλήψεις. Και εξηγούμαι: Δεν αμφισβητώ και κανείς μας εδώ δεν αμφισβητεί την αξιοπιστία του ΑΣΕΠ. Είναι ένα όργανο αποτελούμενο από ανώτατους κρατικούς λειτουργούς, το οποίο απέδειξε στη διαδρομή του χρόνου την αντικειμενικότητά του και την αποτελεσματικότητά του. Προς Θεού να μη νομισθεί ότι με τον τρόπο αυτό αμφισβητούμε αυτήν του την αξιοπιστία.

Πού τίθεται το πρόβλημα; Το πρόβλημα τίθεται σε ένα άλλο επίπεδο, το οποίο μπορεί μελλοντικά να το βρούμε μπροστά μας. Τίθεται σε ένα καθαρά συνταγματικό και πρακτικό επίπεδο.

Σελίδα 5244 

Πρώτα-πρώτα το συνταγματικό επίπεδο. Ειναι γνωστή η συνταγματική αρχή την οποία καθιερώνει το Σύνταγμα και την οποία πραγματώνει ο Κανονισμός της Βουλής.'Ετσι η αρχή της αυτονομίας, της αυτοτέλειας της Βουλής, η οποία προϋποθέτει ότι η Βουλή ρυθμίζει τα του οίκου της με τα ίδια αυτής όργανα. Τη ρύθμιση αυτήν την έχει καθιερώσει ο συντακτικός νομοθέτης και την έχει περιβάλλει με τέτοιες εγγυήσεις που πραγματικά προβληματίζουν για τη σχολαστικότητα με την οποία προβλέπονται.

Θα σας έλεγα μόνο τούτο, κύριε Πρόεδρε και κύριοι συνάδελφοι σαν παράδειγμα: Το Σύνταγμα προβλέπει ειδικώς ότι οι πράξεις του Προέδρου ή άλλων οργάνων της Βουλής που αφορούν το προσωπικό, προσβάλλονται με αίτηση ακυρώσεως ή με υπαλληλική προσφυγή -ανάλογα με την περίπτωση-ενώπιον του Συμβουλίου της Επικρατείας. Ξέρετε γιατί το προβλέπει ειδικά; Διότι θεώρησε, και ορθά, ο συντακτικός νομοθέτης ότι αν δεν προβλεπόταν ρητά μία τέτοια ρύθμιση δε θα μπορούσε να ασκηθεί το αντίστοιχο ένδικο βοήθημα ενώπιον του Συμβουλίου της Επικρατείας για τον απλό λόγο ότι οι πράξεις των οργάνων της Βουλής, -Προέδρου ή Γενικού Γραμματέα ή άλλων οργάνων- ακόμα και αν αφορούν τη διοίκηση του Κοινοβουλίου, ακόμα και αν αποτελούν κατά περιεχόμενο διοικητική πράξη, εντούτοις δεν αποτελούν εκτελεστές διοικητικές πράξεις. Γιατί θέλησε ο συντακτικός νομοθέτης να προασπίσει το Κοινοβούλιο από αυτήν τη δυνατότητα επέμβασης ακόμη και της δικαστικής εξουσίας, ακόμη και ως προς το δικαίωμα άσκησης αίτησης και παροχής δικαστικής προστασίας.

Με απλά λόγια, δηλαδή, θέλησε να δώσει στη Βουλή τη δυνατότητα να έχει αποκλειστικά και μόνη εκείνη το προνόμιο ή ορθότερα, την αρμοδιότητα να ρυθμίσεις τα του οίκου της. Ορθώς, κύριε Πρόεδρε λέτε να μπει ο νόμος 2190, από πλευράς κριτηρίων, στο πλαίσιο του προσωπικού της Βουλής. Πιστεύω όμως ότι δε θα μπορέσετε να δικαιολογήσετε, από συνταγματική άποψη, το γεγονός ότι το ΑΣΕΠ -το οποίο όπως όλοι ξέρετε αποτελεί ανεξάρτητη διοικητική αρχή, άρα όργανο πάντως της εκτελεστικής εξουσίας- καθίσταται αρμόδιο, με τον Κανονισμό της Βουλής, να προβαίνει σε προσλήψεις οι οποίες αφορούν το προσωπικό της Βουλής. Εκεί τίθεται το ζήτημα, εκεί τίθεται το πρόβλημα της επέμβασης στην αυτοτέλεια της Βουλής, την οποία ούτε ο Κανονισμός μπορεί να επιτρέψει δεδομένου ότι το Σύνταγμα είναι εκείνο το οποίο καθιερώνει την αυτοτέλεια αυτή και το ακριβές περιεχόμενό της.

Η λύση του προβλήματος είναι απλή, κύριε Πρόεδρε. Τι κάνει το ΑΣΕΠ σήμερα; Το ΑΣΕΠ στην ουσία κάνει τους διαγωνισμούς και επιβλέπει τον τρόπο με τον οποίο διεξάγονται. Γιατί άραγε δεν εμπιστεύεστε για το ρόλο αυτό την Επιτροπή Κανονισμού της Βουλής; Oύτως ή άλλως την καθιστάτε αρμόδια να γνωμοδοτεί συνεχώς σε πάμπολλες περιπτώσεις για θέματα τα οποία σχετίζονται με το πόσοι θα προσληφθούν, αν θα προσληφθούν, τι θέσεις θα δημιουργηθούν; Αφού την καθιστάτε αρμόδια για το μείζον, δηλαδή πώς θα στελεχωθεί η Βουλή από κανονιστικής πλευράς, δεν μπορώ να καταλάβω γιατί δεν την καθιστάτε αρμόδια για το έλασσον, που είναι στην πραγματικότητα η επίβλεψη ενός διαγωνισμού.

Επαναλαμβάνω ότι δεν αμφισβητούμε με τον τρόπο αυτό την αντικειμενικότητα και την αξιοπιστία του ΑΣΕΠ. Aλλά θεωρούμε ότι αυτού του είδους η επέμβαση δημιουργεί ένα πρώτο ρήγμα στο θέμα της αυτοτέλειας του Κοινοβουλίου, το οποίο πρέπει ιδιαιτέρως να προσέξετε.

Φαίνεται, κύριε Πρόεδρε, ό,τι και εσείς προβληματιστήκατε, όταν θέσατε την εξαίρεση την οποία καθιερώνει το άρθρο 74. Γιατί στην παρ. 2 του άρθρου 74 λέτε ότι σε εξαιρετικές περιπτώσεις ο Πρόεδρος της Βουλής μπορεί να ενεργεί χωρίς την παρέμβαση του ΑΣΕΠ. Και το είπατε ορθά, γιατί υπάρχουν εξαιρετικές περιπτώσεις στη Βουλή που δεν μπορεί να αντιμετωπισθούν μέσα από τη χρονοβόρα διαδικασία του ΑΣΕΠ, το οποιο έχει αρμοδιότητα εκτεινόμενη στο σύνολο της Ελληνικής Δημόσιας Διοίκησης.

Βλέπετε κι εσείς ότι εκεί προβληματίζεστε, γιατί λέτε ότι, εάν οι ανάγκες το επιβάλλουν, θα έπρεπε να έρχεται απο' κει και πέρα ένα άλλο όργανο, ο Πρόεδρος της Βουλής, για να αντιμετώπισει αυτά τα θέματα.

Υποθέτω, λοιπόν, ότι δεν είναι μεγάλο ζήτημα, να δεχθείτε ότι αρχές του 2190 εφαρμόζονται, όμως το ΑΣΕΠ στη συγκεκριμένη περίπτωση αντικαθίσταται από την Επιτροπή, Κανονισμού της Βουλής, η οποία μπορεί να ασκήσει τα ανάλογα καθήκοντα. Εμείς εμπιστευόμαστε αυτόν το ρόλο, στην Επιτροπή Κανονισμού της Βουλής και το λέμε, επαναλαμβάνω, για πολλοστή φορά, όχι για να θέσουμε εν αμφιβόλω την αξιοπιστία του ΑΣΕΠ, αλλά για να προστατεύσουμε την αυτοτέλεια του Κοινοβουλίου. Την οποία αν εδώ την παραβιάσουμε, μπορεί και σε άλλες περιπτώσεις να την παραβιάσουμε, χωρίς να ξέρουμε ως πού θα οδηγηθούμε.

Και ένα τελευταίο θέμα, κύριε Πρόεδρε, για το οποίο έγινε αρκετή συζήτηση, είναι το θέμα του μεταβατικού Υπηρεσιακού Συμβουλίου. Σε καμία περίπτωση βεβαίως δε σημαίνει η παρέμβαση αυτή, την οποία κάνουμε, και η οποία έρχεται σε συνέχεια των παρατηρήσεων, που έκαναν και άλλοι συνάδελφοι πριν από μένα, ότι αμφισβητούμε το γεγονός πως ασκήσατε και θα ασκήσετε πράγματι τα καθήκοντά σας με αντικειμενικότητα.

'Ομως, επειδή νομοθετούμε, όχι ενόψη προσώπου συγκεκριμένου, αλλά ενόψη ρύθμισης που έχει γενικό και απρόσωπο περιεχόμενο, θα ήθελα να σας πω το εξής γι' αυτό το μεταβατικό Υπηρεσιακό Συμβούλιο. Ο Γενικός Γραμματέας μπορεί πράγματι ναι άσκησε μέχρι σήμερα τα καθήκοντά του αντικειμενικά. Δεν παύει, όμως, ο Γενικός Γραμματέας να είναι μετακλητός υπάλληλος, ο οποίος διορίζεται από τον εκάστοτε Πρόεδρο της Βουλής. Και το γνωρίζετε αυτό το πράγμα.

'Οταν, λοιπόν, έρχεται ο ίδιος ο Κανονισμός της Βουλής πλέον και λέει ότι και οι δύο Διευθυντές, οι οποίοι μετέχουν στο Υπηρεσιακό Συμβούλιο, ορίζονται από τον Πρόεδρο της Βουλής, είναι αυτονόητο ότι τα τρία από τα πέντε μέλη του Υπηρεσιακού αυτού Συμβουλίου μπορεί να αποτελέσουν μία πλειοψηφία, η οποία εν δυνάμει, είναι δυνατόν να μην παρέχει τα εχέγγυα της αντικειμενικότητας. Νομίζω, λοιπόν, ότι αυτό που μπορούσατε κάλλιστα να πείτε, είναι ότι αυτά τα δύο πρόσωπα είναι δυνατόν να επιλέγονται και πάλι από την Επιτροπή Κανονισμού της Βουλής, 

Δεν πιστεύω βεβαίως ότι αυτό είναι το μείζον ζήτημα, το οποίο συζητούμε εδώ. Προσωπικά, από όσα θέματα εγώ ανέφερα, πιστεύω ότι το μεγαλύτερο ζήτημα αφορά τον τρόπο προσλήψεων από το ΑΣΕΠ. Νομίζω ότι σ' αυτό είναι δυνατόν να κάνετε μιά παραχώρηση. Δεν αποτελεί παραχώρηση προς την Αντιπολίτευση. Αποτελεί παραχώρηση προς την ίδια τη Βουλή, την αυτοτέλεια της οποίας οφείλουμε όλοι να τιμήσουμε και να προστατεύσουμε. Και τούτο δεδομένου ότι η αυτοτέλεια αυτή δεν είναι προνόμιο της Βουλής, αλλά πραγματώνει την ίδια τη διάκριση των εξουσιών, όπως τη θέλησε το Σύνταγμα και όπως εμείς οφείλουμε κάθε φορά να τη σεβόμαστε.

Ευχαριστώ πολύ, κύριε Πρόεδρε.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Νικόλαος Κατσαρός): Ο κ. Σπυριούνης έχει το λόγο.

ΚΥΡΙΑΚΟΣ ΣΠΥΡΙΟΥΝΗΣ: Κύριε Πρόεδρε, ύστερα από την πολύωρη συζήτηση γύρω από το θέμα του Κανονισμού της Βουλής, λίγα έχω να προσθέσω με επιδίωξη κι εγώ να βάλω τη σφραγίδα μου σ' αυτήν τη συνολική προσπάθεια. Θα επαινέσω το γενικό κλίμα της Βουλής. 'Αριστες αγορεύσεις συναδέλφων και της Νέας Δημοκρατίας και των άλλων Κομμάτων. 

Υποστήριζα από τριετίας, κύριε Πρόεδρε, ότι η πολιτική κατάσταση στην Πατρίδα μας αλλάζει με ιλιγγιώδεις ρυθμούς. 'Ηταν αναπόφευκτο. Αλλάζει η πολιτική κατάσταση με την έννοια της πολιτικής νοοτροπίας, της υποκρισίας απέναντι στο Λαό κ.λπ. 'Εχουμε διακηρύξεις αληθινές, έχουμε τόλμη, ειλικρίνεια. Ο πολιτικός κόσμος, πιστεύω ότι ανανεώνει την προσφορά του με ένα σύγχρονο τρόπο απέναντι στο Λαό μας και απέναντι στην Πατρίδα. 

Σελίδα 5245 

Η αναγκαιότητα για τη συμπλήρωση, για την αλλαγή του Κανονισμού, ετονίσθη και πιστεύω ότι είναι πέραν κάθε αμφισβήτησης. Και αυτό πηγάζει από την ανάγκη να προσαρμοστεί και να απαντήσει στα σύγχρονα προβλήματα, που και αυτά μετασχηματίζονται ή μορφοποιούνται με ιλιγγιώδεις, ανάλογους προς την εποχή ρυθμούς, πηγάζει από την ίδια τη δυναμική του Κοινοβουλίου, με την έννοια ότι τίποτα δεν είναι στατικό και πρέπει να ανανεώνεται στην αναζήτηση του καλύτερου. Πηγάζει από την ανάγκη -και να με συγχωρήσουν οι υπάλληλοι της Βουλής, τους οποίους ιδιαίτατα τιμώ- μίας ευρείας ανανέωσης με νέα κριτήρια, για να καλυφθεί η τεχνολογία, οι νέες απαιτήσεις κ.λπ.

'Ερχεται ο νέος Κανονισμός να ενσωματώσει αξίες, αρχές, κανόνες, τη δυναμική της ανανέωσης, της αναμόρφωσης. Η διαφάνεια, η αξιοκρατία, η δυναμική, η οργανωτική αποκέντρωση είναι στοιχεία ποιοτικά που αποτελούν εγγύηση ότι το πνεύμα του νομοθέτη, το πνεύμα της Επιτροπής και το πνεύμα του Προέδρου πιστεύω ότι έχει όλες τις προϋποθέσεις να γίνει συγκεκριμένη πράξη, να γίνει συγκεκριμένη παραγωγή.

Το νομοσχέδιο συμπυκνώνει το πνεύμα του και τις επιδιώξεις του σε τέσσερα επιμέρους τμήματα και σε εκατό πενήντα εννέα, συμπεριλαμβανομένου και του ακροτελεύτιου, άρθρα. 

Το οργανωτικό είναι το πρώτο τμήμα που περιλαμβάνει εικοσιέξι άρθρα. Το δεύτερο είναι η κατάσταση του προσωπικού που περιλαμβάνει, νομίζω, από το άρθρο 27 μέχρι το 115 άρθρο. Το τρίτο τμήμα αφορά τις οικονομικές υποθέσεις της Βουλής και περιλαμβάνει τα άρθρα από το 116 μέχρι το 152, αν θυμάμαι καλά και το τελευταίο τμήμα που είναι οι μεταβατικές διατάξεις, οι τελικές διατάξεις που περιλαμβάνει τα υπόλοιπα, από το 153 μέχρι το 159. 'Εχει, δηλαδή, συγκροτημένη τη συνολική διάρθρωσή του με τρόπο που να πραγματώνει την προοπτική, τη δυναμική την οποία αναζητά και είναι αυτή η γενική αναμόρφωση του Κανονισμού για την προώθηση όλων των θεμάτων της λειτουργίας της Βουλής.

Το βαθύτερο πνεύμα που διέπει το νομοσχέδιο συμπυκνώνεται πιστεύω σε ορισμένα σημεία. 

Στο οργανωτικό δημιουργεί τρεις Γενικές Διευθύνσεις και αποκεντρώνει το μεν, εξειδικεύει το δε, σε συγκεκριμένους τομείς σχετιζομένους με το συνολικό έργο της Βουλής. Το δεύτερο προσπαθεί για την εξασφάλιση των υλικών και των ειδικών προϋποθέσεων αναμόρφωσης της Βουλής και προσπαθεί να εξασφαλίσει την αρχή της αξιολόγησης και της ποιοτικής ανανέωσης του προσωπικού. 

Στη δομή της προβλέπει σε μεγάλο βαθμό πτυχιούχους ανωτάτων σχολών σε συντριπτικότερη, θα έλεγα, αναλογία σε σχέση με τα μέχρι σήμερα ισχύοντα. Προβλέπει ειδικές διαδικασίες για την τροφοδότηση της Βουλης με ειδικό προσωπικό ειδικών ικανοτήτων γνώσεων και τεχνικής. Προσπαθεί ο Κανονισμός να τμήσει τα θέματα των προσλήψεων με το πνεύμα του νόμου 2190/94. 

Και στο σημείο αυτό θα μου επιτρέψετε να προσθέσω και εγώ την παράκλησή μου. Για να διατηρηθεί η συνταγματική ανεξαρτησία της Βουλής να λάβει υπόψη του ο κύριος Πρόεδρος και τα λεχθέντα από τον κ. Παυλόπουλο, ότι μπορεί να συνδυαστεί το πνεύμα του νόμου 2190 με την ανάγκη της ανεξαρτησίας της Βουλής και αντί η διαδικασία να διενεργείται μέσω ενός άλλου οργάνου του ΑΣΕΠ, μπορεί να σχηματιστεί μια Διακομματική Επιτροπή, η οποία θα υποκαθιστά το ΑΣΕΠ στο μέρος της ευθύνης του για τις προσλήψεις του προσωπικού.

Ετέθησαν -και τελειώνω- διάφορα θέματα. Στο ν.2190 με τις παρεκκλίσεις στο άρθρο 74 θαρρώ και με τις επισημάνσεις που έγιναν, χωρίς αμφισβήτηση έμεινε το σημείο, ότι ο 2190 αξιολογείται σήμερα σαν εξασφαλίζων τις καλύτερες και αντικειμενικότερες προϋποθέσεις πρόσληψης προσωπικού. Αυτό βγήκε σαν γενικό συμπέρασμα από τη Βουλή.

'Ενα άλλο σημείο ενστάσεων, θα μπορούσα να πω, είναι τα συμβούλια, το προσωρινό, το οριστικό κ.λπ. Η αντικειμενικότητα, η ευθύνη, το πνεύμα της αξιοπρέπειας του Προέδρου της Βουλής, πιστεύω ότι εγγυώνται την αντικειμενικότερη λειτουργία αυτών των συμβουλίων. Η συναινετική διάθεση του Προέδρου, όπως εξεδηλώθη σε αρκετά σημεία, αποτελεί και μια πρόσθετη εγγύηση, ότι αν εν τω μεταξύ στη διαδρομή διαπιστωθούν ανάγκες αλλαγών για την ανύψωση υπεράνω κάθε υποψίας της αντικειμενικής λειτουργίας αυτών των οργάνων, τότε θα πραγματωθούν ανάλογες προσαρμογές.

(Στο σημείο αυτό, την Προεδρική 'Εδρα καταλαμβάνει ο Β' Αντιπρόεδρος της Βουλής, κ. ΠΑΝΑΓΙΩΤΗΣ ΣΓΟΥΡΙΔΗΣ)

Τέλος, κλείνοντας θέλω να πω, κύριε Πρόεδρε, ότι με τη δυναμική που οφείλουμε στις εποχές, δεν μπορεί ο Κανονισμός της Βουλής να μείνει στα πλαίσια του 1980. Δεν μπορεί η απόδοση του έργου της Βουλής να μην απλώσει, με ιδιαίτερη ευαισθησία ακόμα στην εκπροσώπησή της, στη δράση της, στην Κοινοβουλευτική διπλωματία, στις σχέσεις της με τα άλλα Κοινοβούλια, στις σχέσεις της με τα Ευρωπαϊκά, εταιρικά ή συμμαχικά κ.λπ. fora, μέσα στα οποία διαπλάθεται, διαμορφώνεται, θέλουμε δε θέλουμε, λίγο ή πολύ και ο προγραμματισμός και η κίνηση της εθνικής μας ζωής.

Ψηφίζω βέβαια τον Κανονισμό. 

(Χειροκροτήματα και από άλλες πτέρυγες)

ΠΡΟΕΔΡΕΥΩΝ (Παναγιώτης Σγουρίδης): Ο κ. Σούρλας έχει το λόγο.

ΓΕΩΡΓΙΟΣ ΣΟΥΡΛΑΣ: Κύριε Πρόεδρε, επαρκώς εξετέθησαν παρατηρήσεις και προτάσεις επί του σχεδίου του νέου Κανονισμού για την οργάνωση των υπηρεσιών της Βουλής, για την κατάσταση του προσωπικού, με τις οποίες σε γενικές γραμμές και εγώ συμφωνώ.

Για την αναβάθμιση, όμως, του Κοινοβουλίου, πρέπει πρώτα απ'όλα να εξασφαλίζονται οι απαραίτητες, οι στοιχειώδεις προϋποθέσεις λειτουργίας των Βουλευτών, άσκησης των Κοινοβουλευτικών μας καθηκόντων.

Δυστυχώς, όμως, οι τελευταίες εξελίξεις, τα τελευταία πραγματικά γεγονότα, όχι μόνο δεν οδηγούν προς την κατεύθυνση αυτή, αλλά αντίθετα διαμετρικά επενεργούν.

Αναφέρομαι, κύριε Πρόεδρε και κύριοι συνάδελφοι, στο θέμα που έθιξαν και άλλοι συνάδελφοι, των αποζημιώσεων των Βουλευτών. 'Εχω εδώ το προσωπικό μου εκκαθαριστικό σημείωμα μισθοδοσίας του μήνα Απριλίου, το οποίο και θα καταθέσω στα Πρακτικά της Βουλής και πιστεύω ότι θα υπάρχει το ενδιαφέρον για να δοθεί και στους δημοσιογράφους, όπως και των άλλων συναδέλφων, για να μορφώσουν μια πραγματική εικόνα της κατάστασης που επικρατεί και των προβλημάτων που αντιμετωπίζουν οι Βουλευτές. 

Εφτακόσιες τριάντα πέντε χιλιάδες διακόσιες είκοσι επτά δραχμές, ήταν οι προσωπικές μου αποδοχές και άλλων είναι κατώτερες ακόμα. 'Εκανα το λογαριασμό μου για τα έξοδα . Πρέπει να πληρωθούν τα έξοδα του πολιτικού μου γραφείου στο Νομό Μαγνησίας, όπου λειτουργεί επί καθημερινής βάσεως, τα έξοδα του πολιτικού γραφείου στην Αθήνα, τα οικογενειακά βάρη τα οποία υπάρχουν κάθε μήνα, τα προσωπικά έξοδα για μια στοιχειώδη, περιορισμένη, κλειστή ζωή, σε ένα μονόδρομο μεταξύ Βουλής και σπιτιού, τα έξοδα της διαδρομής των σαράντα με πενήντα χιλιάδων χιλιομέτρων το χρόνο, όπως υπαγορεύει το καθήκον, να βρισκόμαστε και εδώ και στην περιφέρεια και να εκπληρούμε Κοινοβουλευτικές και κομματικές υποχρεώσεις.

Δε φτάνουν τα χρήματα, δεν καλύπτονται σε καμία περίπτωση οι δαπάνες.

Εδώ, λοιπόν, προβάλλουν σημαντικά ερωτήματα. Πού θα βρεθούν τα χρήματα; Τι αποδοχές είναι αυτές; Είναι δυνατόν να παίρνουμε αποδοχές κατώτερες από τους υπαλλήλους του ΟΣΕ, τους οποίους τιμώ ιδιαίτερα, όπου και υπηρέτησα σαν γιατρός, το 1/3 των αποδοχών των διοικητών των τραπεζών -και καλά κάνουν- με όλα αυτά τα βάρη που έχουμε να σηκώσουμε;

Τι απομένει, λοιπόν, να γίνει από δω και πέρα, Βουλευτές να εκλέγονται, να αποφασίζουν να μπουν στη Βουλή οι εύποροι και οι πλούσιοι ή όσοι το αποφασίσουν και το τολμήσουν, δύσκολο να το πράξουν αυτό γιατί χρειάζονται και προεκλογικές δαπάνες, ή να υποταχθούν αυτομάτως στους χρηματοδότες και να είναι εξαρτώμενοι απ' αυτούς. Και να έρχονται εδώ από τα θεωρεία να παρακολουθούν αν είπες 

Σελίδα 5246 

καλά το ποίημα της τροπολογίας το οποίο συνέταξαν στο επιχειρηματικό τους γραφείο και να σε ελέγχουν και να σε εξευτελίζουν ταυτόχρονα. Αυτή είναι η κατάσταση. Αυτά είναι τα σοβαρά προβλήματα και δεχόμαστε επιθέσεις. Και από ποιους δεχόμαστε επιθέσεις; Από εκείνους που θέλουν να χρηματοδοτούν τα Κόμματα και τους Βουλευτές. Τους πήρε ο πόνος και διαβάζουμε τίτλους "Νύχτα περνάμε ρυθμίσεις, πολλά παίρνουν οι Βουλευτές, έχουν μερσεντές, έχουν αυτοκίνητα, έχουν χρήματα σε μια περίοδο λιτότητος"και τους γνωρίζουμε ότι είναι οι ίδιοι οι οποίοι θέλουν αυτήν την κατάσταση να υπάρχει για να μας χρηματοδοτούν για να είμαστε δικά τους εξαρτήματα. Δυστυχώς δεν μπορέσαμε να πούμε εμείς στην πραγματικότητα και με το λόγο μας και με τη συμπεριφορά μας πολλές φορές και να πείσουμε την κοινή γνώμη ότι δεν είναι έτσι τα πράγματα.

'Ελεγα πριν από χρόνια στα Γρεβενά, στην πλατεία που κάναμε περιοδείες, δεν καταλάβατε τελικά ότι κάποιοι δε θέλουν το Βουλευτή έτσι, θέλουν ελεγχόμενο το Βουλευτή, ή θέλουν τους πλούσιους Βουλευτές; Σεις εδώ πώς θα εκπροσωπηθείτε μέσα στη Βουλή των Ελλήνων, αν δεχθείτε αυτές τις προτροπές όλων αυτών που κόπτονται τάχα για το δημόσιο συμφέρον και για τη σπατάλη του δημοσίου χρήματος που κάνουν οι Βουλευτές; Αλλά όμως οι ευθύνες είναι και δικές μας, διότι εμείς τους επιτρέψαμε να εμφανίζονται έτσι. Δεν αντισταθήκαμε επαρκώς. Δεν αντιδράσαμε όπως έπρεπε, να πούμε την αλήθεια, ο καθένας για δικό του λόγο, το κάθε Κόμμα για το δικό του συμφέρον. Παλιότερα ήταν πλήρης η εξάρτηση και τώρα υπάρχει εξάρτηση των Κομμάτων από τα μεγάλα οικονομικά συμφέροντα τα οποία όλοι καταγγέλλουμε στη Βουλή, αλλά όμως υπάρχει και η άλλη πόρτα χρηματοδότησης. Μη μου πείτε ότι επαρκούν τα χρήματα που παίρνουν τα Κόμματα μόνο από τον Κρατικό Προϋπολογισμό. Και μη μου πείτε ότι οι Βουλευτές καλύπτουν τα έξοδά τους από τα χρήματα τα οποία παίρνουν από τις αποδοχές, από το μισθό που δεν επαρκεί για το μηνιάτικο. 'Η ξοδεύουν από δικά τους όσοι έχουν ή από χρηματοδότες με ό,τι αυτό συνεπάγεται για την εξόφληση των γραμματίων στη συνέχεια. 'Εχουμε ευθύνες όμως. Να τις ζητήσουμε πρώτα από τους εαυτούς μας, να κάνουμε αυτοκριτική.

Πριν από λίγες μέρες αγαπητέ, σεβαστέ Πρόεδρε, εμείς εδώ αποφασίσαμε να ψηφίσουμε διατάξεις οι οποίες μειώνουν τις αποδοχές μας. Γιατί; Και σεις διακρίνεστε για το θάρρος, για την παρρησία, για τη γενναιότητα, σας τιμώ ιδιαίτερα για όσα κάνετε και στηρίζω τις προσπάθειές σας, αλλά όμως πρέπει να πούμε ότι εδώ δεν αντισταθήκαμε, δεν είπαμε, όχι κύριοι, δεν ψηφίζουμε αυτές τις διατάξεις, όχι για τον εαυτό μας, για το συμφέρον της Δημοκρατίας, για το συμφέρον του Λαού, να σας εκπροσωπούμε, Λαέ της Ελλάδος, να σας εκφράζουμε γνήσια. Δεν το είπαμε. Και ενδώσαμε και υποκύψαμε σε κάποιες σκοπιμότητες και ψηφίσαμε διατάξεις. Δεν εφαρμόσαμε το νόμο που λέει ότι οι Βουλευτές παίρνουν τις αποδοχές των δικαστικών και υποχρεωθήκαμε να κάνουμε αγωγή. Εγώ έκανα αγωγή γιατί τα χρειάζομαι τα χρήματα αυτά και αν δεν τα πάρω από το Κράτος θα πρέπει να τα πάρω από αλλού και από αλλού δε θέλω να τα πάρω, δεν το επιτρέπω στον εαυτό μου. Ποιο είναι πιο τίμιο, αυτό που κάνω ή το άλλο θα ήταν τιμιότερο; Και κάνουμε αγωγή. 'Αλλα Κόμματα λένε θα τα δώσουν στον αγώνα κατά των ναρκωτικών, άλλοι να μην εκτεθούμε, πρώτα να προχωρήσει η Κυβέρνηση και μετά να συμφωνήσει η Αντιπολίτευση ή το αντίθετο.

Δε μας τιμούν όλα αυτά. Πρέπει, λοιπόν, να ξεκαθαρίσουμε τη θέση μας και τη στάση μας. Ευθαρσώς να πούμε στον Ελληνικό Λαό σε ποια κατάσταση είμαστε, να ρωτήσουμε πώς μας θέλουν σε τελευταία ανάλυση, ανεξάρτητους, αδέσμευτους, γνήσιους εκφραστές ή υπηρέτες των οικονομικών συμφερόντων και της οικονομικής ολιγαρχίας; Ας μας το πουν.

Να ηγηθείτε, κύριε Πρόεδρε, μιας εκστρατείας, να συστρατευθούμε όλοι μαζί γιατί αυτό είναι ένα από τα σοβαρότερα ζητήματα, αλλά ταυτόχρονα να κάνουμε και κριτική στη Βουλή για τη δική μας συμπεριφορά και στάση, την οποία γνωρίζει ο Ελληνικός Λαός. Να δούμε και μερικά δικά μας ζητήματα. Χρησιμοποιούμε τέσσερις συνεργάτες, γιατί προφανώς επαρκούμε εμείς οι ίδιοι, για την κάλυψη των αναγκών του γραφείου, και ταυτόχρονα ασκούμε και επάγγελμα. Γιατί πώς γίνεται από τη μία μεριά να χρειάζεσαι συνεργάτες και από την άλλη όλη μέρα να είσαι στα δικαστήρια ή στο ιατρείο; Δε συμβιβάζεται, μου είπε ένας στο Βόλο, κύριε Σούρλα, από τη μια μεριά να κάνετε ιατρείο ή να έχετε δικηγορικό γραφείο και από την άλλη να θέλετε τέσσερις συνεργάτες να σας βοηθάνε.

Επίσης, μου είπαν και κάτι άλλο. Για ψάξτε λίγο να δείτε οι επιστημονικοί συνεργάτες εργάζονται στα πολιτικά γραφεία ή αντ' αυτών εργάζονται άλλοι; Είναι αλήθειες αυτές και τις γνωρίζει ο κόσμος. Μας ελέγχει, μας κρίνει, αυστηρά και δικαιολογημένα. Για να αντιμετωπίσουμε αυτήν τη κατάσταση πρέπει να κάνουμε την αυτοκριτική μας, να αρθούμε στο ύψος των περιστάσεων και να απαιτήσουμε, στη συνέχεια έτσι όπως επιβάλλεται, εκείνα που δικαιούμασθε για να ζήσουμε και να εργασθούμε αξιοπρεπώς.

Εγώ είπα κύριε Πρόεδρε, στη Βουλή ότι δε θέλω μισθό. Θέλω κάποιος να κοστολογήσει τι χρειάζεται ένας Βουλευτής με τις πλέον περιορισμένες ανάγκες, παντρεμένος μ' ένα παιδί ή ανύπαντρος και να έχουμε μία κάρτα που με αυτή θα αντιμετωπίζουμε τις υποχρεώσεις μας. Θέλω αυτά τα απαραίτητα χρήματα για να έχω μία στοιχειωδώς αξιοπρεπή ζωή. Τίποτε περισσότερο από αυτό. 

(Χειροκροτήματα)

(Στο σημείο αυτό ο Βουλευτής κ. Γ. Σούρλας καταθέτει στα Πρακτικά το προαναφερθέν έγγραφο το οποίο βρίσκεται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου).

ΠΡΟΕΔΡΕΥΩΝ (Παναγιώτης Σγουρίδης): Ο κ. Βεζδρεβάνης έχει το λόγο.

ΗΛΙΑΣ ΒΕΖΔΡΕΒΑΝΗΣ: Κύριε Πρόεδρε και κύριοι συνάδελφοι, πρώτα απ' όλα θέλω να προσυπογράψω μέχρι κεραίας όσα ανέφερε αυτήν τη στιγμή ο κ. Σούρλας, από την αρχή ως το τέλος. Θα τον διορθώσω μόνο και θα του πω ότι το δικό μου εκκαθαριστικό είναι κατά εβδομήντα χιλιάδες λιγότερο.

Κύριοι συνάδελφοι, ο κύριος Πρόεδρος της Βουλής, ο αγαπητός μας Πρόεδρος, στα τριάμισι χρόνια που βρίσκεται στην 'Εδρα αυτή έχει κάνει πάρα πολλές προσπάθειες για την αναβάθμιση του Κοινοβουλίου. Το έχω πει κατ' επανάληψη και θεωρώ χρέος μου να το πω και σήμερα. Είναι θέμα Δικαιοσύνης. Στο κάτω-κάτω της γραφής εμείς οι πολιτικοί δεν έχουμε κανένα μα κανένα άλλο όφελος, εκτός από το να μας αναγνωρίζουν κάποιοι αυτό που κάνουμε. Και πρώτοι πρέπει να το κάνουμε εμείς προς εκείνους οι οποίοι κάνουν ό,τι μπορούν μέσα σ' αυτήν την Αίθουσα και είναι ο Πρόεδρός μας, ο κ. Απόστολος Κακλαμάνης.

Θεωρώ κύριοι συνάδελφοι, ότι ο κώδικας οργανώσεως υπηρεσιών της Βουλής τον οποίο ψηφίζουμε σήμερα, έχει πολλά θετικά βήματα. Είναι προς τη σωστή κατεύθυνση. Ο ίδιος ο Πρόεδρός μας είπε ότι είναι έργο ανθρώπων και ως έργο ανθρώπων είναι πολύ φυσικό να έχει και κάποια λάθη, κάποια σφάλματα, κάποιες παραλείψεις.

Εγώ, κύριε Πρόεδρε -απευθύνομαι σε σας που βρίσκεστε στην 'Εδρα, διότι ο Πρόεδρος κ. Κακλαμάνης κάθεται στα έδρανά μας σήμερα- θα ήθελα να πω κάποιες απόψεις που τις θεωρώ ότι είναι σωστές. Από το 1981 βρίσκομαι σ' αυτό εδώ το έδρανο και θέλω να πιστεύω ότι το τιμώ με τη συνεχή παρουσία μου και με την προσπάθεια που κάνω να ανταποκριθώ στα κοινοβουλευτικά μου καθήκοντα. 'Εχω, λοιπόν, κάποιες απόψεις που είναι προϊόντα της εμπειρίας μου εδώ μέσα και πώς πιστεύω ότι μπορούμε καλύτερα να λειτουργήσουμε, πέραν αυτών βεβαίως που προηγουμένως -και δε θα το επαναλάβω- είπε ο κ. Σούρλας.

Κύριε Πρόεδρε, η αυτονομία του Κοινοβουλίου μας είναι, αν θέλετε, το τελευταίο οχυρό που έμεινε χωρίς τις παρεμβάσεις των τρίτων, των πολλών τρίτων, των κέντρων αποφάσεων που δεν ελέγχονται από κανέναν.

Ζητώ, κύριε Πρόεδρε -και με ακούει και ο Πρόεδρός μας-

Σελίδα 5247 

να διατηρήσετε την αυτονομία του Κοινοβουλίου. 'Αλλωστε ο ν.2190 είναι ακόμα στα σπάργανά του. Δε μας έχει δώσει δείγματα ακόμη ότι μπορεί να είναι ο σωστός και το Ελληνικό Δημόσιο δεν αποτελεί παράδειγμα προς μίμηση μέχρι στιγμής, αλλά παράδειγμα προς αποφυγή. Διατηρείστε, κύριε Πρόεδρε, την αυτονομία του Κοινοβουλίου. Είναι το μόνο που έμεινε σ' αυτήν τη Χώρα ακόμα ανεπηρέαστο. Γιατί; Γιατί στην 'Εδρα εκείνη κάθονονται άνδρες που μπορούν να τιμούν αυτήν την Αίθουσα και να την προστατεύουν.

Επικροτώ, κύριε Πρόεδρε, την πρόταση του σχεδίου και δηλώνω ότι παρά τις υπάρχουσες επιφυλάξεις, θα ψηφίσω θετικά διότι στο κάτω-κάτω της γραφής το Προεδρείο εγγυάται με την προσωπικότητά του. Και μιλάω και για τον Πρόεδρο και για τους πέντε Αντιπροέδρους μας ότι μπορούν να σταθούν απέναντι στα προβλήματα με Δικαιοσύνη.

'Ηθελα, όμως, να κάνω ακόμα τρεις παρατηρήσεις. Πρώτη παρατήρηση. Ορθά ο κύριος Πρόεδρος της Βουλής έχει επισημάνει ότι πρέπει να ανέβει το πνευματικό επίπεδο των ανθρώπων που υπηρετούν στο Κοινοβούλιο. Αλλά θα ήθελα να ρωτήσω, κύριε Πρόεδρε. Είστε ευχαριστημένος από το επιστημονικό προσωπικό που ήρθε στη Βουλή. Εγώ σαν απλός Βουλευτής θα σας πω ευθέως, ότι ποτέ δεν πήρα την έκθεση της Επιστημονικής Υπηρεσίας της Βουλής πριν από τη συνεδρίαση της Διαρκούς Κοινοβουλευτικής Επιτροπής. Την έχω ζητήσει, κύριε Πρόεδρε, κατ' επανάληψη για να πάω στη Διαρκή Κοινοβουλευτική Επιτροπή έχοντας μία γνώμη προηγουμένως του Επιστημονικού Συμβουλίου και δεν την πήρα γιατί δεν υπήρχε. Τη βρίσκουμε μετά τη συνεδρίαση της Διαρκούς Κοινοβουλευτικής Επιτροπής. Ε, τότε, κύριε Πρόεδρε, να μου επιτρέψετε να πω τη βαριά κουβέντα, δε μου χρειάζεται.

'Αρα, λοιπόν, δεν έχουμε καμία απόδειξη ότι οι επιστήμονες υπάλληλοι της Βουλής προσφέρουν περισσότερα από τους μη επιστήμονες.

Στα χρόνια που είμαι Βουλευτής, αν θέλετε σε όλους τους άλλους οφείλω και όχι σε εκείνους. Και μην παρεξηγηθώ. Δεν έχω και κανένα κόμπλεξ. 'Εχω επιστημονικό δίπλωμα. Μη θεωρηθεί δηλαδή και κάτι τέτοιο, ότι έχουμε και τέτοια κόμπλεξ. 

Δεύτερον, κύριε Πρόεδρε. Με τον ψηφιζόμενο κώδικα τίθεται θέμα της κατανομής των υπερωριών κατ' άτομο και όχι μέσα στη γενικότητα που είχαμε μέχρι τώρα. 

Είναι λάθος, κύριε Πρόεδρε, και θα σας εκθέσει χωρίς λόγο. Δε θα ευθύνεσθε για τίποτε και θα είσθε εκτεθειμένος. 'Οπως εκτεθειμένο σας άφησαν, κύριε Πρόεδρε, και εμείς που σας αγαπούμε και σας σεβόμαστε λυπηθήκαμε, όταν πρόσφατα δόθηκε μία οικονομική ενίσχυση για εκείνους οι οποίοι έλαβαν μέρος στις Επιτροπές της Βουλής και κάποιοι καθόρισαν ποσοστά δίκην αναπηριών. 'Αλλος 30% αναπηρία, άλλος 50% , άλλος 67% και κάποιοι έμειναν εκτός. Διότι, κύριε Πρόεδρε, πώς έμειναν έξω οι κλητήρες της Βουλής ; Λίγα προσέφεραν για τη λειτουργία των Επιτροπών οι κλητήρες της Βουλής;

Και θα μου συγχωρήσετε που μπορεί να παρεξηγηθώ αλλά είναι μέσα από την καρδιά μου και παρακαλώ όλους σας να δεχθείτε ειλικρινέστατα και δεν έχουν καμία σκοπιμότητα οι λαϊκίστικες διαθέσεις. Γιατί, κύριε Πρόεδρε, έμειναν απ' έξω οι κλητήρες της Βουλής ; Δεν είναι αυτοί που έτρεχαν από γραφείο σε γραφείο σε όλους όσους ενεπλέκοντο στη λειτουργία αυτών των Επιτροπών; Και με ποια κριτήρια κάποιοι πήραν 30% και άλλοι 50% και άλλοι 67% ;

Γι' αυτό, λοιπόν, κύριε Πρόεδρε, σας κάνω έκκληση για τη δική σας την προστασία, αφήστε το σύστημα όπως υπήρχε.

'Ενα ακόμη. Μια και μίλησα για κλητήρες, δε νοείται, κύριε Πρόεδρε, απόφοιτος λυκείου, ο οποίος τοποθετήθηκε σε μια διοικητική υπηρεσία και απόφοιτος λυκείου που τοποθετήθηκε στη θέση κλητήρος, να έχει μια διαφορά 35-38χιλιάδων δραχμών. Είναι απαράδεκτο. Τα ίδια προσόντα.Να δεχθώ τη διαφορά του χρόνου, να τη δεχθώ. Αλλά άτομα τα οποία μπήκαν στην υπηρεσία την ίδια μέρα και τοποθετήθηκαν σε δύο διαφορετικές θέσεις με τα ίδια προσόντα, να έχουν μία διαφορετική ρύθμιση στο θέμα των αποδοχών;

Με αυτές τις παρατηρήσεις και αφού για μία ακόμη φορά συγχαρώ τον Πρόεδρό μας για τις προσπάθειες που κάνει για την αναβάθμιση του Κοινοβουλίου, εγώ και παρά τις επιφυλάξεις που έχω, θα ψηφίσω τον Κώδικα, με τη βεβαιότητα ότι όποια λάθη έχουν γίνει, εδώ είμαστε να τα διορθώσουμε στη διάρκεια , που έχουμε όλοι εδώ μέσα και που πιστεύουμε ότι όλοι βοηθούμε στην αναβάθμιση του Κοινοβουλίου, παρά τα πυρά που δεχόμεθα από κάθε κατεύθυνση και σε μεγάλο ποσοστό, στο μέγιστο ποσοστό τα δεχόμεθα αδίκως. Ευχαριστώ.

(Χειροκροτήματα από την Πτέρυγα της Νέας Δημοκρατίας)

ΠΡΟΕΔΡΕΥΩΝ (Παναγιώτης Σγουρίδης): Ο κ. Ιωάννης Καρακώστας έχει το λόγο.

ΙΩΑΝΝΗΣ ΚΑΡΑΚΩΣΤΑΣ: Κύριε Πρόεδρε κυρίες και κύριοι συνάδελφοι, για να λειτουργεί σωστά η Δημοκρατία είναι απαραίτητο να λειτουργύν σωστά οι υπηρεσίες και οι φορείς που υπηρετούν και στηρίζουν τους δημοκρατικούς μας θεσμούς. Ευθύς εξ' αρχής θα πρέπει, κύριε Πρόεδρε, να επισημάνω ότι η λειτουργία της Δημοκρατίας έχει οικονομικό κόστος. Εμείς, με βάση τη σημερινή πραγματικότητα θα πρέπει με το ήθος μας να εξαλείψουμε αυτήν την περιρρέουσα κακή αντίληψη και νοοτροπία που μερικοί θέλουν να περάσουν στο Λαό μας, ότι οι Βουλευτές είναι αναξιόπιστοι και ότι καλοπληρώνονται και δεν προσφέρουν το έργο.

Αν επικρατήσει αυτή η αντίληψη και πέσουμε σ' αυτήν την παγίδα, αλίμονό μας. Τότε η Βουλή θα μετατραπεί σε λέσχη πλουσίων, γιατί οι απλοί πολίτες θα πάψουν να ενδιαφέρονται για τα κοινά.

Θα σας υπενθυμίσω, κύριε Πρόεδρε, ότι στην Αρχαία Αθήνα οι Βουλευτές εσιτίζοντο, διαιτώντο και εκοιμώντο στο Πρυτανείο.Και ακόμη οι απλοί πολίτες που μετείχαν στις συνελεύσεις της Βουλής, έπαιρναν και εκείνοι έναν ελάχιστον οβολόν. 

Και το αξιοπερίεργο είναι πως όταν η Αθηναϊκή Πολιτεία δεν είχε να καταβάλει αυτόν τον οβολό, περιήλθε η εξουσία στους πλουσίους και έτσι περιέπεσε η Δημοκρατία σε παρακμή.

Το νομοσχέδιο που συζητούμε βαίνει προς μια θετική κατεύθυνση για να λειτουργήσουν σωστά οι θεσμοί του Κοινοβουλίου μας. Ο νέος Κανονισμός της Βουλής Μέρος Β', είναι σημαντικός και απαραίτητος για την εύρυθμη λειτουργία της Βουλής και πολύ σωστά έρχεται επίκαιρα προς ψήφιση.

Ιδιαίτερα θέλω να επισημάνω, ότι είναι σημαντική η προσπάθεια του κυρίου Προέδρου της Βουλής, που φέρνει το εν λόγω νομοσχέδιο, γιατί λύνονται πολλά προβλήματα δυσλειτουργίας των υπηρεσιών της Βουλής.

Με το νέο Κανονισμό πράγματι δίδονται νέες προοπτικές στη λειτουργία και το ρόλο των υπαλλήλων της Βουλής, οι οποίοι θα εξυπηρετούν καλύτερα, τόσο τη Βουλή που είναι το κύριο όργανο της νομοθετικής λειτουργίας, όσο και τους Βουλευτές, οι οποίοι είναι φορείς αυτής της νομοθετικής λειτουργίας.

Με το νέο Κανονισμό, σωστά ρυθμίζεται η διάρθρωση των υπηρεσιών σε τρεις γενικές διευθύνσεις και επίσης είναι σωστή η αναβάθμιση της υπηρεσίας των διεθνών και δημοσίων σχέσεων.

Επίσης, οι υπηρεσίες της Βουλής αναβαθμίζονται με την ηλεκτρονική μηχανοργάνωση, που θεσμικά πλέον κατοχυρώνεται με το νομοσχέδιο.

'Εχω όμως την αίσθηση, ότι ο υπό ψήφιση Κανονισμός, που είναι ένα νομοσχέδιο εσωτερικής λειτουργίας των υπηρεσιών της Βουλής, δίνει μια νέα διάσταση, για τη λειτουργία των υπηρεσιών ενός σύγχρονου Κοινοβουλίου. 

Κύριε Πρόεδρε της Βουλής, θέλω να σας μεταφέρω, ότι η πικρία των υπαλλήλων, που θίγονται με τη διάταξη του άρθρου 88 παρ. 5, είναι μεγάλη. Οι υπάλληλοι αυτοί δε είναι λίγοι. Είναι πάρα πολλοί. Γι' αυτό θέλω να πιστεύω ότι δεν θα πρέπει το κύρος και η υστεροφημία σας, κύριε Πρόεδρε, να διακυβεύονται από μια διάχυτη αντίληψη πικρίας και αδικίας, σε βάρος μιας μερίδος υπαλλήλων, οι οποίοι ύστερα από μια μακρόχρονη προσφορά υπηρεσιών, απέρχονται με το βαθύ παράπονο ότι αδικήθηκαν.

Σελίδα 5248 

Κύριε Πρόεδρε της Βουλής, θα σας παρακαλέσω να αποκαταστήσετε αυτήν την αδικία. Δεχθείτε την απάλειψη της αποκλειστικής προθεσμίας των τριάντα ημερών, του άρθρου 88 παρ. 5 του νομοσχεδίου και δώστε και σ'αυτούς το 10% της προσαύξησης. Εσείς έχετε ευαισθησίες, κύριε Πρόεδρε, και νομίζω ότι θα ικανοποιήσετε το αίτημα αυτό, που είναι διάχυτο, που εμείς οι Βουλευτές το ακούμε και στους διαδρόμους της Βουλής, κατά μείζονα λόγο εσείς, που ζείτε μέσα και διευθύνετε τις υπηρεσίες της Βουλής. Σας ευχαριστώ.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Καρακώστα.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Κύριε Πρόεδρε, αν δεν υπάρχει κανείς να ομιλήσει παρακαλώ να μου δώσετε το λόγο.

ΠΡΟΕΔΡΕΥΩΝ (Παναγιώτης Σγουρίδης): Θα ήθελα να ρωτήσω κύριε Πρόεδρε.

Ποιος εκ των κυρίων συναδέλφων θέλει να δευτερολογήσει;

ΑΠΟΣΤΟΛΟΣ ΑΝΔΡΕΟΥΛΑΚΟΣ: Εγώ, κύριε Πρόεδρε.

ΠΡΟΕΔΡΕΥΩΝ (Παναγιώτης Σγουρίδης): Ορίστε, κύριε Ανδρεουλάκο.

Σας φθάνουν πέντε λεπτά;

ΑΠΟΣΤΟΛΟΣ ΑΝΔΡΕΟΥΛΑΚΟΣ: Πολύ πιο λίγα. Σε δύο θέματα θα αναφερθώ.

Το πρώτο αφορά το θέμα των συνταξιούχων. Το αίτημα είναι εύλογο. Το θέσαμε όλα ανεξαιρέτως τα Κόμματα, κατά τη διάρκεια των εργασιών της Επιτροπής Κανονισμού της Βουλής και είχαμε τη διαβεβαίωση από τον κύριο Πρόεδρο, ότι επειδή δεν μπορούσε να έχει μπροστά του τις οικονομικές επιπτώσεις και ήθελε να έχει τη μελέτη των ειδημόνων πάνω σ' αυτό το θέμα, ζήτησε έναν εύλογο χρόνο, για να το αντιμετωπίσει. Ο εύλογος χρόνος δεσμεύτηκε να μην είναι μείζων των έξι μηνών. Κρατάμε αυτήν τη δέσμευση του κυρίου Προέδρου και πιστεύουμε ότι ένα εύλογο και δίκαιο αίτημα, όπως των συνταξιούχων, δηλαδή να υπάρξει συνάρτηση της συντάξεώς τους, με τις αποδοχές των εν ενεργεία συναδέλφων τους, θα πρέπει να βρει, στο μέτρο βεβαίως των οικονομικών δυνατοτήτων, κάποια δικαίωση.

Το δεύτερο θέμα αναφέρεται στις αποδοχές μας . Είμεθα, το Βουλευτικό Σώμα, στο κέντρο επιθέσεων από πολλές πλευρές. Μία από τις αιτιάσεις οι οποίες με ευκολία εκπέμπονται εναντίον μας είναι ότι είμεθα ηγεμονικά αμειβόμενοι. Ακούγεται δε, κύριε Πρόεδρε, ότι ο μισθός μας είναι εκατομμύρια και δύο και τρία και τέσσερα. 'Ετσι λέγεται. Είπατε να δώσετε μία συνέντευξη. Το πιο καλό και το πιο ωφέλιμο και χρήσιμο θα είναι να γίνει μία συζήτηση εδώ, να δούμε, έχουμε προνόμια και ποια είναι τα προνόμια; Διότι ο Ελληνικός Λαός, πιστεύω, ότι έχει σε μεγάλο βαθμό παραπληροφορηθεί πάνω σ' αυτό το θέμα, το οποίο δηλητηριάζει τις σχέσεις των εκπροσώπων του Λαού με το Λαό, απ' όπου και αντλούμε την πληρεξουσιότητα και τη νομιμοποίησή μας. Θα πρέπει, λοιπόν, να γίνει μία ανοιχτή συζήτηση, να βάλουμε τους αριθμούς κάτω, να δούμε, είμεθα ηγεμονικώς αμειβόμενοι ή είναι πενιχρές οι αποδοχές της βουλευτικής αποζημιώσεως μέχρι σημείου να υπονομεύουν την ανεξαρτησία μας ή να φράσσουν το δρόμο σε όσους φιλοδοξούν να υπηρετήσουν μέσα από αυτά τα έδρανα την πολιτική ζωή του Τόπου και τον Ελληνικό Λαό ώστε εδώ μέσα να κατακλυσθούμε είτε από γόνους είτε από γαμπρούς πλουσίων οικογενειών; Θα πρέπει κάποτε να δούμε το πρόβλημα κατάματα και να πάρουμε τις αποφάσεις μας. Μία συζήτηση εδώ, ενώπιος-ενωπίω του Ελληνικού Λαού είναι απόλυτα επιβεβλημένη.

ΠΡΟΕΔΡΕΥΩΝ (Παναγιώτης Σγουρίδης): Ευχαριστούμε, κύριε Ανδρεουλάκο.

Ο κ. Αυδής έχει το λόγο.

ΛΕΩΝΙΔΑΣ ΑΥΔΗΣ: 'Εχω την εντύπωση ότι οι εκατέρωθεν απόψεις έχουν εκτεθεί και δεν υπάρχει κάποια ανάγκη αντίκρουσης και συνέχισης της συζήτησης. Αλλά αισθάνομαι εγώ την ανάγκη να κάνω μία δευτερολογία, επειδή με τον κύριο Πρόεδρο της Βουλής με συνδέει μια γνωριμία, η οποία μετρά σε κλάσματα αιώνος, με πολύ μικρό παρονομαστή!

ΠΡΟΕΔΡΕΥΩΝ (Παναγιώτης Σγουρίδης): Μην αποκαλύπτετε τα χρόνια σας!

ΛΕΩΝΙΔΑΣ ΑΥΔΗΣ: Και γι'αυτό αισθάνομαι ότι ορισμένα πράγματα πρέπει να τα διευκρινίσουμε. Το πρώτο είναι ότι εμείς μιλήσαμε για τα σημεία ...

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Τα 3/5 αιώνος. 'Οσο βάζουμε...

ΛΕΩΝΙΔΑΣ ΑΥΔΗΣ: Το 3/5 καλό είναι, μεγάλο είναι!

Το πρώτο θέμα είναι ότι εμείς τα θετικά στοιχεία που βρίσκουμε στον Κανονισμό τα είπαμε. Επίσης εκθέσαμε τα αρνητικά, όσο μπορούσαμε πιο τεκμηριωμένα, χωρίς καμιά διάθεση εντυπωσιασμού. Τον όρο "πολιτική ηγεσία" που χρησιμοποιήσαμε νομίζω ότι από τις τρεις-τέσσερις φορές που μέτρησε ο κύριος Πρόεδρος, μία τουλάχιστον το είπα εντός εισαγωγικών. Και εξεφώνησα τα εισαγωγικά. Εν πάση, όμως, περιπτώσει, όταν παραπέμπει το σχέδιο του Κανονισμού σε ρυθμίσεις όπως είναι τα υπηρεσιακά συμβούλια κ.λπ., που είναι φτιαγμένες για οργανισμούς με πολιτική ηγεσία, νομίζω ότι το ίδιο το σχέδιο παραπέμπει στον όρο "πολιτική ηγεσία", ο οποίος εν πάση περιπτώσει δεν ταυτίζεται με τον όρο "κομματική ηγεσία".

Ο κύριος Πρόεδρος διευκόλυνε τη συζήτηση γιατί αντελήφθη ότι δεν υπάρχουν προσωπικές αιχμές και έθεσε τα θέματα στο θεσμικό επίπεδο, όπου τα θέτουμε και εμείς. Εμείς έχουμε τη συναίσθηση ότι μιλάμε για μία ρύθμιση και ότι η ρύθμιση αυτή θα πρέπει να είναι τέλεια και ανεξάρτητη από πρόσωπα και να επιβάλει τον τρόπο της κίνησης σε κάποιες σχέσεις προσώπων. Δεν είναι στενόκαρδες οι παρατηρήσεις μας. Ο κύριος Πρόεδρος τις θεώρησε μικρού βεληνεκούς. Δεν θυμάμαι τον όρο ακριβώς, αλλά αυτή ήταν η έννοια.

Θα προσέξατε ότι όλες μας οι παρατηρήσεις και αντιρρήσεις ξεκινάνε από τη βαθιά μας πίστη στην αξία του ανθρώπου, στον άνθρωπο. Εμείς πιστεύουμε ότι και οι υπάλληλοι και οι πολιτικοί και οι διευθύνοντες και όλοι, πολύ καλύτερα θα λειτουργούσαν αν υπήρχε ένα καλύτερο θεσμικό πλαίσιο. Αυτό είναι αποτέλεσμα μιας πίστης στον άνθρωπο. Επομένως θα μπορούσαμε να κατηγορηθούμε, ίσως, για ρομαντικοί, ίσως να μπορούσαμε να κατηγορηθούμε για οραματιστές, αλλά ποτέ για μικρόψυχοι.

Εμείς πιστεύουμε ότι η κινητήρια δύναμη όλων αυτών των ρυθμίσεων είναι οι άνθρωποι και για να λειτουργήσουν οι άνθρωποι έχουν ανάγκη από ένα δίκαιο θεσμικό πλαίσιο και αυτό επιδιώξαμε να κάνουμε.

Πράγματι δεν μπορούμε να παραβλέψουμε ότι στα περισσότερα σημεία, εκτός από ένα-δύο που επισημάναμε, το σχέδιο του Κανονισμού αποτελεί βελτίωση σε σχέση με την υπάρχουσα κατάσταση.

Αλλά δεν πρέπει από την άλλη μεριά να λησμονούμε ότι υπάρχει ένα πλαίσιο αναφοράς, πολύ πιο προοδευμένο από το πλαίσιο αναφοράς που υπήρχε όταν θεσπίστηκαν οι προηγούμενοι Κανονισμοί. Σήμερα μιλάμε για το ν. 2190, που παρά τις επιφυλάξεις μας, περιέχει μία σειρά θετικών ρυθμίσεων και ανεξάρτητα με το εάν εμείς θα θέλαμε να είναι ανάλογη η εφαρμογή του 2190 ή όχι, νομίζουμε ότι είναι μία κατάκτηση από την οποία δεν έπρεπε να πάει πίσω το νομοσχέδιο.

Εάν εμείς επικρίνουμε το σχέδιο του Κανονισμού, διότι δεν προβλέπει πραγματικά ότι ο 2190 θα εφαρμοσθεί, δε φταίμε εμείς για τη σημασία που δίνουμε σ' αυτήν τη ρύθμιση, διότι ανάμεσα στις τομές που κάνει το σχέδιο του Κανονισμού, σύμφωνα με την εισηγητική έκθεση, είναι η εισαγωγή του 2190. Και εμείς που λέμε ότι φοβόμαστε ότι με τις ρυθμίσεις που περιέχονται σ' αυτό το σχέδιο, δεν πρόκειται στο δήλο μέλλον να εφαρμοσθεί ο 2190, μάλλον έμμεσα τασσόμαστε υπέρ της αρχής της εφαρμογής αυτών των εγγυήσεων της αδιάβλητης επιλογής των υπαλλήλων.

Για τα τρία πέμπτα, επειδή ο κ. Τσαφούλιας έθεσε το θέμα, ειπώθηκε στην Επιτροπή από κάποιον για τα τρία πέμπτα και εφόσον το λέει ο κ. Τσαφούλιας, αυτό θα είναι το ακριβές. Εγώ, όμως, είπα ότι για μας δεν αλλάζει τίποτα, έστω και αν για να σχηματισθεί πλειοψηφία, χρειάζεται στο Πλειοψηφούν Κόμμα να προστεθεί ένα ακόμη Κόμμα.

Σελίδα 5249 

Είναι μία γνωστή θέση μας αυτή, και νομίζω ότι δεν πρέπει να παραπονείται κανείς γι' αυτό, και ούτε αποδώσαμε σε κανέναν δόλο. Είπαμε απλώς πού οδηγεί η ρύθμιση. Αυτά τα είπαμε γιατί δεν είναι ολιστική η αντίληψή μας. Είναι βαθιά ανθρώπινη και απορρέει από την πίστη μας στην αξία του ανθρώπου.

ΠΡΟΕΔΡΕΥΩΝ (Παναγιώτης Σγουρίδης): Ο κ. Κουβέλης έχει το λόγο.

ΦΩΤΗΣ ΚΟΥΒΕΛΗΣ: Κύριε Πρόεδρε, θα επαναλάβω εκείνο το οποίο είπα στην πρωτολογία μου. 

Κύριε Πρόεδρε, αυτός ο Κανονισμός της Βουλής θα κριθεί στο πεδίο της εφαρμογής και της ουσιαστικοποίησής του. Θέλω να πιστεύω ότι θα καταβάλλετε κάθε προσπάθεια προκειμένου η αξιοκρατία να προωθηθεί μεταξύ των υπαλλήλων της Βουλής.

Επιτρέψτε μου, όμως, κύριε Πρόεδρε, να επισημάνω και εγώ με την σειρά μου, ότι υπάρχει η ανάγκη σεβασμού της ισότητας των υπαλλήλων στο επίδομα της υπερωριακής απασχόλησης. Η αναφορά μου γίνεται προκειμένου να καταγραφεί, διότι φοβάμαι -και δεν αφορά τον παρόντα Πρόεδρο της Βουλής τον κ. Κακλαμάνη, - ότι εάν διαταραχθεί αυτή η αρχή της ισότητας, θα δημιουργηθούν μεγάλα προβλήματα στις σχέσεις, άρα και στην απόδοση των υπαλλήλων. 

Το δεύτερο ζήτημα που θέλω επίσης να επισημάνω, είναι ότι εκκρεμεί η υποχρέωση της Βουλής για την πλήρη αποκατάσταση ολίγων, πράγματι ολίγων υπαλλήλων, που εδιώχθησαν από τη δικτατορία.

Ο κύριος Πρόεδρος της Βουλής ο κ. Κακλαμάνης, έχει διαβεβαιώσει την Επιτροπή Κανονισμού στην οποία μετέχω ως Αντιπρόεδρός της, ότι θα καταβάλλει κάθε προσπάθεια και θα αναζητήσει τις δυνατότητες, ώστε η αποκατάσταση αυτών των υπαλλήλων, να υπάρξει πλήρως.

Και μία τρίτη επισήμανση, κύριε Πρόεδρε, είναι εκείνη που αφορά στην αναστολή της δικηγορίας των δικηγόρων.

Νομίζω ότι είναι αρκετές οι διατάξεις που καθιερώνονται από τον Κώδικα των Δικηγόρων και δε χρειάζεται να οδηγηθείτε στις διατάξεις αυτές που προβλέπονται απο τον Κανονισμό. Η διαπιστωτική πράξη για την αυτοδίκαιη παραίτηση του υπαλλήλου, δικηγόρου από τα καθήκοντα του υπαλλήλου, νομίζω ότι είναι μία δρακόντεια ποινή και πρόβλεψη και δώστε τουλάχιστον τη δυνατότητα, αυτήν τη διαπιστωτική απόφαση, να την εκδίδει το Υπηρεσιακό Συμβούλιο. 

Και ένα τέταρτο ζήτημα που ήθελα να θέσω και με τη μορφή ερωτήματος: Κύριε Πρόεδρε, στη Βουλή υπηρετούν ειδικοί επιστήμονες σε θέματα Ευρωπαϊκής 'Ενωσης και διεθνών οργανισμών, οι οποίοι δεν έχουν υπαλληλική σχέση. Υπάρχει η προηγούμενη ρύθμιση του άρθρου 152 του Κανονισμού της Βουλής και το ερώτημα που τίθεται είναι, τι θα γίνει μ' αυτούς τους συνεργάτες της Βουλής, οι οποίοι έχουν δώσει σημαντικό και αξιόλογο έργο.

Θα τους δώσετε τη δυνατότητα να εξελίσσονται; Θα τους δώσετε τη δυνατότητα να παραμένουν συνεργάτες και μάλιστα συνεργάτες με ειδική γνώση για την προαγωγή των θεμάτων που αφορούν στην Ευρωπαϊκή 'Ενωση, αλλά και στους διεθνείς οργανισμούς; 'Οταν όλοι μιλούν για αναβάθμιση των υπηρεσιών της Βουλής σε σχέση με τις ευρωπαϊκές υποθέσεις, ο Κανονισμός ουσιαστικά καταργεί αυτές τις οργανικές θέσεις των ειδικών εμπειρογνωμόνων σε θέματα Ευρωπαϊκής 'Ενωσης και διεθνών οργανισμών.

Ειλικρινά αναμένω την απάντησή σας, διότι υπάρχει εκκρεμότητα ή ασάφεια -θα έλεγα- για την τύχη αυτών των συνεργατών της Βουλής.

Τελειώνοντας, κύριε Πρόεδρε, θέλω να επισημάνω για άλλη μια φορά, ότι εδώ είμαστε για να κρίνουμε την πορεία εφαρμογής αυτού του Κανονισμού. Θέλω να πιστεύω ότι ο παρών Πρόεδρος της Βουλής θα καταβάλει κάθε προσπάθεια για να ανταποκριθεί σε όλα εκείνα τα οποία και στην Επιτροπή, αλλά και σήμερα στην Ολομέλεια της Βουλής, διετύπωσε όχι μόνο ως άποψη και ευχή, αλλά και ως διεκδίκηση για την αναβάθμιση πράγματι του κύρους του Ελληνικού Κοινοβουλίου.

Εγώ είμαι αισιόδοξος άνθρωπος και πιστεύω ότι υπάρχουν έντιμοι πολιτικοί. Ανάμεσα σε αυτούς συγκαταλέγω, χωρίς να τον φιλοφρονώ, τον Πρόεδρο της Βουλής, αλλά και τα άλλα μέλη του Προεδρείου. Πιστεύω ότι ο κοινός αγώνας των εντίμων πολιτικών θα εγερθεί ως τοίχος εναντίον όλων εκείνων που θέλουν στην κυριολεξία να υποβαθμίσουν το έργο, την αξιοπιστία, αλλά και την αποτελεσματικότητα των Ελλήνων Βουλευτών. 

ΠΡΟΕΔΡΕΥΩΝ (Παναγιώτης Σγουρίδης):Ευχαριστούμε τον κ. Κουβέλη.

Ο κ. Τσαφούλιας έχει το λόγο.

ΓΕΩΡΓΙΟΣ ΤΣΑΦΟΥΛΙΑΣ:Πράγματι και εγώ είμαι υπέρ της αποκατάστασης των διωχθέντων επί των ημερών της δικτατορίας και θα πρέπει οπωσδήποτε να γίνει αυτό, διότι δεν είναι μόνο δίκαιο, αλλά είναι και ιστορικής μνήμης γεγονός, το οποίο μας δημιουργεί την υποχρέωση αυτήν τη στιγμή, να αντιληφθούμε τι έγινε τότε και πώς εμείς τώρα θα τιμήσουμε εκείνους που διώχθησαν.

Επίσης, θέλω να επισημάνω ότι η διάταξη την οποία έθεσε ο Πρόεδρος της Βουλής -και επέμεινε επ' αυτού- διά τους δικηγόρους να μην τελούν εν αναστολή, πέρα από οποιαδήποτε συναδελφικότητα που μπορεί να έχουμε προς τους ανθρώπους αυτούς, διότι πολλοί από εμάς είμαστε δικηγόροι, η αλήθεια είναι ότι δεν μπορούν να ασκούν το επάγγελμα του δικηγόρου με τον τρόπο τον οποίο το ασκούσαν. Δεν μπορούν να εγκαταλείπουν τις θέσεις τους από τη Βουλή για να δημιουργήσουν επαγγελματική στέγη κεκαλυμμένη εκεί. 'Ηταν μια μορφή κάλυψης και υπό την έννοια του επηρεασμού ότι είναι δικηγόροι στη Βουλή, δημιουργούν και άνισα μέσα λειτουργίας ενός κρυφού επαγγελματικού βίου, που απαγορεύεται.

Επομένως και οι ίδιοι οι δικηγόροι οι οποίοι είναι στη μαχόμενη δικηγορία, όταν έβλεπαν σε γραφεία να λειτουργούν σαν δικηγόροι αυτοί που δεν είχαν το δικαίωμα να ασκήσουν δικηγορία, χρησιμοποιώντας άλλους δικηγόρους, αγανακτούσαν όταν έβλεπαν το φαινόμενο αυτό που είναι λειτουργία μιας ανήθικης συναλλαγής. Δεν επιτρέπεται αυτή η συναλλαγή. 'Η ζευγάς-ζευγάς ή παπάς-παπάς. Πρέπει να καθήσει εδώ να δώσει το παράδειγμα, να δώσει τον αγώνα, να δώσει τη μάχη. Είναι υπάλληλος της Βουλής και σ'αυτό το σημείο συμφωνώ με τον Πρόεδρο. Δεν μπορούμε να κρυβόμαστε πίσω από το δάκτυλό μας. Πρέπει να λέμε καθαρά την αλήθεια και προς τον Ελληνικό Λαό. Αυτό έπρεπε να γίνει γι'αυτούς που είναι μόνιμοι και ασκούσαν αυτό το επάγγελμα.

'Οσον αφορά το θέμα που έθιξε ο κ. Παυλόπουλος, δηλαδή εάν είναι αντισυνταγματική η εφαρμογή των διατάξεων του ν. 2190 εν σχέσει με τό ότι εμείς αποτελούμε ιδιαιτερότητα, αποτελούμε αυτονομία, αυτοτέλεια προς τον άλλο κρατικό τομέα της Διοίκησης, εγώ νομίζω ότι δεν υπάρχει καμία αντισυνταγματικότητα. Δεν μπορεί δηλαδή να θεωρηθεί ότι υπάρχει συνταγματικό πρόβλημα εκ του ότι λειτουργούν οι διατάξεις του ν. 2190 για να προσληφθεί προσωπικό στη Βουλή. Είναι ένας μηχανισμός του νόμου, τον οποίο χρησιμοποιεί η Βουλή υπό την έννοια οποιασδήποτε αυτοτελείας και αυτονομίας. 'Εχουμε αυτοτέλεια και αυτονομία σαν Βουλή. 'Εχουμε αυτό το καθεστώς, ας πούμε. Ο τρόπος με τον οποίο θα χρησιμοποιήσουμε το νόμο 2190 και θα ζητήσουμε να εφαρμοστούν οι διατάξεις αυτές -εμείς θα το ζητήσουμε- προκειμένου να λάβουμε προσωπικό, δεν περιέχει έννοια αντισυνταγματικότητας, ούτε δημιουργείται συνταγματικό πρόβλημα.

Εάν προσλάβουμε προσωπικό βάσει αυτών των διατάξεων του ν. 2190, επειδή εμείς το αποφασίζουμε στον Κανονισμό μας, πώς είναι δυνατόν να είναι αντισυνταγματικό; Εγώ δεν το βλέπω πουθενά αυτό. Και όχι γιατί θέλω να υπερασπισθώ τον Πρόεδρο της Βουλής. Με οποιαδήποτε ερμηνεία είτε καθαρά γραμματική είτε διασταλτική είτε άλλη, δεν είναι αντισυνταγματικό.

Γιατί ο 2190 είναι κάτι που εθεσπίσθη στο Eλληνικό Κράτος, προκειμένου να εξασφαλισθεί η αρχή της ισότητας και της Δικαιοσύνης.

Εμείς τώρα, όταν λέμε αυτό το οποίο το έχουμε σαν αρχή 

Σελίδα 5250 

ισότητας και Δικαιοσύνης ότι είναι αντισυνταγματικό, βάλλουμε και εναντίον του ν. 2190 μέσω του ότι δημιουργούνται δήθεν προβλήματα για τη συνταγματικότητά του. Νομίζω ότι αυτό δεν είναι σωστό.

Πέραν από τον Κανονισμό, όσον αφορά τώρα το πρόβλημα για το έργο μας, πρέπει να διδαχθεί η αληθινή διάσταση του έργου, που ασκούμε σαν Βουλευτές, σε ολόκληρο τον Ελληνικό Λαό. Πρέπει να γίνει διδαχή. Πρέπει να αποδειχθεί, μέσα από τους αγώνες μας, μέσα από την πληροφόρηση, μέσα από ένα τηλεοπτικό δίκτυο που θα πρέπει να έχει η Βουλή και μόνο, η αλήθεια του έργου το οποίο κάνουμε, για ποια ιδανικά αγωνιζόμαστε και ποιοι είμαστε εδώ μέσα όπου έχουμε φθάσει για να αντιπροσωπεύουμε το 'Εθνος και να είμαστε νομοθέτες. Αυτό δεν έχει γίνει. Και είμαστε έρμαια στην οποιαδήποτε διάβρωση των Μέσων Ενημέρωσης, που κατευθύνονται μέσα από οργανωμένα κυκλώματα κεφαλαίων. Αυτό είναι ένα άλλο πρόβλημα, που πρέπει να το αντιμετωπίσουμε, ώστε τότε να αντιληφθεί ο Ελληνικός Λαός και τι παίρνουμε και τι πρέπει να παίρνουμε. Και θα αποφασίσει ο ίδιος, πέρα για πέρα, αφού ακουσθεί η φωνή του έργου που επιτελούμε. 'Οταν σιωπούμε και δεν αντιδρούμε, δεν πολεμάμε τα βρώμικα κυκλώματα, θα είμαστε πάντοτε υποχείρια εκείνων οι οποίοι δημιουργούν αυτές τις φανερές εντυπώσεις.

ΠΡΟΕΔΡΕΥΩΝ (Παναγιώτης Σγουρίδης): Ο Πρόεδρος της Βουλής κ. Απόστολος Κακλαμάνης έχει το λόγο.

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Κύριοι συνάδελφοι, πρέπει, κλείνοντας και τη συζήτηση αυτή, να εκφράσω τις ευχαριστίες μου. Με απόλυτα ειλικρίνεια το λέω αυτό. Γιατί νομίζω ότι παρά τις διαφορές απόψεων που εκφράστηκαν σε ορισμένα σημεία, υπήρξε απόλυτη καλή πίστη στην τοποθέτηση και των Κομμάτων και των συναδέλφων, που πήραν το λόγο για να διατυπώσουν τις απόψεις τους.

Και θέλω επίσης να πω ότι στην πορεία εφαρμογής του νόμου αυτού, θα παρακαλέσω και τα Κόμματα και τα μέλη της Επιτροπής του Κανονισμού και κάθε άλλον συνάδελφο, να συζητεί μαζί μου θέματα τα οποία υποπίπτουν στην αντίληψή του και έχει άποψη. Και ίσως μια συζήτηση και μαζί μου, αν ακούσει και την altera pars, την άλλη πλευρά, την άλλη άποψη, μπορεί να τον βοηθήσει να έχει περισσότερο ολοκληρωμένη και ασφαλέστερη γνώμη για το συγκεκριμένο θέμα.

Κύριοι συνάδελφοι, διερωτηθήκατε άραγε; 'Εχω προσωπικό λόγο, συνεργαζόμενος από το 1974 ως Βουλευτής και από το 1993 ως Πρόεδρος της Βουλής, να μη θέλω να ικανοποιήσω αιτήματα τα οποία αρκετοί από σας που τα υιοθέτησαν και τα ανέπτυξαν, προφανώς τα εθεώρησαν δίκαια; Κανείς δεν υποστηρίζει μια άδικη υπόθεση και μάλιστα σ' ένα χώρο όπου είναι εύκολο να διαπιστωθεί το άδικο ή το δίκαιο της τοποθέτησής του.

Τα ζητήματα στα οποία μείνατε περισσότερο υπάρχουν κάποιες πλευρές, τις οποίες δεν έχετε ορισμένοι υπόψη σας και πρέπει εγώ να σας πω.

Σε ό,τι αφορά το περίφημο 10%, με το ν. 1505/85 για το ενιαίο μισθολόγιο έγιναν τα διάφορα μισθολογικά κλιμάκια και ο υπάλληλος εξαντλούσε την όποια προσδοκία του στο τριακοστό δεύτερο έτος της υπαλληλικής του σταδιοδρομίας. 'Οταν ετέθη σε εφαρμογή από τον τότε Υπουργό Οικονομικών τον κ. Τσοβόλα, τον Πρόεδρο του ΔΗ.Κ.ΚΙ., ανέκυψε το θέμα -εγώ το θυμάμαι, γιατί ήμουν τότε Υπουργός Προεδρίας- μαζί με διάφορες πληροφορίες οι οποίες κυκλοφορούσαν τότε, ότι θα αλλάξουν οι προϋποθέσεις συνταξιοδότησης των δημοσίων υπαλλήλων, ότι έρχονται τα πάνω κάτω και υπήρξε ένα κύμα φυγής από την κρατική μηχανή.

Ενώ ήταν ίσως και σκόπιμο να διευκολυνθεί αυτή η έξοδος, υπήρξε ο κίνδυνος μιας απογύμνωσης από τα πλέον έμπειρα στελέχη, τα παλαιότερα στελέχη.

Ετέθη, λοιπόν, αυτό ως κίνητρο για να μη φύγουν, ότι "μείνετε και θα πάρετε όταν φθάσετε στα τριάντα δύο χρόνια φεύγοντας 10% στο μισθό των πέραν των τριάντα δύο ετών".

Αυτή η διάταξη το '89 μεταφέρθηκε στη Βουλή, όταν έπαψε να έχει λόγο ύπαρξης στην υπόλοιπη Δημόσια Διοίκηση. Κατηργήθη στην υπόλοιπη Δημόσια Διοίκηση και ήρθε η ώρα να καταργηθεί και στη Βουλή. Δεν υπάρχει κανένας λόγος να λες σε έναν υπάλληλο ο οποίος έχει τη δυνατότητα στα είκοσι εννέα του χρόνια να συνταξιοδοτηθεί και αν οι λόγοι δε συντρέχουν για να συνεχίσει, είτε διότι το χρειάζεται η υπηρεσία, είτε διότι αυτός θέλει να εργάζεται, αλλά δε θα περιμένει ένα 10%, να μείνει μέχρι τα τριάντα δύο χρόνια, επειδή υπήρχε δικαιολογημένα η προσδοκία σ'αυτό το 10% υπαλλήλων που τώρα με την εθελουσία έξοδο καλούνται, εάν θέλουν, να αποφασίσουν να φύγουν. Γιατί πρέπει να γνωρίζετε ότι από την θητεία των είκοσι επτά ετών και πέραν, είναι όλοι όσοι είχαν προσληφθεί προδικτατορικά. Οι υπόλοιποι, αυτοί που προσελήφθησαν μετά την μεταπολίτευση, έχουν από είκοσι δύο, είκοσι τρία χρόνια και λιγότερο.

Δεν μπορούμε να πούμε, λοιπόν, σε υπαλλήλους που έχουν τώρα δέκα χρόνια μπροστά τους για να φθάσουν σ'αυτό το τριάντα δύο, ότι "ξέρετε αυτό που τότε γι'αυτούς τους λόγους και εκεί θεσπίστηκε, εμείς θα το διατηρήσουμε". Δεν έχει καμία έννοια, πέραν της διαφοροποίησης υπαλλήλων της Βουλής από τους άλλους υπαλλήλους του Δημοσίου, οι οποίοι δε θα περιμένουν δέκα χρόνια, γιατί δεν το παίρνουν καν και εκείνοι που είναι πέραν του ορίου των τριάντα δύο ετών.

Είπαμε, λοιπόν, σ'αυτούς οι οποίοι θα φύγουν από τα είκοσι επτά, να κάνουμε μία κλιμάκωση και όχι μάλιστα, αυτή που μας εισηγήθηκαν τα ανώτατα κλιμάκια, εκ των οποίων απορρέουν και πάρα πολλές από τις φήμες, ακόμα και από την ενημέρωση που καλοπίστως εσείς δέχεσθε. 

Η εισήγηση που είχαμε ήταν να δώσουμε 30% σε όσους φεύγουν, όσα χρόνια και να έχουν, πάνω στο ποσό που θα πάρουν ως αρωγή από το επικουρικό ταμείο που έχουν εδώ, κάτι που είναι εντελώς άδικο. Δηλαδή, κάποιος που θα φύγει σε έξι μήνες, σύμφωνα με το καταστατικό παίρνει τόσους μισθούς εξερχόμενος, θα του δώσουμε και 30% και ένας που φεύγει από τα είκοσι επτά και παίρνει λιγότερους μισθούς, θα του δώσουν και εκείνου το 30%.

Κάναμε, λοιπόν, την κλιμάκωση, 40% σ'αυτούς που έχουν πιο πολύ χρόνο ακόμη μπροστά τους, 30% σ'αυτούς που έχουν φθάσει στο τριακοστό, 20% σ'αυτούς που έχουν φθάσει στο τριακοστό δεύτερο και μαζί με το 10% είναι κανονικά και λογικά όλοι ικανοποιημένοι. Δεν καταλαβαίνω γιατί τόσο πολύ επιμείναμε σ'αυτό το θέμα.

Με αφορμή όμως αυτό, καθώς και άλλα οικονομικά ζητήματα που ετέθησαν, θέλω να δηλώσω κατά τον πιο κατηγορηματικό τρόπο, κύριοι συνάδελφοι, ότι δεν προτίθεμαι να εισηγηθώ οποιαδήποτε τροποποίηση του Κανονισμού.

'Ο,τι είναι, μια δραχμή παραπάνω ή παρακάτω ο Προϋπολογισμός αυτού του Κανονισμού, αυτό και είναι. Και τούτο για να μην παραπλανόνται -χωρίς τη θέλησή τους, προφανώς- εργαζόμενοι, οι οποίοι θα πουν "κάτι είπαν για τους δύο μήνες, ας περιμένουμε και τους δύο μήνες". Δεν πρόκειται να υπάρξει κάτι τέτοιο.

'Οταν είπα εγώ για δύο μήνες αναφέρθηκα στη διάταξη που διατύπωσα, ότι το άρθρο 118 παράγραφος 5 του πρώτου μέρους του Κανονισμού μιλάει για την κωδικοποίηση που γίνεται στα άλλα νομοθετήματα. Ισχύει και εδώ, μόνο που θα πρέπει -αυτή είναι η πρόβλεψή μου, γι' αυτό το βάζω εκεί- να κάνουμε μέχρι δύο μήνες ένα "ξαναχτένισμα", διότι όπως είδατε, υπήρξαν και φραστικά και συντακτικά λάθη και στο τυπογραφείο παρέπεσαν κάποια πράγματα και αναγκάσθηκα και σας είπα κάποιες διορθώσεις.

Πιο πριν, μου είπε ο κ. Ανδρεουλάκος, ότι στη διάταξη που αναφέρεται στο Διπλωματικό Γραφείο της Βουλής, είναι σωστό, αντί να πούμε "βαθμός τουλάχιστον πρέσβη", να πούμε "βαθμός πρέσβη", γιατί αυτός είναι και ο καταληκτικός.

Ας εξηγηθούμε, λοιπόν, σ' αυτό το σημείο. Σε ό,τι αφορά τον ν. 2190, πιστεύω ότι αφού το Σύνταγμα λέει ότι η Βουλή με τον Κανονισμό της ρυθμίζει τα της λειτουργίας της, είναι ελεύθερη η Βουλή να ρυθμίσει, όπως αυτή αποφασίσει, τα της λειτουργίας της. Εάν αντί να κάνει αυτή έναν εσωτερικό διαγωνισμό, τον κάνει η Επιτροπή του Κανονισμού, όπως μου εισηγείσθε, κύριοι συνάδελφοι, κανένας από εσάς δε θα θέλει τον μπελά των χιλιάδων υποψηφίων που θα αναζητούν τα 

Σελίδα 5251 

μέλη της Επιτροπής του Κανονισμού, που αν τους χαμογελάσουν, θα θεωρήσουν ότι τους έδωσαν κάποια υπόσχεση.

Το θέμα μας είναι να δώσουμε στον ΑΣΕΠ την αρμοδιότητα να κάνει το διαγωνισμό αυτό, εφόσον οι διαγωνισμοί αυτοί γίνονται όντως αντικειμενικά, σε ό,τι αφορά το ότι είναι και το σύστημα αυτό αντικειμενικό, πέραν του αν είναι δίκαια τα κριτήρια ή αξιοκρατικά ή ο,τιδήποτε άλλο.

Υπάρχουν περιπτώσεις με εξαιρετικές ανάγκες ή με ιδιαίτερη φύση εργασίας. Ανέφερα την περίπτωση των στενογράφων. Πρέπει να το κάνει η Βουλή. Εκεί διατηρούμε σε ισχύ τις διατάξεις του Κανονισμού του 1980. Να γίνει εκεί. Ορίζουμε, μάλιστα, "ο Γενικός Διευθυντής Κοινοβουλευτικού 'Εργου, ο Διευθυντής της Διευθύνσεως Στενογραφίας και ένας ακόμα" να κάνουν το διαγωνισμό. Και αυτό ακόμα θα ήθελα ειλικρινά να το αποφύγω, διότι όταν γίνονταν αυτοί οι διαγωνισμοί, ουδείς εκ των Ελλήνων επείθετο ότι ήταν άψογοι. Μόνο με το σύστημα των Γενικών Εξετάσεων επείσθη ο Ελληνικός Λαός, διότι λόγω του μηχανογραφικού συστήματος, του κομπιούτερ -που πολλά λένε και ότι αυτά ακόμα μπορεί να αλλάζουν- εν πάση περιπτώσει, δεν υπήρξε εκεί κανένα σοβαρό πρόβλημα.

Στο συνάδελφο κ. Αυδή, στον κ. Κολοζώφ, στον κ. Κωστόπουλο που μίλησαν, θέλω να πω ότι με πολλή προσοχή και ενδιαφέρον, ειλικρινά, άκουσα τις απόψεις σας. Δε θεώρησα παρωχημένες τις απόψεις σας. Προς Θεού! Είναι ενδιαφέρουσες απόψεις, οι οποίες σε άλλα ζητήματα συμπίπτουν με τις δικές μου και σε άλλα δε συμπίπτουν. Αυτό είναι η Δημοκρατία και αυτό είναι ένας καλόπιστος, ειλικρινής διάλογος που πρέπει να γίνεται.

Ετέθη από τον κ. Κουβέλη το θέμα της αποκατάστασης των διωχθέντων από τη δικτατορία. Οι περιπτώσεις μας εδώ είναι τεσσάρων υπαλλήλων, οι οποίοι ενώ επανήλθαν το 1980, δεν τους ανεγνωρίσθη ότι οι ασφαλιστικές τους εισφορές, για τον χρόνο που ανεγνωρίσθη, θα καταβληθούν από τη Βουλή, όπως για όλους τους άλλους ελέχθη ότι καταβάλλονται από το Δημόσιο. Βάζουμε αυτή τη διάταξη, η Βουλή να καταβάλει αυτές τις ασφαλιστικές εισφορές.

Δεν μπορώ, όμως, να υιοθετήσω μια διάταξη που κυκλοφόρησε. Δεν ήρθε καν στα χέρια μου, διότι οι υπάλληλοι αυτοί, τους οποίους εκτιμώ, γνωρίζουν ότι δε θα συμφωνούσα και το λόγο για τον οποίο δε θα συμφωνούσα, να φύγουν με τον βαθμό και τη σύνταξη του Αναπληρωτή Γενικού Διευθυντή.

'Οπως δε συμφωνώ με μία άλλη τροπολογία που κυκλοφορούσε -πέραν ενός υπαλλήλου, για τον οποίο συνέτρεχαν οι όροι μιας μεταβατικής απόφασης της Βουλής για να γίνει Αναπληρωτής Γενικός Διευθυντής- να φύγουν και οι άλλοι όποιοι διευθυντές φύγουν, ως Αναπληρωτές και με σύνταξη Αναπληρωτού. Δεν το μπορώ. Πιο πολύ ικανοποίηση θα ένιωθα εγώ από εσάς, αν σε ανθρώπους που συνεργάζομαι εδώ μέσα, τους έδινα κάτι παραπάνω. Αλλά δεν είναι δυνατόν να κάνει κανείς επέκταση τέτοιων μέτρων, με μία λογική η οποία δε νομίζω ότι θα επεκροτείτο.

Για τους επιστημονικούς συνεργάτες μας σχετικά με την Ευρωπαϊκή 'Ενωση. Κύριε Κουβέλη, έχουμε πράγματι έξι συνεργάτες. Επειδή δεν απέλυσα κανέναν, σας λέω ότι εάν επρόκειτο να απολύσω, δύο εξ αυτών θα τους είχα απολύσει. 'Οσα ξέρει ο νοικοκύρης δεν τα ξέρει ο κόσμος όλος δυστυχώς. Κατά κάποιο τρόπο είμαι νοικοκύρης, παίζω και το ρόλο του εργοδότη.

ΦΩΤΗΣ ΚΟΥΒΕΛΗΣ: Δεχθείτε ότι είμαστε και εμείς...

ΑΠΟΣΤΟΛΟΣ ΚΑΚΛΑΜΑΝΗΣ (Πρόεδρος της Βουλής): Με συγχωρείτε. Υπάρχουν υπάλληλοι, αγαπητοί συνάδελφοι, οι οποίοι "φτύνουν αίμα" εδώ μέσα και υπάρχουν υπάλληλοι, δυστυχώς, οι οποίοι "φτύνουν σάλιο", όχι για να βοηθήσουν το έργο της Βουλής, αλλά για άλλους λόγους. Λοιπόν, κακά τα ψέματα, ό,τι συμβαίνει στο Δημόσιο συμβαίνει λιγότερο εδώ. Αλλά έχουμε και εδώ τα προβλήματα μας.

Σε ότι αφορά τις υπερωρίες. Να το ξεκαθαρίσουμε αυτό, κύριοι συνάδελφοι. Εδώ η Βουλή, όπως ξέρετε, Πέμπτη απόγευμα, Παρασκευή απόγευμα και το Σάββατο μέχρι το μεσημέρι, πρέπει να έχει κάποια κλιμάκια υπαλλήλων. Δεν είναι μία δημόσια υπηρεσία. Τα απογεύματα, τα βράδια μένουμε μέχρι αργά. Πρέπει να υπάρχουν κάποια κλιμάκια. Αυτά λέγονται υπερωρίες. Σε αυτά, δυστυχώς, ιδιαίτερα τα Σάββατα και τις άλλες μέρες τα απογεύματα, άλλοι έρχονται και άλλοι δεν έρχονται. Οι προϊστάμενοι των μονάδων έχουν εξαιρεθεί. Παίρνουν μεν τις υπερωρίες, αλλά δεν κάνουν κλιμάκια, δεν κάθονται. Ζητάς κάτι από την Καλαμάτα από το τηλέφωνο, για κάποιο θέμα και δεν απαντάει η υπηρεσία. Λοιπόν, εδώ λέμε ότι αυτά θα λειτουργήσουν.

Σχετικά με τον αριθμό των ωρών που θα δοθεί, και σε αυτό δεσμεύθηκα. Θα μείνει ακριβώς το ποσό που παίρνουν μέχρι τώρα, επειδή το ωρομίσθιο έχει ανέβει. Θα υπάρχει και η δυνατότητα μιας οικονομικής βελτίωσης των υπαλλήλων, ανάλογα με τις οικονομικές δυνατότητες που θα έχει η Βουλή.

Επίσης, έχω και μία συνήθεια για πράγματα τα οποία δεν εξαρτώνται εκατό τοις εκατό από εμένα, να μη δεσμεύομαι ποτέ στη ζωή μου. Ποτέ για τίποτα δε δεσμεύθηκα αν δεν ήμουν εκατό τοις εκατό βέβαιος ότι θα μπορούσα να κάνω αυτό το πράγμα.

Σχετικά με τους συνταξιούχους, μέσα στην Επιτροπή -παρακαλώ να τα διαβάσετε- είπα ακριβώς ότι βάζουμε τη διάταξη, η οποία λέει ότι αυξήσεις, προσαυξήσεις και επιδόματα που παίρνουν οι πολιτικοί συνταξιούχοι του Δημοσίου, θα παίρνουν και οι συνταξιούχοι της Βουλής, όπως αυξήσεις, επιδόματα κ.λπ. που παίρνουν οι δημόσιοι υπάλληλοι από το υπόλοιπο Δημόσιο, παίρνουν και οι υπάλληλοι της Βουλής. Αυτή είναι η σωστή ρύθμιση. Οι συνταξιούχοι, όμως, της Βουλής θέλουν να γίνει ένας αναλογισμός των συντάξεων τους, κάτι που δεν ξέρω ούτε τι θα κοστίσει, ούτε τι επιπτώσεις θα έχει στο υπόλοιπο Δημόσιο. Είναι θέμα που πρέπει να το δούμε με την Υπηρεσία Συντάξεων του Γενικού Λογιστηρίου. Δεν μπορούμε να αναλάβουμε μία υποχρέωση, δίκην ρουσφετολογικής ευκολίας, για πράγματα τα οποία έχω εγώ το δικαίωμα και τη δυνατότητα να τα αντιμετωπίσω. Ευχαρίστως να συμβάλω. Και είπα με το Υπουργείο Οικονομικών να δούμε αν μπορεί και αν δε δημιουργούνται ζητήματα στους άλλους συνταξιούχους δημοσίους υπαλλήλους, να αντιμετωπιστεί καλύτερα και το θέμα των συνταξιούχων της Βουλής.

Θέλω, λοιπόν, και γι' αυτό και για το 10% και για ό,τι άλλο έχει λεχθεί, να ξεκαθαρίσω ότι δεν πρόκειται καμία αλλαγή να γίνει στον Κανονισμό αυτό. Η πρώτη τροποποίηση που θα γίνει -το γνωρίζετε τα μέλη της Επιτροπής- θα αφορά ένα τμήμα, που πρέπει να γίνει για τα πολύτιμα αντικείμενα που έχουμε στη βιβλιοθήκη. Τότε θα δοθεί η δυνατότητα απλώς να αναδιαταχθεί το κείμενο, κάποιες διατάξεις να πάνε σε κάποιο άλλο άρθρο ή κάποια φράση που παράπεσε. 'Ολα αυτά δε σημαίνουν αλλαγές. Να το ξέρουν οι υπάλληλοι, ιδιαίτερα αυτοί που είναι έτοιμοι να αποχωρήσουν, γιατί μπορεί κάποιοι μ' αυτήν την εσφαλμένη εντύπωση να πουν "ας κάτσουμε, γιατί κάτι θα πάρουμε".

'Οσον αφορά τους συνεργάτες των Βουλευτών, δυστυχώς αυτό δεν είναι θέμα του Κανονισμού. 'Ομως, το θέμα είναι πάρα πολύ σοβαρό. Παίρνουν το κατώτατο της σύμβασης ιδιωτικού υπαλλήλου. Το συζητήσαμε και στη Διάσκεψη των Προέδρων, θα το δούμε, αλλά δεν είναι θέμα του Κανονισμού πώς μπορούμε να αντιμετωπίσουμε το πρόβλημα αυτό.

Σε ό,τι αφορά το Υπηρεσιακό Συμβούλιο. Κύριοι συνάδελφοι, η Επιτροπή του Κανονισμού δεν μπορεί να υποκαταστήσει ένα όργανο υπαλληλικής σύνθεσης, υπηρεσιακό. Την καλύτερη επιλογή να κάνει, δε θα πάψει να δέχεται επικρίσεις, ότι υπήρξε φαβοριτισμός, υπήρξε συναλλαγή, υπήρξε ο,τιδήποτε άλλο.

Προκειμένου περί της ηγεσίας της υπηρεσίας, τους τρεις Γενικούς Διευθυντές, εκεί είναι φανερό ότι όλοι οι Βουλευτές, όλα τα Κόμματα έχουν άποψη για πέντε-δέκα υπαλλήλους. Δεν μπορούμε να ισχυριστούμε ότι έχουμε άποψη για το ποιος θα γίνει τμηματάρχης στην άλβα ή βήτα διεύθυνση, ποιος διευθυντής κ.ο.κ.

Εγώ το ζήτησα από τους υπαλλήλους και τους είπα ότι θα σεβαστώ την εισήγηση που θα μου κάνουν, με μία προϋπόθεση. 'Οτι αυτοί που θα ορίσουν, θα είναι ο ένας από την πλειοψηφία

Σελίδα 5252 

του συλλόγου τους και ο άλλος από τη μειοψηφία. Διότι -και θέλω να απαντήσω σε έναν εκ των συναδέλφων του ΚΚΕ, που είπε "γιατί όχι απλή αναλογική"- εκεί θα οδηγούσε και η απλή αναλογική. Αφού είναι δύο αυτοί που θα οριστούν, θα είναι ένας από την πλειοψηφία, ένας από τη μειοψηφία. Ζήτησα από τους ίδιους να το υποδείξουν και επειδή είναι διετής η θητεία του Υπηρεσιακού Συμβουλίου, γι' αυτό ορίζεται και το τέλος του '98.

Ο κ. Βεζδρεβάνης είπε για τους κλητήρες, που έχουν ένα προσόν, γιατί να μην παίρνουν τα ίδια που παίρνουν άλλοι υπάλληλοι με το ίδιο προσόν. Γιατί, κύριε Βεζδρεβάνη, αυτοί οι κλητήρες, ενώ το τυπικό προσόν είναι απολυτήριο γυμνασίου, μπήκαν έχοντας στην τσέπη απολυτήριο λυκείου, ίσως και ένα πτυχίο πανεπιστημίου κ.λπ.

Γιατί θα πρέπει ξαφνικά να αδειάσει η Βουλή από τους κλητήρες; Εγώ θυμάμαι μέχρι το 1980, που πέρασα από την Κυβέρνηση, στο Μαρούσι όπου έμενα, ότι ερχόταν ένας παλιός κλητήρας, νομίζω ο κ. Παλιούρας, με μουστάκι και μου έφερνε τα χαρτιά. Τώρα παρ' όλη την προσπάθεια που κάνω, όλο το υλικό αφήνεται στις θυρίδες. Φεύγει ο Βουλευτής την Πέμπτη ή την Παρασκευή στην περιφέρειά του και έρχεται τη Δευτέρα. Και δικαιολογημένα να διαμαρτυρηθείτε -αυτό θα έπρεπε να το πείτε όλοι, γιατί την Κυριακή πήγα στη θυρίδα σας αυτόν τον Κανονισμό- γιατί είχατε μόνο μία μέρα, χθες και σήμερα το πρωί, για να τον δείτε.

Δεν είναι δυσάρεστο στον Πρόεδρο της Βουλής να πει στους κλητήρες "πάρτε κι εσείς εκείνο, άντε κι εσείς στη μετάταξη". Αλλά πρέπει να λειτουργήσει κι αυτή η υπόθεση. Αυτό είναι το πρόβλημα και όχι καμία κακή διάθεση.

Είπατε για το βοήθημα που δώσαμε σε κάποιους και δεν το πήραν άλλοι. 'Εγινε η Επιτροπή Αναθεωρήσεως του Συντάγματος, έγινε η Επιτροπή για το θέμα του Φλοίσβου. Η Στενογραφική Υπηρεσία και οι Διαρκείς Επιτροπές με τους κλητήρες που τους εξυπηρετούν και το υπόλοιπο προσωπικό "ξεπατώθηκαν" αυτό το διάστημα. Καλά, εμείς οι Βουλευτές έχουμε τη νοοτροπία "να μην αποζημιώνεται η συμμετοχή μας στις Επιτροπές αυτές", κύριε Ανδρεουλάκο. Δεν ξέρω πόσο δούλεψες, ένα-δύο μήνες όσο ήταν η επιτροπή αυτή και πόσο τον υπόλοιπο χρόνο. Αλλά οι άνθρωποι αυτοί δεν πρέπει να πάρουν κάποια αποζημίωση; Και έδωσα επίσης και σ' αυτούς που κάθονται μέχρι το βράδυ, στους έξι της Διευθύνσεως Κοινοβουλευτικού Ελέγχου και στους έξι της Διευθύνσεως Νομοθετικής Εργασίας.

Δεν έδωσα πουθενά αλλού.

ΑΠΟΣΤΟΛΟΣ ΑΝΔΡΕΟΥΛΑΚΟΣ: Είμαστε σύμφωνοι σ' αυτό κύριε Πρόεδρε, όλα τα Κόμματα.

ΠΡΟΕΔΡΟΣ (Απόστολος Κακλαμάνης): 'Ετσι. Διότι κάποιοι άλλοι είπαν γιατί δεν έδωσα σε κάποιον ... 'Ενας μου έκανε μια αναφορά, γιατί δεν του έδωσα επειδή κάποτε βρέθηκε και αυτός εδώ πάνω στην 'Εδρα. 

Κύριοι συνάδελφοι, εγώ πιστεύω ότι αυτός ο Κανονισμός θα βοηθήσει το Σώμα να πάει μερικά βήματα πιο μπροστά. Αλλά όπως σωστά ελέχθη, δεν είναι τα άψυχα πράγματα, δεν είναι οι κανονισμοί, δεν είναι οι κομπιούτερς, είναι ο άνθρωπος, είναι το αν πιστεύει κανείς σε κάτι και αν είναι διατεθειμένος να το κάνει. Και βεβαίως στην περίπτωσή μας -το είπε ο κ. Κολοζώφ πολύ σωστά- χρειάζεται η αναγκαία στήριξη του Βουλευτή για να κάνει όλα αυτά τα σημαντικά που λέμε με την κοινοβουλευτική διπλωματία και όλα τα άλλα στο εξωτερικό, στις διεθνείς σχέσεις και παντού. Σε όλα αυτά πρέπει να ρίξουμε τη προσοχή μας.

Σας ευχαριστώ πάρα πολύ και σας υπόσχομαι ότι ειλικρινώς θα είμαι στη διάθεσή σας να συζητήσω μαζί σας όποιο θέμα προκύψει στη πορεία αυτού του Κανονισμού πλην των οικονομικών. (Χειροκροτήματα απ' όλες τις Πτέρυγες)

ΠΡΟΕΔΡΕΥΩΝ (Παναγιώτης Σγουρίδης): Κύριοι συνάδελφοι, δεν υπάρχει άλλος εγγεγραμμένος για να μιλήσει. 

Κηρύσσεται περαιωμένη η συζήτηση επί της αρχής της πρότασης σχεδίου του Προέδρου της Βουλής "Κανονισμός της Βουλής - Μέρος Β'- Κώδικας Οργανώσεως των Υπηρεσιών της Βουλής, Καταστάσεως του Προσωπικού της και άλλες διατάξεις". 

Ερωτάται το Σώμα: Γίνεται δεκτή η πρόταση σχεδίου του Προέδρου της Βουλής "Κανονισμός της Βουλής - Μέρος Β' -Κώδικας Οργανώσεως των Υπηρεσιών της Βουλής, καταστάσεως του Προσωπικού της και άλλες διατάξεις" επί της αρχής;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΟΡΕΣΤΗΣ ΚΟΛΟΖΩΦ: Κατά πλειοψηφία.

ΠΡΟΕΔΡΕΥΩΝ (Παναγιώτης Σγουρίδης): Συνεπώς η πρόταση σχεδίου του Προέδρου της Βουλής "Κανονισμός της Βουλής - Μέρος Β' -Κώδικας Οργανώσεως των Υπηρεσιών της Βουλής, καταστάσεως του Προσωπικού της και άλλες διατάξεις" έγινε δεκτή επί της αρχής κατά πλειοψηφία.

Εισερχόμεθα στην ψήφιση των άρθρων

(Στη συνέχεια έγιναν δεκτά τα άρθρα από 1 έως και 159, κατά πλειοψηφία, μειοψηφούντος του Κομμουνιστικού Κόμματος Ελλάδος, όπως εισήχθησαν και με τις φραστικές και νομοτεχνικές βελτιώσεις που ανέγνωσε ο κύριος Πρόεδρος της Βουλής κατά τήν έναρξη της συζήτησης της πρότασης σχεδίου "Κανονισμός της Βουλής - Μέρος Β' -Κώδικας Οργανώσεως των Υπηρεσιών της Βουλής, καταστάσεως του Προσωπικού της και άλλες διατάξεις").

Συνεπώς η παραπάνω πρόταση έγινε δεκτή και κατ' άρθρον κατά πλειοψηφία.

Ερωτάται το Σώμα: Γίνεται δεκτή και στο σύνολο, όπως εισήχθη και με τις φραστικές και νομοτεχνικές βελτιώσεις που αναγνώσθηκαν;

ΠΟΛΛΟΙ ΒΟΥΛΕΥΤΕΣ: Δεκτή, δεκτή.

ΟΡΕΣΤΗΣ ΚΟΛΟΖΩΦ: Κατά πλειοψηφία. 

ΠΡΟΕΔΡΕΥΩΝ (Παναγιώτης Σγουρίδης): Συνεπώς η πρόταση σχεδίου του Προέδρου της Βουλής "Κανονισμός της Βουλής - Μέρος Β' -Κώδικας Οργανώσεως των Υπηρεσιών της Βουλής, καταστάσεως του Προσωπικού της και άλλες διατάξεις" έγινε δεκτή, και στο σύνολο, κατά πλειοψηφία, όπως εισήχθη και με τις φραστικές και νομοτεχνικές βελτιώσεις που αναγνώστηκαν.

Επομένως η πρόταση σχεδίου του Προέδρου της Βουλής "Κανονισμός της Βουλής - Μέρος Β' -Κώδικας Οργανώσεως των Υπηρεσιών της Βουλής, καταστάσεως του Προσωπικού της και άλλες διατάξεις", έγινε δεκτή με μόνη συζήτηση κατ' αρχήν, κατ' άρθρον και στο σύνολο και έχει ως εξής:

ΤΜΗΜΑ ΠΡΩΤΟ

ΟΡΓΑΝΩΤΙΚΟ

ΚΕΦΑΛΑΙΟ Α`

Γενικές διατάξεις

`Αρθρο 1

Πρόεδρος της Βουλής

1. Ο Πρόεδρος της Βουλής πρoϊσταται όλων των υπηρεσιών της και ασκεί τις αρμοδιότητες που παρέχονται σε αυτόν από τον Κανονισμό της Βουλής. Ο Πρόεδρος της Βουλής ασκεί τις αρμοδιότητες αυτές και μετά τη διάλυση της Βουλής ή τη λήξη της βουλευτικής περιόδου και μέχρι να εκλεγεί νέος Πρόεδρος, σύμφωνα με το άρθρο 9 παράγραφος 2 του Κανονισμού της Βουλής (Μέρος Κοινοβουλευτικό).

2. Οταν ο Πρόεδρος της Βουλής απουσιάζει, κωλύεται ή δεν υπάρχει, οι αρμοδιότητες, που προβλέπονται από το Μέρος αυτό του Κανονισμού, ασκούνται από αυτόν που τον αναπληρώνει σύμφωνα με τις διατάξεις του άρθρου 10 παράγραφος 3 του Κανονισμού της Βουλής (Μέρος Κοινοβουλευτικό).

3. Ο Πρόεδρος της Βουλής μπορεί, με απόφασή του που δημοσιεύεται στην Εφημερίδα της Κυβερνήσεως, να μεταβιβάζει στο Γενικό Γραμματέα και στους προϊσταμένους των οργανικών μονάδων της Βουλής την εξουσία να υπογράφουν με εντολή του τις κατά τις κείμενες διατάξεις εκδιδόμενες από αυτόν αποφάσεις, εντάλματα, εντολές και κάθε άλλη πράξη, διατηρώντας το δικαίωμα να ασκεί ο ίδιος, κατά την κρίση του και κατά περίπτωση, την αρμοδιότητα αυτή.

Σελίδα 5253 

`Αρθρο 2

Γενικός Γραμματέας


1. Ο Γενικός Γραμματέας: α) επικουρεί τον Πρόεδρο στη διοίκηση των υπηρεσιών της Βουλής και στην άσκηση του έργου του γενικά, β) προϊσταται, αμέσως μετά τον Πρόεδρο, όλων των υπηρεσιών της Βουλής και γ) ασκεί τις αρμοδιότητες που έχουν ανατεθεί σε αυτόν από τον Κανονισμό της Βουλής, καθώς και αυτές που έχουν μεταβιβασθεί σε αυτόν κατά την παραγράφο 3 του προηγούμενου άρθρου.

2. Οταν ο Γενικός Γραμματέας της Βουλής απουσιάζει, κωλύεται ή δεν υπάρχει, αναπληρώνεται από έναν από τους προϊσταμένους Γενικών Διευθύνσεων, που ορίζεται με απόφαση του Προέδρου της Βουλής.

ΚΕΦΑΛΑΙΟ Β`

Οργάνωση των Υπηρεσιών της Βουλής - Αρμοδιότητες

 

`Αρθρο 3

Βασική διάρθρωση

1. Οι Yπηρεσίες της Βουλής διαρθρώνονται ως ακολούθως:

α. Γραφείο Προέδρου της Βουλής

β. Γραφεία Αντιπροέδρων της Βουλής

γ. Γραφείο Γενικού Γραμματέα της Βουλής

δ. Ειδική Γραμματεία Προέδρου της Βουλής

ε. Γενική Διεύθυνση Κοινοβουλευτικού Εργου

στ. Γενική Διεύθυνση Διεθνών Σχέσεων και

Επικοινωνίας

ζ. Γενική Διεύθυνση Διοικητικής Υποστηρίξεως

η. Επιστημονική Υπηρεσία της Βουλής

θ. Γραφεία των Κοινοβουλευτικών Ομάδων

ι. Γραφείο Διπλωματικού Συμβούλου

ια. Υγειονομική Μονάδα

ιβ. Τμήμα Πολιτικής Σχεδιάσεως Εκτακτης

Ανάγκης (Π.Σ.Ε.Α.).

2. Στη Βουλή λειτουργούν επίσης:

α) Γραφείο Nομικού Συμβούλου του Κράτους

β) Μονομελές Κλιμάκιο του Ελεγκτικού Συνεδρίου.


`Αρθρο 4

Αποστολή Γραφείων

Προέδρου, Αντιπροέδρων, Γενικού Γραμματέα και

Ειδικής Γραμματείας Προέδρου Βουλής


1. Αποστολή των γραφείων των περιπτώσεων α έως και γ της παρ.1 του άρθρου 3 είναι η γραμματειακή υποστήριξη και γενικά η εξυπηρέτηση του Προέδρου, των Αντιπροέδρων και του Γενικού Γραμματέα της Βουλής, αντιστοίχως.

2. Αποστολή της Ειδικής Γραμματείας του Προέδρου της Βουλής είναι η διεκπεραίωση των θεμάτων που αφορούν στις διαδικασίες, που προβλέπονται από το Σύνταγμα, ιδίως από τα άρθρα 49, 60 παρ. 2, 61, 62, 63 παρ. 3, 84, 85 και 86 ή τον Κανονισμό της Βουλής (Μέρος Κοινοβουλευτικό) και ιδίως από τα άρθρα του 17 παρ. 2, 76, 77-83, 141, 142, 150, 152 και 153-158 καθώς και η μέριμνα για τη σύγκληση και τη διοικητική- γραμματειακή υποστήριξη, σε συνεργασία με τις λοιπές αρμόδιες υπηρεσίες, της Διασκέψεως των Προέδρων, της Επιτροπής του άρθρου 49Α του Κανονισμού της Βουλής (Μέρος Κοινοβουλευτικό) και οποιασδήποτε άλλης προβλεπόμενης ή μη επιτροπής, ομάδας εργασίας, συσκέψεως κ.ά. προεδρεύει ο Πρόεδρος της Βουλής.

3. Επικεφαλής της Ειδικής Γραμματείας του Προέδρου της Βουλής είναι ο Ειδικός Γραμματέας της Βουλής, ο οποίος αναπληρώνεται από τον υπηρεσιακό προϊστάμενο της Ειδικής Γραμματείας ή άλλον υπάλληλο, που ορίζει με απόφασή του ο Πρόεδρος της Βουλής.


`Αρθρο 5

Αποστολή Γραφείου Νομικού Συμβούλου του Κράτους


1. Αποστολή του Γραφείου Νομικού Συμβούλου του Κράτους στη Βουλή, που λειτουργεί σύμφωνα με τις κείμενες περί Νομικού Συμβουλίου του Κράτους διατάξεις, είναι η νομική εξυπηρέτηση της Βουλής στις κάθε μορφής δικαστικές και εξώδικες υποθέσεις της, περιλαμβανομένου και του γνωμοδοτικού έργου επί νομικών θεμάτων. Επικεφαλής του Γραφείου ορίζεται κατά προτίμηση Αντιπρόεδρος του Νομικού Συμβουλίου του Κράτους.

2. Το κύριο προσωπικό του Γραφείου της παραγράφου 1 εκπροσωπεί τη Βουλή ενώπιον όλων των δικαστηρίων, χωρίς να απαιτείται ειδική προς τούτο εξουσιοδότηση. 


ΚΕΦΑΛΑΙΟ Γ`

Γενική Διεύθυνση Κοινοβουλευτικού 'Εργου

 

`Αρθρο 6

Αποστολή - Βασική διάρθρωση


1. Η Γενική Διεύθυνση Κοινοβουλευτικού Εργου έχει ως αποστολή το συντονισμό των οργανικών μονάδων που ανήκουν σε αυτή για την προώθηση των διαδικασιών του νομοθετικού έργου, τη λειτουργία των κοινοβουλευτικών επιτροπών, τη διεξαγωγή του κοινοβουλευτικού ελέγχου και την τήρηση των ειδικών διαδικασιών, που προβλέπονται από τον Κανονισμό της Βουλής.

2. Η Γενική Διεύθυνση Κοινοβουλευτικού Εργου συγκροτείται από τις εξής Διευθύνσεις:

α) Διεύθυνση Νομοθετικού Εργου

β) Διεύθυνση Κοινοβουλευτικών Επιτροπών

γ) Διεύθυνση Κοινοβουλευτικού Ελέγχου

δ) Διεύθυνση Στενογραφίας και Πρακτικών της

Βουλής.


`Αρθρο 7

Διεύθυνση Νομοθετικού Εργου


1. Η Διεύθυνση Νομοθετικού Εργου είναι αρμόδια για την προώθηση των εν γένει διαδικασιών του νομοθετικού έργου της Βουλής, εκτός από εκείνες που αφορούν την επεξεργασία και εξέταση των σχεδίων και προτάσεων νόμου από τις Διαρκείς ή Ειδικές Επιτροπές της Βουλής και την υποβοήθηση του έργου του Προέδρου στις συνεδριάσεις νομοθετικής εργασίας.

2. Η Διεύθυνση Νομοθετικού Εργου συγκροτείται από τα εξής Τμήματα:

α) Τμήμα Νομοθετικής Λειτουργίας

β) Τμήμα Γραμματείας

γ) Τμήμα Αρχείου Νομοθετικού Εργου.

3. Οι αρμοδιότητες των Τμημάτων είναι ιδίως:

α) Τμήμα Νομοθετικής Λειτουργίας

Η υποβοήθηση του έργου του Προέδρου στις συνεδριάσεις νομοθετικής εργασίας, η παρακολούθηση των νομοσχεδίων και η ένταξη σε αυτά των τροπολογιών που γίνονται δεκτές.

Η ένταξη στο αρχικό κείμενο του νομοσχεδίου ή της προτάσεως νόμου των διατάξεων που ψηφίσθηκαν κατ άρθρο, προκειμένου να ψηφισθούν στο σύνολο.

Η επιμέλεια ετοιμασίας του αποσπάσματος των Πρακτικών της Βουλής (με κείμενο του ψηφισθέντος στο σύνολο νομοσχεδίου) και του σχετικού παπύρου.

Η επιμέλεια εκτυπώσεως των νομοθετημάτων.

β) Τμήμα Γραμματείας

Η παραλαβή και καταχώριση νομοσχεδίων, προτάσεων νόμου και τροπολογιών.

Η επιμέλεια συντάξεως των ανακοινώσεων προς το Σώμα.

Η διακρίβωση για την τήρηση των προϋποθέσεων που ορίζει το Σύνταγμα για εισαγωγή και ψήφιση σχεδίου ή προτάσεως νόμου.

Η προώθηση των νομοσχεδίων και προτάσεων νόμου στη Διεύθυνση Κοινοβουλευτικών Επιτροπών.

Η προετοιμασία των θεμάτων που παραπέμπονται στη Διάσκεψη των Προέδρων, σύμφωνα με τα άρθρα 14 και 107 του Κανονισμού της Βουλής (Μέρος Κοινοβουλευτικό).

Η σύνταξη συγκεντρωτικού δελτίου αποφάσεων της Βουλής

Σελίδα 5254 

και νομοσχεδίων και προτάσεων νόμου κατά Σύνοδο, με την ένδειξη αν ψηφίσθηκαν ή όχι.

Η σύνταξη εβδομαδιαίου δελτίου όλων των νομοσχεδίων και προτάσεων νόμου που κατατίθενται.

Η επιμέλεια διαβιβάσεως των νομοθετημάτων που ψηφίσθηκαν από τη Βουλή προς τα αρμόδια Υπουργεία και η παρακολούθηση της διαδικασίας δημοσιεύσεώς τους.

Η προετοιμασία της ημερησίας διατάξεως του νομοθετικού έργου.

Η παραλαβή και καταχώριση των αιτήσεων άρσεως ασυλίας των Βουλευτών.

Η τήρηση των στατιστικών στοιχείων που αναφέρονται στην καθημερινή δραστηριότητα του νομοθετικού έργου. 

γ) Τμήμα Αρχείου Νομοθετικού Εργου.

Διατηρούνται σε ισχύ οι διατάξεις του άρθρου 165 παρ. 2 και 3 του Κανονισμού της Βουλής (Μέρος Κοινοβουλευτικό) για τις αρμοδιότητες του Τμήματος αυτού. 

`Αρθρο 8

Διεύθυνση Κοινοβουλευτικών Επιτροπών

1. Η Διεύθυνση Κοινοβουλευτικών Επιτροπών είναι αρμόδια για τη συγκρότηση, τη λειτουργία και την υποστήριξη του έργου των Κοινοβουλευτικών Επιτροπών της Βουλής που προβλέπονται από τον Κανονισμό αυτής.

2. Η Διεύθυνση Κοινοβουλευτικών Επιτροπών συγκροτείται από τα εξής Τμήματα:

α) A Τμήμα

β) B Τμήμα

3. Οι αρμοδιότητες των Τμημάτων είναι ιδίως:

α) Α Τμήμα

Η συγκρότηση, η λειτουργία και η υποστήριξη του έργου των Διαρκών Επιτροπών της Βουλής. 

Στην αρμοδιότητα του Τμήματος ανήκει ιδίως: 

Η αποστολή για επεξεργασία στην οικεία Διαρκή Επιτροπή των σχεδίων ή προτάσεων νόμου και των τροπολογιών και η υποστήριξη των συνεδριάσεων. 

Η μέριμνα για τον, από τον Πρόεδρο της οικείας Επιτροπής, ορισμό εισηγητών, τον καθορισμό των συνεδριάσεων και τη σύνταξη της ημερησίας διατάξεως του έργου κάθε Επιτροπής, καθώς και η αποστολή της ημερησίας διατάξεως στα Υπουργεία και τα μέλη της Επιτροπής. 

Η τήρηση συνοπτικών πρακτικών των συζητήσεων της οικείας Επιτροπής.

Η σύνταξη της εκθέσεως της οικείας Επιτροπής και η επιμέλεια της εκτυπώσεως και διανομής της.

Η τήρηση ιδιαίτερου βιβλίου πρακτικών κάθε Επιτροπής.

β) Β Τμήμα 

Η συγκρότηση, η λειτουργία και η υποστήριξη του έργου των λοιπών Επιτροπών που προβλέπονται ή συνιστώνται με απόφαση της Βουλής ή του Προέδρου της, εκτός αν ορίζεται διαφορετικά στην απόφαση συστάσεώς τους.

`Αρθρο 9

Διεύθυνση Κοινοβουλευτικού Ελέγχου

1. Η Διεύθυνση Κοινοβουλευτικού Ελέγχου είναι αρμόδια για την τήρηση των διαδικασιών κοινοβουλευτικού ελέγχου και των ειδικών συνεδριάσεων της Βουλής, για τις ελεύθερες συζητήσεις και προτάσεις Βουλευτών καθώς και για την οργάνωση των προ ημερησίας διατάξεως συζητήσεων της Βουλής.

2. Η Διεύθυνση Κοινοβουλευτικού Ελέγχου συγκροτείται από τα εξής Τμήματα:

α) Τμήμα Αναφορών

β) Τμήμα Ερωτήσεων

γ) Τμήμα Επερωτήσεων

δ) Τμήμα Αιτήσεων Καταθέσεως Εγγράφων

ε) Τμήμα Γραμματείας.

3. Η αρμοδιότητα των Τμημάτων είναι ιδίως:

α) Τμήμα Αναφορών 

Η παραλαβή και καταχώριση σε ιδιαίτερα βιβλία, κατά Υπουργείο, των αναφορών.

Η μέριμνα για την ανακοίνωση στη Βουλή των αναφορών 

Η διαβίβαση των αναφορών στους οικείους Υπουργούς και η διαβίβαση των απαντήσεών τους στους Βουλευτές. 

Η έκδοση πινάκων για τις αναφορές που κατατέθηκαν. 

Η μέριμνα για την παρακολούθηση των συνεδριάσεων του κοινοβουλευτικού ελέγχου της Βουλής και η ενημέρωση των αντίστοιχων βιβλίων.

β) Τμήμα Ερωτήσεων

Η παραλαβή και καταχώριση σε ιδιαίτερα βιβλία, κατά Υπουργείο, των ερωτήσεων.

Η διαβίβαση των ερωτήσεων στους ερωτώμενους Υπουργούς και η συγκέντρωση των απαιτούμενων στοιχείων για τη συζήτηση στη Βουλή. 

Η διαβίβαση προς τους ερωτώντες των απαντήσεων των Υπουργών και η παραλαβή δηλώσεων των Βουλευτών για ικανοποιητική απάντηση.

Η έκδοση πινάκων για τις ερωτήσεις που κατατέθηκαν. 

Η μέριμνα για την κατάρτιση, την εκτύπωση και την κυκλοφορία της ημερησίας διατάξεως για τη συζήτηση των ερωτήσεων. 

Η μέριμνα για την παρακολούθηση των συνεδριάσεων του κοινοβουλευτικού ελέγχου της Βουλής και η ενημέρωση των αντίστοιχων βιβλίων.

Η παραλαβή και καταχώριση σε ειδικό βιβλίο των επίκαιρων ερωτήσεων, η διαβίβασή τους στον αρμόδιο Υπουργό και η τήρηση των απαιτούμενων διαδικασιών μέχρι την τελική έκβασή τους.

γ) Τμήμα Επερωτήσεων Η παραλαβή και καταχώριση σε ιδιαίτερα βιβλία, κατά Υπουργείο, των επερωτήσεων.

Η διαβίβαση των επερωτήσεων στους επερωτώμενους Υπουργούς και η συγκέντρωση των απαιτούμενων στοιχείων για τη συζήτηση στη Βουλή.

Η έκδοση πινάκων για τις επερωτήσεις που κατατέθηκαν. 

Η μέριμνα για την κατάρτιση, την εκτύπωση και την κυκλοφορία της ημερησίας διατάξεως για τη συζήτηση των επερωτήσεων. 

Η μέριμνα για την παρακολούθηση των συνεδριάσεων του κοινοβουλευτικού ελέγχου της Βουλής και η ενημέρωση των αντίστοιχων βιβλίων. 

Η παραπομπή στη Διάσκεψη των Προέδρων, υπό τις προϋποθέσεις του άρθρου 135 παρ. 2 του Κανονισμού της Βουλής (Μέρος Κοινοβουλευτικό).

Η καταχώριση των επίκαιρων επερωτήσεων σε ειδικό βιβλίο και η διαβίβαση αντιγράφου τους στους κατά περίπτωση Προέδρους των Κοινοβουλευτικών Ομάδων ή στον εκπρόσωπο των ανεξαρτήτων Βουλευτών. κατά το άρθρο 13 παράγραφος 2 του Κανονισμού της Βουλής (Μέρος Κοινοβουλευτικό).

δ) Τμήμα Αιτήσεων Καταθέσεως Εγγράφων

Η παραλαβή και καταχώριση σε ιδιαίτερο βιβλίο, κατά Υπουργείο, των αιτήσεων καταθέσεως εγγράφων.

Η διαβίβαση των αιτήσεων στους αρμόδιους Υπουργούς. 

Η διαβίβαση στους αιτούντες Βουλευτές των εγγράφων που αποστέλλονται από τον Υπουργό.

Η γραπτή ειδοποίηση των ενδιαφερόμενων Βουλευτών, ώστε να λαμβάνουν γνώση των εγγράφων που αποστέλλονται στη Βουλή, εφόσον πρόκειται για πρωτότυπα έγγραφα που προέρχονται από τα δημόσια αρχεία. 

Η έκδοση πινάκων για τις αιτήσεις καταθέσεως εγγράφων.

ε) Τμήμα Γραμματείας

Η σύνταξη, η τήρηση και η ανά εβδομάδα ενημέρωση ευρετηρίων των κατατεθειμένων στη Βουλή αναφορών, ερωτήσεων, επερωτήσεων και αιτήσεων καταθέσεως εγγράφων. 

Η τήρηση στατιστικών στοιχείων για τα ανωτέρω θέματα.

Σελίδα 5255 

Η τήρηση του αρχείου κοινοβουλευτικού ελέγχου, όπως ορίζεται στη διάταξη του άρθρου 165 παρ.5 του Κανονισμού της Βουλής (Μέρος Κοινοβουλευτικό), που διατηρείται σε ισχύ. 


`Αρθρο 10

Διεύθυνση Στενογραφίας και Πρακτικών της Βουλής


1. Η Διεύθυνση Στενογραφίας και Πρακτικών της Βουλής είναι αρμόδια για τη μέσω στενογραφικού ή άλλου πρόσφορου συστήματος κατά λέξη διατύπωση των διαμειβομένων και εγγραπτέων στα πρακτικά συζητήσεων της Βουλής ή κατά τον Κανονισμό της Βουλής επιτροπής ή ομάδας εργασίας ή άλλου συλλογικού ή μη οργάνου, καθώς και επίσημων συναντήσεων, συσκέψεων ή συμβουλίων, εφόσον αποφασίσει τούτο ο Πρόεδρος της Βουλής. Επίσης είναι αρμόδια για την έκδοση των επίσημων πρακτικών των συζητήσεων της Βουλής.

2. Η Διεύθυνση Στενογραφίας και Πρακτικών της Βουλής συγκροτείται από τα εξής Τμήματα:

α) Τμήμα Στενογραφίας

β) Τμήμα Εκδόσεως Πρακτικών της Βουλής

γ) Τμήμα Αρχείου και Ευρετηριάσεως

δ) Τμήμα Γραμματείας.

3. Οι αρμοδιότητες των Τμημάτων είναι ιδίως:

α) Τμήμα Στενογραφίας

Η μέσω στενογραφικού ή άλλου πρόσφορου συστήματος κατά λέξη διατύπωση των διαμειβομένων και εγγραπτέων στα Επίσημα Πρακτικά συζητήσεων της Βουλής και η ακριβής έκθεση των γενομένων κατά τη διάρκεια των συνεδριάσεων μέσα στην Αίθουσα της Βουλής. 

Η μέσω στενογραφικού ή άλλου πρόσφορου συστήματος επίσης κατά λέξη διατύπωση των διαμειβομένων και εγγραπτέων συζητήσεων στις προβλεπόμενες από τον Κανονισμό επιτροπές ή σε άλλες επιτροπές, ομάδες εργασίας ή άλλα συλλογικά ή μη όργανα, καθώς και σε επίσημες συναντήσεις, συσκέψεις και συμβούλια, εφόσον αποφασίσει τούτο ο Πρόεδρος της Βουλής.

Η αποστενογράφηση από κάθε στενογράφο του μέρους της συζητήσεως που έγραψε.

β) Τμήμα Εκδόσεως Πρακτικών της Βουλής

Η μέριμνα για τη θεώρηση από τους αγορητές των ομιλιών τους. 

Η κατάρτιση σε ενιαίο κείμενο των πρακτικών κάθε συνεδριάσεως και η καταχώριση σε αυτά κάθε εγγράφου που αναγνώσθηκεκατά τη συνεδρίαση, καθώς και κάθε τροπολογίας, προσθήκης, κάθε φύσεως αιτήσεων, ενστάσεων και αιτιάσεων, μαζί με τα ονόματα τωνΒουλευτών που τις υπέβαλαν, του αποτελέσματος κάθε ψηφοφορίας και προκειμένου για ονομαστική ψηφοφορία των σχετικών καταλόγων, καθώς και κάθε εν γένει στοιχείου που συμβάλλει στην κατά τον αρτιότερο τρόπο αποτύπωση όσων λέγονται και τελούνται σε κάθε συνεδρίαση. 

Η αποστολή και η παρακολούθηση της εκτυπώσεως, της διορθώσεως των δοκιμίων των Πρακτικών και της διανομής αυτών στους Βουλευτές. Η επιμέλεια της επικυρώσεως των Πρακτικών από τη Βουλή.

γ)Τμήμα Αρχείου και Ευρετηριάσεως

Η τήρηση αρχείων των Πρακτικών που επικυρώθηκαν, καθώς και των μαγνητοταινιών φωνητικής και οπτικής αποτυπώσεως των συζητήσεων όλων των συνεδριάσεων κοινοβουλευτικού έργου ή άλλων της Βουλής,

Η σύνταξηευρετηρίων των Πρακτικών της Βουλής, καθώς και των μαγνητοταινιών φωνητικής και οπτικής αποτυπώσεως των συζητήσεων, καθ ύλην και αγορητή.

δ) Τμήμα Γραμματείας

Η μέσω προσωπικών υπολογιστών ή άλλου πρόσφορου μέσου καταγραφή των αποστενογραφημένων κειμένων. 

Η συγκέντρωση σε ενιαίο κείμενο και η ταξινόμηση των Πρακτικών κάθε συνεδριάσεως.

Η μέριμνα για την άμεση παράδοση των αποστενογραφημένων κειμένων και των εγγράφων που έχουν τυχόν καταχωρισθεί στο Τμήμα Εκδόσεως Πρακτικών της Βουλής.

ΚΕΦΑΛΑΙΟ Δ`

Γενική Διεύθυνση Διεθνών Σχέσεων και Επικοινωνίας

 

`Αρθρο 11

Αποστολή - Βασική διάρθρωση


1. Η Γενική Διεύθυνση Διεθνών Σχέσεων και Επικοινωνίας έχει ως αποστολή το σχεδιασμό, την οργάνωση και την προώθηση των διεθνών σχέσεων και της επικοινωνίας της Βουλής των Ελλήνων στο εσωτερικό και το εξωτερικό, την επικοινωνία του Προέδρου και των μελών του Κοινοβουλίου με τα μέσα μαζικής ενημερώσεως, τη Διοίκηση και το κοινό και την εκτύπωση και διανομή των εκδόσεων της Βουλής.

2. Η Γενική Διεύθυνση Διεθνών Σχέσεων και Επικοινωνίας συγκροτείται από τις εξής Διευθύνσεις:

α) Διεύθυνση Διεθνών Σχέσεων

β) Διεύθυνση Ευρωπαϊκών Σχέσεων

γ) Διεύθυνση Επικοινωνίας.

`Αρθρο 12

Διεύθυνση Διεθνών Σχέσεων

1. Η Διεύθυνση Διεθνών Σχέσεων είναι αρμόδια για την ανάπτυξη και το συντονισμό των σχέσεων της Βουλής των Ελλήνων με ταξένα κοινοβούλια, με εξαίρεση τα κοινοβούλια των χωρών που εμπίπτουν στην αρμοδιότητα της Διευθύνσεως Ευρωπαϊκών Σχέσεων, καθώς επίσης και για την εξασφάλιση της παρακολουθήσεως των θεμάτων των χωρών αυτών που ενδιαφέρουν τη Βουλή των Ελλήνων. Επίσης υποστηρίζει τις αντιπροσωπείες της Βουλής στα κοινοβούλια αυτά και στους λοιπούς, πλην ευρωπαϊκών, διεθνείς κοινοβουλευτικούς οργανισμούς και οργανώσεις.

2. Η Διεύθυνση Διεθνών Σχέσεων συγκροτείται από τα εξής Τμήματα:

α) Τμήμα Διεθνών Υποθέσεων

β) Τμήμα Διεθνών Οργανισμών.

3. Οι αρμοδιότητες των Τμημάτων είναι ιδίως:

α) Τμήμα Διεθνών Υποθέσεων

Η ανάπτυξη και ο συντονισμός των σχέσεων με τα ξένα κοινοβούλια, με εξαίρεση τα κοινοβούλια των χωρών που εμπίπτουν στην αρμοδιότητα της Διευθύνσεως Ευρωπαϊκών Σχέσεων, καθώς και των δραστηριοτήτων των ομάδων φιλίας με τα κοινοβούλια των χωρών αυτών.

Η υποστήριξη των διαφόρων επιτροπών ή αντιπροσωπειών της Βουλής των Ελλήνων σε κοινοβούλια που δεν εμπίπτουν στην αρμοδιότητα της Διευθύνσεως Ευρωπαϊκών Σχέσεων.

Η επιμέλεια της συγκεντρώσεως και συστηματικής κατατάξεως των εκθέσεων που συντάσσονται από Βουλευτές που συμμετέχουν σε διάφορες αποστολές.

Η μελέτη και η τεκμηρίωση θεμάτων σχετικών με τα κοινοβούλια χωρών που δεν εμπίπτουν στη Διεύθυνση Ευρωπαϊκών Σχέσεων.

Η κατάρτιση του προγράμματος των μεταβάσεων του Προέδρου της Βουλής ή μελών του Προεδρείου της Βουλής στα κράτη που δεν εμπίπτουν στην αρμοδιότητα της Διευθύνσεως Ευρωπαϊκών Σχέσεων και η μέριμνα για την επικοινωνία τους με τις αρχές των κρατών αυτών.

β) Τμήμα Διεθνών Οργανισμών

Η υποστήριξη των αντιπροσωπειών ή εκπροσωπήσεων της Βουλής στις διεθνείς κοινοβουλευτικές συνελεύσεις, στους διεθνείς κοινοβουλευτικούς οργανισμούς, συνελεύσεις και οργανώσεις, εκτός αυτών που εμπίπτουν στην αρμοδιότητα της Διευθύνσεως Ευρωπαϊκών Σχέσεων. 

Η μελέτη και τεκμηρίωση για μεγάλα διεθνή ζητήματα και διεθνείς οργανισμούς. 

Η ενημέρωση των Βουλευτών στα αντίστοιχα θέματα και η δημιουργία σχετικών φακέλων.

`Αρθρο 13

Διεύθυνση Ευρωπαϊκών Σχέσεων

1.Η Διεύθυνση Ευρωπαϊκών Σχέσεων είναι αρμόδια για την

Σελίδα 5256 

ανάπτυξη των σχέσεων της Βουλής των Ελλήνων με το Ευρωπαϊκό Κοινοβούλιο, τα εθνικά κοινοβούλια των κρατών-μελών της Ευρωπαϊκής Ενώσεως και τα άλλα ευρωπαϊκά κοινοβούλια και ευρωπαϊκούς κοινοβουλευτικούς οργανισμούς.

2. Η Διεύθυνση Ευρωπαϊκών Σχέσεων συγκροτείται από τα εξής Τμήματα:

α) Α Τμήμα Ευρωπαϊκών Υποθέσεων

β) Β Τμήμα Ευρωπαϊκών Υποθέσεων

γ) Τμήμα Ευρωπαϊκών Οργανισμών.

3. Οι αρμοδιότητες των Τμημάτων είναι ιδίως:

α) Α Τμήμα Ευρωπαϊκών Υποθέσεων

Η συλλογή στοιχείων και πληροφοριών θεσμικού ενδιαφέροντος και επικαιρότητας για το Ευρωπαϊκό Κοινοβούλιο και τα κοινοβούλια των κρατών-μελών της Ευρωπαϊκής Ενώσεως και η ανάπτυξη των σχέσεων της Βουλής των Ελλήνων με τα κοινοβούλια αυτά. 

Η υποστήριξη των διαφόρων επιτροπών ή αντιπροσωπειών της Βουλής των Ελλήνων στην Ευρωπαϊκή Ενωση. 

Η παρακολούθηση θεμάτων των ευρωπαϊκών κρατών που ενδιαφέρουν τη Βουλή των Ελλήνων και η υποστήριξη των επιτροπών ή αντιπροσωπειών της Βουλής των Ελλήνων στις διεθνείς συνεδριάσεις που αφορούν ευρωπαϊκά θέματα. 

Η επιμέλεια της συγκεντρώσεως και συστηματικής κατατάξεως των εκθέσεων που συντάσσονται από Βουλευτές που συμμετέχουν σε διάφορες αποστολές στην Ευρώπη. 

Η κατάρτιση του προγράμματος των μεταβάσεων του Προέδρου της Βουλής ή μελών του Προεδρείου της Βουλής στις άλλες χώρες της Ευρωπαϊκής Ενώσεως και η μέριμνα για την επικοινωνία τους με τις αρχές των χωρών αυτών.

Η υποβοήθηση του έργου των Ελλήνων Βουλευτών και Ευρωβουλευτών στο Ευρωπαϊκό Κοινοβούλιο. 

Η πληροφόρηση των Βουλευτών και η τήρηση σχετικών φακέλων.

β) Β Τμήμα Ευρωπαϊκών Υποθέσεων 

Η συλλογή στοιχείων και πληροφοριών θεσμικού ενδιαφέροντος και επικαιρότητας για τα ευρωπαϊκά κράτη που δεν είναι μέλη της Ευρωπαϊκής Ενώσεως και τα κοινοβούλιά τους και ειδικότερα για τα κοινοβούλια των χωρών της Παρευξείνιας Συνεργασίας και της Πανευρωπαϊκής Διακοινοβουλευτικής Συνελεύσεως Ορθοδοξίας.

Η κατάρτιση του προγράμματος των μεταβάσεων του Προέδρου της Βουλής ή μελών του Προεδρείου της Βουλής στα κράτη αυτά και η μέριμνα για την επικοινωνία τους με τις αρχές των κρατών αυτών.

Η επιμέλεια της συγκεντρώσεως και συστηματικής κατατάξεως των εκθέσεων που συντάσσονται από Βουλευτές που συμμετέχουν σε διάφορες αποστολές στα κράτη αυτά. 

Η υποστήριξη των διαφόρων επιτροπών ή αντιπροσωπειών τ ης Βουλής των Ελλήνων στα κράτη αυτά. 

Η πληροφόρηση των Βουλευτών και η τήρηση σχετικών φακέλων.

γ) Τμήμα Ευρωπαϊκών Οργανισμών

Η οργάνωση της εκπροσωπήσεως της Βουλής των Ελλήνων στην Κοινοβουλευτική Συνέλευση του Συμβουλίου της Ευρώπης, στο Ν.Α.Τ.Ο., τη Δ.Ε.Ε., τον Ο.Α.Σ.Ε. και σε κάθε άλλο ευρωπαϊκό οργανισμό, του οποίου είναι μέλος η Βουλή των Ελλήνων. 

Η ενημέρωση των Βουλευτών στα αντίστοιχα θέματα και η τήρηση σχετικών φακέλων. 

`Αρθρο 14

Διεύθυνση Επικοινωνίας


1. Η Διεύθυνση Επικοινωνίας είναι αρμόδια για την οργάνωση και παρακολούθηση των δημοσίων σχέσεων της Βουλής των Ελλήνων στο εσωτερικό και το εξωτερικό, των σχέσεων με τον έντυπο ή ηλεκτρονικό τύπο, την πληροφόρηση της ελληνικής και της διεθνούς κοινής γνώμης, καθώς και την υποστήριξη του έργου των δύο άλλων διευθύνσεων σε θέματα οργάνωσης αποστολών στο εξωτερικό, επισκέψεων ξένων αντιπροσωπειών, διμερών ή πολυμερών συναντήσεων στην Ελλάδα κ.ά..

2. Η Διεύθυνση Επικοινωνίας συγκροτείται από τα εξής Τμήματα:

α) Τμήμα Κοινοβουλευτικής Πληροφορήσεως

β) Τμήμα Δημοσίων Σχέσεων

γ) Τμήμα Πρωτοκόλλου και Εθιμοτυπίας

δ) Τμήμα Διακοινοβουλευτικής Συνεργασίας

ε) Τμήμα Εκδόσεων.

3. Οι αρμοδιότητες των Τμημάτων είναι ιδίως:

α) Τμήμα Κοινοβουλευτικής Πληροφορήσεως

Η συγκέντρωση, συστηματική κατάταξη και μετάδοση με κάθε πρόσφορο μέσο των πληροφοριών που σχετίζονται με τις δραστηριότητες της Βουλής, των οργάνων της και των Βουλευτών. Η παρακολούθηση των ελληνικών και ξένων μέσων μαζικής ενημερώσεως και η πληροφόρησή τους για τις εργασίες της Βουλής των Ελλήνων.

Η σύνταξη καθημερινού δελτίου τύπου για ενημέρωση του Προέδρου της Βουλής και των Βουλευτών, καθώς και εβδομαδιαίου ενημερωτικού δελτίου για την πληροφόρηση του κοινού. Η συγκέντρωση και η υπηρεσιακή αξιοποίηση πληροφοριών για τις δραστηριότητες των ξένων κοινοβουλίων και των διεθνών κοινοβουλευτικών οργανισμών και οργανώσεων. 

β) Τμήμα Δημοσίων Σχέσεων

Η οργάνωση των δημοσίων σχέσεων της Βουλής στο εσωτερικό και το εξωτερικό.

Η οργάνωση της επικοινωνίας του Προέδρου της Βουλής με τον τύπο και τα μέσα μαζικής ενημερώσεως.

Η επικοινωνία με τις δημόσιες αρχές και τους φορείς του δημόσιου και ιδιωτικού τομέα. 

Η διοργάνωση πολιτιστικών ή άλλων εκδηλώσεων στο κτίριο της Βουλής, καθώς και στο εσωτερικό της Χώρας ή στο εξωτερικό. Η παρουσίαση του έργου της Βουλής σε μαθητές, σπουδαστές και λοιπούς επισκέπτες.

γ) Τμήμα Πρωτοκόλλου και Εθιμοτυπίας

Η οργάνωση της συμμετοχής της Βουλής σε δημόσιες τελετές ή εκδηλώσεις.

Η οργάνωση των υποδοχών και ακροάσεων στο Μέγαρο της Βουλής.

Η οργάνωση της υποδοχής ξένων αντιπροσωπειών.

Η παροχή κάθε είδους πληροφορίας σχετικής με το πρωτόκολλο και την εθιμοτυπία.

δ) Τμήμα Διακοινοβουλευτικής Συνεργασίας

Η λειτουργία υποβοηθητικών επιτροπών των υπηρεσιών της Βουλής για την εναρμόνιση διαδικασιών της Βουλής των Ελλήνων με αντίστοιχες των ξένων κοινοβουλίων για θέματα κοινού ενδιαφέροντος.

Η οργάνωση μουσείου κοινοβουλευτικής ιστορίας, η τήρηση αρχείου ήχου και εικόνας για τα έργα και τις δραστηριότητες της Βουλής, καθώς και άλλων κοινοβουλίων.

ε) Τμήμα Εκδόσεων

Η εκτύπωση και διανομή κοινοβουλευτικών εγγράφων, όπως σχεδίων νόμων, προτάσεων νόμου, πορισμάτων, κοινοβουλευτικών εκθέσεων, των Πρακτικών της Βουλής, καθώς και των Επιτροπών, αν στην περίπτωση αυτή το αποφασίσει ο Πρόεδρος της Βουλής. 

Η έκδοση ενημερωτικών φυλλαδίων και συγγραμμάτων και κάθε άλλη έκδοση που αποφασίζει η Βουλή στα πλαίσια των δραστηριοτήτων της. 

Η διάθεση ή πώληση εκδόσεων και αναμνηστικών αντικειμένων της Βουλής. 

Η συγκέντρωση και ταξινόμηση κοινοβουλευτικών εγγράφων με τη χρήση ηλεκτρονικών μέσων.

ΚΕΦΑΛΑΙΟ Ε`

Γενική Διεύθυνση Διοικητικής Υποστηρίξεως

 

`Αρθρο 15

Αποστολή - Βασική διάρθρωση

1.Η Γενική Διεύθυνση Διοικητικής Υποστηρίξεως έχει ως αποστολή τον προγραμματισμό της δραστηριότητας, το συ-

Σελίδα 5257 

ντονισμό της λειτουργίας των επί μέρους οργανικών μονάδων από τις οποίες συγκροτείται και την παρακολούθηση του έργου τους, με σκοπό την αποτελεσματική λειτουργία της.

2. Η Γενική Διεύθυνση Διοικητικής Υποστηρίξεως συγκροτείται από τις εξής Διευθύνσεις και Τμήμα:

α) Διεύθυνση Ανθρώπινου Δυναμικού

β) Διεύθυνση Οικονομικών Υποθέσεων

γ) Διεύθυνση Τεχνικών Υπηρεσιών

δ) Τμήμα Βουλευτών και Κομμάτων.

`Αρθρο 16

Διεύθυνση Ανθρώπινου Δυναμικού

1. Η Διεύθυνση Ανθρώπινου Δυναμικού είναι αρμόδια για το χειρισμό όλων των θεμάτων υπηρεσιακής καταστάσεως του προσωπικού της Βουλής, τη στελέχωση των οργανικών μονάδων της Βουλής, τη γραμματειακή υποστήριξη και τη διοικητική μέριμνα.

2. Η Διεύθυνση Ανθρώπινου Δυναμικού συγκροτείται από τα εξής Τμήματα και Γραφείο:

α) Τμήμα Προσωπικού

β) Τμήμα Διοικητικής Μέριμνας

γ)Τμήμα Επιμορφώσεως και Μετεκπαιδεύσεως

δ) Τμήμα Γραμματείας

ε) Γραφείο Επιμελητών.

3. Οι αρμοδιότητες των Τμημάτων και του Γραφείου είναι ιδίως:

α) Τμήμα Προσωπικού

Η ενέργεια των νόμιμων διατυπώσεων για το διορισμό ή την πρόσληψη του πάσης φύσεως, κατηγορίας ή ειδικότητας, με οποιαδήποτε σχέση, προσωπικού της Βουλής. 

Ο χειρισμός των θεμάτων υπηρεσιακής καταστάσεως του προσωπικού της Βουλής, η τήρηση και ενημέρωση των προσωπικών μητρώων, καθώς και η παροχή σχετικών πληροφοριών. 

Η μέριμνα για τη συγκρότηση των υπηρεσιακών συμβουλίων.

Ο χειρισμός όλων των θεμάτων των συνεργατών (γραμματέων) των Βουλευτών. 

Ο χειρισμός κάθε άλλου θέματος αρμοδιότητας της Διευθύνσεως που δεν ανήκει στα άλλα Τμήματα και στο Γραφείο της Διευθύνσεως Ανθρώπινου Δυναμικού.

β) Τμήμα Διοικητικής Μέριμνας

Η μέριμνα για την ευταξία των χώρων του κτιρίου του Μεγάρου της Βουλής και των λοιπών κτιρίων, στα οποία στεγάζονται υπηρεσίες της Βουλής, καθώς και η ενημέρωση των αρμοδίων υπηρεσιών για τη λήψη από αυτές των απαραίτητων μέτρων. 

Η μέριμνα για τη στέγαση των υπηρεσιών της Βουλής.

Η έγκαιρη ενημέρωση των υπαλλήλων για εορταστικές, ενημερωτικές, πολιτιστικές και λοιπές εκδηλώσεις.

Η επιμέλεια της κινήσεως των οχημάτων της Βουλής και η εποπτεία επί του προσωπικού, στο οποίο ανατί- θεται η κίνηση των οχημάτων. Για τη διάθεση των οχημάτων και τους δικαιούχους χρήσης αυτών απαιτείται προηγούμενη απόφαση ή εντολή του Προέδρου της Βουλής.

γ) Τμήμα Επιμορφώσεως και Μετεκπαιδεύσεως

Η μελέτη και εισήγηση μέτρων για την επιμόρφωση, εκπαίδευση και μετεκπαίδευση των Βουλευτών και του προσωπικού, είτε αυτοτελώς είτε σε συνεργασία με το Εθνικό Κέντρο Δημόσιας Διοικήσεως (Ε.Κ.Δ.Δ.), τα Πανεπιστημιακά Ιδρύματα (Α.Ε.Ι.), τα Τεχνολογικά Εκπαιδευτικά Ιδρύματα (Τ.Ε.Ι.) ή άλλους επιμορφωτικούς φορείς, ελληνικούς ή ξένους, σε θέματα ιδίως νέων τεχνολογιών και ξένων γλωσσών, καθώς και την εν συνεχεία αποδοτικότερη αξιοποίηση του προσωπικού.

Η μέριμνα για την πρακτική άσκηση των φοιτητών και σπουδαστών Πανεπιστημίων και Τεχνολογικών Ιδρυμάτων σε υπηρεσίες της Βουλής. 

Με αποφάσεις του Προέδρου της Βουλής ρυθμίζονται οι προϋποθέσεις και κάθε άλλη λεπτομέρεια για τη συνεργασία της Βουλής με τους ανωτέρω φορείς.

δ) Τμήμα Γραμματείας

Η τήρηση του γενικού πρωτοκόλλου της εισερχόμενης και εξερχόμενης αλληλογραφίας, καθώς και του εμπιστευτικού πρωτοκόλλου. 

Η παραλαβή, πρωτοκόλληση και διακίνηση της αλληλογραφίας και η διεκπεραίωση της εξερχόμενης αλληλογραφίας. 

Η επικύρωση αντιγράφων και η βεβαίωση για το γνήσιο της υπογραφής. 

Η τήρηση του Αρχείου.

ε) Γραφείο Επιμελητών

Η φροντίδα για την εξυπηρέτηση των Βουλευτών και την εκτέλεση γενικά όλων των απαραίτητων βοηθητικών εργασιών, για την απρόσκοπτη πραγματοποίηση των συνεδριάσεων του Σώματος.

Η διανομή στους Βουλευτές της ημερησίας διατάξεως των συνεδριάσεων του Σώματος και κάθε είδους εγγράφου ή κειμένου που σχετίζεται με την άσκηση των κοινοβουλευτικών καθηκόντων τους. 

Η επίδοση των προσκλήσεων και λοιπών εγγράφων του Προεδρείου στους Βουλευτές.

Η εκτέλεση κάθε άλλης σχετικής με τον κλάδο τους εργασίας, για την εξυπηρέτηση των υπηρεσιών της Βουλής. 

`Αρθρο 17

Διεύθυνση Οικονομικών Υποθέσεων

1. Η Διεύθυνση Οικονομικών Υποθέσεων είναι αρμόδια για την κατάρτιση και εκτέλεση του προϋπολογισμού, τη μισθοδοσία του προσωπικού, τη διαχείριση των δαπανών της Βουλής, την προμήθεια και τη διαχείριση των υλικών. Με απόφαση του Προέδρου της Βουλής μπορεί να ανατίθεται στη Διεύθυνση Οικονομικών Υποθέσεων η εξυπηρέτηση της λειτουργίας του Ταμείου Αρωγής Υπαλλήλων της Βουλής (Τ.Α.Υ.Β.).

Ασκεί για λογαριασμό του Προέδρου της Βουλής προληπτικό έλεγχο των ενταλμάτων πληρωμής του Τ.Α.Υ.Β. και συντάσσει έκθεση προς τον Πρόεδρο της Βουλής επί του Προϋπολογισμού και Απολογισμού του Τ.Α.Υ.Β. για τον έλεγχο της διαχειρίσεως αυτού. 

2. Η Διεύθυνση Οικονομικών Υποθέσεων συγκροτείται από τα εξής Τμήματα:

α) Τμήμα Προϋπολογισμού

β) Τμήμα Λογιστηρίου

γ) Τμήμα Προμηθειών

δ) Τμήμα Διαχειρίσεως Υλικού.

3. Οι αρμοδιότητες των Τμημάτων είναι ιδίως:

α) Τμήμα Προϋπολογισμού

Η επιμέλεια για την έγκαιρη κατάρτιση του Προϋπολογισμού των εξόδων της Βουλής, τη σύνταξη της σχετικής εισηγητικής εκθέσεως και η φροντίδα για την έγκαιρη αποστολή στο Υπουργείο Οικονομικών του κυρωθέντος Προϋπολογισμού. 

Η μέριμνα για την τροποποίηση και την παρακολούθηση της κανονικής εκτελέσεως του Προϋπολογισμού της Βουλής, καθώς και για την τήρηση των απαραίτητων λογιστικών βιβλίων.

Η σύνταξη του ετήσιου απολογισμού της οικονομικής διαχειρίσεως της Βουλής, η επιμέλεια για εισαγωγή αυτού στη Βουλή για έγκριση και η αποστολή του, μετά την έγκριση της Βουλής, στο Υπουργείο Οικονομικών.

Η έκδοση χρηματικών ενταλμάτων πληρωμής και προπληρωμής, ο έλεγχος των σχετικών δικαιολογητικών και η παρακολούθηση της έγκαιρης αποδόσεως λογαριασμών. 

Ο χειρισμός κάθε άλλου θέματος αρμοδιότητας της Διευθύνσεως που δεν ανήκει στα άλλα Τμήματα.

β) Τμήμα Λογιστηρίου

Η επιμέλεια για την εκκαθάριση και την εντολή πληρωμής της αποζημιώσεως και κάθε άλλης απολαβής των Βουλευτών, των εν γένει αποδοχών του προσωπικού και των γραμματέων (συνεργατών) των Βουλευτών, καθώς και τον έλεγχο των διαφόρων λογαριασμών.

Ο έλεγχος, η εκκαθάριση και η εντολή πληρωμής κάθε άλλης δαπάνης, καθώς και τα σχετιζόμενα με το Τ.Α.Υ.Β. 

Σελίδα 5258 

θέματα της Διευθύνσεως Οικονομικών Υποθέσεων.

γ) Τμήμα Προμηθειών

Η μέριμνα για την προμήθεια κάθε πάγιου και αναλώσιμου υλικού ή εφοδίου για τις ανάγκες των υπηρεσιών της Βουλής.

Η μέριμνα για την ανάθεση εκτελέσεως εργασιών. 

Η μέριμνα για την εκποίηση ή διάθεση περιουσιακών στοιχείων, σύμφωνα με τις ισχύουσες διατάξεις.

δ) Τμήμα Διαχειρίσεως Υλικού

Η παρακολούθηση της αποθήκης και η κανονική τήρηση των βιβλίων αναλώσιμου και μη αναλώσιμου υλικού. 

Η μέριμνα για την καταγραφή και απογραφή όλων των αντικειμένων, πραγμάτων και εγκαταστάσεων της Βουλής στο κεντρικό και τα άλλα κτίρια που λειτουργούν οι υπηρεσίες της, η σήμανσή τους και ο έλεγχος με ευθύνη του προϊσταμένου κάθε υπηρεσιακής μονάδας για την ασφαλή φύλαξη και συντήρησή τους. 

Η μέριμνα για την ασφάλιση κάθε είδους αντικειμένων ιδίως επίπλων, πινάκων, κειμηλίων μεγάλης αξίας κ.ά..

Η έγκαιρη ενημέρωση της Διευθύνσεως Οικονομικών Υποθέσεων για τις απαραίτητες προμήθειες, για την κάλυψη των αναγκών των υπηρεσιών της Βουλής. 

Η έγκαιρη παραλαβή των πάσης φύσεως υλικών, αναλώσιμων ή μη και η διάθεσή τους στις επί μέρους οργανικές μονάδες των υπηρεσιών της Βουλής. 

`Αρθρο 18

Διεύθυνση Τεχνικών Υπηρεσιών

1. Η Διεύθυνση Τεχνικών Υπηρεσιών είναι αρμόδια για τη σύνταξη, από την ίδια ή άλλους φορείς, των απαραίτητων μελετών, για τα κτίρια και τους περιβάλλοντες χώρους των κτιρίων της Βουλής, την εκτέλεση και επίβλεψη των διαφόρων έργων, καθώς και για τη συντήρηση και κανονική λειτουργία των εγκαταστάσεων των κτιρίων αυτών. 

2. Η Διεύθυνση Τεχνικών Υπηρεσιών συγκροτείται από τα εξής Τμήματα και Γραφείο:

α) Τμήμα Κτιρίων και Περιβάλλοντος Χώρου

β) Τμήμα Ηλεκτρολογίας - Μηχανολογίας

γ) Τμήμα Καθαριότητας

δ) Γραφείο Τεχνιτών και Εργατών.

3. Οι αρμοδιότητες των Τμημάτων και του Γραφείου είναι ιδίως:

α) Τμήμα Κτιρίων και Περιβάλλοντος Χώρου

Η επιμέλεια για τη σύνταξη των πάσης φύσεως τεχνικών και λοιπών μελετών, πλην ηλεκτρολογικών και μηχανολογικών, για την εκτέλεση των αναγκαίων έργων ανεγέρσεως, συμπληρώσεως, συντηρήσεως και επισκευής των κτιρίων της Βουλής, καθώς και για τη διαμόρφωση του περιβάλλοντος τα κτίρια αυτά χώρου.

Η επίβλεψη για την κανονική εκτέλεση των παραπάνω εργασιών, τακτική επιθεώρηση των χώρων και των εγκαταστάσεων των διαφόρων υπηρεσιών και των κτιρίων της Βουλής για την επισήμανση και αντιμετώπιση δυσλειτουργιών,τεχνικών ελλείψεων, βλαβών, κ.ά..

β) Τμήμα Μηχανολογίας - Ηλεκτρολογίας

Η επιμέλεια για τη σύνταξη των ηλεκτρολογικών και μηχανολογικών μελετών των κτιρίων της Βουλής και η επίβλεψη για την κανονική εκτέλεση των εργασιών αυτών. 

Η μέριμνα για τη συντήρηση και κανονική λειτουργία των μικροφωνικών, ηλεκτρολογικών, υδραυλικών και λοιπών μηχανικών εγκαταστάσεων του Μεγάρου της Βουλής και των κτιρίων, στα οποία στεγάζονται υπηρεσίες αυτής. 

Η μέριμνα για την κανονική συντήρηση και επισκευή των οχημάτων της Βουλής.

γ) Τμήμα Καθαριότητας

Η μέριμνα για την καθαριότητα των χώρων του Μεγάρου της Βουλής και του περιβάλλοντος χώρου, καθώς και των χώρων των κτιρίων, στα οποία στεγάζονται υπηρεσίες της Βουλής ή τα γραφεία των Βουλευτών. 

Ο έλεγχος και η παρακολούθηση για την αξιοπρεπή εμφάνιση του προσωπικού της καθαριότητας.

δ) Γραφείο Τεχνιτών και Εργατών

Ο προσδιορισμός του ανατιθέμενου σε κάθε τεχνίτη και εργάτη έργου. Η μέριμνα για την έγκαιρη εκτέλεση των ανατιθέμενων στους τεχνίτες και εργάτες εργασιών και η παρακολούθηση της κανονικής εκτελέσεώς τους.

`Αρθρο 19

Τμήμα Βουλευτών και Κομμάτων

Το Τμήμα Βουλευτών και Κομμάτων υπάγεται απευθείας στον Προϊστάμενο της Γενικής Διευθύνσεως Διοικητικής Υποστηρίξεως και οι αρμοδιότητές του είναι:

Η συγκέντρωση των δικαστικών ή άλλων αποφάσεων ανακηρύξεως των κατά περίοδο εκλεγόμενων Βουλευτών, η συγκέντρωση και ταξινόμηση των στη Βουλή κοινοποιούμενων ενστάσεων κατά του κύρους των εκλογών, η συγκέντρωση των αποφάσεων του Ανώτατου Ειδικού Δικαστηρίου και η βάσει αυτών ενημέρωση του Μητρώου Βουλευτών. 

Η τήρηση των απαραίτητων στοιχείων των ανακηρυσσόμενων Βουλευτών. 

Η συγκέντρωση των δηλώσεων των Βουλευτών για το κόμμα ή την ομάδα στην οποία συμμετέχουν. 

Η επιμέλεια της τηρήσεως Μητρώου Βουλευτών και η έκδοση των αιτούμενων εκάστοτε πιστοποιητικών και βεβαιώσεων, για την προσωπική ή οικογενειακή κατάσταση των εν ενεργεία Βουλευτών ή συνταξιούχων Βουλευτών. 

Η τήρηση αρχείου των επίσημων πράξεων εκλογής και ορκοδοσίας του Προέδρου της Δημοκρατίας, καθώς και της συγκλήσεως, συγκροτήσεως σε Σώμα και διαλύσεως της Βουλής. 

Η μέριμνα για την εφαρμογή των διατάξεων του ν. 2429/1996 (ΦΕΚ 155 Α) και η επιμέλεια για την έγκαιρη κατάθεση των σχετικών δηλώσεων των κατά νόμο υποχρέων και η αποστολή τους στις αρμόδιες δικαστικές αρχές.

ΚΕΦΑΛΑΙΟ ΣΤ`


`Αρθρο 20

Επιστημονική Υπηρεσία της Βουλής


Τα άρθρα 160-163 του Κανονισμού της Βουλής (Μέρος Κοινοβουλευτικό), όπως έχουν τροποποιηθεί και συμπληρωθεί και η από 25.4.1989 (ΦΕΚ 101 Α) απόφαση του Προέδρου της Βουλής "Κανονισμός εσωτερικής λειτουργίας της Διεύθυνσης Επιστημονικών Μελετών της Βουλής των Ελλήνων" εξακολουθούν να ισχύουν, εφόσον δεν τροποποιούνται με τον παρόντα Κανονισμό. Η Διεύθυνση Μηχανογράφησης μετονομάζεται σε Διεύθυνση Πληροφορικής και Νέων Τεχνολογιών.


`Αρθρο 21

Διεύθυνση Πληροφορικής και Νέων Τεχνολογιών

1. Η Διεύθυνση Πληροφορικής και Νέων Τεχνολογιών είναι αρμόδια για την οργάνωση, συντονισμό και ενημέρωση των παραγόμενων ή τηρούμενων σε ηλεκτρονική μορφή δεδομένων από τις συνεδριάσεις του Κοινοβουλίου και των διαφόρων κοινοβουλευτικών επιτροπών, την επίβλεψη και παρακολούθηση της εύρυθμης λειτουργίας των υπολογιστικών συστημάτων και των δικτύων της Βουλής και σύνταξη μελετών και προγραμμάτων εκσυγχρονισμού της Βουλής σε θέματα πληροφορικής και τηλεπικοινωνιών.

2. Η Διεύθυνση Πληροφορικής και Νέων Τεχνολογιών συγκροτείται από τα εξής Τμήματα και Κέντρο:

α) Τμήμα Πληροφορικών Συστημάτων Διοικήσεως

β) Τμήμα Πληροφορικών Συστημάτων Κοινοβουλευτικού Εργου

γ) Τμήμα Διαχειρίσεως Υπολογιστικών Συστημάτων - Δικτύων

δ) Κέντρο Τραπεζών Πληροφοριών.

3. Οι αρμοδιότητες των Τμημάτων και του Κέντρου Πληροφορήσεως είναι ιδίως: 

α) Τμήμα Πληροφορικών Συστημάτων Διοικήσεως

Σελίδα 5259 

Η μελέτη, η ανάλυση, ο σχεδιασμός, η επίβλεψη, η υλοποίηση, η δημιουργία αναλυτικών φακέλων τεκμηριώσεως, η εκπαίδευση, η συντήρηση και η τεχνική υποστήριξη των πληροφορικών συστημάτων των Γενικών Διευθύνσεων Διοικητικής Υποστηρίξεως και Διεθνών Σχέσεων και Επικοινωνίας, της Επιστημονικής Υπηρεσίας και της Διευθύνσεως Βιβλιοθήκης της Βουλής.

β) Τμήμα Πληροφορικών Συστημάτων Κοινοβουλευτικού Εργου 

Η μελέτη, η ανάλυση, ο σχεδιασμός, η καταχώριση, η δημιουργία αναλυτικών φακέλων τεκμηριώσεως, η συντήρηση και η τεχνική υποστήριξη των πληροφορικών συστημάτων της Γενικής Διευθύνσεως Κοινοβουλευτικού Εργου.

γ) Τμήμα Διαχειρίσεως Υπολογιστικών Συστημάτων- Δικτύων 

Η παρακολούθηση της εκτελέσεως των οικείων συμβάσεων, η εκπαίδευση σε συνεργασία με το Τμήμα Επιμορφώσεως και Μετεκπαιδεύσεως σε θέματα νέων τεχνολογιών, η συντήρηση και τεχνική υποστήριξη των συστημάτων Η/Υ, των δικτύων και των ηλεκτρονικών ψηφοφοριών στη Βουλή.

δ) Κέντρο Τραπεζών Πληροφοριών

Η ανάκληση δεδομένων από Τράπεζες Πληροφοριών του εσωτερικού και του εξωτερικού, καθώς και από παγκόσμια δίκτυα δεδομένων για την παροχή πληροφοριών στους Βουλευτές και τις υπηρεσίες της Βουλής σε θέματα που σχετίζονται με το έργο τους. 

`Αρθρο 22

Διεύθυνση Βιβλιοθήκης της Βουλής


1. Η Διεύθυνση Βιβλιοθήκης της Βουλής είναι αρμόδια για την ταξινόμηση των πάσης φύσεως εντύπων καθώς επίσης για την επιλογή βιβλίων, περιοδικών και λοιπών εντύπων και τη συνεργασία με άλλες Βιβλιοθήκες του εσωτερικού και του εξωτερικού.

2. Η Διεύθυνση Βιβλιοθήκης της Βουλής συγκροτείται από τα εξής Τμήματα:

α) Τμήμα Βιβλίων β) Τμήμα Ημερήσιου και Περιοδικού Τύπου

γ) Τμήμα Ηλεκτρονικής Αποθηκεύσεως και

Μικροφωτογραφήσεως

δ) Τμήμα Συντηρήσεως Εργων Τέχνης και Εντύπων

ε) Τμήμα Μπενακείου Βιβλιοθήκης.

3. Οι αρμοδιότητες των Τμημάτων είναι ιδίως:

α) Τμήμα Βιβλίων

Η εισαγωγή των νέων εκδόσεων. 

Η μέριμνα για αγορά βιβλίων ιδίως κοινοβουλευτικού ενδιαφέροντος. 

Η βιβλιοθηκονομική επεξεργασία των βιβλίων.

Η συντήρηση,βιβλιοδεσία καιταξινόμηση των βιβλίων. 

Η εξυπηρέτηση των επισκεπτών της βιβλιοθήκης (βιβλιοστάσιο, δανεισμός βιβλίων, λειτουργία αναγνωστηρίου κ.ά.).

Η ενημέρωση των Βουλευτών για τις εκδόσεις νέων βιβλίων.

Η απόκτηση, φύλαξη και συντήρηση χειρογράφων, σπανίων εκδόσεων και ειδικών συλλογών. 

β) Τμήμα Ημερήσιου και Περιοδικού Τύπου

Η καταγραφή, καταχώριση, αποδελτίωση και ταξινόμηση ελληνικών και ξένων εφημερίδων και περιοδικών.

Η παρακολούθηση των εκδιδόμενων περιοδικών και εφημερίδων στην Ελλάδα, καθώς και εκείνων του εξωτερικού, που ενδιαφέρουν τη Βουλή.

Η φροντίδα για την εγγραφή συνδρομών σε εφημερίδες και περιοδικά. 

Η αρχειοθέτηση των Πρακτικών της Βουλής, των Φ.Ε.Κ., των κοινοβουλευτικών ενημερωτικών εκθέσεων και των εγγράφων που προέρχονται από δημόσιες υπηρεσίες, οργανισμούς και επιχειρήσεις του δημόσιου τομέα. 

Η εξυπηρέτηση των επισκεπτών της Βιβλιοθήκης όπως ανωτέρω (Τμήμα Βιβλίων).

γ) Τμήμα Ηλεκτρονικής Αποθηκεύσεως και Μικροφωτογραφήσεως 

Η δημιουργία ηλεκτρονικής επιστημονικής βιβλιοθήκης κατά προτεραιότητα νομικών, κοινοβουλευτικών, πολιτικών, ιστορικών και άλλων αναγκαίων για το έργο της Βουλής εκδόσεων, καθώς και αρχείων, με τη χρήση νέων τεχνολογιών, σπανίων εκδόσεων, χαρτών, κωδίκων και λοιπών εγγράφων, καθώς και των ελληνικών και ξένων εφημερίδων και περιοδικών και η εξυπηρέτηση των χρηστών.

δ) Τμήμα Συντηρήσεως Εργων Τέχνης και Εντύπων

Η συντήρηση βιβλίων, εφημερίδων, περιοδικών, πινάκων, παπύρων, πολυτίμων εγγράφων και άλλων έργων τέχνης.

ε) Τμήμα Μπενακείου Βιβλιοθήκης

Η ευθύνη για τη λειτουργία της Βιβλιοθήκης Μπενάκη-Ψυχάρη, των υπόλοιπων αυτοτελών συλλογών, του βιβλιοστασίου και του αναγνωστηρίου της. 

ΚΕΦΑΛΑΙΟ Ζ`

 

`Αρθρο 23

Γραφείο Διπλωματικού Συμβούλου


1. Με κοινή απόφαση του Προέδρου της Βουλής και του Υπουργού Εξωτερικών επιτρέπεται η διάθεση στη Βουλή διπλωματικού υπαλλήλου, με βαθμό τουλάχιστον Συμβούλου Πρεσβείας Α, ως Διπλωματικού Συμβούλου της Βουλής.

2. Ο κατά την προηγούμενη παράγραφο Διπλωματικός Σύμβουλος συνεργάζεται με τη Γενική Διεύθυνση Διεθνών Σχέσεων και Επικοινωνίας της Βουλής και ειδικότερα:

α) ενημερώνει τον Πρόεδρο της Βουλής για όλα τα θέματα που σχετίζονται με τις διεθνείς σχέσεις του Κοινοβουλίου, καθώς και με τις αντίστοιχες εθιμοτυπικές υποχρεώσεις,

β) ενημερώνει τα μέλη της Βουλής για όλα τα ανωτέρω θέματα και υποβοηθεί το έργο τους κατά τις κοινοβουλευτικές τους αποστολές στο εσωτερικό και εξωτερικό,

γ) παρέχει συμβουλές προς τη Γενική Διεύθυνση Διεθνών Σχέσεων και Επικοινωνίας και τις λοιπές υπηρεσίες της Βουλής για θέματα της αρμοδιότητάς του,

δ) ενεργεί ως σύνδεσμος της Βουλής με το Υπουργείο Εξωτερικών, με το οποίο επικοινωνεί για την αμοιβαία ενημέρωση και παροχή πληροφοριών και στοιχείων.

3. Στο Γραφείο του Διπλωματικού Συμβούλου, πέραν των τοποθετούμενων από το προσωπικό της Βουλής, μπορεί: α) να αποσπώνται δύο (2) υπάλληλοι του Υπουργείου Εξωτερικών με βαθμό Γραμματέως Πρε- σβείας ή Συμβούλου Πρεσβείας Β και ένας τρίτος υπάλληλος από τους λοιπούς κλάδους του Υπουργείου Εξωτερικών ή οποιουδήποτε άλλου Υπουργείου ή φορέα του δημόσιου τομέα και ανά ένας ανώτερος υπάλληλος παραγωγικού Υπουργείου και Υπουργείου του κοινωνικού τομέα και β) να διορίζονται δύο (2) μετακλητοί υπάλληλοι Β ή Α βαθμού, για τους οποίους εφαρμόζονται αναλόγως οι διατάξεις των άρθρων 30 παρ. 2, 3, 5, 6 και 31 παρ. 1, στοιχ. α- στ, ζβ και παρ. 2 του παρόντος Κανονισμού.

4. Εάν δεν είναι δυνατή η διάθεση εν ενεργεία διπλωματικού υπαλλήλου, καθήκοντα Διπλωματικού Συμβούλου μπορούν να ανατεθούν σε συνταξιούχο διπλωματικό υπάλληλο, βαθμού πρέσβη.

5. Η κατά τα ως άνω διάθεση ή απόσπαση υπαλλήλων του Υπουργείου Εξωτερικών μπορεί να γίνει κατά πλήρη ή μερική απασχόληση.

`Αρθρο 24

Υγειονομική Μονάδα


Η Υγειονομική Μονάδα είναι αρμόδια για την παροχή άμεσης ιατρικής περιθάλψεως στους Βουλευτές και στο προσωπικό της Βουλής, την αντιμετώπιση έκτακτων περιστατικών υγείας των επισκεπτών της Βουλής, τη θεώρηση των βιβλιαρίων υγείας και τη διαπίστωση της οίκοι ασθένειας των υπαλλήλων της Βουλής.

`Αρθρο 25

Τμήμα Πολιτικής Σχεδιάσεως Εκτακτης Ανάγκης

1.Στη Βουλή λειτουργεί Τμήμα Πολιτικής Σχεδιάσεως 

Σελίδα 5260 

Εκτακτης Ανάγκης (Π.Σ.Ε.Α.).

2. Το Τμήμα αυτό λειτουργεί και ασκεί τις αρμοδιότητες όπως καθορίζονται από τις διατάξεις που ισχύουν κάθε φορά για τις αντίστοιχες υπηρεσίες (Π.Σ.Ε.Α.) των Υπουργείων.

3. Στο Τμήμα αυτό διατίθεται προσωπικό από υπαλλήλους της Βουλής, που μπορεί να απασχολείται παράλληλα και με τα κύρια καθήκοντά του.

ΚΕΦΑΛΑΙΟ Η`

 

`Αρθρο 26

Εξουσιοδοτικές διατάξεις

1. Με αποφάσεις του Προέδρου της Βουλής, που δημοσιεύονται στην Εφημερίδα της Κυβερνήσεως και μετά σύμφωνη γνώμη της Επιτροπής Κανονισμού της Βουλής, λαμβανομένη με πλειοψηφία 3/5 των παρόντων μελών και εκτίμηση των εκάστοτε υπηρεσιακών αναγκών και του έργου των υπηρεσιών, είναι δυνατόν: α) να προστίθενται νέες στις υφιστάμενες οργανικές μονάδες με εξαίρεση τις Γενικές Διευθύνσεις και Διευθύνσεις, να καθορίζονται οι αρμοδιότητές τους, να συνιστώνται νέες θέσεις και να προσδιορίζονται οι κλάδοι από τους οποίους προέρχονται οι προϊστάμενοι των μονάδων αυτών, β) να ανακατανέμονται κατώτερες οργανικές μονάδες σε ανώτερες, γ) να ανακατανέμονται και να συμπληρώνονται οι αρμοδιότητες που ανήκουν στις προβλεπόμενες από τις προηγούμενες διατάξεις οργανικές μονάδες και δ) να ρυθμίζονται λεπτομέρειες εφαρμογής των οργανωτικών διατάξεων των προηγούμενων κεφαλαίων.

2. Με αποφάσεις του Προέδρου της Βουλής και μετά σύμφωνη γνώμη της Επιτροπής Κανονισμού της Βουλής και εκτίμηση των εκάστοτε υπηρεσιακών αναγκών και του έργου των υπηρεσιών, είναι δυνατόν να συγχωνεύονται υφιστάμενες οργανικές μονάδες σε μία ή περισσότερες, να μεταφέρονται αντικείμενά τους σε άλλες, να καθορίζονται οι αρμοδιότητες των νέων μονάδων, να προσδιορίζονται οι κλάδοι από τους οποίους προέρχονται οι προϊστάμενοί τους και να ανακατανέμεται το προσωπικό τους.


ΤΜΗΜΑ ΔΕΥΤΕΡΟ ΠΡΟΣΩΠΙΚΟ

 

ΚΕΦΑΛΑΙΟ Α`

Γενικές διατάξεις

`Αρθρο 27

Το προσωπικό της Βουλής - Διακρίσεις

1. Οι υπάλληλοι της Βουλής είναι δημόσιοι πολιτικοί υπάλληλοι της νομοθετικής λειτουργίας του Κράτους.

2. Οι υπάλληλοι της Βουλής διακρίνονται σε:

α) μόνιμους,

β) με σχέση εργασίας ιδιωτικού δικαίου και

γ) μετακλητούς.

ΚΕΦΑΛΑΙΟ Β`

Υπάλληλοι Μετακλητοί

 

`Αρθρο 28

Γενικός Γραμματέας Βουλής

Στη Βουλή συνιστάται μία (1) θέση Γενικού Γραμματέα της Βουλής με βαθμό 1o της κατηγορίας Ειδικών Θέσεων.

`Αρθρο 29

Ειδικός Γραμματέας


Στη Βουλή συνιστάται μία (1) θέση Ειδικού Γραμματέα, με βαθμό 2ο της κατηγορίας Ειδικών Θέσεων.

`Αρθρο 30

Θέσεις λοιπών μετακλητών υπαλλήλων

1. Συνιστώνται οι ακόλουθες θέσεις μετακλητών υπαλλήλων στη Βουλή: 

Α. Στο Γραφείο του Προέδρου της Βουλής :

α) Μία (1) θέση με βαθμό Α

β) Πέντε (5) θέσεις με βαθμούς Γ ή Β ή Α

γ) Τρεις (3) θέσεις υπαλλήλων επεξεργασίας κειμένου με βαθμούς Δ ή Γ ή Β ή Α και

δ) Τρεις (3) θέσεις βοηθητικού προσωπικού με βαθμούς Ε ήΔ' ή Γ ή Β.

Β. Στα Γραφεία των Αντιπροέδρων της Βουλής:

α) Μία (1) θέση με βαθμό Α

β) Μία (1) θέση με βαθμούς Γ ή Β ή Α

γ) Μία (1) θέση υπαλλήλου επεξεργασίας κειμένου με βαθμούς Δ ή Γ ή Β ή Α και

δ) Μία (1) θέση βοηθητικού προσωπικού με βαθμούς Ε ή Δ ή Γ ή Β. 

Γ. Στο Γραφείο του Γενικού Γραμματέα της Βουλής:

α) Μία (1) θέση με βαθμό Α

β) Δύο (2) θέσεις υπαλλήλων επεξεργασίας κειμένου με βαθμούς Δ ή Γ ή Β ή Α και

γ) Μία (1) θέση βοηθητικού προσωπικού με βαθμούς Ε ή Δ ή Γ ή Β.

Δ. Στο Γραφείο του Ειδικού Γραμματέα:

α) Μία (1) θέση με βαθμούς Γ ή Β ή Α

β) Δύο (2) θέσεις υπαλλήλων επεξεργασίας κειμένου με βαθμούς Δ ή Γ ή Β ή Α και

γ) Μία (1) θέση βοηθητικού προσωπικού με βαθμούς Ε ή Δ ή Γ ή Β.

Ε. Στα Γραφεία των Πρώην Προέδρων της Βουλής:

Στο Γραφείο πρώην Πρόεδρου της Βουλής τέσσερις (4) θέσεις με βαθμούς Δ ή Γ ή Β ή Α, μία (1) θέση υπαλλήλου επεξεργασίας κειμένου με βαθμούς Δ ή Γ ή Β ή Α και μία (1) θέση βοηθητικού προσωπικού με βαθμούς Ε ή Δ ή Γ ή Β. 

ΣΤ. Στα Γραφεία των Προέδρων των Κοινοβουλευτικών Ομάδων:

α) Στο Γραφείο του Προέδρου της πρώτης κατά σειρά δυνάμεωςΚοινοβουλευτικής Ομάδας:

αα) Μία (1) θέση με βαθμό Α

αβ) Δύο (2) θέσεις με βαθμούς Γ ή Β ή Α και

αγ) Τέσσερις (4) θέσεις υπαλλήλων επεξεργασίας κειμένου με βαθμούς Δ ή Γ' ή Β ή Α ή βοηθητικού προσωπικού με βαθμούς Ε ή Δ ή Γ ή Β.

β) Στο Γραφείο του Προέδρου τηςδεύτερης κατά σειρά δυνάμεως Κοινοβουλευτικής Ομάδας:

βα) Μία (1) θέση με βαθμό Α. 

ββ) Τρεις (3) θέσεις με βαθμούς Γ ή Β ή Α και

βγ) Τέσσερις (4) θέσεις υπαλλήλων επεξεργασίας κειμένου με βαθμούς Δ ή Γ ή Β ή Α ή βοηθητικού προσωπικού με βαθμούς Ε ή Δ ή Γ ή Β.

γ) Στο Γραφείο του Προέδρου της τρίτης κατά σειρά δυνάμεως Κοινοβουλευτικής Ομάδας:

γα) Μία (1) θέση με βαθμό Α. 

γβ) Τρεις (3) θέσεις με βαθμούς Γ ή Β ή Ακαι

γγ) Μία (1) θέση υπαλλήλου επεξεργασίας κειμένου με βαθμούς Δ ή Γ ή Β ή Α ή βοηθητικού προσωπικού με βαθμούς Ε ή Δ ή Γ ή Β.

δ) Για το γραφείο του Προέδρου καθεμιάς από τις λοιπές κοινοβουλευτικές ομάδες:

δα) Μία (1) θέση με βαθμό Α

δβ) Δύο (2) θέσεις με βαθμούς Γ ή Β ή Α και

δγ) Μία (1) θέση υπαλλήλου επεξεργασίας κειμένου με βαθμούς Δ ή Γ ή Β ή Α ή βοηθητικού προσωπικού με βαθμούς Ε ή Δ ή Γ ή Β.

ε) Ανά μία (1) επιπλέον θέση για κάθε πενηντάδα Βουλευτών της κάθε Κοινοβουλευτικής Ομάδας, με βαθμούς Γ ή Β ή Α.

Ζ. Στους πρώην Πρωθυπουργούς: 

Στον πρώην Πρωθυπουργό, που διετέλεσε Βουλευτής και αρχηγός κόμματος και έλαβε ψήφο εμπιστοσύνης της Βουλής, δύο (2) θέσεις με βαθμούς Δ ή Γ ή Β ή Α και μία (1) θέση υπαλλήλου επεξεργασίας κειμένου με βαθμούς Δ ή Γ ή Β ή Α ή βοηθητικού προσωπικού με βαθμούς Ε ή Δ ή Γ ή Β.

Η. Στους πρώην Αντιπροέδρους ΚοινοβουλευτικώνΚυβερ-

Σελίδα 5261 

νήσεων:

Στον πρώην Αντιπρόεδρο Κοινοβουλευτικής Κυβερνήσεως μία (1) θέση με βαθμούς Δ ή Γ ή Β ή Α.

Θ. Στους πρώην Προέδρους Κοινοβουλευτικών Ομάδων:

Στον πρώην Πρόεδρο Κοινοβουλευτικής Ομάδας μία (1) θέση με βαθμούς Δ ή Γ ή Β ή Α'.

2. Οι θέσεις των μετακλητών υπαλλήλων των Προέδρων των Κοινοβουλευτικών Ομάδων μπορεί να καλύπτονται, κατ επιλογή αυτών, είτε με διορισμό μετακλητών υπαλλήλων που προτείνει ο Πρόεδρος της Κοινοβουλευτικής Ομάδας είτε με τοποθέτηση υπαλλήλων της Βουλής είτε με απόσπαση υπαλλήλων του δημόσιου τομέα, όπως αυτός έχει οριοθετηθεί με τις διατάξεις του άρθρου 14 του ν. 2190/1994 και σε κάθε περίπτωση δίχως δέσμευση από γενικές ή ειδικές διατάξεις της κείμενης νομοθεσίας, ως προς το χρόνο της αποσπάσεως, με εξαίρεση τους υπαλλήλους της Βουλής που είναι προϊστάμενοι μονάδας, τμήματος ή διευθύνσεως.

3. Οι θέσεις των μετακλητών υπαλλήλων των Γραφείων του Προέδρου και των πρώην Προέδρων της Βουλής, των Αντιπροέδρων της Βουλής, του Γραφείου του Γενικού Γραμματέα και του Ειδικού Γραμματέα της Βουλής, καθώς και οι θέσεις των μετακλητών υπαλλήλων των γραφείων των πρώην Πρωθυπουργών, των πρώην Αντιπροέδρων Κοινοβουλευτικών Κυβερνήσεων και των πρώην Προέδρων Κοινοβουλευτικών Ομάδων, μπορεί να καλύπτονται, κατ επιλογή τους, είτε με διορισμό μετακλητών υπαλλήλων που αυτοί προτείνουν είτε με τοποθέτηση υπαλλήλων της Βουλής είτε με απόσπαση, σύμφωνα με την παράγραφο 2, με εξαίρεση τους υπαλλήλους της Βουλής που είναι προϊστάμενοι μονάδας τμήματος ή διευθύνσεως.

4. Οι θέσεις μετακλητών υπαλλήλων στα Γραφεία των πρώην Προέδρων της Βουλής, πρώην Πρωθυπουργών, πρώην Αντιπροέδρων Κοινοβουλευτικών Κυβερνήσεων και πρώην Προέδρων Κοινοβουλευτικών Ομάδων καταργούνται αυτοδικαίως μόλις εκλείψει το αντίστοιχο πρόσωπο.

5. Οπου στο άρθρο αυτό προβλέπεται κάλυψη θέσεων μετακλητών υπαλλήλων με απόσπαση, αυτή γίνεται με απόφαση του Προέδρου της Βουλής, ύστερα από συγκατάθεση του αρμόδιου Υπουργού. Τους προς απόσπαση υπαλλήλους προτείνει στον Πρόεδρο της Βουλής ο προϊστάμενος του οικείου Γραφείου της Βουλής ή το πρόσωπο, στο οποίο γίνεται η απόσπαση.

6. Η άρση της αποσπάσεως γίνεται σε κάθε περίπτωση με απόφαση του Προέδρου της Βουλής, ύστερα από πρόταση εκείνου που είχε προτείνει την απόσπαση. Κατ εξαίρεση η άρση της αποσπάσεως επέρχεται αυτοδικαίως στις ακόλουθες περιπτώσεις:

α) Με τη συγκρότηση νέας Βουλής, όταν η Κοινοβουλευτική Ομάδα στην οποία είχαν αποσπασθεί υπάλληλοι δεν αποτελεί Κοινοβουλευτική Ομάδα της νέας Βουλής. 

β) Με την απώλεια της ιδιότητας του Προέδρου ή Αντιπροέδρου της Βουλής στο Γραφείο του οποίου είχαν αποσπασθεί υπάλληλοι. 

γ) Με την αλλαγή θέσεως ή αριθμού Βουλευτών της Κοινοβουλευτικής Ομάδας. 

δ) Με την αποχώρηση του Γενικού Γραμματέα της Βουλής ή του Ειδικού Γραμματέα της Ειδικής Γραμματείας Προέδρου Βουλής, στα Γραφεία των οποίων είχαν αποσπασθεί υπάλληλοι. 

ε) Με την κατάργηση των θέσεων που προβλέπονται στους πρώην Προέδρους της Βουλής, στους πρώην Πρωθυπουργούς, στους πρώην Αντιπροέδρους Κοινοβουλευτικών Κυβερνήσεων και στους πρώην Προέδρους Κοινοβουλευτικών Ομάδων. 

7. Σε περίπτωση που στο ίδιο πρόσωπο συντρέχουν περισσότερες της μιας ιδιότητες, από τις αναφερόμενες στις περιπτώσεις Ε, Ζ, Η, και Θ της παραγράφου 1, διορισμός, απόσπαση ή τοποθέτηση προσωπικού ενεργείται, κατ επιλογή του, σε θέσεις που προβλέπονται για τη μία μόνο ιδιότητα.


`Αρθρο 31

Διορισμός , προσόντα, καθήκοντα, υποχρεώσεις και λύση

της υπαλληλικής σχέσεως των

μετακλητών υπαλλήλων

1. Οι μετακλητοί υπάλληλοι:

α) Διορίζονται μετά από πρόταση του κατά περίπτωση αρμοδίου, που καθορίζει και το βαθμό διορισμού.

β) Πρέπει να κατέχουν τα προσόντα και να μην έχουν τα κωλύματα διορισμού που ισχύουν για τους μόνιμους υπαλλήλους της Βουλής, με εξαίρεση το ανώτατο όριο ηλικίας και τους τίτλους σπουδών. Για τη συνδρομή των προϋποθέσεων αυτών απαιτείται, κατά την έκδοση της πράξεως διορισμού, η υποβολή της υπεύθυνης δηλώσεως που κάθε φορά ισχύει για το Δημόσιο.

γ) Εχουν όλα τα δικαιώματα και όλες τις υποχρεώσεις των μονίμων υπαλλήλων της Βουλής και ιδίως ως προς το ήθος και τη συμπεριφορά. 

δ) Εχουν αξίωση επί των πάσης φύσεως αποδοχών τους, σύμφωνα με τις διατάξεις του άρθρου 5 παρ.3 του ν. 2303/1995. 

ε) Δεν υπάγονται στους περιορισμούς των παρ. 1, 2 και 3, όπως ισχύουν, του άρθρου 1 του ν. 1256/1982.

στ) Τελούν σε αναστολή του δικηγορικού λειτουργήματός τους, εάν έχουν την ιδιότητα του δικηγόρου.

Εξαιρούνται μέχρι δύο (2) θέσεις μετακλητών υπαλλήλων των γραφείων του Προέδρου της Βουλής, του Γενικού Γραμματέα της Βουλής και καθενός από τους Προέδρους των Κοινοβουλευτικών Ομάδων, εφόσον ρητώς προβλέπεται τούτο στην απόφαση διορισμού.

ζ) Απολύονται:

ζα) Υστερα από πρόταση του προσώπου που έχει προτείνει το διορισμό τους,

ζβ) Για τους ίδιους λόγους για τους οποίους απολύονται και οι μόνιμοι υπάλληλοι της Βουλής, δίχως να απαιτείται σχετική πρόταση,

ζγ) Αυτοδικαίως στις ακόλουθες περιπτώσεις:

(1) με τη διάλυση της Βουλής οι μετακλητοί υπάλληλοι των Κοινοβουλευτικών Ομάδων,

(2) με την απώλεια της ιδιότητας του Προέδρου ή Αντιπροέδρου της Βουλής, στο Γραφείο του οποίου είχαν διορισθεί,

(3) με την αποχώρηση του Γενικού ή Ειδικού Γραμματέα της Βουλής στο Γραφείο του οποίου είχαν διορισθεί. 

(4) με την κατάργηση των θέσεων που προβλέπονται στους πρώην Προέδρους της Βουλής, στους πρώην Πρωθυπουργούς, στους πρώην Αντιπροέδρους Κοινοβουλευτικών Κυβερνήσεων και στους πρώην Προέδρους Κοινοβουλευτικών Ομάδων. 

2. Ο διορισμός και η απόλυση γίνεται με απόφαση του Προέδρου της Βουλής, της οποίας περίληψη δημοσιεύεται στην Εφημερίδα της Κυβερνήσεως. Στις περιπτώσεις αυτοδίκαιης απολύσεως εκδίδεται διαπιστωτική απόφαση του Προέδρου της Βουλής, της οποίας περίληψη δημοσιεύεται επίσης στην Εφημερίδα της Κυβερνήσεως. Παράλειψη δημοσιεύσεώς της δεν συνεπάγεται διατήρηση της υπαλληλικής σχέσεως.

Σε περίπτωση επαναδιορισμού τους θεωρείται συνεχιζόμενη η διακοπείσα θητεία τους. 

ΚΕΦΑΛΑΙΟ Γ`

Yπάλληλοι μόνιμοι

`Αρθρο 32

Κατηγορίες θέσεων

1. Οι θέσεις των μονίμων υπαλλήλων της Βουλής κατατάσσονται στις εξής Κατηγορίες:

Κατηγορία θέσεων τριτοβάθμιας πανεπιστημιακής εκπαιδεύσεως με χαρακτηριστικά στοιχεία ΠΕ. 

Κατηγορία θέσεων τριτοβάθμιας τεχνολογικής εκπαιδεύσεως με χαρακτηριστικά στοιχεία ΤΕ.

Σελίδα 5262 

Κατηγορία θέσεων δευτεροβάθμιας εκπαιδεύσεως με χαρακτηριστικά στοιχεία ΔΕ. 

Κατηγορία θέσεων υποχρεωτικής εκπαιδεύσεως με χαρακτηριστικά στοιχεία ΥΕ. 

2. Θέσεις της κατηγορίας ΠΕ είναι εκείνες, για τις οποίες ως τυπικό προσόν διορισμού στον εισαγωγικό βαθμό απαιτείται πτυχίο ή δίπλωμα Πανεπιστημιακού Ιδρύματος (Α.Ε.Ι.) της ημεδαπής ή ισότιμο της αλλοδαπής. 

3. Θέσεις της κατηγορίας ΤΕ είναι εκείνες, για τις οποίες ως τυπικό προσόν διορισμού στον εισαγωγικό βαθμό απαιτείται πτυχίο ή δίπλωμα Τεχνολογικού Εκπαιδευτικού Ιδρύματος (Τ.Ε.Ι.) της ημεδαπής ή ισότιμο της ημεδαπής ή αλλοδαπής. 

4. Θέσεις της κατηγορίας ΔΕ είναι εκείνες, για τις οποίες ως τυπικό προσόν διορισμού στον εισαγωγικό βαθμό απαιτείται απολυτήριος τίτλος σχολείου δευτεροβάθμιας εκπαιδεύσεως της ημεδαπής ή ισότιμος σχολείου της αλλοδαπής. 

5. Θέσεις της κατηγορίας ΥΕ είναι εκείνες, για τις οποίες ως τυπικό προσόν διορισμού στον εισαγωγικό βαθμό ορίζεται απολυτήριος τίτλος σχολείου υποχρεωτικής εκπαιδεύσεως. 

`Αρθρο 33

Βαθμολογική κλίμακα και διάρθρωση θέσεων

1. Οι θέσεις των κατηγοριών Τριτοβάθμιας Πανεπιστημιακής Εκπαιδεύσεως (ΠΕ), Τριτοβάθμιας Τεχνολογικής Εκπαιδεύσεως (ΤΕ), Δευτεροβάθμιας Εκπαι- δεύσεως (ΔΕ) και Υποχρεωτικής Εκπαιδεύσεως (ΥΕ), κατατάσσονται σε πέντε συνολικά βαθμούς ως εξής:

Βαθμός Α

Βαθμός Β

Βαθμός Γ

Βαθμός Δ

Βαθμός Ε

2. Οι θέσεις των κατηγοριών ΠΕ, ΤΕ και ΔΕ κατατάσσονται στους βαθμούς Δ, Γ, Β και Α, από τους οποίους κατώτερος είναι ο Δ και ανώτερος ο Α. Οι θέσεις της κατηγορίας ΥΕ κατατάσσονται στους βαθμούς Ε, Δ, Γ και Β, από τους οποίους κατώτερος είναι ο Ε και ανώτερος ο Β. 

3. Εισαγωγικός βαθμός των κατηγοριών ΠΕ, ΤΕ και ΔΕ είναι ο βαθμός Δ και της κατηγορίας ΥΕ ο βαθμός Ε.

4. Οι θέσεις όλων των βαθμών των κατηγοριών ΠΕ, ΤΕ, ΔΕ και ΥΕ είναι σε κάθε κατηγορία οργανικά ενιαίες. Μεταξύ υπαλλήλων του ίδιου βαθμού δεν υπάρχει αρχαιότητα. 

5. Οι προϊστάμενοι Γενικών Διευθύνσεων είναι ανώτατοι υπάλληλοι.


`Αρθρο 34

Διάκριση κλάδων κατά κατηγορίες

Οι θέσεις των μονίμων υπαλλήλων κάθε κατηγορίας κατατάσσονται σε κλάδους ως εξής:

Α. Κατηγορία ΠΕ

α) Κλάδος ΠΕ1 Διοικητικός

β) Κλάδος ΠΕ2 Οικονομικός

γ) ΚλάδοςΠΕ3 Στενογράφων

δ) Κλάδος ΠΕ4 Πληροφορικής

ε) Κλάδος ΠΕ5 Στατιστικής

στ) Κλάδος ΠΕ6 Μηχανικών

ζ) Kλάδος ΠΕ7 Βιβλιοθηκονόμων

η) Κλάδος ΠΕ8 Διεθνών και Δημοσίων Σχέσεων

θ) Κλάδος ΠΕ9 Μεταφραστών - Διερμηνέων

ι)Κλάδος ΠΕ10 Συντηρητών Εργων Τέχνης και

Αρχαιοτήτων

ια)Κλάδος ΠΕ11 Ιατρών

Β. Κατηγορία ΤΕ

α) Κλάδος ΤΕ1 Διοικητικός 

β) Κλάδος ΤΕ2 Οικονομικός

γ) Κλάδος ΤΕ3 Πληροφορικής

δ) Κλάδος ΤΕ4 Βιβλιοθηκονόμων

ε) Κλάδος ΤΕ5 Ηλεκτρονικών

στ) Κλάδος ΤΕ6 Τεχνολογικών Εφαρμογών

ζ) Κλάδος ΤΕ7 Συντηρητών Εργων Τέχνης και

Αρχαιοτήτων

η) Κλάδος ΤΕ8 Διακοσμητών

θ) Κλάδος ΤΕ9 Φωτογραφίας

ι) Κλάδος ΤΕ10 Γραφιστικής ή Τεχνολογίας

Γραφικών Τεχνών

ια) Κλάδος ΤΕ11 Νοσηλευτικής

ιβ) Κλάδος ΤΕ12 Ανθοκομίας

ιγ)Κλάδος ΤΕ13Διοικητικών Καθηκόντων

(προσωρινός)

Γ. Κατηγορία ΔΕ

α) Κλάδος ΔΕ1 Διοικητικός - Λογιστικός

β) Κλάδος ΔΕ2 Υπαλλήλων Γραφείου

γ) Κλάδος ΔΕ3 Πληροφορικής

δ) Κλάδος Δ3 Επεξεργασίας Κειμένου

(προσωρινός)

ε) Κλάδος ΔΕ4 Ανθοκομίας

στ) Κλάδος ΔΕ5 Τυπογραφίας

ζ) Κλάδος ΔΕ6 Οδηγών Οχημάτων

η) Κλάδος ΔΕ7 Τεχνικών Ειδικοτήτων

θ) Κλάδος ΔΕ8 Στενογράφων (προσωρινός)

ι) Κλάδος ΔΕ9 Τεχνιτών (προσωρινός)

Δ. Κατηγορία ΥΕ

α) Κλάδος ΥΕ1 Επιμελητών

β) Κλάδος ΥΕ2 Προσωπικού καθαριότητας

γ) Κλάδος ΥΕ3 Χειριστών Μηχανημάτων

Αναπαραγωγής Εντύπων

δ) Κλάδος ΥΕ4 Εργατών

`Αρθρο 35

Κλάδος ΠΕ1 Διοικητικός

1.Ο κλάδος ΠΕ1 Διοικητικός περιλαμβάνει ενενήντα τέσσερις (94)θέσεις, με βαθμούς Δ - Α.

Σελίδα 5263 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα νομικής ή πολιτικής επιστήμης ή δημόσιας διοικήσεως ή οργανώσεως και διοικήσεως επιχειρήσεων Πανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής,

β) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων και

γ) καλή γνώση επεξεργασίας κειμένου και χρήσης υπολογιστικών συστημάτων.

`Αρθρο 36

ΚλάδοςΠΕ2 Οικονομικός


1. Ο κλάδος ΠΕ2 Οικονομικός περιλαμβάνει είκοσι (20) θέσεις με βαθμούς Δ- Α

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα οικονομικών επιστημών ή οργανώσεως και διοικήσεως επιχειρήσεων Πανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής,

β) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων,

γ) καλή γνώση επεξεργασίας κειμένου και χρήσης υπολογιστικών συστημάτωνκαι

δ)τριετής επαγγελματική εμπειρία.

`Αρθρο 37

Κλάδος ΠΕ3 Στενογράφων

1. Ο κλάδος ΠΕ3 Στενογράφων περιλαμβάνει τριάντα πέντε (35) θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα φιλοσοφικής σχολής ή νομικής ή πολιτικών ή οικονομικών επιστημών ή άλλης κοινωνικής επιστήμης, που ορίζεται κάθε φορά, ανάλογα με τις υπηρεσιακές ανάγκες, κατά την προκήρυξη των θέσεων,Πανεπιστημιακού Ιδρύματος ή ισότιμο αντίστοιχης ειδικότητας, σχολών της αλλοδαπής,

β) άριστη γνώση της ελληνικής στενογραφίας, αξιολογούμενη με αυξημένο συντελεστή,

γ) άριστη γνώση επεξεργασίας κειμένου σε υπολογιστικά συστήματα,

δ) πιστοποιητικό επιτυχούς αποφοιτήσεως από πρόγραμμα στενογραφίας διάρκειας τουλάχιστον ενός ακα- δημαϊκού έτους που διοργανώνεται με ευθύνη της Βουλής και

ε) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων. 

3. Αν δεν υπάρχουν απόφοιτοι του κατά το άρθρο99 προγράμματος, η πλήρωση των θέσεων γίνεται με ειδικό διαγωνισμό με εξέταση μόνον στην ελληνική στενογραφία και στη χρήση υπολογιστικών συστημάτων και επεξεργασία κειμένου, ο οποίος κατά τα λοιπά γίνεται σύμφωνα με τις διατάξεις του άρθρου 74 του παρόντος Κανονισμού. 

`Αρθρο 38

Κλάδος ΠΕ4 Πληροφορικής


1. Ο κλάδος ΠΕ4 Πληροφορικής περιλαμβάνει δεκαοκτώ (18) θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα πληροφορικής ή μηχανικών Η/Υ και πληροφορικής ή ηλεκτρολόγων μηχανικών και μηχανικών Η/Υ ή επιστήμης υπολογιστών Πανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής,

β)άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική και

γ) τριετής επαγγελματική εμπειρία. 

3. Η ειδικότητα των προς πλήρωση θέσεων, καθώς και η ξένη γλώσσα ορίζονται κάθε φορά με την προκήρυξη, ανάλογα με τις υπηρεσιακές ανάγκες.

`Αρθρο 39

Κλάδος ΠΕ5 Στατιστικής

1. Ο κλάδος ΠΕ5 Στατιστικής περιλαμβάνει πέντε (5) θέσεις, με βαθμούς Δ- Α.

2. Για το διορισμό στον εισαγωγικό βαθμό απαιτούνται:

α) Πτυχίο ή δίπλωμα στατιστικής Πανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής ή πτυχίο ή δίπλωμα μαθηματικών επιστημών Πανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής και μεταπτυχιακός τίτλος σπουδών, με εξειδίκευση στη στατιστική, σχολών της ημεδαπής ή αλλοδαπής, διάρκειας τουλάχιστον ενός ακαδημαϊκού έτους,

β) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων και

γ) τριετής επαγγελματική εμπειρία.

`Αρθρο 40

Κλάδος ΠΕ6 Μηχανικών

1. Ο κλάδος ΠΕ6 Μηχανικών περιλαμβάνει δέκα (10) θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο αγρονόμων τοπογράφων ή ηλεκτρολόγων ή μηχανολόγων ή αρχιτεκτόνων ή πολιτικών μηχανικών Πανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής,

β) άριστη γνώση μιας τουλάχιστον από τις γλώσσες αγγλική ή γαλλικήή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων και

γ) τριετής επαγγελματική εμπειρία. 

3. Η ειδικότητα των προς πλήρωση θέσεων ορίζεται κάθε φορά με την προκήρυξη, ανάλογα με τις υπηρεσιακές ανάγκες.

`Αρθρο 41

Κλάδος ΠΕ7 Βιβλιοθηκονόμων

1. Ο κλάδος ΠΕ7 Βιβλιοθηκονόμων περιλαμβάνει δεκαοκτώ (18)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα τμήματος βιβλιοθηκονομίας Πανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής και

β) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική ή ισπανική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων. 

3. Σε περίπτωση που δεν είναι δυνατή η πλήρωση των θέσεων από υποψηφίους με τα παραπάνω προσόντα, επιτρέπεται ο διορισμός, με πτυχίο ή δίπλωμα Πανεπιστημιακού Ιδρύματος της ημεδαπής ή ισότιμο της αλλοδαπής και επιπλέον, κατά σειρά:

α) με πτυχίο ή δίπλωμα βιβλιοθηκονομίας Τ.Ε.Ι. της ημεδαπής ή ισότιμων σχολών της ημεδαπής ή αλλοδαπής και άριστη γνώση μιας από τις παραπάνω ξένες γλώσσες,

β) με μεταπτυχιακό τίτλο Πανεπιστημιακού Ιδρύματος της ημεδαπής ή ισότιμο της αλλοδαπής, σε σπουδές βιβλιοθηκονομίας, διάρκειας τουλάχιστον ενός ακαδημαϊκού έτους και άριστη γνώση μιας από τις παραπάνω ξένες γλώσσες,

γ) με πενταετή τουλάχιστον εμπειρία σε θέματα βιβλιοθηκονομίας και άριστη γνώση μιας από τις παραπάνω ξένες γλώσσες. 

4. Στις περιπτώσεις των παραγράφων 2 και 3 εδάφια α και β απαιτείται και διετής επαγγελματική εμπειρία. 

` Αρθρο 42

Κλάδος ΠΕ8 Διεθνών και Δημοσίων Σχέσεων

1. Ο κλάδοςΠΕ8 Διεθνών και Δημοσίων Σχέσεων περιλαμβάνει τριάντα (30) θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα επικοινωνίας και μέσων μαζικής ενημερώσεως ή δημοσιογραφίας και μέσων μαζικής ενημερώσεως ή διεθνών σπουδών ή διεθνών και ευρωπαϊκών σπουδών ή νομικών ή πολιτικών ή οικονομικών επιστημών ή φιλολογίας ή διοίκησης επιχειρήσεων Πανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής,

β) άριστη γνώση δύο (2) τουλάχιστον ξένων γλωσσών, που ορίζονται κάθε φορά με την προκήρυξη για την πλήρωση των θέσεων, ανάλογα με τις υπηρεσιακές ανάγκες. Συνεκτιμάται η καλή γνώση μιας ακόμη από τις γλώσσες χωρών της Ευρωπαϊκής Ενώσεως ή βαλκανικής χώρας της επιλογής των υποψηφίων και

γ) τριετής επαγγελματική εμπειρία.

`Αρθρο 43

Κλάδος ΠΕ9 Μεταφραστών - Διερμηνέων

1. Ο κλάδος ΠΕ9 Μεταφραστών - Διερμηνέων περιλαμβάνει πέντε (5) θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτείται πτυχίο ή δίπλωμα ξένων γλωσσών μεταφράσεως και διερμηνείαςΠανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής. 

3. Η ξένη γλώσσα θα ορίζεται κάθε φορά, με την προκήρυξη για την πλήρωση των θέσεων, ανάλογα με τις υπηρεσιακές ανάγκες. 

4. Σε περίπτωση που δεν είναι δυνατή η πλήρωση των θέσεων με τα παραπάνω προσόντα, επιτρέπεται ο διορισμός,

Σελίδα 5264 

κατά σειρά:

α) με πτυχίο ή δίπλωμα ενός ή δύο ξενόγλωσσων τμημάτων ή σχολών Πανεπιστημιακού Ιδρύματος της ημεδαπής, που ορίζονται κάθε φορά με την προκήρυξη για την πλήρωση των θέσεων, ανάλογα με τις υπηρεσιακές ανάγκες, ή ισότιμο σχολών της αλλοδαπής.

Σε κάθε περίπτωση απαιτείται η άριστη γνώση δύο ξένων γλωσσών.

β) με πτυχίο ή δίπλωμα Πανεπιστημιακού Ιδρύματος της ημεδαπής ή ισότιμο σχολών της αλλοδαπής και άριστη γνώση δύο τουλάχιστον ξένων γλωσσών, που ορίζονται κάθε φορά με την προκήρυξη για την πλήρωση των θέσεων, ανάλογα με τις υπηρεσιακές ανάγκες. Συνεκτιμάται η καλή γνώση μιας από τις γλώσσες χωρών της Ευρωπαϊκής Ενώσεως ή βαλκανικής χώρας της επιλογής των υποψηφίων.

5. Σε όλες τις περιπτώσεις απαιτείται και τριετής επαγγελματική εμπειρία.

`Αρθρο 44

Κλάδος ΠΕ10 Συντηρητών Εργων Τέχνης

και Αρχαιοτήτων

1.Ο κλάδος ΠΕ10 Συντηρητών Εργων Τέχνης και Αρχαιοτήτων περιλαμβάνει πέντε (5)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα συντηρήσεως έργων τέχνης και αρχαιοτήτων Πανεπιστημιακού Ιδρύματος ή ισότιμο, αντίστοιχης ειδικότητας, σχολών της αλλοδαπής,

β) άριστη γνώση της αγγλικής ή γαλλικής ή γερμανικής ή ιταλικής ή ισπανικής γλώσσας, που ορίζεται κάθε φορά με την προκήρυξη, ανάλογα με τις υπηρεσιακές ανάγκες και

γ) τριετής εμπειρία στη συντήρηση έργων τέχνης, αρχαιοτήτων και χειρογράφων. 

3. Σε περίπτωση που δεν είναι δυνατή η πλήρωση των θέσεων με τα παραπάνω προσόντα, επιτρέπεται ο διορισμός, κατά σειρά:

α) με πτυχίο ή δίπλωμα Συντηρητών Εργων Τέχνης και Αρχαιοτήτων Τεχνολογικού Ιδρύματος της ημεδαπής ή ισότιμων σχολών της αλλοδαπής, τετραετής τουλάχιστον εμπειρία στη συντήρηση έργων τέχνης, χειρογράφων ή σπάνιων βιβλίων και άριστη γνώση μιας από τις παραπάνω ξένες γλώσσες,

β) με πτυχίο ή δίπλωμα σχολής Καλών Τεχνών Πανεπιστημιακού Ιδρύματος της ημεδαπής ή ισότιμο σχολών της αλλοδαπής, πενταετής εμπειρία στη συντήρηση έργων τέχνης, χειρογράφων ή σπάνιων βιβλίων και άριστη γνώση μιας τουλάχιστον από τις παραπάνω ξένες γλώσσες.

`Αρθρο 45

Κλάδος ΠΕ11 Ιατρών

1. Ο κλάδος ΠΕ11 Ιατρών περιλαμβάνει τρεις (3)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα ιατρικής Πανεπιστημιακού Ιδρύματος ή ισότιμοσχολών της αλλοδαπής και ειδικότητα παθολόγου, καρδιολόγου ή ωτορινολαρυγγολόγου και

β) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με τη προκήρυξη για την πλήρωση των θέσεων. 

3. Η ειδικότητα των προς πλήρωση θέσεων, που ορίζεται κάθε φορά με την προκήρυξη ανάλογα με τις υπηρεσιακές ανάγκες, θα πρέπει να έχει αποκτηθεί τουλάχιστον προ πενταετίας.


`Αρθρο 46

Κλάδος ΤΕ1 Διοικητικός

1. Ο κλάδος ΤΕ1 Διοικητικός περιλαμβάνει εξήντα (60)θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα διοικήσεως επιχειρήσεων ή διοικήσεως μονάδων τοπικής αυτοδιοικήσεως ΤΕΙ ή ισότιμο, αντίστοιχης ειδικότητας, σχολών της ημεδαπής ή αλλοδαπής,

β) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων και

γ) καλή γνώση επεξεργασίας κειμένου και χρήσης υπολογιστικών συστημάτων.

`Αρθρο 47

Κλάδος ΤΕ2 Οικονομικός

1. Ο κλάδος ΤΕ2 Οικονομικός περιλαμβάνει τριάντα (30) θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτούνται:

α) πτυχίο λογιστικής Τεχνολογικού Ιδρύματος, ή ισότιμο, αντίστοιχης ειδικότητας, σχολών της ημεδαπής ή αλλοδαπής,

β) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων,

γ) καλή γνώση επεξεργασίας κειμένου και χρήσης υπολογιστικών συστημάτων και

δ) τριετής επαγγελματική εμπειρία.

`Αρθρο 48

Κλάδος ΤΕ3 Πληροφορικής

1. Ο κλάδος ΤΕ3 Πληροφορικής περιλαμβάνει δέκα (10) θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα πληροφορικής ή ηλεκτρονικών υπολογιστικών συστημάτων Τεχνολογικού Ιδρύματος ή ισότιμος τίτλος αντίστοιχης ειδικότητας σχολών της ημεδαπής ή αλλοδαπής,

β) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική και

γ) τριετής επαγγελματική εμπειρία. 

3. Η ειδικότητα των προς πλήρωση θέσεων καθώς και η ξένη γλώσσα, ορίζονται κάθε φορά με την προκήρυξη, ανάλογα με τις υπηρεσιακές ανάγκες.

`Αρθρο 49

Κλάδος ΤΕ4 Βιβλιοθηκονόμων


1. Ο κλάδος ΤΕ4 Βιβλιοθηκονόμων περιλαμβάνει δέκα (10)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα τμήματος βιβλιοθηκονομίας Τεχνολογικού Ιδρύματος ή ισότιμο, αντίστοιχης ειδικότητας, σχολών της ημεδαπής ή αλλοδαπής,

β)άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική ή ισπανική, που ορίζεται κάθε φορά, με την προκήρυξη για την πλήρωση των θέσεων, ανάλογα με τις υπηρεσιακές ανάγκες και

γ) τριετής επαγγελματική εμπειρία.

`Αρθρο 50

Κλάδος ΤΕ5 Ηλεκτρονικών

1. Ο κλάδος ΤΕ5 Ηλεκτρονικών περιλαμβάνει έξι (6)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα ηλεκτρονικής Τεχνολογικού Ιδρύματος ή ισότιμο, αντίστοιχης ειδικότητας, σχολών της ημεδαπής ή αλλοδαπής,

β) άριστη γνώση της αγγλικής γλώσσας και

γ) τριετήςεπαγγελματική εμπειρία.

`Αρθρο 51

Κλάδος ΤΕ6 Τεχνολογικών Εφαρμογών

1.Ο κλάδος ΤΕ6 Τεχνολογικών Εφαρμογών περιλαμβάνει 

Σελίδα 5265 

πέντε (5)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο δομικών έργων ή έργων υποδομής ή ηλεκτρολογίας ή μηχανολογίας ή τοπογραφίας Τεχνολογικού Ιδρύματος ή ισότιμος τίτλος αντίστοιχης ειδικότητας σχολών της ημεδαπής ή αλλοδαπής

β) καλή γνώση της αγγλικής γλώσσας και

γ) τριετής επαγγελματική εμπειρία. 3. Η ειδικότητα των προς πλήρωση θέσεων ορίζεται κάθε φορά με την προκήρυξη, ανάλογα με τις υπηρεσιακές ανάγκες.

`Αρθρο 52

Κλάδος ΤΕ7 Συντηρητών Εργων Τέχνης

και Αρχαιοτήτων

1. Ο κλάδος ΤΕ7 Συντηρητών Εργων Τέχνης και Αρχαιοτήτων περιλαμβάνει έξι (6)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα συντηρητών έργων τέχνης και αρχαιοτήτων Τεχνολογικού Ιδρύματος ή ισότιμο, αντίστοιχης ειδικότητας, σχολών της αλλοδαπής,

β)άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική ή ισπανική, που ορίζεται κάθε φορά, με την προκήρυξη για την πλήρωση των θέσεων, ανάλογα με τις υπηρεσιακές ανάγκες και

γ) τριετής εμπειρία στη συντήρηση έργων τέχνης, αρχαιοτήτων και χειρογράφων.

`Αρθρο 53

Κλάδος ΤΕ8 Διακοσμητών

1. Ο κλάδος ΤΕ8 Διακοσμητών περιλαμβάνει δύο (2)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα διακοσμητών Τεχνολογικού Ιδρύματος ή ισότιμο, αντίστοιχης ειδικότητας, σχολών της ημεδαπής ή αλλοδαπής,

β) άριστη γνώση μίας τουλάχιστον από τις γλώσσες αγγλική ή γαλλική ή γερμανική ή ιταλική ή ισπανική, που ορίζεται κάθε φορά με την προκήρυξη για την πλήρωση των θέσεων, ανάλογα με τις υπηρεσιακές ανάγκες και

γ) τριετής επαγγελματική εμπειρία.

`Αρθρο 54

Κλάδος ΤΕ9 Φωτογραφίας

1. Ο κλάδος ΤΕ9 Φωτογραφίας περιλαμβάνει δύο (2)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα φωτογραφίας Τεχνολογικού Ιδρύματος ή ισότιμο, αντίστοιχης ειδικότητας, σχολών της αλλοδαπής,

β) καλή γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική ή ισπανική, που ορίζεται κάθε φορά με την προκήρυξη για την πλήρωση των θέσεων, ανάλογα με τις υπηρεσιακές ανάγκες και

γ) τριετής επαγγελματική εμπειρία.

`Αρθρο 55

Κλάδος ΤΕ10 Γραφιστικής ή Τεχνολογίας

Γραφικών Τεχνών

1. Ο κλάδος ΤΕ10 Γραφιστικής ή Τεχνολογίας Γραφικών Τεχνών περιλαμβάνει πέντε (5)θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα γραφιστικής ή τεχνολογίας γραφικών τεχνών Τεχνολογικού Ιδρύματος,ή ισότιμο, αντίστοιχης ειδικότητας, σχολών της αλλοδαπής,

β) άριστη γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική και

γ) τριετής επαγγελματική εμπειρία.

3. Η ειδικότητα των προς πλήρωση θέσεων, καθώς και η ξένη γλώσσα ορίζονται κάθε φορά με την προκήρυξη, ανάλογα με τις υπηρεσιακές ανάγκες.

`Αρθρο 56

Κλάδος ΤΕ11 Νοσηλευτικής

1. Ο κλάδος ΤΕ11 Νοσηλευτικής περιλαμβάνει τέσσερις (4)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα νοσηλευτικής Τεχνολογικού Ιδρύματος ή ισότιμο, αντίστοιχης ειδικότητας, σχολών της ημεδαπής ή αλλοδαπής,

β) καλή γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων και

γ) τριετής επαγγελματική εμπειρία.

`Αρθρο 57

Κλάδος ΤΕ12 Ανθοκομίας

1. Ο κλάδος ΤΕ12 Ανθοκομίας περιλαμβάνει μία (1)θέση, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο ή δίπλωμα ανθοκομίας Τεχνολογικού Ιδρύματος ή ισότιμο, αντίστοιχης ειδικότητας, σχολών της αλλοδαπής,

β) καλή γνώση μιας τουλάχιστον από τις γλώσσες αγγλική ή γαλλική ή γερμανική ή ιταλική, που ορίζεται κάθε φορά, ανάλογα με τις υπηρεσιακές ανάγκες, με την προκήρυξη για την πλήρωση των θέσεων και

γ) τριετής επαγγελματική εμπειρία.

`Αρθρο 58

Κλάδος ΤΕ13 Διοικητικών Καθηκόντων

(Προσωρινός)

1. Ο κλάδος ΤΕ13 Διοικητικών Καθηκόντων (προσωρινός) περιλαμβάνει ενενήντα μία (91) προσωποπαγείς θέσεις, με βαθμούς Δ- Α, αντίστοιχες κατ αριθμό με τους υπηρετούντες στον πρώην κλάδο ΑΡ Διοικητικό (προσωρινό) υπαλλήλους. 

`Αρθρο 59

Κλάδος ΔΕ1 Διοικητικός - Λογιστικός

1. Ο Κλάδος ΔΕ1 Διοικητικός - Λογιστικός περιλαμβάνει εκατόν είκοσι τέσσερις (124)θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτούνται:

α) πτυχίο υπαλλήλων λογιστηρίου ή οικονομικών υπηρεσιών των Τεχνικών Επαγγελματικών Λυκείων (Τ.Ε.Λ.) ή Ενιαίων Πολυκλαδικών Λυκείων (Ε.Π.Λ.) ή απολυτήριο Γενικού Λυκείου,

β) καλή γνώση ξένης γλώσσας που ορίζεται κάθε φορά με την προκήρυξη πληρώσεως των θέσεων και

γ) καλή γνώση χρήσης υπολογιστικών συστημάτων και επεξεργασίας κειμένου.

`Αρθρο 60

Κλάδος ΔΕ2 Υπαλλήλων Γραφείου

1. Ο κλάδος ΔΕ2 Υπαλλήλων Γραφείου περιλαμβάνει είκοσι (20)θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο υπαλλήλων διοικήσεως των Τεχνικών Επαγγελματικών Λυκείων(Τ.Ε.Λ.) ή Ενιαίων Πολυκλαδικών Λυκείων (Ε.Π.Λ.) ή απολυτήριο Γενικού Λυκείου,

β) καλή γνώση ξένης γλώσσας, που ορίζεται κάθε φορά με την προκήρυξη πληρώσεως των θέσεων,

γ) καλή γνώση χρήσης υπολογιστικών συστημάτων και επεξεργασίας κειμένου και

δ) τριετής επαγγελματική εμπειρία.

`Αρθρο 61

Κλάδος ΔΕ3 Πληροφορικής

1.Ο Κλάδος ΔΕ3 Πληροφορικής περιλαμβάνει είκοσι (20) 

Σελίδα 5266 

θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο πληροφορικής των Τεχνικών Επαγγελματικών Λυκείων (Τ.Ε.Λ.) ή των Ενιαίων Πολυκλαδικών Λυκείων (Ε.Π.Λ.),

β) καλή γνώση τηςαγγλικής γλώσσας και

γ) τριετής επαγγελματική εμπειρία.


`Αρθρο 62

Κλάδος ΔΕ3 Επεξεργασίας Κειμένου

(προσωρινός)

Ο κλάδος ΔΕ3 Επεξεργασίας Κειμένου (προσωρινός) περιλαμβάνει εξήντα έξι (66)προσωποπαγείς θέσεις με βαθμούς Δ - Α αντίστοιχες κατ αριθμό με τους υπηρετούντες στους πρώην κλάδους ΜΕ5 Δακτυλογράφων Ξένων Γλωσσών, ΜΕ6 Δακτυλογράφων - Χειριστών Εισαγωγής Στοιχείων, ΜΕ13 Βοηθών Αναλυτών - Προγραμματιστών και ΜΕ14 Χειριστών Η/Υ-Μέσων Προπαρασκευής Στοιχείων,υπαλλήλους.

`Αρθρο 63

Κλάδος ΔΕ4 Ανθοκομίας

1. Ο κλάδος ΔΕ4 Ανθοκομίας περιλαμβάνει μία (1)θέση, με βαθμούς Δ- Α. 

2. Για το διορισμό στον εισαγωγικό βαθμό απαιτούνται:

α) πτυχίο ανθοκομίας και κηπουρικής Ενιαίων Πολυκλαδικών Λυκείων (Ε.Π.Λ.) ή Τεχνικών Επαγγελματικών Λυκείων (Τ.Ε.Λ.),

β) καλή γνώση ξένης γλώσσας, που ορίζεται κάθε φορά με την προκήρυξη πληρώσεως των θέσεων και

γ) τριετής επαγγελματική εμπειρία.

`Αρθρο 64

Κλάδος ΔΕ5 Τυπογραφίας

1. Ο κλάδος ΔΕ5 Τυπογραφίας περιλαμβάνει σαράντα (40) θέσεις, με βαθμούς Δ - Α. 

2. Για το διορισμό στον εισαγωγικό βαθμό απαιτούνται:

α) πτυχίο εφαρμοσμένων τεχνών των Τεχνικών Επαγγελματικών Λυκείων (Τ.Ε.Λ.) ή Ενιαίων Πολυκλαδικών Λυκείων (Ε.Π.Λ),

β) καλή γνώση ξένης γλώσσας, που ορίζεται κάθε φορά με την προκήρυξη πληρώσεως των θέσεων και

γ) τριετής επαγγελματική εμπειρία.

`Αρθρο 65

Κλάδος ΔΕ6 Οδηγών Οχημάτων

1. Ο κλάδος ΔΕ6 Οδηγών Οχημάτων περιλαμβάνειείκοσι μία (21)θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτούνται:

α) απολυτήριο Λυκείου,

β) επαγγελματική άδεια οδηγού τουλάχιστον Γ' κατη- γορίας,

γ) τετραετής επαγγελματική εμπειρία που αποδεικνύεται με βεβαίωση του Ταμείου Συντάξεως Αυτοκινητιστών (Τ.Σ.Α.) ή του Ιδρύματος Κοινωνικών Ασφα- λίσεων (Ι.Κ.Α.) ως οδηγών και

δ) καλή γνώση της αγγλικής γλώσσας.

`Αρθρο 66

Κλάδος ΔΕ7 Τεχνικών Ειδικοτήτων

1. Ο κλάδος ΔΕ7 Τεχνικών Ειδικοτήτων περιλαμβάνει είκοσι δύο (22)θέσεις, με βαθμούς Δ - Α.

2. Για το διορισμό στον εισαγωγικό βαθμό απαιτούνται:

α) πτυχίο των κλάδων ή τομέων μηχανολογίας ή ηλεκτρολογίας ή ηλεκτρονικής ή εφαρμοσμένων τεχνών των Τεχνικών Επαγγελματικών Λυκείων (Τ.Ε.Λ.) ή Ενιαίων Πολυκλαδικών Λυκείων (Ε.Π.Λ.),

β) καλή γνώση της αγγλικής γλώσσας και

γ) αντίστοιχη επαγγελματική άδεια και τουλάχιστον τριετής επαγγελματική εμπειρία.

3. Η ειδικότητα των προς πλήρωση θέσεων ορίζεται κάθε φορά με την προκήρυξη, ανάλογα με τις υπηρεσιακές ανάγκες.

`Αρθρο 67

Κλάδος ΔΕ8 Στενογράφων (προσωρινός)

Ο κλάδος ΔΕ8 Στενογράφων (προσωρινός) περιλαμβάνει δώδεκα (12)προσωποπαγείς θέσεις με βαθμούς Δ- Α αντίστοιχες κατ αριθμό με τους υπη- ρετούντες στον πρώην κλάδο ΜΕ2 Στενογράφων, υπαλλήλους.


`Αρθρο 68

Κλάδος ΔΕ9 Τεχνιτών (προσωρινός)

Ο κλάδος ΔΕ9 Τεχνιτών (προσωρινός) περιλαμβάνειπέντε (5) προσωποπαγείς θέσεις με βαθμούς Δ - Α, αντίστοιχες κατ αριθμό με τους υπηρετούντες στους πρώην κλάδους ΜΕ10 Ξυλουργών και ΜΕ11 Ελαιοχρωματιστών υπαλλήλους.

`Αρθρο 69

Κλάδος ΥΕ1 Επιμελητών


1. Ο κλάδος ΥΕ1 Επιμελητών περιλαμβάνει εξήντα τρεις (63) θέσεις, με βαθμούς Ε - Β. 

2. Για το διορισμό στον εισαγωγικό βαθμό απαιτείται απολυτήριος τίτλος υποχρεωτικής εκπαιδεύσεως.

`Αρθρο 70

Κλάδος ΥΕ2 Προσωπικού Καθαριότητας

1. Ο κλάδος ΥΕ2 Προσωπικού Καθαριότητας περιλαμβάνει πενήντα (50)θέσεις με βαθμούς Ε- Β.

2. Για το διορισμό στον εισαγωγικό βαθμό απαιτείται απολυτήριος τίτλος υποχρεωτικής εκπαιδεύσεως. 


`Αρθρο 71

Κλάδος ΥΕ3 Χειριστών Μηχανημάτων

Αναπαραγωγής Εντύπων

1. Ο κλάδος ΥΕ3 Χειριστών Μηχανημάτων Αναπαραγωγής Εντύπων περιλαμβάνει έξι (6) θέσεις με βαθμούς Ε- Β.

2. Για το διορισμό στον εισαγωγικό βαθμό απαιτείται απολυτήριος τίτλος υποχρεωτικής εκπαιδεύσεως.

`Αρθρο 72

Κλάδος ΥΕ4 Εργατών (προσωρινός)

1. Ο κλάδος ΥΕ4 Εργατών περιλαμβάνει τρεις (3)θέσεις με βαθμούς Ε- Β.

`Αρθρο 73

Απόδειξη πρόσθετων προσόντων διορισμού

1.Για όσους κλάδους ή ειδικότητες απαιτείται ορισμένη εξειδίκευση, γνώση ή εμπειρία, αυτή, αν δεν ορίζεται διαφο-

Σελίδα 5267 

ρετικά σύμφωνα με τον παρόντα Κανονισμό, αποδεικνύεται:

α) με βεβαίωση εργοδότη ή υπεύθυνη δήλωση του άρθρου 8 του ν. 1599/1986, στην περίπτωση που δεν υπάρχει εργοδότης, για τη χορήγηση σχετικής βεβαιώσεως και βιβλιάριο κύριας ασφαλίσεως για την καταβολή ασφαλιστικών εισφορών κατά την αντίστοιχη χρονική περίοδο ή

β) με έγγραφο αρμόδιας ελληνικής ή ξένης δημόσιας αρχής.

2. Ειδικά για όσους κλάδους ή ειδικότητες απαιτείται καλή γνώση επεξεργασίας κειμένου και χρήσεως υπολογιστικών συστημάτων, αυτή μπορεί να αποδεικνύεται με υπεύθυνη δήλωση του άρθρου 8 του ν. 1599/1986, εφόσον δεν είναι δυνατή η απόδειξη, σύμφωνα με τα οριζόμενα στην προηγούμενη παράγραφο, ενώ αν απαιτείται άριστη γνώση επεξεργασίας κειμένου και χρήσεως υπολογιστικών συστημάτων, αυτή θα διαπιστώνεται με εξετάσεις στο αντικείμενο αυτό.

3. Οπου, ως τυπικό προσόν για το διορισμό, προβλέπεται άριστη γνώση ξένης γλώσσας, αυτή, αν δεν ορίζεται διαφορετικά σύμφωνα με τον παρόντα Κανονισμό, θα αποδεικνύεται: α) με πτυχίο ή δίπλωμα ξενόγλωσσου τμήματος ή σχολής Α.Ε.Ι. της ημεδαπής ή ισότιμο σχολών της αλλοδαπής ή β) με οποιοδήποτε πτυχίο Α.Ε.Ι. ή μεταπτυχιακό τίτλο ή πιστοποιητικό σπουδών Α.Ε.Ι. της αλλοδαπής διάρκειας ενός τουλάχιστον ακαδημαϊκούέτους ή γ) με απολυτήριο σχολείου δευτεροβάθμιας εκπαιδεύσεως (ΔΕ) της αλλοδαπής ή αντίστοιχο ξενόγλωσσου σχολείου της ημεδαπής ή δ) με πιστοποιητικό διδακτικού έργου σε Α.Ε.Ι. της αλλοδαπής διάρκειας ενός τουλάχιστον ακαδημαϊκού έτους ή ε) με πτυχίο PROFICIENCY των πανεπιστημίων MICHIGAN ή CAMBRIDGE για την αγγλική γλώσσα ή αντίστοιχο τίτλο άλλης ξένης γλώσσας.

4. Για όσους κλάδους ή ειδικότητες απαιτείται κατά τις κείμενες διατάξεις άδεια ασκήσεως επαγγέλματος, απαγορεύεται ο διορισμός ή η πρόσληψη δίχως την άδεια αυτή που κατατίθεται υποχρεωτικά στην υπηρεσία.

`Αρθρο 74

Πλήρωση θέσεων

1. Οι διατάξεις του ν.2190/1994 (ΦΕΚ 28 Α) εφαρμό- ζονται και για τις προσλήψεις προσωπικού της Βουλής των Ελλήνων, με επιφύλαξη των ειδικών ρυθμίσεων του παρόντος Κανονισμού. 

Με αποφάσεις του Προέδρου της Βουλής και απλή γνώμη της Επιτροπής Κανονισμού της Βουλής προσδιορίζονται κάθε φορά οι προσλήψεις που θα γίνουν και ειδικότερα οι κατηγορίες, κλάδοι και αριθμός θέσεων που θα καλυφθούν, ύστερα από εισήγηση του Γενικού Διευθυντή Διοικητικής Υποστήριξης και γνώμη της Διευθύνσεως Οικονομικών Υποθέσεων, στις οποίες αιτιολογούνται οι συγκεκριμένοι λόγοι και ανάγκες που επιβάλλουν τις προτεινόμενες προσλήψεις, το ύψος της συνολικής δαπάνης και η ύπαρξη σχετικής πρόβλεψης στον Προϋπολογισμό της Βουλής.

2. Με τους παραπάνω όρους και προϋποθέσεις μπορεί, με αποφάσεις του Προέδρου της Βουλής και απλή γνώμη της Επιτροπής Κανονισμού της Βουλής να καλυφθούν θέσεις προσωπικού σε εξαιρετικές περιπτώσεις, ιδίως κλάδων που απαιτούν πρόσθετα από τα συνήθη προσόντα, ή όταν επείγει η αντιμετώπιση συγκεκριμένων αναγκών ή επιβάλλεται τούτο από τη φύση της εργασίας συγκεκριμένου κλάδου και τις ιδιαιτερότητες της Βουλής, με εφαρμογή των διατάξεων του Κεφαλαίου ΙΒ του από 21.6.1980 (ΦΕΚ 146 Α) Κανονισμού της Βουλής (Μέρος B - Προσωπικό), που διατηρούνται σε ισχύ για την περίπτωση αυτή.

3. Με τις ίδιες ή άλλες αποφάσεις του Προέδρου της Βουλής ρυθμίζονται και κατά παρέκκλιση από τις παραπάνω διατάξεις τα σχετικά με τη διαδικασία πρόσληψης, τα τυχόν ειδικότερα τυπικά ή και ουσιαστικά προσόντα και τη διαπίστωσή τους και κάθε άλλη λεπτομέρεια.

4. Κατ εξαίρεση επιτρέπεται ο διορισμός υπαλλήλων με αυξημένα τυπικά και ουσιαστικά προσόντα μέχρι και του Β βαθμού και μέχρι του 11ου Μ.Κ. ως εισαγωγικών προκειμένου για κλάδους ΠΕ4, ΠΕ8 και ΠΕ9 με ιδιαίτερη σημασία για τη λειτουργία των υπηρεσιών της Βουλής. Με την απόφαση του Προέδρου της Βουλής περί πληρώσεως συγκεκριμένων θέσεων προσδιορίζονται τα απαιτούμενα αυξημένα τυπικά και ουσιαστικά προσόντα των υποψηφίων, καθώς επίσης ο εισαγωγικός βαθμός και το εισαγωγικό Μ.Κ., τα σχετικά με τη διαδικασία πρόσληψης, τη διαπίστωση των προσόντων και κάθε άλλη λεπτομέρεια.

ΚΕΦΑΛΑΙΟ Δ`

Μόνιμο προσωπικό

Αξιολόγηση - Υπηρεσιακές μεταβολές

`Αρθρο 75

Διορισμός - Καθήκοντα και υποχρεώσεις –

Μεταβολές υπηρεσιακής καταστάσεως –

Λύση υπαλληλικής σχέσεως

1. Οι διατάξεις του Υπαλληλικού Κώδικα ή άλλων γενικών ή ειδικών νόμων για τους πολιτικούς διοικητικούς υπαλλήλους του Δημοσίου, όπως ισχύουν κάθε φορά ως προς τις υγειονομικές επιτροπές, τα προσόντα και κωλύματα διορισμού, την πράξη και την αποδοχή του διορισμού, την ανάκληση του διορισμού, τον αναδιορισμό, τη μετάταξη, τα καθήκοντα, τις υποχρεώσεις και τους περιορισμούς, την αστική ευθύνη, τα δικαιώματα των υπαλλήλων, τις μεταβολές της υπηρεσιακής καταστάσεως, τη λύση της υπαλληλικής σχέσεως, καθώς και κάθε άλλο θέμα που αφορά την υπηρεσιακή κατάσταση, εφαρμόζονται και για το μόνιμο προσωπικό της Βουλής, με επιφύλαξη των τυχόν ειδικών ρυθμίσεων που προβλέπονται στον παρόντα Κανονισμό.

2. Μετάταξη ή απόσπαση των υπαλλήλων της Βουλής σε δημόσιες υπηρεσίες, νομικά πρόσωπα δημοσίου δικαίου και κάθε φύσεως οργανισμούς δεν επιτρέπεται. Κατ εξαίρεση επιτρέπεται η απόσπαση, δίχως χρονικό περιορισμό, με πλήρη ή μερική απασχόληση, στην Προεδρία της Δημοκρατίας, στα Γραφεία Προέδρου και Αντιπροέδρων της Κυβερνήσεως, του Υπουργού Εσωτερικών, Δημόσιας Διοίκησης και Αποκέντρωσης και στη Γενική Γραμματεία του Υπουργικού Συμβουλίου και μέχρι δύο (2) υπαλλήλων, κατά περίπτωση, με εξαίρεση τους υπαλλήλους που είναι προϊστάμενοι οργανικών μονάδων. Η απόσπαση ενεργείται με απόφαση του Προέδρου της Βουλής και αίρεται αυτοδικαίως από την έναρξη νέας Περιόδου της Βουλής.

Επίσης με απόφαση του Προέδρου της Βουλής επιτρέπεται η απόσπαση υπαλλήλων της Βουλής, ύστερα από συναίνεσή τους, στο κατά το άρθρο 167Α του Κανονισμού της Βουλής (Μέρος Κοινοβουλευτικό) ίδιο νομικό πρόσωπο με τη μορφή ιδρύματος ή άλλου νομικού τύπου ή σε φορείς συνεργαζόμενους με τη Βουλή στο πλαίσιο των δραστηριοτήτων της.

3. Στους αποσπώμενους, κατά την παράγραφο 2 του παρόντος άρθρου, μπορεί να καταβάλλεται η κατά το άρθρο 89 παράγραφος 5 αποζημίωση, μετά από σχετική βεβαίωση της υπηρεσίας, στην οποία ο υπάλληλος αποσπάται και εφόσον δεν λαμβάνουν από άλλη πηγή αποζημίωση για την ίδια αιτία.

4. Επιτρέπεται, για τις ανάγκες των υπηρεσιών της Βουλής, η απόσπαση μέχρι δέκα (10) υπαλλήλων του Δημοσίου ή Οργανισμών Τοπικής Αυτοδιοικήσεως ή Ν.Π.Δ.Δ. ή Δημοσίων Επιχειρήσεων ή Τραπεζών ή Επιχειρήσεων που απολαμβάνουν ειδικά προνόμια ή κρατική επιχορήγηση ή που έχουν τύχει παραχωρήσεως. Η απόσπαση ενεργείται με απόφαση του Προέδρου της Βουλής, μετά από συγκατάθεση του οικείου κατά περίπτωση Υπουργού, δίχως χρονικό περιορισμό και αίρεται αυτοδικαίως από την έναρξη νέας Περιόδου της Βουλής.

5. Τα οριζόμενα στην παράγραφο 4 του παρόντος άρθρου εφαρμόζονται αναλόγως:α) για τον Πρόεδρο της Βουλής και για μέχρι πέντε (5) υπαλλήλους, β) για κάθε Αντιπρόεδρο της Βουλής και μέχρι δύο (2) υπαλλήλους.

6. Στους διατελέσαντες Προέδρους της Βουλής διατίθενται οι αναγκαίοι χώροι στο Βουλευτήριο καθώς καιτο αναγκαίο προσωπικό από τους οδηγούς οχημάτων και από τη Φρουρά της Βουλής, που καθορίζεται με απόφαση του Προέδρου της Βουλής.

Επίσης διατίθενται, με απόφαση του Προέδρου της Βουλής, στα πρόσωπα της παρ.1 περ.Ζ του άρθρου 30 οι αναγκαίοι χώροι στο Βουλευτήριο και τέσσερις (4) αστυνομικοί από τη Φρουρά της Βουλής.

7. Στους πρώην Αντιπροέδρους Κοινοβουλευτικών Κυβερνήσεων, καθώς και στους πρώην Αρχηγούς αναγνωριζόμενων από τον Κανονισμό της Βουλής κομμάτων, εφόσον διετέλεσαν Πρόεδροι Κοινοβουλευτικής Ομάδας κατά τις διατάξεις του Κανονισμού της Βουλής (Μέρος Κοινοβουλευτικό), διατίθενται δύο (2) αστυνομικοί από τη Φρουρά της Βουλής.

`Αρθρο 76

Προαγωγές - Προϊστάμενοι οργανικών μονάδων

1.Οι διατάξεις για τους δημοσίους πολιτικούς διοικητικούς

Σελίδα 5268 

υπαλλήλους, που υπάγονται στον Υπαλληλικό Κώδικα, όπως ισχύουν κάθε φορά, ως προς τον απαιτούμενο χρόνο προαγωγής από βαθμό σε βαθμό, τους όρους, τις προϋποθέσεις και τη διαδικασία προαγωγών, καθώς και ως προς την επιλογή και τοποθέτηση προϊσταμένων οργανικών μονάδων και τη διάρκεια της θητείας των προϊσταμένων αυτών, εφαρμόζονται και για το μόνιμο προσωπικό της Βουλής, με επιφύλαξη τυχόν ειδικών ρυθμίσεων, που προβλέπονται στον παρόντα Κανονισμό.

2. Οι υπάλληλοι των κλάδων ΠΕ3 Στενογράφων και ΔΕ8 Στενογράφων (προσωρινός) δεν προάγονται στον Α βαθμό ούτε απονέμεται το επόμενο μισθολογικό κλιμάκιο από εκείνο το οποίο κατέχουν, εάν δεν επιτύχουν σε δοκιμασία για τη διαπίστωση της πλήρους γνώσεως επεξεργασίας κειμένου σε προσωπικούς υπολογιστές και αυξημένης ικανότητας στενογράφου. Η δοκιμασία διεξάγεται ενώπιον επιτροπής που ορίζεται με απόφαση του Προέδρου της Βουλής και αποτελείται από τον Προϊστάμενο της Γενικής Διευθύνσεως Κοινοβουλευτικού Εργου, τον Προϊστάμενο της Διευθύνσεως Στενογραφίας και Πρακτικών της Βουλής και τον Προϊστάμενο του Τμήματος Στενογραφίας. Σε κάθε περίπτωση η μη προαγωγή και μισθολογική απονομή δεν επιφέρει άλλη επίπτωση.

3. Δόκιμος στενογράφος δεν μονιμοποιείται εάν δεν επιτύχει σε δοκιμασία που διεξάγεται από την επιτροπή της προηγούμενης παραγράφου για τη διαπίστωση της αυξημένης ικανότητας στενογράφου και της πλήρους γνώσεως επεξεργασίας κειμένου σε προσωπικούς υπολογιστές.

4. Υπάλληλοι των κλάδων ΠΕ3 Στενογράφων και ΔΕ8 Στενογράφων (προσωρινός) μπορεί να μεταταγούν με τους γενικούς όρους και προϋποθέσεις μόνο μετά τη συμπλήρωση δεκαπενταετούς προϋπηρεσίας ως στενογράφου στη Βουλή, μετά από εισήγηση του προϊσταμένου της Διευθύνσεως Στενογραφίας και Πρα- κτικών της Βουλής και σύμφωνη γνώμη του Υπηρεσιακού Συμβουλίου.

5. Οι τοποθετήσεις ή μετακινήσεις υπαλλήλων, με την επιφύλαξη των διατάξεων περί τοποθετήσεως προϊσταμένων, γίνονται με απόφαση του Προέδρου της Βουλής, χωρίς να απαιτείται γνώμη του Υπηρεσιακού Συμβουλίου ούτε δημοσίευση της πράξεως στην Εφημερίδα της Κυβερνήσεως.

6. Ως τυπικό προσόν κρίσεως για την επιλογή και τοποθέτηση υπαλλήλου Α ή Β βαθμού, ως προϊσταμένου οργανικής μονάδας, τμήματος ή ανωτέρας του τμήματος, ορίζεται η μετεκπαίδευσή του σε πρόγραμμα τριών (3) έως έξι (6) μηνών, που καταρτίζει η Διεύθυνση Ανθρώπινου Δυναμικού της Βουλής σε συνεργασία με το Ινστιτούτο Διαρκούς Επιμορφώσεως του Εθνικού Κέντρου Δημόσιας Διοίκησης. Η διάταξη αυτή δεν ισχύει για την πρώτη εφαρμογή των διατάξεων του παρόντος Κανονισμού και μέχρι 31.12.1998.

Η επιλογή των προς μετεκπαίδευση υπαλλήλων αποφασίζεται με τη σύμφωνη γνώμη του Υπηρεσιακού Συμβουλίου ύστερα από αίτηση των ενδιαφερομένων και με κριτήρια το συμφέρον της υπηρεσίας και την παροχή ίσων ευκαιριών στους εργαζόμενους.

7. Οι προϊστάμενοι των Γραφείων: α) Προέδρου της Βουλής, β) Αντιπροέδρων της Βουλής, γ) Γενικού Γραμματέα της Βουλής και δ) Ειδικής Γραμματείας Προέδρου της Βουλής επιλέγονται από τους πολιτικούς προϊσταμένους των Γραφείων αυτών, μεταξύ των υπαλλήλων που υπηρετούν στα Γραφεία αυτά με οποιαδήποτε σχέση. Η τοποθέτηση γίνεται με απόφαση του Προέδρου της Βουλής.

`Αρθρο 77

Σύστημα αξιολογήσεως μόνιμου προσωπικού

1. Το σύστημα αξιολογήσεως των μόνιμων διοικητικών υπαλλήλων του Δημοσίου, που υπάγονται στον Υπαλληλικό Κώδικα, όπως αυτό ισχύει κάθε φορά, εφαρμόζεται και για τους μόνιμους υπαλλήλους της Βουλής.

2. Με αποφάσεις του Προέδρου της Βουλής, μετά γνώμη της Επιτροπής Κανονισμού της Βουλής, μπορεί να προσαρμόζεται το σύστημα αξιολογήσεως στις ιδιαιτερότητες του προσωπικού και των λειτουργιών της Βουλής.

3. Το έντυπο αξιολογήσεως των υπαλλήλων της Βουλής περιλαμβάνει υποχρεωτικά ως προς τους υπαλλήλους βαθμού Β ή Α της Κατηγορίας ΠΕ ή ΤΕ ή ΔΕ και πρόταση του αξιολογητή, για το αν ο αξιολογούμενος παρέχει σαφείς ενδείξεις δυνατότητας εξελίξεώς του σε θέσεις προϊσταμένου τμήματος ή ανώτερη. Οταν προτείνονται περισσότεροι του ενός ομοιόβαθμοι υπάλληλοι, οι οποίοι έχουν αξιολογηθεί με τον ίδιο βαθμό, ο αξιολογητής υποχρεούται να τους αξιολογήσει περαιτέρω και να τους κατατάξει κατά φθίνουσα σειρά προτεραιότητας. Εάν το Υπηρεσιακό Συμβούλιο δεχθεί ένσταση ή αναφορά υπαλλήλου για μεροληπτική ή προδήλως αδικαιολόγητη αξιολόγηση του ιδίου ή άλλου υπαλλήλου του αυτού κλάδου ή και άλλου κλάδου αλλά της αυτής οργανικής μονάδας, μπορεί να προτείνει ταυτοχρόνως την άσκηση πειθαρχικής διώξεως του αξιολογητή. Στην περίπτωση αυτή η πειθαρχική δίωξη είναι υποχρεωτική και δύναται να προταθεί η θέση του αξιολογητή σε αργία, η οποία σε περίπτωση υποτροπής είναι υποχρεωτική για το Υπηρεσιακό Συμβούλιο.


ΚΕΦΑΛΑΙΟ Ε`

Δικαστική προστασία

 

`Αρθρο 78


Οι πράξεις και αποφάσεις του Προέδρου της Βουλής, που αφορούν την πρόσληψη και την υπηρεσιακή κατάσταση του προσωπικού αυτής, υπόκεινται, σύμφωνα με τις εκάστοτε διατάξεις που εφαρμόζονται και επί των τακτικών δημοσίων πολιτικών διοικητικών υπαλλήλων, σε προσφυγή ή αίτηση ακυρώσεως ενώπιον του Συμβουλίου της Επικρατείας ή του αρμόδιου Διοικητικού Δικαστηρίου.


ΚΕΦΑΛΑΙΟ ΣΤ`

Προσωπικό με σχέση εργασίας ιδιωτικού δικαίου

 

`Αρθρο 79

Ειδικοί ή Επιστημονικοί Σύμβουλοι και ειδικοί Συνεργάτες Προέδρου Βουλής Λοιπό προσωπικό ιδιωτικού δικαίου

1. Ο Πρόεδρος της Βουλής μπορεί να προσλαμβάνει κατά την κρίση του και κατά παρέκκλιση από γενικές ή ειδικές διατάξεις με απόφασή του, που δεν δημοσιεύεται στην Εφημερίδα της Κυβερνήσεως, μέχρι έξι (6) Ειδικούς ή Επιστημονικούς Συμβούλους ή Ειδικούς Επιστημονικούς Συνεργάτες, από τους οποίους δύο (2) μπορούν να προσληφθούν για το γραφείο του Γενικού Γραμματέα της Βουλής, καθώς και έναν Ειδικό Σύμβουλο, ειδικό επί Διεθνών Σχέσεων.

2. Οι ειδικοί όροι παροχής των υπηρεσιών τους, οι πάσης φύσεως αποδοχές τους, καθώς και οι αρμοδιότητες και υποχρεώσεις τους καθορίζονται με την απόφαση προσλήψεως.

3. Η σχέση του ως άνω προσωπικού είναι εργασίας ιδιωτικού δικαίου αορίστου χρόνου και λύεται ελευθέρως οποτεδήποτε, με απόφαση του Προέδρου της Βουλής και αυτοδικαίως μόλις αποβάλει για οποιονδήποτε λόγο την ιδιότητά του ο Πρόεδρος που προσέλαβε, χωρίς να απαιτείται η έκδοση οποιασδήποτε πράξεως. Σε κάθε περίπτωση δεν καταβάλλεται καμία αποζημίωση.

4. Οι ως άνω θέσεις δύναται να καλύπτονται αντί της προσλήψεως με απόσπαση για πλήρη ή παράλληλη απασχόληση από τον ευρύτερο δημόσιο τομέα, όπως αυτός οριοθετείται κάθε φορά. Η απόσπαση ενεργείται με απόφαση του Προέδρου της Βουλής, ύστερα από συγκατάθεση του αρμόδιου ή εποπτεύοντος την υπηρεσία του αποσπώμενου οργάνου Υπουργού.

Οι διατάξεις των παραγράφων 2 και 3 του παρόντος άρθρου εφαρμόζονται αναλόγως.

5. Για τα λοιπά θέματα υπηρεσιακής καταστάσεως του προσωπικού της προηγούμενης παραγράφου εφαρμόζονται αναλόγως οι διατάξεις που κάθε φορά ισχύουν για το 

Σελίδα 5269 

αντίστοιχο προσωπικό του Δημοσίου, με επιφύλαξη των τυχόν ειδικών ρυθμίσεων που προβλέπονται στον παρόντα Κανονισμό.

6. Ο Πρόεδρος της Βουλής μπορεί να προσλαμβάνει προσωπικό με σχέση εργασίας ιδιωτικού δικαίου ορισμένου χρόνου στις εξής οργανικές θέσεις:

α) Δύο (2) θέσεις Ειδικών Επιστημόνων

β) Πέντε (5) θέσεις Δημοσιογράφων

γ) Δέκα (10) θέσεις Τεχνικού ή Βοηθητικού Προσωπικού

δ) Πέντε (5) θέσεις Εργατών

ε) Δέκα (10) θέσεις Επιμελητών Αιθούσης.

7. Προσόντα προσλήψεως στις θέσεις της παρ. 6 ορίζονται:

α) Για τις θέσεις Ειδικών Επιστημόνων, πτυχίο ή δίπλωμα Πανεπιστημίου και διδακτορικό δίπλωμα.

β) Για τις θέσεις Δημοσιογράφων, εγγραφή ως μέλους στις Ενώσεις Συντακτών Ημερησίων Εφημερίδων Αθηνών ή Θεσσαλονίκης.

γ) Για τις θέσεις Τεχνικού Προσωπικού, τα αναφερόμενα στο άρθρο 66 του παρόντος.

δ) Για τις θέσεις Βοηθητικού Προσωπικού, Επιμελητών και Εργατών, απολυτήριος τίτλος υποχρεωτικής εκπαιδεύσεως.

8. Το προσωπικό της παραγράφου 6 προσλαμβάνεται κατά την κρίση και με απόφαση του Προέδρου της Βουλής.

9. Οι αποδοχές και οι όροι εργασίας του ως άνω προσωπικού καθορίζονται με την απόφαση προσλήψεως. Οι διατάξεις για την υπερωριακή απασχόληση, που ισχύουν κάθε φορά για το μόνιμο προσωπικό, εφαρμόζονται και στο προσωπικό αυτό.

10. Κατώτερο όριο ηλικίας για την πρόσληψη στις ως άνω θέσεις ορίζεται το 18ο έτος και ανώτερο το 50ό. Οσον αφορά τις λοιπές προϋποθέσεις και κωλύ- ματα προσλήψεως εφαρμόζονται οι διατάξεις που ισχύουν κάθε φορά για το αντίστοιχο προσωπικό του Δημοσίου. Ειδικότερα, για το προσωπικό του εδαφίου β της παραγράφου 6 του παρόντος δεν ισχύουν οι διατάξεις για την πολυθεσία και την πολυαπασχόληση.

11. Κατά τα λοιπά για το ως άνω προσωπικό έχουν εφαρμογή οι διατάξεις που ισχύουν κάθε φορά για το αντίστοιχο προσωπικό του Δημοσίου.

Οι διατάξεις που ισχύουν κάθε φορά περί συγχρόνου καταβολής συντάξεως και αποδοχών εφαρμόζονται και στην περίπτωση προσλήψεως συνταξιούχων στις θέσεις του παρόντος.

`Αρθρο 80

Υπηρεσιακή κατάσταση προσωπικού με σχέση

εργασίας ιδιωτικού δικαίου ορισμένου χρόνου


1. Η πρόσληψη προσωπικού με σχέση εργασίας ιδιωτικού δικαίου ορισμένου χρόνου για κάλυψη απρόβλεπτων και επειγουσών ή παροδικών, περιοδικών ή εποχιακών αναγκών γίνεται κατά την κρίση του Προέδρου της Βουλής με απόφασή του, που δεν δημοσιεύεται στην Εφημερίδα της Κυβερνήσεως.

Για την πρόσληψη προσωπικού της κατηγορίας αυτής πέραν των δέκα (10), απαιτείται σύμφωνη γνώμη της Επιτροπής Κανονισμού της Βουλής. Η σύμβαση εργασίας δεν μπορεί να είναι μεγαλύτερη των εννέα (9) μηνών και μπορεί να ανανεώνεται για μια μόνο φορά. Σύμφωνη γνώμη της Επιτροπής Κανονισμού της Βουλής απαιτείται κάθε φορά και για την επανανέωση της συμβάσεως.

2. Οι εν γένει αποδοχές του προσωπικού αυτού καθορίζονται δίχως δέσμευση από γενικές ή ειδικές διατάξεις, με την απόφαση προσλήψεως ή ανανεώσεως της συμβάσεως και δεν μπορεί να είναι ανώτερες ή κατώτερες αυτών που δικαιούται το μόνιμο προσωπικό της Βουλής με τα ανάλογα τυπικά προσόντα.

3. Οι όροι εργασίας καθορίζονται με την απόφαση προσλήψεως ή ανανεώσεως της συμβάσεως.

4. Για τα θέματα υπηρεσιακής καταστάσεως του προσωπικού της παραγράφου 1 εφαρμόζονται αναλόγως οι διατάξεις που κάθε φορά ισχύουν για το αντίστοιχο προσωπικό του Δημοσίου, με επιφύλαξη των τυχόν ειδικών ρυθμίσεων που προβλέπονται στον παρόντα Κανονισμό.

ΚΕΦΑΛΑΙΟ Ζ`

Προϊστάμενοι

`Αρθρο 81

Προϊστάμενοι οργανικών μονάδων

1. Προϊστάμενοι οργανικών μονάδων τοποθετούνται, σύμφωνα με τις διατάξεις του άρθρου 76, υπάλληλοι των κατηγοριών ΠΕ ή ΤΕ ή ΔΕ κατά τις διακρίσεις των επόμενων παραγράφων.

2. Προϊστάμενος της Γενικής Διευθύνσεως Κοινοβουλευτικού Εργου τοποθετείται υπάλληλος του κλάδου ΠΕ1 Διοικητικού κατά προτίμηση πτυχιούχος Νομικής ή ΠΕ3 Στενογράφων κατά προτίμηση πτυχιούχος Νομικής, της Γενικής Διευθύνσεως Διεθνών Σχέσεων και Επικοινωνίας υπάλληλος του κλάδου ΠΕ8 Διεθνών και Δημοσίων Σχέσεων ή ΠΕ1 Διοικητικού ή ΠΕ3 Στενογράφων, που γνωρίζει άριστα την αγγλική ή γαλλική ή γερμανική γλώσσα και της Γενικής Διευθύνσεως Διοικητικής Υποστηρίξεως υπάλληλος του κλάδου ΠΕ1 Διοικητικού ή ΠΕ2 Οικονομικού. Σε περίπτωση ελλείψεως ή ακαταλληλότητας τοποθετούνται σε οποιαδήποτε από τις τρεις αυτές Γενικές Διευθύνσεις υπάλληλοι άλλων κλάδων ΠΕ, που γνωρίζουν άριστα τουλάχιστον μία από τις παραπάνω ξένες γλώσσες.

3. Προϊστάμενοι των Διευθύνσεων Νομοθετικού Εργου και Κοινοβουλευτικών Επιτροπών της Γενικής Διευθύνσεως Κοινοβουλευτικού Εργου τοποθετούνται υπάλληλοι του κλάδου ΠΕ1 Διοικητικού κατά προτίμηση πτυχιούχοι Νομικής ή ΠΕ3 Στενογράφων κατά προτίμηση πτυχιούχοι Νομικής και των Διευθύνσεων Κοινοβουλευτικού Ελέγχου της ίδιας Γενικής Διευθύνσεως και Ανθρώπινου Δυναμικού της Γενικής Διευθύνσεως Διοικητικής Υποστηρίξεως τοποθετούνται υπάλληλοι του κλάδου ΠΕ1 Διοικητικού ή ΠΕ2 Οικονομικού ή ΠΕ3 Στενογράφων και σε περίπτωση ελλείψεως ή ακαταλληλότητας υπάλληλοι του κλάδου ΤΕ1 Διοικητικού ή ΤΕ2 Οικονομικού ή ΔΕ1 Διοικητικού-Λογιστικού.

4. Προϊστάμενος της Διευθύνσεως Στενογραφίας και Πρακτικών της Βουλής της Γενικής Διευθύνσεως Κοινοβουλευτικού Εργου τοποθετείται υπάλληλος του κλάδου ΠΕ3 Στενογράφων και σε περίπτωση ελλείψεως ή ακαταλληλότητας υπάλληλος του κλάδου ΔΕ8 Στενογράφων (προσωρινός).

5. Προϊστάμενοι των Διευθύνσεων Διεθνών Σχέσεων,Ευρωπαϊκών Σχέσεων και Επικοινωνίας της Γενικής Διευθύνσεως Διεθνών Σχέσεων και Επικοινωνίας τοποθετούνται υπάλληλοι του κλάδου ΠΕ8 Διεθνών και Δημοσίων Σχέσεων ή ΠΕ1 Διοικητικού, που γνωρίζουν άριστα την αγγλική ή γαλλική ή γερμανική γλώσσα και σε περίπτωση ελλείψεως ή ακαταλληλότητας υπάλληλοι άλλου κλάδου ΠΕ,που γνωρίζουν άριστα μία από τις γλώσσες αυτές. 

6. Προϊστάμενος της Διευθύνσεως Οικονομικών Υποθέσεων της Γενικής Διευθύνσεως Διοικητικής Υποστηρίξεως τοποθετείται υπάλληλος του κλάδου ΠΕ2 Οικονομικού και σε περίπτωση ελλείψεως ή ακαταλληλότητας υπάλληλος του κλάδου ΤΕ2 Οικονομικού ή ΔΕ1 Διοικητικού - Λογιστικού.

7. Προϊστάμενος της Διευθύνσεως Τεχνικών Υπηρεσιών της Γενικής Διευθύνσεως Διοικητικής Υποστηρίξεως τοποθετείται υπάλληλος του κλάδου ΠΕ6 Μηχα- νικών και σε περίπτωση ελλείψεως ή ακαταλληλότητας υπάλληλος του κλάδου ΤΕ6 Τεχνολογικών Εφαρμογών.

8. Προϊστάμενος της Διευθύνσεως Πληροφορικής και Νέων Τεχνολογιών τοποθετείται υπάλληλος του κλάδου ΠΕ4 Πληροφορικής και σε περίπτωση ελλείψεως ή ακαταλληλότητας υπάλληλος του κλάδου ΤΕ3 ή ΔΕ3 Πληροφορικής και της Διευθύνσεως της Βιβλιοθήκης της Βουλής υπάλληλος του κλάδου ΠΕ7 Βιβλιοθηκονόμων και σε περίπτωση ελλείψεως ή ακαταλ- ληλότητας υπάλληλος του κλάδου ΤΕ4 Βιβλιοθηκονόμων.

9. Προϊστάμενοι των Τμημάτων της Διευθύνσεως Νομοθετικού Εργου, πλην του Τμήματος Αρχείου Νομοθετικού Εργου, τοποθετούνται υπάλληλοι του κλάδου ΠΕ1 κατά προτίμηση πτυχιούχοι Νομικής και των Τμημάτων των Διευθύνσεων 

Σελίδα 5270 

Κοινοβουλευτικών Επιτροπών, Κοινοβουλευτικού Ελέγχου και Ανθρώπινου Δυναμικού, ως και των Τμημάτων Αρχείου Νομοθετικού Εργου της Διευθύνσεως Νομοθετικού Εργου και Βουλευτών και Κομμάτων, τοποθετούνται υπάλληλοι του κλάδου ΠΕ1 Διοικητικού ή ΠΕ7 Βιβλιοθηκονόμων και σε περίπτωση ελλείψεως ή ακαταλληλότητας υπάλληλοι του κλάδου ΤΕ1 Διοικητικού ή ΔΕ1 Διοικητικού - Λογιστικού ή ΔΕ2 Υπαλλήλων Γραφείου.

10. Προϊστάμενοι των Τμημάτων Γραμματείας των Διευθύνσεων Κοινοβουλευτικού Ελέγχου και Ανθρώπινου Δυναμικού και των Τμημάτων Εκδόσεως Πρακτικών της Βουλής και Αρχείου και Ευρετηριάσεως της Διευθύνσεως Στενογραφίας και Πρακτικών της Βουλής τοποθετούνται υπάλληλοι του κλάδου ΤΕ1 Διοικητικού και σε περίπτωση ελλείψεως ή ακαταλληλότητας υπάλληλοι του κλάδου ΔΕ1 Διοικητικού - Λογιστικού ή ΔΕ2 Υπαλλήλων Γραφείου.

11. Προϊστάμενοι των Τμημάτων Στενογραφίας και Γραμματείας της Διευθύνσεως Στενογραφίας και Πρακτικών της Βουλής τοποθετούνται υπάλληλοι του κλάδου ΠΕ3 Στενογράφων και σε περίπτωση ελλείψεως ή ακαταλληλότητας υπάλληλοι του κλάδου ΔΕ8 Στενογράφων (προσωρινός).

12. Προϊστάμενοι των Τμημάτων των Διευθύνσεων Διεθνών Σχέσεων, Ευρωπαϊκών Σχέσεων και Επικοινωνίας, πλην του Τμήματος Εκδόσεων της πρώτης ως άνω Διευθύνσεως, τοποθετούνται υπάλληλοι του κλάδου ΠΕ8 Διεθνών και Δημοσίων Σχέσεων και σε περίπτωση ελλείψεως ή ακαταλληλότητας υπάλληλοι άλλου κλάδου ΠΕ, που γνωρίζουν άριστα την αγγλική ή γαλλική ή γερμανική γλώσσα.

13. Προϊστάμενος του Τμήματος Εκδόσεων της Διευθύνσεως Επικοινωνίας τοποθετείται υπάλληλος του κλάδου ΤΕ10 Γραφιστικής και Τεχνολογίας Γραφικών Τεχνών ή ΤΕ1 ή ΤΕ13, εφόσον έχει ειδίκευση ή εμπειρία άνω της δεκαετίας στο αντικείμενο της μονάδας αυτής της Βουλής και σε περίπτωση ελλείψεως ή ακαταλληλότητας υπάλληλος του κλάδου ΔΕ5 Τυπογραφίας.

14. Προϊστάμενοι των Τμημάτων της Διευθύνσεως Οικονομικών Υποθέσεων τοποθετούνται υπάλληλοι του κλάδου ΠΕ2 Οικονομικού ή του κλάδου ΤΕ2 Οικονομικού ή του Κλάδου ΔΕ1 Διοικητικού - Λογιστικού.

15. Προϊστάμενος του Τμήματος Ηλεκτρολογίας-Μηχανολογίας της Διευθύνσεως Τεχνικών Υπηρεσιών τοποθετείται υπάλληλος του κλάδου ΠΕ6 Μηχανικών ειδικότητας Ηλεκτρολόγου ή Μηχανολόγου Μηχανικού και του Τμήματος Κτιρίων και Περιβάλλοντος Χώρου της ίδιας Διευθύνσεως υπάλληλος του κλάδου ΠΕ6 Μηχανικών εκτός της ειδικότητας Ηλεκτρολόγου ή Μηχανολόγου Μηχανικού και σε περίπτωση ελλείψεως ή ακαταλληλότητας υπάλληλος του κλάδου ΤΕ6 Τεχνολογικών Εφαρμογών αντίστοιχων ειδικοτήτων ή ΔΕ7 Τεχνικών Ειδικοτήτων.

16. Προϊστάμενος του Τμήματος Καθαριότητας της Διευθύνσεως Τεχνικών Υπηρεσιών τοποθετείται υπάλληλος του κλάδου ΔΕ1 Διοικητικού - Λογιστικού ή ΔΕ2 Υπαλλήλων Γραφείου και σε περίπτωση ελλείψεως ή ακαταλληλότητας υπάλληλος άλλου κλάδου ΔΕ, του Γραφείου Τεχνιτών και Εργατών της ίδιας Διευθύνσεως, υπάλληλος του κλάδου ΔΕ7 Τεχνικών Ειδικοτήτων και του Γραφείου Επιμελητών της Διευθύνσεως Ανθρώπινου Δυναμικού υπάλληλος του κλάδου ΔΕ1 Διοικητικού - Λογιστικού ή του κλάδου ΔΕ2 Υπαλλήλων Γραφείου και σε περίπτωση ελλείψεως ή ακαταλληλότητας υπάλληλος του κλάδου ΥΕ1 Επιμελητών με βαθμό τουλάχιστον Β.

17. Προϊστάμενοι των Τμημάτων της Διευθύνσεως Πληροφορικής και Νέων Τεχνολογιών τοποθετούνται υπάλληλοι του κλάδου ΠΕ4 Πληροφορικής ή του κλάδου ΤΕ3 Πληροφορικής και σε περίπτωση ελλείψεως ή ακαταλληλότητας υπάλληλοι του κλάδου ΔΕ3 Πληροφορικής.

18. Προϊστάμενοι των Τμημάτων Βιβλίων, Περιοδικού Τύπου και της Μπενακείου Βιβλιοθήκης της Διευθύνσεως Βιβλιοθήκης της Βουλής τοποθετούνται υπάλληλοι του κλάδου ΠΕ7 Βιβλιοθηκονόμων και σε περίπτωση ελλείψεως ή ακαταλληλότητας υπάλληλοι του κλάδου ΤΕ4 Βιβλιοθηκονόμων και σε περίπτωση ελλείψεως ή ακαταλληλότητας υπάλληλοι του Κλάδου ΔΕ1 Διοικητικού - Λογιστικού, του ΤμήματοςΗλεκτρονικής Αποθηκεύσεως και Μικροφωτογραφήσεως υπάλληλος του κλάδου ΤΕ5 Ηλεκτρονικών ή ΤΕ10 Γραφιστικής ή Τεχνολογίας Γραφικών Τεχνών και του Τμήματος Συντηρήσεως Εργων Τέχνης και Εντύπων της ίδιας Διευθύνσεως υπάλληλος του κλάδου ΠΕ10 Συντηρητών Εργων Τέχνης και Αρχαιοτήτων και σε περίπτωση ελλείψεως ή ακαταλληλότητας υπάλληλος του κλάδου ΤΕ7 Συντηρητών Εργων Τέχνης και Αρχαιοτήτων.

19. Προϊστάμενος του Τμήματος Π.Σ.Ε.Α. τοποθετείται υπάλληλος του κλάδου ΠΕ1 Διοικητικού ή ΤΕ1 Διοικητικού ή ΔΕ1 Διοικητικού - Λογιστικού ή ΔΕ2 Υπαλλήλων Γραφείου.

20. Οπου κατά το παρόν άρθρο προβλέπεται να επιλέγονται ως προϊστάμενοι οργανικών μονάδων υπάλληλοι κλάδου ΤΕ και οι υπάλληλοι του οικείου κλάδου δεν επαρκούν ή κρίνονται ακατάλληλοι, επιλέγονται υπάλληλοι του κλάδου ΤΕ13 Διοικητικών Καθηκόντων (προσωρινός), εφόσον τα τυπικά προσόντα τους και η ειδίκευση και εμπειρία τους στην υπηρεσία προσιδιάζουν στο αντικείμενο της συγκεκριμένης κάθε φορά οργανικής μονάδας.

Για τη διαπίστωση της ακαταλληλότητας, που προβλέπεται από το παρόν άρθρο, το Υπηρεσιακό Συμβούλιο υποχρεούται με εμπεριστατωμένη αιτιολογία να κρίνει εξειδικευμένα το σύνολο των υπαλλήλων της κάθε κατηγορίας.

21. Σε κάθε περίπτωση, προκειμένου περί επιλογής προϊσταμένων οργανικών μονάδων επιπέδου διευθύνσεως ή τμήματος, όταν δεν υπάρχουν υπάλληλοι με βαθμό Α ή ο αριθμός τους δεν επαρκεί, η επιλογή γίνεται μεταξύ των τυχόν υπηρετούντων με το βαθμό αυτόν και των υπηρετούντων στον οικείο κλάδο με βαθμό Β υπαλλήλων, μη λαμβανομένου υπόψη του κατεχόμενου βαθμού και του πλεονάζοντος χρόνου στους βαθμούς αυτούς.


ΚΕΦΑΛΑΙΟ Η`

Συλλογικά όργανα

`Αρθρο 82

Οργανο επιλογής προϊσταμένων

Γενικών Διευθύνσεων

1. Για την επιλογή των προϊσταμένων Γενικών Διευθύνσεων της Βουλής αρμόδια είναι η κατά το άρθρο 46 του Κανονισμού της Βουλής (Μέρος Κοινοβουλευτικό) Επιτροπή Κανονισμού της Βουλής, στην οποία ο Γενικός Γραμματέας της Βουλής εκτελεί χρέη εισηγητή. Σε περίπτωση ελλείψεως,απουσίας ή κωλύματος του Γενικού Γραμματέα αναπληρούται αυτός από το Νομικό Σύμβουλο του Κράτους στη Βουλή. Η Επιτροπή, όταν ασκεί την πιο πάνω αρμοδιότητά της, ευρίσκεται σε απαρτία, όταν παρίσταται το μισό συν ένα των μελών της.

2. Χρέη Γραμματέα εκτελεί υπάλληλος με βαθμό Α κλάδων κατηγοριών ΠΕ ή ΤΕ της Βουλής, που ορίζεται με τον αναπληρωτή του από τον Πρόεδρο της Βουλής.

`Αρθρο 83

Ειδικό Υπηρεσιακό Συμβούλιο

1. Συνιστάται στη Βουλή ειδικό πενταμελές Υπηρεσιακό Συμβούλιο που είναι αρμόδιο για τις πειθαρχικές υποθέσεις και τα θέματα της υπηρεσιακής καταστάσεως των προϊσταμένων Γενικών Διευθύνσεων της Βουλής. Το Συμβούλιο αποτελείται από:

α) το Νομικό Σύμβουλο του Κράτους στη Βουλή ως Πρόεδρο και

β) τέσσερα (4) μέλη Διδακτικού Επιστημονικού Προσωπικού (Δ.Ε.Π.) Α ή Β βαθμίδας των Τμημάτων Νομικής ή Πολιτικών Επιστημών ή Δημοσίας Διοικήσεως των Πανεπιστημίων Αθηνών και Θεσσαλονίκης ανά δύο.

2. Ο αναπληρωτής του Προέδρου υποδεικνύεται από τον Πρόεδρο του Νομικού Συμβουλίου του Κράτους, ενώ τα μέλη της περιπτώσεως β της παραγράφου 1, με ισάριθμους αναπληρωτές τους, υποδεικνύονται από τους Πρυτάνεις των 

Σελίδα 5271 

Πανεπιστημίων, μετά από πρόταση του οικείου Τμήματος. 

3. Η συγκρότηση του Συμβουλίου γίνεται με απόφαση του Προέδρου της Βουλής.

4. Στο Συμβούλιο εισηγούνται τα οριζόμενα, κάθε φορά, από τον Πρόεδρο αυτού μέλη του . Ο εισηγητής επικουρείται στο έργο του από τον προϊστάμενο της Διευθύνσεως Ανθρώπινου Δυναμικού της Βουλής ή το νόμιμο αναπληρωτή του. Χρέη Γραμματέα εκτελεί υπάλληλος της Βουλής του κλάδου ΠΕ1 Διοικητικού ή ΠΕ3 Στενογράφων με βαθμό Α που ορίζεται, με τον αναπληρωτή του, με απόφαση του Προέδρου της Βουλής.

5. Η θητεία του Συμβουλίου είναι διετής και κατά τη διάρκειά της απαγορεύεται αντικατάσταση μέλους του. Επιτρέπεται μόνον εάν υπάρχει σπουδαίος λόγος, που πιστοποιείται με την πράξη αντικαταστάσεώς του.

6. Η αμοιβή του Προέδρου, των μελών και του γραμματέα του Συμβουλίου αυτού καθορίζεται με απόφαση του Προέδρου της Βουλής κατά παρέκκλιση των κειμένων διατάξεων.

`Αρθρο 84

Υπηρεσιακό Συμβούλιο

1. Συνιστάται στη Βουλή πενταμελές Υπηρεσιακό Συμβούλιο, που είναι αρμόδιο για όλα τα θέματα των υπαλλήλων, μόνιμων και με σχέση εργασίας ιδιωτικού δικαίου, της Βουλής, εκτός των προϊσταμένων Γενικών Διευθύνσεων. Το Συμβούλιο αυτό αποτελείται από: α) το Γενικό Γραμματέα της Βουλής, ως Πρόεδρο, με αναπληρωτή του το Νομικό Σύμβουλο του Κράτους στη Βουλή, β) δύο μόνιμους υπαλλήλους της Βουλής με βαθμό Α που κατέχουν θέση προϊσταμένου Γενικής Διευθύνσεως ο ένας και Διευθύνσεως ο άλλος και γ) δύο αιρετούς εκπροσώπους των εργαζομένων με βαθμό τουλάχιστον Γ.

2. Σε περίπτωση ελλείψεως, απουσίας ή κωλύματος του Γενικού Γραμματέα της Βουλής και του Νομικού Συμβούλου του Κράτους στη Βουλή, του Συμβουλίου προεδρεύει ο προϊστάμενος της Γενικής Διευθύνσεως.

3. Τα μέλη της περιπτώσεως β της παραγράφου 1 ορίζονται από τον Πρόεδρο της Βουλής. Αν δεν υπάρχει Γενικός Διευθυντής, στη θέση του ορίζεται υπάλληλος που κατέχει θέση προϊσταμένου Διευθύνσεως. Τα μέλη της περιπτώσεως γ της παραγράφου 1 εκλέγονται με άμεση, καθολική και μυστική ψηφοφορία. Η διαδικασία και οι λοιπές προϋποθέσεις και λεπτομέρειες της εκλογής καθορίζονται με απόφαση του Προέδρου της Βουλής, μετά γνώμη των Συλλόγων Υπαλλήλων της Βουλής, που παρέχεται μέσα σε προθεσμία δεκαπέντε (15) ημερών από την έγγραφη ειδοποίησή του, διαφορετικά, η απόφαση του Προέδρου μπορεί να εκδίδεται χωρίς τη γνώμη του Συλλόγου. 

4. Τα μέλη του Υπηρεσιακού Συμβουλίου ορίζονται ή εκλέγονται, αντίστοιχα, με ισάριθμους αναπληρωτές. Αν λυθεί η υπαλληλική σχέση αιρετού μέλους του Συμβουλίου, τη θέση του καταλαμβάνει ο επόμενος στη σειρά εκλογής και για το υπόλοιπο χρονικό διάστημα της θητείας. Αν τα αιρετά μέλη του Υπηρεσιακού Συμβουλίου περιλαμβάνονται μεταξύ αυτών που κρίνονται για προϊστάμενοι οργανικής μονάδας, κρίνονται κατά την πρώτη συνεδρίαση και δεν μπορούν να συμμετάσχουν σε αυτή, για την κρίση που τους αφορά. Αν και τα αναπληρωματικά μέλη έχουν το ίδιο κώλυμα, το Υπηρεσιακό Συμβούλιο συνεδριάζει με τα υπόλοιπα μέλη.

5. Η συγκρότηση του Συμβουλίου γίνεται με απόφαση του Προέδρου της Βουλής. Χρέη εισηγητή εκτελεί ο προϊστάμενος της Διευθύνσεως Ανθρώπινου Δυναμικού ή ο νόμιμος αναπληρωτής του. Γραμματέας του Συμβουλίου είναι υπάλληλος της Βουλής με βαθμό Α, που ορίζεται, με τον αναπληρωτή του, με απόφαση του Προέδρου της Βουλής.

6. Οταν το Συμβούλιο αυτό κρίνει πειθαρχικές υποθέσεις, ο Πρόεδρος αυτού αντικαθίσταται από το Νομικό Σύμβουλο του Κράτους στη Βουλή και σε περίπτωση ελλείψεως, απουσίας ή κωλύματος, αυτός αναπληρώνεται από Νομικό Σύμβουλο του Κράτους, που υποδεικνύεται από τον Πρόεδρο του Νομικού Συμβουλίου του Κράτους.

7. Η θητεία του Συμβουλίου είναι διετής και κατά τη διάρκειά της απαγορεύεται αντικατάσταση μέλους του. Επιτρέπεται μόνον εάν υπάρχει σπουδαίος λόγος, που πιστοποιείται με την πράξη αντικαταστάσεώς του.

`Αρθρο 85

Ανάλογη εφαρμογή διατάξεων


Στα Υπηρεσιακά Συμβούλια των άρθρων 83, 84 και 112 και για θέματα που δεν ρυθμίζονται στα άρθρα αυτά έχουν ανάλογη εφαρμογή οι εκάστοτε κείμενες διατάξεις για τα Υπηρεσιακά Συμβούλια των δημοσίων πολιτικών διοικητικών υπαλλήλων.

ΚΕΦΑΛΑΙΟ Θ`

Πειθαρχικό δίκαιο

 

`Αρθρο 86

Πειθαρχικό δίκαιο μόνιμου προσωπικού


1. Οι διατάξεις του πειθαρχικού δικαίου των δημόσιων πολιτικών διοικητικών υπαλλήλων, όπως κάθε φορά ισχύουν, εφαρμόζονται και στο μόνιμο προσωπικό της Βουλής. Η παράγραφος 2 του άρθρου 77 εφαρμόζεται αναλόγως.

2. Το κατά το άρθρο 84 Υπηρεσιακό Συμβούλιο αποτελεί και πειθαρχικό συμβούλιο για τους υπαλλήλους της Βουλής, με εξαίρεση τους προϊσταμένους Γενικών Διευθύνσεων, για τους οποίους πειθαρχικό συμβούλιο είναι το προβλεπόμενο στο άρθρο 83 του παρόντος.

3.Οπου στις διατάξεις πειθαρχικού δικαίου, που έχουν εφαρμογή στο μόνιμο προσωπικό της Βουλής, αναφέρονται Υπουργός, Γενικός Γραμματέας, Γενικός Διευθυντής και Διευθυντής, νοούνται, αντίστοιχα, ο Πρόεδρος της Βουλής, ο Γενικός Γραμματέας, προϊστάμενος Γενικής Διευθύνσεως και προϊστάμενος Διευθύνσεως της Βουλής.

4. Για τους υπαλλήλους της Βουλής που τελούν σε απόσπαση αρμόδιοι πειθαρχικώς προϊστάμενοι είναι ο Πρόεδρος και ο Γενικός Γραμματέας της Βουλής και αρμόδιο πειθαρχικό συμβούλιο είναι το οριζόμενο στο άρθρο 84.

5. Χρέη εισηγητών στα πειθαρχικά συμβούλια εκτελούν μέλη τους, που ορίζουν οι πρόεδροι αυτών ή οι από τους ίδιους προέδρους οριζόμενοι προϊστάμενος της Διευθύνσεως Ανθρώπινου Δυναμικού και σε περίπτωση ελλείψεως, απουσίας ή κωλύματος αυτού, προϊστάμενος οργανικής μονάδας.

`Αρθρο 87

Πειθαρχικό δίκαιο προσωπικού με σχέση εργασίας

ιδιωτικού δικαίου


1. Οι διατάξεις του πειθαρχικού δικαίου, όπως κάθε φορά ισχύουν για το με σχέση εργασίας ιδιωτικού δικαίου προσωπικό του Δημοσίου, εφαρμόζονται αναλόγως και στο με σχέση εργασίας ιδιωτικού δικαίου προσωπικό της Βουλής, εκτός αν διαφορετικά ορίζεται στον παρόντα Κανονισμό.

2. Το κατά το άρθρο 84 του παρόντος Κανονισμού Υπηρεσιακό Συμβούλιο αποτελεί και πειθαρχικό συμβούλιο για το με σχέση εργασίας ιδιωτικού δικαίου προσωπικό της Βουλής.

3.Οπου στις διατάξεις πειθαρχικού δικαίου, που έχουν εφαρμογή στο με σχέση εργασίας ιδιωτικού δικαίου προσωπικό της Βουλής, αναφέρονται Υπουργός, Γενικός Γραμματέας και Διευθυντής, νοούνται, αντίστοιχα, ο Πρόεδρος της Βουλής, ο Γενικός Γραμματέας και προϊστάμενος Διευθύνσεως της Βουλής. Για το προσωπικό αυτό πειθαρχικώς προϊστάμενος ορίζεται και ο αρμόδιος προϊστάμενος Γενικής Διευθύνσεως που μπορεί να επιβάλει τις πειθαρχικές ποινές της επιπλήξεως και του προστίμου μέχρι το ένα τρίτο (1/3) των αποδοχών ενός μήνα.

4. Για τους υπαλλήλους της Βουλής που τελούν σε απόσπαση αρμόδιοι πειθαρχικώς προϊστάμενοι είναι ο Πρόεδρος και ο Γενικός Γραμματέας της Βουλής και αρμόδιο πειθαρχικό συμβούλιο είναι το κατά την παράγραφο 2 του 

Σελίδα 5272 

παρόντος άρθρου οριζόμενο.

5. Χρέη εισηγητών στο πειθαρχικό συμβούλιο εκτελούν μέλη του, που ορίζει ο πρόεδρος αυτού ή οι από τον πρόεδρο οριζόμενοι προϊστάμενος της Διευθύνσεως Ανθρώπινου Δυναμικού και σε περίπτωση ελλείψεως, απουσίας ή κωλύματος αυτού, προϊστάμενος οργανικής μονάδας.


ΚΕΦΑΛΑΙΟ Ι`

Αποδοχές των υπαλλήλων της Βουλής

`Αρθρο 88

Τακτικές αποδοχές

1. Ο βασικός μισθός των μονίμων υπαλλήλων της Βουλής, οι γενικές αυξήσεις μισθών, οι προσαυξήσεις και επιδόματα ρυθμίζονται από τις διατάξεις των παραγράφων 1, 4 και 5 του άρθρου 84 του από 21.6.1980 Κανονισμού της Βουλής (Μέρος Β - Προσωπικό) (ΦΕΚ 146 Α) όπως τροποποιήθηκαν, που διατηρούνται σε ισχύ.

2. Οι αποδοχές του Γενικού και Ειδικού Γραμματέα της Βουλής είναι ίσες με τις αποδοχές Γενικού και Ειδικού Γραμματέα Υπουργείου, αντιστοίχως, όπως ισχύουν κάθε φορά. Οι διατάξεις της παρ. 1 του παρόντος άρθρου και του άρθρου 89έχουν εφαρμογή και γι αυτούς.

3. Οι αποδοχές του προσωπικού με σχέση ιδιωτικού δικαίου καθορίζονται με την απόφαση προσλήψεως.

4. Ο βασικός μισθός των ιατρών της Βουλής είναι ίσος με αυτόν του Επιμελητή Α του Ε.Σ.Υ., αντίστοιχης ειδικότητας. Τα κάθε μορφής επιδόματα και οι υπερωριακές αποζημιώσεις, που τους καταβάλλονται μέχρι την έναρξη ισχύος του παρόντος, διατηρούνται.

5. Στους μόνιμους υπαλλήλους της Βουλής που αποχωρούν από τη υπηρεσία με αίτησή τους, την οποία δικαιούνται να υποβάλουν εντός αποκλειστικής προθεσμίας τριάντα (30) ημερών από τη δημοσίευση του παρόντος, μετά τη συμπλήρωση του 65ου έτους της ηλικίας ή μετά τη συμπλήρωση τριάντα δύο (32) πλήρων ετών πραγματικής συντάξιμης υπηρεσίας, χορηγείται με απόφαση του Προέδρου της Βουλής, προσαύξηση δέκα τοις εκατό (10%) στο βασικό μισθό που καταβάλλεται κατά το χρόνο εκδόσεως της αποφάσεως αυτής. Οι διατάξεις της παραγράφου αυτής δεν εφαρμόζονται στις περιπτώσεις εκπτώσεως του υπαλλήλου ή επιβολής σε αυτόν της πειθαρχικής ποινής της οριστικής παύσεως.

6. Οι διατάξεις του ν. 2470/1997 (ΦΕΚ 40 Α), που έχουν εφαρμογή και επί των υπαλλήλων της Βουλής, σύμφωνα με την παρ.1 του παρόντος άρθρου, ισχύουν και γι αυτούς από 1.1.1997, εφόσον δεν ορίζεται άλλως στον παρόντα Κανονισμό.


`Αρθρο 89

Λοιπές αποζημιώσεις

1. Με τη λήξη των εργασιών κάθε Συνόδου της Βουλής και του Νομοθετικού Τμήματος, που προβλέπεται στο άρθρο 71 του Συντάγματος, μπορεί να χορηγείται, με απόφαση του Προέδρου της Βουλής, έκτακτη αποζημίωση στους με οποιονδήποτε τρόπο εργαζόμενους για την εξυπηρέτηση των εργασιών του Κοινοβουλίου, προκειμένου να καλυφθούν οι δαπάνες, στις οποίες υποβάλλονται αυτοί. Η αποζημίωση αυτή μπορεί να χορηγείται, αν δεν λειτουργήσει το προαναφερόμενο Τμήμα, και κατά τη διάρκεια της παρατεινόμενης μέσα στο θέρος Συνόδου. Οι ειδικότεροι όροι, προϋποθέσεις και το ύψος της αποζημιώσεως που χορηγείται καθορίζονται με την ίδια απόφαση.

2. Σε εξαιρετικές περιπτώσεις απασχολήσεως προσωπικού πέραν του συνήθους (εκθέσεις, τελετές ή άλλες έκτακτες εκδηλώσεις της Βουλής), όταν λειτουργούν επιτροπές αναθεωρήσεως του Συντάγματος ή εξεταστικές ή προανακριτικές, διακομματικές και άλλες μπορεί, με απόφαση του Προέδρου της Βουλής, να χορηγείται στους υπαλλήλους, που απασχολήθηκαν ιδιαιτέρως και καταπονήθηκαν για να αχθεί σε πέρας το συγκεκριμένο έργο, έκτακτη αποζημίωση κατά τα ειδικότερα οριζόμενα με την απόφαση αυτή.

3. Με απόφαση του Προέδρου της Βουλής, που δημοσιεύεται στην Εφημερίδα της Κυβερνήσεως, μπορεί να χορηγούνται έξοδα κινήσεως κατ αποκοπή στο προσωπικό της Βουλής, στους αποσπασμένους στις υπηρεσίες της, στα Γραφεία που λειτουργούν στη Βουλή, στις Κοινοβουλευτικές Ομάδες και στους μετακλητούς υπαλλήλους των περιπτώσεων Ε, Ζ, Η και Θ της παραγράφου 1 του άρθρου 30 του παρόντος, καθώς και στους με οποιαδήποτε σχέση εργαζόμενους στη Βουλή. Με την απόφαση αυτή καθορίζονται οι προϋποθέσεις, το ύψος των εξόδων κινήσεως, ο τρόπος και τίτλος πληρωμής.

4. Οι διατάξεις της παραγράφου 3 του άρθρου 40 του ν.δ/τος 3323/1955 εφαρμόζονται αναλόγως επί των προηγούμενων παραγράφων.

5. Το υπερωριακό επίδομα των υπαλλήλων της Βουλής, ως προς τον υπολογισμό του ωρομισθίου, καθορίζεται σύμφωνα με τις διατάξεις που ισχύουν κάθε φορά για υπερωριακή εργασία των δημοσίων πολιτικών διοικητικών υπαλλήλων. 

Με αποφάσεις του Προέδρου της Βουλής, που εκδίδονται, καθορίζονται ο συνολικός ανά υπάλληλο αριθμός των ωρών που απαιτείται για την εξυπηρέτηση των αναγκών της λειτουργίας του Κοινοβουλίου, οι κατηγορίες των δικαιούχων, οι όροι και προϋποθέσεις καταβολής του και κάθε άλλη λεπτομέρεια. 

Στις διατάξεις της παραγράφου αυτής μπορεί να υπάγονται και όλοι όσοι εργάζονται στη Βουλή με οποιαδήποτε σχέση.

6. Διατηρείται σε ισχύ η απόφαση του Προέδρου της Βουλής 7577/21.12.1993 (ΦΕΚ 914/Β/93).

7. Για μετακινήσεις εκτός έδρας των υπαλλήλων της Βουλής και των αποσπασμένων σε αυτήν, εντός της χώρας ή στο εξωτερικό, έχουν εφαρμογή οι διατάξεις που ισχύουν κάθε φορά για τους δημόσιους πολιτικούς διοικητικούς υπαλλήλους.

8. Μετακινήσεις υπαλλήλων της παραγράφου 7, για εκτέλεση υπηρεσίας εντός ή εκτός της χώρας, προκειμένου να συμμετάσχουν σε διεθνή συνέδρια και διασκέψεις, σεμινάρια ή επίσημες εκδηλώσεις, πραγματοποιούνται με απόφαση του Προέδρου της Βουλής που καθορίζει τους όρους μετακινήσεως, την αποζημίωση και τις τυχόν λοιπές δαπάνες που καταβάλλονται.

9. Επιτρέπεται η αποστολή στο εξωτερικό υπαλλήλων της Βουλής με απόφαση του Προέδρου της Βουλής, για εκτέλεση υπηρεσίας με την επιφύλαξη των διατάξεων της παραγράφου 2 του άρθρου 49 του Κανονισμού της Βουλής (Μέρος Κοινοβουλευτικό). Οι όροι μεταβάσεως και η αποζημίωση καθορίζονται σύμφωνα με την παράγραφο 3 του άρθρου 49 του Κανονισμού της Βουλής (Μέρος Κοινοβουλευτικό). Η αποζημίωση αυτή δεν μπορεί να υπερβαίνειτο ύψος της αντίστοιχης, που καταβάλλεται στους δημόσιους πολιτικούς διοικητικούς υπαλλήλους. Κατά τα λοιπά έχουν εφαρμογή οι διατάξεις που ισχύουν κάθε φορά για τους υπαλλήλους αυτούς.

10. Κατ εξαίρεση με κοινή απόφαση του Προέδρου της Βουλής και του αρμόδιου Υπουργού επιτρέπεται η απόσπαση υπαλλήλων της Βουλής σε ελληνικές υπηρεσίες που εδρεύουν στην αλλοδαπή. Στους υπαλλήλους αυτούς μπορεί να καταβάλλεται από την υπηρεσία η αποζημίωση που προβλέπεται στην παράγραφο 5, ύστερα από σχετική βεβαίωση της υπηρεσίας, στην οποία αποσπάται ο υπάλληλος και εφόσον δεν λαμβάνει από άλλη πηγή αποζημίωση για την ίδια αιτία.

11. Οι υπάλληλοι του κλάδου ΔΕ3 Επεξεργασίας Κειμένου (προσωρινός) δικαιούνται τα ίδια επιδόματα με τους χειριστές Η/Υ του κλάδου ΔΕ3 Πληροφορικής, εφόσον ασκούν τα καθήκοντα του κλάδου αυτού. Το ίδιο ισχύει και για τους υπαλλήλους του κλάδου ΠΕ3 Στενογράφων και ΔΕ8 Στενογράφων (προσωρινός) εφόσον αποστενογραφούν και επεξεργάζονται τα κείμενά τους στους Η/Υ, καθώς και για τους υπαλλήλους ΤΕ10 Γραφιστικής ή Τεχνολογίας Γραφικών Τεχνών και ΔΕ5 Τυπογραφίας.

12. Η ισχύς των διατάξεων των παραγράφων 3 και 5 του παρόντος άρθρου άρχεται από 1.1.1997 και από τότε καταργείται κάθε άλλη σχετική διάταξη που ρυθμίζει τα θέματα 

Σελίδα 5273 

αυτά. Οι κατ εξουσιοδότηση των διατάξεων αυτών εκδιδόμενες, κατά την πρώτη εφαρμογή του παρόντος Κανονισμού, αποφάσεις του Προέδρου της Βουλής θα έχουν την ίδια αναδρομική ισχύ.

ΚΕΦΑΛΑΙΟ ΙΑ`

Ειδικές διατάξεις

 

`Αρθρο 90

Λεπτομέρειες εφαρμογής


Με αποφάσεις του Προέδρου της Βουλής, που δημοσιεύονται στην Εφημερίδα της Κυβερνήσεως, επιτρέπεται να ρυθμίζονται λεπτομέρειες εφαρμογής των διατάξεων του παρόντος Κανονισμού.

`Αρθρο 91

Δημοσίευση αποφάσεων ή πράξεων

Αποφάσεις ή πράξεις της Βουλής ή του Προέδρου της Βουλής δημοσιεύονται με παραγγελία του και χωρίς καμιά άλλη διατύπωση στην Εφημερίδα της Κυβερνήσεως, έστω και αν αυτό δεν προβλέπεται από τις κείμενες διατάξεις.

`Αρθρο 92

Σύσταση συμβουλίων και επιτροπών

1. Με απόφαση του Προέδρου της Βουλής, είναι δυνατόν να συνιστώνται συμβούλια ή επιτροπές, που μπορεί να συγκροτούνται από Βουλευτές, δικαστικούς λειτουργούς, υπαλλήλους της Βουλής, δημόσιους λειτουργούς και υπαλλήλους και ιδιώτες που έχουν ειδικές γνώσεις ή εμπειρία, για μελέτη ειδικών θεμάτων ή εκτέλεση έργου έξω από το συνήθη κύκλο των καθηκόντων των υπηρεσιών της Βουλής. Με την ίδια απόφαση ορίζονται ο Πρόεδρος, ο αναπληρωτής του και ο Γραμματέας.

2. Εάν στα πιο πάνω συμβούλια ή επιτροπές μετέχουν Βουλευτές, προεδρεύει ένας από τους Αντιπροέδρους της Βουλής ή Βουλευτής που ορίζεται με την ίδια απόφαση.

3. Η αμοιβή του Προέδρου, των μελών και του Γραμματέα των συμβουλίων και επιτροπών αυτών καθορίζεται με απόφαση του Προέδρου της Βουλής κατά παρέκκλιση των κειμένων διατάξεων.

`Αρθρο 93

Προγράμματα μετεκπαιδεύσεως - Μελέτες


1. Με αποφάσεις του Προέδρου της Βουλής, μπορεί να ανατίθεται σε εκπαιδευτικά ιδρύματα τριτοβάθμιας εκπαιδεύσεως, ερευνητικά ιδρύματα ή ινστιτούτα ή κέντρα τεχνολογικής έρευνας ή άλλους φορείς του δημόσιου τομέα ή φορείς του εξωτερικού η εκτέλεση προγραμμάτων εκπαιδεύσεως, μετεκπαιδεύσεως, επιμορφώσεως και ενημερώσεως των Βουλευτών και του προσωπικού της Βουλής σε θέματα που ενδιαφέρουν τη Βουλή. Με τις αποφάσεις αυτές, κατά την κρίση του Προέδρου της Βουλής και κατά παρέκκλιση από κάθε άλλη γενική ή ειδική διάταξη, ορίζονται το αντικείμενο και οι όροι της συμβάσεως, τα των πληρωμών και αμοιβών και κάθε άλλη σχετική λεπτομέρεια. Για τις αποφάσεις αυτές ισχύουν τα κριτήρια, που καθορίζονται στο δεύτερο εδάφιο της παραγράφου 6 του άρθρου 76.

2. Τα οριζόμενα στην παράγραφο 1 εφαρμόζονται αναλόγως και για ανάθεση μελετών ή ερευνών ή άλλων επιστημονικών εργασιών στους φορείς της παραγράφου 1 ή σε επιστήμονες με εξειδικευμένες γνώσεις.

`Αρθρο 94

Ειδικοί κανονισμοί


1. Με απόφαση του Προέδρου της Βουλής μπορεί να συνιστώνται επιτροπές για σύνταξη σχεδίων ειδικών κανονισμών λειτουργίας του παιδικού σταθμού, του χώρου σταθμεύσεως αυτοκινήτων ή άλλων χώρων και λειτουργιών, που προορίζονται για την εξυπηρέτηση της Βουλής ή των Βουλευτών και του προσωπικού της. Με τους κανονισμούς αυτούς καθορίζονται το αντικείμενο, η εσωτερική λειτουργία, οι κλάδοι και οι ειδικότητες, ο αριθμός των θέσεων που απαιτούνται, τα προσόντα, η διαδικασία διορισμού ή προσλήψεως και κάθε άλλη λεπτομέρεια. Οι κανονισμοί αυτοί τροποποιούμενοι και συμπληρούμενοι από τον Πρόεδρο της Βουλής εκδίδονται με αποφάσεις του, που δημοσιεύονται στην Εφημερίδα της Κυβερνήσεως.

2. Με κανονισμούς εσωτερικής λειτουργίας ή άλλες αποφάσεις του Προέδρου της Βουλής μπορεί να καθορίζονται λεπτομερέστερα τα αναφερόμενα στον παρόντα Κανονισμό αντικείμενα των διαφόρων υπηρεσιών της Βουλής και η κατανομή του αντίστοιχου για κάθε αντικείμενο έργου μεταξύ του προσωπικού των Γραφείων, Τμημάτων ή Διευθύνσεων. Η ανάθεση του έργου αυτού στους υπαλλήλους της κάθε οργανικής μονάδας αποτελεί αρμοδιότητα του προϊσταμένου της.

`Αρθρο 95

Εννοια όρων


1. Οπου σε διατάξεις που έχουν εφαρμογή στο προσωπικό της Βουλής αναφέρεται το Υπουργικό Συμβούλιο, ο Πρόεδρος της Κυβερνήσεως ή Υπουργός, νοείται για την εφαρμογή του παρόντος ο Πρόεδρος της Βουλής και όπου ο Γενικός Γραμματέας Υπουργείου νοείται ο Γενικός Γραμματέας της Βουλής.

2. Στις περιπτώσεις που προβλέπεται η έκδοση προεδρικών διαταγμάτων ή υπουργικών αποφάσεων, εκδίδεται απόφαση του Προέδρου της Βουλής.

`Αρθρο 96

Ανάθεση πρόσθετων καθηκόντων


Με απόφαση του Προέδρου της Βουλής, επιτρέπεται η ανάθεση εκτάκτως σε οποιονδήποτε υπάλληλο της Βουλής, παράλληλα με την άσκηση των κυρίων καθηκόντων του ή αποκλειστικά, καθηκόντων οποιασδήποτε υπηρεσίας του ίδιου ή συναφούς κλάδου και ειδικότητας ή άλλα σχετικά με τον κλάδο τους καθήκοντα και για έξι (6) το πολύ μήνες.

Στην περίπτωση παράλληλης απασχολήσεως ο Πρόεδρος της Βουλής μπορεί με γνώμη του Υπηρεσιακού Συμβουλίου να χορηγήσει επιμίσθιο, που δεν υπερβαίνει το τριάντα τοις εκατό (30%) των συνολικών αποδοχών του υπαλλήλου.


`Αρθρο 97

Κανονικές άδειες


Οι υπάλληλοι της Βουλής υποχρεούνται να ζητούν πλήρη ή κατά τμήματα τριών (3) το λιγότερο ημερών, την κανονική τους άδεια, μέχρι την 30ή Ιουνίου κάθε έτους. Σε αντίθετη περίπτωση δεν δικαιούνται αποζημιώσεως λόγω μη λήψεως κανονικής άδειας.

Για χορήγηση άδειας για διάστημα μικρότερο των τριών (3) ημερών απαιτείται έγκριση του προϊσταμένου της αντίστοιχης Γενικής Διευθύνσεως ή του Γενικού Γραμματέα της Βουλής.

`Αρθρο 98

Δικηγόροι υπάλληλοι της Βουλής


Δικηγόροι υπάλληλοι της Βουλής κατά τη δημοσίευση του παρόντος τελούν υποχρεωτικά σε αναστολή ασκήσεως του λειτουργήματός τους. Αν διακόψουν οποτεδήποτε την αναστολή αυτή, θεωρείται ότι έχουν έκτοτε και αυτοδικαίως παραιτηθεί από την υπηρεσία.

Ως διακοπή της αναστολής θεωρείται η καθ οιονδήποτε τρόπο άσκηση δικηγορίας είτε αυτοπροσώπως είτε σε συνεργασία ή μέσω άλλου δικηγόρου, όπως η λειτουργία επαγγελματικού γραφείου, η συνεργασία με άλλο ή άλλους δικηγόρους, η ανάληψη ή ο χειρισμός υποθέσεων αυτοπροσώπως ή μέσω 

Σελίδα 5274 

άλλου δικηγόρου, η παροχή νομικών συμβουλών με ή χωρίς αμοιβή, η χρήση εντύπων ή σφραγίδων με τον τίτλο του δικηγόρου κ.ά.. Για την αυτοδίκαιη παραίτηση από την υπηρεσία μπορεί να εκδοθεί διαπιστωτική και μόνο πράξη του Προέδρου της Βουλής.

`Αρθρο 99

Πρόγραμμα εκπαιδεύσεως στενογράφων

1. Μπορεί να οργανώνεται στη Βουλή πρόγραμμα εκπαιδεύσεως στενογράφων διάρκειας τουλάχιστον ενός ακαδημαϊκού έτους. Στο πρόγραμμα αυτό γίνονται δεκτοί, μετά από επιλογή, πτυχιούχοι Α.Ε.Ι. που έχουν πτυχίο ή δίπλωμα από αυτά που ορίζονται στην παράγραφο 2 του άρθρου 37.

2. Με απόφαση του Προέδρου της Βουλής, που δημοσιεύεται στην Εφημερίδα της Κυβερνήσεως, καθορίζονται: α) η διαδικασία και το όργανο επιλογής των υποψηφίων του προγράμματος της παραγράφου 1, β) τα διδασκόμενα μαθήματα, οι διδάσκοντες στο πρόγραμμα και η αμοιβή τους, γ) το όργανο και ο τρόπος που θα διαπιστώνεται η επιτυχής παρακολούθηση του προγράμματος, καθώς και ο τύπος πιστοποιήσεώς τους, δ) τα της καταρτίσεως πίνακα σειράς επιτυχίας και ε) τα των δαπανών του προγράμματος και κάθε άλλη λεπτομέρεια που αναφέρεται στην εφαρμογή του άρθρου αυτού.

`Αρθρο 100

Ταμείο Αρωγής Υπαλλήλων της Βουλής


1. Διατηρείται σε ισχύ το άρθρο 131 του Κανονισμού της Βουλής, όπως ψηφίσθηκε κατά τη Συνεδρίαση ΟΓ της 8/4/1952 της Βουλής και όπως με μεταγενέστερες εγκριτικές αποφάσεις του Προέδρου της Βουλής έχει τροποποιηθεί και συμπληρωθεί.

2. Τα πρόστιμα που επιβάλλονται ως πειθαρχική ποινή σε βάρος των υπαλλήλων της Βουλής περιέρχονται στο Ταμείο Αρωγής Υπαλλήλων της Βουλής και, αν δεν υπάρχει, στο Λογαριασμό Αλληλοβοηθείας Υπαλλήλων Βουλής ή σε περίπτωση ελλείψεως και αυτού, εισπράττονται ως δημόσιο έσοδο κατά τις διατάξεις περί εισπράξεως δημοσίων εσόδων.

`Αρθρο 101

Αδεια αναπαραγωγής αντιγράφων


Εκδόσεις, πολύτιμα αντικείμενα, έγγραφα, αρχεία, πίνακες, κειμήλια και γενικώς υλικό που ανήκει στην κυριότητα της Βουλής, καθώς και οι χώροι του Κοινοβουλίου δεν φωτογραφίζονται ούτε βιντεοσκοπούνται ούτε αναπαράγονται με οποιονδήποτε τρόπο, χωρίς προηγούμενη άδεια του Προέδρου της Βουλής ή οργάνου που έχει εξουσιοδοτηθεί ειδικώς από αυτόν.

`Αρθρο 102

Ανάθεση ειδικών έργων και μελετών


Με απόφαση του Προέδρου της Βουλής είναι δυνατόν να ανατίθεται η εκτέλεση έργων ή μελετών σχετικών με την οργάνωση και λειτουργία της Βουλής, ύστερα από εισήγηση της αρμόδιας υπηρεσίας και γνώμη της Επιτροπής Οικονομικών της Βουλής, προϋπολογισμού μέχρι του ποσού των είκοσι εκατομμυρίων (20.000.000) δραχμών, σε δημόσιες υπηρεσίες, νομικά πρόσωπα δημοσίου δικαίου ή ιδιωτικού μη κερδοσκοπικού χαρακτήρα, ερευνητικά πανεπιστημιακά κέντρα ή ινστιτούτα και κέντρα τεχνολογικής έρευνας.


`Αρθρο 103

Συμμετοχή σε πλειοδοτικούς διαγωνισμούς


Με απόφαση του Προέδρου της Βουλής, ύστερα από εισήγηση της αρμόδιας υπηρεσίας και γνώμη της Επιτροπής Βιβλιοθήκης της Βουλής, είναι δυνατόν να μετέχει η Βουλή με εκπρόσωπό της, υπάλληλο ή ιδιώτη που έχει ειδικές γνώσεις, σε πλειστηριασμούς και αγορές έργων τέχνης και να πλειοδοτεί μέχρι του ποσού που ορίζεται με την ίδια απόφαση. Με την ίδια απόφαση ορίζονται θέματα αμοιβής του ιδιώτη και τα διαδικαστικά θέματα πληρωμής του σχετικού ποσού. 

`Αρθρο 104

Μετάταξη υπαλλήλων


Επιτρέπεται η μετάταξη μονίμων υπαλλήλων της Βουλής των κλάδων ΠΕ1, ΤΕ1 και ΔΕ1, σε κενές θέσεις νομαρχιακών αυτοδιοικήσεων και νομικών προσώπων δημοσίου δικαίου εκτός των Νομών Αττικής και Θεσσαλονίκης, ύστερα από αίτηση του υπαλλήλου και απόφαση του Υπηρεσιακού Συμβουλίου της Βουλής.

Η μετάταξη γίνεται με απόφαση του Υπουργού Εσωτερικών, Δημόσιας Διοίκησης και Αποκέντρωσης ύστερα από συναίνεση του Προέδρου της Βουλής.

ΚΕΦΑΛΑΙΟ ΙΒ`

Μεταβατικές διατάξεις

`Αρθρο 105

Μετάταξη αποσπασμένων υπαλλήλων


1. Υπάλληλοι του Δημοσίου ή νομικών προσώπων δημοσίου δικαίου και οργανισμών τοπικής αυτοδιοικήσεως που υπηρετούν στη Βουλή κατά τη δημοσίευση του παρόντος με απόσπαση, καθώς και μετακλητοί υπάλληλοι της Βουλής που επίσης υπηρετούν κατά τη δημοσίευση του παρόντος Κανονισμού, εφόσον έχουν ή συμπληρώσουν έξι (6) μηνών ή τριών (3) ετών αντιστοίχως υπηρεσία στη Βουλή, εντός της Η και Θ Περιόδου της Βουλής, μετατάσσονται ή διορίζονται αντιστοίχως σε κενές οργανικές θέσεις κλάδων της Βουλής αντίστοιχων των προσόντων τους, ύστερα από αίτησή τους και γνώμη του Υπηρεσιακού Συμβουλίου της Βουλής. Η αίτηση υποβάλλεται μέσα σε αποκλειστική προθεσμία τριών (3) μηνών από τη δημοσίευση του παρόντος ή τη συμπλήρωση του ανωτέρω χρόνου. Η μετάταξη γίνεται με κοινή απόφαση του Προέδρου της Βουλής και του οικείου Υπουργού, ο δε διορισμός με απόφαση του Προέδρου της Βουλής. Οι ενδιαφερόμενοι δεν μπορεί να είναι νεότεροι των 18 και μεγαλύτεροι των 50 ετών ηλικίας κατά την υποβολή της αιτήσεώς τους, εκτός αν ο επιπλέον χρόνος υπερκαλύπτεται από την προϋπηρεσία τους στη Βουλή.

2. Οι διατάξεις του παρόντος άρθρου εφαρμόζονται αναλόγως και για τη μετάταξη αποσπασμένων στη Βουλή υπαλλήλων του κατά το ν.1256/1982 δημόσιου τομέα με σχέση εργασίας ιδιωτικού δικαίου αορίστου χρόνου και με προϋπηρεσία συνεχή τουλάχιστον δύο (2) ετών. Οι υπάλληλοι αυτοί μετατάσσονται με την ίδια σχέση εργασίας σε συνιστώμενες προσωποπαγείς θέσεις.

3. Οι κατά τις διατάξεις της παρ. 2 του παρόντος άρθρου μετατασσόμενοι διατηρούν το Ταμείο Επικουρικής Ασφαλίσεως της Υπηρεσίας, από την οποία μετατάσσονται.

4. Εάν δεν υπάρχουν κενές οργανικές θέσεις κλάδων αναλόγων προσόντων, οι κατά την παράγραφο 1 του άρθρου τούτου μετατασσόμενοι ή διοριζόμενοι κατατάσσονται σε θέσεις προσωρινές, που συνιστώνται ειδικώς γι' αυτούς και καταργούνται με την καθοιονδήποτε τρόπο αποχώρησή τους.

5. Δεν εμπίπτουν στις διατάξεις του άρθρου αυτού συνταξιούχοι εξ ιδίου δικαιώματος.

6. Κατά την πρώτη εφαρμογή του παρόντος Κανονισμού οι υπάλληλοι της παραγράφου 1 δεν μπορεί να επιλεγούν και να τοποθετηθούν ως προϊστάμενοι οργανικών μονάδων Τμήματος, Διευθύνσεως ή Γενικής Διευθύνσεως, με εξαίρεση τις οργανικές μονάδες της Διευθύνσεως Τεχνικών Υπηρεσιών.


`Αρθρο 106

Κατάταξη μετακλητών και αποσπασμένων υπαλλήλων


1.Μετακλητοί υπάλληλοι της Βουλής, που υπηρετούν κατά

Σελίδα 5275 

τη δημοσίευση του παρόντος, καταλαμβάνουν αυτοδικαίως αντίστοιχες θέσεις μετακλητών υπαλλήλων που προβλέπονται από τον παρόντα Κανονισμό.

2. Με διαπιστωτικές πράξεις του Προέδρου της Βουλής, που δεν δημοσιεύονται στην Εφημερίδα της Κυβερνήσεως, προσδιορίζεται, ύστερα από σχετική πρόταση των κατά το άρθρο 30 προσώπων, η θέση και ο βαθμός που καταλαμβάνουν.

3. Υπάλληλοι, που κατά τη δημοσίευση του παρόντος υπηρετούν με απόσπαση στις υπηρεσίες της Βουλής και καλύπτουν οργανικές θέσεις, θεωρείται ότι καλύπτουν αυτοδικαίως αντίστοιχες θέσεις που προβλέπονται από τον παρόντα Κανονισμό. Με τη διαπιστωτική πράξη του προϊσταμένου της Διευθύνσεως Ανθρώπινου Δυναμικού προσδιορίζεται η θέση που καλύπτουν.

`Αρθρο 107

Κατάταξη μόνιμου προσωπικού σε κλάδους


1. Οι μόνιμοι υπάλληλοι που υπηρετούν κατά τη δημοσίευση του παρόντος κατατάσσονται αυτοδικαίως στους κατά τα άρθρα 34 έως 72 κλάδους, ως εξής:

Α. Προσωπικό Κατηγορίας ΠΕ (πρώην ΑΤ)

α. Οι υπάλληλοι του κλάδου ΑΤ1 Διοικητικού στον κλάδο ΠΕ1 Διοικητικό. 

β. Οι υπάλληλοι του κλάδου ΑΤ2 Στενογράφων στον κλάδο ΠΕ3 Στενογράφων. 

γ. Οι υπάλληλοι του κλάδου ΑΤ3 Βιβλιοθηκονόμων στον κλάδο ΠΕ7 Βιβλιοθηκονόμων. 

δ. Οι υπάλληλοι του κλάδου ΑΤ4 Διεθνών και Δημοσίων Σχέσεων στον κλάδο ΠΕ8 Διεθνών και Δημοσίων Σχέσεων. 

ε. Οι υπάλληλοι του κλάδου ΑΤ5 Τεχνικών στον κλάδο ΠΕ6 Μηχανικών. 

στ. Οι υπάλληλοι του κλάδου ΑΤ6 Αναλυτών - Προγραμματιστών στον κλάδο ΠΕ4 Πληροφορικής. 

ζ. Οι υπάλληλοι του κλάδου ΑΤ7 Ιατρικού στον κλάδο ΠΕ11 Ιατρών.

Β. Προσωπικό Κατηγορίας ΤΕ (πρώην ΑΡ Διοικητικός)

Οι υπάλληλοι του κλάδου ΑΡ Διοικητικού (προσωρινού) στον κλάδο ΤΕ13 Διοικητικών Καθηκόντων (προσωρινό), εκτός αν κατέχουν τον κατά τα άρθρα 46 έως 57 απαιτούμενο τίτλο σπουδών, οπότε κατατάσσονται στον αντίστοιχο κλάδο ΤΕ Κατηγορίας.

Γ. Προσωπικό Κατηγορίας ΔΕ (πρώην ΜΕ)

α. Οι υπάλληλοι των κλάδων ΜΕ1 Διοικητικού, ΜΕ3 Βιβλιοθηκαρίων και ΜΕ4 Διερμηνέων-Μεταφραστών στον κλάδο ΔΕ1 Δοικητικό - Λογιστικό.

β. Οι υπάλληλλοι του κλάδου ΜΕ2 Στενογράφων στον κλάδο ΔΕ8 Στενογράφων (προσωρινό). 

γ. Οι υπάλληλοι των κλάδων ΜΕ5 Δακτυλογράφων Ξένων Γλωσσών, ΜΕ6 Δακτυλογράφων-Χειριστών εισαγωγής στοιχείων, ΜΕ13 Βοηθών Αναλυτών-Προγραμματιστών Η/Υ και ΜΕ14 Χειριστών Η/Υ - Μέσων Προπαρασκευής Στοιχείων στον κλάδο ΔΕ3 Επεξεργασίας Κειμένου (προσωρινό).

δ. Οι υπάλληλοι των κλάδων ΜΕ7 Μηχανοτεχνιτών, ΜΕ8 Ηλεκτροτεχνιτών, ΜΕ9 Υδραυλικών και ΜΕ15 Τεχνικών Αναπαραγωγής Εντύπων, Εκτυπώσεων - Φωτογραφήσεων στον κλάδο ΔΕ7 Τεχνικών Ειδικοτήτων. 

ε. Οι υπάλληλοι των κλάδων ΜΕ10 Ξυλουργών και ΜΕ11 Ελαιοχρωματιστών στον κλάδο ΔΕ9 Τεχνιτών (προσωρινό). 

ζ. Οι υπάλληλοι του κλάδου ΜΕ12 Οδηγών Αυτοκινήτων στον κλάδο ΔΕ6 Οδηγών Οχημάτων. 

η. Οι υπάλληλοι του κλάδου ΜΕ16 Τυπογραφίας στον κλάδο ΔΕ5 Τυπογραφίας.

Δ. Προσωπικό Κατηγορίας ΥΕ (πρώην ΣΕ)

α. Οι υπάλληλοι του κλάδου ΣΕ1 Κλητήρων στον κλάδο ΥΕ1 Επιμελητών. 

β. Οι υπάλληλοι του κλάδου ΣΕ2 Χειριστών Μηχανημάτων Αναπαραγωγής στον κλάδο ΥΕ3 Χειριστών Μηχανημάτων Αναπαραγωγής Εντύπων.

γ. Οι υπάλληλοι του κλάδου ΣΕ3 Δενδροκηπουρών στον κλάδο ΥΕ4 Εργατών. Οι υπάλληλοι που ανήκουν κατά τη δημοσίευση του παρόντος στον κλάδο ΣΕ3 Δενδροκηπουρών εξακολουθούν και μετά την κατάταξή τους στον κλάδο ΥΕ4 να ασκούν καθήκοντα δενδροκηπουρού.

δ. Οι υπάλληλοι των κλάδων ΣΕ4 Καθαριστριών και ΣΕ5 Εποπτών Καθαριότητας στον κλάδο ΥΕ2 Προσωπικού Καθαριότητας. Οι υπάλληλοι που ανήκουν κατά τη δημοσίευση του παρόντος στον κλάδο ΣΕ5 Εποπτών Καθαριότητας εξακολουθούν και μετά την κατάταξή τους στον κλάδο ΥΕ2 να ασκούν καθήκοντα επόπτη καθαριότητας.

`Αρθρο 108

Κατάταξη προσωπικού με σύμβαση ιδιωτικού δικαίου


Το προσωπικό με σχέση εργασίας ιδιωτικού δικαίου, που υπηρετεί κατά τη δημοσίευση του παρόντος σε οργανικές θέσεις, κατατάσσεται αυτοδικαίως με την ίδια σχέση εργασίας και ειδικότητα σε προσωποπαγείς θέσεις, στις οποίες μετατρέπονται οι κατεχόμενες από το προσωπικό αυτό θέσεις και εξακολουθεί να μισθοδοτείται σύμφωνα με τις ισχύουσες, εκάστοτε, για αυτό διατάξεις.

`Αρθρο 109

Μονιμοποίηση υπαλλήλων με σχέση εργασίας

ιδιωτικού δικαίου


1. Υπάλληλοι με οποιαδήποτε σχέση εργασίας ιδιωτικού δικαίου, που υπηρετούν κατά τη δημοσίευση του παρόντος σε οργανικές θέσεις που προβλέπονται από τον Κανονισμό της Βουλής (Μέρος Κοινοβουλευτικό) και από τον μέχρι τώρα ισχύοντα υπηρεσιακό Κανονισμό (Μέρος Β - Προσωπικό), εκτός του προσωπικού των άρθρων 161 και 162 του Κοινοβουλευτικού Μέρους και των Ειδικών Επιστημονικών Συμβούλων ή Ειδικών Επιστημονικών Συνεργατών, διορίζονται σε κενές οργανικές ή συνιστώμενες προσωποπαγείς θέσεις τακτικού προσωπικού.

2. Οι κατά την παράγραφο 1 διορισμοί γίνονται με απόφαση του Προέδρου της Βουλής ύστερα από αίτηση των υπαλλήλων, που υποβάλλεται εντός μηνός από της δημοσιεύσεως του παρόντος, σε κλάδους για τους οποίους έχουν τους προβλεπόμενους τίτλους σπουδών σε συνδυασμό με τα λοιπά τυπικά και ουσιαστικά τους προσόντα. Ο διορισμός στο συγκεκριμένο κλάδο γίνεται μετά σύμφωνη γνώμη του Υπηρεσιακού Συμβουλίου, το οποίο εκτιμά και τα επιπλέον τυπικά και ουσιαστικά τους προσόντα. Ειδικότερα, οι κάτοχοι απολυτηρίου τίτλου δευτεροβάθμιας εκπαιδεύσεως, που ελάμβαναν μέχρι πριν και από τρεις (3) μήνες επίδομα χειριστού Η/Υ (Πληροφορικής), διορίζονται στον κλάδο ΔΕ3 Επεξεργασίας Κειμένου (προσωρινό). Επίσης οι υπηρετούντες στη Διεύθυνση Μηχανογράφησης των ειδικοτήτων Αναλυτών Συστημάτων και Τεχνικών Ηλε- κτρονικών διορίζονται στους κλάδους ΠΕ4 Πληροφορικής και ΔΕ3 Πληροφορικής, αντιστοίχως.

3. Οι κείμενες περί ορίου ηλικίας διορισμού διατάξεις δεν έχουν εφαρμογή επί του ως άνω διορισμού.

4. Η δημόσια πραγματική και συντάξιμη υπηρεσία του προσωπικού αυτού λογίζεται ότι διανύθηκε για κάθε περίπτωση στη θέση που διορίζεται.

5. Οσοι κατά τις προηγούμενες παραγράφους δεν διορίζονται σε μόνιμες θέσεις εξακολουθούν να διέπονται από τις διατάξεις του προηγούμενου άρθρου.

`Αρθρο 110

Κατάταξη μόνιμου προσωπικού σε βαθμούς - Επιλογή προϊσταμένων

Διευθύνσεων και Γενικών Διευθύνσεων


1. Οι θέσεις των υπαλλήλων κάθε κλάδου διαβαθμίζονται αυτοδικαίως ενιαία σε όλους τους βαθμούς της οικείας κατηγορίας, σύμφωνα με την παράγραφο 4 του άρθρου 33 του παρόντος Κανονισμού.

2. Οι υπάλληλοι, που υπηρετούν κατά τη δημοσίευση του παρόντος, κατατάσσονται αυτοδικαίως στους βαθμούς της κατηγορίας που υπηρετούν με βάση το συνολικό χρόνο πραγματικής δημόσιας υπηρεσίας που έχουν διανύσει, σύμ-

Σελίδα 5276 

φωνα με τις παραγράφους 1-7 του άρθρου 34 του ν. 2190/1994. Τυχόν πλεονάζων χρόνος θεωρείται ότι διανύθηκε στο βαθμό κατάταξης. Για την κατάταξη και τον καθορισμό του χρόνου δεν υπολογίζονται:

α. τα χρονικά διαστήματα που προβλέπονται από το άρθρο 160 παρ.1 του Υπαλληλικού Κώδικα (διαθεσιμότητας, αργίας, αδικαιολόγητης αποχής από τα καθήκοντα και προσωρινής παύσης),

β. το χρονικό διάστημα κατά το οποίο στερήθηκε ο υπάλληλος το δικαίωμα για προαγωγή,

γ. ένα έτος για κάθε φορά που ο υπάλληλος κρίθηκε ως μη προακτέος και

δ. χρονικό διάστημα ίσο προς το μισό του απαιτούμενου προς προαγωγή χρόνου, σε περίπτωση επιβολής της πειθαρχικής ποινής του υποβιβασμού.

3. Για τις κατατάξεις, που προβλέπονται από τις διατάξεις της προηγούμενης παραγράφου 2, εκδίδονται από τον προϊστάμενο της Διευθύνσεως Ανθρώπινου Δυναμικού διαπιστωτικές πράξεις, που δεν δημοσιεύονται στην Εφημερίδα της Κυβερνήσεως. 

4. Κατά την πρώτη εφαρμογή του παρόντος Κανονισμού προηγούνται οι επιλογές και τοποθετήσεις των προϊσταμένων Διευθύνσεων, Τμημάτων και Γραφείων, που διενεργούνται μέσα σε εξήντα (60) ημέρες από τη δημοσίευση του ίδιου Κανονισμού.

5. Επίσης, κατά την πρώτη εφαρμογή του παρόντος, μετά την τοποθέτηση των κατά την προηγούμενη παράγραφο προϊσταμένων Διευθύνσεων, ακολουθεί η επιλογή προϊσταμένων Γενικών Διευθύνσεων που γίνεται ύστερα από αίτηση υποψηφιότητας που υποβάλλεται από τους ενδιαφερομένους μέσα σε αποκλειστική προθεσμία που τάσσεται από τον Πρόεδρο της Βουλής και η οποία δεν επιτρέπεται να είναι μικρότερη των δέκα (10) ημερών. Δικαίωμα υποβολής υποψηφιότητας έχουν όσοι επιλεγούν ή ορισθούν κατά τις διατάξεις της παραγράφου 1 του άρθρου 76 και της περιπτώσεως β της παραγράφου 1 του άρθρου 112 προϊστάμενοι Διευθύνσεων, καθώς και οι κατά τη δημοσίευση του παρόντος υπηρετούντες Γενικός Διευθυντής και Αναπληρωτής Γενικός Διευθυντής. Η σχετική πρόσκληση του Προέδρου της Βουλής για υποβολή υποψηφιοτήτων εκδίδεται μέσα σε ένα (1) μήνα από την τοποθέτηση των προϊσταμένων Διευθύνσεων και τοιχοκολλείται στον πίνακα ανακοινώσεων του Καταστήματος της Βουλής. 

6. Μέχρι την τοποθέτηση προϊσταμένων Τμημάτων και Διευθύνσεων, κατά τις διατάξεις του παρόντος Κανονισμού, καθήκοντα προϊσταμένων εξακολουθούν να ασκούν οι κατά τη δημοσίευση του παρόντος προ- ϊστάμενοι ή αναπληρωτές αυτών. 

7. Ο κατά τη δημοσίευση του παρόντος Γενικός Διευθυντής ασκεί καθήκοντα Γενικού Διευθυντή σε Γενική Διεύθυνση που ορίζει ο Πρόεδρος της Βουλής και ο Αναπληρωτής Γενικός Διευθυντής επικουρεί στα καθήκοντα αυτά το Γενικό Διευθυντή. Οι προαναφερόμενοι διατηρούν την ιδιότητά τους αυτή και τα απορρέοντα από αυτήν δικαιώματα μέχρι την τυχόν επιλογή τους ως προϊσταμένων Γενικών Διευθύνσεων ή την τοποθέτηση νέων προϊσταμένων Γενικών Διευθύνσεων κατά τις διατάξεις του παρόντος και αποχωρούν με το βαθμό και μισθό του Γενικού Διευθυντή της Βουλής, εφόσον υποβάλουν αίτηση παραιτήσεως εντός ενός (1) μηνός από την ανακοίνωση της μη επιλογής τους. Σε κάθε περίπτωση η ανακοίνωση της μη επιλογής θεωρείται ότι έγινε αυτοδικαίως με τη συμπλήρωση ενός (1) μηνός από την ημερομηνία εκδόσεως της σχετικής αποφάσεως τοποθετήσεως προϊσταμένων Γενικών Διευθύνσεων. Συντάξιμος μισθός των κατά τις διατάξεις αυτές αποχωρούντων είναι ο προβλεπόμενος για το βαθμό τους από το ν. 2470/1997 (ΦΕΚ 40 Α), κατά παρέκκλιση της από 27.3.1997 αποφάσεως της Ολομέλειας της Βουλής, σε συνδυασμό με το άρθρο 84 του προϊσχύσαντος Κανονισμού της Βουλής (Μέρος Β - Προσωπικό). Σε περίπτωση που οι ανωτέρω δεν αποχωρήσουν καταλαμβάνουν κενές θέσεις προϊσταμένων Διευθύνσεως και αν δεν υπάρχουν, καταλαμβάνουν τις πρώτες θέσεις που θα κενωθούν. Μέχρι τότε θεωρούνται προϊστάμενοι Διευθύνσεως και τα καθήκοντά τους προσδιορίζονται με απόφαση του Προέδρου της Βουλής, ανάλογα με τις υπηρεσιακές ανάγκες. Αν οι ανωτέρω δεν αποχωρήσουν από την υπηρεσία, τα πάσης φύσεως υπηρεσιακά, μισθολογικά και άλλα θέματά τους θα διέπονται αποκλειστικώς από τον παρόντα Κανονισμό.

`Αρθρο 111

Προσωρινή στελέχωση


Η στελέχωση της Διευθύνσεως Οικονομικών Υποθέσεων με το αναγκαίο προσωπικό Κατηγορίας ΠΕ ή ΤΕ, εφόσον δεν επαρκεί το προσωπικό του κλάδου ΠΕ2 Οικονομικού ή ΤΕ2 Οικονομικού, γίνεται από υπαλλήλους του κλάδου ΠΕ1 Διοικητικού ή ΤΕ1 Διοικητικού ή ΤΕ13 Διοικητικών Καθηκόντων (προσωρινού) και σε περίπτωση ελλείψεως ή ακαταλληλότητας από υπαλλήλους του κλάδου ΔΕ1 Διοικητικού - Λογιστικού.

`Αρθρο 112

Μεταβατικό Υπηρεσιακό Συμβούλιο


1. Το πρώτο Υπηρεσιακό Συμβούλιο του άρθρου 84, μετά την έναρξη ισχύος του Κανονισμού αυτού, αποτελείται από:

α) το Γενικό Γραμματέα της Βουλής, ως Πρόεδρο, με αναπληρωτή του το Νομικό Σύμβουλο του Κράτους στη Βουλή,

β) δύο μόνιμους υπάλληλους της Βουλής με βαθμό Α, που διαθέτουν τα προσόντα για την επιλογή τους ως προϊσταμένων Διευθύνσεως, οι οποίοι ορίζονται με απόφαση του Προέδρου της Βουλής και τοποθετούνται, με την ίδια απόφαση και ως προϊστάμενοι Διευθύνσεως, σύμφωνα με τις οικείες οργανικές διατάξεις για μια τριετία και

γ) δύο εκπρόσωπους των εργαζομένων με βαθμό τουλάχιστον Γ, που ορίζονται με τους αναπληρωτές τους, με απόφαση του Προέδρου της Βουλής, από τα μέλη του Διοικητικού Συμβουλίου του μεγαλύτερου σε δύναμη μελών Συλλόγου των Υπαλλήλων της Βουλής και μετά γνώμη του Διοικητικού αυτού Συμβουλίου, η οποία παρέχεται μέσα σε τρεις (3) ημέρες από την έγγραφη ειδοποίησή του. Διαφορετικά η απόφαση του Προέδρου εκδίδεται χωρίς τη γνώμη αυτή. 

δ) Ως αναπληρωτές των μελών της περιπτώσεως β και για την περίπτωση ελλείψεως, απουσίας ή κωλύματος αυτών, ορίζονται, με απόφαση του Προέδρου της Βουλής, υπάλληλοι που έχουν επιλεγεί ως προϊστάμενοι Διευθύνσεως από το Συμβούλιο αυτό. 

2. α) Η θητεία του Συμβουλίου της παραγράφου 1 ορίζεται μέχρι 31.12.1998 και αν, μέχρι τότε, εκλεγούν αιρετοί εκπρόσωποι των εργαζομένων, θα αντικαθιστούν τα μέλη της περιπτώσεως γ της παραγράφου αυτής. 

β) Επί του Συμβουλίου αυτού έχουν ανάλογη εφαρμογή τα οριζόμενα στις παραγράφους 4, 5 και 6 του άρθρου 84. Μέχρι την επιλογή και τοποθέτηση του προϊσταμένου της Διευθύνσεως Ανθρώπινου Δυναμικού χρέη εισηγητή εκτελεί ένας από τους δύο μόνιμους υπαλλήλους της Βουλής της περιπτώσεως β της παραγράφου 1 του άρθρου αυτού, που ορίζεται από τον Πρόεδρο του Συμβουλίου. 

3. Εως τη συγκρότηση των νέων υπηρεσιακών συμβουλίων, εξακολουθεί να λειτουργεί το υπάρχον, δίχως αρμοδιότητα επιλογής προϊσταμένων.


`Αρθρο 113

Κατάργηση θέσεων


1.Θέσεις που θα παραμένουν κενές μετά την κατά το άρθρο 110 κατάταξη του υπηρετούντος προσωπικού και την κατά το άρθρο 109 μονιμοποίηση του υπηρετούντος προσωπικού με σχέση εργασίας ιδιωτικού δικαίου αορίστου χρόνου ή που θα κενωθούν μεταγενέστερα για οποιονδήποτε λόγο μπορεί να καταργούνται, με αποφάσεις του Προέδρου της Βουλής, που δημοσιεύονται στην Εφημερίδα της Κυβερνήσεως, έως το πενήντα τοις εκατό (50%) αυτών.

Σελίδα 5277 

2. Οι κατά την προηγούμενη παράγραφο αποφάσεις εκδίδονται εντός αποκλειστικής προθεσμίας ενός (1) έτους από τη δημοσίευση του παρόντος.

`Αρθρο 114

Συντάξιμος μισθός Αναπληρωτή Γενικού Διευθυντή


Η διάταξη της περιπτώσεως δ του άρθρου 13 της από 14.5.1991 αποφάσεως της Ολομέλειας της Βουλής των Ελλήνων (ΦΕΚ 82/Α/1991) καταργείται μετά την πάροδο ενός (1) μηνός από την έναρξη ισχύος του παρόντος Κανονισμού. Οι υπαγόμενοι στην καταργούμενη διάταξη δικαιούνται το προβλεπόμενο από αυτήν πλεονέκτημα, εφόσον υποβάλουν αίτηση παραιτήσεως από την υπηρεσία εντός του ανωτέρω μηνός, ανεξάρτητα από το συνολικό χρόνο υπηρεσίας που έχουν και τον μέχρι την έναρξη ισχύος του παρόντος προβλεπόμενο βαθμό του Αναπληρωτή Γενικού Διευθυντή. Συντάξιμος μισθός των κατά τις διατάξεις αυτές αποχωρούντων είναι ο προβλεπόμενος κατά την παράγραφο 7, τέταρτο εδάφιο, του άρθρου 110 του παρόντος Κανονισμού, μειωμένος κατά δέκα τοις εκατό (10%).

ΚΕΦΑΛΑΙΟ ΙΓ`

Συνταξιοδοτικές διατάξεις

 

`Αρθρο 115

Συνταξιοδότηση προσωπικού


1. Η παράγραφος 1 του άρθρου 91 του από 21.6.1980 ισχύσαντος Κανονισμού της Βουλής (Μέρος Β-Προσωπικό, ΦΕΚ 146/Α/1980), όπως συμπληρώθηκε με την παρ.1 της από 20.4.1989 αποφάσεως της Ολομέλειας της Βουλής, που λήφθηκε κατά την ΡΚΔ Συνεδρίαση (ΦΕΚ 101/Α/89) και αυθεντικά ερμηνεύθηκε και συμπληρώθηκε με τα εδάφια α και β του άρθρου 13 της από 14.5.91 όμοιας αποφάσεως, που λήφθηκε κατά την ΡΠ Συνεδρίαση (ΦΕΚ 82/Α/91), διατηρείται σε ισχύ.

2. Οι αυξήσεις, προσαυξήσεις ή επιδόματα γενικά που παρέχονται στους πολιτικούς συνταξιούχους του Δημοσίου, παρέχονται αυτοδικαίως και στους συνταξιούχους υπαλλήλους της Βουλής των Ελλήνων.



ΤΜΗΜΑ ΤΡΙΤΟ

ΟΙΚΟΝΟΜΙΚΕΣ ΥΠΟΘΕΣΕΙΣ

ΤΗΣ ΒΟΥΛΗΣ

ΚΕΦΑΛΑΙΟ Α`

Προϋπολογισμός Εξόδων και Ισολογισμός-

Απολογισμός της Βουλής

`Αρθρο 116

Περιεχόμενο Προϋπολογισμού

1. O Προϋπολογισμός της Βουλής περιλαμβάνει αναλυτικά όλες τις πιστώσεις που απαιτούνται για κάθε οικονομικό έτος για τις ανάγκες των υπηρεσιών της. Οι πιστώσεις αυτές ταξινομούνται σύμφωνα με το κωδικό δεκαδικό σύστημα που ισχύει κάθε φορά για την κατάρτιση του Γενικού Προϋπολογισμού του Κράτους.

2. Ο Προϋπολογισμός της Βουλής περιλαμβάνει επίσης ειδική πίστωση, με τίτλο "Αποθεματικό", που δεν μπορεί να είναι ανώτερη του πέντε τοις εκατό (5%) αυτού. Το αποθεματικό μπορεί να χρησιμοποιηθεί, ύστερα από απόφαση του Προέδρου της Βουλής, για αναπλήρωση πιστώσεων που δεν επαρκούν ή για την αντιμετώπιση δαπανών που δεν προβλέπονται στον Προϋπολογισμό.

Σε περίπτωση που εξαντληθεί αυτή η ειδική πίστωση και χρειαστεί να αναπληρωθούν κάποιες πιστώσεις, τα ποσά που απαιτούνται χορηγούνται από τον Υπουργό Οικονομικών, ύστερα από έγγραφο του Προέδρου της Βουλής.

`Αρθρο 117

Προϋπολογισμός εξόδων και Ισολογισμός - Απολογισμός


1. Ο Προϋπολογισμός εξόδων και ο Ισολογισμός- Απολογισμός της Βουλής συντάσσονται, συζητούνται και ψηφίζονται σύμφωνα με όσα ορίζονται στο άρθρο 120 του Κανονισμού της Βουλής (Μέρος Κοινοβουλευτικό).

2. Εάν για οποιονδήποτε λόγο δεν είναι δυνατή, με βάση τον Προϋπολογισμό, η διοίκηση των εξόδων της Βουλής, αυτή διενεργείται με απόφασή της που λαμβάνεται σύμφωνα με τη διαδικασία ψηφίσεως του Προϋπολογισμού της και ανακοινώνεται στον Υπουργό Οικονομικών.

3. Αν δεν υπάρχει Βουλή για να ψηφίσει νέο Προϋπολογισμό, ο Πρόεδρος της Βουλής εκδίδει απόφαση που θέτει σε ισχύ και για το επόμενο οικονομικό έτος τον Προϋπολογισμό που ίσχυσε κατά το προηγούμενο οικονομικό έτος, με όσες μεταβολές εγκρίνει αυτός. Σε αυτή την περίπτωση όμως το σύνολο του Προϋπολογισμού δεν μπορεί να είναι μεγαλύτερο του προηγούμενου που ίσχυσε. Η νέα Βουλή εγκρίνει ή και τροποποιεί τον Προϋπολογισμό αυτόν, σε κάθε περίπτωση όμως, δαπάνες που πραγματοποιήθηκαν ή υποχρεώσεις που αναλήφθηκαν σύμφωνα με τον Προϋπολογισμό αυτόν δεσμεύουν τη Βουλή.

4. Κάθε πρόταση οποιουδήποτε περιεχόμενου προς τη Βουλή, που συνεπάγεται επιβάρυνση του Προϋπολογισμού της, συνοδεύεται υποχρεωτικά από ειδική έκθεση του Τμήματος Προϋπολογισμού της Βουλής σχετικά με το ύψος της επιβαρύνσεως και τον τρόπο καλύψεώς της.

`Αρθρο 118

Οικονομικό έτος


Το οικονομικό έτος αρχίζει την 1η Ιανουαρίου και λήγει την 31η Δεκεμβρίου του ίδιου ημερολογιακού έτους. Η εκτέλεση του Προϋπολογισμού παρατείνεται για δύο (2) μήνες για την πληρωμή εξόδων, για τα οποία οι σχετικές υποχρεώσεις αναλήφθηκαν μέχρι της λήξεως του οικονομικού έτους. Οι διατάξεις του ν. 2362/1995 εφαρμόζονται, αν δεν ορίζεται διαφορετικά από τον Κανονισμό της Βουλής. 

`Αρθρο 119

Πιστώσεις


1. Εξοδα του Προϋπολογισμού είναι οι πληρωμές που πραγματοποιούνται κατά τη διάρκεια του οικονομικού έτους, άσχετα με το χρόνο που δημιουργήθηκε η υποχρέωση για την πληρωμή. Ο χρόνος πραγματοποιήσεως της πληρωμής είναι ο χρόνος εξοφλήσεως του σχετικού τίτλου.

2. Για την αντιμετώπιση των αναγκών γενικά της λειτουργίας της Βουλής εγγράφονται κυρίως στον Προϋπολογισμό της οι εξής πιστώσεις: 

α) για αποζημιώσεις, δαπάνες και ατέλειες που προβλέπονται από το άρθρο 63 του Συντάγματος,

β) για έξοδα εκτός έδρας και ημερήσια αποζημίωση των Βουλευτών, εξαιτίας μετακινήσεώς τους για ειδική αποστολή, ύστερα από απόφαση του Προέδρου της Βουλής, στο εσωτερικό ή το εξωτερικό, 

γ) για μισθούς, κάθε είδους επιδόματα, αποζημιώσεις, έξοδα κινήσεως και έξοδα εκτός έδρας και ημερήσια αποζημίωση για μετακινήσεις των υπαλλήλων της Βουλής για εκτέλεση υπηρεσίας στο εσωτερικό ή εξωτερικό,

δ) για κάθε είδους επιδόματα, αποζημιώσεις, έξοδα κινήσεως και εκτός έδρας και ημερήσιες αποζημιώσεις για μετακινήσεις των αποσπασμένων και των σύμφωνα με τον Κανονισμό της Βουλής υπηρετούντων και απασχολούμενων για την εξυπηρέτηση των εργασιών του Κοινοβουλίου, των οργάνων του και των υπηρεσιών του,

ε) για κάθε είδους μισθούς, επιδόματα, αποζημιώσεις, έξοδα κινήσεως των συνεργατών (γραμματέων) των Βουλευτών, καθώς και για υποχρεώσεις προς Ασφαλιστικούς Οργανισμούς, 

στ) για έξοδα λειτουργίας, συντηρήσεως, επισκευών, διαρ-

Σελίδα 5278 

ρυθμίσεων, επεκτάσεων και βελτιώσεων των κτιρίων και των εγκαταστάσεων των κτιρίων, στα οποία στεγάζονται οι υπηρεσίες της Βουλής και τα γραφεία των Βουλευτών,

ζ) για έξοδαδημοσίων και διεθνών γενικά σχέσεων της Βουλής, τελετών, εκθέσεων και συνεδρίων, υποδοχής και φιλοξενίας επίσημων προσκαλεσμένων, δεξιώσεων επ ευκαιρία εθνικών γεγονότων και επισκέ- ψεως Ελλήνων ή ξένων επίσημων προσώπων ή προσώπων που λόγω της ιδιότητας ή του λειτουργήματός τους προβάλλουν το έργο της Βουλής, εκδηλώσεως φιλοφρονήσεως και τιμής προς επίσημους επισκέπτες, επισκέψεως και φιλοξενίας ομάδων πολιτών, μαθητών κ.λπ., προσκαλεσμένων της Βουλής, και καταθέσεως στεφάνων, 

η) για αγορές και μισθώματα κτιρίων, οικοπέδων και γραφείων, αγορά ή εκμίσθωση μεταφορικών μέσων και άλλων αντικειμένων αναγκαίων για τη λειτουργία της Βουλής,

θ) για αμοιβές τρίτων που παρέχονται σύμφωνα με τον Κανονισμό της Βουλής,

ι) για εισφορές σε διεθνείς οργανισμούς που καθορίζονται με απόφαση του Προέδρου της Βουλής,

ια) για δαπάνες αγοράς χάρτου και για δαπάνες εκτυπώσεων, εκδόσεων, βιβλιοδεσιών, προμήθειας βιβλίων, εντύπων, εφημερίδων και περιοδικών, ιστορικών κειμηλίων, πινάκων ιστορικών κειμένων κ.λπ. από τη Βουλή, καθώς και συντηρήσεως όλων των αντικειμένων που φυλάσσονται στη Βουλή ή στη Βιβλιοθήκη της,

ιβ) για δαπάνες ασφαλίσεως απέναντι σε κάθε κίνδυνο ιστορικών κειμένων, κειμηλίων και πινάκων που ανήκουν σε τρίτους και περιέρχονται προσωρινά για έκθεση ή άλλη χρήση στη Βουλή, καθώς και όμοιων αντικειμένων της Βουλής που αποστέλλονται στο εξωτερικό για τους σκοπούς αυτούς, 

ιγ) για δαπάνες σύμφωνα με τα άρθρα 37 παρ. 2, 38 παρ. 2, 41 Α παρ. 1, 49 και 147 παρ. 4 του Κανονισμού της Βουλής (Μέρος Κοινοβουλευτικό), 92, 93, 99, 151 και 152 του Μέρους αυτού του Κανονισμού,

ιδ) για επιχορηγήσεις του Ιδρύματος του άρθρου 167Α του Κανονισμού της Βουλής (Μέρος Κοινοβουλευτικό) και φορέων που συνεργάζονται με τη Βουλή στο πλαίσιο των δραστηριοτήτων της, του Ταμείου Αρωγής Υπαλλήλων της Βουλής (Τ.Α.Υ.Β.) και του Λογαριασμού Αλληλοβοηθείας Υπαλλήλων της Βουλής,

ιε) για δαπάνες αγοράς οχημάτων και ανταλλακτικών, και ασφαλίσεως, κινήσεως, επισκευής και συντηρήσεως των οχημάτων της Βουλής,

ιστ) για δαπάνες αγοράς ιατρικού εξοπλισμού και κάθε μορφής φαρμακευτικού υλικού,

ιζ) για δαπάνες εκπαιδεύσεως, μετεκπαιδεύσεως επιμορφώσεως και ενημερώσεως των Βουλευτών και των υπαλλήλων της Βουλής σε νέα δεδομένα,

ιη) για δαπάνες που προορίζονται να προβάλουν το έργο της Βουλής ή να συμβάλουν στην προώθηση εθνικών, κοινωνικών και πολιτιστικών σκοπών (ενημερωτικές εκδόσεις, διαφημίσεις, συνέδρια, επιστημονικές έρευνες, μελέτες κ.λπ), είτε με την κατάρτιση δικών της προγραμμάτων είτε με τη συνεργασία και την ανάθεσή τους σε τρίτους φορείς ή και φυσικά πρόσωπα,

ιθ) για δωρεές, για κοινωφελείς, εθνικούς, πολιτιστικούςή κοινωνικούς σκοπούς,

κ) για κάθε δαπάνη που αποσκοπεί στην εξυπηρέτηση γενικά της λειτουργίας της Βουλής και των υπηρεσιών της,

κα) για δαπάνες ειδικές, οι οποίες γίνονται μετά από πρόταση της Επιτροπής Οικονομικών της Βουλής στο πλαίσιο της κατά το άρθρο 47 παρ. 2β του Κανονισμού της Βουλής (Μέρος Κοινοβουλευτικό) αρμοδιότητάς της,

κβ) για δαπάνες μετακινήσεως προσώπων εχόντων ειδικές γνώσεις στο εσωτερικό ή εξωτερικό με εντολή του Προέδρου της Βουλής, εκτός των περιπτώσεων του άρθρου 49 του Κανονισμού της Βουλής (Μέρος Κοινοβουλευτικό) και όταν πρόκειται για ειδική αποστολή που της αναθέτει ο ίδιος.

`Αρθρο 120

Ειδικότητα πιστώσεων - Αυξομειώσεις - Μεταφορές


1. Οι πιστώσεις του Προϋπολογισμού χρησιμοποιούνται αποκλειστικά για να αντιμετωπισθούν οι δαπάνες, για τις οποίες προβλέφθηκαν και προσδιορίσθηκαν με τον οικείο κωδικό αριθμό. 

2. Με αιτιολογημένη απόφαση του Προέδρου της Βουλής επιτρέπεται η εγγραφή ή αύξηση πιστώσεων με ισόποση μείωση άλλων πιστώσεων.

3. Αν οι πιστώσεις που χορηγήθηκαν με τον Προϋπολογισμό, με τη λήξη του οικονομικού έτους και τη σύνταξη του Απολογισμού έχουν εξαντληθεί, χορηγούνται από τον Υπουργό Οικονομικών μετά από απόφαση της Βουλής ή, όταν αυτή δεν υπάρχει, του Προέδρου της, συμπληρωματικές πιστώσεις για την τακτοποίηση επιπλέον δαπανών.


`Αρθρο 121

Εγγραφή πιστώσεων κατά τη διάρκεια του

οικονομικού έτους


Οσο διαρκεί η εκτέλεση του Προϋπολογισμού, εφόσον ζητηθεί από τη Βουλή, εγγράφονται σε αυτόν με απόφαση του Υπουργού Οικονομικών τα έσοδα του Δημοσίου που πραγματοποιήθηκαν από αδιάθετα υπόλοιπα χρηματικών ενταλμάτων προπληρωμής ή από επιστροφή ποσών που καταβλήθηκαν αχρεωστήτως, όπως επίσης από κάθε έσοδο της Βουλής για την επιπλέον αύξηση των οικείων πιστώσεων. 

`Αρθρο 122

Ποσοστά διαθέσεως πιστώσεων - Ορια πληρωμών


1. Το ποσοστό των πιστώσεων που μπορεί να διατίθενται για ορισμένη χρονική περίοδο ορίζεται με απόφαση του Προέδρου της Βουλής που ανακοινώνεται στον Υπουργό Οικονομικών.

2. Μεαπόφαση του Προέδρου της Βουλής μπορεί να ορίζονται όρια πληρωμών.

ΚΕΦΑΛΑΙΟ Β`

Ανάληψη υποχρεώσεων

`Αρθρο 123

Διατάκτης - Διάθεση πιστώσεων


1. Διατάκτης είναι ο Πρόεδρος της Βουλής. Με εγκριτικές αποφάσεις του, που εκδίδονται πριν από την πραγματοποίηση των δαπανών, διαθέτει τις πιστώσεις που έχουν αναγραφεί στον Προϋπολογισμό της.

2. Στις αποφάσεις της προηγούμενης παραγράφου, οι οποίες μπορεί να εκδίδονται και από άλλα όργανα που έχουν εξουσιοδοτηθεί γι αυτό, αναγράφονται απαραίτητα:

α) οι διατάξεις του Κανονισμού της Βουλής ή απο- φάσεων της Ολομέλειας ή του Προέδρου της Βουλής ή νόμων ή διαταγμάτωνστις οποίες στηρίζεται η δαπάνη, 

β)το είδος και η αιτία της δαπάνης,

γ) η επιβάρυνση που προκαλείται στον Προϋπολογισμό,

δ)το οικονομικό έτος, στο οποίο αναφέρεται η δαπά- νη,

ε) ο τίτλος και ο κωδικός αριθμός του φορέα και

στ) ο κωδικός αριθμός εξόδου.

3. Πριν από την υπογραφή των παραπάνω αποφάσεων, βεβαιώνεται πάνω σ αυτές, από τον προϊστάμενο του Τμήματος Προϋπολογισμού της Βουλής, η ύπαρξη της πιστώσεως που απαιτείται για την αντιμετώπιση της δαπάνης.

4. Μετά την έγκριση κάθε δαπάνης, το Τμήμα Προϋπολογισμού καταχωρεί το ποσό αυτής στο βιβλίο εγκρίσεων και εντολών πληρωμής, γράφει πάνω στην απόφαση τον αριθμό αναλήψεως υποχρεώσεως και την επιστρέφει στην αρμόδια υπηρεσία που προκάλεσε την έγκριση, προκειμένου αυτή να ενεργήσει νόμιμα για να πραγματοποιηθεί η δαπάνη.

5. Προκειμένου για υποχρεώσεις που η πληρωμή τους ενεργείται τμηματικά, με την έκδοση περισσότερων από ένα 

Σελίδα 5279 

χρηματικά εντάλματα, το πρώτο σχετικό ένταλμα που εκδίδεται καταχωρίζεται στο βιβλίο εγκρίσεων και εντολών πληρωμής, απέναντι από την υποχρέωση που έχει αναληφθεί, ενώ το υπόλοιπο μεταφέρεται στην οικεία στήλη.

6. Με την καταχώριση του επόμενου σχετικού εντάλματος γράφεται στην οικεία στήλη ο αριθμός της πρώτης αναλήψεως υποχρεώσεως, σύμφωνα με όσα προβλέπονται στην προηγούμενη παράγραφο.

7. Υποχρέωση για δαπάνη που έχει αναληφθεί και η οποία δεν πρόκειται να χρησιμοποιηθεί, ολικά ή μερικά, ανατρέπεται με κόκκινο μελάνι μετά από πρόταση του διατάκτη προς το Τμήμα Προϋπολογισμού για τη δια- γραφή τους.

8. Το Τμήμα Προϋπολογισμού της Διευθύνσεως Οι- κονομικών Υποθέσεων της Βουλής είναι αρμόδιο να παρακολουθεί την εξέλιξη των υποχρεώσεων που αναλαμβάνονται σε βάρος του Προϋπολογισμού της και δίνει σε πρώτη ζήτηση κάθε πληροφορία για τα υπόλοιπα των πιστώσεων, μετά την αφαίρεση των υποχρεώσεων που έχουν καταχωρηθεί.

9. Υποχρεώσεις που ενδεχομένως θα αναληφθούν και υπερβαίνουν τα όρια των πιστώσεων μπορούν να πληρωθούν μόνο μετά από σύμφωνη γνώμη της Επιτροπής Οικονομικών της Βουλής.


`Αρθρο 124

Στοιχεία συμβάσεων


1. Οι συμβάσεις που καταρτίζονται για λογαριασμό της Βουλής περιλαμβάνουν απαραιτήτως τον αριθμό και τη χρονολογία του εγγράφου, με το οποίο εγκρίνεται η δαπάνη, καθώς και τον αριθμό της καταχωρίσεώς του στο βιβλίο εγκρίσεων και εντολών πληρωμής.

2. Οταν πρόκειται για συμβάσεις, που καταρτίζονται με χωριστά έγγραφα, τα στοιχεία της προηγούμενης παραγράφου περιέχονται στην πρόταση της αρμόδιας υπηρεσίας της Βουλής για την κατάρτιση της συμβάσεως.

`Αρθρο 125

Ειδικές αναλήψεις πιστώσεων


1. Οι αποζημιώσεις, δαπάνες και ταχυδρομικά τέλη, που προβλέπονται στο άρθρο 63 του Συντάγματος, καθώς και όλες οι δαπάνες των αποδοχών γενικά του προσωπικού και των συνεργατών (γραμματέων) των Βουλευτών, αναλαμβάνονται από την έναρξη του οικονομικού έτους για ολόκληρο το ποσό των οικείων πιστώσεων που έχουν εγγραφεί στον Προϋπολογισμό, δίχως να απαιτείται γι αυτό οποιαδήποτε διοικητική πράξη.

2. Οι δαπάνες μισθώσεως ακινήτων που χρησιμοποιούνται από τη Βουλή αναλαμβάνονται από την έναρξη του οικονομικού έτους, για ολόκληρο το ετήσιο ποσό τους, με πίνακες που καταρτίζονται με βάση τις συμβάσεις μισθώσεων που ισχύουν.

3. Διοικητικές πράξεις που μεταβάλλουν τις αποδοχές γενικά του προσωπικού, εξαιτίας κάθε μορφής επιδομάτων, εξαιρούνται της βεβαιώσεως που προβλέπεται από τις διατάξεις του άρθρου 123 παράγραφος 3 του παρόντος.


`Αρθρο 126

Βεβαίωση υπάρξεως πιστώσεων

 

1. Η βεβαίωση που προβλέπεται στο άρθρο 123 παράγραφος 3 του παρόντος, όταν πρόκειται για διορισμούς ή προσλήψεις μετακλητού, μόνιμου ή ιδιωτικού δικαίου προσωπικού ή πράξεων μεταβολής της υπηρεσιακής καταστάσεως του προσωπικού της Βουλής, συντάσσεται επί της σχετικής πράξεως.

2. Εξαιρετικά στο ένα από τα αντίγραφα των ιδιωτικών συμφωνητικών μίσθωσης εργασίας που καταρτίζονται μεταξύ των Βουλευτών και των συνεργατών τους (γραμματέων) και που κατατίθενται στο Τμήμα Προσωπικού της Βουλής πρέπει να περιέχεται και η σχετική βεβαίωση του Τμήματος Προϋπολογισμού για την ύπαρξη πιστώσεως.

3. Οποιαδήποτε πράξη, που δεν είναι σύμφωνη με τα προηγούμενα, είναι άκυρη.

4. Στην πρώτη μισθοδοτική κατάσταση αυτών που διορίζονται ή προσλαμβάνονται με οποιονδήποτε, σύμφωνα με τα προαναφερόμενα, τρόπο, βεβαιώνεται από τον Προϊστάμενο της Διευθύνσεως Οικονομικών Υποθέσεων η τήρηση της αντίστοιχης διαδικασίας.

5. Οι δημόσιοι ταμίες, δίχως την παραπάνω βεβαίωση, αρνούνται την εξόφληση των σχετικών μισθοδοτικών καταστάσεων.

ΚΕΦΑΛΑΙΟ Γ`

Αναγνώριση και εκκαθάριση εξόδων

 

`Αρθρο 127

Εκκαθάριση εξόδων

1. Η εκκαθάριση των εξόδων της Βουλής γίνεται από τη Διεύθυνση Οικονομικών Υποθέσεων της Βουλής ύστερα από την αποστολή των νόμιμων δικαιολογητικών στοιχείων που αποδεικνύουν την απαίτηση κατά της Βουλής. Τα δικαιολογητικά αυτά πρέπει να είναι θεωρημένα από το διατάκτη ή το όργανο που έχει εξουσιοδοτηθεί από αυτό. Η εκκαθάριση γίνεται αυτεπαγγέλτως, εφόσον περιέλθουν στη Διεύθυνση Οικονομικών Υποθέσεων νόμιμα δικαιολογητικά που αποδει- κνύουν τα δικαιώματα των πιστωτών.

`Αρθρο 128

Προσδιορισμός δικαιωμάτων πιστωτών


1. Ο προδιορισμός των δικαιωμάτων των πιστωτών της Βουλής γίνεται με πράξη που συντάσσεται στα σχετικά δικαιολογητικά και εμφανίζει ολογράφως και αριθμητικά το χρηματικό ποσό που εκκαθαρίζεται.

2. Η ευθύνη για την πληρότητα και ορθότητα των δικαιολογητικών κάθε δαπάνης που εκκαθαρίζεται βαρύνει κυρίως τον υπάλληλο που έκανε τον έλεγχο και τον προϊστάμενο του οικείου Τμήματος.

3. Οταν πρόκειται για εκκαθάριση πολλών απαιτήσεων ενός ή περισσότερων δικαιούχων, επισυνάπτεται στα δικαιολογητικά και συγκεντρωτική κατάσταση αναλυτικά των δικαιούχων ή των επί μέρους ποσών.

4. Στα δικαιολογητικά των δαπανών δεν επιτρέπονται ξέσματα ή αλλοιώσεις. Σε περίπτωση διορθώσεως κατά την εκκαθάριση της δαπάνης, οι αριθμοί που πρέπει να διορθωθούν διαγράφονται με κόκκινο μελάνι και το σωστό γράφεται με παραπομπή.

ΚΕΦΑΛΑΙΟ Δ`

Εντολή πληρωμής

 

`Αρθρο 129

Χρηματικά εντάλματα


1. Τα έξοδα που εκκαθαρίζονται από τη Διεύθυνση Οικονομικών Υποθέσεων της Βουλής πληρώνονται από τη Δημόσια Οικονομική Υπηρεσία (Δ.Ο.Υ.), με βάση χρηματικά εντάλματα που εκδίδονται από την υπηρεσία αυτή.

2. Η βουλευτική αποζημίωση και οι σταθερές ή οι διαρκείς δαπάνες ή οι δαπάνες που εμφανίζονται περι- οδικά επιτρέπεται να πληρώνονται με άλλους τίτλους, που ορίζονται με σχετικές αποφάσεις του Προέδρου της Βουλής.

3. Στα χρηματικά εντάλματα πρέπει να γράφονται:

α) ο αύξων αριθμός του εντάλματος και ο αριθμός πρωτοκόλλου,

β) το οικονομικό έτος,

γ) ο τίτλος "Βουλή των Ελλήνων" , ο κωδικός αριθμός του Προϋπολογισμού της, ο ειδικός φορέας και ο κωδικός αριθμός του,

δ) ο τίτλος της υπηρεσίας που εκδίδει το ένταλμα,

ε) ο κωδικός αριθμός του εξόδου, στον οποίο κατα- λογίζεται η δαπάνη που δίνεται η εντολή να πληρωθεί,

στ) ο αύξων αριθμός της υποχρεώσεως που αναλήφθηκε,

Σελίδα 5280 

ζ) το ποσό που πρέπει να πληρωθεί αριθμητικά και ολογράφως,

η) το ονοματεπώνυμο του δικαιούχου και κάθε άλλο στοιχείο που προσδιορίζει την ταυτότητά του, ενώ όταν πρόκειται για νομικό πρόσωπο, ο ακριβής τίτλος και η έδρα του,

θ) η δικαιολογία της πληρωμής με ακρίβεια και σαφήνεια,

ι) η Δημόσια Οικονομική Υπηρεσία (Δ.Ο.Υ.) που θα πληρώσει και

ια) ο τόπος και η χρονολογία εκδόσεώς του.

4. Στο τέλος των χρηματικών ενταλμάτων γίνεται ανάλυση για το πληρωτέο ποσό στο δικαιούχο και για τις κρατήσεις υπέρ του Δημοσίου και υπέρ των τρίτων.

5. Στα χρηματικά εντάλματα προπληρωμής, γράφονται όλα τα παραπάνω στοιχεία της παραγράφου 3, όπως και η προθεσμία αποδόσεως λογαριασμού.

6. Στα προσωρινά χρηματικά εντάλματα προπληρωμής, γράφονται επίσης τα στοιχεία αυτά, εκτός αυτών που αναφέρονται στα στοιχεία ε και στ της παραγράφου 3.

7. Τα χρηματικά εντάλματα, τα χρηματικά εντάλματα προπληρωμής και τα προσωρινά χρηματικά εντάλματα προπληρωμής υπογράφονται από τα αρμόδια όργανα που ορίζονται με αποφάσεις του Προέδρου της Βουλής.

Τα χρηματικά εντάλματα αριθμούνται και καταχωρίζονται στα βιβλία που τηρούνται στη Διεύθυνση Οικονομικών Υποθέσεων και στη συνέχεια τα πρωτότυπα μετά των αντιγράφων αυτών και των δικαιολογητικών αποστέλλονται στον Πάρεδρο του Ελεγκτικού Συνεδρίου που είναι στη Βουλή για την άσκηση του προληπτικού ελέγχου.

Τα χρηματικά εντάλματα μετά από τη θεώρησή τους από τον Πάρεδρο του Ελεγκτικού Συνεδρίου αποστέλλονται με μέριμνα της Διευθύνσεως Οικονομικών Υποθέσεων, με ειδικό έντυπο, στην αρμόδια Δ.Ο.Υ. για εξόφληση. 

8. Ο Πρόεδρος της Βουλής δικαιούται να ζητήσει από το Ελεγκτικό Συνέδριο τη θεώρηση, με δική του ευθύνη, χρηματικού εντάλματος. Στην περίπτωση αυτήν εφαρμόζονται αναλόγως οι διατάξεις του νόμου περί θεωρήσεως ενταλμάτων με ευθύνη του Υπουργού.

9. Η ακύρωση των χρηματικών ενταλμάτων γίνεται με πράξη του προϊστάμενου της υπηρεσίας που τα εξέδωσε. 

`Αρθρο 130

Καταλογισμοί

1. Σε περίπτωση μη νομιμότητας δαπάνης, κατά το άρθρο 120, αρμόδιο όργανο για τον καταλογισμό των όσων καταβλήθηκαν παρά το νόμο είναι ο Πρόεδρος της Βουλής. 

2. Οι καταλογιστικές αποφάσεις προσβάλλονται ενώπιον του Ελεγκτικού Συνεδρίου σύμφωνα με τις διατάξεις που ισχύουν γι αυτό.

`Αρθρο 131

Τήρηση στοιχείων


1. Η Διεύθυνση Οικονομικών Υποθέσεων της Βουλής τηρεί υποχρεωτικά τα εξής βιβλία:

α) Βιβλίο εγκρίσεως και εντολών πληρωμής.

Σε αυτό καταχωρίζονται σε χωριστές στήλες κατά ειδικό φορέα και κωδικό αριθμό εξόδου, οι υποχρεώσεις που αναλαμβάνονται από τον Πρόεδρο της Βουλής, τα χρηματικά εντάλματα πληρωμής που εκδίδονται και οι πληρωμές που γίνονται από τη Δημόσια Οικονομική Υπηρεσία (Δ.Ο.Υ.), με βάση άλλους τίτλους σε βάρος του Προϋπολογισμού της Βουλής. 

β) Ημερολόγιο.

Σε αυτό καταχωρίζονται με αύξοντα αριθμό και χρονολογική τάξη τα χρηματικά εντάλματα που εκδίδονται και οι πληρωμές που γίνονται κάθε μήνα από τη Δημόσια Οικονομική Υπηρεσία (Δ.Ο.Υ.), με βάση άλλους τίτλους. 

γ) Βιβλίο υπολόγων από χρηματικά εντάλματα προ- πληρωμής και προσωρινά χρηματικά εντάλματα προπληρωμής. Σε αυτό καταχωρίζονται για κάθε υπόλογο τα χρηματικά εντάλματα που εκδίδονται. 

δ) Ημερολόγιο προσωρινών χρηματικών ενταλμάτων προπληρωμής που εκδίδονται. 

ε) Βιβλίο αποδεικτικών εισπράξεων πάγιας προκαταβολής.

στ) Μητρώο Προσωπικού Βουλής. Σε αυτό εμφανίζεται, κάθε στιγμή, αριθμητικά όλο το προσωπικό της Βουλής κάθε σχέσεως, κατηγορίας και ιδιότητας. 

ζ) Μισθολογικό Μητρώο Βουλευτών, προσωπικού και συνεργατών (γραμματέων) Βουλευτών. 

η) Ευρετήριο Πιστωτών Βουλής. Σε αυτό καταχωρίζονται τα στοιχεία που προσδιορίζουν την ταυτότητα των πιστωτών της Βουλής, το ποσό που πληρώθηκε και ο αύξων αριθμός του χρηματικού εντάλματος με το οποίο πληρώθηκαν αυτοί. 

θ) Βιβλίο μη αναλώσιμων υλικών.

ι) Βιβλίο αναλώσιμων υλικών.

ια) Βιβλίο εικαστικού πλούτου.

2. Υπηρεσίες ή όργανα της Βουλής που διαχειρίζονται χρήματα ή υλικό της Βουλής υποχρεώνονται να τηρούν ανάλογο βιβλίο με συνεχή αρίθμηση, που θεωρείται σε κάθε φύλλο από το Γενικό Γραμματέα της Βουλής και τα οποία κλείνονται κατά τη λήξη του οικονομικού έτους. Η θεώρηση των βιβλίων αυτών μπορεί να γίνεται από υπάλληλο ή υπαλλήλους, που ορίζονται κάθε φορά με απόφαση του Προέδρου της Βουλής που εξουσιοδοτούνται για το σκοπό αυτόν.

3. Τα προβλεπόμενα στο παρόν άρθρο βιβλία και στοιχεία μπορεί να τηρούνται με πληροφορικό σύστημα διοικήσεως.

ΚΕΦΑΛΑΙΟ Ε`

Προπληρωμές

 

`Αρθρο 132

Προϋποθέσεις έκδοσης ενταλμάτων προπληρωμής


1. Χρηματικό ένταλμα προπληρωμής είναι το χρηματικό ένταλμα, με το οποίο προκαταβάλλεται χρηματικό ποσό σε οριζόμενο υπόλογο, ο οποίος αποδίδει λογαριασμό σε τακτή προθεσμία με την υποβολή των νόμιμων δικαιολογητικών.

2. Για την εκτέλεση δαπανών της Βουλής, που εξαιτίας της φύσεώς τους ή εξαιτίας επείγουσας υπηρεσιακής ανάγκης είναι δυσχερής η τήρηση των διατυπώσεων που προβλέπονται από τις ισχύουσες, κάθε φορά διατάξεις, για τη δικαιολόγησή τους, καθώς και μικροδαπανών χωρίς αιτιολόγηση μέχρι του ύψους του ενός εκατομμυρίου πεντακοσίων χιλιάδων (1.500.000) δραχμών, κατά ΚΑΕ ετησίως, επιτρέπεται να προκαταβάλλεται από τη Δημόσια Οικονομική Υπηρεσία το ποσό που απαιτείται, με βάση χρηματικά εντάλματα προπληρωμής. Το ανωτέρω ποσό μπορεί να αναπροσαρμόζεται με απόφαση του Προέδρου της Βουλής.

Χρηματικά εντάλματα προπληρωμής εκδίδονται για όλες τις πιστώσεις του Προϋπολογισμού της Βουλής, εκτός των πιστώσεων για τις δαπάνες που προβλέπονται στο άρθρο 63 του Συντάγματος και των πιστώσεων για αποδοχές προσωπικού και συνεργατών (γραμματέων) Βουλευτών. 

Για αποζημιώσεις Βουλευτών, εξαιτίας συμμετοχής τους στο Νομοθετικό Τμήμα που προβλέπεται στο άρθρο 71 του Συντάγματος, μπορεί να εκδίδονται χρηματικά εντάλματα προπληρωμής.

3. Για την εκτέλεση δαπανών της Βουλής που δεν προβλέπονται από το νόμο ή δεν υπάρχει πίστωση και προκειμένου να αντιμετωπισθούν επειγόντως επιτακτικές και έκτακτες ανάγκες, επιτρέπεται να προκαταβάλλεται από τη Δημόσια Οικονομική Υπηρεσία το ποσό που απαιτείται.

4. Στην περίπτωση δαπανών δεξιώσεων, φιλοφρονήσεων και τελετών που πρόκειται να πραγματοποιηθούν στο εξωτερικό, μπορεί να εκδίδεται χρηματικό ένταλμα προπληρωμής στο όνομα Βουλευτή - Αρχηγού Κοινοβουλευτικής Αντιπροσωπείας που έχει, στην περίπτωση αυτήν, τις ευθύνες δημόσιου υπόλογου.


`Αρθρο 133

Διαδικασία έκδοσης ενταλμάτων προπληρωμής


1.Τα χρηματικά εντάλματα προπληρωμής εκδίδονται μετά 

Σελίδα 5281 

από απόφαση του Προέδρου της Βουλής ή του εξουσιοδοτημένου οργάνου για το σκοπό αυτόν.

2. Τα χρηματικά εντάλματα προπληρωμής εκδίδονται:

α) στο όνομα μόνιμων υπαλλήλων της Βουλής, εκτός των υπαλλήλων της Διευθύνσεως Οικονομικών Υποθέσεων, στο όνομα των οποίων μπορεί να εκδίδονται μόνο για οδοιπορικά έξοδα και ημερήσια αποζημίωση Βουλευτών που μετακινούνται με ειδική αποστολή στο εξωτερικό, καθώς και για αποζημίωση των Βουλευτών που μετέχουν του Νομοθετικού Τμήματος του άρθρου 71 του Συντάγματος και

β) στο όνομα της Τράπεζας της Ελλάδος ή της Αγροτικής Τράπεζας Ελλάδος. Στην περίπτωση αυτήν μπορεί να ορίζεται μόνιμος υπάλληλος της Βουλής ως δεύτερος υπόλογος.

3. Οι δαπάνες που πραγματοποιούνται μέχρι τη λήξη της προθεσμίας για την απόδοση λογαριασμού καταβάλλονται από το ποσό των παραπάνω χρηματικών ενταλμάτων.

4. Εντάλματα προπληρωμής επιτρέπεται να εκδίδονται μέχρι και την τελευταία ημέρα κάθε οικονομικού έτους.

5. Με αποφάσεις του Προέδρου της Βουλής ή των εξουσιοδοτούμενων οργάνων, ορίζονται οι υπόλογοι διαχειριστές των ποσών που εισπράττονται με τα εντάλματα προπληρωμής, καθώς και η προθεσμία αποδόσεως λογαριασμού, που δεν μπορεί να ορισθεί πέραν του διμήνου από τη λήξη του οικονομικού έτους, μέσα στο οποίο εκδόθηκε το χρηματικό ένταλμα προπληρωμής πλην των ενταλμάτων που εκδίδονται το μήνα Δεκέμβριο, για τα οποία η προθεσμία δεν μπορεί να οριστεί πέραν των τεσσάρων (4) μηνών από τη λήξη του οικονομικού έτους.

6. Για τα χρηματικά εντάλματα προπληρωμής που έχουν εκδοθεί για κάλυψη δαπανών ενός έργου, προμήθειας ή εργασίας και των οποίων τα δικαιολογητικά δεν μπορεί να διαχωριστούν για καθένα, επιτρέπεται να παρατείνεται, με απόφαση του Προέδρου της Βουλής, η προθεσμία αποδόσεως λογαριασμού μέχρι τη λήξη της προθεσμίας που ορίζεται με το τελευταίο χρηματικό ένταλμα. Επίσης, επιτρέπεται η συναπόδοση λογαριασμού για όλα τα χρηματικά εντάλματα που εκδίδονται στο όνομα του ίδιου υπολόγου για το ίδιο έργο, προμήθεια ή εργασία.

7. Στην περίπτωση χρηματικών ενταλμάτων προπληρωμής που εκδίδονται στο όνομα της Τράπεζας της Ελλάδος για δαπάνες που πραγματοποιούνται στο εξωτερικό ή για προμήθειες από το εξωτερικό, μπορεί να ορίζεται προθεσμία αποδόσεως λογαριασμού μέχρι τέλους Ιουνίου του επόμενου οικονομικού έτους και η οποία μπορεί να παρατείνεται με απόφαση του Προέδρου της Βουλής, μέχρι τέλους Δεκεμβρίου.

8. Οι Τράπεζες ευθύνονται μόνο για την ακριβή εκτέλεση των οδηγιών που δίνονται σ αυτές.

`Αρθρο 134

Προσωρινά χρηματικά εντάλματα


1. Προσωρινό χρηματικό ένταλμα είναι το χρηματικό ένταλμα που εκδίδεται από τον Πρόεδρο της Βουλής για επιτακτικές και επείγουσες δαπάνες της Βουλής, που δεν προβλέπονται από το νόμο ή για τις οποίες δεν υπάρχει πίστωση στον Προϋπολογισμό.

2. Τα προσωρινά χρηματικά εντάλματα εκδίδονται, προκειμένου για δαπάνες που δεν προβλέπονται από το νόμο, ύστερα από απόφαση της Βουλής. Οταν δεν υπάρχει η Βουλή ή όταν πρόκειται για δαπάνες για τις οποίες δεν υπάρχει πίστωση, εκδίδονται ύστερα από κοινή απόφαση του Προέδρου της Βουλής και του Υπουργού Οικονομικών. Με τις ανωτέρω αποφάσεις ορίζεται το ποσό του εντάλματος, το είδος της δαπάνης, ο υπόλογος διαχειριστής και η προθεσμία αποδόσεως λογαριασμού.

3. Τα προσωρινά χρηματικά εντάλματα εκδίδονται στο όνομα μόνιμων υπαλλήλων της Βουλής.

4. Τα ανωτέρω εντάλματα προ της πληρωμής τους δεν υπόκεινται στον έλεγχο του Ελεγκτικού Συνεδρίου και καταχωρίζονται πριν από την πληρωμή τους σε ειδικό βιβλίο που τηρείται στο Γενικό Λογιστήριο του Κράτους. Η Διεύθυνση Οικονομικών Υποθέσεων δεν εξοφλεί το ένταλμα, αν αυτό δεν αποσταλεί σε αυτήν από την αρμόδια υπηρεσία του Γενικού Λογιστηρίου του Κράτους.

5. Τα προσωρινά χρηματικά εντάλματα τακτοποιούνται με χρηματικά συμψηφιστικά εντάλματα, που εκδίδονται σε βάρος των πιστώσεων της Βουλής, βάσει των σχετικών δικαιολογητικών, το αργότερο μέχρι τη λήξη του μεθεπόμενου οικονομικού έτους από τη λήξη της προθεσμίας αποδόσεως λογαριασμού, εγγραφομένης υποχρεωτικής σχετικής πιστώσεως.


`Αρθρο 135

Υποχρεώσεις και ευθύνες υπολόγων από εντάλματα

προπληρωμής και προσωρινά


Οι υποχρεώσεις και οι ευθύνες των υπολόγων από εντάλματα προπληρωμής και προσωρινά, ο τρόπος τακτοποιήσεως των ενταλμάτων αυτών, οι συνέπειες της μη εμπρόθεσμης αποδόσεως λογαριασμού, οι κυρώσεις κατά των υπολόγων, η επίσχεση των αποδοχών τους καθώς, και ο καταλογισμός τους, η καθιέρωση περιορισμών για την έκδοση ενταλμάτων προπληρωμής και προσωρινών, τόσο για τον αριθμό των ενταλμάτων στο όνομα του ίδιου υπαλλήλου, όσο και για τον αριθμό τους που εκδίδονται για το ίδιο έργο ή προμήθεια και τέλος η μεταβίβαση από τον υπόλογο σε άλλους υπαλλήλους της διαχειρίσεως μέρους του ποσού που καταβλήθηκε σε αυτόν, ρυθμίζονται από τις διατάξεις περί δημοσίων υπολόγων που ισχύουν κάθε φορά.

`Αρθρο 136

Αντικατάσταση τίτλων


1. Στην περίπτωση απώλειας ή καταστροφής τίτλων πληρωμής εκδίδονται, μετά από έγκριση του Προέδρου της Βουλής, αντίγραφά τους, εφόσον προηγουμένως διαπιστωθεί ότι δεν έχουν εξοφληθεί. Αν έχουν εξοφληθεί, εκδίδεται αντίγραφο μόνο για υπηρεσιακή χρήση.

2. Σε περίπτωση απώλειας ή καταστροφής δικαιολογητικών πληρωμής πριν από την έκδοση τίτλου πληρωμής, η πληρωμή μπορεί να επιτραπεί με απόφαση του Προέδρου της Βουλής, που καθορίζει και τον τρόπο δικαιολογήσεως της δαπάνης και εφόσον διαπιστωθεί, μετά από διενέργεια ένορκης διοικητικής εξετάσεως, ότι η απώλεια έχει συντελεστεί στην αρμόδια υπηρεσία ή στα Ελληνικά Ταχυδρομεία.


ΚΕΦΑΛΑΙΟ ΣΤ`

Πάγια προκαταβολή

 

`Αρθρο 137

Εννοια - Σύσταση

 

1. Πάγια προκαταβολή χρηματικού ποσού είναι ποσό που τίθεται στη διάθεση της υπηρεσίας της Βουλής με χρηματικό ένταλμα, για την άμεση αντιμετώπιση δαπανών, η πληρωμή των οποίων λόγω της φύσεώς τους δεν μπορεί να αναβληθεί μέχρι την ολοκλήρωση της διαδικασίας δικαιολογήσεώς τους.

2. Με κοινή απόφαση του Προέδρου της Βουλής και του Υπουργού Οικονομικών, μπορεί να συσταθεί για τις δαπάνες της Βουλής "Πάγια Προκαταβολή", εκτός των δαπανών για όλες τις αποζημιώσεις των Βουλευτών, όλες τις αμοιβές γενικά των υπαλλήλων της Βουλής και όλων των συνεργατών (γραμματέων) των Βουλευτών, που μόνο σε όλως εξαιρετικές περιπτώσεις και εφόσον δεν είναι δυνατή η πληρωμή αυτών κατά τη συνήθη διαδικασία, πληρώνονται σε βάρος της "Πάγιας Προκαταβολής".

3. Με την απόφαση της παραγράφου 2 ορίζεται το είδος των δαπανών που μπορεί να εγκριθούν σε βάρος της "Πάγιας Προκαταβολής" και το ποσό αυτής, που δεν μπορεί να είναι ανώτερο των δυόμισι (21/2) δωδεκατημόριων του συνόλου των πιστώσεων που χορηγούνται από τον Προϋπολογισμό για την αντιμετώπιση των λειτουργικών δαπανών για τις οποίες συνιστάται η "Πάγια Προκαταβολή" ή του ενός και ημίσεος

Σελίδα 5282 

(11/2) δωδεκατημορίου προκειμένου για αποζημιώσεις Βουλευτών ή μισθοδοσία προσωπικού.

4. Η "Πάγια Προκαταβολή" χορηγείται με χρηματικά εντάλματα που εκδίδονται υπό το λογαριασμό "Πάγιες Προκαταβολές" που είναι εκτός Προϋπολογισμού.


`Αρθρο 138

Διαχείριση


1. Η διαχείριση της "Πάγιας Προκαταβολής" ανατίθεται με απόφαση του Προέδρου της Βουλής ή του εξουσιοδοτημένου οργάνου σε μόνιμο υπάλληλο της Βουλής. Με όμοια απόφαση επιτρέπεται η κατανομή του ποσού της "Πάγιας Προκαταβολής" σε περισσότερους του ενός διαχειριστές που υπέχουν τις ευθύνες δημόσιων υπολόγων για τα ποσά που διαχειρίζονται. Σε περίπτωση απουσίας του διαχειριστή ο Πρόεδρος της Βουλής μπορεί να ορίσει αναπληρωτή διαχειριστή, ο οποίος ευθύνεται μόνο για τις διαχειριστικές πράξεις που διενεργεί κατά το χρόνο της αναπληρώσεως.

2. Ο διαχειριστής της "Πάγιας Προκαταβολής" έχει όλες τις ευθύνες του δημόσιου υπόλογου και υποχρεώνεται, μέσα στον επόμενο μήνα, να υποβάλει στις αρμόδιες υπηρεσίες τα δικαιολογητικά των πληρωμών που ενεργήθηκαν κατά τον προηγούμενο μήνα σε βάρος της "Πάγιας Προκαταβολής". Οι υπηρεσίες αυτές οφείλουν μέσα σε ένα (1) μήνα να εκδίδουν τα σχετικά εντάλματα για την αποκατάσταση της "Πάγιας Προκαταβολής".

3. Κάθε πληρωμή που ενεργείται αχρεωστήτως από την "Πάγια Προκαταβολή", καταλογίζεται ολόκληρη σε βάρος και αυτού που έλαβε και των τυχόν συνυπεύθυνων οργάνων.

4. Κάθε πληρωμή που ενεργείται σε βάρος της "Πάγιας Προκαταβολής" και υπερβαίνει τις δαπάνες που ορίζονται για κάθε είδος στις σχετικές αποφάσεις, καταλογίζεται στα όργανα που προκάλεσαν την πληρωμή.

5. Με βάση τα αποδεικτικά βεβαιώσεως, ως δημόσιων εσόδων, των ποσών που καταλογίζονται και τα επικυρωμένα αντίγραφα των σχετικών αποφάσεων καταλογισμού, εκδίδονται τα χρηματικά εντάλματα αποκαταστάσεως της "Πάγιας Προκαταβολής" σε βάρος των σχετικών πιστώσεων του Προϋπολογισμού της Βουλής, ενώ ειδικά, όταν πρόκειται για ελλείμματα, τα χρηματικά εντάλματα εκδίδονται σε βάρος της ειδικής πιστώσεως του προϋπολογισμού των εξόδων του Υπουργείου Οικονομικών.

6. Σε περίπτωση απώλειας χρημάτων ή δικαιολογητικών της διαχειρίσεως της "Πάγιας Προκαταβολής", τα χρηματικά εντάλματα αποκαταστάσεώς της εκδίδονται, με βάση πράξη του Ελεγκτικού Συνεδρίου που απαλλάσσει τον υπόλογο, σε βάρος της ειδικής πιστώσεως της προηγούμενης παραγράφου που είναι γραμμένη στον προϋπολογισμό εξόδων του Υπουργείου Οικονομικών.

`Αρθρο 139

Υποχρεώσεις διαχειριστών Πάγιας Προκαταβολής


Οι διαχειριστές των Πάγιων Προκαταβολών υποχρεώνονται:

α) να καταθέτουν απαραιτήτωςτα διαθέσιμα από την "Πάγια Προκαταβολή" κεφάλαια σε Τράπεζα ή πιστωτικό ίδρυμα. 

β) να τηρούν "Ημερολόγιο Ταμείου" και αποδεικτικά εισπράξεως θεωρημένα και αριθμημένα απο την αρμόδια υπηρεσία, στο οποίο πρέπει να καταχωρίζουν όλες τις εισπράξεις και πληρωμές που πραγματοποιήθηκαν κατά χρονολογική σειρά,

γ) να υποβάλλουν, στο τέλος κάθε τρίμηνου, στο Γενικό Λογιστήριο του Κράτους, απευθείας ή διαμέσου της προϊσταμένης αρχής τους, αναλυτικό ισοζύγιο της "Πάγιας Προκαταβολής" που διαχειρίζονται για το τρίμηνο αυτό.

`Αρθρο 140

Ελλείμματα και ευθύνες υπολόγων - Καταλογισμοί


Για τα ελλείμματα και τις ευθύνες των κατά τον παρόντα Κανονισμό υπολόγων, καθώς και για τους καταλογισμούς εφαρμόζονται αναλόγως και οι διατάξεις περί υπολόγων του Δημοσίου, όπως κάθε φορά ισχύουν.

ΚΕΦΑΛΑΙΟΖ`

Συμφωνίες για λογαριασμό της Βουλής

 

`Αρθρο141

Προϋποθέσεις συνάψεως συμβάσεων


1. Συμβάσεις, από τις οποίες δημιουργούνται υποχρεώσεις σε βάρος της Βουλής, δεν μπορεί να συνομολογηθούν, εάν δεν προβλέπονται από γενικές ή ειδικές διατάξεις ή δεν συντελούν στην εκπλήρωση των σκοπών της Βουλής.

2. Κάθε σύμβαση για λογαριασμό της Βουλής, που έχει αντικείμενο αξίας μεγαλύτερης των τετρακοσίων χιλιάδων (400.000) δραχμών ή που δημιουργεί διαρκείς υποχρεώσεις αυτής, υποβάλλεται στον τύπο του ιδιωτικού τουλάχιστον εγγράφου. Το ανωτέρω ποσό μπορεί να τροποποιείται με απόφαση του Προέδρου της Βουλής.

3. Επί συμβάσεως η αποδοχή της προτάσεως μπορεί να γίνει και με χωριστό έγγραφο, η υπό του αντισυμβαλλομένου όμως της Βουλής εκπλήρωση της παροχής του αίρει την εκ της ελλείψεως του γραπτού τύπου της αποδοχής ακυρότητα της συμβάσεως.

`Αρθρο 142

Εκπροσώπηση Βουλής


Νόμιμος εκπρόσωπος της Βουλής για τη συνομολόγηση συμβάσεων είναι ο Πρόεδρος της Βουλής ή άλλο όργανο της Βουλής που το εξουσιοδοτεί αυτός γενικά ή ειδικά.

`Αρθρο 143

Διαδικασία συνάψεως συμβάσεων - Διαγωνισμοί –

Εξαιρέσεις


1. Για κάθε σύμβαση της Βουλής που συνεπάγεται δαπάνη του Προϋπολογισμού της, απαιτείται προηγουμένως δημόσιος μειοδοτικός διαγωνισμός, ανοικτός ή κλειστός, που διενεργείται σύμφωνα με τη διαδικασία, τους όρους και προϋποθέσεις που προβλέπονται από τις σχετικές για το Δημόσιο διατάξεις. Οπου από τις διατάξεις αυτές προβλέπεται ενέργεια ή πράξη του αρμόδιου Υπουργού, νοείται ο Πρόεδρος της Βουλής ή το εξουσιοδοτημένο από αυτόν όργανο.

2. Επιτρέπεται η σύναψη συμβάσεως προμήθειας προϊόντων, παροχής υπηρεσιών ή εκτελέσεως έργων με απευθείας ανάθεση, για ετήσια δαπάνη μέχρι ποσού πέντε εκατομμυρίων (5.000.000) δραχμών. Από το ποσό αυτό και μέχρι είκοσι εκατομμύρια (20.000.000) δραχμές απαιτείται διαγωνισμός με συνοπτική διαδικασία, πρόχειρος, που θα διενεργείται από επιτροπή σύμφωνα με τα όσα ορίζονται στη σχετική απόφαση του Προέ- δρου της Βουλής ή του νομίμως από αυτόν εξουσιοδοτημένου οργάνου. Με απόφαση του Προέδρου της Βουλής, που δημοσιεύεται στην Εφημερίδα της Κυβερνήσεως, μπορεί να αναπροσαρμόζονται τα ποσά της παραγράφου αυτής.

3. Επιτρέπεται με έγκριση του Προέδρου της Βουλής η σύναψη συμβάσεως παροχής υπηρεσιών με διαπραγμάτευση ύστερα από δημοσίευση σχετικής προκηρύξεως:

α) Οταν οι υποβληθείσες σε διαγωνισμό προσφορές είναι άκυρες ή απαράδεκτες και η επανάληψη του διαγωνισμού κρίνεται ασύμφορη. Μεταβολή των όρων της διακηρύξεως είναι δυνατή μόνο προς όφελος της Βουλής. 

β) Οταν πρόκειται για υπηρεσίες που η φύση τους ή αστάθμητοι παράγοντες δεν επιτρέπουν μια προκαταρκτική συνολική τιμολόγηση. 

γ) Οταν η φύση των παρεχόμενων υπηρεσιών, ιδίως πνευματικών ή καλλιτεχνικών ή χρηματοδοτικών υπηρεσιών, δεν παρέχει τη δυνατότητα διατυπώσεως αυ- τών με ακρίβεια, ούτως ώστε να συναφθεί σύμβαση με επιλογή τις καλύτερες προσφορές.

4. Επιτρέπεται, με έγκριση του Προέδρου της Βουλής η σύναψη συμβάσεως παροχής υπηρεσιών με διαπραγμάτευση 

Σελίδα 5283 

χωρίς δημοσίευση σχετικής προκηρύξεως:

α) Στην περίπτωση που δεν έχει υποβληθεί καμιά προσφορά ή καμιά κατάλληλη προσφορά σε διαγωνισμό ανοικτό ή κλειστό.

β) Στην περίπτωση που για λόγους τεχνικούς, καλλιτεχνικούς ή σχετικούς με την προστασία αποκλειστικών δικαιωμάτων ή μοναδικότητας η εκτέλεση των υπηρεσιών μπορεί να ανατεθεί μόνο σε συγκεκριμένο πρόσωπο. 

γ) Στην περίπτωση που η σύμβαση αποτελεί συνέχεια ενός διαγωνισμού μελετών και σύμφωνα με τους εφαρμοζόμενους κανόνες θα πρέπει να ανατεθεί αυτή στον νικητή του διαγωνισμού ή σε έναν από αυτούς.

δ) Στην περίπτωση που έκτακτη και φανερά κατεπείγουσα ανάγκη, πλήρως αιτιολογημένη, καθιστά αδύνατη την τήρηση των διατάξεων που αφορούν τη διενέργεια του διαγωνισμού. Το κατεπείγον κρίνεται από την Επιτροπή Οικονομικών της Βουλής μετά από πρόταση του Προέδρου της Βουλής. 

ε) Στην περίπτωση συμπληρωματικών υπηρεσιών που δεν περιλαμβάνονται στην πρώτη σύμβαση, αναγκαίων όμως λόγω απρόβλεπτων περιστάσεων κατά την εκτέλεση της υπηρεσίας της αρχικής συμβάσεως, όταν αυτές δεν μπορούν να διαχωριστούν από την κύρια σύμβαση ή όταν μπορούν να διαχωριστούν, είναι όμως απόλυτα αναγκαίες για την τελειοποίησή της. Οι συμπληρωματικές αυτές υπηρεσίες δεν μπορούν να υπερβαίνουν το πενήντα τοις εκατό (50%) της αξίας της κύριας συμβάσεως. 

στ) Στην περίπτωση νέων υπηρεσιών, που συνιστούν επανάληψη παρόμοιων υπηρεσιών που είχαν ανατεθεί με τακτικό διαγωνισμό στον αρχικό ανάδοχο και αποτελούν συνέχεια ή συμπλήρωση της αρχικής συμβάσεως, με την προϋπόθεση ότι δεν έχει παρέλθει τριετία από αυτήν και εξασφαλίζονται οι ίδιοι όροι και προϋποθέσεις με δυνατότητα τιμαριθμικής αναπροσαρμογής.

5. Οι διατάξεις των παραγράφων 3 και 4 του παρόντος ισχύουν αναλόγως και για τη σύναψη συμβάσεων προμηθειών ή έργων σε συνδυασμό με τις ειδικές γι αυτές ισχύουσες διατάξεις.

6. Με απόφαση του Προέδρου της Βουλής, που δημοσιεύεται στην Εφημερίδα της Κυβερνήσεως, μπορεί συγκεκριμένη προμήθεια ή κατηγορία προμηθειών ή και το σύνολο των προμηθειών της Βουλής να περιλαμβάνονται στην εξουσιοδότηση προς το Υπουργείο Ανάπτυξης για τη διενέργεια αυτών.

7. Επιτρέπεται η χορήγηση προκαταβολής με την υπογραφή της συμβάσεως προμήθειας προϊόντων, παροχής υπηρεσιών ή εκτελέσεως έργων κατά τα οριζόμενα στο άρθρο 84 του ν. 2362/1995 (ΦΕΚ 247Α) .

`Αρθρο 144

Συνδρομές


1. Κατά παρέκκλιση των κειμένων διατάξεων επιτρέπεται η προμήθεια ή η εγγραφή συνδρομών σε εφημερίδες ή περιοδικά πολιτικού, οικονομικού ή κοινωνικού περιεχομένου, ελληνικά ή αλλοδαπά, προς ενημέρωση του Προέδρου και των Αντιπροέδρων της Βουλής, των Αρχηγών των Κομμάτων, των πρώην Πρωθυπουργών ή Προέδρων της Βουλής, ενός κοινοβουλευτικού εκπροσώπου καθενός κόμματος και των Βουλευτών στο εντευκτήριο αυτών, του Γενικού Γραμματέα της Βουλής ή άλλων οργάνων ή υπηρεσιών που ορίζονται με αποφάσεις του Προέδρου της Βουλής. Με ίδιες αποφάσεις ορίζεται και ο αριθμός των εντύπων του προηγούμενου εδαφίου που προορίζεται για καθένα από τους δικαιούχους αυτών.

2. Επίσης, κατά παρέκκλιση των κειμένων διατάξεων επιτρέπεται η προμήθεια νομικών ή άλλων βιβλίων ή λεξικών ή η εγγραφή συνδρομών σε νομικά ή τεχνικά ή άλλα περιοδικά και σε βάσεις δεδομένων του εσωτερικού ή εξωτερικού, για την κάλυψη κάθε είδους αναγκών της Βουλής, καθώς και η αγορά, με απόφαση του Προέδρου της Βουλής, αντιτύπων βιβλίων ή άλλων έργων τέχνης με σκοπό την ενίσχυση του συγγραφέα ή του δημιουργού.


ΚΕΦΑΛΑΙΟ Η`

Εκτέλεση Εργων

`Αρθρο 145

Εφαρμογή διατάξεων


1. Για τα έργα που εκτελούνται στα κτίρια που στεγάζονται οι υπηρεσίες της Βουλής ή τα γραφεία των Βουλευτών, ισχύουν οι εκάστοτε γενικές διατάξεις για την εκτέλεση δημόσιων έργων.

2. Οπου στις διατάξεις αυτές ορίζεται, για την εκτέλεση δημόσιων έργων, αρμοδιότητα του καθ ύλην Υπουργού, αρμόδιος είναι ο Πρόεδρος της Βουλής ή το όργανο που έχει εξουσιοδοτηθεί από αυτόν.


`Αρθρο 146

Τεχνικά όργανα


1. Η σύσταση του αρμόδιου Τεχνικού Συμβουλίου γίνεται με απόφαση του Προέδρου της Βουλής και αποτελείται από δύο (2) τουλάχιστον Βουλευτές που έχουν τις ειδικές γνώσεις, από τον προϊστάμενο της Διευθύνσεως Τεχνικών Υπηρεσιών της Βουλής και από δύο (2) μόνιμους υπαλλήλους του κλάδου ΠΕ6 Μηχανικών ή ΤΕ6 Τεχνολογικών Εφαρμογών της Βουλής ή κλάδου ΠΕ ή ΤΕ του Υπουργείου Περιβάλλοντος, Χωροταξίας και Δημόσιων Εργων. Πρόεδρος του Συμ- βουλίου ορίζεται Βουλευτής με απόφαση του Προέδρου της Βουλής.

2. Οταν πρόκειται για έργο μηχανολογικών, ηλεκτρολογικών, κλιματιστικών ή συναφών εγκαταστάσεων, μετέχει υποχρεωτικά ως μέλος και ένας (1) μόνιμος υπάλληλος του κλάδου ΠΕ6 Μηχανικών ή ΤΕ6 Τεχνολογικών Εφαρμογών της Βουλής ή κλάδου ΠΕ ή ΤΕ του Υπουργείου Ανάπτυξης, που διαθέτει τις απαραίτητες τεχνικές γνώσεις.

3. "Διευθύνουσα Υπηρεσία", κατά τις διατάξεις περί εκτελέσεως δημόσιων έργων, ορίζεται η Διεύθυνση Τεχνικών Υπηρεσιών της Βουλής και ιεραρχικά προϊστάμενη αρχή ο Πρόεδρος της Βουλής ή ο Γενικός Γραμματέας της, ύστερα από εξουσιοδότηση του Προέ- δρου της Βουλής.

4. Για τις προκαταρκτικές πράξεις, σχεδιασμό, προμελέτη, μελέτη, εκτέλεση και επίβλεψη των εργασιών ή έργων, καθώς και για τη λειτουργία αυτών ορίζονται υπάλληλοι της Βουλής του κλάδου ΠΕ6 Μηχανικών ή ΤΕ6 Τεχνολογικών Εφαρμογών και, αν δεν υπάρχουν ή δεν επαρκούν, ανατίθεται σε μόνιμους υπαλλήλους αντίστοιχων κλάδων υπηρεσίας του δημόσιου τομέα, όπως οριοθετείται με το άρθρο 14 του ν. 2190/1994 που αποσπώνται για το σκοπό αυτόν, κατά παρέκκλιση κάθε άλλης διατάξεως, με απόφαση του Προέδρου της Βουλής, ύστερα από σύμφωνη γνώμη του οικείου Υπουργού. Ο Πρόεδρος της Βουλής μπορεί να προσλαμβάνει, κατά παρέκκλιση των κειμένων διατάξεων, για ορισμένο χρόνο όχι ανώτερο των έξι (6) μηνών, με σχέση εργασίας ιδιωτικού δικαίου και μόνο για συγκεκριμένες εργασίες ή σχεδιασμούς, μέχρι πέντε (5) πτυχιούχους Πανεπιστημιακού ή Τεχνολογικού Ιδρύματος, που διαθέτουν τις απαιτούμενες ειδικές γνώσεις για το συγκεκριμένο έργο ή έργασίες. 

5. Τα υπόλοιπα, σύμφωνα με τις διατάξεις περί εκτελέσεως δημοσίων έργων, γνωμοδοτικά ή αποφασιστικά όργανα, ορίζονται με απόφαση του Προέδρου της Βουλής που δημοσιεύεται στην Εφημερίδα της Κυβερνήσεως.

6. Αιτήσεις θεραπείας επιδίδονται στον Πρόεδρο της Βουλής, δίχως να απαιτείται κοινοποίηση στον Υπουργό Περιβάλλοντος, Χωροταξίας και Δημόσιων Εργων. Ο Πρόεδρος της Βουλής αποφασίζει για τις αιτήσεις αυτές, μετά από σύμφωνη γνώμη τριμελούς συμβουλίου που συγκροτείται με απόφασή του από ένα (1) Βουλευτή ως πρόεδρο, τον προϊστάμενο της Γενικής Διευθύνσεως Διοικητικής Υποστηρίξεως και έναν (1) από τους προϊσταμένους της Διευθύνσεως Τεχνικών Υπηρεσιών ή του Τμήματος Κτιρίων και Περιβάλλοντος Χώρου ή του Τμήματος Ηλεκτρολογίας - Μηχανολογίας και, αν δεν συντρέχουν σε αυτούς οι απαιτούμενες γνώσεις, από ένα (1) μόνιμο υπάλληλο κλάδου ΠΕ του Υπουργείου Περιβάλλοντος, Χωροταξίας και Δημόσιων Εργων που διαθέτει 

Σελίδα 5284 

τις ειδικές γνώσεις.

7. Για τη διάθεση δαπανών για τις οποίες υπάρχει γραμμένη πίστωση στον ψηφισμένο Προϋπολογισμό της Βουλής, δεν απαιτείται ιδιαίτερη απόφασή της.


`Αρθρο 147

Μισθώσεις ακινήτων

1. Μισθώσεις ακινήτων για στέγαση υπηρεσιών της Βουλής ή τη δημιουργία γραφείων Βουλευτών ή που εξυπηρετούν λειτουργικές ανάγκες αυτών ή του προσωπικού της Βουλής αποφασίζονται από τον Πρόεδρο της Βουλής και διενεργούνται από τις αρμόδιες υπηρεσίες της, με δημόσιο μειοδοτικό διαγωνισμό κατά παρέκκλιση των κειμένων διατάξεων περί στεγάσεως των υπηρεσιών του Δημοσίου.

2. Ο διαγωνισμός διεξάγεται ενώπιον επιτροπής, που συνιστάται προς τούτο, με απόφαση του Προέδρου της Βουλής και μπορεί να αποτελείται από Βουλευτές, υπαλλήλους της Βουλής ή του Δημοσίου ή και ιδιώτες.

3. Οι μισθώσεις δεν μπορούν να συνομολογηθούν για χρόνο μεγαλύτερο των πέντε (5) ετών, εκτός αν η μίσθωση συνδυάζεται με ουσιώδεις δαπάνες της Βουλής για επισκευές, διαρρυθμίσεις και λοιπές επεμβάσεις επί του κτιρίου.

4. Επιτρέπεται η χωρίς διαγωνισμό και κατόπιν διαπραγματεύσεων μίσθωση ακινήτου για χρονικό διάστημα μέχρι τριών (3) ετών, όταν υπάρχει επείγουσα ή εξαιρετική ανάγκη που διαπιστώνεται με πράξη του Προέδρου της Βουλής ή όταν δύο φορές διαγωνισμός απέβη άκαρπος ή κρίθηκε ασύμφορος. Τις διαπραγματεύσεις διενεργεί επιτροπή που ορίζεται και συγκροτείται κατά τα οριζόμενα στην παράγραφο 2 του παρόντος άρθρου. Επίσης, η χωρίς διαγωνισμό μίσθωση επιτρέπεται όταν πρόκειται περί επεκτάσεως υφιστάμενης μισθώσεως σε χώρους του αυτού ή παρακειμένου ακινήτου και για χρόνο μέχρι λήξεως της αρχικής μισθώσεως.

5. Προκειμένου περί μισθώσεως ακινήτου που ανήκει στο Δημόσιο ή σε Ν.Π.Δ.Δ. ή σε Ο.Τ.Α. ή Τράπεζες ή Δημόσιους Οργανισμούς και Επιχειρήσεις η μίσθωση διενεργείται χωρίς διαγωνισμό και χωρίς περιορισμό ως προς το χρόνο της μισθώσεως, κατόπιν αποφάσεως του Προέδρου της Βουλής και μετά γνώμη επιτροπής που ορίζεται κατά την παράγραφο 2 του παρόντος άρθρου, περί της καταλληλότητας και του συμφέροντος της μισθώσεως αυτής.

6. Σιωπηρά αναμίσθωση ή παράταση της μισθώσεως πέραν του χρόνου που έχει συμφωνηθεί με τη σύμβαση δεν επιτρέπεται. Οταν συντρέχουν οι προϋποθέσεις της παραγράφου 4 του παρόντος άρθρου είναι δυνατή η αναμίσθωση του αυτού ακινήτου με τις ίδιες διαδικασίες και για χρονικό διάστημα κάθε φορά που δεν υπερβαίνει το χρόνο της αρχικής μισθώσεως.

7. Με απόφαση του Προέδρου της Βουλής καθορίζονται οι λεπτομέρειες για την προκήρυξη και ολοκλήρωση του διαγωνισμού για τη μίσθωση ακινήτων, ιδίως οι διάφορες προθεσμίες που μπορεί σε περιπτώσεις επείγοντος να συντέμνονται, τα της διακηρύξεως, προσφορών, εγγυοδοσιών, καταλληλότητας, ενστάσεων, κατακυρώσεως, καταρτίσεως συμβάσεων, παραδόσεως, παραλαβής και χρήσεως του μισθίου, καθώς και των υποχρεώσεων και δικαιωμάτων μισθωτή και εκμισθωτή.

ΚΕΦΑΛΑΙΟ Θ`

Γενικές διατάξεις

`Αρθρο 148

Παραγραφές, κατασχέσεις, εκχωρήσεις

Οι παραγραφές, κατασχέσεις και εκχωρήσεις ρυθμίζονται με ανάλογη εφαρμογή των διατάξεων που ισχύουν κάθε φορά για το Δημόσιο. 

`Αρθρο 149

Κρατήσεις υπέρ Τ.Α.Υ.Β.


Επί όλων των πληρωμών για δαπάνες εργασιών και προμηθειών της Βουλής κρατείται τέσσερα τοις εκατό (4%) υπέρ του Ταμείου Αρωγής Υπαλλήλων της Βουλής.


`Αρθρο 150

Εκποίηση αντικειμένων


1. Επιτροπή, που ορίζεται κάθε φορά από τον Πρόεδρο της Βουλής, καθορίζει τα αντικείμενα, έπιπλα, έντυπα κ.λπ. που κρίνει ότι πρέπει να εκποιηθούν ή είναι άχρηστα για τις υπηρεσίες της Βουλής και δεν μπορούν να διατεθούν δωρεάν σε σχολεία ή φορείς που επιτελούν σημαντικό έργο. Η εκποίηση ενεργείται μετά από πράξη του Προέδρου της Βουλής και ύστερα από πλειοδοτική δημοπρασία.

2. Η προκήρυξη της δημοπρασίας εκποιήσεως διενεργείται σύμφωνα με τις διατάξεις περί δημοπρασιών και ο πλειοδότης που ανακηρύσσεται υποχρεώνεται να καταβάλει ολόκληρο το τίμημα πριν από την παραλαβή των αντικειμένων που εκποιήθηκαν. Ο Πρόεδρος της Βουλής ορίζει τις επιτροπές για τη δημοπρασία και την παράδοση που γίνεται με πρωτόκολλο, όπως και το ποσό της εγγυήσεως για τη συμμετοχή στη δημοπρασία.

3. Με απόφαση του Προέδρου της Βουλής μπορεί, όταν πρόκειται για αντικείμενα μικρής αξίας κατά την κρίση του, να γίνεται η εκποίηση από επιτροπή δίχως δημοπρασία, κατόπιν διαπραγματεύσεων.

4. Το τίμημα των αντικειμένων κ.λπ. που εκποιούνται αποτελούν πόρο του Ταμείου Αρωγής Υπαλλήλων της Βουλής και εισάγονται σε αυτό.


`Αρθρο 151

Χορήγηση ειδών ρουχισμού


Με αποφάσεις του Προέδρου της Βουλής και εφόσον οι υπηρεσιακές ανάγκες το επιβάλλουν, μπορεί να χορηγούνται τα απαραίτητα είδη ενδύσεως και υποδήσεως για την ομοιόμορφη εμφάνιση υπαλλήλων ορισμένων ειδικοτήτων του προσωπικού της Βουλής. Με τις αποφάσεις αυτές ορίζονται οι κατηγορίες δικαιούχων, για ορισμένους κλάδους ΔΕ και ΥΕ ή για ορισμένες ειδικότητες βοηθητικού προσωπικού, ο τύπος ρουχισμού κ.λπ. και κάθε άλλη λεπτομέρεια. Στις ρυθμίσεις του άρθρου αυτού υπάγονται και οι αποσπασμένοι ή διατεθειμένοι στη Βουλή, εφόσον εκτελούν αποκλειστικώς καθήκοντα οδηγού οχημάτων.


`Αρθρο 152

Υπερωριακή αποζημίωση προσωπικού ασφαλείας


Το προσωπικό της Ελληνικής Αστυνομίας, που διατίθεται για την ασφάλεια του Πρωθυπουργού, των μελών του Προεδρείου της Βουλής και των Αρχηγών των κομμάτων που αναγνωρίζονται σύμφωνα με τον Κανονισμό της Βουλής, δικαιούται υπερωριακής αποζημιώσεως από τη Βουλή με ανάλογη εφαρμογή των διατάξεων που ισχύουν για τους υπαλλήλους της Βουλής.

ΤΜΗΜΑ ΤΕΤΑΡΤΟ ΤΕΛΙΚΕΣ ΔΙΑΤΑΞΕΙΣ

 

`Αρθρο 153

Εθελουσία έξοδος προσωπικού


Μόνιμοι υπάλληλοι της Βουλής, που έχουν κατά τη δημοσίευση του παρόντος είκοσι επτά (27) ετών δημόσια πραγματική και συντάξιμη υπηρεσία, δικαιούνται, ύστερα από αίτησή τους, η οποία μπορεί να υποβληθεί εντός αποκλειστικής προθεσμίας τριάντα (30) ημερών από τη δημοσίευση του παρόντος και είναι ανέκκλητη, να αποχωρήσουν της υπηρεσίας και να λάβουν σύνταξη ανεξαρτήτως ηλικίας.

Εξ αυτών, οι έχοντες μέχρι και τριάντα (30) ετών δημόσια πραγματική και συντάξιμη υπηρεσία δικαιούνται από τα ενισχυτικά ποσά που έχουν ταμιευθεί στο Τ.Α.Υ.Β. κατά τα έτη 1996 και 1997, πλέον της κατά το καταστατικό αρωγής τους,

Σελίδα 5285 

και το 40% των συνολικών τακτικών μηνιαίων αποδοχών, που θα ελάμβαναν μέχρι την υποχρεωτική, σύμφωνα με τις κείμενες διατάξεις, αποχώρησή τους, υπολογιζομένων όμως με βάση τις αποδοχές τους κατά το χρόνο υποβολής της παραιτήσεώς τους. Το ως άνω ποσοστό περιορίζεται στο τριάντα τοις εκατό (30%) για όσους αποχωρήσουν και έχουν από τριάντα (30) μέχρι και τριάντα δύο (32) ετών δημόσια πραγματική και συντάξιμη υπηρεσία και στο είκοσι τοις εκατό (20%) για όσους αποχωρήσουν και έχουν άνω των τριάντα δύο (32) ετών δημόσια πραγματική και συντάξιμη υπηρεσία.

Τα κατά τα ανωτέρω ποσά πρόσθετης αρωγής δεν μπορεί να υπερβαίνουν τα δώδεκα εκατομμύρια (12.000.000) δραχμές ούτε να υπολείπονται των πέντε εκατομμυρίων (5.000.000) δραχμών.


`Αρθρο 154

Κατάργηση προσωποπαγών θέσεων


1. Προσωποπαγείς θέσεις, που συνιστώνται στους προσωρινούς κλάδους ΤΕ13 Διοικητικών Καθηκόντων, ΔΕ3 Επεξεργασίας Κειμένου, ΔΕ8 Στενογράφων και ΔΕ9 Τεχνιτών, καταργούνται με την καθ οιονδήποτε τρόπο αποχώρηση των υπαλλήλων που κατατάσσονται σε αυτές. Μέχρι την κατάργησή τους δεν πληρούται ίσος αριθμός θέσεων των κλάδων ΤΕ1 Διοικητικού, ΤΕ3 Πληροφορικής, ΠΕ3 Στενογράφων και ΔΕ7 Τεχνικών Ειδικοτήτων αντιστοίχως.

2. Οι θέσεις που παραμένουν κενές κατά την προηγούμενη παράγραφο μπορεί να πληρούνται σε αριθμό αντίστοιχο των προσωποπαγών θέσεων που καταργούνται με την αποχώρηση των υπαλλήλων.

`Αρθρο 155

Οφειλές υπαλλήλων στα ασφαλιστικά ταμεία


1. Απαιτήσεις του Ταμείου Προνοίας Δημοσίων Υπαλλήλων (Τ.Π.Δ.Υ.), του Μετοχικού Ταμείου Πολιτικών Υπαλλήλων (Μ.Τ.Π.Υ.) και παντός άλλου ασφαλιστικού οργανισμού, που απορρέουν από την αναγνώριση με τα άρθρα 160 παρ. 2 και "ενδέκατον" του Κανονισμού της Βουλής (ΦΕΚ 146 Α/21.6.1980) του εκτός υπηρεσίας χρόνου των απολυθέντων από την Υπηρεσία τους υπαλλήλων της Βουλής από 21.4.1967 μέχρι 23.7.1974, βαρύνουν το Δημόσιο και εξοφλούνται για λογαριασμό τους από τη Βουλή των Ελλήνων.

2. Ολόκληρος ο εκτός υπηρεσίας χρόνος των ανωτέρω υπαλλήλων της Βουλής, που έχει αναγνωρισθεί κατά τα ανωτέρω, συνυπολογίζεται για τον καθορισμό της αρωγής η οποία προβλέπεται από το καταστατικό του Ταμείου Αρωγής Υπαλλήλων της Βουλής (Τ.Α.Υ.Β.) προς τους εξερχόμενους από την υπηρεσία υπαλλήλους της Βουλής.

`Αρθρο 156

Κωδικοποίηση διατάξεων


Το άρθρο 118 παράγραφος 5 του Κανονισμού της Βουλής (Μέρος Κοινοβουλευτικό) ειδικώς για το παρόν Μέρος του Κανονισμού της Βουλής μπορεί να εφαρμοσθεί και μετά την πρώτη, οποιασδήποτε εκτάσεως, τροποποίησή του, ανεξαρτήτως δε αυτής και μετά δίμηνο από την έναρξη της ισχύος του.

`Αρθρο 157

Εξακολούθηση ισχύος διατάξεων

Διατηρούνται σε ισχύ αποφάσεις της Ολομέλειας και του Προέδρου της Βουλής, οι οποίες δεν καταργούνται ρητώς ή το αντικείμενό τους δεν ρυθμίζεται άλλως στον παρόντα Κανονισμό και ιδίως:

1. Το άρθρο 2 παρ. 2 και 3 της από 11.1.1990 αποφάσεως της Ολομέλειας της Βουλής "περί τροποποιήσεως διατάξεων που αναφέρονται στην οργάνωση και λειτουργία των υπηρεσιών της Βουλής" (ΦΕΚ 4 Α/ 1990).

2. Η από 11.1.1990 απόφαση της Ολομέλειας της Βουλής "περί καθορισμού του τρόπου υπολογισμού των εξόδων κινήσεως των συνεργατών (γραμματέων) των Βουλευτών" (ΦΕΚ 4 Α/1990) και η υπ'αριθμ. 6662/ 11/12/1991 απόφαση του Προέδρου της Βουλής (ΦΕΚ 199 Α/1991).

3. Τα άρθρα 1, 2 και 17 της από 14.5.1991 αποφάσεως της Ολομέλειας της Βουλής (ΦΕΚ 82 Α/1991). 

4. Τα άρθρα 1, 2 και 3 της από 16.3.1993 αποφάσεως της Ολομέλειας της Βουλής "περί τροποποιήσεως διατάξεων του Κανονισμού της Βουλής (Μέρος Α - Κοινοβουλευτικό)" (ΦΕΚ 36 Α/1993).

5. Η από 16.3.1993 απόφαση της Ολομέλειας της Βουλής "περί συστάσεως λογαριασμού αλληλοβοηθείας υπαλλήλων της Βουλής" (ΦΕΚ 36 Α/1993).

6. Η υπ αριθμ. 26/97/26.5.1993 απόφαση του Προέδρου της Βουλής (ΦΕΚ 90 Α/1993).

7. Η από 25.11.1993 απόφαση της Ολομέλειας της Βουλής "περί τμηματικής αποπληρωμής καθυστερούμενων οφειλών εκ τηλεφωνικών τελών και συναφών θεμάτων" (ΦΕΚ 202 Α/1993).

8. Η παρ. 3 του άρθρου 32α και το εδ. ε του άρθρου 35 του Κανονισμού της Βουλής (Μέρος Β - Προσωπικό), όπως προστέθηκαν με τα άρθρα 1 και 3 αντιστοίχως της από 25.11.1993 αποφάσεως της Ολομέλειας της Βουλής "περί συμπληρώσεως των περί μετακλητών υπαλλήλων διατάξεων του Κανονισμού της Βουλής (Μέρος Β - Προσωπικό)" (ΦΕΚ 202 Α/1993) και ειδικότερα το εδ ε του άρθρου 35 σε συνδυασμό με το άρθρο 71 του ν. 1943/1991, όπως συμπληρώθηκε με την παρ. 19 του άρθρου 32 του ν. 2190/1994 (ΦΕΚ 28 Α).

9. Η από 1.6.1995 απόφαση της Ολομέλειας της Βουλής "περί ερμηνευτικής προσθήκης στο άρθρο 32α του Κανονισμού της Βουλής (Μέρος Β - Προσωπικό)"(ΦΕΚ 109 Α/1995).

10. Η υπ αριθμ. 3984/11.8.1995 απόφαση του Προέδρου της Βουλής (ΦΕΚ 742 Β/1995) και

11. Η υπ αριθμ. 5587/25.10.1996 απόφαση του Προέδρου της Βουλής (ΦΕΚ 1011 Β/1996).

`Αρθρο 158

Καταργούμενες διατάξεις

1. Από την έναρξη ισχύος του παρόντος Κανονισμού καταργούνται:

α) Τα άρθρα 163 παρ. 1-3, 167 παρ. 4, 168 και 169 του Κοινοβουλευτικού Μέρους του Κανονισμού της Βουλής.

β) Το Β Μέρος του Κανονισμού της Βουλής (ΦΕΚ 146 Α/1980), όπως τροποποιήθηκε και συμπληρώθηκε μεταγενεστέρως, με εξαίρεση διατάξεις που διατηρούνται ρητώς σε ισχύ με τον παρόντα Κανονισμό ή παραπέμπει σε αυτές ο Κανονισμός αυτός και διατάξεις που αναφέρονται σε θέματα Βουλευτών και τέως Βουλευτών.

2. Το άρθρο 18 της από 20.6.1996 αποφάσεως της Ολομέλειας της Βουλής (ΦΕΚ 151 Α/1996) και οι κατ' εξουσιοδότηση αυτού εκδοθείσες αποφάσεις του Προέδρου της Βουλής καταργούνται από 1.1.1997.

`Αρθρο 159

Εναρξη ισχύος


Η ισχύς των διατάξεων του παρόντος αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται άλλως σε επί μέρους διατάξεις του.

ΠΡΟΕΔΡΕΥΩΝ (Παναγιώτης Σγουρίδης): Παρακαλώ το Σώμα να εξουσιοδοτήσει το Προεδρείο για την υπευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο της παραπάνω πρότασης σχεδίου του Προέδρου της Βουλής "Κανονισμός της Βουλής - Μέρος Β' -Κώδικας Οργανώσεως των Υπηρεσιών της Βουλής, καταστάσεως του Προσωπικού της και άλλες διατάξεις".

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς παρεσχέθη η ζητηθείσα εξουσιοδότηση.

Σελίδα 5286 

'Εχουν διανεμηθεί τα Πρακτικά της Παρασκευής 14ης Φεβρουαρίου 1997 και ερωτάται το Σώμα εάν τα επικυρώνει.

ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.

ΠΡΟΕΔΡΕΥΩΝ (Παναγιώτης Σγουρίδης): Συνεπώς τα Πρακτικά της 14ης Φεβρουαρίου 1997 επικυρώθηκαν.

Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;

ΟΛΟΙ ΟΙ ΒΟΥΛΕΥΤΕΣ : Μάλιστα, μάλιστα.

Με τη συναίνεση του Σώματος και ώρα 00.10' λύεται η συνεδρίαση για σήμερα ημέρα Τετάρτη 2 Απριλίου 1997 και ώρα 18.00', με αντικείμενο εργασιών του Σώματος Κοινοβουλευτικό 'Ελεγχο, συζήτηση επικαίρων ερωτήσεων και στη συνέχεια νομοθετική εργασίας σύμφωνα με την ημερήσια διάταξη που έχει διανεμηθεί.


Ο ΠΡΟΕΔΡΟΣ 
     ΟΙ ΓΡΑΜΜΑΤΕΙΣ
 
