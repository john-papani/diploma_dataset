      (00)
      ΣΗΜΕΙΩΣΗ:  Το παρακάτω Πρακτικό δεν αποτελεί το τελικό κείμενο, διότι εκκρεμούν ορθογραφικές, συντακτικές και νομοτεχνικές διορθώσεις. 
      ΠΡΑΚΤΙΚΑ ΒΟΥΛΗΣ
      ΙΓ΄ ΠΕΡΙΟΔΟΣ 
      ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
      ΣΥΝΟΔΟΣ Α΄
      ΣΥΝΕΔΡΙΑΣΗ  ΟΓ΄
      Πέμπτη 25 Φεβρουαρίου 2010
      
      Αθήνα, σήμερα στις 25 Φεβρουαρίου 2010, ημέρα Πέμπτη και ώρα 09.45΄ συνήλθε στην Αίθουσα συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Γ΄ Αντιπροέδρου αυτής κ. ΕΥΑΓΓΕΛΟΥ ΑΡΓΥΡΗ.
      ΠΡΟΕΔΡΕΥΩΝ (Ευάγγελος Αργύρης): Κυρίες και κύριοι συνάδελφοι, αρχίζει η συνεδρίαση.
      Παρακαλείται η κυρία Γραμματέας να ανακοινώσει τις αναφορές προς το Σώμα. 
      (Ανακοινώνονται προς το Σώμα από την κ. Ελένη Τσαούση Βουλευτή Έβρου τα εξής: 
      Ο Α΄ Αντιπρόεδρος της βουλής και Βουλευτής Πειραιώς κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία ο Πρόεδρος του Εκκλησιαστικού Συμβουλίου του Ιερού Ναού Παμμεγίστων Ταξιαρχών Κορυδαλλού, ζητεί τη άμεση αποκατάσταση του ιστορικού αυτού ναού.
      Ο Βουλευτής Βοιωτίας κ. ΜΙΧΑΗΛ ΓΙΑΝΝΑΚΗΣ κατέθεσε αναφορά με την οποία η Ομοσπονδία Επαγγελματιών Βιοτεχνών επαρχίας Θηβών ζητεί τον άμεσο σχεδιασμό της διαχείρισης των αστικών και βιομηχανικών απορριμμάτων στο Νομό Βοιωτίας.
      Ο Βουλευτής Λαρίσης κ. ΕΚΤΟΡΑΣ ΝΑΣΙΩΚΑΣ κατέθεσε αναφορά με την οποία ο Δήμος Νίκαιας Λάρισας ζητεί τη στελέχωση του Περιφερειακού Αγροτικού Ιατρείου στην περιοχή του.
      Ο Βουλευτής Ηρακελίου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ένωση Φοροτεχνικών Ελευθέρων Επαγγελματιών Ηρακλείου Κρήτης ζητεί τη ρύθμιση των ληξιπρόθεσμων οφειλών των επιχειρήσεων προς το ΙΚΑ και τον ΟΑΕΕ.
      Ο Βουλευτής Λακωνίας κ. ΛΕΩΝΙΔΑΣ ΓΡΗΓΟΡΑΚΟΣ κατέθεσε αναφορά με την οποία το Σωματείο Εργαζομένων του Γενικού Ογκολογικού Νοσοκομείο Κηφισιάς «ΟΙ ΑΓΙΟΙ ΑΝΑΡΓΥΡΟΙ» ζητεί την άμεση υπογραφή του Οργανισμού του Νοσοκομείου.
      Ο Βουλευτής Φθιώτιδος κ. ΧΡΗΣΤΟΣ ΣΤΑΪΚΟΥΡΑΣ κατέθεσε αναφορά με την οποία ο δήμος Αταλάντης Φθιώτιδας ζητεί την άμεση επαναλειτουργία της στάσης των ΚΤΕΛ στον κόμβο Αταλάντης.
      ΠΡΟΕΔΡΕΥΩΝ (Ευάγγελος Αργύρης):  Ευχαριστούμε την κ. Ελένη Τσαούση. 
      Κύριοι συνάδελφοι, εισερχόμαστε στη συζήτηση των 
      ΕΠΙΚΑΙΡΩΝ ΕΡΩΤΗΣΕΩΝ
      Η με αριθμό 472/22-2-2010 Επίκαιρη Ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς την Υπουργό Οικονομίας, Ανταγωνιστικότητας και Ναυτιλίας, σχετικά με την Προστασία των Καταναλωτών και των Επιχειρήσεων από την αύξηση του Ειδικού Φόρου Καυσίμων, δεν θα συζητηθεί μετά από συνεννόηση του Βουλευτή και της Υπουργού.
      Εισερχόμεθα στην υπ’ αρίθμ. 461/22-2-2010 Επίκαιρη Ερώτηση της Βουλευτού της Νέας Δημοκρατίας κ. Ντόρα Μπακογιάννη προς τον Υπουργό Οικονομικών, σχετικά με την ενδεχόμενη κατάργηση του Αφορολόγητου Ορίου για τις γονικές παροχές κ.λπ..
      Η επίκαιρη ερώτηση της κ. Μπακογιάννη έχει ως εξής: 
      «Σύμφωνα με πληροφορίες και δημοσιεύματα του Τύπου, στο νέο φορολογικό νομοσχέδιο περιλαμβάνεται η κατάργηση του αφορολογήτου ορίου των 95.000 ευρώ για γονικές παροχές χρηματικών ποσών καθώς και για τις άτυπες δωρεές χρηματικών ποσών από τους γονείς στα παιδιά, από τον έναν σύζυγο στον άλλο ή από τον παππού ή τη γιαγιά στα εγγόνια. Στις περιπτώσεις αυτές τα χρηματικά ποσά θα φορολογούνται με 10% από το πρώτο ευρώ!
      Ερωτάται ο κ. Υπουργός: Το γεγονός ότι, η ενίσχυση της οικογένειας προς το παιδί της με ένα ποσό, παραδείγματος χάριν της τάξεως των 500 ευρώ το μήνα, από νόμιμο και φορολογημένο εισόδημα θα έχει επιπλέον 10% φορολογική επιβάρυνση όταν την ίδια στιγμή υπάρχει κίνητρο σημαντικής φοροαπαλλαγής για αντίστοιχες ή και πολύ μεγαλύτερες δαπάνες ψυχαγωγικού χαρακτήρα, δεν συνιστά κραυγαλέα αντίφαση και αδικία;
      Εάν η Κυβέρνηση πιστεύει, ότι αυτή η παραδοσιακή πρακτική της οικονομικής ενίσχυσης της οικογένειας προς τα παιδιά της, υποκρύπτει φοροδιαφυγή και μαύρο χρήμα, γιατί δεν διατηρεί ένα όριο, έστω και μικρότερο από 95.000 ευρώ, πάνω από το οποίο θα υπάρχει φορολογική επιβάρυνση, για να μην αποτελέσει και αυτό το μέτρο μια ακόμη πηγή εξάντλησης των μεσαίων εισοδημάτων;»
      Στην επίκαιρη ερώτηση θα απαντήσει ο Υφυπουργός Οικονομικών κ. Φίλιππος Σαχινίδης.
    ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Σας ευχαριστώ, κύριε Πρόεδρε.
    Κυρία συνάδελφε, έχει ψηφιστεί ήδη ο νόμος. Πριν από λίγο καιρό εδώ στη Βουλή ψηφίσαμε το νόμο 3815, όπου πήραμε μία πολύ σημαντική απόφαση. Να κλείσουμε ένα παράθυρο, το οποίο συστηματικά καταστρατηγούσαν ορισμένοι προκειμένου να επωφεληθούν, να αγοράσουν ακίνητα τα οποία τα μεταβίβαζαν στο όνομα των παιδιών τους, χωρίς να χρειαστεί να δηλώσουν το πόθεν έσχες. 
    Και για να γίνει κατανοητό το τι ακριβώς συνέβη, ζητήσαμε από τις υπηρεσίες μας να μας δώσουν περιστατικά από δωρεές χρηματικών ποσών που έκαναν γονείς προς τα παιδιά. Όλως συμπτωματικώς όλες οι δωρεές ήταν ακριβώς κάτω από το όριο του αφορολόγητου. Καμμία από τις δωρεές δεν ήταν πάνω από το όριο του αφορολόγητου. Πρακτικά τι σημαίνει αυτό; Αυτό σημαίνει ότι όλοι χρησιμοποιούσαν το αφορολόγητο όριο μόνο και μόνο για να δικαιολογήσουν το πόθεν έσχες και να καλυφθούν, ώστε να μη δημιουργηθεί πρόβλημα σε σχέση με το ακίνητο το οποίο μεταβίβαζαν στα παιδιά τους.
    Εμείς, λοιπόν, είπαμε: όχι δεν θα δώσουμε σε κανέναν το δικαίωμα. Και να σας πω κάτι, και εσείς είστε γονιός και εγώ είμαι γονιός και ξέρουμε πάρα πολύ καλά ότι όταν θέλουμε να δώσουμε στα παιδιά μας χρήματα δεν πάμε στην εφορία να δηλώσουμε ότι δώσαμε 20, 30 ή 50 χιλιάδες ευρώ στο παιδί μας. Του τα δίνουμε χωρίς να μεσολαβήσει καμμία διαδικασία μέσω της εφορίας. Ο μόνος λόγος που πηγαίνει κάποιος στην εφορία είναι για να κατοχυρωθεί το πόθεν έσχες και να μπορέσει, ας πούμε, να περάσει αυτά τα ακίνητα στα παιδιά του, χωρίς να χρειαστεί να εξηγήσει από πού το παιδί βρήκε τα χρήματα για να αγοραστεί το συγκεκριμένο ακίνητο.
    Τώρα σε ό,τι αφορά το ζήτημα των φορολογικών αποδείξεων, νομίζω ότι αν κάτι προέκυψε μέσα απ’ αυτή την κρίση με την οποία βρίσκεται αντιμέτωπη η χώρα είναι ότι η χώρα μας έχει ένα τεράστιο έλλειμμα φορολογικής συνείδησης. Και έχουμε καταφέρει και έχουμε κάνει συμμάχους σ’ αυτή μας την προσπάθεια όλους τους πολίτες, οι οποίοι πραγματικά και συστηματικά –από την ημέρα που η Κυβέρνηση πήρε την πρωτοβουλία αυτή και έφερε στην επιφάνεια το ζήτημα της αναγκαιότητας να  κτίσει το αφορολόγητο, να ζητάς αποδείξεις- ζητούν αποδείξεις και μπορώ να σας πω ότι έχει και έναν προοδευτικό χαρακτήρα.
      
      (TL)
      (1FT)
      Ουσιαστικά, καίτοι δεν έχουμε πάρει τις οριστικές μας αποφάσεις, εκείνο το οποίο προκύπτει ξεκάθαρα είναι ότι σαφώς αυτός ο οποίος έχει χαμηλά εισοδήματα δεν πρόκειται να κληθεί να προσκομίσει τεράστιο ποσό αποδείξεων, ενώ αντίθετα αυτοί οι οποίοι έχουν μεγαλύτερα εισοδήματα βεβαίως και θα κληθούν να φέρουν πολύ περισσότερες αποδείξεις.
      Σε κάθε περίπτωση θα υπάρχει και ένα πλαφόν ως προς το ποσό το οποίο θα μπορούν να προσκομίσει κάποιος με αποδείξεις, για να μη φτάσουμε στο τέλος να γίνεται και καταστρατήγηση αυτού του μέτρου, για να εξασφαλίζουν κάποιοι απαλλαγές.
      Σας ευχαριστώ, κύριε Πρόεδρε.
      ΠΡΟΕΔΡΕΥΩΝ (Ευάγγελος Αργύρης): Εμείς ευχαριστούμε.
      Το λόγο έχει η συνάδελφος κα Ντόρα Μπακογιάννη, για να αναπτύξει την ερώτησή της.
      ΘΕΟΔΩΡΑ ΜΠΑΚΟΓΙΑΝΝΗ: Βλέπετε, κύριε Υφυπουργέ; Δεν συνεννοηθήκαμε. Εσείς μιλάτε για τους μεγάλους, εγώ μιλάω για τους νοικοκυραίους, μιλάω για τους μικρούς, μιλάω για τον άνθρωπο ο οποίος έχει 2.000 ευρώ σύνταξη, μπορεί με τη γυναίκα του να ζήσει με 1.000 και θέλει να μοιράσει στα δύο του παιδιά από 500 ευρώ. Αυτά τα 500 ευρώ μπορεί σε ένα παιδί το οποίο δουλεύει με 700 ευρώ ή είναι άνεργο να του δικαιολογήσουν το πόθεν έσχες για το στεγαστικό του δάνειο και να είναι επίσημα. Αυτό λέω εγώ.
      Και λέω ότι έρχεστε εσείς, λοιπόν, τώρα, την επίσημη αυτή πράξη, που είναι το αυτονόητο που κάνει κάθε ελληνική οικογένεια, το νοικοκύρη, τον έντιμο φορολογούμενο, τον έντιμο συνταξιούχο να του πείτε ότι δεν έχει δικαίωμα, αλλά από το πρώτο ευρώ, όταν θα πάει να δικαιολογήσει στην τράπεζα το παιδί του το στεγαστικό δάνειο, θα τον φορολογήσετε με 10%.
      Εάν, λοιπόν, αυτός ο άνθρωπος, ο σμηναγός εν αποστρατεία, ο οποιοσδήποτε πάει να δώσει τα λεφτά του στα μπουζούκια, τότε θα μπορεί να δικαιολογήσει και να στήσει το αφορολόγητο. Αυτό λέω. Σκεφτείτε, λοιπόν, τον μικρό.
      Εγώ συμφωνώ μαζί σας για τα ακίνητα. Γι’ αυτό και δεν αντέδρασα. Θεωρώ ότι δεν μπορείς να μεταβιβάσεις ένα μεγάλο ακίνητο στο παιδί σου και να μην πληρώσεις φόρο. Μάλιστα. Εγώ μιλάω όμως για τον μικρό, τους πολλούς, τους ανθρώπους οι οποίοι έχουν σήμερα μια σύμβαση και μοιράζονται αυτή τη μικρή τους σύνταξη με τα παιδιά τους και θέλουν να είναι νόμιμοι, θέλουν και το παιδί τους να μπορεί να δικαιολογήσει τα 500 ευρώ στην τράπεζα. Γι’ αυτό μιλάω.
      Διότι, κύριε Υπουργέ, έτσι όπως προχωράτε, φοβούμαι ότι υπερισχύει η λογική του πανικού του Υπουργείου Οικονομικών. Προχωρείτε με κόψιμο επιδομάτων με προκρούστεια λογική σε όλους, νοσηλευτές, εκπαιδευτικούς ή οτιδήποτε, χωρίς να σκεφτείτε ότι αυτό χρειάζεται μια πολύ μεγάλη προσοχή.
      Και θέλω πραγματικά εδώ πέρα να σας επιστήσω στην προσοχή. Δεν είναι δυνατόν η Κυβέρνηση να προχωρεί  με τέτοιου είδους λογικές, να βγαίνουν τα μέτρα, να υπάρχει ένας πανικός στην αγορά, να μην έχετε πάρει τις αποφάσεις σας και από κει και πέρα να κλαιγόμαστε για τα αποτελέσματα τα οποία υπάρχουν. Δεν έχετε προχωρήσει σε κάποια ουσιαστική πολιτική, που θα δώσει ουσιαστικά κίνητρα ανάπτυξης σήμερα. Σας τα έχουμε πει πολλές φορές από τη Νέα Δημοκρατία, εγώ δεν πρόκειται να τα επαναλάβω.
      Θα πω όμως κάτι άλλο, κύριε Πρόεδρε, και επιτρέψτε μου, γιατί θέλω να το πω εδώ, στη Βουλή των Ελλήνων. Η λογική σας, κύριε Υπουργέ, της Εξεταστικής Επιτροπής είναι εθνικά επιζήμια. Θα οδηγήσει τα δύο μεγάλα κόμματα σε μια ανταλλαγή πυρών, η οποία τελικά θα έχει έναν μόνο κερδισμένο: αυτούς οι οποίοι επιβουλεύονται την Ελλάδα και προσπαθούν να αναζητήσουν πρόσθετα επιχειρήματα εναντίον της.
      Εγώ σας κάνω έκκληση, έστω και την τελευταία στιγμή. Είναι λάθος η λογική της Εξεταστικής Επιτροπής για την οικονομία. Όσο έχω υποστηρίξει, κύριε Πρόεδρε, με πάθος όλες τις εξεταστικές επιτροπές που αφορούν σκάνδαλα, τόσο λέω ότι αυτή η Εξεταστική Επιτροπή, η οποία έρχεται σήμερα, θα οδηγήσει τον πολιτικό κόσμο της χώρας σε μια δίνη, η οποία δεν θα έχει τέλος, αλλά θα οδηγήσει πάνω απ’ όλα την Ελλάδα σε ακόμα δυσκολότερη θέση.
      (Στο σημείο αυτό κτυπάει το κουδούνι λήξεως του χρόνου ομιλίας του κυρίας Βουλευτού)
      Αντιλαμβάνομαι ότι αναζητάτε ευθύνες για τη Νέα Δημοκρατία. Η Νέα Δημοκρατία τιμωρήθηκε για την πολιτική της με τη μεγαλύτερη ήττα την οποία είχε ποτέ στην ιστορία της. Ο ελληνικός λαός ξέρει πού αποδίδει ευθύνες, είτε στη Νέα Δημοκρατία, είτε στο ΠΑ.ΣΟ.Κ..
      Το να δώσετε ακόμα περισσότερα επιχειρήματα στις Βρυξέλες εναντίον της Ελλάδος είναι λάθος, λάθος το οποίο θα πληρώσει ο πολιτικός κόσμος της χώρας, αλλά πάνω απ’ όλα θα το πληρώσει η Ελλάδα.
      ΠΡΟΕΔΡΕΥΩΝ (Ευάγγελος Αργύρης): Ο Υφυπουργός Οικονομικών έχει το λόγο.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Ευχαριστώ, κύριε Πρόεδρε.
      Το θέμα της ερώτησής μας δεν είναι το ζήτημα της πρωτοβουλίας που πήραν οι Βουλευτές της Κοινοβουλευτικής Ομάδας του ΠΑ.ΣΟ.Κ. να προχωρήσουν στη σύσταση Εξεταστικής Επιτροπής, παρ’ όλα αυτά δράττομαι της ευκαιρίας, μια και η κα Μπακογιάννη το έφερε προς συζήτηση.
      Και ειλικρινά, όπως τόνισα και στη χθεσινή μου ομιλία, κύριε Πρόεδρε, αδυνατώ να κατανοήσω τον πυρήνα της επιχειρηματολογίας. Ακούω από πολλούς συναδέλφους της Νέας Δημοκρατίας να λένε ότι εμείς δεν έχουμε τίποτα να φοβηθούμε.
      Τότε, τα πράγματα είναι πάρα πολύ απλά. Αν οι συνάδελφοι της Νέας Δημοκρατίας πραγματικά πιστεύουν ότι δεν υπάρχει κανένας λόγος να φοβούνται για τα αποτελέσματα της Εξεταστικής Επιτροπής, και η Εξεταστική Επιτροπή μπορεί να γίνει και η έρευνα μπορεί να γίνει και δεν θα δημιουργηθεί κανένα πρόβλημα.
      Αν όμως υπάρχουν ευθύνες, αυτές δεν θα πρέπει κάποια στιγμή να αποδοθούν; Διότι αυτή τη στιγμή η χώρα έχει οδηγηθεί σε μια περιπέτεια από επιλογές συγκεκριμένες, οι οποίες έγιναν. Δεν θα πρέπει κάποια στιγμή αυτές οι ευθύνες να αποδοθούν;
      Εγώ δεν ξέρω αν υπάρχουν ευθύνες ή όχι. Ούτε καν η Εξεταστική Επιτροπή δεν θα αναζητήσει ευθύνες. Εκείνο το οποίο θα αναζητήσει η Εξεταστική Επιτροπή είναι να διαπιστώσει εάν υπήρξε κάποιο πρόβλημα στον τρόπο με τον οποίον καταγράφηκαν τα στοιχεία και ιδιαίτερα της περιόδου 2008-2009.
      Σε ό,τι αφορά δε το ερώτημα το ίδιο, μια και καταθέσατε τον προβληματισμό σας και είπατε ότι το ενδιαφέρον σας προσανατολίζεται προς την πλευρά των οικογενειών εκείνων οι οποίες πραγματικά έχουν ένα χαμηλό εισόδημα, επαναλαμβάνω και πάλι, κα Μπακογιάννη: κάναμε έρευνα στις ΔΟΥ και διαπιστώσαμε ότι όλες οι δωρεές δεν ήταν της τάξης που περιγράφετε εσείς, των 500 και των 1.000 ευρώ. Ειλικρινά κι εγώ θα ήμουν μαζί σας και θα με συγκινούσε, εάν διαπιστώναμε…
      ΘΕΟΔΩΡΑ ΜΠΑΚΟΓΙΑΝΝΗ: Κάντε το ….
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Όχι, όχι, το έχουμε περάσει ως νόμο.
      ΘΕΟΔΩΡΑ ΜΠΑΚΟΓΙΑΝΝΗ: Κάντε το αφορολόγητο μέχρι 20.000 ευρώ.
      ΦΙΛΙΠΠΟΣ ΣΑΧΙΝΙΔΗΣ: Σας είπαμε ότι έχουμε κάνει έρευνα και διαπιστώσαμε ότι όλες οι άτυπες δωρεές που υπήρχαν στις ΔΟΥ ήταν της τάξης των 80.000 και των 90.000. Αυτό τι σημαίνει; Ότι κάποιοι εκμεταλλευόντουσαν ένα «παραθυράκι», που η Κυβέρνηση της Νέας Δημοκρατίας δημιούργησε.
      Γιατί ήταν δικές σας οι επιλογές αυτές να αφήσετε αφορολόγητα αυτά τα ποσά, να κατεβάσετε τον φορολογικό συντελεστή για τις κληρονομιές και τις γονικές παροχές, γιατί ουσιαστικά εκείνο το οποίο διαπιστώσαμε ήταν ότι έγινε τεράστια μεταβίβαση περιουσιών μέσα στο χρονικό διάστημα που μεσολάβησε από την ημέρα που η Νέα Δημοκρατία έφερε το νόμο από το 2007 μέχρι και το 2009.
      Και αυτόν το στόχο είχε η δική μας η παρέμβαση στην πρόσφατη φορολογική μεταρρύθμιση. Εκείνο το οποίο κάναμε ήταν να κλείσουμε το «παράθυρο» που άνοιξε η Κυβέρνηση της Νέας Δημοκρατίας και επέτρεψε να μεταβιβαστούν τεράστιες περιουσίες, χωρίς να πληρωθεί ο παραμικρός φόρος.
      Αυτό είναι κοινωνική αδικία, δεν είναι προοδευτική φορολογία, είναι αντίστροφα προοδευτική φορολογία. Γιατί αν είχαμε προοδευτική φορολογία, θα είχαμε κλιμακωτούς φορολογικούς συντελεστές, έτσι ώστε αυτοί οι οποίοι έχουν μικρή ακίνητη περιουσία να μην τιμωρούνται όταν την μεταβιβάζουν στα παιδιά τους, ή όταν έχουν μικρά χρηματικά ποσά να μην τιμωρούνται όταν τα μεταβιβάζουν στα παιδιά τους, αλλά να τιμωρούνται, ή να συνεισφέρουν, για την ακρίβεια, αυτοί οι οποίοι έχουν μεγάλη ακίνητη περιουσία.
      Εσείς αυτό δεν το κάνατε, κυρία Μπακογιάννη. Δεν το κάνατε, γιατί με το νόμο που περάσατε το 2007 ουσιαστικά βάλατε όλους τους Έλληνες αντιμέτωπους με έναν ενιαίο φορολογικό συντελεστή. Και αυτό ήταν κοινωνικά άδικο και αποκαλύπτει και ποιος ήταν ο χαρακτήρας και οι προθέσεις της πολιτικής που ακολουθούσε η Νέα Δημοκρατία όλα αυτά τα χρόνια.
      Σας ευχαριστώ, κύριε Πρόεδρε.
      ΘΕΟΔΩΡΑ ΜΠΑΚΟΓΙΑΝΝΗ: Απάντηση δεν πήρα όμως για τον μικρό.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Σας την έδωσα.
      ΘΕΟΔΩΡΑ ΜΠΑΚΟΓΙΑΝΝΗ: Θα φορολογείται.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Σας το είπα, έχει γίνει νόμος.
      ΠΡΟΕΔΡΕΥΩΝ (Ευάγγελος Αργύρης): Συνεχίζουμε με την υπ’ αριθμόν 476/22-2-2010 επίκαιρη ερώτηση του Βουλευτή του Συνασπισμού της Ριζοσπαστικής Αριστεράς κ. Νικολάου Τσούκαλη προς τον Υπουργό Υποδομών, Μεταφορών και Δικτύων, σχετικά με την συντήρηση του εθνικού οδικού δικτύου από τον Δήμο Πάτρας κ.λπ.
      Η επίκαιρη ερώτηση του κυρίου Τσούκαλη έχει ως εξής:
      «Συντηρεί το εθνικό δίκτυο ο Δήμος της Πάτρας!
      Με το δυσβάστακτο ποσό των 5,5 εκατομμυρίων ευρώ, από συνολικά 10 εκατομμύρια που έλαβε ως δάνειο με επαχθείς όρους, προγραμματίζει ο Δήμος της Πάτρας να συντηρήσει οδούς της πόλης που αδιαμφισβήτητα ανήκουν στο εθνικό (πρωτογενές) οδικό δίκτυο, δηλαδή αποκλειστικής αρμοδιότητας της Διεύθυνσης Ελέγχου – Συντήρησης Έργων! Με την ανοχή και την αιδήμονα σιωπή της δημοτικής αρχής, οδοί όπως η Ηρώων Πολυτεχνείου, Όθωνος-Αμαλίας, Αγίου Ανδρέου, Κανελλοπούλου, Ακρωτηρίου αποχαρακτηρίστηκαν από εθνικές σε δημοτικές (υπ’ αριθ. 8846/26-10-2007 απόφαση του Γενικού Γραμματέα Περιφέρειας Δυτικής Ελλάδας), με αποτέλεσμα η συντήρησή τους να επιβαρύνει άδικα, αντισυνταγματικά και δυσβάστακτα τους πολίτες της Πάτρας.
      Οι πιο πάνω οδοί, στις οποίες κινούνται ετησίως 160.000 βαρέα οχήματα με προορισμό το Λιμάνι της Πάτρας και χιλιάδες άλλα, ανέκαθεν αποτελούσαν τμήματα του εθνικού ή πρωτεύοντος οδικού δικτύου της χώρας, ως μοναδικές οδοί προσέγγισης του διεθνούς σημασίας λιμανιού της Πάτρας, αλλά και τμημάτων της Εθνικής Οδού Πατρών-Αθηνών. Το αίσθημα αδικίας επιτείνεται όταν κεντρικοί οδοί της Αθήνας, όπως οι Λεωφόροι Αμαλίας, Βασιλίσσης Σοφίας και Βουλιαγμένης, η 3ης Σεπτεμβρίου κ.λπ. ανήκουν στο εθνικό δίκτυο και οι δαπάνες συντήρησής τους βαρύνουν το Πρόγραμμα Δημοσίων Επενδύσεων.
      (AS)
      (1TL)
      Κατόπιν των ανωτέρω, ερωτάται ο κύριος Υπουργός 
      1. Πώς αξιολογείτε την ενέργεια του προηγούμενου Γραμματέα της ΠΔΕ να χαρακτηρίσει τις πιο πάνω οδούς της Πάτρας ως δημοτικές και εκδηλώθηκαν αντιδράσεις ή διαφωνίες εκ μέρους της δημοτικής αρχής της πόλης;
      2. Προτίθεστε να αποκαταστήσετε άμεσα την πιο πάνω προφανή αδικία με την έκδοση μιας απόφασης του σημερινού Γενικού Γραμματέα της Περιφέρειας ούτως ώστε να διατεθεί το ποσό των 5,5 εκατομμυρίων ευρώ στις υποβαθμισμένες συνοικίες της πόλης αντί της συντήρησης εθνικού ουσιαστικά δικτύου;».
       Στην ερώτηση  θα απαντήσει ο Υφυπουργός Υποδομών, Μεταφορών και Δικτύων Ιωάννης Μαγκριώτης. 
      ΙΩΑΝΝΗΣ ΜΑΓΚΡΙΩΤΗΣ (Υφυπουργός Υποδομών, Μεταφορών και Δικτύων): Ευχαριστώ, κύριε Πρόεδρε.
      Ο αγαπητός συνάδελφος έχει δίκιο στο περιεχόμενο της ερώτησής του, το πρόβλημα είναι υπαρκτό και μεγάλο. 
      Το Υπουργείο Μεταφορών, Υποδομών και Δικτύων με τα σημερινά δεδομένα έχει την ευθύνη μόνο της συντήρησης του εθνικού δικτύου, που είναι τμήμα του διευρωπαϊκού οδικού δικτύου και σε άξονες του πρωτεύοντος αστικού δικτύου του Νομού Αττικής, καθώς και στο παράπλευρο και δευτερεύον οδικό δίκτυο της Αττικής Οδού. Μέχρι εκεί είναι οι αρμοδιότητες του κεντρικού Υπουργείου. Η συντήρηση των περιφερειακών δρόμων ανήκει στις κατά τόπους ΔΕΣΕ, στις υπηρεσίες των περιφερειών. 
      Η αλλαγή αυτή έγινε τα προηγούμενα χρόνια, χωρίς ταυτόχρονα να διασφαλιστούν και οι αναγκαίοι πόροι. Η ΔΕΣΕ μέχρι το καλοκαίρι του 2007, που ψηφίστηκαν οι συμβάσεις παραχώρησης στη Βουλή και εκχωρήθηκε η εκμετάλλευση των αυτοκινητοδρόμων στους παραχωρησιούχους, είχαν πόρους και μπορούσαν και συντηρούσαν το περιφερειακό και εθνικό δίκτυο, μέσα από τους πόρους του Ταμείου Εθνικής Οδοποιίας, του γνωστού ΤΕΟ. 
      Έκτοτε δεν έχουμε και με μεγάλη καθυστέρηση επιχορηγούνται από το κεντρικό Υπουργείο γιατί δεν υπάρχει διαθέσιμος κωδικός. Τους αφαιρέθηκαν, δηλαδή τα έσοδα, τους απέμεινε η αρμοδιότητα και δεν τους δόθηκαν οι πρόσθετοι πόροι. Γι’ αυτό έχουμε και μια επιδείνωση των συνθηκών οδικής ασφάλειας τα τελευταία χρόνια, στο περιφερειακό, νομαρχιακό και τοπικό δίκτυο και ο δείκτης των ατυχημάτων  είναι πάρα πολύ υψηλός τα τελευταία χρόνια. 
      Επιλογή μας είναι, όπως την έχουμε παρουσιάσει και στο Υπουργικό Συμβούλιο με τον Υπουργό τον κ. Ρέππα και είναι και απόφαση πλέον της Κυβέρνησης, να διαμορφώσουμε μια Ειδική Πολιτική Οδικής Ασφάλειας που έχει είκοσι δυο παρεμβάσεις. Καθοριστικές και σημαντικές είναι οι στοχευμένες παρεμβάσεις στο οδικό δίκτυο όλης της χώρας, πέραν των αυτοκινητοδρόμων, για να αναβαθμίσουμε την οδική ασφάλεια, όπως επίσης, οι συντηρήσεις και ανακατασκευές σε πολλά τμήματα. Ένα σημαντικό πρόσθετο πρόγραμμα που κυρίως θα χρηματοδοτηθεί με εθνικούς πόρους.
      Είχαμε μάλιστα, πρόσφατα και μια συζήτηση με την Ευρωπαϊκή Τράπεζα Επενδύσεων για να χρηματοδοτήσει και αυτή αυτό το πρόγραμμα, όπως επίσης και με Κοινοτικούς Αξιωματούχους. 
      Το δεύτερο που θα ήθελα να θίξω είναι ότι πράγματι -όπως αναφέρει ο αγαπητός συνάδελφος- με απόφαση του Γενικού Γραμματέα της Περιφέρειας Δυτικής Ελλάδος της απελθούσας κυβέρνησης, οριοθετείται η ευθύνη για τους συγκεκριμένους δρόμους που είναι μέσα στον αστικό ιστό στο Δήμο Πατρέων, που επίσης δεν έχει τους ανάλογους πόρους και δικαιολογημένα διαμαρτύρεται και αυτός από την πλευρά του.
      Στο σημείο αυτό πρέπει να σας πω, ότι αντίστοιχα προβλήματα αντιμετωπίζουν όλοι οι δήμοι σε όλη τη χώρα, απλώς όμως τα προηγούμενα χρόνια είχαμε αντιμετώπιση δυο ταχυτήτων. Έχουμε ένα παράδειγμα στη Θεσσαλονίκη: Ο κ. Σουφλιάς είχε δώσει –και καλώς έδωσε- μετά ακριβώς από αυτό το νόμο, χρήματα για τη συντήρηση του οδικού άξονα που εισερχόμαστε από το αεροδρόμιο στο κέντρο της Θεσσαλονίκης, στα όρια του Δήμου Θεσσαλονίκης. Και εκεί που αρχίζει ο Δήμος Καλαμαριάς δηλαδή, από το αεροδρόμιο μέχρι τη Νομαρχία είναι βομβαρδισμένο τοπίο μέχρι και σήμερα. Μοιάζουν σαν να είναι δυο άλλες πόλεις, λες και η Θεσσαλονίκη δεν είναι ενιαία. 
      Οι της προηγούμενης κυβέρνησης είχαν αυτή την κομματική νοοτροπία και νομίζω ότι την εισέπραξαν βέβαια, στις εκλογές από τους πολίτες όλων των δήμων. Δεν έχουμε σκοπό να ακολουθήσουμε αυτή την πολιτική, γι’ αυτό και υιοθετούμε αυτό το Ειδικό Πρόγραμμα που θα καλύψει όλες αυτές τις ανάγκες. 
      Για το θέμα αυτό πράγματι, σε συνεργασία με την Περιφέρεια Δυτικής Ελλάδος και το Δήμο Πατρέων θα επιδιώξουμε να δώσουμε λύση γιατί είναι γεγονός ότι ο Δήμος Πατρέων δεν έχει τη δυνατότητα να καλύψει αυτήν τη δαπάνη.
      Σας ευχαριστώ πολύ.
      ΠΡΟΕΔΡΕΥΩΝ (Ευάγγελος Αργύρης): Και εμείς σας ευχαριστούμε.
      Ο συνάδελφος Νικόλαος Τσούκαλης Βουλευτής του Συνασπισμού έχει το λόγο, για να αναπτύξει την ερώτησή του.
      ΝΙΚΟΛΑΟΣ ΤΣΟΥΚΑΛΗΣ: Ευχαριστώ, κύριε Πρόεδρε.
      Κύριε Υφυπουργέ, δεχόμαστε τις προθέσεις σας με ικανοποίηση, όμως, είναι τόσο αόριστες, χωρίς κανένα χρονοδιάγραμμα, χωρίς καμία προοπτική που αυτή τη στιγμή πραγματικά εξακολουθεί να υπάρχει αυτό το δυσβάσταχτο βάρος στους πολίτες της Πάτρας. 
      Σας υπενθυμίζω ότι αυτή τη στιγμή, ο Δήμος της Πάτρας -και μάλιστα εν όψει δημοτικών εκλογών- προκειμένου να παρουσιάσει κάποιο έργο, διαθέτει 5,5 εκατομμύρια ευρώ. Έχει ήδη αναθέσει τα έργα, εκταμιεύει και πληρώνει 5,5 εκατομμύρια ευρώ όχι για δευτερεύον εθνικό δίκτυο. 
      Θα μου επιτρέψετε να σας πω -επειδή γνωρίζετε το θέμα πολύ καλά, ξέρετε και την Πάτρα- ότι είναι πρωτεύον. Γιατί μη μου πείτε ότι δεν είναι πρωτεύον η σύνδεση της ΠΑΘΕ με το μεγαλύτερο λιμάνι της Δυτικής Ελλάδας…
      ΙΩΑΝΝΗΣ ΜΑΓΚΡΙΩΤΗΣ (Υφυπουργός Υποδομών, Μεταφορών και Δικτύων): Είναι και η Ηγουμενίτσα. 
      ΝΙΚΟΛΑΟΣ ΤΣΟΥΚΑΛΗΣ: ... ή και την Ηγουμενίτσα. Είναι πρωτεύον. Δεν τίθεται, λοιπόν, απλώς θέμα, δεν συζητάμε περί του γενικού θεσμικού πλαισίου λειτουργίας της ΔΕΣΕ και των αρμοδιοτήτων της και της αφαίρεσης των θεσμοθετημένων πόρων μέσω ΤΕΟ κ.λπ. 
      Εδώ μιλάμε για τρεις συγκεκριμένους δρόμους, οι οποίοι ανήκουν στο πρωτεύον οδικό δίκτυο και αυτή τη στιγμή κατασκευάζονται.  Γνωρίζετε πολύ καλά ότι υπάρχει, τίθεται σοβαρό θέμα -εκτός των άλλων- και αντισυνταγματικότητας. Διότι,  δεν είναι δυνατόν δρόμοι της Αθήνας, οι οποίοι –θα μου επιτρέψετε να πω- δεν είναι ούτε καν δευτερεύοντες, όπως η Ιουλιανού, η Λεωφόρος Αμαλίας, η Λεωφόρος Βασιλίσσης Σοφίας, 3ης Σεπτεμβρίου, να θεωρούνται πρωτεύον οδικό δίκτυο, να χρηματοδοτούνται από το νυν Υπουργείο Υποδομών και για την Πάτρα -αλλά και για άλλες πόλεις- αυτό το ποσό να το διαθέτει ο ίδιος ο Δήμος της Πάτρας. 
      Πληροφορούμαι ότι ο Δήμος, έστω και καθυστερημένα, σκοπεύει να προσφύγει στα δικαστήρια προκειμένου να ζητήσει αποζημίωση από το ελληνικό δημόσιο, ουσιαστικά για έργα των οποίων οι δαπάνες βαρύνουν τον Κρατικό Προϋπολογισμό. Δεν νομίζω ότι θα είναι τιμητικό για σας, για τη νέα Κυβέρνηση, να αντιμετωπίσετε το ζήτημα αυτό δικαστικώς και μάλιστα από ένα Δήμαρχο, ο οποίος πρόσκειται στο χώρο σας.
      Αυτή τη στιγμή ζητάμε -για να μην πω απαιτούμε- ο κ. Αποστολόπουλος ο Γενικός Γραμματέας της Περιφέρειας, να εκδώσει μια δική του απόφαση και να επαναφέρει το καθεστώς που ίσχυε για αυτούς τους τρεις δρόμους. Είναι πάρα πολύ απλό. Με αυτό τον τρόπο ο Δήμος θα μπορεί να έχει την προοπτική κάποια στιγμή να εισπράξει αυτά τα χρήματα, τα οποία έστω κατά παραχώρηση θα δαπανήσει αυτή την περίοδο.
      Ευχαριστώ πολύ.
      ΠΡΟΕΔΡΕΥΩΝ (Ευάγγελος Αργύρης): Και εμείς σας ευχαριστούμε.
      Ο Υφυπουργός κ. Μαγκριώτης έχει το λόγο.
      ΙΩΑΝΝΗΣ ΜΑΓΚΡΙΩΤΗΣ (Υφυπουργός Υποδομών, Μεταφορών και Δικτύων): Ευχαριστώ, κύριε Πρόεδρε.
      Θέλω να ευχαριστήσω τον αγαπητό συνάδελφο, που αναγνωρίζει τις καλές μας προθέσεις γιατί οι προθέσεις, είναι και απόφαση να δώσουμε λύση στο πρόβλημα γιατί είναι υπαρκτό. 
      Ο Δήμος Πατρέων και ο πολύ αξιόλογος Δήμαρχος, όπως πολύ σωστά τονίσατε, ο κ. Φούρας διαμαρτυρήθηκε εντονότατα και τα προηγούμενα χρόνια προς το Γενικό Γραμματέα της προηγούμενης κυβέρνησης και προς την προηγούμενη κυβέρνηση. Απάντηση βέβαια δεν πήρε. 
      Θα ήθελα να σας πω, όμως, ότι η ευθύνη δεν είναι στον κρατικό λειτουργό που λέγεται Γενικός Γραμματέας. Αυτός εφαρμόζει έναν νόμο και τη γνωμάτευση του Νομικού Συμβουλίου του Κράτους από το 2008, όταν σήκωσε πάρα πολύ το θέμα ο Δήμος Πάτρας, που λέει ότι η ευθύνη ανήκει με βάση το νόμο στο Δήμο των Πατρέων. Αυτή είναι η πραγματικότητα. 
      Με αυτήν την έννοια, δεν έχει νόημα μια απόφαση του Γενικού Γραμματέα της Περιφέρειας. Το ζήτημα είναι γενικότερο και συνολικότερο, όπως το έθιξα από την αρχή. 
      
      (EP)
       
      (1AS) 
      Συνηθίζει η κεντρική διοίκηση να μεταφέρει αρμοδιότητες στην Περιφέρεια, στην Νομαρχιακή Αυτοδιοίκηση και στην Τοπική Αυτοδιοίκηση, χωρίς τους αντίστοιχους πόρους. Αυτή είναι η πραγματικότητα και δεν είναι ένα παιχνίδι νομικό.
      Πολύ σωστά είπατε ότι ο δήμος Πατρέων έκανε και αγωγές, γιατί πράγματι υπάρχει πρόβλημα οδικής ασφάλειας. Είναι κατεστραμμένο το οδόστρωμα, γιατί είναι τμήμα -όπως είπατε- του εθνικού δικτύου, αφού η μικρή περιμετρική της Πάτρας, η οποία θα μεταφέρει αυτή την κίνηση στο λιμάνι από το ΠΑΘΕΕ, έχει σκαλώσει σε αρχαιολογικά ευρήματα, όπως πολύ καλά ξέρετε, και σε άλλα προβλήματα και δεν ολοκληρώθηκε στο χρόνο που θα έπρεπε να ολοκληρωθεί, για να ανακουφίσει το κέντρο και τους συγκεκριμένους οδικούς άξονες. Να άρει, αν θέλετε, και το συγκεκριμένο πρόβλημα. 
      Με αυτή λοιπόν την έννοια, αυτό που μπορούμε σήμερα πρακτικά να κάνουμε, για να μετατρέψουμε τη βούληση σε πράξη, είναι να δώσουμε μια συγκεκριμένη λύση στο συγκεκριμένο πρόβλημα και σε συγκεκριμένο χρόνο. Θα το επιδιώξουμε πέρα από χρώματα ή πέρα από προθέσεις -αν θέλετε- ενόψει εκλογών. Αυτή είναι η επιλογή μας. 
      Σας είπα προηγουμένως το παράδειγμα της κεντρικής αρτηρίας της Θεσσαλονίκης, με την οποία μπαίνει ο επισκέπτης από το αεροδρόμιο στην πόλη. Από την άλλη πλευρά στη δυτική Θεσσαλονίκη, υπάρχει η οδός Λαγκαδά. Εκεί είναι ακόμη πιο τραγικά τα πράγματα. Η οδός Λαγκαδά, όπως εισερχόμαστε στη Θεσσαλονίκη από την πλευρά Ανατολικής Μακεδονίας και Θράκης, ανήκει σε ένα Δήμο, δεν έχει σημασία να τον ονοματίσω. Το πρόβλημα δεν είναι ο Δήμος και οι πολίτες του Δήμου. Από την άλλη πλευρά ανήκει σε άλλο δήμο. 
      Η Κυβέρνηση, όπως καταλαβαίνετε η προηγούμενη, στο οδόστρωμα μπαίνοντας στη Θεσσαλονίκη έχει δώσει στο Δήμο χρήματα και έχει συντηρηθεί. Βγαίνοντας από τη Θεσσαλονίκη, επειδή ο δήμαρχος δεν είναι του ίδιου κομματικού χώρου, είναι βομβαρδισμένο τοπίο και έχουμε ατυχήματα, έχουμε καταστροφές αυτοκινήτων τα τελευταία χρόνια και βεβαίως, αγωγές ενάντια στο δήμαρχο. Ε, πρέπει να το λύσουμε αυτό το πρόβλημα και θα το λύσουμε και εκεί όπως και στην Πάτρα. 
      ΝΙΚΟΛΑΟΣ ΤΣΟΥΚΑΛΗΣ: Άμεσα, τώρα. 
      ΙΩΑΝΝΗΣ ΜΑΓΚΡΙΩΤΗΣ (Υφυπουργός Υποδομών, Μεταφορών και Δικτύων): Γι’ αυτό είπα: σε πραγματικό χρόνο θα γίνει και η βούληση πράξη. Αλλά χωρίς κομματικές παρωπίδες, γιατί τα προβλήματα είναι ίδια και οι πολίτες είναι όλοι Έλληνες πολίτες. 
      Ευχαριστώ πολύ. 
      ΠΡΟΕΔΡΕΥΩΝ (Ευάγγελος Αργύρης): Εμείς ευχαριστούμε τον κ. Υφυπουργό.
      Συνεχίζουμε με την υπ’ αριθμό 473/22-2-2010 Επίκαιρη Ερώτηση της Ε’ Αντιπροέδρου της Βουλής και Βουλευτού τους Κομμουνιστικού Κόμματος Ελλάδος κ. Βέρας Νικολαΐδου προς τον Υπουργός Εργασίας και Κοινωνικής Ασφάλισης, σχετικά με μονιμοποίηση των 875 συμβασιούχων έργου γιατρών-οδοντιάτρων του Ι.Κ.Α. κ.λπ..
      Η επίκαιρη ερώτηση της κυρίας Αντιπροέδρου έχει ως εξής:
      «Τον Μάη του 2010 λήγουν οι συμβάσεις έργου και κινδυνεύουν να απολυθούν περί τους 900 γιατρούς που εργάζονται με το απαράδεκτο καθεστώς των συμβάσεων έργου στο Ι.Κ.Α και αποτελούν το 10% περίπου του επιστημονικού προσωπικού του ιδρύματος.
      Οι συγκεκριμένοι γιατροί-οδοντίατροι είχαν προσληφθεί με νόμο του ΠΑ.ΣΟ.Κ τον 3232 του 2004 που επεκτάθηκε παραπέρα με νόμους που ψήφισε η Κυβέρνηση της ΝΔ.
      Ενώ προσφέρουν τις ίδιες υπηρεσίες όπως όλοι οι άλλοι εργαζόμενοι επιστήμονες, δεν δικαιούνται δώρα, άδειες, ενώ όταν αρρωστήσουν εξαναγκάζονται σε αναστολή της σύμβασής τους.
      Αυτά είναι τα αποτελέσματα της πολιτικής της Ε.Ε. και του κεφαλαίου που με συνέπεια εφαρμόζουν διαχρονικά οι εναλλασσόμενες κυβερνήσεις του ΠΑΣΟΚ και της ΝΔ για το χτύπημα των εργασιακών σχέσεων, την παραπέρα ιδιωτικοποίηση της υγείας.
      Ερωτάται ο κ. Υπουργός, τι μέτρα προτίθεται να πάρει για να σταματήσεις το συγκεκριμένο απαράδεκτο καθεστώς των συμβάσεων έργου και πιο συγκεκριμένα:
      Τη διασφάλιση της δουλειάς όλων των γιατρών-οδοντιάτρων με συμβάσεις έργου χωρίς να απολυθεί κανένας καθώς και τη μονιμοποίηση όλων των συμβασιούχων εργαζομένων στο Ι.Κ.Α. και των επιστημόνων που δουλεύουν με συμβάσεις έργου.
      Την παροχή δώρου, άδειας κανονικής και ασθένειας χωρίς περικοπές.»
      Στην ερώτηση θα απαντήσει ο Υφυπουργός Εργασίας και Κοινωνικής Ασφάλισης, κ. Γιώργος Κουτρουμάνης.
      ΓΕΩΡΓΙΟΣ ΚΟΥΤΡΟΥΜΑΝΗΣ (Υφυπουργός Εργασίας και Κοινωνικής Ασφάλισης): Ευχαριστώ πολύ, κύριε Πρόεδρε.
      Κυρία συνάδελφε, όπως γνωρίζετε, το Ι.Κ.Α. είναι ένας οργανισμός που καλύπτει πεντέμισι εκατομμύρια εργαζόμενους και συνταξιούχους στον κλάδο της ασθένειας . Για την εξυπηρέτησή τους, αυτή τη στιγμή, υπηρετούν 1.689 μόνιμοι γιατροί, 5.189 συμβασιούχοι με σύμβαση ιδιωτικού δικαίου αορίστου χρόνου και βέβαια, για την κάλυψη των αναγκών του Ι.Κ.Α. υπάρχουν και 1.124 γιατροί, σε όλη την Ελλάδα ,που έχουν σύμβαση έργου με το Ι.Κ.Α.. 
      Οι συμβάσεις αυτών των γιατρών λήγουν, πράγματι, από το Μάιο και τους επόμενους μήνες και το 2011 για ορισμένες κατηγορίες. Η συνήθης διαδικασία, την οποία ακολουθήσαμε και εμείς και θα ακολουθήσουμε για αυτή την περίοδο, θα είναι η προκήρυξη, προκειμένου να υπάρξουν νέες συμβάσεις έργου, που για το Ι.Κ.Α. θα έχουν διάρκεια ένα χρόνο και σε ορισμένα ταμεία, όπως τον ΟΑΕΕ, έχουν διάρκεια δύο χρόνια. Ήδη πρέπει να πω ότι υπέγραψε ο ΟΑΕΕ περίπου 4100 συμβάσεις για να καλυφθούν οι ανάγκες του συγκεκριμένου ταμείου.
      Πρέπει να τονίσουμε στο σημείο αυτό, και το ξέρετε πολύ καλά ότι οι συμβάσεις έργου με τον τελευταίο νόμο, που ψήφισε η Βουλή, καταργούνται στο δημόσιο. Διατηρούνται, όμως, και πιστεύουμε σωστά, οι συμβάσεις που αφορούν τους γιατρούς. Οι γιατροί, που υπογράφουν συμβάσεις έργου με τα ταμεία, είναι ελεύθεροι επαγγελματίες που παρέχουν υπηρεσίες στα ιατρεία τους, με βάση τις συμβάσεις που έχουν υπογράψει. Πολλές φορές οι συγκεκριμένοι γιατροί εξυπηρετούν περισσότερα από ένα ταμεία, δηλαδή τους ασφαλισμένους από το Ι.Κ.Α., από τον ΟΑΕΕ, από το δημόσιο και εξυπηρετούν και τους πελάτες τους ως ελεύθεροι επαγγελματίες. 
      Επομένως οι γιατροί αυτοί δεν είναι υπάλληλοι κάποιου φορέα, έστω και αν υπάρχουν -και το ξέρουμε πολύ καλά- νέοι γιατροί οι οποίοι έχουν ως αποκλειστικό εισόδημα, ορισμένες φορές, μόνο αυτό που προέρχονται από τη σύμβαση που έχουν με κάποιο ταμείο.
      Δυνατότητα μονιμοποίησης, όπως ξέρετε με βάση το Σύνταγμα, δεν ισχύει όσον αφορά τους εργαζόμενους με συμβάσεις έργου, όμως αν υπήρχε η δυνατότητα αυτή ειδικά γι’ αυτή την κατηγορία των γιατρών, που όπως είπαμε εξυπηρετούν ασφαλισμένους διαφόρων ταμείων, δεν θα μπορούσε να γίνει μετατροπή. Παράλληλα, όπως γνωρίζετε, για τις συμβάσεις έργου, που είναι καθαρές  όπως αυτές των γιατρών, δεν προβλέπεται η καταβολή δώρου εορτών και επιδομάτων αδείας. 
      Αντίθετα, σε περιπτώσεις που υποκρύπτεται εξαρτημένη σχέση εργασίας εκεί όντως υπάρχει ζήτημα. Το Υπουργείο κάνει με τη νομοθετική πρωτοβουλία που έχει  αναλάβει, τις απαραίτητες βελτιώσεις, έτσι ώστε να μην αδικούνται αυτοί που έχουν υπογράψει συμβάσεις έργου, αλλά στην ουσία παρέχουν εξαρτημένη σχέση εργασίας. 
      Ευχαριστώ.
      ΠΡΟΕΔΡΕΥΩΝ (Ευάγγελος Αργύρης): Και εμείς ευχαριστούμε. 
      Η Αντιπρόεδρος και Βουλευτής του Κομμουνιστικού Κόμματος Ελλάδος κ. Βέρα Νικολαΐδου έχει το λόγο για να αναπτύξει την ερώτησή της.
      ΒΕΡΑ ΝΙΚΟΛΑΪΔΟΥ (Ε’ Αντιπρόεδρος της Βουλής): Ευχαριστώ, κύριε Πρόεδρε.
      Κύριε Υφυπουργέ, δεν απαντάτε στα ερωτήματα που σας βάζουμε ή απαντάτε κατά τον γνωστό σας τρόπο, περιγραφικά και αναλύοντας το τι πολιτική θα ακολουθήσετε για άλλη μια φορά. Ουσιαστικά δεν διαφέρει καθόλου απ’ αυτό που έκανε και η προηγούμενη Κυβέρνηση σ’ αυτές τις περιπτώσεις. 
      Ούτε λίγο, ούτε πολύ, μας λέτε τώρα ότι οι γιατροί αυτοί –μόνο εκατομμυριούχους δεν τους ονομάσατε αν ασχολούνται με πολλά ταμεία, από εδώ και από εκεί- ξέρετε πολύ καλά ότι η πλειοψηφία ,αν όχι όλοι, είναι ένα κομμάτι από τους άνεργους γιατρούς που ψάχνουν δουλειά. Και είναι πολλοί αυτοί. Όμως, επειδή κάνατε μια προσπάθεια να αναλύσετε τι σημαίνει σύμβαση έργου, οι συγκεκριμένοι γιατροί και οδοντίατροι δουλεύουν στο ίδιο εργασιακό περιβάλλον όπως δουλεύουν και οι άλλοι γιατροί. Έχουν τις ίδιες συνθήκες, το ίδιο ωράριο, τις ίδιες υποχρεώσεις, μόνο που δεν αμείβονται και δεν έχουν τα ίδια δικαιώματα που έχουν οι υπόλοιποι. Δηλαδή, δεν δικαιούνται μια σειρά από επιδόματα, δεν δικαιούνται άδειες για παράδειγμα, ιατροφαρμακευτικής περίθαλψης, αν είναι άρρωστοι πρέπει να αποποιηθούν για κάποιο χρονικό διάστημα και της σύμβασης, δηλαδή, τους αφαιρείται από το μισθό. Αυτό δεν είναι αδικία; 
      Εν πάση περιπτώσει, το νόμο αυτό τον έφερε η προηγούμενη Κυβέρνηση του ΠΑ.ΣΟ.Κ., δεν το φέραμε εμείς. Απλά η Νέα Δημοκρατία πάτησε πάνω σε αυτόν τον τροποποίησε μια, δύο τρεις φορές και έχουμε αυτούς τους συγκεκριμένους εργαζόμενους να δουλεύουν περισσότερο από πέντε έξι χρόνια. Αυτή τη στιγμή, αν λήξουν οι συμβάσεις το Μάρτιο τα πεντέμισι εκατομμύρια ασφαλισμένων και συνταξιούχων που επικαλεστήκατε θα μείνουν στο αέρα. 
      
      (SS)
      (1ΕΡ)
      Διότι, ήδη υπάρχουν κενά. Ήδη υπάρχουν κενά στην λειτουργία της πρωτοβάθμιας φροντίδας υγείας και είναι πραγματικά πολύ ευτυχές το γεγονός ότι εδώ είναι και η Υπουργός Υγείας γιατί το θέμα αυτό, μπορεί τυπικά να ανήκει στο δικό σας το Υπουργείο, ουσιαστικά όμως, είναι ένα κομμάτι της πρωτοβάθμιας υγείας και πρέπει η Κυβέρνηση συνολικά να δεί το θέμα. Δεν μπορούν να αποδυναμωθούν τα διάφορα ΙΚΑ στις γειτονιές και μάλιστα στις λαϊκές γειτονιές, όπως είναι για παράδειγμα η Β΄ Πειραιά. Εκεί δεν μπορούν να λειτουργήσουν ούτε οι διοικητικές υπηρεσίες και το ξέρετε, ούτε  οι ιατρικές υπηρεσίες. Γι’ αυτό και τα αιτήματά μας είναι πολύ συγκεκριμένα. 
      Εμείς λέμε βρείτε τον τρόπο να διασφαλιστεί και να μην απολυθεί κανείς απ’ αυτούς που δουλεύουν. Δεν λέει τίποτε, το είδαμε και στους διοικητικούς! Διώξατε όλα τα STAGE και τώρα παίρνετε μια νέα σειρά συμβασιούχων. Δεν μπορεί να συνεχιστεί αυτή η κατάσταση. Πρέπει λοιπόν να υπάρξει μονιμοποίηση και των γιατρών οδοντιατριάτρων και του υπόλοιπου  προσωπικού του ΙΚΑ για να έχουν μια σταθερή δουλειά και να μην ταλαιπωρούνται ούτε οι ασφαλισμένοι ούτε οι ίδιοι οι επιστήμονες της πρωτοβάθμιας φροντίδας υγείας. 
      Και από την άλλη, τι θα γίνει με αυτά που δεν παίρνουν; Το ωράριό τους είναι συγκεκριμένο και το ξέρετε. Θα εξακολουθήσει το ΙΚΑ να μην τους παρέχει όλα αυτά που δικαιούνται για την ίση δουλειά που προσφέρουν με τους υπόλοιπους συναδέλφους τους; Θα παρακαλούσα λοιπόν στη δευτερολογία σας, να είστε πιο συγκεκριμένος στα τρία συγκεκριμένα ερωτήματα που σας έχουμε υποβάλει. 
      ΠΡΟΕΔΡΕΥΩΝ (Ευάγγελος Αργύρης):  Ο κ. Υφυπουργός, έχει το λόγο.
      ΓΕΩΡΓΙΟΣ ΚΟΥΤΡΟΥΜΑΝΗΣ (Υφυπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε.
      Νομίζω, ότι ήμουν πολύ συγκεκριμένος στην απάντηση που έδωσα, γιατί σας είπα ότι οι συγκεκριμένοι γιατροί είναι ελεύθεροι επαγγελματίες, παρέχουν υπηρεσίες όχι  μόνο στους ασφαλισμένους του ΙΚΑ αλλά και στους ασφαλισμένους και άλλων ταμείων και βέβαια δεν υπάρχει ωράριο. Τις περισσότερες φορές δέχονται στο ιατρείο τους, δεν εργάζονται στο ΙΚΑ ή στις μονάδες πρωτοβάθμιας φροντίδας των ταμείων. Έχουν το ιατρείο τους και εκεί δέχονται τους πελάτες τους, δέχονται τους ασφαλισμένους του ΙΚΑ και με την έννοια αυτή δεν θα μπορούσε να υπάρχει μονιμοποίηση αυτών των κατηγοριών. Ήμουν πολύ σαφής.
      Επίσης, πρέπει να σας πω ότι κατανοούμε απόλυτα το πρόβλημα που υπάρχει με την ανεργία στο χώρο των νέων ιατρών κυρίως –αντίστοιχα προβλήματα έχουν και άλλοι επαγγελματίες και άλλοι επιστήμονες- σε κάθε περίπτωση δεν μπορεί να λύσει το πρόβλημα της ανεργίας των γιατρών, το ΙΚΑ ή τα ασφαλιστικά ταμεία. Έχουν προσλάβει γιατρούς όπως σας είπα και μόνιμους και με συμβάσεις ορισμένου χρόνου ή αορίστου χρόνου, έχουν κάνει και αυτές τις συμβάσεις τις συγκεκριμένες, οι οποίες εξυπηρετούν τις ανάγκες των ασφαλισμένων του κάθε ταμείου. 
      Γενικότερα όμως, θα συμφωνήσω σε ό,τι αφορά τις συμβάσεις εκείνες οι οποίες ουσιαστικά δεν είναι συμβάσεις έργου και είναι συμβάσεις με εξαρτημένη σχέση εργασίας και σ’ αυτή την κατεύθυνση υπάρχουν συγκεκριμένες επιλογές που έχει κάνει αυτή η Κυβέρνηση. 
      Πρώτον, σε ό,τι αφορά το Δημόσιο σας είπα ότι δεν υπάρχουν πλέον συμβάσεις έργου με φυσικά πρόσωπα. Και σωστά δεν υπάρχουν!  Γιατί είχαμε φτάσει στο σημείο ακόμη και το ΙΚΑ να απασχολεί διοικητικούς υπαλλήλους, να έχει συμβάσεις με πλήρες ωράριο και να υπάρχει διχογνωμία ανάμεσα στο ΙΚΑ και στον Οργανισμό Ασφάλισης Ελευθέρων Επαγγελματιών, ποιος ασφαλίζει τους συγκεκριμένους εργαζομένους. 
      Από την άλλη, στον ιδιωτικό τομέα, πράγματι υπάρχει καταστρατήγηση, πράγματι οι επιχειρήσεις προσπαθούν να αποφύγουν τις υποχρεώσεις τους γιατί ξέρουμε ότι οι εργαζόμενοι με μπλοκάκια έχουν λιγότερα δικαιώματα -δεν έχουν άδεια, δεν έχουν επιδόματα, δεν έχουν επίδομα ανεργίας- και θέλουμε να τους προστατεύσουμε. 
      Και σ’ αυτή την κατεύθυνση κινούνται οι ρυθμίσεις που θα καταθέσουμε με το νομοσχέδιο τις επόμενες ημέρες. Και λέμε σ’ αυτές τις ρυθμίσεις ότι ο εργαζόμενος που έχει σύμβαση έργου σ’ έναν εργοδότη περισσότερο από τρεις μήνες, μπορεί να μετατρέψει τη σύμβαση αυτή σε σύμβαση ορισμένου ή αορίστου χρόνου, σε σύμβαση δηλαδή εργασίας για να έχει πλήρη δικαιώματα. 
      Έχουμε επομένως εικόνα και στο δημόσιο και στον ιδιωτικό τομέα για το τι γίνεται. Όμως, θα επαναλάβω και πάλι, μη συγχέουμε αυτές τις συμβάσεις με τις συμβάσεις των ιατρών που πρέπει τα ασφαλιστικά ταμεία να κάνουν και δεν μπορεί π.χ. ο ΟΑΕΕ, δηλαδή ο Οργανισμός Ασφάλισης Ελευθέρων Επαγγελματιών να προσλάβει τέσσερις χιλιάδες εκατό γιατρούς μόνιμους τη στιγμή που θα πρέπει να εξυπηρετεί ανάγκες συμπολιτών μας ασφαλισμένων σε απομακρυσμένες περιοχές, όπου ο κάθε γιατρός που έχει κάνει τη σύμβαση με τον ΟΑΕΕ, ενδέχεται να εξυπηρετεί δέκα ασφαλισμένους την εβδομάδα. Γι’ αυτή την εξυπηρέτηση, γι’ αυτό το έργο που παρέχουν οι γιατροί, δεν είναι δυνατόν να υπάρξει οποιαδήποτε αλλαγή της εργασιακής τους σχέσης. 
      Ευχαριστώ.
      ΠΡΟΕΔΡΕΥΩΝ (Ευάγγελος Αργύρης):  Και εμείς ευχαριστούμε τον κ. Γεώργιο Κουτρουμάνη, Υφυπουργό Εργασίας και Κοινωνικής Ασφάλισης.
      Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη  συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στους χώρους του Μεγάρου της Βουλής των Ελλήνων, σαράντα τέσσερις μαθητές και μαθήτριες και δύο εκπαιδευτικοί-συνοδοί τους από το πρώτο τμήμα του 2ου Γενικού Λυκείου Καματερού.
      Η Βουλή σας καλοσωρίζει.
      ( Χειροκροτήματα απ’ όλες τις πτέρυγες της Βουλής )
      Και να ενημερώσουμε τους μαθητές και τις μαθήτριες ότι οι εργασίες της Βουλής αυτή τη στιγμή είναι κοινοβουλευτικός έλεγχος και είναι στην Αίθουσα οι Βουλευτές που ρωτούν τους αντίστοιχους Υπουργούς γι’ αυτό βλέπετε να είναι τόσοι λίγοι μέσα στην Αίθουσα.
      Συνεχίζουμε με την υπ’ αριθμ. 470/22-2-2010 Επίκαιρη Ερώτηση της Βουλευτού του Λαϊκού Ορθόδοξου Συναγερμού κ. Ουρανίας Παπανδρέου-Παπαδάκη προς την Υπουργό Υγείας και Κοινωνικής Αλληλεγγύης, σχετικά με τη δημιουργία νέου νοσοκομείου Χαλκίδας κ.λπ..
      Η ερώτηση έχει ως εξής: «Μεγάλη είναι η καθυστέρηση στις εργασίες δόμησης του νέου νοσοκομείου Χαλκίδας και συνεχής η αναβλητικότητα, γεγονός που δημιουργία τεράστια αισθήματα ανασφάλειας σε όλους τους Ευβοείς. Η θεμελίωση του έργου τον περασμένο Μάιο από την προηγούμενη κυβέρνηση, είχε ως στόχο να δημιουργήσει και πάλι φρούδες ελπίδες στους κατοίκους. Ο χώρος του πρώην πεδίου βολής δεν έχει παραχωρηθεί οριστικά από το Υπουργείο Εθνικής Άμυνας, ενώ και το Υπουργείο Περιβάλλοντος δεν τείνει να προχωρήσει στη σύνταξη των όρων δόμησης του έργου και τη δημοσίευσή τους στην Εφημερίδα της Κυβερνήσεως. Φαίνεται πως το πραγματικό πρόβλημα εκτός της έλλειψης πολιτικής βούλησης είναι η αδυναμία χρηματοδότησης του έργου και πίστωσης 8 εκατομμυρίων ευρώ, ποσού που δείχνει να μην ανταποκρίνεται στις δυνατότητες του κρατικού ταμείου. Πέραν αυτών πληρώνουμε 107.000 ευρώ το μήνα σε τεχνική εταιρεία ως ποινική ρήτρα μετά τη σύμβαση που είχε υπογραφεί. Συνεπώς ερωτάται η κυρία Υπουργός:
      1. Γιατί τόση καθυστέρηση για την επίλυση ενός τόσο σοβαρού ζητήματος, που απασχολεί ολόκληρη την Εύβοια;
      2. Μήπως τελικά ο πραγματικός λόγος της καθυστέρησης είναι η αδυναμία χρηματοδότησης του εν λόγω έργου, τώρα που πληρώνει το ελληνικό κράτος και την μηνιαία ποινική ρήτρα;»
      Την ερώτηση θα απαντήσει η Υπουργός Υγείας και Κοινωνικής Αλληλεγγύης κ. Μαριλίζα Ξενογιαννακοπούλου.
      ( GK )
      
      (1SS) 
      ΜΑΡΙΛΙΖΑ ΞΕΝΟΓΙΑΝΝΑΚΟΠΟΥΛΟΥ (Υπουργός Υγείας και Κοινωνικής Αλληλεγγύης): Ευχαριστώ, κύριε Πρόεδρε. 
       Γνωρίζω πολύ καλά την αγωνία και το ενδιαφέρον της αγαπητής συναδέλφου που έχει εκφραστεί επανειλημμένα σε αυτή την Αίθουσα, όπως και των άλλων συναδέλφων που προέρχονται από την Εύβοια από όλα τα Κόμματα της Βουλής. 
      Η πραγματικότητα είναι ότι έχει δίκιο ο λαός της Εύβοιας να έχει αγανάκτηση και αγωνία, γιατί τα προηγούμενα χρόνια και ιδιαίτερα κατά την περίοδο διακυβέρνησης της Νέας Δημοκρατίας υπήρξε διγλωσσία και εμπαιγμός και στα δύο θέματα και στο οικονομικό και στην αδειοδότηση. 
      Όπως γνωρίζετε, από το 2007 εκκρεμεί αυτή η περίφημη Κοινή Υπουργική Απόφαση στα συρτάρια του τότε Υπουργού Περιβάλλοντος, Χωροταξίας και Δημοσίων Έργων και από την άλλη, ενώ βλέπαμε να γίνεται θεμελίωση –όπως κι εσείς είπατε προεκλογικά- του Νοσοκομείου, όπως είχα την ευκαιρία να σας ξαναπώ, δεν είχαν εξασφαλιστεί και οι επαρκείς πιστώσεις γι’ αυτό το έργο. 
      Πού βρισκόμαστε τώρα; Από την πρώτη μέρα που αναλάβαμε –και μπορώ να σας πω και την ημερομηνία- από τις 16 Οκτωβρίου 2009, από την πλευρά μας ως Υπουργείο Υγείας ανανεώσαμε το ενδιαφέρον μας γι’ αυτή την υπόθεση, προκειμένου να επιταχυνθεί η υπογραφή της Κοινής Υπουργικής Απόφασης και μάλιστα και προς το Υπουργείο Περιβάλλοντος, καθώς με τη νέα κυβερνητική διάταξη έχει πλέον συναρμοδιότητα γι’ αυτό το θέμα. 
      Είμαστε σε πολύ καλό δρόμο και θέλω να σας το πω αυτό. Ήδη απήντησε γι’ αυτό το θέμα και ο Υφυπουργός Περιβάλλοντος κ. Θάνος Μωραΐτης στις 5 Φεβρουαρίου, πάλι κατά τη διάρκεια του κοινοβουλευτικού ελέγχου, όπου από την πλευρά τους διαβεβαίωσε την ενιαία κυβερνητική θέση να προχωρήσει γρήγορα η υπογραφή της Κοινής Υπουργικής Απόφασης και όπως δήλωσαν είναι στο τελικό στάδιο, όπου γίνονται κάποιες τεχνικές προσεγγίσεις, προκειμένου να υπογραφεί και έτσι –με αυτό τον τρόπο τουλάχιστον- να ανοίξει το νόμιμο πλαίσιο για την έναρξη των εργασιών. 
      Ταυτόχρονα, θέλω επίσης για το οικονομικό σκέλος να σας ενημερώσω ότι από την πλευρά μας αυτό που επιδιώκουμε είναι να μπορέσουμε τώρα που αναθεωρείται το Ε.Σ.Π.Α. –γιατί όπως ξέρετε κατ’ αρχήν το πρόβλημα ήταν ότι είχε προβλεφθεί μόνο εθνική χρηματοδότηση και όπως φάνηκε δεν υπήρχε και η αντίστοιχη επάρκεια- όπου έχουμε ζητήσει και μια αύξηση των πιστώσεων για την ανάπτυξη των μονάδων υγείας, θέλω να σας διαβεβαιώσω ότι προτεραιότητά μας είναι και το ζήτημα του νέου Νοσοκομείου της Χαλκίδας, προκειμένου να έχει και τη νόμιμη αδειοδότηση και τις αναγκαίες πιστώσεις. 
      Ευχαριστώ πολύ. 
      ΠΡΟΕΔΡΕΥΩΝ (Ευάγγελος Αργύρης): Κι εμείς ευχαριστούμε την κυρία Υπουργό. 
      Η κυρία Ουρανία Παπανδρέου-Παπαδάκη, Βουλευτής του Λαϊκού Ορθόδοξου Συναγερμού στο Νομό Ευβοίας, έχει το λόγο. 
      ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ: Ευχαριστώ, κύριε Πρόεδρε.
      Κυρία Υπουργέ, με ικανοποίηση βέβαια –και αυτό το πίστευα- βλέπω ότι είστε πάρα πολύ ενημερωμένη για το Νοσοκομείο της Χαλκίδας. Εξάλλου εγώ από τον Οκτώβριο –μόλις έγινα Βουλευτής Ευβοίας- είχα καταθέσει και σε εσάς και σε συναρμόδια Υπουργεία ερωτήματα, για να πάρουμε τις απαντήσεις που ήθελα να έχω κι εγώ για να ξέρω και για να ενημερώνω τον ευβοϊκό λαό, αλλά και για να μάθει και ο ευβοϊκός λαός επιτέλους τι γίνεται με αυτό το Νοσοκομείο που πρέπει να σας πω ότι στη συνείδησή του είναι συνυφασμένο με το γιοφύρι της Άρτας και το θεωρεί ένα νοσοκομείο-φάντασμα. 
      Από εσάς, από τους συναρμόδιους, πήρα κάποιες απαντήσεις που απλώς επιβεβαίωναν ότι τα πράγματα είναι εκεί που τα ξέραμε. Διότι πρέπει να γνωρίζουμε ότι το Νοσοκομείο της Χαλκίδας, κυρία Υπουργέ –αν είναι δυνατόν!- έχει θεμελιωθεί δύο φορές από τον πρώην Πρωθυπουργό τον κ. Σημίτη και από τον κ. Αβραμόπουλο πέρυσι το Μάιο. Και τις δύο φορές έχουν χαθεί οι θεμέλιοι λίθοι! Αντιλαμβάνεστε, λοιπόν, τι αξιοπιστία μπορεί να έχει πλέον το κράτος απέναντι σε αυτόν τον Ευβοέα. 
      Σήμερα, όμως, κυρία Υπουργέ, εγώ επανέρχομαι –παρά το γεγονός ότι εσείς δεν μου απαντήσατε, εγώ δεν διαμαρτύρομαι γι’ αυτό, διότι αν είχατε κάτι καλό, θα μου απαντούσατε κι εσείς θέλετε να μου απαντήσετε- με μια ερώτησή μου, γιατί πλέον διαπιστώνουμε ότι εκτός από τον εμπαιγμό και την κοροϊδία συντελείται σήμερα και ένα οικονομικό έγκλημα εις βάρος –όχι του ευβοϊκού λαού- του Έλληνα φορολογούμενου και μάλιστα σε μια εποχή που ξέρουμε οικονομικά πόσο άσχημα είναι τα πράγματα για τη χώρα μας. 
      Αυτό δεν το λέω μόνο εγώ από υπερβάλλοντα ζήλο ή αγάπη για τον τόπο μου, για την Εύβοια. Υπάρχει και στα καθημερινά δημοσιεύματα στον Τύπο αλλά και στα ραδιόφωνα της Εύβοιας, ότι δηλαδή εμείς πλέον είμαστε υποχρεωμένοι κάθε μήνα να πληρώνουμε ρήτρες στην κατασκευάστρια εταιρεία –που απ’ ό,τι εγώ πληροφορήθηκα, συγκεκριμένη εταιρεία κατασκευάζει πλέον όλη την Ελλάδα- να μην ξέρουμε πόσο καιρό ή πόσα χρόνια θα τις πληρώνουμε ακόμη, για ένα νοσοκομείο που –όπως σας είπα- είναι στα χαρτιά και για εμάς όλους είναι ένα νοσοκομείο-φάντασμα.
      Θα μου επιτρέψετε, λοιπόν, να σας διαβάσω τι γράφει το Φεβρουάριο μια από τις μεγάλης κυκλοφορίας εφημερίδες στην Εύβοια: «Η ΑΚΤΩΡ κάθεται και κερδίζει. Ζητά αποζημίωση 107.000 ευρώ το μήνα», Πανευβοϊκό Βήμα: «Αποζημίωση 107.000 ευρώ το μήνα από το κράτος ζητά η ΑΚΤΩΡ».
      Επιβεβαιώνεται, λοιπόν, η κοροϊδία που υφιστάμεθα και υπάρχουν και πάρα πολλά άλλα δημοσιεύματα του ευβοϊκού Τύπου, τα οποία θα ήθελα να τα καταθέσω στα Πρακτικά της Βουλής. 
      (Στο σημείο αυτό η Βουλευτής κυρία Ουρανία Παπανδρέου-Παπαδάκη καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
      Εγώ, κυρία Υπουργέ, σήμερα θέλω από εσάς να διαβεβαιώσετε το Σώμα στη Βουλή, να διαβεβαιώσουμε τον ευβοϊκό, αλλά κυρίως τον ελληνικό λαό –γιατί εγώ δεν θα ήθελα να έχω ουδεμία πολιτική ευθύνη πλέον σαν Βουλευτής του Κοινοβουλίου σε αυτό το πολιτικό έγκλημα που συντελείται- και να απαντηθεί το εξής: 
      Πληρώνουμε ρήτρες στον ΑΚΤΩΡΑ; Από πότε τις πληρώνουμε; Πόσο καιρό θα τις πληρώνουμε και τι πρόκειται πλέον να γίνει; Νομίζω ότι το θέμα είναι πλέον εντελώς δικό σας να δώσετε σήμερα, τώρα, τη λύση που περιμένουμε. 
      Ευχαριστώ πολύ. 
      (Χειροκροτήματα από την πτέρυγα του Λαϊκού Ορθόδοξου Συναγερμού)
      ΠΡΟΕΔΡΕΥΩΝ (Ευάγγελος Αργύρης): Η Υπουργός Υγείας και Κοινωνικής Αλληλεγγύης κ. Μαριλίζα Ξενογιαννακοπούλου έχει το λόγο για να δευτερολογήσει. 
      ΜΑΡΙΛΙΖΑ ΞΕΝΟΓΙΑΝΝΑΚΟΠΟΥΛΟΥ (Υπουργός Υγείας και Κοινωνικής Αλληλεγγύης): Ευχαριστώ, κύριε Πρόεδρε.
      Κατ’ αρχήν, αγαπητή συνάδελφε, με τον κοινοβουλευτικό έλεγχο και εμάς μας βοηθάτε. Μας βοηθάτε γιατί αναδεικνύετε πολλές πτυχές των προβλημάτων και έτσι και εμείς γινόμαστε καλύτεροι στην άσκηση της πολιτικής. 
      Θέλω, λοιπόν, να επαναλάβω δυο πράγματα με απόλυτη σαφήνεια. Πρώτα απ’ όλα ότι έχουμε μια δέσμευση να προχωρήσουμε γρήγορα και αυτό δεν το λέμε απλώς εμείς, από την πλευρά του Υπουργείου Υγείας. Όπως σας είπα, ήταν από την πρώτη εβδομάδα ένα από τα πρώτα έγγραφα που έφυγε. Ήταν η υπόθεση με ημερομηνία 16 Οκτωβρίου 2009, για να μπορέσει να επιταχυνθεί η διαδικασία της αδειοδότησης για το νέο Νοσοκομείο της Χαλκίδας. 
      Είναι μια δέσμευση και από την πλευρά της συναδέλφου, της Υπουργού Περιβάλλοντος, η οποία διατυπώθηκε επισήμως εδώ, από τα έδρανα της Κυβέρνησης στη Βουλή, στις 5 Φεβρουαρίου. Όπως σας είπα, είναι στο τελικό στάδιο, για να υπάρξει η συνυπογραφή της αναγκαίας αυτής Κοινής Υπουργικής Απόφασης και σε συνεργασία με τον Υπουργό Υποδομών που έχει πλέον την εποπτεία για τη ΔΕΠΑΝΟΜ.
      Άρα, λοιπόν, υπάρχει μια πλήρης σύμπνοια και δέσμευση και των τριών Υπουργείων σε αυτή την κατεύθυνση. 
      ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ: Κυρία Υπουργέ, ρήτρες πληρώνουμε; 
      ΜΑΡΙΛΙΖΑ ΞΕΝΟΓΙΑΝΝΑΚΟΠΟΥΛΟΥ (Υπουργός Υγείας και Κοινωνικής Αλληλεγγύης): Από εκεί και πέρα, για το ειδικό θέμα που θέσατε, θέλω επίσης να σας διαβεβαιώσω ότι θα καταβληθεί όλη η προσπάθεια, προκειμένου να προασπιστεί το δημόσιο συμφέρον σε αυτή την υπόθεση. Σε αυτό θέλω να σας διαβεβαιώσω. 
      Ευχαριστώ πάρα πολύ. 
      ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ: Κυρία Υπουργέ, θέλω να σας ευχαριστήσω για την απάντησή σας. Όμως, αυτό το θέμα με τις ρήτρες θα το παρακολουθώ και θα επανέλθω.
      ΠΡΟΕΔΡΕΥΩΝ (Ευάγγελος Αργύρης):  Κυρία Παπανδρέου, δεν έχετε το λόγο. 
      ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ: Δεν μπορεί ο ελληνικός λαός να πληρώνει έτσι χρήματα! Ας βρεθούν οι υπεύθυνοι και ας τα πληρώσουν αυτοί, κυρία Υπουργέ! 
      Σας ευχαριστώ, κύριε Πρόεδρε. 
      ΠΡΟΕΔΡΕΥΩΝ (Ευάγγελος Αργύρης): Προχωρούμε στις επίκαιρες ερωτήσεις δεύτερου κύκλου.
      Θα συζητηθεί η με αριθμό 468/22.2.2010 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Ελένης Τσιαούση προς τον Υπουργό Εργασίας και Κοινωνικής Ασφάλισης σχετικά με την κατάργηση απαλλαγής-εξαίρεσης από την ασφάλιση του Οργανισμού Ασφάλισης Ελευθέρων Επαγγελματιών στους νέους επιχειρηματίες των παραμεθορίων περιοχών κ.λπ.. 
      Η ερώτηση της κυρίας συναδέλφου έχει ως εξής:
      «Με την υπ’ αριθμ.113/24.11.2009 ο Οργανισμός Ασφάλισης Ελευθέρων Επαγγελματιών κατάργησε την απαλλαγή-εξαίρεση από την ασφάλιση στον Ο.Α.Ε.Ε. που χορηγούνταν σε επαγγελματίες, σύμφωνα με το ν. 3050/2002. 
      
      (SM)
      (GK)
      Κύριε Υπουργέ
      Θεωρώ άδικη την εφαρμογή της εγκυκλίου 119 στους ντόπιους νέους επιχειρηματίες οι οποίοι διευκολύνουν τη διαβίωση του τοπικού πληθυσμού στις απομακρυσμένες και δυσπρόσιτες περιοχές της ελληνικής επαρχίας, όπου ουσιαστικά ασκούν επιχειρηματική δραστηριότητα προς όφελος των αναγκών της τοπικής κοινωνίας. 
      Επίσης θεωρώ άδικο να αντιμετωπίζονται οι επαγγελματίες, που έχουν αποδείξει εδώ και πολλά χρόνια, ότι αξιοποιούν και σέβονται με τον καλύτερο δυνατό τρόπο, τα κίνητρα που προσέφερε μέχρι σήμερα το άρθρο 9 του νόμου 3050/02, ως ισότιμη με τους «ευκαιριακούς»  επιχειρηματίες. 
      Επιπλέον πολλοί από τους επαγγελματίες που πλήττονται από τη συγκεκριμένη εγκύκλιο ασκούν το επάγγελμά τους για μικρό χρονικό διάστημα. Κατόπιν τούτων Ερωτάστε:
      Ποια μέτρα τροποποιήσεις της εγκυκλίου 119/24-11-2009 του ΟΑΕΕ προτίθεστε να λάβετε για την απαλλαγή- εξαίρεση  από την ασφάλιση του ΟΑΕΕ των πραγματικά ντόπιων επιχειρηματιών-επαγγελματιών που δραστηριοποιούνται επιχειρηματικά εδώ και χρόνια σε παραμεθόριες περιοχές μικρού πληθυσμού;».
      Θα απαντήσει ο Υφυπουργός Εργασίας και Κοινωνικής Ασφάλισης κ. Γεώργιος Κουτρουμάνης .
       ΓΕΩΡΓΙΟΣ ΚΟΥΤΡΟΥΜΑΝΗΣ (Υφυπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε.
      Κυρία συνάδελφε, είναι αλήθεια ότι με την εγκύκλιο αυτή έχει δημιουργηθεί μια μεγάλη σύγχυση στους  επαγγελματίες που δραστηριοποιούνται σε περιοχές κάτω των 2000 κατοίκων. 
      Γι’ αυτό ζητήσαμε από τη διοίκηση του Οργανισμού Ασφάλισης Ελεύθερων Επαγγελματιών να επανέλθει με νέα εγκύκλιο για να αποσαφηνίσει το πλαίσιο, έτσι  ώστε να μην υπάρχει αυτό το πρόβλημα που δημιουργήθηκε. 
      Με τη δεύτερη εγκύκλιο η οποία δόθηκε  σε υπηρεσίες του ΟΑΕΕ στις 22 Δεκεμβρίου του 2009, προκύπτει ξεκάθαρα ποιες επιχειρήσεις  έτσι και αλλιώς δεν αλλάζουν ασφαλιστικό φορέα και ποιοι επαγγελματίες  δεν αλλάζουν ασφαλιστικό φορέα. Είναι σαράντα είδη επιχειρήσεων οι οποίες παραμένουν στον ΟΓΑ. Πρόκειται για τα καφενεία, για τις καφετέριες, για τα κουρεία, για τα παντοπωλεία, για τα μπάρ, για τα σούπερ μάρκετ  που λειτουργούν σε αυτές τις περιοχές και οι οποίες έτσι και αλλιώς απαλλάσσονται από την ασφάλιση του ΟΓΑ με την προϋπόθεση ότι το ετήσιο καθαρό φορολογητέο εισόδημα δεν υπερβαίνει τα 16.500 ευρώ, δηλαδή τα 500 ημερομίσθια του ανειδίκευτου εργάτη. Αυτοί παραμένουν στον ΟΓΑ,
      Εκείνο που, επίσης, διευκρινίστηκε είναι ότι οι άλλοι επαγγελματίες οι οποίοι από τη φύση της δραστηριότητας και του επαγγέλματος μπορούν να δραστηριοποιούνται στην ευρύτερη περιοχή, δεν είναι δυνατόν να ασφαλίζονται στον ΟΓΑ. 
       Ένα παράδειγμα θα σας αναφέρω. Λογιστές, συνεργεία καθαρισμού, υδραυλικοί, ηλεκτρολόγοι, αλουμινοκατασκευές, τέτοιου είδους επιχειρήσεις που έχουν την έδρα ενδεχόμενα σε περιοχές κάτω των 2000 κατοίκων, όμως δραστηριοποιούνται στην ευρύτερη περιοχή και πολλές φορές στα πλησιέστερα αστικά κέντρα δεν είναι δυνατόν να ασφαλιστούν στον ΟΓΑ γιατί υπάρχει και θέμα   αθέμιτου ανταγωνισμού μεταξύ των επαγγελματιών των κατηγοριών αυτών. 
      Βεβαίως υπάρχουν και μικροεπαγγελματίες οι οποίοι δεν έχουν ως κύριο επάγγελμα αυτό του υδραυλικού ή του ηλεκτρολόγου, είναι κατά κύριο επάγγελμα αγρότες και ασκούν παράλληλα και μία τέτοια δραστηριότητα. Και αυτά είναι θέματα που πρέπει να επανεξετάσουμε και τα επανεξετάζουμε. 
      Τις τελευταίες δεκαπέντε ημέρες οι  υπηρεσίες του Υπουργείου σε συνεργασία με τις υπηρεσίες του ΟΓΑ και του Οργανισμού Ασφάλισης Ελεύθερων Επαγγελματιών, επανεξετάζουν αυτό πλαίσιο έτσι ώστε να μην υπάρξουν αδικίες, να μην υποχρεωθούν σε κλείσιμο κάποιας μικροεπιχείρησης -που όπως είπα πριν ασκείται ως δεύτερο επάγγελμα και όχι ως κύριο- έτσι ώστε να μην περιοριστεί η όποια επιχειρηματικότητα σε αυτές τις περιοχές, γιατί στόχος μας είναι να ενισχύσουμε τις επιχειρήσεις που λειτουργούν και δραστηριοποιούνται σε περιοχές κάτω των 2000 κατοίκων ειδικά στις παραμεθόριες περιοχές, αλλά και σε περιοχές κάτω των 1000 κατοίκων, όπως προβλέπει ο νόμος για ορισμένους νομούς ή των 3100 κατοίκων όπως προβλέπεται για τα νησιά μας.
      Ευχαριστώ. 
      ΠΡΟΕΔΡΕΥΩΝ (Ευάγγελος Αργύρης):  Η Ελένη Τσιαούση Βουλευτής του ΠΑ.ΣΟ.Κ έχει το λόγο, για να αναπτύξει την ερώτησή της σε ένα τόσο σημαντικό θέμα για την περιφέρεια. 
      Ορίστε, κυρία Τσιαούση, έχετε το λόγο. 
      ΕΛΕΝΗ ΤΣΙΑΟΥΣΗ: Κύριε Υπουργέ, κατ’ αρχήν θα πρέπει να σας πω ότι κατά βάση δεν διαφωνώ με την εγκύκλιο 119, γιατί πραγματικά τα προηγούμενα χρόνια υπήρξε μία ανεπανάληπτη καταστρατήγηση των διατάξεων του άρθρου 9 του νόμου 3050/02, οι οποίες αναφέρονται στην απαλλαγή από τις εισφορές  για τους ασφαλισμένους ή για τους επιχειρηματίες που δραστηριοποιούνται σε περιοχές κάτω των 2000 κατοίκων. 
      Και πραγματικά είναι ένα πάρα πολύ θετικό βήμα η νέα εγκύκλιος που έβγαλε ο Οργανισμός Ασφάλισης, μόνο που δεν καλύπτει με αυτά τα  σαράντα επαγγέλματα πραγματικά τη δική μας περιοχή. Και θα σας πω γιατί. Στο νομό Έβρου έχουμε 188 χωριά με τις πόλεις μαζί και την πρωτεύουσα, μόνο οκτώ εξ αυτών έχουν πληθυσμό πάνω από 200ο κατοίκους. Άρα και οι επαγγελματίες, οι αλουμινάδες, οι λογιστές που είναι σε ένα χωριό των τριακοσίων κατοίκων και δραστηριοποιούνται στην γύρω περιοχή, σίγουρα δεν έχουν καμία σχέση με τα αστικά κέντρα έτσι όπως τα εννοεί η εγκύκλιος. Άρα εξυπηρετούν πάλι χωριά των εκατό κατοίκων. 
       Στην πραγματικότητα η επαρχία ερημώνει μέρα με την ημέρα και με αυτήν εδώ την εγκύκλιο εάν συνεχίσει και δεν τροποποιηθεί –με κάποιες δικλίδες ασφαλείας- πραγματικά πιστεύω ότι θα ερημώσει ακόμα περισσότερο. Ξέρετε αυτά τα χωριά -τα μικρά τα δικά μας τα 150 περίπου που έχουν μέχρι 200 κατοίκους- έχουν ένα ή δύο καφενεία και το πολύ πολύ κανένα παντοπωλείο. 
      Στο χωριό μου για παράδειγμα το μοναδικό νεαρό ζευγάρι κρατάει το μοναδικό καφενείο του χωριού. Ξέρετε πόσο χρονών είναι το μοναδικό νεαρό ζευγάρι; Πενήντα και σαράντα χρονών. Είναι οι μοναδικοί νεαροί άνθρωποι. Να φύγουν λοιπόν, και αυτοί; Καφέ πίνει  ο πατέρας μου και ο πατέρας του καθενός από εμάς. 
      Στην ουσία  διευκολύνουν τη διαβίωση του ντόπιου πληθυσμού. Έχουμε ένα νησί τη Σαμοθράκη που όλη και όλη είναι 1800 ψυχές. Η Σαμοθράκη ξέρετε είναι βόρειο Αιγαίο. Η τουριστική περίοδος κρατάει μόνο δύο μήνες. Αναρωτιέται ο οργανισμός Ασφάλισης Ελευθέρων Επαγγελματιών τους υπόλοιπους δέκα μήνες πώς διαβιώνουν αυτοί οι άνθρωποι;
      Πραγματικά θεωρώ στις παραμεθόριες περιοχές ότι είναι επιτακτική η ανάγκη όχι μόνο να διατηρήσουμε τον ντόπιο πληθυσμό, αλλά και να τον αυξήσουμε. Να σκεφθείτε ότι ο Έβρος και η Σαμοθράκη, υπέστησαν φοβερές καταστροφές, γεγονός που το διαπίστωσε και το κυβερνητικό κλιμάκιο που επισκέφθηκε πρόσφατα το νομό.
      Πιστεύω ότι η στήριξη αυτών των επαγγελματιών είναι επιτακτική θα δώσει και οφέλη όχι μόνο στην τοπική οικονομία, αλλά και στην εθνική οικονομία μακροπρόθεσμα. Όπως είπα προηγουμένως με κάποιες δικλίδες ασφαλείας και γι’΄αυτούς που δεν συμπεριλαμβάνονται στα σαράντα επαγγέλματα που αναφέρει η εγκύκλιος θα μπορούσε εάν παραδείγματος χάριν το 60% των καταγεγραμμένων εσόδων προέρχεται από κίνηση στον ντόπιο πληθυσμό –και αυτό είναι κάτι που μπορεί να ελεγχθεί από τη Δ.Ο.Υ και από τον Οργανισμό Ασφάλισης- αυτό και μόνο είναι ο πιο αξιόπιστος και ο πιο αξιοκρατικός τρόπος που αποδεικνύει ότι αυτοί πράγματι δρουν στην τοπική κοινωνία και δεν είναι ευκαιριακοί επαγγελματίες. 
      Ευχαριστώ.
      ΠΡΟΕΔΡΕΥΩΝ (Ευάγγελος Αργύρης):   Κύριε Υπουργέ, επειδή είναι πάρα πολύ σημαντικό το θέμα σας ακούει όλη η Ελλάδα αυτή τη στιγμή και αυτό αφορά και πολλούς μικρούς αγρότες οι οποίοι ασκούν μεταποιητική δραστηριότητα κάνοντας το αγροτικό επάγγελμα. Άρα θέλει λίγο προσοχή. 
      Ορίστε ,κύριε Υφυπουργέ, έχετε το λόγο. 
       ΓΕΩΡΓΙΟΣ ΚΟΥΤΡΟΥΜΑΝΗΣ (Υφυπουργός Εργασίας και Κοινωνικής Ασφάλισης):  Θα συμφωνήσω κύριε Πρόεδρε, ότι πράγματι είναι ένα πολύ σημαντικό θέμα που αφορά δεκάδες χιλιάδες επαγγελματίες αυτών των περιοχών. Παράλληλα όμως θα πω ότι είναι ένα θέμα ιδιαίτερα δύσκολο να γίνει η οριοθέτηση  ποιος ουσιαστικά έχει τη δραστηριότητα και περιορίζεται σε αυτές τις περιοχές, ποιος καταστρατηγεί το νόμο και δηλώνει έδρα ένα χωριό, απλά και μόνο να αποφύγει την ασφάλισή του στον Οργανισμό Ελευθέρων Επαγγελματιών. 
      (DP)
      
      (1SM)
Γιατί γνωρίζετε πολύ καλά ότι αν κάποιος ασφαλίζεται στον ΟΓΑ πληρώνει 450 ευρώ περίπου το χρόνο, το δημόσιο καταβάλλει ένα διπλάσιο ποσό, προκειμένου να συμπληρώσει την ασφάλισή του, δηλαδή 900 ευρώ το χρόνο, ενώ στην περίπτωση που ασφαλίζεται στον Οργανισμό Ασφάλισης Ελεύθερων Επαγγελματιών πληρώνει εξ ολοκλήρου την εισφορά ο επαγγελματίας που είναι 4.500 ευρώ το χρόνο. Είναι μεγάλη η διαφορά στο ασφάλιστρο, γι’ αυτό εξάλλου υπάρχει και μεγάλη πίεση από τους επαγγελματίες σε αυτές τις περιοχές να παραμείνουν στον ΟΓΑ. 
      Οι ασάφειες, βέβαια, που έχει το νομοθετικό πλαίσιο και ταυτόχρονα η μη παρακολούθηση της ασφάλισης και σε αυτές και σε άλλες περιοχές έχει οδηγήσει στο αποτέλεσμα να έχουμε πάνω από εκατό χιλιάδες εντελώς ανασφάλιστους. Δηλαδή, να είναι επαγγελματίες που δραστηριοποιούνται σε αυτές τις περιοχές και να μην είναι ασφαλισμένοι ούτε στον ΟΓΑ, ούτε στον Οργανισμό Ασφάλισης Ελεύθερων Επαγγελματιών.
       Εμείς, παρά τη δυσκολία που έχει το θέμα, όπως σας είπα, είμαστε αποφασισμένοι να το αντιμετωπίσουμε και βέβαια, δεν μπορεί με ένα τρόπο να αντιμετωπιστεί το πρόβλημα στο 100%, θα υπάρξουν προβλήματα, τα οποία θα παρακολουθούμε συνέχεια. Οριστική λύση θα υπάρξει με το νέο ασφαλιστικό νόμο γιατί, εκτός απ’ αυτή τη περίπτωση που αφορά τις περιοχές κάτω από δύο χιλιάδες κατοίκους, υπάρχουν ασαφή ασφαλιστικά όρια μεταξύ και άλλων ταμείων, όπως του Ι.Κ.Α. και του ΟΑΕΕ, του Ι.Κ.Α. και του ΟΓΑ. 
      Θα πω, για παράδειγμα, ότι έχουμε αυτή τη στιγμή περίπου είκοσι πέντε χιλιάδες εργαζόμενους σε επιχειρήσεις, οι οποίες έχουν ως αντικείμενο τη μεταποίηση αγροτικών προϊόντων και ο ΟΓΑ δεν μπορεί να παρακολουθήσει την ασφάλιση και πρόσφατα, όταν κάναμε έλεγχο, διαπιστώσαμε ότι το 90% αυτών των εργαζομένων είναι ανασφάλιστοι. Δεν είναι ούτε στον ΟΓΑ, ούτε στο Ι.Κ.Α.. Στερούνται δικαιωμάτων και από τον ΟΓΑ και βέβαια, όσοι έχουν εξαρτημένη σχέση εργασίας δεν έχουν τη δυνατότητα να πάρουν ούτε δώρα, ούτε να έχουν παροχές μητρότητας. Αυτά είναι θέματα τα οποία μας απασχολούν και θα τα ρυθμίσουμε το επόμενο διάστημα.
      Να επαναλάβω, όμως, κάτι και θα το πω κατηγορηματικά, για να μην υπάρχει αυτή η σύγχυση. Μου αναφέρατε το παράδειγμα του καφενείου. Εκεί δεν υπάρχει ζήτημα. Σας είπα και πριν ότι σαράντα ειδών επιχειρήσεις έτσι και αλλιώς είναι εκτός της οποιασδήποτε αλλαγής. Η όποια παρέμβαση θα κάνουμε δεν αφορά αυτές τις κατηγορίες. Δεν αφορά τα αρτοποιεία, τα καφενεία, τις καφετέριες, τα κηροπλαστεία, τα κομμωτήρια, τα κουρεία, τα κρεοπωλεία. Να μην τα πω τώρα όλα. Τα αναφέρει η εγκύκλιος, την οποία θα καταθέσω για να υπάρχει στα Πρακτικά της Βουλής. 
      Ωστόσο εκεί έχει δημιουργηθεί μία σύγχυση από τον τρόπο που λειτουργούν σε ορισμένες περιοχές οι υπηρεσίες του ΟΑΕΕ και θα επανέλθουμε και με νέα εγκύκλιο για να ξεκαθαρίσουμε ότι τουλάχιστον γι’ αυτούς δεν υπάρχει ζήτημα αλλαγής στο ασφαλιστικό τους καθεστώς. 
      Μελετάμε το άλλο θέμα με την ευαισθησία, την οποία και εσείς επισημάνατε, ότι πρέπει να δούμε ειδικά τις παραμεθόριες περιοχές. 
      Όμως, σε κάθε περίπτωση θέλω να επαναλάβω ότι στις περιοχές που απέχουν πολλά χιλιόμετρα από τα αστικά κέντρα, αυτό που συμβαίνει με την καταστρατήγηση που έχουν κάνει ορισμένοι επαγγελματίες να δραστηριοποιούνται κατ’ εξοχήν στα αστικά κέντρα και να δηλώνουν το σπίτι ή την αποθήκη που έχουν στο χωριό για να αποφύγουν την ασφάλιση, δεν θα συνεχιστεί για να μπορέσει και ο ΟΑΕΕ να έχει τα έσοδα, αλλά κυρίως να μην υπάρχει αδικία μεταξύ των επαγγελματιών. Να μην είμαστε, δηλαδή, αυστηροί σε αυτούς που είναι ειλικρινείς και ελαστικοί σε αυτούς που δηλώνουν έδρα διαφορετική, προκειμένου να αποφύγουν την ασφάλιση και τις υποχρεώσεις τους. 
      Ευχαριστώ πολύ. 
      (Στο σημείο αυτό ο Υφυπουργός Εργασίας και Κοινωνικής Ασφάλισης κ. Γεώργιος Κουτρουμάνης καταθέτει για τα Πρακτικά την προαναφερθείσα εγκύκλιο, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
      ΠΡΟΕΔΡΕΥΩΝ (Ευάγγελος Αργύρης): Και εμείς ευχαριστούμε. 
      Μόνο που πρέπει να διορθώσουμε, κυρία συνάδελφε, στα Πρακτικά ότι άνθρωποι σαράντα και πενήντα χρονών δεν είναι γέροι, είναι νέοι ακόμη. 
      ΕΛΕΝΗ ΤΣΙΑΟΥΣΗ: Μα, είπα ότι είναι το μοναδικό νεαρό ζευγάρι που έχουμε. 
      ΠΡΟΕΔΡΕΥΩΝ (Ευάγγελος Αργύρης): Κύριε Υφυπουργέ, βλέπω ότι έχετε την τιμητική σας σήμερα εδώ. Υπάρχουν για εσάς και άλλες ερωτήσεις εδώ. 
      Κύριοι συνάδελφοι, η επίκαιρη ερώτηση με αριθμό 474/22-2-2010 του Βουλευτή του Κομμουνιστικού Κόμματος Ελλάδας κ. Απόστολου Νάνου και η επίκαιρη ερώτηση με αριθμό 477/22-2-2010 της Βουλευτού του Συνασπισμού Ριζοσπαστικής Αριστεράς κυρίας Ηρώς Διώτη προς τον Υπουργό Εργασίας και Κοινωνικής Ασφάλισης, σχετικά με τις απολύσεις στην εταιρεία ΜΕΤΚΑ στο Βόλο κ.λπ, αναφέρονται στο ίδιο θέμα και θα συζητηθούν ταυτόχρονα χωρίς να επηρεάζονται τα δικαιώματα των ομιλητών ως προς το χρόνο ομιλίας, σύμφωνα με το άρθρο 131, παράγραφος 4 του Κανονισμού της Βουλής. 
      Η επίκαιρη ερώτηση του κ. Απόστολου Νάνου έχει ως εξής:
      «Οργή και αγανάκτηση εκφράσει σύσσωμη η εργατική τάξη του Βόλου για τις απολύσεις εργαζομένων στη ΜΕΤΚΑ. 
      Οι απολύσεις αυτές μοναδικό στόχο έχουν να τρομοκρατήσουν τη συνδικαλιστική δράση των εργαζομένων. Είναι συνέχεια μιας σειράς παρεμβάσεων της εργοδοσίας στη συνδικαλιστική δράση στο χώρο και το αποκορύφωμα μετά την εκλογή δύο συνδικαλιστών στη διοίκηση του Σωματείου με το ψηφοδέλτιο που στηρίζει το ΠΑΜΕ, του οποίου η παρουσία ενόχλησε και ενοχλεί την εταιρεία ΜΕΤΚΑ. 
      Η ΜΕΤΚΑ, θυγατρική του Ομίλου Μυτιληναίος, είχε καθαρά κέρδη το εννεάμηνο του 2009, 19,9 εκατομμύρια ευρώ με ισχυρή καθαρή ταμειακή θέση της ΜΕΤΚΑ (31 εκατομμύρια ευρώ στο τέλος του Γ΄ τριμήνου του 2009) και με ανεκτέλεστο υπόλοιπο έργο που ανέρχονται σε 2,2 δισεκατομμύρια ευρώ. 
      Οι παραπάνω εξελίξεις επιβεβαιώνουν ότι και σε περίοδο καπιταλιστικής ανάπτυξης και σε περίοδο κρίσης, οι μεγάλοι χαμένοι είναι οι εργαζόμενοι. Τρομοκρατούνται για να μη σηκώνουν κεφάλι και διεκδικούν καλύτερα μεροκάματα. Πιέζονται με εκβιαστικά διλήμματα του τύπου «ή υποκύπτετε ή απολύεστε», προκειμένου να πιέσουν τις κυβερνήσεις για νέες παραγγελίες και με τον τρόπο αυτό να γίνουν συμμέτοχοι στην πολιτική της ανταγωνιστικότητας. 
      Όλα αυτά είναι αποτέλεσμα του καπιταλιστικού τρόπου ανάπτυξης που κριτήριο δεν έχει την ικανοποίηση των σύγχρονων λαϊκών αναγκών, αλλά τη μεγιστοποίηση της κερδοφορίας των μονοπωλίων. Αυτή τη πολιτική στηρίζουν οι κυβερνήσεις του ΠΑ.ΣΟ.Κ. και της Νέας Δημοκρατίας ετοιμάζοντας μία νέα αντιλαϊκή επίθεση. 
      Ερωτάται ο κύριος Υπουργός, τι μέτρα θα πάρει:
      - Για την ανάκληση των τρομοκρατικών απολύσεων. 
      - Για το σταμάτημα της εργοδοτικής τρομοκρατίας σε βάρος του συνεπούς ταξικού συνδικαλιστικού κινήματος». 
      Και η επίκαιρη ερώτηση της κυρίας Ηρώς Διώτη έχει ως εξής:
      «Η ΜΕΤΚΑ-Μυτιληναίος, μία κερδοφόρα και συνεχώς αναπτυσσόμενη επιχείρηση, αφού συγκέντρωσε τεράστια κέρδη και υπεραξίες τα τελευταία χρόνια ανακοινώνοντας μάλιστα πρόσφατα (27-1-2010) ανάληψη έργου 200 εκατομμύρια ευρώ στην Τουρκία και υπογραφή συμβάσεων συνολικού ύψους 51,6 εκατομμυρίων δολαρίων (4-1-2010) για την κατασκευή αμυντικών συστημάτων προχώρησε στις 12-2-2010 σε απροειδοποίητη και αναίτια απόλυση τριών, ιδιαίτερα δραστήριων συνδικαλιστικά, εργαζομένων της στο εργοστάσιο του Βόλου με πρόσχημα τη μειωμένη παραγωγή. 
      Ανερυθρίαστα μία μέρα πριν (17-2-2010) την απεργιακή τους κινητοποίηση (18-2-2010), η εταιρεία εξέδωσε ανακοίνωση με την οποία παραδέχεται τη σημαντική αύξηση των δραστηριοτήτων της, αλλά «με στόχο την αποτελεσματικότερη αντιμετώπιση των ιδιαίτερα αυξημένων και σοβαρών υποχρεώσεων», θεωρεί χρέος της την «απόλυση εργαζομένων όπου και όποτε τούτο κριθεί απαραίτητο».
      Επειδή οι απολύσεις αυτές, ιδιαίτερα δραστήριων συνδικαλιστικά εργαζομένων, έχουν ως μόνο γνώμονα των εκφοβισμό των υπολοίπων και την επίδειξη ισχύος, ενώ σύμφωνα με τις επίσημες δηλώσεις της εταιρείας, δεν έχουν σχέση με την οικονομική κρίση, αλλά αποβλέπουν στην αύξηση της κερδοφορίας της,
      Ερωτάται ο κύριος Υπουργός:
      1. Τι σκοπεύει να πράξει, ώστε να προασπίσει τα εργασιακά και συνδικαλιστικά δικαιώματα των εργαζομένων στη ΜΕΤΚΑ (Μεταλλικές Κατασκευές Ελλάδος) και να ανακληθούν οριστικά οι αναιτιολόγητες αυτές απολύσεις; 
      2. Θα υπάρξει πολιτική που αντί να χάνονται θέσεις εργασίας, να διασφαλιστούν οι υπάρχουσες και να δημιουργηθούν νέες, ώστε να σταματήσει ο οικονομικός «στραγγαλισμός» του Βόλου πριν γίνει νεκρή πόλη;».
      Θα απαντήσει ο Υφυπουργός Εργασίας και Κοινωνικής Ασφάλισης κ. Γεώργιος Κουτρουμάνης, για έξι λεπτά. 
    ΓΕΩΡΓΙΟΣ ΚΟΥΤΡΟΥΜΑΝΗΣ (Υφυπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε. 
    Κύριοι συνάδελφοι, είναι γνωστό ότι η ΜΕΤΚΑ είναι μία αναπτυσσόμενη εταιρεία του Ομίλου Μυτιληναίος που δραστηριοποιείται τόσο εντός, όσο και εκτός Ελλάδος και απασχολεί εκατοντάδες –μακάρι να ήταν χιλιάδες- εργαζόμενους. 
    Στο Βόλο συγκεκριμένα απασχολεί εκατόν ογδόντα δύο μισθωτούς και διακόσιες εξήντα έξι πανελλαδικά, ενώ ο Όμιλος απασχολεί ως συνεργάτες-εργολάβους οκτακόσια πενήντα άτομα περίπου και επιπλέον δύο χιλιάδες εργαζόμενους, οι οποίοι εργάζονται σε εταιρείες που εκτελούν έργο για λογαριασμό της συγκεκριμένης εταιρείας. 
    
    (DE)
       
      
      (1DP)
      Στις 12 Φεβρουαρίου του 2010, πράγματι η εταιρεία προχώρησε σε απόλυση τριών εργαζομένων με την αιτιολογία της μειωμένης απόδοσης, προκαλώντας ομολογουμένως την κοινωνική ένταση που οπωσδήποτε υπάρχει μετά από τέτοιου είδους συμπεριφορές και πρακτικές επιχειρήσεων. Σημειώνουμε, βέβαια, ότι η συγκεκριμένη επιχείρηση δεν είχε απασχολήσει μέχρι τώρα την Επιθεώρηση Εργασίας και το Τμήμα Κοινωνικής Επιθεώρησης του Βόλου, ωστόσο το αρμόδιο Τμήμα της Κοινωνικής Επιθεώρησης, αμέσως μετά από τη συγκεκριμένη απόλυση, διενήργησε έλεγχο στην εταιρεία στις 17 Φεβρουαρίου του 2010 και διαπίστωσε ότι, σε ό,τι αφορά την εφαρμογή της νομοθεσίας, δηλαδή, το νομοθετικό πλαίσιο που υπάρχει περί ομαδικών απολύσεων, δεν είχε παραβιαστεί, βέβαια, από την επιχείρηση και σε ό,τι αφορά τη θέση της επιχείρησης, αυτοί ήταν, με βάση την άποψη του διευθυντή της επιχείρησης και όχι του διευθυντή του Ομίλου, ότι υπήρχε μειωμένη απόδοση των συγκεκριμένων εργαζόμενων και αποτελεί διευθυντικό δικαίωμα. Εννοώ με βάση αυτά που ισχυρίστηκε η επιχείρηση.
      Το Υπουργείο Υγείας και Κοινωνικής Ασφάλισης, βεβαίως, είναι αντίθετο σε τέτοιου είδους λογικές και πρακτικές και σε επικοινωνία που είχαμε με την Επιθεώρηση καλέσαμε να υπάρξει τριμερής συνεργασία, έτσι ώστε να ζητηθεί η επαναπρόσληψη των εργαζομένων στη συγκεκριμένη εταιρεία. Στις 23 Φεβρουαρίου του 2010 πραγματοποιήθηκε αυτή η τριμερής, χωρίς μέχρι τώρα να υπάρξει από την επιχείρηση οποιαδήποτε ένδειξη ότι θα υλοποιήσει αυτό που ζητήθηκε από το Υπουργείο Εργασίας και από την Επιθεώρηση, δηλαδή, να επανέλθουν στην εργασία τους οι τρεις απολυμένοι εργαζόμενοι.
      Με ανακοίνωσή της εταιρείας στις 19-2-2010, όπως μας πληροφορεί η τοπική Επιθεώρηση του Βόλου, ισχυρίζεται ότι πραγματοποιεί διαβούλευση με το σωματείο των εργαζομένων στη συγκεκριμένη επιχείρηση, όπου θα επανέλθει το θέμα της επαναπρόσληψης των συγκεκριμένων εργαζομένων.
      Πρέπει να πω ότι ο ν. 1264/1982, ο νόμος που κατοχυρώνει τα συνδικαλιστικά δικαιώματα, δίνει τη δυνατότητα στους εργαζόμενους να προσφύγουν στην Επιτροπή του άρθρου 15. Είναι μια Επιτροπή που έχει λειτουργήσει για πολλά χρόνια χωρίς να έχει αμφισβητηθεί ποτέ ο ρόλος της, έτσι ώστε να αξιοποιηθεί αυτό το πλαίσιο στην περίπτωση που τους καλύπτει ο συνδικαλιζόμενος στο συγκεκριμένο χώρο, να μπορέσει να λυθεί το πρόβλημα.
      (Στο σημείο αυτό την Προεδρική Έδρα καταλαμβάνει η Ε’ Αντιπρόεδρος της Βουλής κυρία ΒΕΡΑ ΝΙΚΟΛΑΪΔΟΥ)
      Τα όργανα του κράτους και βεβαίως, οι μηχανισμοί του Υπουργείου Εργασίας και Κοινωνικής Ασφάλισης έχουν την υποχρέωση να εφαρμόσουν τα απαραίτητα μέτρα και αυτό κάνουν για τη διασφάλιση του δικαιώματος της εργασίας. Η εργασία ασφαλώς αποτελεί το πρώτιστο δικαίωμα του κάθε πολίτη και προστατεύεται από το κράτος και σ’ αυτή την κατεύθυνση κινούνται οι πρωτοβουλίες και οι όποιες παρεμβάσεις κάνει το Υπουργείο και θα εξαντλήσουμε κάθε περιθώριο, με την πραγματοποίηση και τριμερούς συνάντησης που θα γίνει στο Υπουργείο και θα κληθούν οι δύο πλευρές, για να μπορέσει να ομαλοποιηθεί η κατάσταση με την επαναπρόσληψη των τριών συγκεκριμένων εργαζομένων στην επιχείρηση.
      Ευχαριστώ.
      ΠΡΟΕΔΡΕΥΟΥΣΑ (Βέρα Νικολαΐδου): Και εγώ σας ευχαριστώ.
      Το λόγο έχει πρώτα ο ερωτών Βουλευτής του Κομμουνιστικού Κόμματος Ελλάδας κ. Απόστολος Νάνος.
      Έχετε το λόγο για τρία λεπτά.
      ΑΠΟΣΤΟΛΟΣ ΝΑΝΟΣ: Ευχαριστώ, κυρία Πρόεδρε.
      Κατ’ αρχήν, είναι καθημερινό φαινόμενο στη Μαγνησία, αλλά και σε όλη την Ελλάδα οι τρομοκρατικές απολύσεις και οι απολύσεις γενικότερα των εργαζομένων από τους χώρους δουλειάς, είτε με πρόσχημα την κρίση είτε για να περάσουν τις απόψεις τις οποίες θέλουν και να τρομοκρατήσουν τους εργαζόμενους.
      Αποκορύφωμα στην περιοχή μας είναι ο Όμιλος Μυτιληναίου, η θυγατρική του Ομίλου Μυτιληναίου, η ΜΕΤΚΑ, όπου χρόνια δεν κατάφερε να φτιάξει σωματείο. Δυστυχώς, οι ταξικές δυνάμεις δεν κατάφερναν. Αυτή τη φορά το κατάφεραν. Το κατάφεραν οι εργαζόμενοι. Δεν μπόρεσε να το ανεχθεί η επιχείρηση αυτό και παραμονές των εκλογών απειλούσε ανοιχτά ο γενικός διευθυντής της εταιρείας. Έβγαινε και απειλούσε τους εργαζόμενους δύο μέρες πριν τις εκλογές, ότι «αν ψηφίσετε αυτούς, θα έλθουν απολύσεις, θα χάσετε τη δουλειά σας». Ανοιχτή παρέμβαση του γενικού διευθυντή.
      Και αποκορύφωμα μετά τις εκλογές και αφού κέρδισαν δύο έδρες -βγήκαν δεύτερη δύναμη οι δυνάμεις αυτές- δεν μπόρεσε να το ανεχθεί ακόμη περισσότερο η εργοδοσία και προχώρησε σε τρομοκρατικές απολύσεις τριών συναδέλφων, οι οποίοι στήριξαν έμπρακτα το ψηφοδέλτιο αυτό. Ο ένας, μάλιστα, είναι και αναπληρωτής στο ψηφοδέλτιο αυτό.
      Στόχος τους ήταν καθαρά να τρομοκρατήσουν τους εργαζόμενους, για να μη σηκώσουν κεφάλι και να μη διεκδικούν τίποτε περισσότερο από το μεροκάματο, να μη ζητούν πραγματικά καλύτερες συνθήκες δουλειάς και να τους έχουν τους εργαζόμενους να πιέζουν τις κυβερνήσεις για να παίρνουν παραγγελία οι εργοδότες, όπως επανειλημμένα έχει συμβεί στο συγκεκριμένο εργοστάσιο, να απαιτεί από την τοπική κοινωνία να παρέμβει για να δίνουν παραγγελίες από το κράτος στη συγκεκριμένη βιομηχανία. Και το έχει πετύχει επανειλημμένα και το πέτυχε και πέρυσι τον Αύγουστο με σημαντικές παραγγελίες.
      Γι’ αυτό το θέμα στο Βόλο έγιναν απεργιακές κινητοποιήσεις. Και την προηγούμενη Παρασκευή και την προηγούμενη Τετάρτη, σύσσωμοι οι εργαζόμενοι έδωσαν μια στυγερή απάντηση απέναντι και στην αυθαιρεσία της εργοδοσίας, αλλά και την ανοχή της Κυβέρνησης που ανέχεται αυτές τις τρομοκρατικές απολύσεις. Και δεν πρόκειται να ανεχθούν, αλλά στη συνέχεια θα υπάρχουν και άλλες κινητοποιήσεις, ώστε πραγματικά να επαναπροσληφθούν οι εργαζόμενοι αυτοί.
      Εμείς πιστεύουμε ότι οι εργαζόμενοι βγάζουν συμπεράσματα ότι, είτε σε περίοδο κρίσης είτε σε περίοδο ανάπτυξης, οι μόνοι οι οποίοι χάνουν είναι οι εργαζόμενοι και το κεφάλαιο κερδίζει διαρκώς και θα πρέπει να κλιμακώσουν τις κινητοποιήσεις τους, όπως έκαναν πραγματικά, δίνοντας την απάντηση χθες σύσσωμη η εργατική τάξη απέναντι στην αντιλαϊκή πολιτική της Κυβέρνησης που την κλιμακώνει, αλλά και στην αυθαιρεσία της εργοδοσίας.
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
      Πιστεύουμε ότι η Κυβέρνηση έχει κάθε δυνατότητα να ανακαλέσει αυτές τις παράνομες και καταχρηστικές απολύσεις που έχουν στόχο να τρομοκρατήσουν τους εργαζόμενους. Οι εργαζόμενοι δεν θα ανεχθούν άλλο αυτές τις απολύσεις και κάθε είδους απολύσεις και θα συνεχίσουν ενωμένοι να αγωνίζονται προς αυτή την κατεύθυνση για να μην υπάρξουν άλλες απολύσεις, αλλά και μέχρι να γίνει η ανάκλησή τους.
      ΠΡΟΕΔΡΕΥΟΥΣΑ (Βέρα Νικολαΐδου): Πρέπει να ολοκληρώσετε, κύριε συνάδελφε.
      ΑΠΟΣΤΟΛΟΣ ΝΑΝΟΣ: Σας ευχαριστώ.
      ΠΡΟΕΔΡΕΥΟΥΣΑ (Βέρα Νικολαΐδου): Και εγώ σας ευχαριστώ.
      Για το ίδιο θέμα το λόγο έχει η Βουλευτής του Συνασπισμού Ριζοσπαστικής Αριστεράς κυρία Ηρώ Διώτη.
      Έχετε, επίσης, τρία λεπτά.
      ΗΡΩ ΔΙΩΤΗ: Ευχαριστώ, κυρία Πρόεδρε.
      Κύριε Υφυπουργέ, είναι πρωτοφανές αυτό το κυνήγι μαγισσών που έχει ξεσπάσει στην πόλη του Βόλου, όπου εν έτει 2010 εργαζόμενοι διώκονται για τα συνδικαλιστικά τους φρονήματα, τρεις εργαζόμενοι εκ των οποίων, μάλιστα, ένας πέρυσι επιβραβεύτηκε με δύο μισθούς -ποια είναι η χαμηλή αποδοτικότητα που η επιχείρηση υποστηρίζει;- για τη δεκαετή προσφορά στο εργοστάσιο. Διώκονται και βρίσκονται στο δρόμο σε μια περίοδο οικονομικής κρίσης και όλο αυτό σε μια ιδιαίτερη ευνοϊκή χρονική συγκυρία για τη ΜΕΤΚΑ-Μυτιληναίος, που τους πέταξε έξω από την επιχείρηση. Πρόκειται για μια βιομηχανία που έχει κέρδη μόνο να παρουσιάσει τα τελευταία χρόνια, οι μετοχές της ανεβαίνουν και ανοίγεται διαρκώς με νέες αναλήψεις έργων και υπογραφές συμβάσεων εντός και εκτός των ευρωπαϊκών συνόρων.
      Βέβαια, δεν είναι μόνο η ΜΕΤΚΑ. Η ΜΕΤΚΑ είναι μόνο η κορυφή του παγόβουνου και αυτό όλοι το γνωρίζουμε. Ζούμε σε μια εποχή ομαδικών απολύσεων εργασιακών διαθεσιμοτήτων, ημιαπασχόλησης, διάλυσης εργασιακών σχέσεων, κατάργησης θέσεων εργασίας, κατάργησης ασφαλιστικών δικαιωμάτων και κατ’ επέκταση, οικονομικής καταστροφής των ασφαλιστικών ταμείων. Επιβεβαιώνεται ξανά ότι σε μια περίοδο κρίσης οι μεγάλοι χαμένοι είναι οι εργαζόμενοι. Τρομοκρατούνται, προκειμένου να σκύψουν το κεφάλι τους και να μη διεκδικήσουν καλύτερες συνθήκες. Εξωθούνται σε αναγκαστικές παραιτήσεις, πιέζονται με εκβιαστικά διλήμματα, όπως είπε και ο συνάδελφος, ο κ. Νάνος, του τύπου «ή υποκύπτετε ή απολύεστε».
      Για να επανέλθω, όμως, στη ΜΕΤΚΑ, αυτά -θα τα καταθέσω και στα Πρακτικά- αποδεικνύουν, όπως είπατε και εσείς, ότι η εταιρεία είναι κερδοφόρα. Κλείνει νέες συμφωνίες, κάνει διαρκώς νέα ανοίγματα, ενώ τη Δευτέρα γνωστή χρηματιστηριακή εταιρεία σε έκθεσή της επεσήμανε ότι η δραστηριότητα του Ομίλου της ΜΕΤΚΑ δεν επηρεάζεται σημαντικά από τους εγχώριους μακροοικονομικούς κινδύνους.
      Παρόλα αυτά, η επιχείρηση παραμένει ανένδοτη στις απολύσεις στις οποίες προχώρησε στις 12 Φεβρουαρίου. Σε ανακοίνωση δε, που εξέδωσε -θα την καταθέσω και αυτή στα Πρακτικά- χρησιμοποιεί ως ιδιότυπο άλλοθι την πρόσληψη τριάντα έξι ατόμων εντός του 2010, αλλά παρακάτω υποστηρίζει ότι θα απολύει εργαζόμενους όποτε αυτό κρίνεται απαραίτητο.
      (AM)
      (1DE)
      Και σας ρωτώ: Η απόλυση θεωρείται απαραίτητη όταν ο εργαζόμενος «ενοχλεί» με τη συνδικαλιστική του δράση; Όταν προασπίζεται το δικαίωμα για καλύτερες συνθήκες εργασίας; Όταν κατέρχεται υποψήφιος ή υποστηρίζει ανοιχτά ένα αριστερό ψηφοδέλτιο; Για τη διοίκηση της ΜΕΤΚΑ, προφανώς ναι.
      Οι απολύσεις ήταν προσχεδιασμένες και προαποφασισμένες. Φορείς εκ φορέων έλαβαν θέση στο πλευρό των εργαζομένων, αλλά είπαμε ότι η εργασία έχει κηρύξει τον ανένδοτο. Και η συμπεριφορά της επιχείρησης, αλλά και της πλειοψηφίας του Διοικητικού Συμβουλίου του Σωματείου, είναι προκλητική και για έναν ακόμη λόγο. Μεταξύ άλλων, δεν επετράπη ούτε η δική μου είσοδος στο εργοστάσιο, ούτε αυτή του Δημάρχου της Νέας Ιωνίας, ούτε των εκπροσώπων του Σωματείου, ούτε των Εργατικών Κέντρων, όταν βρεθήκαμε στο εργοστάσιο για να παρακολουθήσουμε τη σύσκεψη που είχαν.
      Κύριε Υπουργέ, οφείλετε να κάνετε κάτι. Το έχω πει και παλιότερα, δεν μπορεί ν’ αποτελεί άλλοθι για τα πάντα η δημοσιονομική κρίση και η εποχή των ισχνών αγελάδων, όλα να γίνονται -όπως λέμε και στο χωριό μου- «στου κασίδη το κεφάλι» και πάντα το αδύναμο κομμάτι της κοινωνίας να «ξελασπώνει» την κατάσταση.
      Ο νομός Μαγνησίας –και σαφώς δεν είναι ο μόνος με όλα όσα συμβαίνουν το τελευταίο διάστημα- κυριολεκτικά θα ρημάξει.
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
      Μισό λεπτό, κύριε Πρόεδρε.
      Έχουμε απολύσεις στη ΒΕΚ, στη ΒΙΟΣΩΛ, στο ΚΟΝΤΙ, κλείνει το εργοστάσιο Κανάκη. Που θα πάει  αυτή η κατάσταση; 
      Εμείς δίνουμε και θα δίνουμε καθημερινά, στις αόρατες στα μάτια σας, μάχες με τον κόσμο και με την κοινωνία. Και να είστε σίγουροι ότι στο τέλος, οι μεγάλοι χαμένοι θα είστε εσείς, που προεκλογικά «φορούσατε» το φιλολαϊκό σας προσωπείο, αλλά μετεκλογικά αποδεικνύεστε χειρότεροι από τους προκατόχους σας.
      Ευχαριστώ.
      (Στο σημείο αυτό η Βουλευτής κ. Ηρώ Διώτη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
      ΠΡΟΕΔΡΕΥΟΥΣΑ (Βέρα Νικολαΐδου):  Κι εγώ σας ευχαριστώ.
      Ο Υφυπουργός Εργασίας και Κοινωνικής Ασφάλισης, κ. Κουτρουμάνης, έχει το λόγο για έξι λεπτά για να δευτερολογήσει.
      Ορίστε, κ. συνάδελφε.
      ΓΕΩΡΓΙΟΣ ΚΟΥΤΡΟΥΜΑΝΗΣ (Υφυπουργός Εργασίας και Κοινωνικής Ασφάλισης): Ευχαριστώ, κυρία Πρόεδρε.
      Το Υπουργείο Εργασίας και Κοινωνικής Ασφάλισης έχει συγκεκριμένες αρμοδιότητες και δυνατότητες σε σχέση με τα συγκεκριμένα θέματα, στα οποία αναφέρεστε.
      Βεβαίως, καμία επιχείρηση δεν έχει το δικαίωμα να εμποδίσει τη συνδικαλιστική δράση. Καμία επιχείρηση δεν έχει το δικαίωμα να καταστρατηγεί τους νόμους, να προβαίνει σε τέτοιου είδους απολύσεις. Από εκεί και μετά, όμως, ξέρετε πολύ καλά ότι πολλά από αυτά τα θέματα δεν κρίνονται με διοικητικές αποφάσεις. Το Υπουργείο έχει την υποχρέωση να παρεμβαίνει και να ελέγχει. Και αυτό το κάνει σε πολύ μεγάλο βαθμό και με πολύ μεγάλη ευαισθησία, ειδικά όταν πρόκειται για εργαζόμενους που χάνουν τη δουλειά τους. 
      Το γεγονός ότι έχουμε αυξήσει κατά 40% τους ελέγχους στις επιχειρήσεις, δείχνει μια διαφορετική εντελώς λογική και μια διαφορετική βούληση, σε σχέση με αυτό που έκανε η προηγούμενη Κυβέρνηση και σε καμία περίπτωση δεν είναι οι ίδιες, ούτε οι πρακτικές, ούτε οι συμπεριφορές, ούτε οι πολιτικές.
      Δεύτερον, υποχρέωση μας είναι να εξασφαλίζουμε τη διαβούλευση μεταξύ των δύο πλευρών και όχι μόνο τη διαρκή διαβούλευση που πρέπει να υπάρχει - ειδικά σε μεγάλες επιχειρήσεις μεταξύ των εκπροσώπων της επιχείρησης και των εκπροσώπων των εργαζομένων- αλλά και τις προβλεπόμενες εκ του νόμου διαβουλεύσεις, που πρέπει να έχουν τη μορφή της τριμερούς διαδικασίας, σ’ επίπεδο επιθεωρήσεων, σ’ επίπεδο υπηρεσιών του Υπουργείου Εργασίας ή σε πολιτικό επίπεδο, όπως το κάνουμε κατ’ επανάληψη τους τελευταίους μήνες.
      Οι τριμερείς διαδικασίες που έχουμε κάνει, οι λεγόμενες «συμπληρωτικές»,  οι οποίες έχουν καταλήξει και σε σοβαρά αποτελέσματα την τελευταία περίοδο, για τα συμφέροντα των εργαζομένων, είναι περισσότερες απ’ ότι γινόντουσαν σ’ ενάμισι- δύο χρόνια από την προηγούμενη Κυβέρνηση.
      Επομένως, εξαντλούμε κάθε περιθώριο σ’ αυτήν την κατεύθυνση, ώστε να υπάρξει διασφάλιση των θέσεων εργασίας, ώστε να υπάρξει καταβολή των δεδουλευμένων –όπου υπάρχει τέτοιο πρόβλημα- για να συμμορφώνονται γενικότερα οι επιχειρήσεις, με αυτά που προβλέπει η νομοθεσία μας.
      Παράλληλα, επειδή αναφερθήκατε στην προστασία των συνδικαλιστικών δικαιωμάτων, επαναλαμβάνω ότι ο ν. 1264?1982 -ένας από τους πιο προοδευτικούς νόμους που υπάρχει στην Ευρώπη και δεν έχει αμφισβητηθεί από καμία πλευρά τόσα χρόνια- λειτούργησε και λειτουργεί και δίνει τη δυνατότητα για να υπάρχουν συνδικάτα ισχυρά σε κάθε χώρο εργασίας. 
      Παράλληλα, όπως σας είπα, ειδικά για τους συνδικαλιζόμενους, γι’ αυτούς που μετέχουν στις διαδικασίες και στα διοικητικά συμβούλια των οργανώσεων, υπάρχει η προστασία που προβλέπεται από το άρθρο 15 και μπορούν εκεί να προσφύγουν όσοι έχουν αξιοποιήσει αυτό το «εργαλείο». Νομίζω ότι ξέρουν πολύ καλά πόσο αποτελεσματικά λειτουργεί αυτή η Επιτροπή. Υπάρχουν, επίσης, κανόνες που διέπουν το καθεστώς απολύσεων κι εκεί το παρακολουθούμε στενά, ώστε να μην καταστρατηγείται από τις επιχειρήσεις αυτό το καθεστώς. Παρεμβαίνουμε άμεσα όπου υπάρχουν τέτοιου είδους προβλήματα.
      Υπάρχουν, ωστόσο, ζητήματα που δεν λύνονται –όπως είπαμε- με διοικητικές αποφάσεις του Υπουργείου. Πολλά ζητήματα λύνονται πολλές φορές στα Δικαστήρια και ξέρετε το πρόβλημα που υπάρχει εκεί, με την καθυστέρηση που υπάρχει στην Δικαιοσύνη και στα αρμόδια Δικαστήρια. 
      Εκείνο που μπορεί κανείς να δει –κι εμείς το βλέπουμε- είναι να ενισχυθεί παραπέρα ο ρόλος του Σώματος Επιθεώρησης Εργασίας, το οποίο να μην παραμένει μόνο θεατής ή διαιτητής, αλλά να μπορεί να έχει δικαιοδοσία για μέτρα, για ποινές, έτσι ώστε να λύνονται προβλήματα, όχι μόνο στα δικαστήρια, αλλά και μέσα από τις διοικητικές Υπηρεσίες και γενικότερα από ένα ελεγκτικό μηχανισμό που θα πρέπει να έχει ευρύτερες αρμοδιότητες. Αυτό είναι ένα θέμα που το μελετάμε. Το επόμενο διάστημα, μετά από αυτό το νομοσχέδιο που έχουμε για τις εργασιακές σχέσεις και το οποίο θα κατατεθεί στη Βουλή σε δέκα μέρες περίπου, θα υπάρξει από την πλευρά του Υπουργείου, νομοσχέδιο που αφορά την ανασύσταση του Σώματος Επιθεώρησης Εργασίας και την διεύρυνση των αρμοδιοτήτων του.
      Θα τελειώσω, λέγοντας ότι πέρα από αυτά, εκείνο το οποίο σχεδιάζουμε -και νομίζω ότι ενδιαφέρει, όχι μόνο το Βόλο που είναι μια περιοχή με υψηλό ποσοστό ανεργίας, αλλά και άλλες περιοχές που αντιμετωπίζουν μεγάλα προβλήματα σε μια περίοδο κρίσης- είναι προγράμματα, τα οποία τον Μάρτιο θα βρίσκονται σε πλήρη εξέλιξη, όπως το πρόγραμμα με την τετραετή επιδότηση των ασφαλιστικών εισφορών για νέους εργαζόμενους, το ειδικό πρόγραμμα απασχόλησης για άτομα που βρίσκονται σε προσυνταξιοδοτικό στάδιο, την επιδότηση για αναπηρία και άλλες ευπαθείς ομάδες, την μετατροπή του επιδόματος ανεργίας σ’ επίδομα εργασίας και την εφαρμογή προγραμμάτων επανακατάρτισης στην ίδια επιχείρηση με στόχο ν’ αποτρέψουμε τις απολύσεις, την εκ περιτροπής εργασία, τη διαθεσιμότητα που εφαρμόζεται πολλές φορές από ορισμένες επιχειρήσεις. Αυτά, απαντώντας στο δεύτερο ερώτημα για το ποιες πολιτικές θα εφαρμόσουμε το επόμενο διάστημα.
      Ευχαριστώ.
      ΠΡΟΕΔΡΕΥΟΥΣΑ (Βέρα Νικολαΐδου):  Κι εγώ σας ευχαριστώ.
      Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στους χώρους του Μεγάρου της Βουλής των Ελλήνων, σαράντα οχτώ μαθητές και μαθήτριες και τέσσερεις εκπαιδευτικοί συνοδοί τους, του 2ου Τμήματος από το 2ο Γενικό Λύκειο Καματερού.
       Η Βουλή τους καλωσορίζει.
      (Χειροκροτήματα από όλες τις πτέρυγες) 
      Η με αριθμό 464?22-2-2010 Επίκαιρη Ερώτηση του Βουλευτή της Νέας Δημοκρατίας κ. Γεωργίου Καρασμάνη προς την Υπουργό Αγροτικής Ανάπτυξης και Τροφίμων, σχετικά με τις διαδικασίες ανάθεσης μελέτης για το Φράγμα Αλμωπαίου «Καλής» στο Νομό Πέλλας κ.λπ. δεν συζητείται λόγω κωλύματος της κυρίας Υπουργού.
      ΓΕΩΡΓΙΟΣ ΚΑΡΑΣΜΑΝΗΣ: Μία διευκρίνηση θέλω να κάνω, κυρία Πρόεδρε.
      ΠΡΟΕΔΡΕΥΟΥΣΑ (Βέρα Νικολαΐδου):  Ορίστε, έχετε το λόγο για ένα λεπτό. 
      ΓΕΩΡΓΙΟΣ ΚΑΡΑΣΜΑΝΗΣ: Ευχαριστώ πολύ, κυρία Πρόεδρε.
      Πράγματι η κ. Μπατζελή με πήρε τηλέφωνο και με ενημέρωσε ότι θα απουσιάζει στο εξωτερικό για θέματα της αρμοδιότητος της. 
      Δεν συνέβη το ίδιο σε μια άλλη Επίκαιρη Ερώτηση, που ήταν να συζητηθεί και είχε προγραμματιστεί για τις 23 Φεβρουαρίου, ημέρα Τρίτη, για μια ερώτηση που είναι σοβαρή και αφορά τις αποζημιώσεις, δηλαδή τη μειωμένη παραγωγή στις δενδροκαλλιέργειες και το σπαράγγι, παρά το γεγονός ότι έχουμε ένα συνεχή διάλογο επί τρεισήμισι μήνες με την κ. Μπατζελή, είτε με γραπτές ερωτήσεις, είτε με συναντήσεις. Βάσει του κανονισμού μετατράπηκε –διότι δεν μου απήντησε εμπρόθεσμα η κ. Μπατζελή- και ήρθε προς συζήτηση την Τρίτη. Την ενημέρωσα ότι θα γίνει η συζήτηση, ζήτησα να έρθει και μάλιστα, χαριτολογώντας της είπα ότι θα διασταυρώσουμε τα ξίφη μας την Τρίτη. 
       (AD)
      (1AM)
      Δυστυχώς, η κυρία Μπατζελή δεν ήρθε. Ήρθε ο κ. Καρχιμάκης. Δεν δέχτηκα να συμμετάσχω σ’ εκείνη τη συζήτηση και αποχώρησα, δηλώνοντας ότι θα επαναλαμβάνω συνεχώς και διαρκώς αυτήν την ερώτηση μέχρις ότου έρθει η κυρία Μπατζελή, η οποία πράγματι στο τηλέφωνο μου είπε ότι θα έρθει να απαντήσει σ’ αυτήν την ερώτηση. 
      Αυτά είχα να πω, κυρία Πρόεδρε. Ευχαριστώ για την ανοχή σας.
      ΠΡΟΕΔΡΕΥΟΥΣΑ (Βέρα Νικολαϊδου): Κύριε συνάδελφε, απ’ ό,τι φαίνεται, για τη συγκεκριμένη ερώτηση που συζητείται τώρα έχετε ενημερωθεί. Το άλλο πρέπει να το λύσετε κατ’ ιδίαν με την κυρία Μπατζελή.
      Η τελευταία σημερινή επίκαιρη ερώτηση είναι η με αριθμό 469/22.2.2010 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Ηλία Πολατίδη προς την Υπουργό Παιδείας, Δια Βίου Μάθησης και Θρησκευμάτων, σχετικά με τη μη ύπαρξη του μαθήματος των Θρησκευτικών στο πρόγραμμα του Παιδαγωγικού Τμήματος Αριστοτελείου Πανεπιστημίου Θεσσαλονίκης κ.λπ.
      Η ερώτηση του κ. Πολατίδη έχει ως εξής:
      «Στις 26/11/2009 υπέβαλα προς το Υπουργείο σας Ερώτηση η οποία αφορούσε τη μη ύπαρξη του μαθήματος των Θρησκευτικών στο πρόγραμμα σπουδών του Παιδαγωγικού Τμήματος Δημοτικής Εκπαιδεύσεως της Παιδαγωγικής Σχολής του Αριστοτελείου Πανεπιστημίου Θεσσαλονίκης. Αφού ανέφερα τα σχετικά, σας ερωτούσα τα εξής:
      1. Πιστεύει το Υπουργείο ότι οι απόφοιτοι διδάσκαλοι του ανωτέρου Τμήματος είναι κατάλληλοι για διορισμό, αφού διδάσκουν μάθημα το οποίο αγνοούν;
      2. Τι μέτρα προτίθεται να λάβει το Υπουργείο για την προσθήκη του μαθήματος των Θρησκευτικών σε περίπτωση που το Τμήμα θα αρνηθεί να το συμπεριλάβει στο πρόγραμμα σπουδών του; Σκέφτεται να καταρτίσει τους αποφοίτους με κάποιον άλλο τρόπο (ειδικά σεμινάρια, κλπ);
      3. Ισχύει για το Υπουργείο η θεμελιώδης συνταγματική αρχή της παρ. 2 του άρθ. 16 του Ελληνικού Συντάγματος που αναφέρει ότι η παιδεία αποτελεί βασική αποστολή του Κράτους και έχει σκοπό την ηθική, πνευματική, επαγγελματική και φυσική αγωγή των Ελλήνων, την ανάπτυξη της εθνικής και θρησκευτικής συνειδήσεως και την διάπλασή τους σε ελευθέρους και υπεύθυνους πολίτες;
      Στην απάντησή σας μου αναφέρετε ότι: «σύμφωνα με τις ισχύουσες διατάξεις (Νόμος 1268/82 άρθρο 24 παρ. 6), αρμόδια για την κατάρτιση του Προγράμματος Σπουδών ενός Τμήματος είναι η Γενική Συνέλευση του Τμήματος». Όπως είναι ευνόητο, απάντηση στα ερωτήματά μου δεν υπήρξε.
      Να σημειωθεί ότι σχετική Ερώτηση είχα υποβάλει και στις 9/10/2008 στο τότε Υπουργείο Εθνικής Παιδείας και Θρησκευμάτων της κυβερνήσεως της Νέας Δημοκρατίας και δυστυχώς έτυχα της ίδιας συμπεριφοράς.
      Συνεπώς, ερωτάσθε το εξής: Προτίθεσθε να μου απαντήσετε;»
      Στην ερώτηση του κ. Πολατίδη θα απαντήσει η κυρία Άννα Διαμαντοπούλου, Υπουργός Παιδείας, Δια Βίου Μάθησης και Θρησκευμάτων. 
      Κυρία Υπουργέ, έχετε το λόγο για τρία λεπτά.
      ΑΝΝΑ ΔΙΑΜΑΝΤΟΠΟΥΛΟΥ (Υπουργός Παιδείας, Δια Βίου Μάθησης και Θρησκευμάτων): Ευχαριστώ, κυρία Πρόεδρε.
      Κύριε Βουλευτά, όπως σας είναι γνωστό και το αναφέρετε, τα προγράμματα σπουδών των Τμημάτων καταρτίζονται από τη Γενική Συνέλευση του κάθε Τμήματος και τα προγράμματα σπουδών δεν ταυτίζονται υποχρεωτικά με τα προγράμματα σπουδών των σχολείων. Αυτό δεν συμβαίνει μόνο στα Θρησκευτικά, αλλά συμβαίνει και σε άλλα μαθήματα. Όμως, αυτό που ισχύει πάγια και σε όλες τις παιδαγωγικές σχολές είναι ότι γίνονται δειγματικές διδασκαλίες, οι οποίες είναι υποχρεωτικές για τους φοιτητές, στις οποίες τους δίνεται η δυνατότητα, τα προσόντα και οι δεξιότητες, ώστε να μπορούν να ανταποκριθούν μεθοδολογικά στη διδασκαλία μαθημάτων, τα οποία είναι στα αναλυτικά προγράμματα.
      Ξεκινώντας, λοιπόν, ο φοιτητής και τελειώνοντας το συγκεκριμένο Τμήμα, έχει αυτές τις ικανότητες. Και αυτές οι δειγματικές διδασκαλίες –όπως λέγονται- είναι υποχρεωτικές και γίνονται από εκπαιδευμένους και έμπειρους εκπαιδευτικούς, οι οποίοι διδάσκουν και στους φοιτητές.
      Από τη στιγμή που θα τελειώσει ο νέος δάσκαλος και θα μπει στο σχολείο, έχει συγκεκριμένα βοηθήματα στα χέρια του. Το πρώτο είναι το βιβλίο του μαθητή, δηλαδή είναι ένα βιβλίο που έχει το σύνολο των ενοτήτων του μαθήματος το οποίο θα διδάξει με υποβοήθηση. Το δεύτερο είναι το βιβλίο του δασκάλου, δηλαδή είναι το βιβλίο που τον βοηθά όσον αφορά τη μεθοδολογία που πρέπει να αναπτύξει σε κάθε μάθημα. Το τρίτο είναι το αναλυτικό πρόγραμμα σπουδών, το οποίο υποχρεούται να ακολουθήσει. Αυτό ισχύει για όλα τα μαθήματα, για τα Θρησκευτικά, για τη Φυσική, για τα Μαθηματικά ή για την Ιστορία. 
      Και το τέταρτο σημαντικό στοιχείο είναι ότι οι δάσκαλοι συνεχώς έχουν επιμορφώσεις. Από φέτος ξεκινάμε ένα πολύ μεγάλο πρόγραμμα επιμόρφωσης του συνόλου των εκπαιδευτικών με πολύ συγκεκριμένες ενότητες, οι οποίες αφορούν την παιδαγωγική τους επάρκεια και τις μεθόδους μέσα στην τάξη, ώστε το κάθε μάθημα να μπορεί να προσλαμβάνεται με πολύ ανοιχτούς ορίζοντες από τους μαθητές και να ξεπεραστεί η ιστορία της «παπαγαλίας» και το «μαθαίνω από την τάδε παράγραφο, μέχρι την τάδε», αλλά και να φύγουμε απ’ αυτό το επιθετικό που ο δάσκαλος είναι απέναντι στους μαθητές και οι  μαθητές από κάτω και να μπούμε σε μία νέα παιδαγωγική λογική. 
      Αυτή η επιμόρφωση ξεκινά εντατικά από φέτος και είναι, λοιπόν, το τέταρτο εργαλείο, η τέταρτη διαδικασία υποβοήθησης του δασκάλου, η επιμορφωτική διαδικασία.
      Επομένως, ένας δάσκαλος τελειώνοντας το Παιδαγωγικό Τμήμα του Πανεπιστημίου έχει την επάρκεια να διδάξει αυτά τα οποία αποτυπώνονται στα αναλυτικά προγράμματα.
      ΠΡΟΕΔΡΕΥΟΥΣΑ (Βέρα Νικολαϊδου):  Σας ευχαριστώ.
      Το λόγο έχει ο ερωτών Βουλευτής κ. Πολατίδης.
      ΗΛΙΑΣ ΠΟΛΑΤΙΔΗΣ: Ευχαριστώ, κυρία Πρόεδρε.
      Κυρία Υπουργέ, σύμφωνα με τη λογική σας θα πρέπει κάποιος να έχει το δικαίωμα να διδάξει σε σχολείο τελειώνοντας τη δευτεροβάθμια εκπαίδευση και μπαίνοντας μέσα, κάνοντας ανάγνωση των προγραμμάτων σπουδών και έχοντας κάποια επιμορφωτικά σεμινάρια. Άρα, δεν υπάρχει και λόγος επάρκειας των παιδαγωγικών τμημάτων. Αυτό μας λέτε.
      ΑΝΝΑ ΔΙΑΜΑΝΤΟΠΟΥΛΟΥ (Υπουργός Παιδείας, Δια Βίου Μάθησης και Θρησκευμάτων): Για την πρωτοβάθμια μιλάμε. 
       ΗΛΙΑΣ ΠΟΛΑΤΙΔΗΣ: Για την πρωτοβάθμια, συγγνώμη. Στην πρωτοβάθμια, ναι. 
      Άρα, κάποιος –λέω- τελειώνει τη δευτεροβάθμια, δηλαδή τελειώνει το λύκειο και μπορεί διαβάζοντας το πρόγραμμα σπουδών να διδάξει σε σχολείο, σε δημοτικό. 
      ΑΝΝΑ ΔΙΑΜΑΝΤΟΠΟΥΛΟΥ (Υπουργός Παιδείας, Δια Βίου Μάθησης και Θρησκευμάτων): Μα, δεν έχει διδακτική επάρκεια.
      ΗΛΙΑΣ ΠΟΛΑΤΙΔΗΣ: Μα, δεν έχει. Αυτό ακριβώς λέω. Πώς είναι δυνατόν τότε να διδάξει ένα αντικείμενο; Εκτός αν πάμε εκεί και ο καθένας κάνει κατ’ εκτίμηση ό,τι θέλει. Διαβάζει το αναλυτικό πρόγραμμα σπουδών, διαβάζει τα σχολικά βιβλία και ό,τι καταλάβει, αυτό είναι αυτό το οποίο θα διδάξει. Αυτό είπατε. Αυτό κατάλαβα.
      Εδώ είναι πολύ σαφής η ερώτηση. Κάποιοι «Ταλιμπάν» του πολυπολιτισμού έχουν καταλάβει τις παιδαγωγικές σχολές και θέλουν να δείξουν ότι θα κάνουν το πρόγραμμα σπουδών όπως θέλουν και θα βγάλουν έξω οτιδήποτε δεν τους αρέσει. Και αυτό είναι ένα δικαίωμά τους, θα μου πείτε. Θα μου πείτε για την ακαδημαϊκή ελευθερία κ.λπ. Οι σχολές οι οποίες βγάζουν δασκάλους, όμως, είναι τελείως διαφορετικές από οποιαδήποτε άλλη πανεπιστημιακή σχολή, γιατί η βάση της παιδείας –και το γνωρίζετε αυτό πολύ καλά- μπαίνει στο δημοτικό. Εκεί το παιδί θα πάρει τις βάσεις, εκεί θα κάνει κυρίως αυτά που λέει και επιβάλλει το Σύνταγμα.
      Έρχονται, λοιπόν, αυτοί οι κύριοι και οι κυρίες και αποφασίζουν με το «έτσι θέλω» να μη βάλουν τα Θρησκευτικά μέσα. Έχω εδώ έναν κατάλογο, όπου με την εξαίρεση του Παιδαγωγικού Τμήματος των Ιωαννίνων, όλα τα άλλα Τμήματα αποφάσισαν με το «έτσι θέλω» ότι δεν θα διδάσκουν τα Θρησκευτικά. Έχουμε και την ανακοίνωση της ΟΛΜΕ, η οποία ζητά να μη διδάσκονται Θρησκευτικά, αλλά θρησκειολογία, διότι είμαστε μία πολυπολιτισμική χώρα. 
      Θα σας αναφέρω όμως και το Σύνταγμα, διότι υποτίθεται ότι το Σύνταγμα –και όλοι μας την πρώτη μέρα και εσείς και ο Πρωθυπουργός έχουμε ορκιστεί πίστη και υπακοή στο Σύνταγμα- λέει στο άρθρο 16, παράγραφος 1, στο δεύτερο στίχο, ότι η ακαδημαϊκή ελευθερία και η ελευθερία της διδασκαλίας δεν απαλλάσσουν από το καθήκον της υπακοής στο Σύνταγμα. 
      Άρα, τα Τμήματα Σπουδών από μόνα τους έχουν παραβιάσει το Σύνταγμα και εσείς αν θέλατε να το τηρήσετε, οφείλατε τους αποφοίτους των συγκεκριμένων Παιδαγωγικών Τμημάτων να τους περάσετε από μία εκπαίδευση στα Θρησκευτικά, ώστε να είναι κατάλληλοι και να μπορούν να διδάσκουν Θρησκευτικά. 
      Ακόμα δεν έχετε καταργήσει τα Θρησκευτικά. Καταλαβαίνω ότι μάλλον είναι αυτός ο σκοπός σας, αλλά ακόμα δεν τα έχετε καταργήσει. Άρα, είναι ανίκανοι οι απόφοιτοι του συγκεκριμένου Τμήματος, αλλά και των υπολοίπων που δεν έχουν τη διδακτική των Θρησκευτικών, να διδάξουν Θρησκευτικά. 
      Το θέμα είναι ένα θέμα οξύτατης και σαφέστατης παραβιάσεως του Συντάγματος. Κάποιοι θεωρούν ότι μπορεί στην πράξη να έχει εξελιχθεί το πολίτευμά μας σε κοινοβουλευτική δικτατορία, όπου κάθε τέσσερα χρόνια εκλέγουν οι πολίτες δικτάτορα, ο οποίος γράφει στα παλαιότερα των υποδημάτων του το Σύνταγμα. Όμως, εδώ οφείλετε ή να μας πείτε ότι πλέον δεν ισχύει το Σύνταγμα ή οφείλετε να το τηρήσετε. Ένα από τα δύο.
      (Στο σημείο αυτό ο Βουλευτής κ. Ηλίας Πολατίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
      (Χειροκροτήματα από την πτέρυγα του Λαϊκού Ορθόδοξου Συναγερμού)
      ΠΡΟΕΔΡΕΥΟΥΣΑ (Βέρα Νικολαϊδου):  Ευχαριστώ πολύ..
      Κυρία Υπουργέ, έχετε το λόγο για τη δευτερολογία σας.
      ΑΝΝΑ ΔΙΑΜΑΝΤΟΠΟΥΛΟΥ (Υπουργός Παιδείας, Δια Βίου Μάθησης και Θρησκευμάτων): Κύριε συνάδελφε, προφανώς όλοι τηρούμε το Σύνταγμα και τους νόμους και είναι επίσης σαφές ότι σ’ αυτή τη νέα εποχή και τη νέα πραγματικότητα δεν προχωρούμε στην πολυπολιτισμική εκπαίδευση, αλλά στη διαπολιτισμική, γιατί στη χώρα υπάρχει συγκεκριμένη ταυτότητα και ανάγκη καλλιέργειας και ενίσχυσης της εθνικής συνείδησης. Είμαστε μία χώρα με πολύ συγκεκριμένα εθνικά, πολιτισμικά, θρησκευτικά χαρακτηριστικά και η ενσωμάτωση πρέπει να γίνεται με τέτοιο τρόπο ώστε να είναι απολύτως σεβαστή η ιδιαιτερότητα της δικής μας χώρας, όπως και κάθε χώρας. 
      Την ίδια στιγμή, η διαπολιτισμικότητα δίνει τη δυνατότητα σε όλους να έχουν ίσες ευκαιρίες στην εκπαίδευση, στην αγορά εργασίας.
      (XS)
      
      
      
      
    (1AD)
    Το πρόγραμμα, το αναλυτικό πρόγραμμα σπουδών είναι συγκεκριμένο και σαφές. Οι δάσκαλοι καλούνται στην πρωτοβάθμια εκπαίδευση -όπως ξέρετε- γιατί στη δευτεροβάθμια υπάρχει ένα πρόβλημα παιδαγωγικής επάρκειας, γι’ αυτό και θα προχωρήσουμε στο πιστοποιητικό παιδαγωγικής επάρκειας. Στην πρωτοβάθμια όμως εκπαίδευση, οι δάσκαλοι έχουν μέσα από το συγκεκριμένο σύστημα τη δυνατότητα -και γι’ αυτό σπουδάζουν τέσσερα χρόνια και γι’ αυτό αναφέρθηκα στις δειγματικές διδασκαλίες, γι’ αυτό αναφέρθηκα σε ένα ολόκληρο σύστημα που διαρκεί χρόνια- να μαθαίνουν να διδάσκουν με βάση τα αναλυτικά προγράμματα. Δεν είναι δυνατόν κάθε φορά που αλλάζουν τα αναλυτικά προγράμματα να αλλάζουν και τα προγράμματα των παιδαγωγικών τμημάτων των πανεπιστημίων. 
    Επομένως, επαναλαμβάνω ότι, είναι σωστό ότι τα αναλυτικά προγράμματα προσδιορίζονται από τα παιδαγωγικά τμήματα, γιατί υπάρχει σύμφωνα με το Σύνταγμα η αυτοδιοίκηση των Ανωτάτων Εκπαιδευτικών Ιδρυμάτων, αλλά το τι διδάσκονται στα σχολεία εξαρτάται πάντοτε από τα αναλυτικά προγράμματα τα οποία είναι αποτέλεσμα της βούλησης της πολιτείας και του Παιδαγωγικού Ινστιτούτου. 
    Επομένως, βγάζετε πολύ γρήγορα συμπεράσματα, τα οποία δεν είναι αντικειμενικά και τα οποία οδηγούν σε λάθος επιλογές.
    ΠΡΟΕΔΡΕΥΟΥΣΑ (Βέρα Νικολαΐδου): Σας ευχαριστώ, κυρία Υπουργέ.
      Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στους χώρους του Μεγάρου της Βουλής των Ελλήνων, δεκαέξι μαθητές και μαθήτριες και δύο συνοδοί-εκπαιδευτικοί από το Δημοτικό Σχολείο Αρμενωπαίδων Κυανού Σταυρού Νίκαιας.
      Η Βουλή τους καλωσορίζει και ιδιαίτερα η Προεδρεύουσα καλωσορίζει τους συντοπίτες της.
      (Χειροκροτήματα από όλες τις πτέρυγες)
      Κυρίες και κύριοι συνάδελφοι, εισερχόμεθα στην ημερήσια διάταξη της 
      ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών «Ελληνικό Στατιστικό Σύστημα (ΕΛ.Σ.Σ.). Σύσταση της Ελληνικής Στατιστικής  Αρχής (ΕΛ.ΣΤΑΤ.) ως Ανεξάρτητης Αρχής».  
     
      Το νομοσχέδιο ψηφίστηκε επί της αρχής στη χθεσινή συνεδρίαση. 
      Στη σημερινή συνεδρίαση θα συζητηθούν τα άρθρα του νομοσχεδίου ως μία ενότητα.
      Το λόγο έχει ο εισηγητής της πλειοψηφίας, κύριος Βασίλειος Τόγιας.
      Ορίστε, κύριε συνάδελφε, έχετε το λόγο για οκτώ λεπτά.
      ΒΑΣΙΛΕΙΟΣ ΤΟΓΙΑΣ: Ευχαριστώ, κυρία Πρόεδρε. 
      Θα ήθελα να κάνω μία μεθοδολογική παρατήρηση πριν. Θα συζητήσουμε τα άρθρα σε ενότητα, κυρία Πρόεδρε, ή κατά κεφάλαια;
      ΠΡΟΕΔΡΕΥΟΥΣΑ (Βέρα Νικολαΐδου): Όλα μαζί, κύριε συνάδελφε.
      ΒΑΣΙΛΕΙΟΣ ΤΟΓΙΑΣ: Στην Επιτροπή είχαμε χρησιμοποιήσει διαφορετική μεθοδολογία.
      ΠΡΟΕΔΡΕΥΟΥΣΑ (Βέρα Νικολαΐδου): Από ό, τι ενημερώνομαι, έχει ήδη αποφασιστεί.
      ΒΑΣΙΛΕΙΟΣ ΤΟΓΙΑΣ: Κυρίες και κύριοι συνάδελφοι, τα άρθρα που θα συζητήσουμε τώρα για το παρόν νομοσχέδιο οργανώνουν την Ελληνική Στατιστική Αρχή και το Ελληνικό Στατιστικό Σύστημα.
      Στην κατ’ αρχήν συζήτηση για το νομοσχέδιο, είχαμε πει στην εισήγηση, ότι αυτό που έχει σημασία, σε ότι αφορά τη δημιουργία της ανεξάρτητης αρχής, είναι η οργάνωση, η λειτουργία και το περιεχόμενο που θα αποκτήσει στην πράξη. Με τα άρθρα του νομοσχεδίου που συζητούμε, γίνεται προσπάθεια τεκμηριωμένης, σοβαρής και λειτουργικής οργάνωσης της νέας ανεξάρτητης αρχής, της Ελληνικής Στατιστικής. Πριν από αυτό όμως, οργανώνουμε το Ελληνικό Στατιστικό Σύστημα. 
      Με το άρθρο 1, οργανώνεται το σύστημα και ρυθμίζεται, το σύνολο των κανόνων, των εργασιών και των φορέων, που είναι αρμόδιοι για την εκτέλεση των στατιστικών εργασιών, με σκοπό την ανάπτυξη, την παραγωγή και την διάδοση των επίσημων στατιστικών της χώρας, οι οποίες χρησιμοποιούνται για τη λήψη αποφάσεων και τη διαμόρφωση πολιτικών σε τοπικό, εθνικό, ευρωπαϊκό και διεθνές επίπεδο.
      Φορείς του συστήματος αυτού είναι η Ελληνική Στατιστική, Ανεξάρτητη Αρχή και επίσης είναι -κατά την έννοια του άρθρου 5 του Κανονισμού του Ευρωπαϊκού Κοινοβουλίου και του Συμβουλίου της εντεκάτης Μαρτίου- και οι υπηρεσίες και οι φορείς του ευρύτερου δημόσιου και ιδιωτικού τομέα.
      Στο άρθρο 2, ορίζεται ότι η ΕΛ.ΣΤΑΤ, η Ελληνική Στατιστική, είναι εκείνη που συντονίζει τις δραστηριότητες των φορέων του Ελληνικού Στατιστικού Συστήματος, σε ό, τι αφορά την ανάπτυξη, την παραγωγή και τη διάδοση των επίσημων στατιστικών της χώρας.
      Στο άρθρο 3, οργανώνεται το Ελληνικό Στατιστικό Σύστημα με την πρόβλεψη του Συμβουλίου του και προβλέπεται η αντιπροσωπευτική σύνθεση του, έτσι ώστε να λειτουργεί αντιπροσωπευτικά και να περιλαμβάνει όλες τις παραμέτρους και όλους τους φορείς, τους παράγοντες που μπορούν να έχουν λόγο, με εξειδικευμένη γνώση όμως, στη δημιουργία του Ελληνικού Στατιστικού Συστήματος.
      Το άρθρο 4, ρυθμίζει το αποτέλεσμα αυτής της δουλειάς, το αποτέλεσμα του Συμβουλίου του Ελληνικού Στατιστικού Συστήματος και καθορίζει την παραγωγή του προγράμματος. 
      Καθορίζεται, λοιπόν, η υποχρέωση παραγωγής ελληνικού στατιστικού προγράμματος, για περίοδο τριών ετών και αυτό υποβάλλεται στη Βουλή των Ελλήνων. Η Βουλή των Ελλήνων είναι αρμόδια και για την κρίση και για να λαμβάνει γνώση, αφού βεβαίως, αυτό το πρόγραμμα πρέπει να έχει δημοσιότητα γι αυτό και προβλέπεται η δημοσίευση στην Εφημερίδα της Κυβέρνησης και η ανάρτηση στον διαδικτυακό τόπο της Ελληνικής Στατιστικής.
      Το άρθρο 5, ρυθμίζει θέματα σχετικά με την ποιότητα των στατιστικών. Γίνεται προσαρμογή σε ευρωπαϊκά πρότυπα, έτσι ώστε να υπάρχει σύγκλιση των ελληνικών στατιστικών στοιχείων με τα αντίστοιχα ευρωπαϊκά.
      Η διάδοση των στατιστικών στοιχείων, ρυθμίζεται στο άρθρο 6. 
      Το άρθρο 7, ρυθμίζει το κρίσιμο θέμα του στατιστικού απορρήτου. Ορίζει την υποχρέωση προστασίας των απόρρητων στοιχείων και την απαγόρευση δημοσιοποίησης τους εφόσον οι φορείς του ελληνικού στατιστικού συστήματος τα έχουν στη διάθεση τους ή έχουν πρόσβαση σε αυτά.
      Το άρθρο 8 αφορά τις συνοδές διοικητικές κυρώσεις, σε όποιες περιπτώσεις γίνεται παράβαση ή καταγράφεται παράβαση της υποχρέωσης να ανταποκριθούν στα αιτήματα της Ελληνικής Στατιστικής για παροχή πρόσβασης σε συγκεκριμένα στοιχεία.
      Στο δεύτερο κεφάλαιο, το άρθρο 9 είναι εκείνο που ρυθμίζει τη σύσταση της Ελληνικής Στατιστικής. Ορίζεται η Ελληνική Στατιστική. Είναι ανεξάρτητη και είναι αρχή. Είναι ανεξάρτητη διοικητική αρχή και γι’ αυτό περιλαμβάνει και απολαύνει όλων εκείνων των ρυθμίσεων που ρυθμίζουν και τις στατιστικές αρχές, αν και δεν προβλέπεται ρητά από το Σύνταγμα.
      Απολαμβάνει λοιπόν, λειτουργικής ανεξαρτησίας, διοικητικής και οικονομικής αυτοτέλειας και η λειτουργία της υπάγεται στον έλεγχο της Βουλής.
      Το άρθρο 10 ρυθμίζει της αρμοδιότητες της Ελληνικής Στατιστικής. 
      Το άρθρο 11 προβλέπει τον κανονισμό λειτουργίας και διαχείρισης της.
      Στο άρθρο 12 συγκροτείται η Ελληνική Στατιστική. Προβλέπεται η συγκρότηση της. Εδώ έχουμε τέσσερα μέλη -ένα από τα οποία ορίζεται ως Πρόεδρος και ένα ως Αντιπρόεδρος- τα οποία επιλέγονται από τη Διάσκεψη των Προέδρων της Βουλής με πλειοψηφία 4/5. Είναι το κρίσιμο θέμα που αποδεικνύει τη βούληση για την λειτουργία της Ελληνικής Στατιστικής, της ανεξαρτησίας της, της λειτουργικής και της διοικητικής της αυτοτέλειας.
      Επίσης, ρυθμίζεται και προβλέπεται ότι το κράτος και κανένας κυβερνητικός φορέας δεν παρεμβαίνει στη συγκρότηση της Ελληνικής Στατιστικής. Για τη θέση του Προέδρου, του Αντιπροέδρου και των μελών της, επιλέγονται πρόσωπα εγνωσμένου κύρους και υψηλής κατάρτισης, ενώ για τον Πρόεδρο της Ελληνικής Στατιστικής προβλέπεται ως προϋπόθεση η κατοχή διδακτορικού τίτλου σπουδών.
      Στο άρθρο 13 ρυθμίζονται οι αρμοδιότητες της Ελληνικής Στατιστικής και οι αρμοδιότητες του Προέδρου, έτσι ώστε να μην υπάρχουν προβλήματα σε ό, τι αφορά την αποτελεσματικότητα της λειτουργίας της αρχής. Ο Πρόεδρος καθορίζει τους ρυθμούς -και έτσι είναι το σωστό- για την παραγωγή συγκεκριμένου έργου. 
      Εγγυήσεις, ανεξαρτησία και κωλύματα στο άρθρο 15. Προβλέπεται όπως είναι φυσικό η ανεξάρτητη αρχή, προβλέπεται η απολαβή προσωπικής ανεξαρτησίας για τον Πρόεδρο και τα μέλη της Ελληνικής Στατιστικής και λειτουργικής, όπως αναφέρεται πιο κάτω.
      (FT)
      
      
      
      
    
    
    
    
    
    
     ()
    
    
    
      (XS)
      Στο άρθρο 16 ρυθμίζονται σαφέστατα οι πόροι και ο προϋπολογισμός της νέας ελληνικής αρχής, για να μπορεί να λειτουργήσει οργανωμένα και αποτελεσματικά.
      Το άρθρο 17 ρυθμίζει την δημοσίευση και τη διάδοση στατιστικών στοιχείων.
      Το άρθρο 18 ρυθμίζει τη γνωστοποίηση στην Αρχή της Προστασίας Δεδομένων Προσωπικού Χαρακτήρα.
      Το άρθρο 19 ρυθμίζονται με ομαλό τρόπο τα θέματα του προσωπικού, λαμβάνεται μέριμνα και δεν θίγονται εργασιακά, ασφαλιστικά, συνταξιοδοτικά και μισθολογικά δικαιώματα των υπαλλήλων της Εθνικής Στατιστικής Υπηρεσίας, μετά τη μεταφορά τους στην Ελληνική Στατιστική.
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
      Μισό λεπτό, κυρία Πρόεδρε, ολοκληρώνω.
      ΠΡΟΕΔΡΕΥΟΥΣΑ (Βαρβάρα Νικολαΐδου): Ολοκληρώστε, παρακαλώ.
      ΒΑΣΙΛΕΙΟΣ ΤΟΓΙΑΣ: Στο άρθρο 20 οργανώνεται η Ελληνική Στατιστική. Μεταξύ άλλων, εδώ προβλέπεται ότι το τμήμα ερευνών και μελετών υπάγεται απ’ ευθείας στον Πρόεδρο της Ελληνικής Στατιστικής, ο οποίος έχει και την αρμοδιότητα για την επιστημονική υποστήριξη και την εκπόνηση μελετών και υποβολή προτάσεων για τον εκσυγχρονισμών των στατιστικών ερευνών.
      Το άρθρο 21 αφορά στην περιουσία της Ελληνικής Στατιστικής.
      Ρυθμίζονται με το άρθρο 22 οι καταργούμενες διατάξεις και προβλέπονται με το άρθρο 23 μεταβατικές διατάξεις.
      Σύνολο άρθρων που οργανώνουν με τον καλύτερο δυνατό τρόπο την αρχή της λειτουργίας της νέας Αρχής, δεδομένου όμως –και με αυτό κλείνω- ότι τα πάντα κρίνονται στην πράξη. Ο καλύτερος νόμος, όπως κι αν οργανώσει μια αρχή ή μια υπηρεσία παλιότερα, δεν μπορεί να αποδώσει αν δεν κριθούν τα αποτελέσματά της στην πράξη.
      ΠΡΟΕΔΡΕΥΟΥΣΑ (Βαρβάρα Νικολαΐδου): Ολοκληρώστε, κύριε Τόγια.
      ΒΑΣΙΛΕΙΟΣ ΤΟΓΙΑΣ: Άλλωστε και η επέμβαση που γίνεται με τα συγκεκριμένα άρθρα, νομίζω ότι γίνεται σε τέτοιο βαθμό, ώστε να μην καταργεί και την αυτοτέλεια ή και τις πρωτοβουλίες που θα πρέπει να πάρει στην πράξη η νέα Αρχή που δημιουργείται με το παρόν νομοσχέδιο.
      Σας ευχαριστώ.
      (Χειροκροτήματα από την πτέρυγα του ΠΑ.ΣΟ.Κ.)
      ΠΡΟΕΔΡΕΥΟΥΣΑ (Βαρβάρα Νικολαΐδου): Και εγώ σας ευχαριστώ.
      Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στους χώρους του Μεγάρου της Βουλής των Ελλήνων, τριανταπέντε μαθητές και μαθήτριες και δύο εκπαιδευτικοί-συνοδοί τους από το 9ο Δημοτικό Αγίας Παρασκευής.
       Η Βουλή τους καλωσορίζει.
      (Χειροκροτήματα από όλες τις πτέρυγες)
      Συνεχίζουμε με τον εισηγητή της Νέας Δημοκρατίας κ. Μαργαρίτη Τζίμα. Έχετε το λόγο κ. Τζίμα.
      ΜΑΡΓΑΡΙΤΗΣ ΤΖΙΜΑΣ: Σας ευχαριστώ, κυρία Πρόεδρε.
      Κυρία Πρόεδρε, η Νέα Δημοκρατία έχει συμφωνήσει στην αρχή του νομοσχεδίου, όμως έχουμε σοβαρές επιφυλάξεις σε ορισμένα άρθρα που ρυθμίζουν ζητήματα, τα οποία αγγίζουν ακόμη και τα όρια της εθνικής κυριαρχίας της χώρας μας.
      Η πρώτη αντίρρηση μας αναφέρεται στο άρθρο 3, σύμφωνα με το οποίο έχουμε τη σύνθεση του Διοικητικού Συμβουλίου του Ελληνικού Στατιστικού Συστήματος. Προβλέπεται, λοιπόν, στο άρθρο 3 παρ. 1 πως μεταξύ των μελών του Διοικητικού Συμβουλίου θα συμμετέχουν δύο εκπρόσωποι, δηλαδή ένας εκπρόσωπος της Eurostat και ένας εκπρόσωπος εθνικής αρχής, όπως αυτές ορίζονται στο άρθρο 10. 
      Το απαράδεκτο, λοιπόν, είναι ότι εμείς μόνοι μας –εκτός, κύριε Υπουργέ, αν μας το επιβάλλουν- βάζουμε σε ένα διοικητικό συμβούλιο της χώρας μας, της Ελλάδος, εκπρόσωπο της Eurostat. Και όχι μόνο αυτό, αλλά σύμφωνα με το άρθρο 10 μπορεί το Διοικητικό Συμβούλιο της Ελληνικής Στατιστικής να ορίζει ποιες θα είναι οι εθνικές αρχές –άλλων χωρών, δηλαδή- οι οποίες θα στέλνουν εκπρόσωπο μέσα στο Διοικητικό Συμβούλιο του Ελληνικού Στατιστικού Συστήματος. 
      Θεωρώ ότι αυτά τα δύο άρθρα, κύριε Υπουργέ, πρέπει να εκλείψουν. Δεν είναι δυνατόν να έχουμε υπό διαρκή επιτήρηση το Διοικητικό Συμβούλιο του Ελληνικού Στατιστικού Συστήματος, εκτός εάν υπάρχει κάποια ντιρεκτίβα, κάποια οδηγία που μας λένε: Ναι, μέσα στην υπηρεσία η οποία θα εποπτεύει την έκδοση των στατιστικών στοιχείων, πρέπει να υπάρχουν και εκπρόσωποι της Eurostat.
      Διότι, μπορώ να κάνω την εξής απλή σκέψη: Πώς ξέρουμε την ποιότητα, όχι την επιστημονική, αλλά άλλου είδους ποιότητα, των ξένων στελεχών που θα συμμετέχουν στο Διοικητικό Συμβούλιο είτε των εθνικών αρχών είτε της Eurostat; Πώς μπορείτε να διασφαλίσετε ότι δεν θα είναι πράκτορες, ότι δεν θα είναι βιομηχανικοί κατάσκοποι και θα ξέρουν από την πρώτη ώρα ποια είναι τα οικονομικά στοιχεία της χώρας, ποια τα στατιστικά δεδομένα; Διότι, η στατιστική υπηρεσία δεν θα κάνει έρευνες μόνο για το έλλειμμα και το χρέος, σήμερα κάνει περίπου διακόσιες εβδομήντα έρευνες. Άρα από πρώτο χέρι οι άνθρωποι αυτοί που θα συμμετέχουν στο Δ.Σ. μπορεί να μπλοκάρουν και τη διαδικασία, αλλά τουλάχιστον θα έχουν πληροφόρηση και όπως ξέρετε η πληροφόρηση, σήμερα στην βιομηχανική κατασκοπία, είναι το άλφα και το ωμέγα.
      Δεύτερη αντίρρηση μας είναι στο άρθρο 7. Το άρθρο 7 δεν κατοχυρώνει το στατιστικό απόρρητο. Αναφέρετε σε συγκεκριμένες παραγράφους ότι είναι δυνατόν με εντολή οποιοσδήποτε να αίρει το στατιστικό απόρρητο και να διερευνά και να δημοσιοποιεί και να ελέγχει τη διαδικασία έκδοσης των στατιστικών στοιχείων της χώρας. Δεν εξασφαλίζεται ότι αυτό μπορεί να γίνει μόνο σε εξαιρετικές περιπτώσεις και ποιες θα είναι αυτές οι εξαιρετικές περιπτώσεις.
      Θεωρώ, λοιπόν, ότι πρέπει να εναρμονιστεί το άρθρο αυτό και με το αντίστοιχο άρθρο του Συντάγματος, για να έχουμε μια πλήρη εφαρμογή της παραγράφου αυτής.
      Στο άρθρο 10 η παράγραφος 1 παραπέμπει σε ένα άρθρο το οποίο καταργείται με το άρθρο 22. Επίσης, όσον αφορά το άρθρο 12 που προσδιορίζει τον τρόπο συγκρότησης της ΕΛΣΤΑΤ θεωρώ, κύριε Υπουργέ, ότι είναι μια καλή προσπάθεια αυτό που γίνεται, όμως είναι μισή προσπάθεια. Θέλετε να κάνετε μια ανεξάρτητη αρχή, αυτή δεν είναι ούτε Νομικό Πρόσωπο Δημοσίου Δικαίου, αλλά ούτε είναι και Ανεξάρτητη Αρχή με την έννοια που προσδίδεται στο αντίστοιχο άρθρο του Συντάγματος, τύπου ΑΣΕΠ, ας πούμε. Μπορεί να μην ορίζεται η ΕΛΣΤΑΤ ως Ανεξάρτητη Αρχή μέσα στο Σύνταγμα, όμως εμείς ως Βουλή μπορούμε να της προσδώσουμε όλα εκείνα τα χαρακτηριστικά των θεσμοθετημένων Ανεξαρτήτων Αρχών, που ορίζονται στο Σύνταγμα.
      Παραδείγματος χάριν, όλα τα μέλη του Διοικητικού Συμβουλίου να ορίζονται από τη Διάσκεψη των Προέδρων της Βουλής και όχι από τα επτά μέλη να ορίζονται τα τέσσερα. Όλα τα μέλη. Γιατί δεν κάνουμε αυτό το βήμα, ούτως ώστε να διαλυθεί οποιαδήποτε αμφιβολία ότι ο εκάστοτε Υπουργός, ο εκάστοτε σύλλογος εργαζομένων θα στείλουν ανθρώπους, οι οποίοι εν πάση περιπτώσει δεν θα ανταποκρίνονται στην αποστολή της έκδοσης στατιστικών στοιχείων, αλλά στην αποστολή στήριξης κομματικών επιλογών;
      Στο άρθρο 15 αναφέρεται ότι ο Πρόεδρος της ΕΛΣΤΑΤ απολαμβάνει προσωπικής ανεξαρτησίας κατά την άσκηση των καθηκόντων του. Σύμφωνα με το Σύνταγμα πρέπει να προστεθεί και λειτουργική ανεξαρτησία. Πρέπει ακόμη να εξασφαλιστεί πλήρως ότι οι υπάλληλοι της Ελληνικής Στατιστικής Αρχής θα διέπονται από τον Δημοσιοϋπαλληλικό Κώδικα.
      Τέλος, θεωρούμε ότι το άρθρο 20, που συνιστά τμήμα ερευνών και μελετών, το οποίο θα υπάγεται απ’ ευθείας στον Πρόεδρο της ΕΛΣΤΑΤ, είναι απαράδεκτο, είναι υπερεξουσίες του Προέδρου της Ελληνικής Στατιστικής σε ένα τμήμα ευαίσθητο, το οποίο στην ουσία θα εκδίδει τα στατιστικά στοιχεία της χώρας. 
      Πέραν αυτών, κύριε Υπουργέ, νομίζω ότι επειδή ολοκληρώνεται η κουβέντα μας, θα πρέπει να δώσετε μια συγκεκριμένη απάντηση. Όταν εσείς γίνατε Κυβέρνηση στις 4 Οκτωβρίου, την επόμενη ημέρα βγήκατε και είπατε ότι το έλλειμμα είναι όχι 8% ή 6%, αλλά ότι είναι 12,7%. Θα πρέπει να μας πείτε –αν και σας έχουμε προκαλέσει πάρα πολλές φορές- σε ποια στατιστικά στοιχεία, σε ποια θεσμοθετημένη αρχή στηριχθήκατε για να βγάλετε ότι το έλλειμμα της χώρας είναι 12,7%. 
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Στην Τράπεζα της Ελλάδας.
      ΜΑΡΓΑΡΙΤΗΣ ΤΖΙΜΑΣ: Όχι, με συγχωρείτε πάρα πολύ, αλλά η Τράπεζα της Ελλάδας δεν είναι αρμόδια να δίνει το ποσοστό του ελλείμματος και του δημοσίου χρέους.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Τι δεν είναι αρμόδια;
      ΠΡΟΕΔΡΕΥΟΥΣΑ (Βαρβάρα Νικολαΐδου): Θα απαντήσετε σε λίγο, κύριε Υπουργέ, ζητώντας το λόγο.
      ΜΑΡΓΑΡΙΤΗΣ ΤΖΙΜΑΣ: Υπάρχει η Εθνική Στατιστική Υπηρεσία, η οποία σύμφωνα με το πόρισμα της υποτιθέμενης Ανεξάρτητης Αρχής, που διόρισε ο Υπουργός, λέει ότι η Τράπεζα της Ελλάδος δεν συμμετέχει στη διαβίβαση στατιστικών στοιχείων στην Ελληνική Στατιστική Υπηρεσία. Άρα, λοιπόν, θα μου επιτρέψετε…
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Σας το έχω πει πολλές φορές, κύριε Τζίμα…
      ΠΡΟΕΔΡΕΥΟΥΣΑ (Βαρβάρα Νικολαΐδου): Κύριε Υπουργέ, ολοκληρώνει ο κύριος συνάδελφος και απαντάτε.
      ΜΑΡΓΑΡΙΤΗΣ ΤΖΙΜΑΣ: …και με τη δήλωσή σας αυτή, ότι τα στοιχεία που δώσατε είναι αξιόπιστα. Δεν είναι αξιόπιστα, διότι δεν στηρίχθηκαν στην Εθνική Στατιστική Υπηρεσία.
      Και επειδή τελικώς, μιλάτε για το χρέος, μιλάτε για καταχρεωμένη Ελλάδα σας πληροφορώ, κύριε Υπουργέ –και πρέπει να δώσετε μια απάντηση- αληθεύουν τα δημοσιεύματα –ορισμένα δημοσιεύματα- ανακοινώσεις Υπουργείων χωρών της Ευρωπαϊκής Ένωσης ότι πολλές χώρες της Ευρωπαϊκής Ένωσης φέτος θα δανειστούν 1.5 τρισεκατομμύρια ευρώ; 
      
      (TL)
      
      (1FT)
      Συγκεκριμένα ανακοινώθηκε από το Υπουργείο Οικονομικών της Γαλλίας ότι η Γαλλία θα δανειστεί φέτος 450 δισεκατομμύρια ευρώ. Τετρακόσια δισεκατομμύρια θα δανειστεί η Ιταλία, 280 δισεκατομμύρια ευρώ η Βρετανία, 370 δισεκατομμύρια θα δανειστεί η Γερμανία, η οποία εγκαλεί την Ελλάδα. Και για να πάμε σε χώρες παραπλήσιες με την Ελλάδα: από 100 δισεκατομμύρια ευρώ θα δανειστεί το Βέλγιο και η Ολλανδία. Και εμείς ως Ελλάδα, που δημιουργείται ένα κλίμα τρομοκρατίας οικονομικής στον ελληνικό λαό, θα δανειστούμε μόνο 50 δισεκατομμύρια ευρώ.
      Άρα το ζήτημα του δημοσίου χρέους και του ελλείμματος είναι μόνο ελληνικό; Εγώ σας ανέφερα ανακοινώσεις των αντιστοίχων υπουργείων οικονομικών έξι χωρών της Ευρωζώνης. Έξι!
      Και για να σας πω και πέραν του Ατλαντικού: γνωρίζετε ότι σήμερα η Αμερική χρωστάει στην Κίνα – στην Κίνα! – περίπου ένα τρισεκατομμύριο δολάρια; Η Αμερική! Να το διαψεύσετε. Ένα τρισεκατομμύριο δολάρια. Από μία χώρα που οι άνθρωποί της, οι πολίτες της ζουν με ένα δολάριο την ημέρα.
      Και έρχονται τώρα τα διεθνή αυτά fora και οι διεθνείς οργανισμοί και αμφισβητούν και υποβαθμίζουν καθημερινά την πιστοληπτική ικανότητα της χώρας. Τρία τρισεκατομμύρια δολάρια είναι το χρέος της Αμερικής! Γιατί λοιπόν διογκώνετε το οικονομικό πρόβλημα που αντιμετωπίζει η χώρα μας;
      Και εν πάση περιπτώσει, είκοσι χρόνια κυβερνήσατε, δεν μηδενίσατε το δημόσιο χρέος. Περιμένατε από μας σε 5,5 χρόνια να το μηδενίσουμε;
      Γι’ αυτό, κυρία Πρόεδρε, μειοψηφούμε στα άρθρα 7, 12 και στο άρθρο 3, με την έννοια που το ανέφερα.
      Σας ευχαριστώ.
      ΠΡΟΕΔΡΕΥΟΥΣΑ (Βέρα Νικολαΐδου): Σας ευχαριστώ, κύριε Τζίμα.
      Θέλετε να απαντήσετε, κύριε Υπουργέ;
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Όχι, θα απαντήσω μετά.
      ΠΡΟΕΔΡΕΥΟΥΣΑ (Βέρα Νικολαΐδου): Θα απαντήσετε συνολικά. Γιατί προηγουμένως…
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Για να κάνουμε ζωντανό τον διάλογο.
      ΠΡΟΕΔΡΕΥΟΥΣΑ (Βέρα Νικολαΐδου): Αυτό κατάλαβα, ωραία. Αλλά για να κάνετε ζωντανό το διάλογο, μη διακόπτετε.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Με την άδεια πάντοτε του ομιλητή.
      ΠΡΟΕΔΡΕΥΟΥΣΑ (Βέρα Νικολαΐδου): Καταργείτε το Προεδρείο, Υφυπουργέ, και συνεχίζετε.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Ζητώ συγγνώμη, κυρία Πρόεδρε.
      ΠΡΟΕΔΡΕΥΟΥΣΑ (Βέρα Νικολαΐδου): Το λόγο έχει τώρα ο Ειδικός Αγορητής του Κομμουνιστικού Κόμματος Ελλάδας κ. Νικόλαος Παπακωνσταντίνου.
      Έχετε το λόγο για οκτώ λεπτά.
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Ευχαριστώ, κυρία Πρόεδρε.
      Τα χρυσοποίκιλτα άνθη της θεσμικής αναβάθμισης της στατιστικής δραστηριότητας που επαγγέλλεται και ευαγγελίζεται η Κυβέρνηση άρχισαν να ξεφτίζουν. Ομολογούμε ότι βάλαμε κι εμείς το χεράκι μας. Η σημαία της υπηρεσιακής και λειτουργικής ανεξαρτησίας αδυνατεί να συσκοτίσει, να συγκαλύψει τον αντιεπιστημονικό, ταξικά ιδιοτελή χαρακτήρα των κριτηρίων της EUROSTAT στον ρυθμό της Στρατηγικής της Λισαβόνας και της «πράσινης ανάπτυξης».
      Σημειώνουμε κατ’ αρχάς το πόσο συνεσταλμένη και αλυσιτελής σε τελευταία ανάλυση ήταν η αντίρρηση του Εκπροσώπου της Νέας Δημοκρατίας στην θεσμοθετούμενη εμφύτευση των gauleiter της EUROSTAT στον ελληνικό στατιστικό σύστημα, όταν συμπλήρωσε «εκτός αν υπάρχει κάποια Οδηγία ή εντολή της Ευρωπαϊκής Ένωσης».
      Για τις συγκεκριμένες αναφορές μας στην κατ’ άρθρον συζήτηση επαναφέρουμε και υπογραμμίζουμε ορισμένα χαρακτηριστικά και νευραλγικά ζητήματα του υπό συζήτηση νομοσχεδίου.
      Στα άρθρα 1-5 γίνεται αναφορά σε διάφορες παραγράφους τους στις έννοιες και τους κανόνες που διέπουν τη στατιστική δραστηριότητα. Σημειώνουμε ότι οι έννοιες, οι κανόνες, οι πίνακες, οι ορισμοί, οι στατιστικές ενότητες, οι κώδικες, οι εναρμονισμένες πρακτικές, η ομογενοποίηση της μεθόδου ορίζονται όλα αυτά από τον εαυτό τους.
      Προσδιορίζονται για την πληρότητά τους με τους οικείους ορισμούς. Προσδιορίζονται για τη συμφωνία τους ποιοτικά με τους λογιστικούς κανόνες. Προσδιορίζονται για την αρτιότητά τους με την τυπική εσωτερική συνοχή τους. Προσδιορίζονται για την αξιοπιστία τους με βάση τους κανόνες περιοδικότητας.
      Έτσι όμως, με βάση αυτή τη μεθοδολογία δημιουργήθηκε και το εκκωφαντικό πρόβλημα της στατιστικής απεικόνισης της ανεργίας και των ανέργων, της κραυγαλέας αναντιστοιχίας ανάμεσα στην πραγματική ανεργία και την στατιστικά απεικονιζόμενη ανεργία.
      Και πραγματοποιήθηκε και το επαναφέρουμε, γιατί και άλλοι ομιλητές του ΠΑ.ΣΟ.Κ. ψελλίζουν γι’ αυτό το θέμα, ότι τάχατες έγινε μια υπερβατική ζαβολιά από κάποιον ψιλοπράκτορα που αλλοίωσε τα στοιχεία. Όλες οι ζαβολιές, οι παραχαράξεις που έγιναν αυτά τα χρόνια, έγιναν όχι κατά παράβαση, αλλά κατ’ εφαρμογή και μάλιστα με προσήλωση στην εφαρμογή των κριτηρίων της EUROSTAT και της Ευρωπαϊκής Επιτροπής.
      Το κρίσιμο ζήτημα, που αναφέρεται στα άρθρα 1-5, είναι ότι αρνείστε το θεμελιώδες κριτήριο αξιολόγησης, την επιστημονική αντικειμενικότητα στη στατιστική δραστηριότητα, δηλαδή την αντιστοίχησή της με την κίνηση της κοινωνικής πραγματικότητας. Γιατί έχετε ισχυρό πολιτικό, ιδεολογικό και ταξικό συμφέρον να συγκαλύπτετε την ουσία των ταξικών σχέσεων και των σχέσεων ανάμεσα στις κοινωνικές τάξεις και τον χαρακτήρα της οικονομικής πολιτικής.
      Και αυτό το ζήτημα είναι ο πυρήνας – ο πυρήνας, το υπογραμμίζουμε! – για τις ζαβολιές, τις παραχαράξεις, τις αλλοιώσεις, την πλαστογράφηση που πραγματοποιείται από την επίσημη στατιστική της κοινωνικής πραγματικότητας.
      Θα μπορούσα να αναφέρω πάλι συμπυκνωμένα. Δεν είναι τυχαία τα κριτήρια που χρησιμοποιούνται για το ποιος είναι άνεργος. Δεν είναι τυχαία για το ποιος είναι ο φτωχός αγρότης, που έχει το αμάρτημα να μην είναι κατ’ αποκλειστικότητα αγρότης.
      Άρθρα 6 και 7: συμπυκνώνουν τον απόρρητο μηχανισμό και μάλιστα με σιδηρόφρακτη και ψηφιακή δικτύωση. Οι φόβοι της Νέας Δημοκρατίας να προστατευθούν τα πληροφοριακά στοιχεία των ατόμων, δηλαδή των μεγαλομετόχων των επιχειρηματικών ομίλων, δείχνει απλώς την προσήλωσή της μην ξενυχτήσει κάποιος μεγαλομέτοχος από τη δράση κάποιας στατιστικής μονάδας. Το πραγματικό ζήτημα που θεσμοθετείται και σε αυτό, είναι ο πυρήνας της υποστήριξης που σας προσφέρει η Νέα Δημοκρατία.
      Κι ας απαντήσουν οι ομιλητές του ΠΑ.ΣΟ.Κ. γι’ αυτό το κρίσιμο ζήτημα: Σε ποια βάση σας υποστηρίζει η Νέα Δημοκρατία; Στην περιφρούρηση των προνομίων των μεγαλομετόχων των επιχειρηματικών ομίλων. Και από αυτή την άποψη είναι κρίσιμα ζητήματα της ουσίας των απόρρητων μηχανισμών.
      Ποια κοινωνική δύναμη προστατεύεται με την απαγόρευση χρήσης των στατιστικών ερευνών και στοιχείων για φορολογικούς και ελεγκτικούς σκοπούς τους Κράτους; Επαναλαμβάνω: ποια κοινωνική δύναμη προστατεύεται με την απαγόρευση χρήσης των στατιστικών ερευνών και στοιχείων για φορολογικούς και ελεγκτικούς σκοπούς τους Κράτους; 
      Ποια κοινωνική δύναμη περιφρουρείται με το σβήσιμο οποιουδήποτε στοιχείου που παραπέμπει στην αναγνώριση δραστηριότητας μεγαλοεπιχειρηματιών, μεγαλοεισαγωγέων, μεγαλοχονδρεμπόρων, εφοπλιστών, μεγαλοκατασκευαστών και των άλλων κερδοσκόπων επενδυτών;
      Τι εκφράζει άραγε η διατύπωση, τι σηματοδοτεί το σβήσιμο όλων των ιχνών της στατιστικής μονάδας που συνέλεξε τα στοιχεία και τις πληροφορίες; Συγκροτείται μία κουρτίνα, ένα άβατο, ένα ημίφως και διακριτική προνομιακή μεταχείριση των ευυπόληπτων πολιτών.
      Με μυσταγωγία διαμορφώνεται μία θεσμική ορκωμοσία μπροστά στους δούκες και τους βαρόνους του χρήματος, για να είναι θαμπές οι στατιστικές φωτογραφίες της εκμεταλλευτικής, κερδοσκοπικής δραστηριότητας των μεγαλομετόχων των επιχειρηματικών ομίλων, αυτών των ιπποτών του κέρδους και της τύχης, που σαν βδέλλες ξεζουμίζουν τον ιδρώτα του εργαζόμενου ελληνικού λαού.
      Η Νέα Δημοκρατία ψέλλισε ανησυχίες για την τσιμέντωση και τη διασφάλιση πλήρως των αδιαπέραστων τοίχων του στατιστικού απόρρητου. Και η Κυβέρνηση ανταποκρίθηκε με τις χθεσινές τροποποιήσεις με ευλάβεια. Και οι διατυπώσεις είναι ιδιαίτερα χαρακτηριστικές για τη διασφάλιση της προσήκουσας αποτύπωσης και διαβίβασης των στοιχείων. Πραγματικά, τι «όμορφος κόσμος, ηθικός και αγγελικά πλασμένος»!
      Γι’ αυτά πρέπει να απολογηθεί η Νέα Δημοκρατία στους εργαζόμενους που την ψηφίζουν, ότι η έγνοια και η φροντίδα της δεν είναι να αποτυπωθεί η πραγματικότητα των κριτηρίων για την ανεργία και τους φτωχούς αγρότες, αλλά να υπερασπιστεί τους μεγαλομετόχους των επιχειρηματικών ομίλων. Και από αυτή την άποψη στηρίζει ολόψυχα τη δουλειά του ΠΑ.ΣΟ.Κ.
      Και αναλαμβάνετε πλήρως την ευθύνη για τη φοροδιαφυγή στα καύσιμα και το λαθρεμπόριο των καυσίμων. Γιατί αποκρύπτετε από τον ελληνικό λαό τη δραστηριότητα και τη συμπεριφορά των μεγαλοοφειλετών προς το ελληνικό Δημόσιο. Και είναι οι τέσσερις χιλιάδες μεγάλες επιχειρήσεις που δεν απόδωσαν το Φ.Π.Α. το 2009. Δεκαπέντε δισεκατομμύρια ευρώ παρακαλώ! Γιατί ενδιαφέρεστε να είναι ακατανόητο, ακατάληπτο, μυστηριακό το κοινωνικό φαινόμενο των βεβαιωθέντων, αλλά μη δυνάμενων να εισπραχθούν οφειλών προς το Δημόσιο.
      Θέλετε να συσκοτίζετε το γεγονός ότι τη μερίδα του λέοντος στις αγροτικές επιδοτήσεις την απολαμβάνουν είκοσι ανώνυμες εταιρείες, όχι μόνο στην Ελλάδα αλλά και στην Ευρωπαϊκή Ένωση. Πρώτος σε όγκο επιδοτήσεων από την Ευρωπαϊκή Ένωση -είναι κορυφή- είναι η βασιλική οικογένεια της Αγγλίας και αντίστοιχες ανώνυμες εταιρείες στην Ελλάδα που δραστηριοποιούνται στον κλάδο των τροφίμων, με συγκρότηση, λέγε με VIVARTIA.
      (AS)
      (2TL)
      Άρθρο 10 παρ. 2 εδάφιο ζ: Αναλαμβάνει τη διενέργεια στατιστικών εργασιών για λογαριασμό τρίτων δημοσίων ή ιδιωτικών φορέων και προσώπων. Σαφώς, αυτό δεν αφορά τον περιπτερά από την Καλλιθέα. 
      Άρθρο 16: Ανάθεση υπηρεσιών μελετών και έργων σε τρίτους. Έσοδα έναντι τιμήματος διάθεσης στατιστικών προϊόντων από έρευνες και μελέτες στατιστικών εργασιών δημοσίας και παροχή –πάλι- υπηρεσιών σε τρίτους. Δηλαδή, δεν υπάρχει και στα άλλα άρθρα αποκλειστικότητα χρηματοδότησης από τον Κρατικό Προϋπολογισμό. Αντίθετα, ανυψώνονται τα έσοδα από επιχορηγήσεις, δωρεές και λοιπές εισφορές από δημόσιους και ιδιωτικούς φορείς. 
      Απουσιάζει οποιαδήποτε αναφορά σε αρμοδιότητα και καθήκοντα για τα μέλη του διοικητικού συμβουλίου, τα οποία είναι διακοσμητικά μπιμπελό και διαμορφώνονται καταχρηστικές υπερεξουσίες και για τον Πρόεδρο. Ο Πρόεδρος είναι σχεδόν αυτοτελές όργανο.
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
      ΠΡΟΕΔΡΕΥΟΥΣΑ (Βέρα Νικολαϊδου): Κύριε συνάδελφε, πρέπει να ολοκληρώσετε.
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Οι αρμοδιότητες της Τράπεζας της Ελλάδος δεν θίγονται από τις διατάξεις του παρόντος νόμου. Κατά τα άλλα, λέγεται και Τράπεζα της Ελλάδος. 
      Θεσμοθετούνται οι συμβάσεις ορισμένου χρόνου, οι συμβάσεις έργου και εξωτερικοί συνεργάτες για τους εργαζόμενους. Αφυδατώνεται το περιεχόμενο της εργασίας των εργαζομένων στη Στατιστική Υπηρεσία, στην κατεύθυνση της απαξίωσης και της περιθωριοποίησής τους.
      Εμείς υποστηρίζουμε τη συμπλήρωση του άρθρου 19 με τα εργασιακά αιτήματα του υπομνήματος του Συλλόγου Εργαζομένων γιατί τα θεωρούμε ουσιώδη. 
      Συνολικά από τις παρεμβάσεις σας αυτό το διήμερο, διαμορφώνεται ένα δίκτυο παγίδευσης και αιχμαλωσίας των σκέψεων, του συλλογισμού, των αναζητήσεων του ελληνικού λαού. Οι χαρακτηρισμοί του ΠΑ.ΣΟ.Κ., ότι τάχα η διαχείριση της Νέας Δημοκρατίας είναι άσχετη, ανεύθυνη, ανερμάτιστη, τυχάρπαστη και ερασιτεχνική…
      ΠΡΟΕΔΡΕΥΟΥΣΑ (Βέρα Νικολαϊδου): Έχει τελειώσει ο χρόνος σας, κύριε συνάδελφε, παρακαλώ ολοκληρώστε.
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: …οι χαρακτηρισμοί της Νέας Δημοκρατίας προς το ΠΑ.ΣΟ.Κ. ότι παλινωδεί, ότι είναι άτολμο, ασχεδίαστο και αμήχανο δεν είναι αλήθεια. Είναι αφρός, είναι ρηχές, επιδερμικές και για το λόγο αυτό παραπλανητικές στοχεύσεις. Η μεθοδολογία σας στοχεύει στη συνείδηση του λαού. 
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
      ΠΡΟΕΔΡΕΥΟΥΣΑ (Βέρα Νικολαϊδου): Κύριε συνάδελφε, ολοκληρώστε σας παρακαλώ.
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Δώστε μου δεκαπέντε δευτερόλεπτα σας παρακαλώ, κυρία Πρόεδρε.
      Γιατί θέλετε το λαό εμβρόντητο, αμήχανο, ακίνητο και κοκαλωμένο στο περιθώριο, τρομαγμένο για τα δήθεν ακατανόητα φαινόμενα της οικονομικής κρίσης. Θέλετε το λαό γονατισμένο και παγιδευμένο στη μοιρολατρία για το αναπόφευκτο –τάχα- των αντιλαϊκών μέτρων. 
      Δεν θα σας γίνει το χατίρι. 
      Σας ευχαριστώ.
      ΠΡΟΕΔΡΕΥΟΥΣΑ (Βέρα Νικολαϊδου): Και εγώ σας ευχαριστώ.
      Συνεχίζουμε με τον Ειδικό Αγορητή του Λαϊκού Ορθόδοξου Συναγερμού κ. Ηλία Πολατίδη.
      Κύριε Πολατίδη, έχετε το λόγο.
      ΗΛΙΑΣ ΠΟΛΑΤΙΔΗΣ: Ευχαριστώ, κυρία Πρόεδρε.
      Πριν οτιδήποτε άλλο, θα ήθελα να αναφέρω μόνο ότι είναι στην ουσία, επί της αρχής το θέμα. Σας λέμε –και το είχαμε πει και στην Επιτροπή- ότι το πρόβλημα δεν είναι στη συγκρότηση και αυτό που κάνετε με την αλλαγή της Στατιστικής Υπηρεσίας μετατρέποντάς τη Ανεξάρτητη Αρχή, δεν πρόκειται να λύσει κανένα πρόβλημα. 
      Έχω μια δήλωση του Αντιπροέδρου της Κυβερνήσεως του κ. Πάγκαλου, ο οποίος λέει: «Η Ιταλία έκανε περισσότερα από την Ελλάδα για να αποκρύψει την κατάσταση των οικονομικών της, προκειμένου να διασφαλίσει την είσοδό της στην Ευρωζώνη». Δηλαδή, έκανε κάποια η Ελλάδα, αλλά η Ιταλία έκανε περισσότερα. Αυτά λέει ο Αντιπρόεδρος της Κυβερνήσεώς σας.
      Καταθέτω τη δήλωση αυτή για τα Πρακτικά.
      (Στο σημείο αυτό ο Βουλευτής κ. Ηλίας Πολατίδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
      Έρχεστε, λοιπόν, εδώ και μας φέρνετε ένα νομοσχέδιο, το οποίο στηρίζεται στο ότι με τη σύνθεση και τη σύσταση την οποία είχε η Στατιστική Υπηρεσία, δεν μπορούσε να κάνει τη δουλειά της σωστά, δεν υπήρχε κανένα άλλο πρόβλημα, αλλά πρέπει αυτή να γίνει Ανεξάρτητη Αρχή. Και τί σημαίνει Ανεξάρτητη Αρχή; Σημαίνει να διορίζονται οι Πρόεδροί της κατ’ ουσίαν, από μη κυβερνητικές οργανώσεις, να πρέπει να έχουν ορισμένα συγκεκριμένα χαρακτηριστικά, όπως να έχουν χρηματίσει υπάλληλοι του ΣΟΕ και να είναι συμμετέχοντες σε ορισμένες παράξενες στοές. Αυτά είναι τα χαρακτηριστικά που πρέπει να έχει κάποιος, για να γίνει Πρόεδρος σε Aνεξάρτητη Aρχή.
      Έχουμε, λοιπόν, και γι’ αυτό το θέμα. Eφόσον επιμένετε να πάτε σ’ αυτή την αδιέξοδη διαδικασία, η οποία διαψεύδεται από τον ίδιο τον Αντιπρόεδρο της Κυβερνήσεώς σας, θα κάνουμε μια πρόταση για το πώς, μέσα στα πλαίσια στα οποία θέτετε εσείς, μπορούμε να κάνουμε την εκλογή του Προέδρου με τέτοιο τρόπο ώστε να είναι κατά το δυνατόν αδιάβλητος. 
      Για το θέμα της συλλογής στοιχείων, το οποίο είναι πολύ σοβαρό. Σε δυο άρθρα βάζετε χρηματικά πρόστιμα είτε με βάση το Δημοσιοϋπαλληλικό Κώδικα είτε με άλλα τα οποία θα τα κάνει η Διοίκηση της Αρχής. Θεωρείτε  ότι αυτό είναι το βασικό θέμα που θα δώσει τη λύση για το θέμα του προβλήματος της συλλογής στοιχείων. Αγνοείτε την Επιτροπή που εσείς διορίσατε και έκανε ένα πόρισμα για την κατάσταση των στατιστικών στοιχείων. Επίσης αγνοείτε τις προτάσεις που κάνει αυτή Επιτροπή. Τίποτα δεν ακούτε. Επικαλείστε ότι με βάση το Δημοσιοϋπαλληλικό Κώδικα θα τιμωρήσετε τους δημοσίους υπαλλήλους, οι οποίοι δεν θα συνεργάζονται στην παραχώρηση των στοιχείων. Στον ιδιωτικό τομέα, μάλιστα, θα βάλετε πρόστιμα από 1000 έως 50.000 ευρώ. Αυτά δεν είναι σοβαρά πράγματα.
      Όσον αφορά το άρθρο 3, βάζετε μέσα και κάποιον εκπρόσωπο από την Ευρωπαϊκή Στατιστική Υπηρεσία. Δεν καταλαβαίνω, τί σκοπό έχει αυτό. Υποτίθεται όταν η Στατιστική Υπηρεσία γίνει πλέον Ανεξάρτητη Αρχή, θα λυθεί το πρόβλημα της αξιοπιστίας. Για ποιο λόγο χρειάζεται και ο εκπρόσωπος της EUROSTAT; Αλλά αυτό είναι ένας ραγιαδισμός τον οποίο δυστυχώς, οι κυβερνήσεις -και η δική σας αλλά και η προηγούμενη- μας έχουν συνηθίσει. Όλοι οι Έλληνες είναι ανίκανοι, είναι ψεύτες, είναι το ένα είναι το άλλο, αλλά μόλις έρχεται κάποιος σοφός από τας Ευρώπας αυτός είναι ηθικός, έντιμος, λέει την αλήθεια, θα μας τραβάει και το αυτί. 
      Αυτή είναι η λογική του άρθρου σας και φυσικά το καταψηφίζουμε. 
      Σχετικά με το άρθρο 8, για τις διοικητικές κυρώσεις ανέφερα και πριν, ότι είναι αδύνατον να εφαρμοστεί. Είτε το έχετε μέσα αυτό το άρθρο είτε δεν το έχετε είναι ένα και το αυτό. Δεν πρόκειται να εφαρμοστεί στην πράξη τίποτα. 
      Αναφορικά με το άρθρο 12, για τη συγκρότηση της ΕΛ.ΣΤΑΤ. Όπως είναι διατυπωμένο αυτό το άρθρο, λέει ότι η ΕΛ.ΣΤΑΤ συγκροτείται από επτά μέλη, εκ των οποίων τέσσερα μέλη -ένα από τα οποία ορίζεται ως Πρόεδρος και ένα ως Αντιπρόεδρος- επιλέγονται από τη Διάσκεψη των Προέδρων της Βουλής, ύστερα από εισήγηση του Υπουργού των Οικονομικών. Αυτή η διαδικασία μέχρι στιγμής, έχει αποδειχθεί στην πράξη ατελέσφορη. Έχει αποδειχθεί, και το λέω μετά λόγου γνώσεως.
      Προτείνουμε, λοιπόν, η Βουλή να ελέγχει μόνο την ύπαρξη τυπικών προσόντων, τα οποία θα έχει θέσει εκ των προτέρων το Υπουργείο Οικονομικών. Εφόσον συμφωνούν και τα 4/5 της Διασκέψεως των Προέδρων στην ύπαρξη των τυπικών προσόντων, κατόπιν όλοι να μπαίνουν σε κληρωτίδα και από εκεί να εκλέγονται και τα τέσσερα μέλη τα οποία θα συγκροτήσουν την Επιτροπή από το Υπουργείο Οικονομικών και ο Πρόεδρος και ο Αντιπρόεδρος. Μόνο με αυτό τον τρόπο θα μπορεί να υπάρχει κάποια πραγματική ανεξαρτησία. Όταν υπάρχει ο ορισμός και όλα αυτά που ανέφερα πριν, όπως οι περίεργες και ύποπτες διαδρομές, προκειμένου ένας ξαφνικά να βρεθεί από το γραφείο της καθηγητικής έδρας στο Πανεπιστήμιο ή οπουδήποτε αλλού είναι, όπως για παράδειγμα σε κάποια ιδιωτική εταιρεία, ξαφνικά να γίνεται Πρόεδρος της Ανεξάρτητης Αρχής, γνωρίζοντας την ιστορία του, μπορεί πολύ καλά ο εκάστοτε Υπουργός Οικονομικών να τον βάλει και αυτός να κατευθύνει την Αρχή προς τα εκεί που θέλει. 
      Στο άρθρο 17 παρ. 4 υπάρχει ένα πολύ σημαντικό θέμα, το οποίο το είπαμε και στην Επιτροπή αλλά δεν τύχαμε απαντήσεως. Όσα στοιχεία έχουν γίνει με δημόσια δαπάνη, έχουν χρηματοδοτηθεί από τον τακτικό Προϋπολογισμό, να είναι διαθέσιμα σε όλους τους Έλληνες, με βάση μόνο το κόστος αναπαραγωγής. Αυτό δεν έχει γίνει. Αυτό που λέτε είναι ότι αυτά θα γίνουν με βάση τον Κανονισμό. Δεν μιλάτε για κόστος αναπαραγωγής, λέτε με επιφύλαξη για το σχετικό κόστος. Το επιφύλαξη του σχετικού κόστους και ό,τι ορίζεται στον Κανονισμό δεν είναι αυτό που λέω. Πρέπει να ορίζετε σαφώς ότι το κόστος, εφόσον φυσικά έχει χρηματοδοτηθεί από δημόσιες δαπάνες του ελληνικού λαού, δεν μπορεί αυτό το κόστος και τα στοιχεία που έχουν χρηματοδοτηθεί από όλον τον ελληνικό λαό να είναι περιουσία ορισμένων και να διαχειρίζεται κατά το δοκούν. Είναι λάθος διατυπωμένο και σας το είπαμε. Πρέπει να  υπάρχει επιφύλαξη -όταν φυσικά δεν είναι στοιχεία για τα οποία υπάρχουν προβλήματα που αναφέρει πάλι μέσα ο νόμος για εθνική ασφάλεια κ.λπ.- αυτά να διατίθενται με βάση το κόστος αναπαραγωγής. Δηλαδή, αν υπάρχει μια έκθεση να χρεώνεται το κόστος της φωτοτυπίας, να χρεώνεται το κόστος του μέσου. Αυτό είναι η διεθνής πρακτική σε χώρες που θέλουν στοιχειωδώς, να υπάρχει κάποια διαφάνεια. Εσείς, όμως, διατηρείτε αυτό το οποίο υπήρχε μέχρι τώρα, που είναι νεφελώδες και ο καθένας μπορεί να το ερμηνεύσει κατά το δοκούν.
      Αυτά είναι τα άρθρα στα οποία έχουμε τις αντιρρήσεις μας. Γενικώς είναι ένα νομοσχέδιο που δεν θα λύσει κανένα από τα προβλήματα τα οποία η ίδια η Κυβέρνηση θεωρεί ότι είναι σοβαρά και πρέπει να λυθούν. Έχουμε κάνει τις προτάσεις μας και αναμένουμε τις απαντήσεις σας, κύριε Υπουργέ.
      Σας ευχαριστώ πολύ.
      (Χειροκροτήματα από την πτέρυγα του Λαϊκού Ορθόδοξου Συναγερμού) 
      
      (EP)
      
      
      
       
      (2AS)
      ΠΡΟΕΔΡΕΥΟΥΣΑ (Βέρα Νικολαΐδου): Σας ευχαριστώ, κύριε Πολατίδη. 
      Το λόγο έχει ο ειδικός αγορητής του ΣΥΡΙΖΑ κ. Παπαδημούλης. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Ευχαριστώ, κυρία Πρόεδρε. 
      Κύριε Υπουργέ, κύριοι συνάδελφοι, μιας που μιλούμε για στατιστικές, χθες έγινε μια μεγάλη απεργία των μισθωτών του δημόσιου και του ιδιωτικού τομέα, οι οποίοι είπαν: «Φτάνει πια. Αρνούμαστε να είμαστε εμείς τα μόνιμα υποζύγια τα φορολογικά. Αρνούμαστε να είμαστε εμείς αυτοί που με την «προκρούστεια» μέθοδο, όποτε χρειάζεται να κοπούν δαπάνες, πρέπει να κοπούν από τους δικούς μας μισθούς και τα δικά μας επιδόματα». Αυτό το αίτημα τους το υποστηρίζουν οι στατιστικές. Και τι λένε οι επίσημες στατιστικές; 
      Οι επίσημες στατιστικές λένε ότι τα φορολογικά έσοδα στην Ελλάδα είναι 6% του Α.Ε.Π. κάτω από τον μέσο ευρωπαϊκό όρο. Αυτό σημαίνει 15.000.000.000 κάτω από το μέσο ευρωπαϊκό όρο. Την ίδια ώρα, επίσημα στοιχεία της Eurostat λένε ότι οι μισθωτοί και οι συνταξιούχοι στην Ελλάδα φορολογούνται 3% παραπάνω από ό,τι οι ευρωπαίοι συνάδελφοί τους. Γιατί; Διότι στην Ελλάδα έχουμε ρεκόρ φοροδιαφυγής και ρεκόρ «νόμιμης» φοροαποφυγής αυτών που έχουν, κατέχουν και δεν πληρώνουν. 
      Επίσης, τα επίσημα στατιστικά λένε ότι στην Ελλάδα οι δημόσιες δαπάνες ξεπέρασαν το 2009 το 50% του Ακαθάριστου Εθνικού Προϊόντος. Πολύ πάνω από το μέσο ευρωπαϊκό όρο, αλλά αυτό οφείλεται στο ότι στην Ελλάδα έχουμε ένα σύστημα διακυβέρνησης -είτε με ΠΑ.ΣΟ.Κ. είτε με Νέα Δημοκρατία, είτε ξανά με ΠΑ.ΣΟ.Κ. είτε ξανά με Νέα Δημοκρατία- το οποίο κοστίζει πάρα πολλά στον φορολογούμενο πολίτη. Έχουμε υψηλές δημόσιες δαπάνες, αλλά δεν έχουμε δημόσια παιδεία, δεν έχουμε δημόσια υγεία, δεν έχουμε ισχυρό κοινωνικό κράτος. 
      «Πού πάνε τα λεφτά;» αναρωτιόταν ο Πρωθυπουργός προεκλογικά, αλλά μετά το ξέχασε. Τα λεφτά πάνε, λοιπόν, σε κομματικούς διορισμούς, πάνε σε πανάκριβα δημόσια έργα, σε πανάκριβες δημόσιες προμήθειες με το σύστημα των απευθείας αναθέσεων και των στημένων διαγωνισμών. Κανείς δεν είναι ηλίθιος σε αυτόν τον κόσμο να πιστεύει ότι η μόνη εταιρεία που έδινε μίζες για να παίρνει δουλειές ήταν η SIEMENS. Αυτό που συμβαίνει είναι ότι αυτές οι εταιρείες δεν είναι φιλανθρωπικά ιδρύματα. Δίνανε χρήματα σε κόμματα και πρόσωπα για να βγάζουν περισσότερα κέρδη και αυτά τα πληρώναμε και τα πληρώνουμε εμείς. Εκεί, λοιπόν, πρέπει να κοπούν δαπάνες. 
      Έρχομαι, λοιπόν, στο νομοσχέδιο. Κακά τα ψέματα, κυρίες και κύριοι συνάδελφοι. Και τον καλύτερο θεσμό να φτιάξει κανείς, είναι αδύνατον να σταματήσει το μαγείρεμα στοιχείων, αν δεν σταματήσει η πηγή του προβλήματος. Το ξέρετε όλοι πολύ καλά -και από το ΠΑ.ΣΟ.Κ. και από τη Νέα Δημοκρατία- ότι η πηγή του προβλήματος είναι ο εθισμός, ο πειρασμός, ο αυταρχισμός των κυβερνήσεων, που με κυβερνητικές παρεμβάσεις σε πρόθυμους και εύκαμπτους δημόσιους λειτουργούς επέβαλλαν το μαγείρεμα των στοιχείων. Αυτό για να κοπεί χρειάζεται -εκτός από την ενίσχυση της λειτουργικής ανεξαρτησίας της περίφημης Στατιστικής Αρχής- να αυξήσουμε και το θεσμικό ρόλο της Βουλής στον έλεγχο της παραγωγής αυτών των στοιχείων. Αυτό δεν το κάνει το νομοσχέδιο, στα άρθρα 5 και 11. Πρέπει με αυξημένη πλειοψηφία να εγκρίνει η Βουλή και τον Απολογισμό και τα στοιχεία, για να υπάρχει το αντίβαρο στον μόνιμο πειρασμό των κυβερνήσεων, να αλλοιώνουν τα στοιχεία για να παίζουν το παιχνίδι τους, αλλοιώνοντας το έλλειμμα, αλλοιώνοντας το χρέος, αλλοιώνοντας την ανεργία. 
      Στην κατ’ αρχήν συζήτηση επισημάναμε μια σειρά άρθρα, στα οποία χρειάζονται σοβαρές αλλαγές και είπαμε ότι αν αυτές οι αλλαγές υιοθετούνταν από την Κυβέρνηση και την κυβερνητική πλειοψηφία, εμείς θα ήμασταν διατεθειμένοι στην κατ’ άρθρο συζήτηση να επανεξετάσουμε την κατ’ αρχήν καταψήφιση του νομοσχεδίου,. Θα μπορούσαμε να φτάσουμε ακόμα και στην υπερψήφιση του νομοσχεδίου, αλλά δυστυχώς καμία από αυτές τις αλλαγές μέχρι τώρα δεν έχει υιοθετηθεί. 
      Επαναλαμβάνω τις σημαντικότερες αλλαγές: Στο άρθρο 3, υπάρχει μια αοριστία για το τι θα κάνει το δημόσιο και το τι θα κάνουν οι ιδιωτικοί φορείς σε ό,τι αφορά την παραγωγή των στατιστικών. Φοβόμαστε και φοβούνται και όλοι οι εργαζόμενοι που δουλεύουν στην Εθνική Στατιστική Υπηρεσία ότι μέσα από αυτήν την ασάφεια, η Ελληνική Στατιστική Αρχή θα γίνει ένα κέλυφος, που θα αδειάσει προς μια ιδιωτικοποίηση εκ των έσω και θα ανατεθεί σε ιδιωτικούς φορείς να παράγουν τις στατιστικές. 
      Επίσης, στο άρθρο 3, στους φορείς του στατιστικού συστήματος υπάρχει ένας «καραμπινάτος» κυβερνητικός φαβοριτισμός. Αναγορεύεται ως περίπου το μοναδικό αξιόπιστο στατιστικό ινστιτούτο στην Ελλάδα, που πρέπει να μετέχει σε αυτό το σύστημα, το Ινστιτούτο του κυρίου Πανάρετου. Εμείς αντιπροτείναμε. Υπάρχουν δεκαπέντε σχολές που διακονούν τη Στατιστική Επιστήμη, κύριε Υπουργέ. Σας πρότειναν αυτοί οι δεκαπέντε να ορίζουν έναν. Γιατί ήταν καλύτερο το Στατιστικό Ινστιτούτο του κυρίου Πανάρετου; Επειδή είναι φίλος του Πρωθυπουργού και Υφυπουργός Παιδείας; Δεχθείτε αυτήν την πρόταση, την φέρνουν τα πανεπιστήμια. Δεκαπέντε σχολές θα ορίζουν τον έναν. Και αν θέλετε περισσότερους, τρείς-πέντε να τους ορίζουν πάλι τα πανεπιστήμια. Όχι επειδή είναι φίλος. 
      Άρθρο 16: Σαφής εγγύηση ότι το κράτος θα εγγυάται τις δαπάνες Προϋπολογισμού της Ανεξάρτητης αυτής Αρχής. Σαφής εγγύηση, για να μην έχουμε επιχειρήματα ότι είναι ελλειμματική και πρέπει να ιδιωτικοποιήσει κάτι και πρέπει να πουλάει κάτι κ.λπ.. 
      Για τον έλεγχο και τον ενισχυμένο ρόλο της Βουλής στα άρθρα 5 και 11 αναφέρθηκα ήδη. 
      Στο άρθρο 7: Μια πιο περιοριστική, μια πιο σαφής διατύπωση για το απόρρητο. Για να μην γίνεται λάστιχο το απόρρητο. 
      Στο άρθρο 20: Να καταργηθεί αυτή η υπερεξουσία του Προέδρου. Από πού και ως πού πρέπει το πανίσχυρο Τμήμα Στατιστικών Ερευνών και Μελετών να υπάγεται απευθείας στον Πρόεδρο και όχι στην Διεύθυνση Στατιστικών Ερευνών και Μελετών. 
      Δεν θέλετε να ακούσετε τις προτάσεις του Συνασπισμού Ριζοσπαστικής Αριστεράς; Δεν θέλετε να δώσετε εξηγήσεις τι ακριβώς θα κάνει ο εκπρόσωπος της Eurostat; Γιατί είναι άλλο θέμα να δίνεις στην Eurostat τα στοιχεία που απορρέουν από τις υποχρεώσεις σου από τον Κοινοτικό Κανονισμό και άλλο να την έχεις ως μόνιμο ελεγκτή όσων παράγεις -θέλεις δεν θέλεις- ακόμα και αν δεν απορρέουν από κοινοτικές υποχρεώσεις. 
      Ακούστε τουλάχιστον, κάποιες προτάσεις τις οποίες καταθέτει το Συμβούλιο των Εμπειρογνωμόνων στο οποίο αναθέσατε, κύριοι της Κυβέρνησης, να βγάλει συμπεράσματα για το μαγείρεμα των στοιχείων το 2009. Ξέρετε τι λέει; Λέει ότι η βασική πηγή του προβλήματος είναι στη σχέση και στους κανόνες συνεργασίας ανάμεσα στο Γενικό Λογιστήριο του Κράτους και στην Ελληνική Στατιστική Υπηρεσία. Εκεί γίνεται το παιχνίδι και το νομοσχέδιο συνεχίζει να μην βάζει κανόνες. Και επειδή το Γενικό Λογιστήριο του Κράτους είναι η καρδιά του Υπουργείου Οικονομικών και εκεί μπορεί να γίνονται τα μαγειρέματα και μετά η Ελληνική Στατιστική Αρχή να λέει: «κουκιά έφαγα, κουκιά ομολογάω». Εκεί παραμένει η αμαρτωλή ασάφεια, μέσω της οποίας οι Κυβερνήσεις κάνουν το παιχνίδι. 
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
      Ολοκληρώνω, κυρία Πρόεδρε, με την ίδια ανοχή που δείξατε και σε προηγούμενους ομιλητές. 
      Δεύτερο θέμα. υπάρχει πρόταση στο πόρισμα των εμπειρογνωμόνων, που λέει «όχι τετραετής θητεία, μην ταυτίζετε τον εκλογικο-πολιτικό κύκλο με την διάρκεια της θητείας αυτού του οργάνου. Διότι με την γνωστή διαδικασία του κομματισμού της εναλλαγής, θα υπάρχει η εμφιλοχώρηση της κομματικής, πολιτικής σκοπιμότητας. Επίσης, αντί για έναν πανίσχυρο Πρόεδρο σας προτείνουν ένα διοικητικό συμβούλιο, μια εκτελεστική επιτροπή που  να διευθύνει την καθημερινή λειτουργία. Υπάρχουν και άλλα πράγματα για το οποία το νομοσχέδιο δεν ασχολείται καθόλου και δεν άκουσα τίποτα από την Κυβέρνηση και τους συναδέλφους της Πλειοψηφίας. 
      Οι φορολογούμενοι πολίτες ξοδεύουμε δεκάδες εκατομμύρια ευρώ για την παραγωγή στατιστικών στοιχείων. Ποια είναι η ποιότητα αυτών των στατιστικών στοιχείων; Ποια είναι η επάρκεια αυτών των στατιστικών στοιχείων; Ξέρετε ότι τα στατιστικά στοιχεία για την ανεργία είναι της πλάκας; Ξέρετε ότι στο κεφάλαιο αποδίδουν τα κοινοτικά κονδύλια δισεκατομμύρια ευρώ, για τη στήριξη θέσεων απασχόλησης. Στις λίστες της Eurostat στη στήλη Ελλάδα υπάρχει ένας αστερίσκος ότι δεν υπάρχουν διαθέσιμα στατιστικά στοιχεία. 
      (SS)
      
      (2EP)
      Ξέρετε ότι μέσα απ’ αυτή την τρύπα της στατιστικής, έχουν οικονομήσει διάφοροι ΚΕΚάρχες ιδιοκτήτες ΚΕΚ, Κέντρων Εκπαίδευσης χωρίς να έχουν ωφεληθεί οι άνεργοι; 
      ΠΡΟΕΔΡΕΥΟΥΣΑ (Βέρα Νικολαΐδου): Πρέπει να ολοκληρώσετε, κύριε συνάδελφε.
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Ολοκληρώνω.
      Εμείς, θα καταψηφίσουμε εφ’ όσον η Κυβέρνηση επιμένει να απορρίπτει τις προτάσεις μας και τα βασικά άρθρα που εκφράζουν και την φιλοσοφία αυτού του νομοσχεδίου και συγκεκριμένα τα άρθρα 1, 3, 4, 6, 9, 10, 13, 14, 16 και 20. Θα έχουμε μια θετική στάση με τις επισημάνσεις που κάναμε και με την πίεση για αλλαγές στα άρθρα 12, 19 και 21. 
      Σας ευχαριστώ πολύ.
      ΠΡΟΕΔΡΕΥΟΥΣΑ (Βέρα Νικολαΐδου): Και εγώ σας ευχαριστώ, κ. Παπαδημούλη.
      Το λόγο έχει η Βουλευτής του ΠΑΣΟΚ κ. Αθανασία Μερεντίτη. 
      Ορίστε έχετε το λόγο για οκτώ λεπτά. Μετά τους εισηγητές.
      ΑΘΑΝΑΣΙΑ ΜΕΡΕΝΤΙΤΗ: Ευχαριστώ, κυρία Πρόεδρε. 
      Κυρίες και κύριοι Βουλευτές, είναι απ’ όλους παραδεκτό  ότι αν αυτή η νομοθετική πρωτοβουλία που συζητάμε σήμερα είχε έλθει κάποια χρόνια πριν, ίσως η Ελλάδα να μην ήταν σ’ αυτή την τραγική θέση που βρίσκεται σήμερα. Όμως, όπως λέει ο λαός μας, «κάλλιο αργά, παρά ποτέ». Πρόκειται για ένα πρότυπο νόμου που είναι πολύ θετικό ότι μέσα σε τόσο σύντομο χρονικό διάστημα έρχεται στη Βουλή. Είναι μια ρύθμιση που, ουσιαστικά, αναμορφώνει εκ βάθρων το ελληνικό στατιστικό σύστημα, το καθιστά αδιάβλητο, αμερόληπτο, αντικειμενικό και θωρακίζει τα στατιστικά μας στοιχεία από παρατυπίες, παρεμβάσεις επιτήδειων και αλχημείες οι οποίες μας εξέθεσαν διεθνώς. Αυτό το σχέδιο νόμου είναι  η απάντηση σε όσους σήμερα μας αμφισβητούν. Οι διατάξεις του είναι απόλυτα εναρμονισμένες με τους κανονισμούς ορθής πρακτικής. Αναβαθμίζουν το Ελληνικό  Στατιστικό Σύστημα στα επίπεδα που απαιτείται και το εναρμονίζουν πλήρως με τις ευρωπαϊκές επιταγές.
      Η ανεξαρτητοποίηση της Στατιστικής Υπηρεσίας, λοιπόν, αφ’ ενός μεν καλύπτει τις απαιτήσεις των θεσμικών οργάνων της Ευρωπαϊκής Ένωσης, αφ’ ετέρου δε μας δίνει πλέον την ευχέρεια να διαθέτουμε αξιόπιστα στατιστικά στοιχεία, εργαλεία πολιτικής και οδηγό λήψης αποφάσεων. 
      Τα στατιστικά στοιχεία αυτά, κυρίες και κύριοι συνάδελφοι, δεν είναι απλά ψυχρά νούμερα, είναι κρίσιμα εργαλεία πολιτικής στις σύγχρονες ευνομούμενες χώρες. Είναι μια θετική εξέλιξη η νομοθετική πρωτοβουλία για την Ελλάδα γιατί θα διαθέτουμε από δω και πέρα επίσημες πιστοποιημένες στατιστικές ως εργαλεία λήψης αποφάσεων για τη χάραξη της πολιτικής  μας. 
      Αυτό επιτάσσει εξάλλου και το πρόγραμμα σταθερότητας και ανάπτυξης. Σύμφωνα λοιπόν με τον προτεινόμενο νόμο, η ΕΣΥΕ, γίνεται ανεξάρτητη διοικητική αρχή και τελεί πλέον υπό την εποπτεία της Βουλής και το γνωμοδοτικό όργανο που προβλέπεται, δηλαδή το Συμβούλιο Ελληνικού Στατιστικού Συστήματος αναμένεται να θωρακίσει επιστημονικά την ΕΣΥΕ και γι’ αυτό είναι απαραίτητο.
      Ανοίγει επιπλέον –και πρέπει να το αναγνωρίζουμε και απορώ γιατί παραδέχεται, ότι δεν γίνεται αποδεκτό απ’ όλες τις πτέρυγες της Βουλής- ανοίγει ένα άλλο παράθυρο στη διαφάνεια και στη δημόσια διαβούλευση. Είναι κρίμα, δυστυχώς –και αυτό το λέω σαν Ελληνίδα, πέρα από κομματισμούς- που φτάσαμε στο έρεβος της αναξιοπιστίας τα τελευταία χρόνια. Είναι κρίμα που η κυβέρνηση της Νέας Δημοκρατίας επέλεξε να υπηρετήσει μικροκομματικές σκοπιμότητες και να διασύρει την Ελλάδα, ξεκινώντας από την αχαρακτήριστη απογραφή και φτάνοντας στο σημερινό χάος. Είναι κρίμα που με την φαύλη διαχείριση της Νέας Δημοκρατίας εκτροχιάστηκαν οι δημόσιες δαπάνες και μάλιστα μεσούσης της διεθνούς κρίσης. 
      Εδώ ήμαστε, για να απαντήσω και στον Εισηγητή της Νέας Δημοκρατίας, πριν από ένα χρόνο σας κρούαμε τον κώδωνα του κινδύνου, δεν ακούγατε, αφήνατε ασύδοτους τους κερδοσκόπους και τους φοροφυγάδες, διογκώσατε τον δημόσιο τομέα, φέρατε τα νοσοκομεία μας στο χείλος του γκρεμού με την οικονομική σας διαχείριση και τολμάτε -και σήμερα και το άκουσα δυστυχώς- να κρίνετε και να συγκρίνετε τις κυβερνήσεις του ΠΑΣΟΚ τότε που η Ελλάδα είχε περίπου 5% ρυθμό ανάπτυξης, που είχε έλλειμμα κάτω του 5% του ΑΕΠ και που σήμερα, χάριν των επιλογών της Νέας Δημοκρατίας, η Ελλάδα δεν μπορεί να δανειστεί. Αυτό είναι εκχώρηση της εθνικής ανεξαρτησίας, για να απαντήσω στον κ. Τζίμα. Αυτό είναι εκχώρηση της εθνικής ανεξαρτησίας! 
      Και θα πω ακόμα μια λέξη. Η πρόσφατη έκθεση των εμπειρογνωμόνων για την αξιοπιστία των δημοσιονομικών μας δεδομένων που ήταν καταπέλτης για τις πρακτικές της ΕΣΥΕΑ και των πολιτικών της προϊσταμένων της προηγούμενης κυβέρνησης, κατέδειξε τις αχαρακτήριστες αλχημείες που έγιναν στα στοιχεία για το έλλειμμα και το χρέος του 2009 και όχι μόνο. Και εμείς, σ’ όλα αυτά,  θέλουμε να βάλουμε τέλος. 
      Οι έγκυρες στατιστικές συνδέονται άρρηκτα με την ποιότητα της δημοσιονομικής διαχείρισης και όχι μόνο. Πιστεύουμε ότι η εφαρμογή σε πλήρη ανάπτυξη του νέου συστήματος, θα βοηθήσει σημαντικά στην αξιοπιστία των στοιχείων. Το ζήτημα της αξιοπιστίας των στοιχείων, δεν είναι απλά τεχνικό. 
      Δεν ασχολείται μόνο με τα στατιστικά στοιχεία της δημοσιονομικής διαχείρισης η Εθνική Στατιστική Υπηρεσία ασχολείται με την καταγραφή των στατιστικών στοιχείων σε όλους τους κλάδους του οικονομικού και του κοινωνικού γίγνεσθαι της χώρας. Και η νέα αποστολή της Στατιστικής Υπηρεσίας, είναι να δημιουργήσει πρότυπα και άριστες πρακτικές σε κάθε τομέα της δημόσιας λειτουργίας και πρωτίστως στους τομείς που σχετίζονται με τα δημόσια οικονομικά, με τα πρότυπα τα οποία τίθενται σε άμεση εφαρμογή και έτσι θα διευκολύνουμε τη συλλογή των στατιστικών στοιχείων. 
      Η σημερινή νομοθετική ρύθμιση αποκτά ξεχωριστή σημασία για ένα ακόμα λόγο. Αποκτάμε ένα σύστημα ανεξάρτητο ως προς την καταγραφή και τη συλλογή των στατιστικών στοιχείων και ταυτόχρονα ισχυρό στην έγκαιρη και πρωτογενή παραγωγή των στατιστικών στοιχείων. Θα φέρω ένα παράδειγμα: Σήμερα οι αριθμοί που αφορούν την πρόωρη εγκατάλειψη του σχολείου, έρχονται στα χέρια μας μετά από τέσσερα χρόνια. Τι νόημα έχουν; Μόνο ιστορικό. Τι αξιοποίηση μπορεί να γίνει μετά από τέσσερα χρόνια; Είναι μεγάλης σημασίας και δόξα τω Θεώ η εποχή μας παρέχει αυτή την ευχέρεια με τα ηλεκτρονικά μέσα που διαθέτουμε, να οργανωθεί η συστηματική καταγραφή, η διαχείριση των στατιστικών δεδομένων και η γρήγορη αξιοποίησή τους με την άμεση διαβίβαση σε όλους τους εμπλεκόμενους φορείς. 
      Σήμερα λοιπόν, ξεκινάμε αυτή την προσπάθεια της βελτίωσης της ποιότητας των στοιχείων στην πηγή, με την αναβάθμιση της ροής της στατιστικής πληροφόρησης από τη γενική κυβέρνηση με αιχμή τα νοσοκομεία, τις ΔΕΚΟ, τους ΟΤΑ, την παιδεία προς την Ελληνική Στατιστική Υπηρεσία. Το ζητούμενο είναι να πάρει μπροστά το σύστημα το συντομότερο δυνατόν και έτσι πιστεύουμε όλοι ότι θα γίνει. Είναι ανάγκη να διασφαλιστεί η απρόσκοπτη χρηματοδότηση και στελέχωσή του με βάση συγκεκριμένα καθήκοντα εναρμονισμένα με τους νέους στόχους. 
      Κυρίες και κύριοι Βουλευτές, νομίζω ότι αυτή η νομοθετική πρωτοβουλία της Κυβέρνησής μας θα έπρεπε να υπερψηφιστεί απ’ όλες τις πτέρυγες του Κοινοβουλίου για ένα πολύ απλό και ξεκάθαρο λόγο. Γιατί το χρειάζεται η Ελλάδα! Και μ’ όλες τις τοποθετήσεις σας, ακόμα και από τον Εισηγητή του ΚΚΕ φαίνεται ότι αναγνωρίζουμε την αναγκαιότητα. Δεν μπορώ να καταλάβω γιατί ακόμα και τώρα στεκόμαστε σε τέτοια μικροκομματικά, γιατί σας παρακολούθησα, αγαπητέ συνάδελφε. 
      Ο στόχος μας, όλων και της Κυβέρνησης μ’ αυτή την πρωτοβουλία, είναι η θεσμική αναβάθμιση του συστήματος παραγωγής των επίσημων στατιστικών στοιχείων, ώστε να είναι χρηστικά για τη λειτουργία του κράτους. Για πρώτη φορά γίνεται μια συστηματική προσπάθεια μέσω της νέας υπηρεσίας που δημιουργείται για την αναβάθμιση της έρευνας της αγοράς, τις απογραφές και σε θέματα που θα αναβαθμίσουν τη λειτουργία των δημοσίων υπηρεσιών, την ανεργία, τις οικοδομές, τις επιχειρήσεις, τον αγροτικό τομέα, την κτηνοτροφία, την παιδεία, τον τουρισμό. Πρέπει να υπερψηφιστεί και να  στηριχθεί απ’ όλους μας ώστε η νέα Ανεξάρτητη Στατιστική Υπηρεσία, να πετύχει την αποστολή της. 
      ( Στο σημείο αυτό, χτυπάει το κουδούνι λήξεως του χρόνου ομιλίας της κυρίας Βουλευτού )
      Αυτός δεν είναι ένας νόμος απλά. Είναι ένα εργαλείο δουλειάς για να προχωρήσουμε σε συγκεκριμένες δράσεις. Είναι ένα εργαλείο δουλειάς για να ξεπεράσουμε χρονίζουσες παθογένειες που έχουν καταγραφεί κατ’ επανάληψη στη λειτουργία του κράτους και των δημοσίων υπηρεσιών από ανεπαρκή στοιχεία ή άχρηστη γραφειοκρατία. Διαπιστώσαμε και διαπιστώνουμε όλοι μας, κάθε μέρα και περισσότερο, την ανάγκη να έχουμε αξιόπιστα στοιχεία. Βοηθήστε λοιπόν, και με την παρουσία σας και με την ψήφο σας για να έχουμε όσο το δυνατόν γρηγορότερα αυτή τη θετική εξέλιξη.
      Σας ευχαριστώ πολύ.
       ( Χειροκροτήματα από την πτέρυγα του ΠΑΣΟΚ )
      ΠΡΟΕΔΡΕΥΟΥΣΑ (Βέρα Νικολαΐδου): Και εμείς σας ευχαριστούμε κ. Μερεντίτη.
      Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη  συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στους χώρους του Μεγάρου της Βουλής των Ελλήνων σαράντα επτά μαθητές και μαθήτριες και τρεις συνοδοί-εκπαιδευτικοί τους από το 1ο  Επαγγελματικό Λύκειο Κιάτου Κορινθίας.
      Η Βουλή σας καλωσορίζει.
      ( Χειροκροτήματα απ’ όλες τις πτέρυγες της Βουλής )
      Το λόγο έχει ο Βουλευτής του Λαϊκού Ορθόδοξου Συναγερμού κ. Κωνσταντίνος Αϊβαλιώτης.
      (GK)
      
      




	



	
      (SS) 
      ΚΩΝΣΤΑΝΤΙΝΟΣ ΑΪΒΑΛΙΩΤΗΣ:  Ευχαριστώ, κυρία Πρόεδρε. 
      Κυρίες και κύριοι Βουλευτές, όταν επί χρόνια –νομίζω ότι αξίζει να κάνουμε ένα σχόλιο- στα έδρανα της Ευρωπαϊκής Ένωσης αλλά και εδώ στη Βουλή σε κάποιους από εμάς είχε μαλλιάσει η γλώσσα να λέμε και να ξαναλέμε ότι πρέπει να διεκδικήσουμε επιτέλους τις γερμανικές πολεμικές αποζημιώσεις, κάποιοι εκπρόσωποι της θολοκουλτούρας και κάποια μέσα ενημέρωσης της νέας τάξης πραγμάτων, μας επετίθεντο με λύσσα, συκοφαντώντας μας με ψευτιές και λοιδορώντας μας. 
      Τώρα ξαφνικά κάποιοι ανακάλυψαν και προβάλλουν το ζήτημα ότι ο Πρόεδρος της Κυβέρνησής σας το ανακοίνωσε επισήμως από το BBC, δημοσιογράφοι προβάλλουν σε τηλεοπτικές εκπομπές πόσο σημαντικό είναι να ζητήσουμε επιτέλους, μετά από δεκαετίες, τις γερμανικές πολεμικές αποζημιώσεις, ο Πρωθυπουργός απαντά σε ερώτηση συναδέλφου μου, του Κυριάκου Βελόπουλου, λέγοντας ότι δεν έκλεισε το θέμα. 
      Μπράβο, είναι μια πρόοδος. Ελπίζω όμως να γίνει κάτι ανάλογο και με ένα άλλο θέμα, το οποίο μένει περιέργως θαμμένο για δεκαετίες: το ζήτημα του αυταρχικού εκτουρκισμού των κομμάτων της Θράκης, για το οποίο επίσης έχει μαλλιάσει η γλώσσα μας να λέμε ότι κάποτε πρέπει να βγει από την αφάνεια. Αυτοί οι άνθρωποι απαγορεύεται να διδαχθούν τη γλώσσα τους –έτσι έχει καταφέρει το τρυφερό ελληνικό κράτος- και διδάσκονται υποχρεωτικά μια ξένη γλώσσα, την τουρκική. 
      Επίσης, μάλλιασε η γλώσσα μας στη Βουλή και την Ευρωβουλή να λέμε ότι πρέπει να λυθεί. Επίσης, τα μέσα ενημέρωσης της νέας τάξης πραγμάτων και η ψευτοθολοκουλτούρα μας επιτίθεται επί δεκαετίες. Δεν πειράζει. Βλέπετε, σιγά-σιγά τίποτα δεν μένει κρυφό, τα πάντα βγαίνουν στο φως και ελπίζουμε και αυτό το ζήτημα, το οποίο είναι μείζον, να αντιμετωπιστεί κάποτε και από τις κυβερνήσεις των παλαιών κομμάτων εξουσίας, οι οποίες τόσα χρόνια δεν έχουν κάνει απολύτως τίποτα. 
      Έρχομαι τώρα στο νομοσχέδιο. Τα άρθρα 1 μέχρι 8 λένε γνωστά πράγματα, αλλά παράλληλα μας γυρίζουν και σε μια εποχή, όπου η Ελλάδα αντιμετωπιζόταν από κάποιους ως οιονεί αποικία, δηλαδή θέλατε μια εποχή εκσυγχρονισμών «Πιουριφόι» με αυτό που κάνατε, διά της συμμετοχής του εκπροσώπου της Eurostat στο Συμβούλιο του Ελληνικού Στατιστικού Συστήματος, ενώ –είπα και χθες ότι- θυμίζει μάλλον ευρωπιθηκισμό και ο τίτλος που επιλέξατε –ΕΛ.ΣΤΑΤ.- για να θυμίζει τη Eurostat. 
      Έτσι, λοιπόν, ο έλεγχος αυτός «τύπου Πιουριφόι» αποικιακής εποχής, τότε που η Ελλάδα αντιμετωπιζόταν ως αποικία, μπαίνει σε δομές που έχουν να κάνουν με την εθνική κυριαρχία και αυτές είναι οι κρατικές υπηρεσίες. Αυτός ο έλεγχος πλέον γίνεται εμφανής από τους ξένους. 
      Κάποιοι από εσάς φαίνεται να έχουν προφανώς γοητευτεί από την παγκοσμιοποίηση και την αποεθνικοποίηση και εκδηλώνουν και με αυτό τον τρόπο πόσο εθνοφοβικοί είναι. 
      Καταψηφίζουμε φυσικά το άρθρο 1, γιατί μιλά για ανεξάρτητη αρχή. Έχουμε πει πολλές φορές ότι οι ανεξάρτητες αρχές δεν έχουν ανταποκριθεί ασφαλώς στο στόχο, για τον οποίο δημιουργήθηκαν και ασφαλώς δεν τιμούν με τον τρόπο που πρέπει τους πανάκριβους προϋπολογισμούς, τους οποίους έχουν, προϋπολογισμούς που πληρώνει ο ελληνικός λαός. 
      (Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ)
      Τώρα το σκηνικό είναι το εξής: Φορτώσατε στους υπαλλήλους τα στοιχεία-μαϊμού, ώστε να έχουν οι υπάλληλοι την ευθύνη και όχι αυτοί που έχουν τις πραγματικές πολιτικές ευθύνες για τα στοιχεία-μαϊμού, τα οποία δινόντουσαν και επί των δικών σας κυβερνήσεων. Έχω πει ότι η Eurostat είχε αστερίσκους και παύλες ήδη από το 2002, σε ό,τι αφορούσε τα ελληνικά στατιστικά στοιχεία και το 2002 Πρωθυπουργός ήταν ο κ. Σημίτης. 
      Το δαιδαλώδες Ελληνικό Στατιστικό Σύστημα, η ΕΛ.ΣΤΑΤ. και το Συμβούλιο του Ελληνικού Στατιστικού Συστήματος προφανώς και δημιουργεί μια διοικητική τζίβα. Περί αυτού πρόκειται. Είναι ένας δαίδαλος, ένα πράγμα το οποίο είναι μπλεγμένο και κανείς δεν καταλαβαίνει γιατί γίνεται όλο αυτό. 
      Οι μόνοι που αισθάνονται ικανοποιημένοι είναι αυτοί που βρίσκονται σε κάποιες πολυτελείς υπηρεσίες στις Βρυξέλλες ή στο Λουξεμβούργο –αναφέρομαι στην Eurostat και στην Κομισιόν- οι οποίοι βλέπουν την ηχηρή υποχωρητικότητά μας και το διοικητικό μας αφοπλισμό. 
      Εμείς πρέπει να μάθουμε τι επιδιώκετε με αυτή την Εξεταστική για τα στατιστικά στοιχεία. Θέλετε να πείτε, δηλαδή, ότι ο Καραμανλής και ο Σημίτης έδωσαν στοιχεία-μαϊμού και έβαλαν χρήματα στην τσέπη τους; Για να καταλάβουμε δηλαδή! Πρέπει να μας το εξηγήσετε. Το κάνετε αυτό για να δείξετε ότι τα έπιασαν, ότι έριξαν λεφτά στην τσέπη ή ότι το έκαναν για την Ελλάδα; 
      Τι επιδιώκετε με αυτό, εκτός από το διχασμό και τα ψηφαλάκια, τα οποία πια είναι ο στόχος ζωής σας! Τα ψηφαλάκια! Όση φθορά έχετε προσπαθείτε να την αναπληρώσετε είτε δίνοντας ψήφο στους λαθρομετανάστες είτε δημιουργώντας τέτοιες τεχνητές πολώσεις –όχι εσείς προσωπικά, κύριε Υφυπουργέ, η Κυβέρνησή σας και το ξέρετε ότι αναφέρομαι στην Κυβέρνησή σας. 
      Εδώ οι Γερμανοί γέμισαν με ψευτοστοιχεία, με λαμογιές τα όργανα της Ευρωπαϊκής Ένωσης, για να βάλουν την τέως Ανατολική Γερμανία στους αναπτυξιακούς στόχους της Ευρωπαϊκής Ένωσης. Και πήρε ένα σωρό λεφτά η Ανατολική Γερμανία, με ψεύτικα στοιχεία! Τους το είπατε; 
      Όταν τους βλέπετε στις Βρυξέλλες, τους λέτε ότι γέμισαν με ψεύτικα στοιχεία τα όργανα της Ευρωπαϊκή Ένωσης; Τους εγκαλέσατε ποτέ; Όταν σας απειλεί ο Σόιμπλε και το άλλο «μπουμπούκι» ο Γιούνγκερ εκεί στη Φρανκφούρτη, απαντήσατε ότι η Γερμανία είναι ο πρύτανης στην παραποίηση των στατιστικών στοιχείων; 
      Άρθρο 7. Πώς σας έπιασε ξαφνικά ο πόνος και τι σημαίνει η ατάκα για τα απόρρητα στατιστικά στοιχεία –την ανέφερε και στην Επιτροπή ο κ. Πολατίδης- περί των διεθνών σχέσεων της χώρας; Δεν το κατάλαβα αυτό. Τι θα πει «απόρρητα στατιστικά στοιχεία, τα οποία αφορούν τις διεθνείς σχέσεις της χώρας»; 
      Δηλαδή, εγώ σας λέω ότι αύριο υπάρχουν στατιστικά στοιχεία που δείχνουν ότι το Αιγαίο είναι τίγκα στο πετρέλαιο. Τίγκα, δισεκατομμύρια βαρέλια! Αυτά που γράφουν οι επιστήμονες, αυτό που λέει το ΙΓΜΕ ότι το Αιγαίο είναι γεμάτο από πετρέλαιο, ότι υπάρχουν αυτά τα στατιστικά στοιχεία και πρέπει να ανακοινωθούν, να μάθει ο κόσμος –εν πάση περιπτώσει- αν έχουμε ή δεν έχουμε πετρέλαιο, δεν θα τα ανακοινώσει η ΕΛ.ΣΤΑΤ. σας; Δεν θα τα ανακοινώσει; Γιατί; Για να μην μας κάνουν ντα-ντα οι Τούρκοι; Επειδή φοβόμαστε τους Τούρκους, δεν θα το ανακοινώσουμε; Αυτό εννοείτε με τις διεθνείς σχέσεις; Πρέπει να μας εξηγήσετε τι σημαίνει απόρρητο για τις διεθνείς σχέσεις; 
      Μπορεί σοβαρά να σταθεί μια τέτοια διατύπωση, όπως αυτή που κάνετε στο άρθρο 7 παράγραφος 2; Και σας πιάνει και ένα όψιμο ενδιαφέρον για τα απόρρητα, που δεν το δείξατε, όταν μπούκαραν οι τρίτης κλάσεως υπάλληλοι της Κομισιόν στο Υπουργείο Εθνικής Άμυνας και ευτυχώς που ήταν ο Βενιζέλος και ο Μπεγλίτης και δεν τους δέχθηκαν και έβαλαν ομοιόβαθμους υπαλλήλους να τους δεχθούν!
      Αυτοί οι κύριοι μπούκαραν μέσα στο Υπουργείο Εθνικής Άμυνας και ρωτούσαν στοιχεία για την εθνική άμυνα. Ποιος τους είπε ότι μπορούν να μπαίνουν οι κοινοτικοί υπάλληλοι –ξένοι υπήκοοι!- στο Υπουργείο Εθνικής Άμυνας, σε ένα Υπουργείο όπου υπάρχουν διαβαθμισμένες πληροφορίες; Ποιος τους έδωσε την άδεια; Ποιος τους είπε ότι μπορούν να μπαίνουν; 
      Να μην τους δέχεστε! Κανένας Υπουργός και Υφυπουργός να μην δέχεται αυτούς τους τρίτης διαλογής υπαλλήλους που έρχονται από τις Βρυξέλλες και σας κουνούν το δάκτυλο. Να τους βάλετε να συναντούν υπαλλήλους, ποτέ Υπουργούς και Υφυπουργούς! Το κάνει καμιά άλλη χώρα, δηλαδή; 
      Στο άρθρο 20 βλέπουμε ότι 486.000 ευρώ δίνονται για το Τμήμα Ερευνών και Μελετών της νέας Αρχής, την οποία δημιουργείτε. Πρόσθετο προσωπικό και εκατοντάδες χιλιάδες ευρώ στην πλάτη του κόσμου. Αντί δηλαδή να μειώνονται οι δαπάνες, αυξάνονται. 
      Όσον αφορά όλες αυτές τις ρυθμίσεις, βρισκόμαστε μπροστά –γι’ άλλη μια φορά- σε ένα νομοσχέδιο «γονατογράφημα». Είναι ένα «γονατογράφημα», το γράφετε στο γόνατο, με αποτέλεσμα και περιττή βαβούρα και αναστάτωση, την ίδια ώρα που οι μηχανισμοί του κράτους πρέπει να είναι σε ετοιμότητα, γιατί βλέπετε ότι δεν ξέρουμε από πού μας έρχεται.
      Πρέπει να συνδιαλεγόμαστε ισότιμα και όχι με νοοτροπία ραγιά με τα όργανα της Ευρωπαϊκής Ένωσης και με τη Eurostat. Καταφέρατε, λοιπόν, τα δυο παλαιά Κόμματα, οι μεν με την απογραφή –άλλη μεγάλη σύλληψη!- το 2004, εσείς δε με την καταγραφή –έκαναν την απογραφή τους, κάνετε την καταγραφή σας- να γίνουμε ως χώρα δακτυλοδεικτούμενοι. Δηλαδή τι συνέβη; Εν ολίγοις, για να βγάλετε μεταξύ σας τα κομματικά σας μάτια, βγάζετε τα μάτια της Ελλάδας και είστε και οι δύο υπόλογοι γι’ αυτό. 
      Ευχαριστώ. 
      (Χειροκροτήματα από την πτέρυγα του Λαϊκού Ορθόδοξου Συναγερμού)
      ΠΡΟΕΔΡΕΥΟΥΣΑ (Ροδούλα Ζήση): Ευχαριστούμε τον κ. Αϊβαλιώτη. 
      Το λόγο έχει ο Βουλευτής του ΠΑ.ΣΟ.Κ. στη Β΄ Αθηνών κ. Κωνσταντίνος Γείτονας. 
      ΚΩΝΣΤΑΝΤΙΝΟΣ ΓΕΙΤΟΝΑΣ: Ευχαριστώ, κυρία Πρόεδρε. 
      Κυρίες και κύριοι συνάδελφοι, όπως είχα πει και επί της αρχής, το νομοσχέδιο αυτό είναι μια κίνηση σημαντική που συμβάλλει πρώτα απ’ όλα στην αποκατάσταση της αξιοπιστίας της χώρας, αξιοπιστία που έχει τραυματιστεί βάναυσα. 
      Αυτό, δηλαδή η τραυματισμένη μας αξιοπιστία, δεν είναι χωρίς κόστος. Έχει βαρύ τίμημα, σε συνδυασμό φυσικά με την τραγική κατάσταση των δημόσιων οικονομικών, για το δανεισμό μας, για το πόσο ακριβά και εύκολα δανειζόμαστε –δηλαδή για το κόστος του δανεισμού- αλλά και για τη σκληρή και στενή επιτήρηση, στην οποία βρισκόμαστε. 
      Γιατί λέω ότι συμβάλλει αυτό το νομοσχέδιο; Διότι στοχεύει στην αναβάθμιση της ποιότητας των στατιστικών στοιχείων, μέσα από την ανασυγκρότηση του Ελληνικού Στατιστικού Συστήματος και την ανεξαρτητοποίηση της Στατιστικής Υπηρεσίας που παίρνει πια το χαρακτήρα ανεξάρτητης αρχής. 
      Με τις ρυθμίσεις, κυρία Πρόεδρε, του Πρώτου Κεφαλαίου –άρθρα 1 έως 8- καθορίζονται τα της συγκρότησης –ανασυγκρότησης, θα έλεγα- του Ελληνικού Στατιστικού Συστήματος. Διαμορφώνεται πραγματικά ένα συνεκτικό πλαίσιο κανόνων με βάση και τους αντίστοιχους κανόνες της Ευρωπαϊκής Ένωσης που στηρίζεται σε αρχές, στην ανεξαρτησία, την αμεροληψία, την αντικειμενικότητα και την αξιοπιστία. 
      
      (SM)
      (GK)
      Ουσιαστικά πια το ελληνικό στατιστικό σύστημα εναρμονίζεται με το ευρωπαϊκό στατιστικό σύστημα. Και αυτό είναι ένα πολύ σημαντικό βήμα. 
      Επίσης αξιόλογες είναι οι ρυθμίσεις μεταξύ των άρθρων του άρθρου 3  όπου προβλέπεται η σύσταση αντιπροσωπευτικού γνωμοδοτικού οργάνου  όπως και η ρύθμιση εκείνη της υποχρέωσης  διαμόρφωσης με το άρθρο 4  τριετούς στατιστικού προγράμματος που δημοσιεύεται μάλιστα και ελέγχεται από τη Βουλή των Ελλήνων. 
      Για το κεφάλαιο αυτό άρθρο 1 ως 8 έχω δύο επιπλέον παρατηρήσεις. Θυμίζω ότι στην παράγραφο 2 του άρθρου 1 ορίζονται ως μέλη φορείς του συστήματος πέρα της Ελληνικής Στατιστικής Ανεξάρτητης Αρχής και άλλες υπηρεσίες ή φορείς του ευρύτερου δημόσιου και ιδιωτικού τομέα. πως γίνεται αυτό; Προβλέπεται ότι ο κατάλογος που περιλαμβάνει  αυτούς τους φορείς καθορίζεται με απόφαση της Στατιστικής Αρχής και αναρτάται αυτός ο κατάλογος όπως προβλέπεται με την παράγραφο 5 του άρθρου 10 στο διαδικτυακό της τόπο. 
      Είχα πει και προτείνει στην επιτροπή κατά την συζήτηση εκεί ότι η έγκριση αυτού του καταλόγου θα έπρεπε να γίνεται μετά από γνωμοδότηση του Γνωμοδοτικού Συμβουλίου ώστε να υπάρχει και να φαίνεται η διαφάνεια και η αντικειμενικότητα. 
      Δεν έγινε δεκτή η τροποποίηση, όμως είναι θετικό και είναι προς την ίδια λογική της παραπάνω παρατηρήσεις μου, το ότι μετά και από επισημάνσεις της επιστημονικής υπηρεσίας της Βουλής προστέθηκε εδάφιο στην παράγραφο 2 του άρθρου 2 που προβλέπει –και αυτό είναι θετικό- τον καθορισμό κριτηρίων υπαγωγής των φορέων  σε κατάλογο του στατιστικού συστήματος. Έτσι βελτιώνεται και αυτή η διάταξη. 
      Επίσης η δεύτερη παρατήρησή μου για το πρώτο κεφάλαιο είναι ότι δεν αποσαφηνίστηκε –αναφέρομαι κύριε Υπουργέ, στην παράγραφο 2 του άρθρου 7-  πως και με ποια κριτήρια στοιχειοθετείται η άρνηση χορήγησης απορρήτων στοιχείων στην Στατιστική Αρχή για λόγους εθνικής άμυνας, ασφάλειας και διεθνών σχέσεων της χώρας. Αν είναι τόσο ευρύ το θέμα, και το πλαίσιο, τότε σε κάθε περίπτωση μπορεί κάποιος να αρνηθεί. Καλό θα ήταν ή τουλάχιστον κατά την εφαρμογή του νόμου να προσδιορίσουμε τα κριτήρια με τα οποία στοιχειοθετείται αυτή η άρνηση. 
      Έρχομαι τώρα στο κεφάλαιο β’ στα υπόλοιπα άρθρα. Με το κεφάλαιο β’ ρυθμίζονται τα της Στατιστικής Αρχής. Μετά δε ιδιαίτερα τη βελτίωση της ρύθμισης για την επιλογή των τεσσάρων από τα επτά μέλη της αρχής της Διάσκεψης των Προέδρων πιστεύω ότι υπάρχει πλήρης βελτίωση και αίρεται κάθε επιφύλαξη που υπήρχε στην αρχή από πολλές πτέρυγες της Βουλής και από πολλούς Βουλευτές για την ουσιαστική ανεξαρτησία της αρχής. Η αρχή πια εποπτεύεται από τη Βουλή των Ελλήνων που εξετάζει και τον προϋπολογισμό της με όλες δηλαδή αυτές τις ρυθμίσεις και τις βελτιώσεις πιστεύω ότι διασφαλίζεται η λειτουργική και η υπηρεσιακή ανεξαρτησία της. 
      Όπως αναφέρει και η επιστημονική υπηρεσία της Βουλής χρειάζεται επίσης και να αποσαφηνιστεί. Αναφέρομαι στην παράγραφο 3 του άρθρου 12 εάν στην περίπτωση ανανέωσης της θητείας ή αντικατάστασης μέλους της Αρχής που είχε επιλεγεί από τη Διάσκεψη των Προέδρων –το τονίζω εάν είναι από τα τέσσερα μέλη που επιλέγει η Διάσκεψη των Προέδρων- εάν απαιτείται η απόφασή της, για μένα είναι εκ των ουκ άνευ αυτό. Πρέπει οπωσδήποτε το όργανο που αποφασίζει την τοποθέτηση θα πρέπει να αποφασίζει και την αντικατάσταση, αλλά καλό θα είναι να διευκρινιστεί. 
      Όσο αφορά το άρθρο 19 που αναφέρεται στα θέματα προσωπικού θέλω μόνο να τονίσω ότι διασφαλίζονται τα δικαιώματα του προσωπικού  που υπηρετούν σήμερα στην γραμματεία και μεταφέρεται στη νέα Αρχή, αυτό δεν είναι μόνο δική μου εκτίμηση, είναι και εκτίμηση των εργαζομένων που απάντησαν θετικά σε σχετική ερώτησή μου κατά την ακρόασή τους στην επιτροπή. Ρώτησα ιδιαίτερα τους εκπροσώπους των εργαζομένων και είπα ότι θεωρούν ότι όπως είναι οι διατάξεις διασφαλίζονται πλήρως τα δικαιώματά τους κατά την μεταφορά. 
      Τέλος θέλω να τονίσω την ειδική επισήμανση που γίνεται στο πόρισμα της Ανεξάρτητης Επιτροπής εμπειρογνωμόνων για την δημοσιονομική κατάσταση. Έχουμε πολλά για το πόρισμα, δεν θέλω να τα επαναλάβω. Είναι σαφές πως στο πόρισμα στοιχειοθετείται η παραποίηση και η απόκρυψη στοιχείων και αυτό όπως έχω πει επανειλημμένα και μόνο γι’ αυτό δικαιολογείται και μόνο μ' αυτό το περιεχόμενο δικαιολογείται η Σύστασης Εξεταστικής Επιτροπής. Κανένας όμως δεν έχει προσέξει ότι στο πόρισμα υπάρχουν και μερικές συστάσεις βελτίωσης της λειτουργίας μας. Και εδώ λοιπόν, υπάρχει μία ειδική επισήμανση που εγώ τη θεωρώ σημαντική και λέει ότι υπάρχει ανάγκη για ποιο σαφής οριοθέτησης της σχέσης μεταξύ Στατιστικής Αρχής, Γενικού Λογιστηρίου του Κράτους και διεύθυνσης μακροοικονομικής. Και εγώ συμφωνώ απόλυτα με αυτή την επισήμανση και την πρόταση. Και πρέπει να το προσέξει ιδιαίτερα η Κυβέρνηση και το Υπουργείο. 
      Τελειώνω στο χρόνο μου κυρία Πρόεδρε. Το προς ψήφιση νομοσχέδιο, κυρίες και κύριοι συνάδελφοι, βελτιώθηκε κατά πολύ και από μέσα από τη δημόσια διαβούλευση και μέσα από τη συζήτηση που είχαμε και με συμμετοχή πολλών Βουλευτών και στην επιτροπή και στην  Ολομέλεια. Και αυτό πιστεύω ότι είναι ένα πρόσθετο εχέγγυο για την αποδοτική εφαρμογή του. 
      Και είναι αναγκαία κυρίες και κύριοι συνάδελφοι, η αποτελεσματική εφαρμογή του γιατί εντάσσεται στην συνολική προσπάθεια για την ανάκτηση του κύρους και της αξιοπιστίας του κράτους που είναι το ζητούμενο στη σημερινή εποχή. 
      Ευχαριστώ. 
      (Χειροκροτήματα από την πτέρυγα του ΠΑ.ΣΟ.Κ.)
      ΠΡΟΕΔΡΕΥΟΥΣΑ (Ροδούλα Ζήση):   Ευχαριστούμε τον κ. Γείτονα. 
      Το  λόγο έχει τώρα ο Βουλευτής του ΠΑ.ΣΟ.Κ.
      Ορίστε, κύριε Κουτμερίδη έχετε το λόγο. 
      ΕΥΣΤΑΘΙΟΣ ΚΟΥΤΜΕΡΙΔΗΣ:  Ευχαριστώ, κυρία Πρόεδρε. 
      Κύριοι Βουλευτές, η κυβέρνηση πιστή στις προγραμματικές της δεσμεύσεις και μετά από το φιλτράρισμα του σχεδίου νόμου μέσω της διαβούλευσης με τους εμπλεκόμενους φορείς και  τους πολίτες προωθεί την ανεξαρτητοποίηση της Εθνικής Στατιστικής Υπηρεσίας με κύριο στόχο την αναβάθμιση του συστήματος ανάπτυξης παραγωγής και διάδοσης των επίσημων στατιστικών στοιχείων της χώρας μας. 
      Το παρόν νομοσχέδιο προσφέρει δικλίδες ασφαλείας για την θωράκιση της ανεξαρτησίας του ελληνικού στατιστικού συστήματος και την ανάκτηση της χαμένης αξιοπιστίας της Ελλάδας από παλαιότερες τακτικές παραποίησης και αλλοίωσης των οικονομικών στοιχείων της. 
      Συγκεκριμένα με το νομοσχέδιο όπως περιγράφεται στα επιμέρους άρθρα του ο πυρήνας βρίσκεται σε οκτώ σημεία. Πρώτον ρυθμίζονται οι κανόνες λειτουργίας του ελληνικού στατιστικού συστήματος και λαμβάνεται μέριμνα για την εφαρμογή των κοινοτικών κανόνων καθώς και του κώδικα ορθής πρακτικής για τις ευρωπαϊκές στατιστικές ούτως ώστε το ελληνικό στατιστικό σύστημα να ενταχθεί αρμονικά στο ευρωπαϊκό στατιστικό σύστημα. 
      Η Ελληνική Στατιστική Υπηρεσία της χώρας μας που λειτουργούσε υπό τον άμεσο έλεγχο του κράτους μετατρέπεται σε ανεξάρτητη διοικητική Αρχή, υπό την μορφή νομικού προσώπου δημοσίου δικαίου. Η Στατιστική Υπηρεσία ενισχύεται  με τη θεσμοθέτηση ενός γνωμοδοτικού οργάνου, δηλαδή του συμβουλίου του ελληνικού στατιστικού συστήματος στο οποίο θα   υπάρχει εκπροσώπηση οικονομικών κοινωνικών και επιστημονικών φορέων όπως είναι η Τράπεζα της Ελλάδος, η ΟΚΕ, το Ινστιτούτο Εργασίας της ΓΣΕΕ και ένας εκπρόσωπος της EUROSTAT γιου      Η Βουλή των Ελλήνων καθίσταται το εποπτεύον όργανο της Ελληνικής Στατιστικής Υπηρεσίας συμμετέχοντας στην επιλογή του προέδρου της, εποπτεύοντας τη λειτουργία της και ελέγχοντας την εκτέλεση του προϋπολογισμού της. 
      Διασφαλίζεται η εφαρμογή των βασικών στατιστικών αρχών όπως της ανεξαρτησίας , της  αμεροληψίας της αντικειμενικότητας και προσδιορίζονται τα κριτήρια αξιολόγησης της ποιότητας των στατιστικών στοιχείων. Δίνεται η δυνατότητα πρόσβασης σε όλες τις διοικητικές πηγές, τα δημόσια μητρώα και τα αρχεία, από όλες τις υπηρεσίες και τους φορείς του δημοσίου. Ορίζεται το τριετές ελληνικό στατιστικό πρόγραμμα στο οποίο περιλαμβάνονται τα κύρια πεδία και οι στόχοι όλων των φορέων του ελληνικού στατιστικού συστήματος, καθώς και η έκθεση αξιολόγησης του προηγούμενου έτους. 
      
      (2SM)
      Τέλος, θεσμοθετούνται διαδικασίες αξιολόγησης της ποιότητας των διαβιβαζόμενων στοιχείων προς την Ελληνική Στατιστική Υπηρεσία και ρυθμίζονται ειδικότερα θέματα για τη διάδοση των στατιστικών στοιχείων της χώρας μας. 
      Κύριοι Βουλευτές, το παρόν νομοσχέδιο προσφέρει ένα αποτελεσματικό νομικό πλαίσιο για τη διασφάλιση της εγκυρότητας και της διαφάνειας των στατιστικών στοιχείων της χώρας μας για την απρόσκοπτη ενημέρωση του Έλληνα πολίτη όσον αφορά την πορεία της ελληνικής οικονομίας, ενώ το ίδιο νομοσχέδιο παράλληλα αποτελεί και εγγύηση για την ανάκτηση του χαμένου κύρους και της αξιοπιστίας της χώρας μας στους Ευρωπαίους εταίρους και τους διεθνείς οικονομικούς οίκους. 
      Κυρίες και κύριοι συνάδελφοι, η Κυβέρνηση του ΠΑ.ΣΟ.Κ., η Κυβέρνηση του Γιώργου Παπανδρέου τολμά και κάνει θεσμικές αλλαγές που η προηγούμενη κυβέρνηση απέφευγε συστηματικά να εφαρμόσει. Είναι, όμως, πραγματικά λυπηρό που τα άλλα Κόμματα της Βουλής δεν μπορούν να αξιολογήσουν τα σημεία των καιρών, δεν μπορούν να αντιληφθούν τις επιταγές που θέτει η νέα εποχή, μία νέα εποχή για μία συνολική αναβάθμιση των δημοσιονομικών μας θεσμών. Μία αναβάθμιση της δημοσιονομικής μας λειτουργίας που θα βάλει ένα οριστικό τέλος σ' αυτό το φαύλο κύκλο της σπατάλης, της αδιαφάνειας και της συσκότισης των δημοσιονομικών μας στοιχείων που μας απαξίωσαν και μας διέσυραν διεθνώς. Δεν πρέπει ποτέ ξανά να επιτρέψουμε σε κανέναν με τις συμπεριφορές του να εκθέτει τη χώρα μας. Δεν πρέπει ποτέ ξανά να επιτρέψουμε σε κανέναν να προσβάλει και να υποτιμά τη χώρα μας. Αποτελεί για όλους μας εθνική επιταγή να αλλάξουμε αυτή την κατάσταση, αφού ξεφύγουμε πρώτα από το προσωπικό και το κομματικό και περάσουμε στο γενικό και στο εθνικό. 
      Κυρίες και κύριοι συνάδελφοι, η σύσταση Εξεταστικής Επιτροπής για την οικονομία, για τα στατιστικά στοιχεία εκ μέρους της πρωτοβουλίας της Κυβέρνησης δεν αποτελεί αυτοσκοπό της Κυβέρνησης, πολύ περισσότερο δεν αποτελεί πράξη πολιτικού ρεβανσισμού. Είναι μία πράξη πολιτικής ευθύνης απέναντι στους Έλληνες πολίτες, οι οποίοι πρέπει να γνωρίζουν ποιος και για ποιο λόγο έβαλε το προσωπικό του συμφέρον, έβαλε το κομματικό του όφελος πάνω από το εθνικό συμφέρον. 
      Κυρίες και κύριοι συνάδελφοι, ο Πρωθυπουργός της χώρας μας ο Γιώργος Παπανδρέου περιοδεύει στην Ευρώπη και στον κόσμο και κάνει μία τεράστια προσπάθεια να αποκαταστήσει τη χαμένη αξιοπιστία της χώρας μας. Είναι γεγονός πως το σημαντικότερο και μεγαλύτερο κεφάλαιο που έχει σήμερα η χώρα μας είναι ο ίδιος ο Πρωθυπουργός μας. Με το κύρος του, με την αξιοπιστία, με την αναγνωρισιμότητά του μπορεί να ξαναδώσει κύρος και εμπιστοσύνη στη χώρα μας, μπορεί να ξαναφέρει την οικονομική ανάπτυξη και την ευημερία στους Έλληνες πολίτες. 
      Σας ευχαριστώ. 
      (Χειροκροτήματα από την πτέρυγα του ΠΑ.ΣΟ.Κ.)
       ΠΡΟΕΔΡΕΥΟΥΣΑ (Ροδούλα Ζήση): Ευχαριστούμε τον κ. Κουτμερίδη. 
      Καλείται να λάβει το λόγο ο Βουλευτής του Λαϊκού Ορθόδοξου Συναγερμού κ. Κυριάκος Βελόπουλος. 
      ΚΥΡΙΑΚΟΣ ΒΕΛΟΠΟΥΛΟΣ: Πρέπει να πω στον κ. Κουτμερίδη, βέβαια, ότι η αναγνωρισιμότητα έχει να κάνει με τους Έλληνες πολιτικούς και όχι με το διεθνές περιβάλλον. Το αν το Mega ή ο Antenna μεταδίδουν εικόνες του Πρωθυπουργού ή του Βελόπουλου, δεν έχει καμία σημασία στα κέντρα αποφάσεων, πιστέψτε με, για να είμαστε τουλάχιστον εδώ μέσα συνεπείς με όσα λέμε. 
      Να ξεκινήσω λίγο, κύριε Υπουργέ, με το FOCUS. Γιατί ξεκινάω με το FOCUS; Γιατί θέλω να καταλάβετε ότι υπάρχει ένας σχεδιασμός συγκεκριμένος και συγκροτημένος. Το είπε ο Πρόεδρός μας απ’ αυτό εδώ το Βήμα. 
      Ποιος είναι ο εκδότης του FOCUS, ξέρετε; Έψαξε κανένας να βρει; Θα σας πω εγώ. Ο κ. Χιούμπερτ Μπούρντα, έτσι λέγεται. Δεν λέει μπούρδες, είναι ο εκδότης. Ακούστε ποιος είναι ο κύριος αυτός, για να καταλάβετε. Είναι μέλος του Συμβουλίου του Παγκόσμιου Οικονομικού Φόρουμ. Αυτός ο άνθρωπος, λοιπόν, μέσω ενός εντύπου χτύπησε την Ελλάδα, αλλά και τη Μέρκελ. Το περιοδικό FOCUS είναι αντιπολιτευτικό της Μέρκελ. Είναι ο άξονας πιέσεως της γερμανικής κυβερνήσεως για να μην βοηθηθεί η Ελλάδα. Αυτό πρέπει να το βάλουμε καλά στο μυαλό μας.
      Ο συγκεκριμένος κύριος εκδότης δεν είναι τυχαίο πρόσωπο, κύριε Υπουργέ. Θα σας πω και άλλα. Έχει διακόσια πενήντα περιοδικά σε όλη την Ευρώπη. Είναι μεγαλοεκδότης, κύριε Υπουργέ. Επίσης, είναι Πρόεδρος του Συνδέσμου Εκδοτών γερμανικών περιοδικών VDZ και συνιδρυτής του Ευρωπαϊκού Συμβουλίου Εκδοτών. Δεν είναι κανένα τυχαίο πρόσωπο. 
      Προσπαθώ να σας δείξω και να σας καταδείξω ότι ίσως αυτό που είπε ο Ισπανός Υπουργός Υποδομών Jose Blanco, στην El Pa?s και στη La Republica, μπορεί να ευσταθεί. Τι είπε ο άνθρωπος; «Η Ισπανία είναι το θύμα μιας διεθνούς συνομωσίας με στόχο την καταστροφή του οικονομικού της κύρους και στη συνέχεια του ευρώ. Τίποτα απ’ αυτά που συμβαίνουν, συμπεριλαμβανομένων των καταστροφολογικών κυρίων άρθρων ορισμένων ξένων εφημερίδων δεν είναι τυχαίο». Εδώ, λοιπόν, μας δείχνει ακόμη και ένας Ισπανός Υπουργός, αλλά και η τακτική του διεθνούς Τύπου ότι παίζεται ένα άγριο παιχνίδι εις βάρος της Ελλάδος και εις βάρος της Ευρώπης. 
      Θα δώσω ακόμη ένα παράδειγμα για να δείτε το διπλό παιχνίδι που παίζουν τα συγκεκριμένα κέντρα. Ξέρετε ότι η Goldman Sachs παίζει διπλό παιχνίδι με τους οποίους εσείς ως Κυβέρνηση συνεργαστήκατε κατά το προγενέστερο καθεστώς, το 2001; 
      Η γαλλική, λοιπόν, εφημερίδα Liberation είχε ένα άρθρο στις 15 Φεβρουαρίου. Ξέρετε τι γράφει; Ότι εν μέσω πλήρους κρίσεως ο κ. Ότμαρ Ίσινγκ, ανώτατο στέλεχος της Ευρωπαϊκής Κεντρικής Τράπεζας, συμβουλεύει σε άρθρο του στους Financial Times ότι δεν πρέπει να βοηθηθεί η Ελλάδα. Ολόκληρο άρθρο, κύριε Υπουργέ, είχε ο κ. Ίσινγκ. 
      Ξέρετε ποιος είναι ο Ίσινγκ; Είναι ένα από τα άρθρα που χρησιμοποιήθηκαν, κύριε Υπουργέ. Το ξέρετε, φαντάζομαι...
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Βεβαίως. 
      ΚΥΡΙΑΚΟΣ ΒΕΛΟΠΟΥΛΟΣ: Σύμβουλος της Goldman Sachs. Αυτός που βοηθάει για να δοθούν δάνεια μέσω της Goldman Sachs στην Ελλάδα σε άρθρο του λέει να μην δοθούν δάνεια. 
      Θα μου πείτε τώρα: Τον συμφέρει; Μα, βέβαια, γιατί τα spread πρέπει να ανέβουν, κύριοι συνάδελφοι, πρέπει να πληρώσουμε με το αίμα του ελληνικού λαού. Αυτή είναι η πραγματικότητα. Αυτά τα παιχνίδια εις βάρος της Ελλάδος πρέπει να δούμε, κύριε Υπουργέ. 
      Και επειδή δεν είναι μόνο εξωτερικό το πρόβλημα, αλλά είναι και εσωτερικό, θα σας πω κάτι πολύ απλό. Θα σας πω τα στοιχεία της Τραπέζης της Ελλάδος. Ενεργητικό του τραπεζικού ελληνικού μηχανισμού: Ακούστε λίγο το νούμερο. Το 2000 όλες οι ελληνικές τράπεζες είχαν 200 δισεκατομμύρια ευρώ. Ξέρετε πόσο ενεργητικό έχουν, κύριοι συνάδελφοι, σήμερα; Έχουν 579 δισεκατομμύρια ευρώ μέσα σε δέκα χρόνια. Το λέω για να δείτε ποιοι κερδίζουν, «ποιοι απομυζούν», όπως πολύ εύστοχα λέει και το Κ.Κ.Ε., τον πλούτο του ελληνικού λαού. Αυτή είναι η αλήθεια, γιατί πρέπει κάποια στιγμή να τα λέμε όλα εδώ μέσα. 
      Ακούστε, κύριε Υπουργέ, τι έκανε η Νέα Δημοκρατία...
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Συμμετείχατε και εσείς. 
      ΚΥΡΙΑΚΟΣ ΒΕΛΟΠΟΥΛΟΣ: Ποιοι; Είμαστε απέναντι στη μονοκατοικία, σας είπα. Έχετε μπερδευτεί. Χωροταξικά έχετε πρόβλημα. Είπαμε ότι φύγαμε από την πολυκατοικία, είμαστε σε μεζονέτα, μονοκατοικία με πισίνα, ευάερη και ευήλια... 
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Δεν παρακολουθώ τα real estate.
      ΚΥΡΙΑΚΟΣ ΒΕΛΟΠΟΥΛΟΣ: Κακώς, να τα παρακολουθείτε. Είναι καλό σαν Υπουργός να παρακολουθείτε τα πάντα.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Θα φορολογηθείτε για τη πισίνα.
      ΚΥΡΙΑΚΟΣ ΒΕΛΟΠΟΥΛΟΣ: Υπάρχει αντικειμενική αξία, φορολογούμαστε. Ένα εκατομμύριο ευρώ δώσαμε στο ταμείο της φτώχειας. 
      Ακούστε, κύριε Υπουργέ, τι έγινε. Η Εθνική Τράπεζα αγόρασε μία τουρκική τράπεζα. Το ξέρετε, κύριε Υπουργέ; Ο ιδιοκτήτης της τουρκικής τράπεζας Οζ Γκιλντ –ακούστε το, είναι απίστευτο- δήλωσε τα εξής: «Τα δισεκατομμύρια της Εθνικής έσωσαν την Τουρκία από μία οικονομική κρίση και ίσως την πτώση Ερντογάν». Το έγραφε η Χουριέτ, η Μιλιέτ, στις 6-9-2009. 
      Καταλάβατε τι κάναμε σαν χώρα; Πήρε το χρήμα του ελληνικού λαού από την Εθνική ο Αράπογλου και η παρέα, που αμειβόταν με εκατομμύρια ευρώ, αγόρασε την τουρκική τράπεζα και ο ιδιοκτήτης της τουρκικής τράπεζας λέει ότι αν δεν τα δίνατε τα λεφτά αυτά θα είχε καταρρεύσει η Τουρκία οικονομικά. Δεν το λέω εγώ αυτό, αλλά ο ιδιοκτήτης της τουρκικής τράπεζας στη Χουριέτ και στη Μιλιέτ. Αυτά είναι τα απίστευτα που γίνονται πίσω από την πλάτη του ελληνικού λαού, που το χρήμα του, το βιός του, ο αγώνας του, ο μόχθος του, πηγαίνουν σε άλλους που δεν έχουν καμία σχέση με την Ελλάδα. 
      Να σας πω και κάτι άλλο. Πλανόμαστε πλάνη οικτρά, όταν ο Κρίσμαν χθες δηλώνει, αγαπητέ κύριε Υπουργέ, ότι είναι η χειρότερη κρίση στην παγκόσμια ιστορία αυτή που έρχεται. 
      Ακούσατε τι είπε; Έρχεται, δεν ήρθε ακόμα. Άρα, τα πράγματα είναι πολύ πιο δύσκολα. Εκεί, λοιπόν, χρειάζεται συναίνεση. Συνεχίζεται η κρίση, δεν σταμάτησε και φαίνεται, γιατί η κρίση αφορά, κύριε Σαχινίδη –αλλά δεν το λέτε- το χτύπημα του ευρώ. 
      Ο Πρόεδρός μας απ’ αυτό εδώ το Βήμα σας το είχε πει πριν από πολλούς μήνες. Το πρόβλημα είναι το ευρώ. Πρέπει να πέσει η τιμή του ευρώ. 
      
      
      (DE)
      
      
      
      
      
      
       
      
      
      (2DP)
      Βολεύει και την Αμερική -αυτή είναι η αλήθεια- γιατί τυπώνει χρήμα αφειδώς η Αμερική, χωρίς κόστος -Συνθήκη Bretton Woods, το ξέρετε καλύτερα από μένα και αυτό- αλλά και τη Γερμανία, που τη συμφέρει να είναι χαμηλά η τιμή του ευρώ για να κάνει εξαγωγές. Άρα, όλοι βολεμένοι είναι. Η Ελλάδα είναι το πρόβλημα -ο σάκος του μποξ- και η Ισπανία, η Πορτογαλία, τα υπόλοιπα pigs, όπως απαξιωτικά τα αποκαλούν οι μεγαλοπλούσιοι Ευρωπαίοι.
      Κλείνω, λέγοντας το εξής, αν και έχω λίγο χρόνο ακόμη. Θα σας πω κάτι πολύ απλό. Είστε μια Κυβέρνηση η οποία άγεται και φέρεται. Παίρνετε αποφάσεις στις οποίες εγώ δεν μπορώ να συμφωνήσω. Και θα σας εξηγήσω τι εννοώ.
      Αυτό, όμως, που με ενοχλεί, κύριε Υπουργέ μου, είναι το εξής: Είναι δυνατόν η περιστολή των δαπανών να ξεκινάει από τις μαθητικές παρελάσεις; Τι Κυβέρνηση είναι αυτή; Ξεκινάτε την περιστολή δαπανών, κόβοντας τις παρελάσεις; Γίνατε Υπουργοί του ΣΥ.ΡΙΖ.Α. -βέβαια, οι συνιστώσες, όχι ο κ. Παπαδημούλης- οι οποίοι ζητούν την κατάργηση των παρελάσεων. Γίνατε ουρά του ΣΥ.ΡΙΖ.Α. Συνεχίζετε τη διαδικασία αυτή, κόβετε παρελάσεις. Έκανε ερώτηση ο κ. Πολατίδης για το Λιτόχωρο. Οι κάτοικοι αγανάκτησαν, φώναζαν, ούρλιαζαν. Είναι απλά παραδείγματα.
      Όσο για το νομοσχέδιο, μας τα είπε ο κ. Πολατίδης καλύτερα από εμένα.
      Θα ήθελα να πάω, όμως και σε κάτι άλλο, για να υπενθυμίσω σε μερικούς εδώ μέσα κάποια πράγματα που ξεχνάτε: Κοντοπυράκης. Τυχαίο πρόσωπο πιστεύετε πως είναι ο Κοντοπυράκης; Καθηγητής, δάσκαλος…
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Μοιραίο.
      ΚΥΡΙΑΚΟΣ ΒΕΛΟΠΟΥΛΟΣ: Δεν είναι μοιραίος. Μοιραίες είναι οι επιλογές της Νέας Δημοκρατίας και οι δικές σας, γιατί βάζοντας τους ανθρώπους, τους χρησιμοποιείτε, σαν λεμονόκουπα τους στύβετε και τους πετάτε στις καλένδες μετά. Αυτή είναι η αλήθεια.
      Ακούστε, λοιπόν, τι είπε ο Κοντοπυράκης: «Τα στοιχεία για να μπούμε στην ΟΝΕ ήταν εκτιμήσεις, όχι έρευνες». Δεύτερον: «Η κύρια πηγή των δημοσιονομικών στοιχείων είναι εξ ορισμού το Λογιστήριο του Κράτους. Μόνο το Ελεγκτικό Συνέδριο ελέγχει το Λογιστήριο του Κράτους». Αυτά είναι αλήθειες. Ο Κοντοπυράκης, λοιπόν, τα είπε αυτά.
      Και μην ξεχνάτε, βέβαια, ότι κορυφαίος Υπουργός δικός σας, την εποχή της Goldman Sachs, 2001, ήταν κάτι, διευθυντής; Κάτι ήταν. Μισό λεπτό. Για ψαχτείτε λίγο μεταξύ σας. Ξέρω τι λέω. Ψαχτείτε λίγο μεταξύ σας, γιατί κάποιοι συνεργάζονταν με την Goldman Sachs. Ψαχτείτε λίγο.
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
      Και κλείνοντας, θα σας πω και το εξής. Τι ήταν; Ειδικός Γραμματέας του Υπουργείου Οικονομικών, με διευρυμένες αρμοδιότητες κατά την περίοδο διακυβέρνησης Σημίτη, κορυφαίος Υπουργός της σημερινής Κυβέρνησης, με την Goldman Sachs συνεργαζόταν. Συνεργαζόταν ή συζητούσε με τα 300 εκατομμύρια ευρώ κ.λπ. Ψάξτε το λίγο παραπάνω. Θα σας βοηθήσει η μνήμη. Eίμαι σίγουρος γι’ αυτό.
      Κλείνω με το εξής. Ακούστε, πέρα από τις προτάσεις που έχουμε να κάνουμε, τον παραλογισμό της Γερμανίας.
      Οι Γερμανοί, κύριοι, μας δανείζουν χρήματα. Τοκογλυφικά μάς τα παίρνουν πίσω, με τόκο το αίμα του ελληνικού λαού. Μας υποχρεώνουν, όμως, κιόλας να παίρνουμε και τα δικά τους προϊόντα, αυτοκίνητα… Τη MAN τη θυμάστε, τη SIEMENS να χοροστατεί; Όλα αυτά γερμανικές εταιρείες είναι.
      Και όταν η Ελλάδα πηγαίνει να πάρει οπλικά συστήματα από άλλη χώρα, έρχεται η Ευρωπαϊκή Επιτροπή, κύριοι και μας επιβάλλει πρόστιμο, γιατί αγοράσαμε οπλικά συστήματα από άλλη χώρα και όχι από χώρα της Ευρωπαϊκής Ενώσεως. Δεν το πιστεύετε; Να, η απάντηση του Υπουργού, του κ. Βενιζέλου. Την καταθέτω στα Πρακτικά.
      (Στο σημείο αυτό ο Βουλευτής κ. Κυριάκος Βελόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
      Αυτό, δηλαδή, είναι ο ορισμός -θα το πω ευθέως- του διεθνούς προστάτου, για να μην το πω διαφορετικά. Αυτά είναι λάθη που γίνονται συνεχώς. Υπάρχουν παθογένειες. Και κλείνω…
      ΠΡΟΕΔΡΕΥΟΥΣΑ (Ροδούλα Ζήση): Ολοκληρώστε, κύριε συνάδελφε.
      ΚΥΡΙΑΚΟΣ ΒΕΛΟΠΟΥΛΟΣ: Κύριε Υπουργέ μου, κλείνω. Μία πρόταση θα σας κάνω. Δεν ξέρω, αν θέλετε την κρατάτε ή δεν την κρατάτε. Δε θα πω ούτε για τις επανορθώσεις, τα 70 δισεκατομμύρια ευρώ, ούτε για τα πετρέλαια στο Αιγαίο. Τα έχω πει, έχει μαλλιάσει η γλώσσα μου. Θα σας πω κάτι πολύ απλό. Κάντε επιτέλους στρατηγικές συμμαχίες.
      Και κάντε και τον ΤΕΙΡΕΣΙΑ αισχροκέρδειας, κύριε Υπουργέ, έναν ΤΕΙΡΕΣΙΑ που να βοηθάει τον πολίτη. Διότι ο ΤΕΙΡΕΣΙΑΣ είναι αιμοσταγής των επιχειρηματιών, ΤΕΙΡΕΣΙΑΣ των τραπεζών. Κάντε τον ΤΕΙΡΕΣΙΑ αισχροκέρδειας, να βάλουμε στο μαύρο κατάστιχο όλες τις εταιρείες που κερδοφορούν και αισχροκερδούν εναντίον του Έλληνα πολίτη. Κάντε το.
      Ευχαριστώ πάρα πολύ.
(Χειροκροτήματα από την πτέρυγα του Λαϊκού Ορθόδοξου Συναγερμού)
      ΠΡΟΕΔΡΕΥΟΥΣΑ (Ροδούλα Ζήση): Ευχαριστούμε, κύριε συνάδελφε.
      Το λόγο έχει ο Βουλευτής του ΠΑ.ΣΟ.Κ. κ. Φραγκίσκος Παρασύρης.
      ΦΡΑΓΚΙΣΚΟΣ ΠΑΡΑΣΥΡΗΣ: Ευχαριστώ, κυρία Πρόεδρε.
      Κυρίες και κύριοι συνάδελφοι, θα ήθελα να επαναλάβω και εγώ με τη σειρά μου το χιλιοειπωμένο σ’ αυτή την Αίθουσα, ότι βρισκόμαστε σε μια διεθνή οικονομική κρίση, τη χειρότερη ενδεχομένως μεταπολεμικά και ότι η Ελλάδα βρίσκεται στο μάτι του κυκλώνα. Η διεθνής προβολή της χώρας μας, τα ξένα δημοσιεύματα που αυτή τη στιγμή βρίσκονται στο διεθνή Τύπο δεν θα μπορούσε να είναι χειρότερα για τον τόπο μας. Γίνεται λόγος στο εξωτερικό ενίοτε για τα συγκλονιστικά ελλείμματα, για την ελληνική απάτη, για τα παραποιημένα στατιστικά στοιχεία, αλλά και άλλοτε για την αποπομπή της Ελλάδας από την Ευρωζώνη ή την προσφυγή της στο Διεθνές Νομισματικό Ταμείο.
      Είναι γεγονός ότι ένας κυκεώνας δημοσιογραφικών αναφορών περιστρέφεται ειρωνικά γύρω από ένα μέλος της Ευρωζώνης που απεικονίζεται ούτε λίγο ούτε πολύ ως αποτυχημένο κράτος, ως κράτος ατίθασο, που εθίζεται διαχρονικά σε μια αποκλίνουσα συμπεριφορά απέναντι στους κοινά αποδεκτούς κανόνες και όρους της Ευρωπαϊκής Ένωσης.
      Ασφαλώς, βέβαια, τα πράγματα δεν είναι απολύτως έτσι. Και δεν είναι τόσο απλά όσο τα περιγράφουν οι πηχυαίοι τίτλοι του διεθνούς Τύπου. Η εικόνα, όμως, που αποπνέει η χώρα μας σήμερα δεν μας τιμά. Είναι, όμως, άξιο λόγου, γιατί η επιχείρηση «τιμωρείστε την Ελλάδα», όπως γράφουν οι «FINANCIAL TIMES», έλαβε τόσο ανομολόγητες διαστάσεις, γιατί διάσημες γερμανικές εφημερίδες γράφουν ότι είναι ενοχλητικό και άδικο να βοηθηθούν οι στατιστικοί απατεώνες της Ελλάδας.
      Και η απάντηση είναι, κυρίες και κύριοι συνάδελφοι και κυρίως της Αντιπολίτευσης, ότι δώσαμε τις αφορμές για να μας εγκαλούν διεθνώς. Και δώσαμε αφορμή σε σκοτεινούς κερδοσκοπικούς κύκλους των επιθετικών αγορών να προβάλλουν ως επιβεβλημένη την έξοδο της χώρας από το ευρώ λόγω των χρεών της. Δόθηκε έδαφος σε αυτούς τους κύκλους να προβάλλουν την Ελλάδα ως οιονεί κράτος, ως κράτος, δηλαδή, με περιορισμένη πολιτική υπόσταση, ως κράτος τριτοκοσμικής προέλευσης, με ανεπαρκή πολιτική βούληση, με φαύλη θεσμική υπόσταση και περιορισμένη οργανωτική ισχύ. Και τους δώσαμε ως Έλληνες -διότι έτσι μας αναγνωρίζουν στο εξωτερικό και δεν μας μοιράζουν σε «πράσινους» και σε «γαλάζιους»- ταυτόχρονα το έδαφος να συγκαλύψουν περίτεχνα ότι απέναντι στο ελληνικό δημόσιο χρέος των 300 δισεκατομμυρίων ευρώ, υπάρχουν και τα 700 δισεκατομμύρια δολάρια δημόσιο χρέος για την Ισπανία και τα 2 τρισεκατομμύρια δολάρια που χρωστάει η Ιταλία του Μπερλουσκόνι. Τους ανοίξαμε, επομένως, όλους τους ορίζοντες να υποβαθμίσουν τα πραγματικά οδυνηρά στοιχεία άλλων χωρών της Ευρωπαϊκής Ένωσης και μάλιστα, του σκληρού πυρήνα.
      Με την ευθύνη της απελθούσας κυβέρνησης, η χώρα κατέστη το πλέον κατάλληλο πεδίο για εφαρμογή πειραματικών σωφρονιστικών μέτρων. Η Κυβέρνηση της απογραφής, που ουδεμία ευκαιρία έχασε να εκτοξεύει κατηγορίες περί δημιουργικής λογιστικής, παρουσίασε η ίδια στοιχεία στην Ευρωπαϊκή Ένωση -με την ανοχή, βέβαια, της τελευταίας- τα οποία μόνο στο χώρο της φαντασιακής στατιστικής χωρούν.
      Η απελθούσα κυβέρνηση, όχι μόνο δημιουργική στατιστική δεν παρήγαγε, αλλά την ανήγαγε σε ανώτατη εικαστική τέχνη. Και αναφέρω ένα γνωστό παράδειγμα σε σχέση με το έλλειμμα. Όταν έγινε γνωστό το 2009 ότι φθάνει στο 12,7% και όχι, όπως έλεγε η Κυβέρνηση της Νέας Δημοκρατίας, στο 6% έως 7%, τότε καταλάβαμε όλοι πόσο πλασματικοί ήταν οι υπολογισμοί που έκανε η Αντιπολίτευση. Αυτό επιβεβαίωσε, άλλωστε και η Ευρωπαϊκή Επιτροπή με πόρισμα-κόλαφο και αριθμούς-σοκ. Η οργή, όμως, που ξέσπασε σε άλλες χώρες της Ευρωπαϊκής Ένωσης είναι πλέον απεριόριστη. Παντού ο λόγος περί ελληνικής φαυλοκρατίας, διαφθοράς, κακοδιαχείρισης και αναξιοκρατίας.
      Ωστόσο, εάν αποδεχτούμε ότι οι κατηγορίες εναντίον μας ευσταθούν, έστω σε κάποιο βαθμό, εξίσου οφείλουμε να ανταποδώσουμε ότι οι κατήγοροί μας διακρίνονται από ισχυρή δόση υποκρισίας. Και η συντηρητική νομενκλατούρα αυτή τη στιγμή της Ευρωπαϊκής Ένωσης παιδεύεται απεριόριστα σε αυτή την υποκρισία, διότι επιλέγει να τροφοδοτεί με καταστροφικά σενάρια τους διεθνείς κερδοσκοπικούς και δημοσιογραφικούς κύκλους, αντί να αναλάβει μια ουσιαστική πολιτική πρωτοβουλία. Και επιλέγει το χειρότερο δρόμο για να υποκαταστήσει το πολιτικό έλλειμμα της Ένωσης και των ηγεσιών της. Διότι την ίδια στιγμή που μιλά για θεσμικό έλλειμμα, για διαφθορά και αναξιοπιστία του ελληνικού πολιτικού συστήματος, παρακολουθεί βουβή τη χειραγώγηση της δικαιοσύνης και τις σκιώδεις επιχειρήσεις του Μπερλουσκόνι στην Ιταλία, τις πολιτικές δωροδοκίες στη Μεγάλη Βρετανία και τη σταδιακή εξάπλωση μαζικής φοροδιαφυγής και διαφθοράς στη Γερμανία.
      Ωστόσο, δεν μπορούμε να αποδεχτούμε, κυρίες και κύριοι συνάδελφοι, να μας αποκαλούν κατά συρροή στατιστικούς ψεύτες. Είναι επιβεβλημένο να τελειώσουν τα παιχνίδια. Είναι επιβεβλημένο να αλλάξουμε ρότα. Γι’ αυτό και η παρούσα Κυβέρνηση κήρυξε τον πόλεμο σε κάθε είδους και κάθε ίχνους μυστικής διαχείρισης. Όλα στο φως, όλα στη δημοσιότητα, όλα γνωστά στους πολίτες, ανοιχτά στον έλεγχο. Η Κυβέρνηση υλοποιεί τη δέσμευσή της να διασφαλίσει τη θεσμική ανεξαρτησία της Ελληνικής Στατιστικής Υπηρεσίας και την έκφραση της βούλησής της να διασφαλίζει τεκμηριωμένα το κύρος και την αξιοπιστία της χώρας τόσο διεθνώς, όσο και απέναντι στους Έλληνες πολίτες που αξίζουν μια καλύτερη αντιμετώπιση.
      (AM)
     (2DE)
     Συζητάμε, λοιπόν, το νομοσχέδιο για το Ελληνικό Στατιστικό Σύστημα και τη Σύσταση της Ελληνικής Στατιστικής Υπηρεσίας ως Ανεξάρτητης Αρχής, το οποίο επιχειρεί να διευρύνει τα θεσμικά εχέγγυα, ώστε οι δημόσιοι λειτουργοί να κάνουν τη δουλειά τους, όπως αρμόζει σε ένα σύγχρονο κράτος. 
     Διαφέρουμε, κατά συνέπεια, από την απελθούσα Κυβέρνηση, η οποία δεν  θέσπισε αυτή την ανεξάρτητη αρχή, ενώ της το ζητούσαν οι ευρωπαϊκές αρχές για πέντε χρόνια. Εμείς μετατρέπουμε μια υπηρεσία που λειτουργούσε υπό τον άμεσο έλεγχο του κράτους, σε ανεξάρτητη διοικητική αρχή, η οποία θα διέπεται από την ανάγκη για έγκαιρες, διαφανείς και χωρίς πολιτική κηδεμονία στατιστικές. 
     Επίσης, δίνεται το πλαίσιο, με τη ψήφιση του νομοσχεδίου, έτσι ώστε να γίνει η απαρχή μιας μεταρρύθμισης, μιας  καλύτερης οργάνωσης της Στατιστικής Υπηρεσίας, η οποία πέρα από Ανεξάρτητη, κύριε Υπουργέ, πρέπει να γίνει και Στατιστική κάποια στιγμή. Και ήταν χαρακτηριστικά τα περιστατικά που ζήσαμε μέσα στην  Επιτροπή Κοινωνικών Υποθέσεων, όπου δεν μπορούσαμε, παρότι τα αναζητήσαμε, να βρούμε ποια είναι σήμερα τα χρέη του Εθνικού Συστήματος Υγείας. 
     Διευκολύνει, όμως, το νομοσχέδιο, διότι ρυθμίζονται οι κανόνες λειτουργίας του στατιστικού συστήματος και λαμβάνει μέριμνα για την εφαρμογή των κοινοτικών κανόνων, καθώς και του κώδικα ορθής πρακτικής για τις ευρωπαϊκές στατιστικές, ώστε το ελληνικό στατιστικό σύστημα να ενταχθεί αρμονικά στο ευρωπαϊκό στατιστικό σύστημα. 
     Ιδιαίτερη σημασία για τη βελτίωση της ποιότητας των στατιστικών στοιχείων αποδίδεται στην πρόσβαση σε πηγές, μητρώα και αρχεία που πρέπει να παρέχουν όλοι οι φορείς και τα φυσικά πρόσωπα. 
     Κυρίες και κύριοι συνάδελφοι, πέρα από την επανάκτηση της αξιοπιστίας μας, η οποία ορθώς δρομολογείται, θα ήθελα κλείνοντας να τονίσω ότι η Ελλάδα ουδέποτε «βύθισε» την Ευρωπαϊκή Ένωση και προφανώς δεν διαθέτει και τη δύναμη να το κάνει. Οι ιθύνοντες της Ευρωπαϊκής Ένωσης πρέπει να πάψουν να περιφέρονται στον κόσμο με ένα υποκριτικό σχέδιο διάσωσης της Ελλάδας στο τσεπάκι τους. Αντ’ αυτού, πρέπει να επανασχεδιάσουν μια πραγματική προοπτική εξόδου της Ευρώπης από την κρίση, κάτι όμως που δεν εξυπηρετεί τα μονεταριστικά τους σχέδια που επιχειρούν να επιβάλουν σε όλη την Ευρώπη. Αυτά μόνο στη κλιμάκωση των ανισοτήτων οδηγούν. Κατά τα άλλα, καλά θα κάνουν τα ποικιλώνυμα διεθνή συμφέροντα να διαβάσουν καλά την ιστορία του τόπου μας, να μάθουν ότι η Ελλάδα βρίσκει λύσεις και ειδικά με έναν Παπανδρέου στο τιμόνι της χώρας. 
     Σας ευχαριστώ. 
      (Χειροκροτήματα από την πτέρυγα του ΠΑ.ΣΟ.Κ.)
      
     ΠΡΟΕΔΡΕΥΟΥΣΑ (Ροδούλα Ζήση): Ευχαριστούμε τον κ. Παρασύρη. 
     Ο Βουλευτής της Νέας Δημοκρατίας κ. Κωνσταντίνος Μουσουρούλης έχει το λόγο. 
     Ορίσετ, κύριε συνάδελφε.
     ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Ευχαριστώ πολύ, κυρία Πρόεδρε. 
     Θα ήθελα πρώτα από όλα να αναφερθώ στην πολιτική εμπάθεια που αποπνέει το σχέδιο νόμου και ειδικά, η αιτιολογική έκθεση όταν αναφέρεται ότι η αμφισβήτηση των ελληνικών στατιστικών δεδομένων οφείλεται στη δημοσιονομική απογραφή. Και για να το αποδείξω αυτό, θα επικαλεστώ τέσσερα παραδείγματα για να δείξω ότι και πολιτική εμπάθεια υπάρχει, αλλά και το ΠΑ.ΣΟ.Κ., η σημερινή Κυβέρνηση, δεν έχει αλλάξει ούτε πρακτικές, ούτε νοοτροπίες. Γιατί η χειραγώγηση των στοιχείων ήταν ένα ταλέντο της δικής σας Κυβέρνησης, το οποίο, δυστυχώς για τη χώρα, αξιοποιείται ακόμα και σήμερα. 
     Πρώτον, αν θυμάστε το 2004 παραλάβαμε Έναρξη Διαδικασίας Παραβίασης, με βάση το άρθρο 226 της Συνθήκης, σχετικά με την ποιότητα των στατιστικών της χώρας, η οποία κοινοποιείτο στις Βρυξέλες την περίοδο 1997-2003. Καταθέτω στα Πρακτικά το σχετικό έγγραφο και καλό είναι να το διαβάσετε προσεκτικά, με το παράρτημα 6 της Διαδικασίας Παραβίασης και να δείτε αν αυτά που λέμε, οφείλονται ή όχι στη δημοσιονομική απογραφή. 
     Δεύτερο παράδειγμα, η συμφωνία swap, η συμφωνία παραγώγων επί συναλλαγματικών ισοτιμιών, όπως λέγεται στα ελληνικά, που η δική σας Κυβέρνηση συνήψε με την επενδυτική τράπεζα Goldman Sachs το 2001, μία συμφωνία που ο κ. Παπακωνσταντίνου αποκάλεσε νόμιμη. Καταθέτω εδώ ένα έγγραφο της EUROSTAT της 18-2-2010 -πριν από μία εβδομάδα, δηλαδή- το οποίο κυκλοφόρησε στα e-mails όλων των τραπεζών της Ευρωπαϊκής Ένωσης και σε πάρα πολλούς άλλους παραλήπτες. Αυτό το έγγραφο λέει ξεκάθαρα ότι το Σεπτέμβριο του 2002 η EUROSTAT, σε επίσκεψή της στη χώρα, ζήτησε να συμπεριλάβετε το swap αυτό στο έλλειμμα, κάτι το οποίο αγνοήσατε πλήρως και το 2002 και το 2003. Και αναρωτιέται κανείς, όταν μία συμφωνία δεν αποτυπώνεται πουθενά...
     ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Εσείς τι κάνατε πεντέμισι χρόνια; Ήσασταν τουρίστες; 
     ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Αυτό να το συζητήσουμε, αν θέλετε, αλλά μη με διακόπτετε. Αφήστε με. 
     ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Πού ήσασταν πεντέμισι χρόνια; 
     ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Τώρα, κύριε Υπουργέ, καταθέτω παραδείγματα. 
     ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Θα απαντήσετε; 
     ΠΡΟΕΔΡΕΥΟΥΣΑ (Ροδούλα Ζήση): Κύριε Υπουργέ, σας παρακαλώ, δεν έχετε το λόγο. 
     ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Λοιπόν, σε αυτό το έγγραφο που κοινοποιήθηκε σε όλο τον κόσμο, αναφέρεται ξεκάθαρα ότι δεν έχετε συμπεριλάβει το swap στο έλλειμμα.  Όταν, λοιπόν, μία συμφωνία δεν αποτυπώνεται, είναι νόμιμη; 
     Είναι δύο διαφορετικά πράγματα. Κατά πόσο μία συμφωνία έγινε υπό τους εκάστοτε ισχύοντες κανόνες της EUROSTAT  –και εδώ αν θέλετε είναι μία γκρίζα περιοχή, μπορεί και να ήταν τότε σωστό- και δεύτερον, πώς την ξεχάσατε και δεν την αποτυπώσατε στα βιβλία της χώρας. Δηλαδή, παίρνει κανείς δάνειο και δεν το γράφει στα βιβλία; Αυτό είναι το θέμα και όχι μόνο οι όροι του δανείου, που και αυτό είναι μία πολύ μεγάλη κουβέντα. 
     Τρίτο παράδειγμα, για να τεκμηριώσω ότι αυτή η τακτική, κύριε Υπουργέ, συνεχίζεται ακόμη και σήμερα. Έχω δύο έγγραφα εδώ του Υπουργείου Υγείας, το πρώτο εστάλη 1-12-2009 και το δεύτερο 22-12-2009 προς όλα τα νοσοκομεία. Τι λέει το πρώτο; Το πρώτο ζητάει από τα νοσοκομεία να δηλώσουν όλα τα χρέη τους από το 2005 μέχρι 30 Σεπτέμβριου του 2009. Το δεύτερο γνωστοποιεί ότι θα μπορούν να πληρώνονται βεβαιωμένα εντάλματα, ενταλματοποιημένες πληρωμές, μέχρι τέλος του 2009. Δηλαδή, σε μία απόσταση 22 ημερών, από 1 Δεκεμβρίου έως 22 Δεκεμβρίου, όλα τα νοσοκομεία της χώρας μπορούν να ενταλματοποιήσουν  και μάλιστα, εσείς έχετε πιστώσεις στον προϋπολογισμό για να το πληρώσετε. Το συμπέρασμα εδώ είναι διπλό. 
     Πρώτον, επιβεβαιώνεται –και βέβαια, με το δεύτερο έγγραφο προσπαθείτε να δικαιολογήσετε το πρώτο- ότι συγκεντρώσατε αυτές τις πληροφορίες περί ελλειμμάτων για να φουσκώσετε το έλλειμμα του 2009. Και δεύτερον, νομίζω -και με συγχωρείτε αν είναι βαριά η έκφραση- κοροϊδεύετε τον κόσμο. Γιατί; Διότι είναι γνωστό ότι η κυβέρνηση της Νέας Δημοκρατίας είχε ενταλματοποιήσει, με βάση όλες τις διαδικασίες που προβλέπονταν μέχρι 30 Ιουνίου του 2007, είχε ζητήσει ενταλματοποίηση και είχε προβλέψει να πληρωθούν σε δύο φάσεις. Αμέσως μετά, θα γινόταν η δεύτερη ενταλματοποίηση. 
     Και γνωρίζετε πάρα πολύ καλά ότι με βάση το δημόσιο λογιστικό, κύριε Υπουργέ, δεν είναι δυνατόν σε διάστημα ενός, δύο, τριών μηνών να γίνει όλη αυτή η ενταλματοποίηση. Απαιτείται διάστημα έξι μηνών ή ενός έτους.  
     Για ποιο, λοιπόν, λόγο έγινε αυτό; Γιατί ακριβώς στείλατε αυτά τα έγγραφα; Υπήρχε δυνατότητα να πληρωθούν όλα αυτά μέχρι τέλος του 2009; Και αν υπήρχε, είχατε αυτές τις προβλέψεις; Η σπουδή σας να πληρωθούν τα πάντα μέχρι το 2009 τεκμηριώνει αυτό ακριβώς που είπα στην αρχή, ότι δεν έχετε αλλάξει νοοτροπία σε ό,τι αφορά τη διαχείριση των στατιστικών στοιχείων. 
     Ένα τέταρτο παράδειγμα που δεν συνδέεται τόσο με τα θέματα αυτά, αλλά είναι κλασικό και δείχνει ότι η νοοτροπία αυτή συνεχίζεται –και παρακαλώ πολύ, κύριε Υπουργέ, να με διαψεύσετε- είναι η πληροφορία που είχα ότι πρόσφατα ο Γενικός Γραμματέας του Υπουργείου Οικονομικών έδωσε προφορική εντολή στη ΣΔΟΥ να μην επιστρέφει το Φ.Π.Α., με εξαίρεση τους αγρότες, όπου θα επιστραφεί τον Ιούνιο. Και για όσους δεν γνωρίζουν, να πω ότι όταν μία επιχείρηση έχει πιστωτικό υπόλοιπο Φ.Π.Α., λόγω αυξημένων αγορών έναντι πληρωμών, μπορεί με βάση το νόμο να ζητήσει μέσα σε συγκεκριμένη χρονική διαδικασία, την επιστροφή του Φ.Π.Α. αυτού, αφού γίνει έλεγχος από τη ΣΔΟΥ. Πιστεύω ότι η εντολή αυτή -αν δόθηκε και πείτε μου ότι δεν δόθηκε- είναι παράνομη, γιατί ο νόμος προβλέπει, λοιπόν και τη διαδικασία και το χρόνο αυτής της επιστροφής. 
     Το ΠΑ.ΣΟ.Κ. του «όλα στο φως», που άκουσα προηγουμένως να λέει ο κύριος συνάδελφος, δίνει προφορικές εντολές που παραβιάζουν το νόμο και ιδιαίτερα, στερούν μετρητό από τις επιχειρήσεις σε μία περίοδο κρίσης και ένδειας ρευστότητας. Είναι ή δεν είναι αυτό ζήτημα λειτουργίας του κράτους; Είναι ή δεν είναι ζήτημα προστασίας του διοικούμενου; 
     Εμείς γνωρίζουμε πάρα πολύ καλά τι κάνατε για να εμφανιστεί φουσκωμένο το έλλειμμα του 2009. Ένα συστατικό της συνταγής αυτής σας το κατέθεσα σήμερα. Το ποιοι, κυρίες και κύριοι συνάδελφοι, χειραγώγησαν και απεικόνισαν τα στοιχεία, κατά το πολιτικό τους συμφέρον, είναι γνωστό. Είναι ένα ταλέντο που αναδείχθηκε επί των ημερών σας και αξιοποιείται ακόμη και σήμερα. Βέβαια, κάποια στιγμή όλα αυτά πρέπει να λήξουν.
      Όταν, όμως, φέρνετε ένα σχέδιο νόμου σε αυτή τη λογική και με αυτά που περιγράφω τώρα, δεν μας πείθετε. Εγώ πιστεύω ότι για λόγους πολιτικού ήθους και δεοντολογίας, θα πρέπει να αναθεωρήσετε το κείμενο της αιτιολογικής έκθεσης. 
     Ένα τελευταίο θα ήθελα να πω. Θα πρέπει, πιστεύω, να σταματήσετε να λέτε το τι κάναμε εμείς και να διαπομπεύετε διεθνώς τη χώρα. Θυμάμαι πάρα πολύ καλά και τη συνέντευξη που έδωσε ο Πρωθυπουργός πρόσφατα στο CNN. Σε ερώτηση που πήρε σχετικά με τη φαλκίδευση των στατιστικών στοιχείων της χώρας μας, η απάντηση ήταν «ναι» και γι’ αυτό ανεξαρτητοποιείται η Ελληνική Στατιστική Υπηρεσία. Δεν είναι απάντηση αυτή σε ένα διαδικτυακό μέσο, που το βλέπουν εκατομμύρια τηλεθεατές. Εκείνο που πρέπει να κάνετε είναι όχι να ασχολείστε με μας και το τι είχαμε κάνει εμείς, αλλά να δείτε τι μπορείτε να κάνετε εσείς, δηλαδή να πάρετε επιτέλους, τα Υπουργεία στα χέρια σας και να κυβερνήσετε. Αυτό είναι που αφορά όλους μας και  νοιάζει τον κάθε Έλληνα πολίτη. 
     Έρχομαι και κλείνω με το θέμα του νομοσχεδίου. Έχω τρεις παρατηρήσεις. Η πρώτη έχει να κάνει με το Συμβούλιο του Ελληνικού Στατιστικού Συστήματος. Φαίνεται ότι εντάσσεται όντως στις ευρωπαϊκές προδιαγραφές και εντάσσεται σωστά. Όμως, παρατηρώ ότι η παρουσία πολλών ιδιωτικών φορέων, που δεν συνιστούν επαγγελματικές οργανώσεις, είναι άστοχη, δεδομένου ότι αυτοί οι φορείς έχουν και κι έναν ανταγωνιστικό ρόλο με την ΕΛΣΤΑΤ. 
     (AD)
      (2AM)
      Παράδειγμα –χωρίς να θέλω να απαξιώσω το έργο του- είναι το ΙΟΒΕ. Ένα δεύτερο παράδειγμα είναι το ΙΣΤΑΕΡ, το Ινστιτούτο Στατιστικής Τεκμηρίωσης Ανάλυσης και Έρευνας –στο οποίο νομίζω ότι αναφέρθηκε ο κ. Παπαδημούλης- ένα Ινστιτούτο του κ. Πανάρετου, το οποίο δεν αντιλαμβάνομαι για ποιο λόγο βρίσκεται εκεί.
      Υπάρχει, λοιπόν, μία ασάφεια σχετικά με το ποιοι είναι τελικά οι φορείς που είναι αρμόδιοι να παράγουν και να διαδίδουν στατιστικά στοιχεία. Και εδώ θα θέλαμε μία απάντηση για το πώς και με ποια κριτήρια αξιολογείται η αξιοπιστία αυτών των φορέων. Μήπως θα ήταν καλύτερο πρώτα να τους καταγράψετε, στη συνέχεια να τους αξιολογήσετε και μετά να τους εντάξετε μέσα σ’ αυτό το Συμβούλιο; Θα μπορούσατε, μάλιστα, να παραπέμψετε στο νόμο τη σύσταση του Συμβουλίου με μία υπουργική απόφαση.
      Μία δεύτερη παρατήρηση αφορά τα θέματα της διοίκησης της ΕΛΣΤΑΤ. Εδώ υπάρχει μία ασάφεια κατά πόσο είναι ανεξάρτητη αρχή η ΕΛΣΤΑΤ ή το Διοικητικό της Συμβούλιο. Και, βέβαια, στο άρθρο 13, παράγραφος 1, περιγράφονται οι αρμοδιότητες του επταμελούς Διοικητικού Συμβουλίου. Για μένα είναι πασιφανές ότι ο Πρόεδρος πρέπει να είναι ο στυλοβάτης της ανεξαρτησίας της ΕΛΣΤΑΤ και ο εγγυητής της ποιότητας των στοιχείων. Δεν είναι όμως. Φέρει την ευθύνη, αλλά δεν έχει καμία δυνατότητα να ασκήσει αποτελεσματικό έλεγχο.
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
      Τελειώνω, κυρία Πρόεδρε.
      Τέλος, όσον αφορά τους πόρους για την ΕΛΣΤΑΤ, για μένα το πιο σωστό είναι αντί να δημιουργείτε Τμήμα Ερευνών και Μελετών το οποίο θα μπορούσατε αν θέλετε να το εκχωρήσετε ή να ζητήσετε τεχνική και επιστημονική υποστήριξη από το ΕΚΚΕ ή και το ΚΕΠΕ ακόμα –θα μπορούσατε μάλιστα και να συγχωνεύσετε αυτά τα δύο ινστιτούτα για να κάνουμε και οικονομία σε ένα ενιαίο ινστιτούτο που θα δίνει αυτή την υποστήριξη- να φτιάξετε ένα τμήμα λειτουργικής υποστήριξης της ΕΛΣΤΑΤ, διότι το οικονομικό και ανθρώπινο κόστος αυτής της μεταρρύθμισης, αυτής της αλλαγής της σημερινής Ε.Σ.Υ.Ε. σε ΕΛΣΤΑΤ, σύμφωνα με το ευρωπαϊκό στατιστικό πλαίσιο, είναι πάρα πολύ μεγάλο.
      Ευχαριστώ πολύ.
      (Στο σημείο αυτό ο Βουλευτής κ. Κωνσταντίνος Μουσουρούλης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
      (Χειροκροτήματα από την πτέρυγα της Νέας Δημοκρατίας)
      ΠΡΟΕΔΡΕΥΟΥΣΑ (Ροδούλα Ζήση): Ευχαριστούμε τον κ. Μουσουρούλη.
      Το λόγο έχει τώρα ο Βουλευτής του ΠΑ.ΣΟ.Κ. κ. Ιωάννης Αμοιρίδης.
      ΙΩΑΝΝΗΣ ΑΜΟΙΡΙΔΗΣ: Αγαπητοί συνάδελφοι, άκουσα και από τον προηγούμενο συνάδελφο ότι το ΠΑ.ΣΟ.Κ. σκόπιμα μέσα στο 2009 δεν εισέπραξε πόρους, για να μεγαλώσει το έλλειμμα. Και πάντα σαν παράδειγμα φέρνουν τους ημιυπαίθριους χώρους. 
      Αγαπητοί συνάδελφοι, οι ημιυπαίθριοι χώροι –θα σας το πω αριθμητικά για να δίνω κάθε φορά και ένα αποτέλεσμα που μπορεί να το κατανοήσει κάποιος- είναι περίπου εκατό χιλιάδες. Οι πενήντα χιλιάδες είναι στην Αθήνα. Πόσοι είναι οι υπάλληλοι των πολεοδομιών; Να είναι είκοσι; Εγώ σας λέω ότι είναι πενήντα. Άρα, κάθε ένας απ’ αυτούς τους υπαλλήλους θα πρέπει να διεκπεραιώσει χίλιους φακέλους σε δύο μήνες, για να εισπραχθούν και τα χρήματα. 
      Πιστεύετε ότι μπορεί να γίνει ποτέ αυτό; Άρα, όλα αυτά τα λέτε για να αιτιολογήσετε τα αδικαιολόγητα της δικής σας Κυβέρνησης. 
      Αγαπητοί συνάδελφοι, κάποτε είχαμε ένα σύνθημα την δεκαετία του 1980 και ακούγαμε «είσαι στην Ε.Ο.Κ., μάθε για την Ε.Ο.Κ.». Νομίζω ότι τώρα καταλαβαίνουμε τι εστί Ε.Ο.Κ., τι εστί Ευρωπαϊκή Ένωση. Τώρα καταλαβαίνουμε στο πετσί μας ποια είναι εκείνη η Ευρωπαϊκή Ένωση που ήταν εξωραϊσμένη, που είχε κοινωνική συνοχή, που είχε κοινωνική συνείδηση, που είχε αλληλεγγύη. Δεν την είδαμε πουθενά. 
      Και αναρωτιέμαι, η Γερμανία, σ’ ένα παγκόσμιο σύστημα οικονομίας που για να παίξει ένα ρόλο θα πρέπει να έχει και ένα πληθυσμιακό μέγεθος, έναν όγκο, αντί να στηρίξει τις υπόλοιπες χώρες εν μία δυνάμει και να είναι δίπλα στην Αμερική, δίπλα στη Ρωσία, δίπλα στην Κίνα, δίπλα στην Ινδία, δεν δημιουργεί συνθήκες κοινωνικής συνοχής, αλλά συνθήκες που απομακρύνουν όλες τις χώρες από κοντά της. Άρα, τι ρόλο θα παίξει αυτή η χώρα τα επόμενα χρόνια;
      Από τη μία πλευρά είναι η Ευρωπαϊκή Ένωση. Από την άλλη, ζούμε στην εποχή των spreads –έχουμε μάθει όλες τις ορολογίες, τα ακούμε κάθε μέρα- που ανεβαίνουν, κατεβαίνουν. Οι ύαινες της παγκόσμιας οικονομίας σε βάρος της οικονομίας της χώρας μας. Θύμα, η Ελλάδα. Πειραματόζωο, η Ελλάδα. 
      Έχουμε τις αγορές τις οποίες όλοι εμείς οι πολίτες στηρίξαμε για να πατήσουν στα πόδια τους. Αυτοί δημιούργησαν το πρόβλημα. Εμείς τους στηρίξαμε, τους θεραπεύσαμε και σήμερα ξαναρχίζουν τα ίδια, γιατί αυτή η Ευρωπαϊκή Ένωση δεν φρόντισε αυτά τα δύο χρόνια να δημιουργήσει κατάλληλες συνθήκες ώστε να προστατεύσει τους πολίτες, τις χώρες. Το μόνο που έγινε τώρα τελευταία, τον προηγούμενο μήνα, ήταν ότι η Υπουργός Οικονομικών της Γαλλίας κατέθεσε την πρώτη πρόταση.
      Έχουμε, λοιπόν, τις αγορές. Έχουμε την Ευρωπαϊκή Ένωση που δεν δείχνει αλληλεγγύη. Όμως και εμείς τι κάνουμε; Τι κάναμε στα πεντέμισι χρόνια; Ήταν έτσι η Ελλάδα του 2004, με τόση αναξιοπιστία; Και βέβαια από τα στοιχεία που τους δίναμε για να τους γελάσουμε, τι θα κέρδιζε η χώρα; Κέρδισε την απαξίωση. Και πρέπει σήμερα να κερδίσουμε την αξιοπιστία ξανά. Και θέλει αγώνα, θέλει δουλειά, θέλει διαφάνεια. 
      Προτείνουμε σήμερα μέσα από ένα νομοσχέδιο να κάνουμε το πρώτο μεγάλο βήμα. Και αναρωτιέμαι, κύριε Υπουργέ, όλες αυτές οι μελέτες που έγιναν τα τελευταία χρόνια, ξεκινώντας από τις πιο μικρές τοπικά στους δήμους, τις αναπτυξιακές μελέτες, τις μελέτες για τη χώρα, με ποια στοιχεία έγιναν για τον πληθυσμό, για την ανεργία, για το ΑΕΠ; 
      Όλα τα στοιχεία είναι λαθεμένα. Είναι στρεβλό το μοντέλο ανάπτυξης. Εκεί πηγαίνει η χώρα. Σκεφθείτε ότι όλα αυτά πρέπει να αλλάξουν και πρέπει να τρέξουμε γρήγορα, ώστε τα στοιχεία να είναι του τελευταίου χρόνου για να είμαστε και επίκαιροι, αλλά να έχουμε και στοιχεία τέτοια τα οποία θα τεκμηριώνουν τις μελέτες για την ανάπτυξη προς το αύριο.
      Και βέβαια προτείναμε και μία Εξεταστική. Και περιμέναμε ο Πρόεδρος της Νέας Δημοκρατίας, ο Αρχηγός της Αξιωματικής Αντιπολίτευσης, να είναι υπεύθυνος πολιτικά. Και έδειξε ένα πρόσωπο για ένα χρονικό διάστημα. Έπεσαν, όμως, οι μάσκες και έβαλε σαν όρο η Εξεταστική να ξεκινάει από το 1981, για να συναινέσει σ’ αυτές τις προτάσεις, να συναινέσει στη διαφάνεια. 
      Είναι πολιτική θέση να βάζεις όρους στη συναίνεση, όταν η συναίνεση απαιτείται σήμερα; Είναι αυτό πολιτική πράξη ενός υπεύθυνου πολιτικού άνδρα; Όμως, νομίζω ότι και ο ίδιος δεν έχει την πυγμή και προσπαθεί να ισορροπήσει μέσα στο Κόμμα του. Γι’ αυτό πηγαίνει προς αυτήν την κατεύθυνση. 
      Όμως και εμείς, κύριε Υπουργέ, πρέπει να προτείνουμε λύσεις, οι οποίες θα δημιουργήσουν τέτοιες συνθήκες, ώστε τα μέτρα που παίρνουμε σήμερα και συμμετέχουν όλοι οι πολίτες, πρώτα-πρώτα να είναι δίκαια –το λέμε όλοι και το καταλαβαίνετε και το γνωρίζετε- προκειμένου να στηριχθούν. Θα πρέπει, όμως, να αποτελέσουν και επένδυση για το αύριο. Είναι σαν να επενδύουμε σ’ ένα έργο, το οποίο θα αποδώσει μετά από πέντε και δέκα χρόνια. 
      Πρέπει, λοιπόν, αυτά τα μέτρα να γίνουν επένδυση. Και πώς θα γίνουν επένδυση; Θα γίνουν, όταν στηρίξουμε παράλληλα και την ανάπτυξη. Έχουμε ευκαιρία με το ΕΣΠΑ. Και ας μη δούμε μόνο το κέντρο και τα μεγάλα έργα, τα μεγάλα οράματα. Πρέπει να κάνουμε μικρά, πολύ μικρά έργα σε όλη την περιφέρεια, ώστε να κινηθεί η περιφέρεια. Και οι μελέτες είναι γρήγορες και τα μικρά έργα είναι γρήγορα και δίνουν δουλειά στις τοπικές κοινωνίες. Μπορούμε να δούμε την περιφέρεια μέσα από μικρά, πολύ μικρά έργα. 
      Όσον αφορά τις επιχειρήσεις, ξέρετε ότι πλέον έχει καταργηθεί το μπλοκ των επιταγών. Δεν έχει πλαφόν. Δεν εισπράττει καμία τράπεζα. Άρα, οι επιταγές στην ουσία έχουν καταργηθεί. Και έτσι ή θα πρέπει να τις κλείσουν ή να τις ξεπουλήσουν για ένα κομμάτι ψωμί. Είναι σημαντικό, λοιπόν, να μεταφερθεί ρευστό μέσα από το νέο ΤΕΜΠΜΕ 
      Να κάνω επίσης και μία άλλη πρόταση. «Παγώστε» τα ενοίκια! Είμαστε σε μία εποχή όπου παγώνουν οι μισθοί, μειώνονται οι μισθοί. Δεν μπορούν να ζουν πέντε οικογένειες από ένα μαγαζί στο κέντρο της Αθήνας από το ενοίκιο! Παγώστε τα! Μειώστε τα! Δώστε τη δυνατότητα να αναπνεύσουν οι επιχειρήσεις. Κανένας δεν θα έχει αντίρρηση σ’ αυτό. Δείτε το λίγο, σας παρακαλώ.
      Όσον αφορά τον ΟΑΕΔ, θα στηρίξετε τις επιχειρήσεις με προσωπικό πληρώνοντας μέσα από το πρόγραμμα περίπου πενήντα χιλιάδες θέσεις εργασίας στις ιδιωτικές επιχειρήσεις, αλλά και σ’ αυτές του δημόσιου τομέα, όπως είναι οι ΟΤΑ και οι μη κυβερνητικές οργανώσεις. 
      Προσέξτε, όμως, εδώ κάτι που θα σας διαβάσω και να μου πείτε εάν είναι έτσι. Οι επιχειρήσεις οι οποίες θα είναι του ιδιωτικού τομέα, θα αποζημιώνονται από τα ασφαλιστικά ταμεία 100% τον πρώτο χρόνο, 75% το δεύτερο, 50% τον τρίτο και 25% τον τέταρτο. Το ίδιο και οι επιχειρήσεις στους ΟΤΑ. Όμως, στις μη κυβερνητικές οργανώσεις  θα πληρώνονται όλα τα ασφάλιστρα και ο μισθός.
      Αυτή είναι η πρόταση που διαβάζω. Αν οι μη κυβερνητικές οργανώσεις παρήγαγαν έργο, τότε θα το αντιλαμβανόμουν. Όμως, οι ιδιωτικές και οι δημόσιες επιχειρήσεις παράγουν και θέσεις εργασίας και έργο, όχι οι μη κυβερνητικές οργανώσεις! Δεν έχω τίποτα με τις μη κυβερνητικές οργανώσεις, αλλά δεν μπορεί να υπάρχουν δύο μέτρα και δύο σταθμά! Οι μη κυβερνητικές οργανώσεις, οι οποίες θα δημιουργήσουν θέσεις εργασίας χωρίς ΑΣΕΠ, χωρίς τίποτα και θα πάρουν όσους θέλουν μέσα απ’ αυτά τα προγράμματα, αφού θα είναι πληρωμένος και ο μισθός και τα ασφάλιστρα, θα έρθουν πλέον σε αντιπαλότητα με τις επιχειρήσεις οι οποίες και θέσεις εργασίας δημιουργούν και έργο παράγουν, αλλά και με το δημόσιο τομέα που θα είναι μέσω ΑΣΕΠ.
      Άρα, θα πρέπει αν δούμε και αυτό το σημείο γιατί είναι κομβικό πλέον για την αξιοπιστία του συστήματος. 
      (Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
      Αγαπητοί συνάδελφοι, κλείνοντας τη σημερινή συζήτηση, θα έλεγα ότι το μεγάλο βήμα για τη χώρα είναι η διαφάνεια. Πρέπει να υπάρχει διαφάνεια παντού, γιατί αυτό είναι η δημοκρατία. Και πάνω σ’ αυτό το θεμέλιο της διαφάνειας, θέλουμε να κτίσουμε το νέο κράτος που και αυτό θα έχει διαφάνεια, θα έχει αξιοπιστία, θα το εμπιστευθούν οι πολίτες, θα το εμπιστευθούν οι αγορές. Μιλάμε για ένα κράτος το οποίο θα δίνει ίσες ευκαιρίες σε όλους και θα είναι φθηνότερο, γρηγορότερο, καλύτερο. Και θα στήσουμε δίπλα και τον πυλώνα της οικονομίας, μίας οικονομίας σε στέρεες βάσεις. 
      Γι’ αυτό, αγαπητοί συνάδελφοι, αυτό το νομοσχέδιο είναι μία μεγάλη αρχή και ένα μεγάλο βήμα για να κερδίσουμε το αύριο. Και πρέπει όλες οι παρατάξεις να το στηρίξουμε, γιατί έγινε μέσα από διαβούλευση.
      (XS)
    (2AD)
    Είναι μία ανεξάρτητη αρχή η οποία ίσως είναι από αυτές που απαιτεί ο τόπος. Μπορεί να είναι πολλές οι ανεξάρτητες αρχές και να υπάρχουν αντιρρήσεις. ‘Όμως,  γι’ αυτό το σημείο, για αυτήν την υπηρεσία η οποία δίνει στοιχεία για την ανάπτυξη της χώρας, πρέπει να είναι ανεξάρτητη αρχή, να είναι ανεξάρτητη από το Κράτος για να μπορέσει να πάει το Κράτος μπροστά.
    Ευχαριστώ πολύ.
    (Χειροκροτήματα από την πτέρυγα του ΠΑ.ΣΟ.Κ)
    ΠΡΟΕΔΡΕΥΟΥΣΑ (Ροδούλα Ζήση) : Ευχαριστούμε τον κύριο Αμοιρίδη. 
      Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στους χώρους του Μεγάρου της Βουλής των Ελλήνων, σαράντα τέσσερις μαθητές και μαθήτριες και τέσσερις συνοδοί-εκπαιδευτικοί από το 2ο Επαγγελματικό Λύκειο Χανίων.
      Η Βουλή τους καλωσορίζει.
    (Χειροκροτήματα από όλες τις πτέρυγες)
Το λόγο έχει τώρα, για τέσσερα λεπτά ο Βουλευτής του ΛΑ.Ο.Σ, κύριος Αθανάσιος Πλέυρης. Είναι προτασσόμενη δευτερολογία.
ΑΘΑΝΑΣΙΟΣ ΠΛΕΥΡΗΣ: Ευχαριστώ, κυρία Πρόεδρε.
      Κύριοι συνάδελφοι, όταν βλέπουμε αυτό το νομοσχέδιο, ουσιαστικά η μεγάλη αντίρρηση, την οποία θέσαμε από την αρχή εμείς, κύριε Υπουργέ, είναι για ποιο λόγο η Ελληνική Στατιστική γίνεται ανεξάρτητη αρχή. 
      Εμείς έχουμε ένα πρόβλημα με όλα αυτά τα μορφώματα των ανεξαρτήτων αρχών. Ουσιαστικά τι είναι; Είναι μία παραίτηση της κεντρικής εξουσίας από ευθύνες της, προκειμένου να μεταφέρει την ευθύνη για λανθασμένα πράγματα σε μία ανεξάρτητη αρχή.
      Το ΠΑ.ΣΟ.Κ ειδικά γνωρίζει καλά τις ανεξάρτητες αρχές. Τις χρησιμοποίησε στην περίπτωση του κυρίου Δαφέρμου, για να βγάλει το θρήσκευμα από τις ταυτότητες και εμφανιζόταν εδώ πέρα και έλεγε: «Δεν είναι πρωτοβουλία της Κυβέρνησης, αλλά είναι επιθυμία της ανεξάρτητης αρχής», λες και οι ανεξάρτητες αρχές κυβερνούν. Το χρησιμοποιεί και τώρα, ώστε αργότερα, εάν τυχόν, κύριε Υπουργέ, φανεί ότι υπάρχει πρόβλημα με τα στατιστικά στοιχεία τότε, ενώ εσείς ως πολιτικός προϊστάμενος θα είχατε πολιτική και ενδεχομένως και ποινική ευθύνη διότι θα έπρεπε να είχατε κάνει καλά τη δουλειά σας, μετά θα είναι μία ανεξάρτητη αρχή, η οποία θα έχει μία αυτοτελή ευθύνη.
      Εμείς λοιπόν, σε συνθήκες κρίσης, σε συνθήκες που το πολιτικό σύστημα βάλλεται από παντού, θέλουμε να ενισχύουμε την ευθύνη των πολιτικών. Δε θα εκχωρήσουμε αυτή την αρμοδιότητα σε ανεξάρτητες αρχές. Να την έχει κάποιος Υπουργός, εμείς προτείναμε ο Πρωθυπουργός, για να δώσουμε το συμβολισμό ότι σε συνθήκες που υπάρχει αυτή η αναξιοπιστία της χώρας στο εξωτερικό, αυτή την ευθύνη την αναλαμβάνει αποκλειστικά ο Πρωθυπουργός, ή έστω ένας Υπουργός, ώστε κύριε Υπουργέ, όταν θα έρθει η στιγμή να υπάρχει κάτι περίεργο, να μη μας λέτε από εκείνα τα έδρανα ότι δεν ευθύνεται η Κυβέρνηση, ευθύνεται η «χ» ανεξάρτητη αρχή, αλλά η Κυβέρνηση να είναι υπεύθυνη αν υπάρχει παραποίηση στατιστικών στοιχείων.
      Υπ’ αυτήν λοιπόν την έννοια, όχι μόνο γιατί έχουμε μία θέση κατ’ αρχήν αρνητική προς την αύξηση των ανεξαρτήτων αρχών, αλλά επιπλέον επειδή θεωρούμε ότι αυτό το μείζον θέμα θα πρέπει να το χρεωθεί η Κυβέρνηση και σε επίπεδο ευθύνης -αν προκύψει κάτι- και απ’ ευθείας ο Πρωθυπουργός, για να δείξουμε το συμβολισμό ότι δίνουμε τόση αξία σε αυτά τα θέματα πλέον, μετά απ’ αυτήν την αναξιοπιστία που έχει πλήξει τη χώρα, να έχει την ευθύνη απ’ ευθείας ο Πρωθυπουργός. Αυτό είναι και το καλύτερο μήνυμα προς τις αγορές, το καλύτερο μήνυμα και προς την Ευρωπαϊκή Ένωση. 
      Στο ένα λεπτό που έχω ακόμα, κύριε Υπουργέ, θα ασχοληθώ γενικότερα με το θέμα το οποίο τέθηκε για τη σύσταση εξεταστικής επιτροπής.
      Ακούστε τι γίνεται. Σε συνθήκες ομαλότητας, πραγματικά θα έπρεπε να διερευνηθούν όλα αυτά τα θέματα. Δεν είναι ότι εμείς αμφισβητούμε τη διερεύνηση, γι’ αυτό και ο Πρόεδρος έδωσε εντολή στον ομιλόντα να συντάξει μηνυτήρια αναφορά, η οποία κατετέθη στην Εισαγγελία Αθηνών, διότι εκεί πέρα θα αναζητηθεί από τα αρμόδια όργανα.
      Το να γίνει όμως τώρα μία εξεταστική επιτροπή, σε συνθήκες που μπορεί να υπάρξει πίεση από τις αγορές, σε συνθήκες που θα εκμεταλλευτούν κάποιες χώρες αυτή την εξεταστική επιτροπή για να δείξουν πόσο αναξιόπιστη είναι αυτή η χώρα, θεωρούμε ότι δεν έχει κάτι να προσφέρει ούτε στην Πατρίδα ούτε στο δημόσιο καλό.
      Θα μπορούσαμε να περάσουμε αυτή την τρικυμία που υπάρχει τώρα, να μπαίναμε σε μία ήρεμη κατάσταση και να βλέπαμε όλα αυτά τα θέματα. Γι’ αυτό το λόγο έστω και την ύστατη ώρα, κύριε Υπουργέ, πρέπει να σκεφθείτε το αίτημα που έχετε καταθέσει και να βρείτε μία άλλη περίοδο που δε θα βάλλετε η χώρα από παντού.
      Τέλος, θα συμφωνήσω με τον εκλεκτό συνάδελφο, τον κύριο Αμοιρίδη σε κάτι το οποίο είπε για τις Μη Κυβερνητικές Οργανώσεις. Κατά  την άποψη μου, κύριε Υπουργέ, αν κάποια θέλει να είναι Μη Κυβερνητική Οργάνωση, να μην παίρνει λεφτά από το Κράτος, γιατί αν παίρνεις λεφτά από το Κράτος, είσαι ο ορισμός της κρατικοδίαιτης οργάνωσης και όχι της Μη Κυβερνητικής Οργάνωσης.
      ΠΡΟΕΔΡΕΥΟΥΣΑ (Ροδούλα Ζήση): Ευχαριστούμε τον κύριο Πλεύρη.
      Το λόγο έχει τώρα ο Υφυπουργός Οικονομικών, κύριος Φίλιππος Σαχινίδης.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Σας ευχαριστώ, κυρία Πρόεδρε.
      Κυρίες και κύριοι συνάδελφοι, άκουσα με ιδιαίτερο ενδιαφέρον τις τοποθετήσεις και τις παρατηρήσεις των συναδέλφων, άλλωστε εκτιμώ ότι πολλές από αυτές έγιναν με καλόπιστη διάθεση. Και δεν είναι τυχαίο ότι πολλές από τις επισημάνσεις που έκαναν οι συνάδελφοι στη συζήτηση της επιτροπής, υιοθετήθηκαν όπως για παράδειγμα για τα 4/5 της Διάσκεψης των Προέδρων.
      Περίμενα λοιπόν, ότι πέρα από τη Νέα Δημοκρατία, που πήρε θετική στάση ως προς το νομοσχέδιο, ότι και ο ΣΥ.ΡΙΖ.Α θα αξιολογούσε θετικά την πρωτοβουλία μας, στο βαθμό που αρκετές από τις επισημάνσεις που έκανε έγιναν αποδεκτές. Φαίνεται όμως ότι, οι εσωτερικές ισορροπίες δεν  επέτρεψαν την υπέρβαση.
      Αντιλαμβανόμαστε βέβαια και την άποψη του ΛΑ.Ο.Σ. Για θέματα αρχής, είστε ενάντια στις ανεξάρτητες αρχές. 
      Εκείνο που δεν καταλαβαίνω βέβαια, είναι η θέση του Κ.Κ.Ε. Φαντάζομαι ότι ο συνάδελφος, θα έχει ως σημείο αναφοράς την ποιότητα των στοιχείων και τις πρακτικές των στατιστικών αρχών της πάλαι ποτέ Σοβιετικής Ένωσης που είχαν εντρυφήσει πάνω στα ζητήματα αυτά.
      Επειδή είδα κάποιον συνάδελφο από τη Νέα Δημοκρατία να μιλά, ενώ θα έπρεπε να σιωπά, αισθάνομαι την ανάγκη στο σημείο αυτό να διαβάσω την προειδοποιητική επιστολή η οποία έχει σταλεί από την Ευρωπαϊκή Ένωση προς την Ελληνική Κυβέρνηση, γύρω από τα ζητήματα που αφορούν τη λειτουργία και την ποιότητα των στατιστικών στοιχείων της χώρας. Έφυγε ο κύριος συνάδελφος, δεν είναι μέσα στην Αίθουσα.
       Λέει λοιπόν, εδώ : «Οι σημαντικές αναθεωρήσεις των ελληνικών στοιχείων του 2004 και του 2009 δείχνουν ότι η αξιοπιστία των στατιστικών στοιχείων δεν ήταν και εξακολουθεί να μην είναι επαρκώς εξασφαλισμένη στο Ελληνικό Στατιστικό Σύστημα.
      Δεύτερον, η EUROSTAT έχει εκφράσει επιφυλάξεις για τα ελληνικά στοιχεία σε πέντε περιπτώσεις από το 2004, ενώ και στις περιπτώσεις στις οποίες η EUROSTAT  δεν εξέφρασε επιφύλαξη, τα στοιχεία που δημοσιεύθηκαν ήταν πολύ συχνά αποτέλεσμα παρεμβάσεων της EUROSTAT για διόρθωση λαθών ή εσφαλμένων καταχωρήσεων πριν από την περίοδο κοινοποίησης ή κατά τη διάρκεια της». Αυτό ως απάντηση, στα περί εμπάθειας που ανέφερε προηγουμένως ο συνάδελφος της Νέας Δημοκρατίας.
      Ας δούμε όμως και κάτι άλλο, γιατί βέβαια αυτός ένιωθε πολύ περήφανος για τον τρόπο με τον οποίο γινόταν η καταχώρηση των στατιστικών στοιχείων. Λέει στο εδάφιο 11: « Το σύστημα δημόσιας λογιστικής φαίνεται επίσης, ακατάλληλο για τη σωστή υποβολή των στατιστικών στοιχείων, λόγω της αδιαφανούς ή πλημμελώς τεκμηριωμένης λογιστικής, συμπεριλαμβανομένων περιπτώσεων απουσίας γραπτής τεκμηρίωσης ή πιστοποίησης» –και προσέξτε παρακαλώ κύριοι συνάδελφοι- «καθώς και περιπτώσεως ανταλλαγής στοιχείων τηλεφωνικώς, χωρίς τη διαβίβαση των αναγκαίων εγγράφων». Και έχει το θράσος να ομιλεί για εμπάθεια.
      Τα στατιστικά στοιχεία πήγαιναν από τη μία υπηρεσία στην άλλη όχι με τον επίσημο τρόπο, αλλά τηλεφωνικώς. Δεν είναι τυχαίο, λοιπόν, ότι ο κύριος Κοντοπυράκης  αυτοχαρακτηρίστηκε ως τροχονόμος. Λέει: «Εγώ δεν παρήγαγα στατιστικά στοιχεία, εγώ απλώς διαβίβαζα τα στατιστικά στοιχεία». Εδώ όμως, βλέπουμε ποια είναι η αλήθεια. 
      Να κάνω ένα σχόλιο, επειδή βλέπω ότι έρχεται και επανέρχεται στη συζήτηση το θέμα των νοσοκομείων και των swap. 
      Ερωτήματα προς απάντηση και ειδικά προς τους Βουλευτές της Νέας Δημοκρατίας, που υπηρέτησαν στην προηγούμενη κυβέρνηση. Μπορούν να μας απαντήσουν σε δύο βασικά ερωτήματα; Πώς αντιμετώπισαν τα χρέη των νοσοκομείων; Είναι καταχωρημένα και αν ναι που; Ήταν της τάξης των 6,2 δισεκατομμυρίων; Και αν ναι γιατί έστειλε ο κύριος Κοντοπυράκης επιστολή προς την Ευρωπαϊκή Ένωση, μία μόλις ημέρα μετά τη συζήτηση στη Βουλή, ότι τα χρέη των ελληνικών νοσοκομείων ήταν της τάξης των 2 δισεκατομμυρίων; 
      Και κάτι που δεν έχει απαντηθεί. 
      (FT)
      
     
    
    
    
    
    
     ()
    
    
    
      (2XS)
Από πότε οι ελληνικές υπηρεσίες συζητούν μεταξύ τους και ανταλλάσσουν έγγραφα στην αγγλική; Διότι, εδώ έχουμε το εξής παράδοξο, η υπηρεσία του Υπουργείου Υγείας να αποστέλλει επιστολή προς την Εθνική Στατιστική Υπηρεσία στην αγγλική, ώστε να μη χρειαστεί να υιοθετήσει και να μεταφράσει το κείμενο η Εθνική Στατιστική Υπηρεσία και να το αποστείλει πλέον ως δικό της και επίσημο έγγραφο.
      Τι έλεγε το συγκεκριμένο έγγραφο; Έλεγε ότι τα χρέη του νοσοκομείου είναι της τάξης των 2.000.000.000 ευρώ. Αυτό το έγγραφο έφυγε από το Υπουργείο Υγείας, πήγε στην Εθνική Στατιστική Υπηρεσία και ως είχε διαβιβάστηκε στην EUROSTAT. 
      Σε ό,τι αφορά τα swap, ξαναήλθε πάλι το θέμα στη συζήτηση σήμερα. Ερώτημα: Η Νέα Δημοκρατία κυβέρνησε αυτή τη χώρα από τον Μάρτιο του 2004 μέχρι και τον Οκτώβριο του 2009; Εάν ναι, περιέπεσε στην αντίληψή της; Φαντάζομαι πως ναι, διότι όχι μόνο περιέπεσε στην αντίληψή της η ύπαρξη των συγκεκριμένων swap, αλλά είχε κάνει εκτενείς αναφορές καθ’ όλη τη διάρκεια που ήταν στη θέση της Αξιωματικής Αντιπολίτευσης, μέχρι και το 2004. 
      Ερώτημα: Τι ακριβώς έκανε γι’ αυτά τα περίφημα swap η Νέα Δημοκρατία από το 2004 μέχρι το 2009; Πώς τα αντιμετώπισε; Πώς τα αντιμετώπισε, από στατιστική άποψη; Και σε κάθε περίπτωση, εφ’ όσον ως αντιπολίτευση μέχρι και το 2004 έλεγχε την τότε κυβέρνηση του ΠΑΣΟΚ και ως κυβέρνηση μεταξύ 2004 και 2009, μπορεί να μας πει γιατί δεν πήρε την παραμικρή πρωτοβουλία, εάν υπήρχε κάτι που λειτουργούσε βλαπτικά για το δημόσιο συμφέρον; 
      Κυρίες και κύριοι συνάδελφοι, από τη συζήτηση που πραγματοποιήθηκε, αναδείχθηκαν τρία βασικά ζητήματα σχετικά με τα άρθρα του συγκεκριμένου νομοσχεδίου. Το πρώτο, αφορά τη συμμετοχή εκπροσώπου της EUROSTAT στο Συμβούλιο του Ελληνικού Στατιστικού Συστήματος. Αυτή η πρωτοβουλία, όπως διαπίστωσα, εκλαμβάνεται από πολλούς συναδέλφους ως πράξη μειοδοσίας ή υποχώρησης της εθνικής κυριαρχίας. 
      Να θυμίσω στους συναδέλφους μου τον ν. 2431/1996, όπου ο νόμος αυτός λέει ότι πολίτες-μέλη χωρών της Ευρωπαϊκής Ένωσης μπορούν να εργάζονται εδώ στην Ελλάδα. Το καταθέτω.
      ΠΑΝΑΓΙΩΤΗΣ ΛΑΦΑΖΑΝΗΣ: Τι είναι αυτά που λέτε, κύριε Υπουργέ;
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Το καταθέτω, κύριε συνάδελφε. Δεν παραβιάζουμε…
      Παρακαλώ, μπορείτε να πάρετε…
      (Στο σημείο αυτό ο Υφυπουργός Οικονομικών κ. Φίλιππος Σαχινίδης, καταθέτει για τα Πρακτικά το προαναφερθέν έγγραφο , το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
      ΠΑΝΑΓΙΩΤΗΣ ΛΑΦΑΖΑΝΗΣ: Να το καταργήσετε.
      ΜΑΡΓΑΡΙΤΗΣ ΤΖΙΜΑΣ: Άλλο εργασία, άλλο αποφασίζουμε.
      ΠΡΟΕΔΡΕΥΟΥΣΑ (Ροδούλα Ζήση): Παρακαλώ, κύριοι συνάδελφοι.
      ΠΑΝΑΓΙΩΤΗΣ ΛΑΦΑΖΑΝΗΣ: Στέλνουν εκπρόσωπο, στέλνουν όργανο. Βάζετε υπηρεσίες να στέλνουν εκπροσώπους.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Να απαντήσω και σ’ αυτό το ερώτημα και στον κ. Τζίμα και στον κ. Λαφαζάνη. 
      ΜΑΡΓΑΡΙΤΗΣ ΤΖΙΜΑΣ: Μας υποτιμάτε. 
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Δεν σας υποτιμώ, κύριε συνάδελφε. 
      Το συγκεκριμένο συμβούλιο είναι απλώς γνωμοδοτικό  όργανο, δεν εκδίδει διοικητικές εκτελεστέες πράξεις. Δίνει τη γνώμη του –κύριε Λαφαζάνη, σας παρακαλώ, σας άκουσα με μεγάλη προσοχή- για μερικά σημαντικά θέματα, όπου μετέχουν και εκπρόσωποι κοινωνικών και οικονομικών φορέων. Το κριτήριο της συμμετοχής είναι η μεταφορά και η όσμωση απόψεων επιστημονικών, προκειμένου η γνώμη τους να είναι χρήσιμη. 
      Πιστεύω ότι ο εκπρόσωπος της EUROSTAT θα συνεισφέρει και γνώσεις και πληροφόρηση στο όργανο αυτό. Το στοιχείο της εθνικότητας…
      ΠΑΝΑΓΙΩΤΗΣ ΛΑΦΑΖΑΝΗΣ: …
      ΠΡΟΕΔΡΕΥΟΥΣΑ (Ροδούλα Ζήση): Κύριε Υπουργέ, με συγχωρείτε. Κύριε Λαφαζάνη, σας παρακαλώ, θα πάρετε το λόγο.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): … δεν καταλαβαίνω πως μπαίνει στη συγκεκριμένη συζήτηση. Και να σας πω και κάτι; Εάν θέλετε να καταθέσω την εκτίμησή μου, κύριε Λαφαζάνη, στο βαθμό που σας ενδιαφέρει.
      ΠΑΝΑΓΙΩΤΗΣ ΛΑΦΑΖΑΝΗΣ: Βεβαίως. 
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Θεωρώ ότι η EUROSTAT, κατά πάσα πιθανότητα, δεν θα στείλει κάποιον ο οποίος δεν είναι Έλληνας, γιατί δεν θα μπορεί να συμμετέχει και στις εργασίες του συγκεκριμένου οργάνου. Άρα εσείς, μην προκαταλαμβάνετε τι μπορεί να συμβεί.
      Ένα δεύτερο ζήτημα, το οποίο το έθεσε ο εισηγητής της Αξιωματικής Αντιπολίτευσης, αφορά τις εξουσίες του Προέδρου της Αρχής, κάνοντας λόγο για υπερεξουσίες. 
      Κύριε συνάδελφε, ό,τι προβλέπει ο ν. 3051/2002 για τις ανεξάρτητες αρχές σχετικά με τις αρμοδιότητες του Προέδρου, προβλέπει και το άρθρο 20 για την αρμοδιότητα του Προέδρου της Αρχής. 
      Όσο για το θέμα που βάλατε γιατί υπάγεται σ’ αυτόν το Τμήμα Μελετών και Ερευνών, θεωρούμε ότι είναι κρίσιμη η υπαγωγή αυτής της αρμοδιότητας στον Πρόεδρο, γιατί είναι ένα από τα ζητήματα, ένα από τα σημεία στα οποία πονάει το σύστημα παραγωγής των στατιστικών. Δεν έχουμε πλέον την πολυτέλεια να είμαστε αναποτελεσματικοί.
      Τέλος, ένα τρίτο σημαντικό θέμα αφορά το «περί στατιστικού απορρήτου», που ανέφεραν πολλοί συνάδελφοι. Δεν μπορώ να καταλάβω πώς πετυχαίνουν ορισμένοι συνάδελφοι να παραβιάζουν τη λογική που υπάρχει στο κείμενο αυτό και να διαβάζουν ανάποδα τις διατάξεις του νομοσχεδίου.
      Κύριοι συνάδελφοι, μ’ αυτό το άρθρο, διασφαλίζεται ότι δεν θα γίνεται χρήση των πληροφοριών για άσχετους σκοπούς εκτός απ’ αυτούς τους στατιστικούς. Διαφωνείτε μ’ αυτό; Εμείς λέμε το αυτονόητο. Ότι ο καθείς εφ’ ων ετάχθη. Δηλαδή, τι θέλετε να κάνουμε εμείς; Να παραβιάσουμε το στατιστικό απόρρητο; Αυτό αποτελεί κεκτημένο κοινοτικό δικαίωμα και σε κοινοτικό και σε διεθνές επίπεδο. 
      Τέλος, άκουσα τον κ. Αϊβαλιώτη να μιλάει ειρωνικά για τα θέματα του απορρήτου και να μιλάει για ύπαρξη πετρελαίου στο Αιγαίο, για ύπαρξη χρυσού ή ουρανίου ή δεν ξέρω και εγώ τι. Τον διαβεβαιώνω ότι όταν στην Ελλάδα αρχίσει η παραγωγή πετρελαίου, στις περιοχές τις οποίες ανέφερε, χρυσού ή ουρανίου, η EΛΣΤΑΤ θα φροντίσει να κρατά στατιστικά στοιχεία, έτσι ώστε να μη δημιουργείται θέμα.
      Ο συνάδελφός μου ο κ. Γείτονας, έβαλε λογικά ένα ζήτημα που έχει να κάνει με τη θητεία των μελών της Αρχής, αλλά προστέθηκε μια σχετική διάταξη ότι θα γίνεται με την ίδια διαδικασία.
      Τέλος, επειδή πολλές φορές έχει δημιουργηθεί μια παρεξήγηση στην Αίθουσα αυτή σχετικά με την ΕΛΣΤΑΤ, δεν υπάρχει ΔΣ. Η ΕΛΣΤΑΤ δηλαδή, είναι Ανεξάρτητη Διοικητική Αρχή. Όπου υπάρχει αναφορά σε ΔΣ έχει διαγραφεί με τις προσθήκες σε όλο το σχέδιο του νόμου. 
      Κυρίες και κύριοι συνάδελφοι, εμείς θεωρούμε ότι με την πρωτοβουλία αυτή που πήρε η Κυβέρνηση, προχωρούμε πραγματικά στην αντιμετώπιση ενός σημαντικού προβλήματος. Προσπαθούμε να καλύψουμε το έλλειμμα αξιοπιστίας που υπήρχε στη διαδικασία παραγωγής στατιστικών στοιχείων. Είναι μια πραγματικότητα.
      Το να διαφωνείτε με το νομοσχέδιο, δεν μας προκαλεί καμμία –αν θέλετε- αντίδραση. Εκείνο όμως το οποίο λέμε σε όλους αυτούς οι οποίοι αντιτάχθηκαν στο νομοσχέδιο, όχι για  λόγους αρχής, αλλά για λόγους που έχουν να κάνουν με το περιεχόμενό του, να μας πουν συγκεκριμένα πάνω σε ποια σημεία του νομοσχεδίου είχαν αντίρρηση, ώστε έστω και την ύστατη στιγμή εμείς να υιοθετήσουμε τις δικές τους επισημάνσεις, μόνο και μόνο για να εξασφαλίσουμε ότι τελικά το νομοσχέδιο αυτό, πέρα από την ψήφο τη θετική που έχει από τους Βουλευτές του ΠΑΣΟΚ και της Αξιωματικής Αντιπολίτευσης, θα έχει και τη θετική γνώμη των συναδέλφων των υπολοίπων κομμάτων. 
      Εμείς, πήραμε τη μεγάλη απόφαση να προχωρήσουμε στη δημιουργία της Ανεξάρτητης Στατιστικής Αρχής. Μ’ αυτή την πρωτοβουλία μας προσπαθούμε να αντιμετωπίσουμε τα προβλήματα, τα οποία είχαν δημιουργηθεί και που τελικά δεν κατάφερε να αντιμετωπίσει καμμία κυβέρνηση μέχρι τώρα. 
      Πιστεύω ότι είναι ένα βήμα προς τη θετική κατεύθυνση. Γι’ αυτό και σας καλώ, ακόμη και σας που καταθέσατε προβληματισμό, να προχωρήσετε στην υπερψήφιση του νομοσχεδίου.
      Σας ευχαριστώ πολύ.
      ( Χειροκροτήματα από την πτέρυγα του ΠΑΣΟΚ )
      ΠΡΟΕΔΡΕΥΟΥΣΑ (Ροδούλα Ζήση): Ευχαριστούμε, κύριε Υπουργέ.
      Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στους χώρους του Μεγάρου της Βουλής των Ελλήνων, είκοσι δύο μαθητές και μαθήτριες και ένας εκπαιδευτικός-συνοδός τους από το Ιδιωτικό Δημοτικό Σχολείο «Αυγουλέα-Λιναρδάτου». 
       Η Βουλή τους καλωσορίζει.
      (Χειροκροτήματα από όλες τις πτέρυγες της Βουλής)
      Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Κ. Μαρκόπουλος.
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Κυρία Πρόεδρε, κυρίες και  κύριοι συνάδελφοι, είναι θετική η συζήτηση η οποία γίνεται με την ευκαιρία του σχεδίου νόμου για το Ελληνικό Στατιστικό Σύστημα και τη σύσταση ως ανεξάρτητης αρχής της Ελληνικής Στατιστικής Υπηρεσίας. Είναι θετική η κουβέντα. Και η κουβέντα η οποία γίνεται σ’ αυτή την Αίθουσα, βοηθάει στο να αντιληφθούμε το πόσο σοβαρό ζήτημα είναι η εικόνα της χώρας προς τα έξω. Και σ’ αυτό δεν υπάρχει κανένας συνάδελφος σ’ αυτή την Αίθουσα ο οποίος θα μπορούσε να διαφωνήσει.
      Όμως, κύριε Υπουργέ, παρά τις καλές προθέσεις και τη συμφωνία μας κατ’ αρχήν ότι αυτή είναι μια θετική ενέργεια -δεν έχει να χάσει κάτι το ελληνικό κράτος, μόνο να κερδίσει- το θέμα είναι να μπορούμε να τη διαχειριστούμε σωστά. Διότι, το κομβικό σημείο στην αξιοπιστία της χώρας, σε ό,τι αφορά τους αριθμούς της οικονομίας, όχι μόνο αυτούς που δίνετε προς την Ευρωπαϊκή Ένωση, αλλά παρακαλώ και αυτούς που ενημερώνονται οι Έλληνες πολίτες, οι επιχειρήσεις, ο μέσος πολίτης, αυτός που ενδιαφέρεται για την πολιτική –γιατί έχει και αυτό αξία για τη δικιά μας την κουβέντα- εξαρτάται, κατά μείζονα και μοναδικό λόγο, από την ποιότητα των διαβιβαζομένων πληροφοριών στη Στατιστική Υπηρεσία. Εκεί είναι το κομβικό σημείο και αυτό το κομβικό σημείο το διαχειρίζεται κάθε κυβέρνηση. 
      Η Στατιστική Υπηρεσία θα κάνει τη δουλειά της, είτε είναι ανεξάρτητη, είτε δεν είναι. Θα την κάνει τη δουλειά της και θα ελεγχθεί γι’ αυτό, γιατί και η ανεξάρτητη θα ελεγχθεί γι’ αυτό κάποια στιγμή. Αλλά η ποιότητα των αριθμών, την οποία βγάζει το Λογιστήριο του Κράτους, είναι κάτι το οποίο το διαχειρίζεται η κάθε κυβέρνηση. Όσες ρήτρες και αν μπουν σ’ αυτό, πάντα πρέπει η κυβέρνηση –και είναι σωστό να έχει η κυβέρνηση την ευθύνη της αποστολής των στοιχείων προς τη Στατιστική Υπηρεσία.
      (TL) 
      
.
      (1FT)
Διαφορετικά δεν έχει αξία η ευθύνη της Κυβέρνησης και του οικονομικού επιτελείου.
      Έχει αναλυθεί σε όλα του τα άρθρα και εν τη ουσία το νομοσχέδιο και νομίζω ότι δεν θα προσέθετα κάτι άλλο από αυτά τα οποία είπαν και ο Εισηγητής και οι συνάδελφοι της Νέας Δημοκρατίας για τη δικιά μας άποψη.
      Θέλω όμως να σχολιάσω μερικά από αυτά τα οποία είπατε, κύριε Υπουργέ. Δεν δώσατε πειστική απάντηση, γιατί δεν απαντήσατε πλέον ακόμα και σήμερα, απ’ ό,τι αντιλαμβάνομαι – και με διορθώνετε αν έχω λάθος – στο αίτημα της EUROSTAT για εκείνη την περίοδο την προ του 2003. Η αξιοπιστία της χώρας περνάει και μέσα από τις απαντήσεις, με την ευθύνη της Κυβέρνησης, για τα στοιχεία της χώρας μας, για τα ερωτήματα τα οποία υπάρχουν. Δεν κατάλαβα – και παρακαλώ πολύ να με διορθώσετε, αν έχω λάθος – γιατί δεν έχουμε απαντήσει.
      Και δεν κατάλαβα και δεν έχει, νομίζω, δικαίωμα η Κυβέρνηση να επικαλείται απεργίες, έλλειμμα τεχνοκρατικού προσωπικού ή έλλειμμα πληροφόρησης. Δεν απαντήσαμε για την κρίσιμη περίοδο. Γιατί, κύριε Υπουργέ, δεν απαντήσαμε;
      Δεύτερον, είπατε, κύριε Υπουργέ, για το πώς διαχειρίστηκε η Νέα Δημοκρατία τα swaps, τα οποία παρέλαβε από την προηγούμενη διακυβέρνηση του ΠΑ.ΣΟ.Κ. Κατ’ αρχήν να πούμε ότι ο νόμος της τιτλοποίησης των εσόδων του μέλλοντος είναι νόμος δικιάς σας κυβέρνησης. Εσείς το ψηφίσατε, εσείς το εφαρμόσατε, εσείς προϋπολογίσατε έσοδα σε προηγούμενα χρόνια για έσοδα των επόμενων ετών.
      Και μάλιστα, παρακαλώ, το κάνατε αυτό, όπως πολλές φορές έχει συζητηθεί στην Αίθουσα, παίρνοντας συμβούλους off-shore εταιρείες, εταιρείες δηλαδή οι οποίες παρείχαν στην τότε Κυβέρνηση του ΠΑ.ΣΟ.Κ., οι οποίες δεν είχαν έδρα την Ελλάδα, οι οποίες δεν μπορούν να ελεγχθούν φορολογικά, οι οποίες δεν μπορούν να ελεγχθούν για τις αμοιβές και τις διαδρομές του χρήματος.
      Δεν υπονοώ κάτι, αλλά είναι αδιανόητο για μια κυβέρνηση να χρησιμοποιεί off-shore εταιρείες σαν συμβούλους και μάλιστα με έδρα τα νησιά Κέιμαν, το Λουξεμβούργο, σε όσες ήταν τότε off-shore κ.λπ.
      Είναι πολύ απλό: όταν μια κυβέρνηση αναλαμβάνει να πληρώσει χρέη για τιτλοποίηση μελλοντικών εσόδων και δεν μπορεί να τα πληρώσει, είναι λογικό να χρησιμοποιεί το ίδιο τερτίπι, για να στείλει πιο πίσω, στους επόμενους και στους μεθεπόμενους, ανάλογα με τις δυνατότητες που υπάρχουν, αυτά τα χρέη του κράτους.
      Και αυτό είναι το γενεσιουργό αίτιο της μεταπολιτευτικής αποτυχίας του μοντέλου το οποίο χρησιμοποιήσαμε σε αυτό τον τόπο. Να γιατί η Νέα Δημοκρατία ζητάει Εξεταστική Επιτροπή από τότε που ξεκίνησε η κατηφόρα των αριθμών στην Ελλάδα, δηλαδή από το ’81 και μετά. Γι’ αυτό το κάνουμε. Διότι πρέπει να συμφωνήσουμε σε αυτή την Αίθουσα σε τι δεν πετύχαμε.
      Εκτός από το χαιρόμαστε για τις προσωπικές μας ή κομματικές επιτυχίες και να αντιπαρατιθέμεθα, ο ένας να βγάζει του αλλουνού τα λάθη στην επιφάνεια, πρέπει κάποτε να αποφασίσουμε όλοι μαζί σε αυτή την Αίθουσα σε τι δεν πετύχαμε. Και αυτό είναι διαφάνεια προς τους πολίτες. Αυτό έχει αξία για το πολιτικό σύστημα. Αυτό έχει αξία για τον παρόντα και τον μέλλοντα χρόνο.
      Να πούμε, λοιπόν: δεν πετύχαμε σε αυτά. Τα διαγράφουμε, τα αφήνουμε πίσω. Πάμε στη νέα μεταπολίτευση. Πάμε στο καινούργιο. Εγκαταλείπουμε μεθόδους μετακίνησης χρεών από τον έναν στον άλλο. Αυτό θέλουμε να κάνουμε. Εσείς δεν θέλετε. Ή τουλάχιστον αντιλαμβανόμαστε μέχρι στιγμής, όταν θα έρθουν οι συζητήσεις για τις εξεταστικές επιτροπές, ότι δεν θέλετε.
      Εμείς ζητάμε, λοιπόν, από το ’81 μέχρι το τέλος του 2009. Και να τα συζητήσουμε όλα. Όχι να είμαστε κυνηγοί κεφαλών πολιτικών, ούτε να βγάζουμε σκελετούς από τις ντουλάπες, χωρίς αξία για το πολιτικό σύστημα. Να μη σκιαμαχούμε. Να μην κονταροχτυπιόμαστε μεταξύ μας, χωρίς ουσιαστικό αντικείμενο, περιγραφέν, με αποτέλεσμα για τον τόπο. Έτσι θα αποκτήσει πολιτική αξιοπιστία.
      Η πρόταση, λοιπόν, της Εξεταστικής που έρχεται από τη Νέα Δημοκρατία περιλαμβάνει όλο αυτό το χρονικό διάστημα. Και σας ζητούμε το δικό σας μικρό κομμάτι, που επιμένετε να το διατηρείτε μικρό για τους δικούς σας λόγους – κατά την εκτίμησή μας λανθασμένους λόγους, κομματικού ρεβανσισμού και τίποτα παραπάνω – να δεχθείτε να το εισάγετε στο μεγάλο. Θα κάνετε τη δικιά σας κουβέντα γι’ αυτά που εσείς θεωρείτε σημαντικά και τον χρονικό ορίζοντα που εσείς θέλετε, αλλά δεχθείτε την κουβέντα.
      Δεχθείτε δηλαδή ότι πρέπει εδώ να συμφωνήσουμε όχι στα ελάχιστα, αλλά στα ουσιαστικά για την οικονομική διαχείριση του τόπου και να τα αφήσουμε πίσω και μακριά και εσείς που κυβερνάτε και εμείς που θα έρθουμε αργότερα να αναλάβουμε, απ’ ό,τι φαίνεται, την εγκατάσταση στην πολιτική της νέας μεταπολίτευσης, της νέας πολιτικής κουλτούρας και της νέας πολιτικής νοοτροπίας.
      Τούτη την ώρα έχετε την ευθύνη και την έχετε με τη στήριξη του Αντώνη Σαμαρά και της Νέας Δημοκρατίας στη χώρα, για τη διαχείριση της οικονομικής κρίσης. Και η στήριξή μας είναι στη χώρα, δεν είναι στην Κυβέρνηση. Είναι στη χώρα, για να έχουμε το δικαίωμα να διαφωνούμε σε αυτά που πρέπει να διαφωνούμε και να συμφωνούμε σε αυτά που πρέπει να γίνουν.
      Αυτή είναι και η ειδοποιός διαφορά της πολιτικής νοοτροπίας η οποία υπάρχει ανάμεσά μας. Γιατί τις ιδεολογικές διαφορές τις ξέρουμε. Οι ιδεολογικές διαφορές, κατά την εκτίμησή μου στη φάση της κρίσης μικρή αξία έχουν. Αξία έχει όμως η νοοτροπία με την οποία αντιμετωπίζουμε τους πολίτες κατάματα, ο τρόπος με τον οποίο βγάζουμε προς τα έξω την πολιτική μας στρατηγική, η ουσία με την οποία επικοινωνούμε με τους πολίτες.
      Και δυστυχώς, κύριε Υπουργέ, η Κυβέρνησή σας, αντί να λύσει τα γενεσιουργά αίτια αυτής της αποτυχημένης οικονομικής στρατηγικής, που έλεγε «κάνουμε κοινωνική πολιτική με δανεικά και φορτώνουμε τους επόμενους με τα χρέη», που έλεγε ότι κάνουμε αποκρατικοποιήσεις χωρίς ανάπτυξη, άρα ουσιαστικά «πουλάμε τα ασημικά» για όσους το κάνανε και όπως το κάνανε, χωρίς να εισάγουμε την ανάπτυξη στον τόπο, για το γεγονός ότι πέρασαν τρία και είμαστε στο τέταρτο μεγάλο πακέτο Κοινοτικού Πλαισίου Στήριξης, εκτός από τα Μεσογειακά Προγράμματα, και η χώρα έκανε πολύ λιγότερα βήματα απ’ όσα βήματα έκαναν οι άλλες ευρωπαϊκές χώρες και εκεί πρέπει να δούμε ποια είναι τα λάθη, εσείς επιμένετε στους σκελετούς της ντουλάπας.
      Μείνετε με τους σκελετούς και τις αράχνες και τη διαχείριση της μιζέριας. Αλλά παρακαλώ να ξέρετε ότι ο λογαριασμός για τον τόπο, αλλά και για τα κόμματα έρχεται. Και εκεί θα φανεί ποια είναι η ουσιαστική, αντικειμενική, ειλικρινής πατριωτική αντιμετώπιση του σημερινού προβλήματος το οποίο αντιμετωπίζουμε.
      Ευθύνες έχουμε όλοι. Σημασία έχει τι θα γίνει στον μέλλοντα χρόνο.
      Ευχαριστώ πολύ.
      (Χειροκροτήματα από την πτέρυγα της Νέας Δημοκρατίας)
      ΠΡΟΕΔΡΕΥΟΥΣΑ (Ροδούλα Ζήση): Ευχαριστούμε τον Κοινοβουλευτικό Εκπρόσωπο της Νέας Δημοκρατίας.
      Έχω την τιμή να σας ανακοινώσω το δελτίο επικαίρων ερωτήσεων της Παρασκευής 26 Φεβρουαρίου 2010.
      Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 129 παρ. 2 και 3, 130 παρ. 2 και 3 Καν. Βουλής)
      1. Η με αριθμό 495/23-2-2010 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Παντελή Οικονόμου προς τους Υπουργούς Πολιτισμού και Τουρισμού και Προστασίας του Πολίτη, σχετικά με τη λήψη μέτρων κατά της αύξησης της εγκληματικότητας στην Αθήνα κ.λπ.
      2. Η με αριθμό 487/23-2-2010 επίκαιρη ερώτηση του Βουλευτή της Νέας Δημοκρατίας κ. Χρήστου Ζώη προς τον Υπουργό Εσωτερικών, Αποκέντρωσης και Ηλεκτρονικής Διακυβέρνησης, σχετικά με την ενδεχόμενη παύση της θητείας στελεχών της Δημόσιας Διοίκησης κ.λπ.
      3. Η με αριθμό 480/33/23-2-2010 επίκαιρη ερώτηση της Προέδρου της Κοινοβουλευτικής Ομάδας του Κομμουνιστικού Κόμματος Ελλάδας κυρίας Αλέκας Παπαρήγα προς τον Πρωθυπουργό, σχετικά με την επιβάρυνση της εργατικής τάξης από τα μέτρα της Κυβέρνησης κ.λπ.
      4. Η με αριθμό 479/32/23-2-2010 επίκαιρη ερώτηση του Προέδρου του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό, σχετικά με τη διεκδίκηση γερμανικών πολεμικών επανορθώσεων – αποζημιώσεων – οφειλών κ.λπ.
      5. Η με αριθμό 481/34/23-2-2010 επίκαιρη ερώτηση του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τις συνέπειες από την εφαρμογή των εκτάκτων μέτρων για την οικονομία και της πρότασης για την άρση της μονιμότητας κ.λπ.
      Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου (Άρθρο 130 παρ. 2 και 3 Καν. Βουλής)
      1. Η με αριθμό 485/23-2-2010 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Χρήστου Πρωτόπαπα προς την Υπουργό Περιβάλλοντος, Ενέργειας και Κλιματικής Αλλαγής, σχετικά με την ανάγκη άμεσης καταβολής επιχορήγησης στο πάρκο Περιβαλλοντικής Ευαισθητοποίησης «Αντώνης Τρίτσης» κ.λπ.
      2. Η με αριθμό 483/23-2-2010 επίκαιρη ερώτηση του Βουλευτή της Νέας Δημοκρατίας κ. Σίμου Κεδίκογλου προς τους Υπουργούς Οικονομικών και Υποδομών, Μεταφορών και Δικτύων, σχετικά με την ολοκλήρωση του φράγματος Σέττα-Μανικίων στην Εύβοια κ.λπ.
      3. Η με αριθμό 491/23-2-2010 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Σοφίοας Καλαντίδου προς τους Υπουργούς Υποδομών, Μεταφορών και Δικτύων και Αγροτικής Ανάπτυξης και Τροφίμων, σχετικά με την επίλυση των προβλημάτων από την πλημμύρα του ποταμού Έβρου κ.λπ.
      4. Η με αριθμό 490/23-2-2010 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Αθανασίου Πλεύρη προς τον Υπουργό Εξωτερικών, σχετικά με απόφαση για ακύρωση του εορτασμού για την επέτειο της 25ης Μαρτίου κ.λπ.
      5. Η με αριθμό 496/23-2-2010 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Φώτη Κουβέλη προς τους Υπουργούς Εσωτερικών, Αποκέντρωσης και Ηλεκτρονικής Διακυβέρνησης και Οικονομικών, σχετικά με τη διασφάλιση της απορρόφησης των επιτυχόντων στους διαγωνισμούς του ΑΣΕΠ στο Δημόσιο κ.λπ.»
      Κύριε Υπουργέ, έχετε ζητήσει το λόγο. Παρακαλώ.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Ευχαριστώ, κυρία Πρόεδρε.
      Έθεσε ένα ερώτημα ο Κοινοβουλευτικός Εκπρόσωπος της Νέας Δημοκρατίας. Θέλω λοιπόν να τον ενημερώσω, διότι δεν είχε σωστή ενημέρωση, ότι η ελληνική Κυβέρνηση έχει απαντήσει στη EUROSTAT από τις 23 Φεβρουαρίου. Δεν έχει επικαλεστεί το ζήτημα της απεργίας, το οποίο αναφέρατε. Και η EUROSTAT έχει εκδώσει δελτίο τύπου και έχω παρακαλέσει από τις υπηρεσίες, εάν η Βουλή παραμείνει ανοιχτή μέχρι που να έρθει εδώ, να κατατεθεί στα Πρακτικά, έτσι ώστε να ενημερωθούν όλοι οι συνάδελφοι σχετικά με το δελτίο τύπου που κατέθεσε…
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Και την απάντηση.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Βεβαίως, βεβαίως.
      Κύριε Μαρκόπουλε, κάνατε μια σειρά από αναφορές. Ήσασταν την ώρα που μιλούσα και έβαλα ορισμένα ερωτήματα. Αναφερθήκατε σε τιτλοποιήσεις, σε μια σειρά ζητήματα και επιλογές. Δεν θα σχολιάσω τις απόψεις που εκφράζουν διάφοροι συνάδελφοι από τη Νέα Δημοκρατία.
      Εκείνο το οποίο όμως λέω είναι: εάν υπήρξε οτιδήποτε μεμπτό και επιλήψιμο στις επιλογές που έκαναν οι κυβερνήσεις του ΠΑ.ΣΟ.Κ. από το 1994 μέχρι το 2004 και μάλιστα σε θέματα που εσείς πολλές φορές ως Αντιπολίτευση τα είχατε αναδείξει – εσείς ο ίδιος είπατε για το ζήτημα των τιτλοποιήσεων των swap – θέματα τα οποία και το 2002 και το 2003 υπήρχαν στη δημόσια συζήτηση, το 2004, όταν αναλάβατε την ευθύνη, πήρατε την εντολή από τον ελληνικό λαό, για να διορθώσετε τα κακώς κείμενα, μπορείτε να μου πείτε, σας παρακαλώ, πώς ακριβώς αντιμετωπίσατε όλα αυτά τα οποία σήμερα, που περάσατε ξανά στην Αντιπολίτευση, τα αναδεικνύετε ως θέματα;
      Και σας βάζω πολύ συγκεκριμένα ερωτήματα. Σας βάζω ένα ερώτημα που αφορά τα χρέη των νοσοκομείων, να μου πείτε συγκεκριμένα πώς έγινε η καταγραφή των χρεών των νοσοκομείων από το 2004, αφού κάνατε τη ρύθμιση και μέχρι το 2009.
      Και επίσης σας έκανα και μια αναφορά συγκεκριμένα στα swap, στα οποία όλοι οι συνάδελφοι εδώ πέρα αναφέρονται συνεχώς. Η Νέα Δημοκρατία μπορείτε να μου πείτε συγκεκριμένα τι ακριβώς διαχείριση έκανε στα θέματα με τα swap. Έκανε η Νέα Δημοκρατία swap από το 2004 μέχρι το 2009; Και τι ακριβώς έκανε με τα swap που παρέλαβε από τις προηγούμενες κυβερνήσεις του ΠΑ.ΣΟ.Κ.; Πώς τα διαχειρίστηκε στατιστικά; Ενημέρωσε τις αρμόδιες στατιστικές υπηρεσίες της Ευρωπαϊκής Ένωσης;
      Έρχεστε και επανέρχεστε στο ζήτημα της πρωτοβουλίας που πήρε η Κοινοβουλευτική Ομάδα του ΠΑ.ΣΟ.Κ. Και εδώ πέρα βλέπω ότι προσπαθείτε να επιβάλετε την άποψη ότι είναι πρωτοβουλία της Κυβέρνησης. Όχι, είναι πρωτοβουλία της Κοινοβουλευτικής Ομάδας του ΠΑ.ΣΟ.Κ. Η Κοινοβουλευτική Ομάδα του ΠΑ.ΣΟ.Κ. πήρε την πρωτοβουλία να προτείνει τη σύσταση Εξεταστικής Επιτροπής.
      (AS)
      (TL)
      Γιατί; Για τα στατιστικά στοιχεία. Ποιας περιόδου; Από το 2004 μέχρι το 2009. Γιατί λέμε από την περίοδο 2004-2009; Γιατί είναι πάρα πολύ απλό. Ήλθατε το 2004 και είπατε ότι « Ξέρετε κάτι; Εμείς με την απογραφή λύσαμε το πρόβλημα των στατιστικών στοιχείων, το αντιμετωπίσαμε. Ό,τι κακό είχε κάνει στη χώρα το ΠΑ.ΣΟ.Κ, το διορθώσαμε εμείς με την απογραφή». 
      Το ερώτημα λοιπόν, που βάζω εγώ, είναι: Αφού εσείς λέτε ότι το ΠΑ.ΣΟ.Κ έκανε κακό στη χώρα και το αντιμετωπίσατε με την απογραφή το 2004, γιατί το 2009, με βάση και τα στοιχεία τα οποία ανέφερα από την προειδοποιητική επιστολή που έχει σταλεί προς στη χώρα, έρχεται η Ευρωπαϊκή Ένωση και εγκαλεί την Ελλάδα και λέει : «Κοιτάξτε να δείτε υπάρχει ένα τεράστιο πρόβλημα». 
Αυτός είναι ο λόγος για τον οποίο οι συνάδελφοι της Κοινοβουλευτικής Ομάδας επιμένουν ότι η συζήτηση θα πρέπει να γίνει από το 2004 μέχρι το 2009. 
      Ξέρετε όμως, τί γίνεται, κύριε συνάδελφε, όταν ο Έλληνας πολίτης ακούει την εμμονή των Βουλευτών της Νέας Δημοκρατίας να επεκτείνουμε σε βάθος τριακονταετίας τη συζήτηση; Πιστεύει ότι εδώ ουσιαστικά δεν επιθυμεί ο Βουλευτής της Νέας Δημοκρατίας ή η Κοινοβουλευτική Ομάδα της Νέας Δημοκρατίας να γίνει συζήτηση και έρευνα επί της ουσίας. Θέλει να γίνει μια γενικότερη διάχυση ευθυνών. Εγώ σας λέω κάτι πολύ απλό. Θέλω να συμφωνήσω μαζί σας, ότι όλα ήταν σωστά και ότι δεν υπήρχε κανένα λάθος. Σε αυτή την περίπτωση δεν θα δημιουργηθεί και κανένα πρόβλημα. 
      Πολύ φοβούμαι όμως, ότι εάν δεν ισχύει αυτό, τότε θα πρέπει να αποδοθούν ευθύνες, γιατί αυτή τη στιγμή η χώρα ελέγχεται από τους εταίρους της, για επιλογές και πρακτικές που έγιναν ιδιαίτερα τα δύο χρόνια, από το 2008 μέχρι το 2009. Αυτά είναι που πληρώνει τώρα η χώρα, κύριε Μαρκόπουλε. Για το λόγο αυτό, θα πρέπει ο Έλληνας πολίτης να μάθει ξεκάθαρα εάν έγιναν ή δεν έγιναν  λάθη μετά από την επίσημη απογραφή. Σ' αυτό δεν βλέπω να  παίρνω απάντηση. 
      Γι’ αυτό ο πολίτης είναι ανήσυχος από την επιχείρηση που γίνεται να ξεκινήσουμε μία συζήτηση για την οικονομική πολιτική από το 1981 και μετά. Αυτή η πολιτική συζήτηση έχει γίνει επανειλημμένως μέσα από τις προεκλογικές περιόδους. Αξιολογήθηκε η πρώτη τετραετία του ΠΑ.ΣΟ.Κ το 1985, αξιολογήθηκε η δεύτερη το 1989. Έβαλα και χθες το ερώτημα: Εάν πιστεύετε ότι υπήρχαν προβλήματα σε σχέση, εν πάση περιπτώσει, με επιλογές που έγιναν το 1989, είχατε πάρει τότε την πρωτοβουλία και σύρατε σε πολιτική δίωξη μαζί με το Κ.Κ.Ε και το Συνασπισμό, τότε, τον Ανδρέα Παπανδρέου. Αφού το θεωρούσατε αυτό, έρχεστε σήμερα και μας λέτε ότι ήταν κακή η οικονομική πολιτική που ακολούθησε τότε. Γιατί δεν το βάζατε και αυτό μέσα στο κατηγορητήριο, να τα βάζατε όλα μαζί σε ένα τσουβάλι και να αποτυπωθεί από τότε η άποψή σας. 
      Μας λέτε ότι από το 1994 μέχρι το 2004 ότι πάλι υπήρχαν προβλήματα στην οικονομική πολιτική. Εφόσον υπήρχαν προβλήματα, εφόσον υπήρχαν εγκληματικά λάθη, τότε ποιος σας εμπόδισε από το 2004 μέχρι το 2009 να καθίσετε και να τα διερευνήσετε αυτά, ώστε να τα δώσετε στον ελληνικό λαό και να πείτε «Ορίστε, αυτές ήταν οι ευθύνες των κυβερνήσεων του ΠΑ.ΣΟ.Κ, τις καταδικάζουμε και να αναζητηθούν». 
      Κύριε Μαρκόπουλε, θέλετε να είμαστε ειλικρινείς απέναντι στους Έλληνες πολίτες; Δώστε τους την ευκαιρία να μάθουν, πώς μετά από την περίφημη απογραφή και αφού έγιναν όλες εκείνες οι απαραίτητες ενέργειες, όπως υποστήριζε η τότε κυβέρνηση της Νέας Δημοκρατίας, για να αντιμετωπιστεί το πρόβλημα της παραλλαγής των στατιστικών στοιχείων, μετά από 5,5 χρόνια η Ελλάδα ελέγχεται πάλι, διασύρεται βάναυσα και προσβάλλεται η χώρα και οι πολίτες της από τους εταίρους μας, Αυτό συμβαίνει κριβώς γιατί τελικά από το 2004 και μετά δεν έγινε τίποτα προς τη σωστή κατεύθυνση. Αντίθετα, έγιναν ενέργειες προς την αντίθετη κατεύθυνση. 
      Σας ευχαριστώ κυρία Πρόεδρε. 
      (Χειροκροτήματα από την πτέρυγα του ΠΑ.ΣΟ.Κ.)
      ΠΡΟΕΔΡΕΥΟΥΣΑ (Ροδούλα Ζήση):   Και εγώ σας ευχαριστώ, κύριε Υπουργέ.
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Κυρία Πρόεδρε, θα ήθελα δύο λεπτά μόνο. 
      ΠΡΟΕΔΡΕΥΟΥΣΑ (Ροδούλα Ζήση):   Εντάξει, κύριε Μαρκόπουλε, έχετε το λόγο για ένα λεπτό. 
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ:  Ευχαριστώ, κυρία Πρόεδρε. 
       Θα χρειαστώ μόνο δύο λεπτά, δεν θα ταλαιπωρήσω το Σώμα. Απλά θέλω να δώσω δυο απαντήσεις και να διευκολύνω και τον συνάδελφο και Κοινοβουλευτικό Εκπρόσωπο του ΠΑ.ΣΟ.Κ.
      Κατ’ αρχήν, αξιότιμε κύριε Υπουργέ, προφανώς το ΠΑ.ΣΟ.Κ έχει αποφασίσει. Μη διαχωρίζουμε την Κυβέρνηση του ΠΑ.ΣΟ.Κ από την Κοινοβουλευτική Ομάδα, διότι αυτό υποτιμά και την Κυβέρνηση και την Κοινοβουλευτική Ομάδα. Το ΠΑ.ΣΟ.Κ αποφάσισε να προτείνει μια Εξεταστική Επιτροπή. Αυτό δεν είναι κακό. 
      Φοβάμαι όμως, από αυτά που άκουσα, ότι εξακολουθείτε να ζείτε –ως Κυβέρνηση εννοώ και δεν είναι προσωπικό αυτό- σε ένα μικρόκοσμο. Ένα μικρόκοσμο που λέει ότι η ευθύνη της εκάστοτε κυβέρνησης είναι να ψάχνει τις όποιες ποινικές ή παρόμοιες ευθύνες της προηγούμενης κυβέρνησης. Ούτε λίγο ούτε πολύ,  μας είπατε εδώ ότι κρίθηκαν οι αποτυχημένες πολιτικές της πρώτης και της δεύτερης τετραετίας και της επόμενης κυβέρνησης του ΠΑ.ΣΟ.Κ και εν πάση περιπτώσει, δεν αισθανόμαστε σε αυτόν τον τόπο ότι πρέπει να κουβεντιάσουμε για την ουσία ενός μοντέλου που χρεοκόπησε. 
      Κύριε Υπουργέ, αν η Κυβέρνησή σας το δέχεται αυτό, τότε πολύ φοβάμαι ότι πολύ σύντομα θα βρεθείτε και εσείς στον ίδιο παρανομαστή, να κριθείτε δηλαδή, για ένα μοντέλο το οποίο θα αποτύχει. Δεν καταλαβαίνετε  ότι αυτό  είναι προς όφελος ολόκληρου του πολιτικού συστήματος; Αυτό δεν αποτελεί  μομφή για τη δική σας Κυβέρνηση. Είπαμε από το 1981 και μετά. 
      Θα κάνω και μία πρόσκληση στον Κοινοβουλευτικό Εκπρόσωπο του ΠΑ.ΣΟ.Κ, αφού εκπροσωπεί την Κοινοβουλευτική Ομάδα που υπέγραψε σύσσωμη: Εμείς αύριο θα καταθέσουμε την πρότασή μας. Γιατί δεν δέχεστε το μικρό κομμάτι το δικό σας, να ενταχθεί στο μεγάλο το δικό μας; Δεν καταλαβαίνω δηλαδή, αυτή την εμμονή που έχει το ΠΑ.ΣΟ.Κ, να μη συζητήσει για πριν το 2004 και σε καμία περίπτωση ενδεχομένως, μετά τις 4 Οκτωβρίου του 2009.   Δεν είναι ούτε πολιτικό ζήτημα και νομίζω δεν αντέχει σε κριτική. Εμείς δεν ψάχνουμε προσωπικές ευθύνες, εμείς θέλουμε να δούμε τις στρατηγικές και να τις αποφύγουμε. Αυτό θα είναι ένα πόρισμα, το οποίο θα έχει διαχρονική αξία και στο βάθος του χρόνου, για ολόκληρο το πολιτικό σύστημα. 
      Άρα λοιπόν, εδώ υπάρχει μια πρόσκληση, η οποία αύριο θα έλθει εγγράφως, αλλά το προφορικό είναι «Εντάξτε το δικό σας μικρό, στο δικό μας μεγάλο», πάμε να ανοίξουμε την κουβέντα. 
      Και μια κουβέντα, γι’ αυτούς -νομίζω ότι ο Λαϊκός Ορθόδοξος Συναγερμός έχει αυτή την άποψη, γιατί πιστεύει ότι έτσι θα ανοιχτεί η θύρα των κακών πληροφοριών της Ελλάδος προς την Ευρώπη- που δεν θέλουν Εξεταστική Επιτροπή. 
      Ακούστε, κυρίες και κύριοι συνάδελφοι, έτσι και αλλιώς είμαστε στον πυρήνα μιας κρίσης της χώρας. Η δική μας επιθυμία δεν είναι ούτε να βγάλουμε ονόματα ούτε να καταδώσουμε τη χώρα. Η δική μας επιθυμία είναι να καταγράψουμε τα κακώς κείμενα. Όσοι λοιπόν, αντιδρούν σ' αυτό και πιστεύουν ότι κατά βάθος θα κάνουμε ζημιά στην πατρίδα, δεν έχουν καταλάβει ότι η Νέα Δημοκρατία, μ' αυτό που εισάγει, διευκολύνει τον ειλικρινή διάλογο. 
      Αναφορικά με αυτά που λέτε, κύριε Υπουργέ, δεν θέλω να μπω στη διαδικασία να μιλήσω ούτε για τα SWAPS. Έχουν ειπωθεί αυτά και θα ξαναειπωθούν στη συζήτηση. 
      Σε κάθε περίπτωση ό,τι Εξεταστική και εάν αποφασίσει η Ολομέλεια της Βουλής, εμείς θα είμαστε εκεί. Γιατί; Για να συνεισφέρουμε με τον πολιτικό μας λόγο προς την κατεύθυνση αυτού που πρέπει να κατακτήσουμε για τη χώρα, όχι για το κόμμα μας ούτε εσείς για το δικό σας. Υπηρετούμε την χώρα σε μια δύσκολη στροφή. Πάμε λοιπόν, να τα δούμε όλα, χωρίς ονοματεπώνυμα, αλλά με κρίση για τις στρατηγικές. 
      Ευχαριστώ πολύ. 
      (Χειροκροτήματα από την πτέρυγα της Νέας Δημοκρατίας)
      ΠΡΟΕΔΡΕΥΟΥΣΑ (Ροδούλα Ζήση):  Και εγώ ευχαριστώ. 
      Το λόγο έχει ο Κοινοβουλευτικός Εκπρόσωπος του ΠΑ.ΣΟ.Κ κ. Χρήστος Παπουτσής. 
      ΧΡΗΣΤΟΣ ΠΑΠΟΥΤΣΗΣ: Ευχαριστώ, κυρία Πρόεδρε. 
      Κυρίες και κύριοι συνάδελφοι, είναι προφανές ότι οι συνάδελφοι της Νέας Δημοκρατίας, όπως απεδείχθη και από την ομιλία του Κοινοβουλευτικού Εκπροσώπου του κ. Μαρκόπουλου ούτε θέλουν να καταλάβουν ούτε μπορούν -απ’ ό,τι φαίνεται- γιατί προφανώς δεν μπορούν να αποδεχθούν την πλήρη αποτυχία της διακυβέρνησης της Νέας Δημοκρατίας.
      Κύριε συνάδελφε, η χώρα δεν κρίνεται ούτε για τη μεγάλη αλλαγή του 1981 ούτε για την εγκαθίδρυση του Κοινωνικού Κράτους στην Ελλάδα ούτε για την ενίσχυση της συνοχής ούτε για την Περιφερειακή Ανάπτυξη, αποτέλεσμα των κυβερνήσεων του Ανδρέα Παπανδρέου...
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Ήταν όλα καλά και χωρίς χρέη τότε!
      ΧΡΗΣΤΟΣ ΠΑΠΟΥΤΣΗΣ: … ούτε η χώρα αξιολογείται σήμερα όπως αξιολογείται από την τεράστια προσπάθεια για τις μεγάλες υποδομές, για την ένταξη της χώρας στην Οικονομική και Νομισματική Ένωση, για τα μεγάλα έργα υποδομής της σύγχρονης Ελλάδας αποτέλεσμα των κυβερνήσεων του κ. Σημίτη. 
      Με συγχωρείτε πάρα πολύ! Όσο και εάν προσπαθήσετε, δεν πρόκειται να δημιουργήσετε σύγχυση επ’ αυτού. Η ουσία είναι μία. Η χώρα σήμερα έχει χάσει την αξιοπιστία της, κρίνεται στις διεθνείς αγορές και αντιμετωπίζεται με ερωτηματικά για ένα και μοναδικό λόγο: Γιατί εξήλθε από την Επιτήρηση της Ευρωπαϊκής Επιτροπής στα μέσα του 2009 , πραγματοποιήθηκαν εκλογές τον Σεπτέμβριο του 2009 και υποτίθεται ότι το έλλειμμα ήταν τότε με κατεύθυνση 3,6% και κάτω -όπως δηλωνόταν και από την Ευρωπαϊκή Επιτροπή και από την Κυβέρνηση της Νέας Δημοκρατίας- και απεκαλύφθη ότι ήταν 12,7%. 
      Αφήστε λοιπόν, τα ψέματα, αφήστε τους αποπροσανατολισμούς, αφήστε τα καλαμπούρια. Η ουσία είναι αυτή. Και εδώ υπάρχουν ευθύνες. Υπάρχουν πολιτικές ευθύνες, υπάρχουν ευθύνες οι οποίες αφορούν την ελληνική κυβέρνηση, υπάρχουν ευθύνες οι οποίες αφορούν την Ευρωπαϊκή επιτροπή, υπάρχουν ευθύνες παντού, οι οποίες πρέπει να αναδειχθούν. 
      Επαναλαμβάνω όμως, για πολλοστή φορά: Η δική μας πρόθεση, η πρόθεση της Κοινοβουλευτικής Ομάδας του ΠΑ.ΣΟ.Κ είναι ακριβώς σε διαφορετική κατεύθυνση, είναι στο πώς θα οικοδομήσουμε την αξιοπιστία της χώρας, πώς θα οικοδομήσουμε το μέλλον, πώς θα προχωρήσουμε μπροστά. Ποια είναι αυτά που πρέπει να αλλάξουμε; Ποιες είναι οι αλλαγές που πρέπει να γίνουν στη φορολογική διοίκηση, στη δημόσια διοίκηση, στον τρόπο του κυβερνάν, στην αντίληψη και τη νοοτροπία της κυβερνητικής εξουσίας σε όλα τα επίπεδα;
      (EP)
      
      (3AS)
      Ποιες είναι οι αλλαγές που πρέπει να γίνουν στη νοοτροπία των πολιτών, των συναλλασσομένων με το ελληνικό Δημόσιο, έτσι ώστε να μπορέσουμε να ανταποκριθούμε με επιτυχία στις απαιτήσεις της σύγχρονης Ευρώπης, της σύγχρονης Ελλάδας, της σύγχρονης δικής μας κοινωνίας, που θέλουμε να φτιάξουμε; Αυτές είναι οι απαιτήσεις που θέλουμε να υπηρετήσουμε. 
      Τα υπόλοιπα είναι αποκυήματα της δικής σας φαντασίας. Και κυρίως –πολύ το φοβάμαι-  είναι αποτέλεσμα του δικού σας πανικού. Πρόκειται περί πανικού. Και γίνομαι πιο συγκεκριμένος: Επειδή σας βλέπω να περιπτωσιολογείτε σε πιο συγκεκριμένα θέματα, θα είχε ενδιαφέρον να μας εξηγούσε η Νέα Δημοκρατία ποια είναι η άποψή της. Γιατί οι υπηρεσίες της Ευρωπαϊκής Επιτροπής, και ειδικά η EUROSTAT, στην περίοδο 2004-2009, εξεδήλωναν διαρκώς ανησυχία για τον τρόπο παραγωγής και δημοσιοποίησης των δημοσιονομικών στοιχείων και για το έλλειμμα και για το χρέος από την ελληνική κυβέρνηση; Γιατί; 
      Ποια ήταν η αντίδραση της Κυβέρνησης τότε, στο πρωτοφανές γεγονός, για την Ευρώπη και τις ευρωπαϊκές χώρες, ότι σε αυτή την περίοδο έγιναν δέκα επισκέψεις της EUROSTAT στην Ελλάδα; Δεν έχει ξαναγίνει σε άλλη χώρα. Για ποιο λόγο έγιναν; Για να ψάξουν το 1981; Για να ψάξουν την πορεία ένταξης της χώρας μας στη Νομισματική Ένωση; Αυτά είχαν λυθεί και είχαν λυθεί από την απογραφή του κ. Αλογοσκούφη, η οποία έγινε βεβαίως με την έγκριση και την πανηγυρική αποδοχή από την Ευρωπαϊκή Επιτροπή. Για εσάς ερχόντουσαν, για τα δικά σας πεπραγμένα, για τα πεπραγμένα της δικής Κυβέρνησης.
      Θα είχε πολύ μεγάλο ενδιαφέρον να ακούσουμε, αφού θέλετε την περιπτωσιολογία, γιατί το Σεπτέμβριο του 2009, λίγο πριν τις εκλογές, στο πλαίσιο της υποχρέωσης της χώρας για τη γνωστοποίηση των δημοσιονομικών στοιχείων στη EUROSTAT, οι αρμόδιες υπηρεσίες διαβίβασαν στην ηγεσία της Εθνικής Στατιστικής Υπηρεσίας της Ελλάδος τους πίνακες των στοιχείων. Και στις 30 Σεπτεμβρίου, πέντε ημέρες πριν από τις εκλογές, αυτοί οι πίνακες στάλθηκαν στη EUROSTAT, αλλά με κενές τις στήλες για τα έτη 2008-2009. 
      Ποιο είναι το ενδιαφέρον, λοιπόν, της Νέας Δημοκρατίας που κόπτεται για την αξιοπιστία της οικονομικής πολιτικής και των δημοσιονομικών στοιχείων; Δώστε μου απάντηση. Αυτό το γεγονός δεν είχε προηγούμενο. Δεν υπάρχει προηγούμενο στην Ευρωπαϊκή Ένωση, να καταγράφονται, δηλαδή, δύο στήλες 2008-2009, κενές από χώρα κράτους-μέλους της Οικονομικής Νομισματικής Ένωσης. Μετά μου μιλάτε εμένα για αξιοπιστία.
      ΙΩΑΝΝΗΣ ΔΡΙΒΕΛΕΓΚΑΣ: Tabula rasa.
      ΧΡΗΣΤΟΣ ΠΑΠΟΥΤΣΗΣ: Βεβαίως. Και για να τελειώνουμε επιπλέον με το swap του 2001. Το swap του 2001 ήταν μία πρακτική, η οποία δεν ήταν ελληνικό εφεύρημα, ήταν διεθνής και ευρωπαϊκή πρακτική. Όλες οι χώρες-μέλη της Οικονομικής και Νομισματικής Ένωσης και οι άλλες χώρες της Ευρωπαϊκής Ένωσης, που δεν είναι στην ΟΝΕ, ορισμένες από αυτές χρησιμοποιούσαν και χρησιμοποιούν αυτήν την πρακτική. Εκείνη την εποχή, όμως, χωρίς να ενημερώνουν την Ευρωπαϊκή Επιτροπή, γιατί δεν είχαν καμιά υποχρέωση. Γιατί η νομοθεσία, η νομική βάση που δημιούργησε υποχρέωση ενημέρωσης έγινε κατόπιν. Γι’ αυτό το λόγο δεν καταλαβαίνω και σε τι αναφέρεστε…
      ΑΠΟΣΤΟΛΟΣ ΚΑΚΛΑΜΑΝΗΣ: Το 2008. 
      ΧΡΗΣΤΟΣ ΠΑΠΟΥΤΣΗΣ: Βεβαίως. Έχει δίκιο ο Πρόεδρος ο κ. Κακλαμάνης. Αυτό αφορούσε το 2008. Γι’ αυτό το λόγο, ευφυώς ο κ. Αλογοσκούφης και συνετώς ο κ. Μπούρας, ο οποίος βρίσκεται εδώ πέρα, επικεφαλής τότε του Τμήματος Οικονομίας της Νέας Δημοκρατίας στη Βουλή, δεν ασχολήθηκαν με το θέμα αυτό. Δεν ασχολήθηκαν γιατί δεν όφειλε να ασχοληθούν, δεν ετίθετο ζήτημα. Πολύ περισσότερο μάλιστα, όταν το ίδιο swap το πήρε ο κ. Αλογοσκούφης και το πήγε μέχρι το 2039, μετά την απογραφή το 2006. Πότε έγινε αναθεώρηση το 2005, το 2006; Κάπου εκεί. 
      Παρ’ όλα αυτά επαναλαμβάνω, επειδή όλα αυτά είναι σημαντικά θέματα, επειδή ακόμα και η απογραφή σας, η απογραφή της Νέας Δημοκρατίας ως πολιτικό επιχείρημα έθετε ένα ζήτημα στην Ευρωπαϊκή Ένωση, τότε το ΠΑΣΟΚ 
-από τη θέση της αντιπολίτευσης, αλλά πάντοτε με υπεύθυνο λόγο προς τα ευρωπαϊκά πράγματα- ζήτησε να γίνει μία πρώτη απογραφή σε όλες τις χώρες της ΟΝΕ, προκειμένου να διαπιστωθεί μία πρώτη εκτίμηση πώς πάνε τα πράγματα και πώς είναι η κατάσταση της ευρωπαϊκής οικονομίας σε εκείνη την πρώιμη φάση της ΟΝΕ.  
      Υπήρχε άρνηση από την Ευρωπαϊκή Επιτροπή. Αρνήθηκαν την πρόταση του ΠΑΣΟΚ, η οποία διατυπώθηκε επισήμως, διά του προέδρου του σε όλα τα διεθνή φόρα. Υπήρχε άρνηση, γιατί όλοι γνωρίζουμε ότι η Οικονομική και Νομισματική Ένωση, που είναι ένα τεράστιο εγχείρημα για την ιστορία της Ευρωπαϊκής Ένωσης, περνούσε τις φάσεις της. Ήμασταν τότε στην πρώτη φάση και μη ξεχνάμε ότι μιλάμε συνέχεια για ΟΝΕ και είναι μόνο εννιά χρόνια η λειτουργία της. Και τώρα, μετά από εννιά χρόνια, δυστυχώς λόγω της παγκόσμιας χρηματοπιστωτικής κρίσης ερχόμαστε και διαπιστώνουμε –το διαπιστώνουμε όλοι, γιατί ορισμένοι εξ ημών το είχαμε διαπιστώσει και το λέγαμε κατά τη διάρκεια της συζήτησης της Συνθήκης του Μάαστριχτ- ότι λείπει ο μηχανισμός υποστήριξης της ίδιας της ΟΝΕ σε περιόδους ύφεσης. Όλοι τότε μιλούσαν, σκεφτόντουσαν και οραματιζόντουσαν το μέλλον, ότι θα είναι ένα μέλλον με παχιές αγελάδες και εύφορες πεδιάδες. Δεν είναι έτσι όμως η Ευρώπη, γιατί δεν είναι έτσι η ζωή. 
      Να που ήρθε η ύφεση και απεδείχθη ότι ο «βασιλιάς είναι γυμνός». Η Ευρωπαϊκή Κεντρική Τράπεζα, η οποία δήθεν τώρα διαφεντεύει τις τύχες της Ευρώπης, δεν έχει ούτε την τεχνογνωσία ούτε τους μηχανισμούς, για να μπορέσουν να στηρίξουν τις χώρες εκείνες, οι οποίες αντιμετωπίζουν πρόβλημα. Στην πραγματικότητα, όχι τις χώρες αλλά το ίδιο το ευρώ, την ίδια την ΟΝΕ, την ίδια την αξιοπιστία της Ευρωζώνης, την ίδια την αξιοπιστία δηλαδή του ευρωπαϊκού εγχειρήματος. Αυτό λείπει.
      (Στο σημείο αυτό την Προεδρική Έδρα καταλαμβάνει ο ΣΤ’ Αντιπρόεδρος της Βουλής κ. ΒΑΙΤΣΗΣ ΑΠΟΣΤΟΛΑΤΟΣ)
      Αφού, λοιπόν, συμβαίνουν όλα αυτά εν Παρισίοις, στις Βρυξέλλες, στην Αθήνα και παντού, η Νέα Δημοκρατία, η οποία είναι υπόλογη για την κατάσταση στην οποία έχει οδηγήσει τη χώρα και για την οποία ελέγχεται η χώρα μας σήμερα από τους διεθνείς οργανισμούς και κυρίως από τις διεθνείς αγορές, έρχεται και επιδίδεται σ’ έναν αγώνα απίθανης υποκρισίας εντός του Ελληνικού Κοινοβουλίου, εντός του Ευρωκοινοβουλίου και στη διεθνή κοινή γνώμη. Και τι μας λέει; «Εμείς είμαστε εδώ οι νοικοκυραίοι, οι οποίοι αμφισβητούμε εσάς που τινάξατε την οικονομία της χώρας. Δεν μπορείτε εσείς να δέχεστε την αμφισβήτηση των στοιχείων, δεν μπορείτε εσείς να προχωρείτε σε Εξεταστικές Επιτροπές γιατί αμφισβητείτε περισσότερο την αξιοπιστία των δημοσιονομικών στοιχείων και κάνετε κακό στη χώρα».
      Και ερωτώ: Αυτή εδώ η ερώτηση της συναδέλφου στο Ευρωπαϊκό Κοινοβούλιο κ. Κράτσα, την οποία θα σας διαβάσω, τι ρόλο παίζει; Συμβάλλει στην αξιοπιστία της χώρας; Σας διαβάζω λοιπόν, το πρώτο ερώτημα της κ. Κράτσα μετά την εισαγωγή της. Η κυρία Κράτσα ασκεί κοινοβουλευτικό έλεγχο, βουλευτής της Νέας Δημοκρατίας στο Ευρωπαϊκό Κοινοβούλιο, προς την Ευρωπαϊκή Επιτροπή και τον αρμόδιο Επίτροπο, ο οποίος κρίνει τις οικονομικές υποθέσεις της χώρας μας. Ρωτάει λοιπόν: «Με βάση τα παραπάνω η Επιτροπή ερωτάται: Θεωρεί πως οι εν λόγω ποσοτικοί στόχοι του Προγράμματος Σταθεροποίησης και Ανάπτυξης της Ελλάδος, δύναται να εκπληρωθούν, όταν οι όποιες οικονομικές εκτιμήσεις την παρούσα στιγμή βασίζονται στο σύνολο αυτών των στατιστικών δεδομένων, τα οποία αμφισβητούνται;».
      ΠΡΟΕΔΡΕΥΩΝ (Βαΐτσης Αποστολάτος): Κύριε Παπουτσή, πόσο χρόνο θέλετε ακόμη; Έχετε κλείσει νομίζω.
      ΧΡΗΣΤΟΣ ΠΑΠΟΥΤΣΗΣ: Θέλω άλλα δύο λεπτά, κύριε Πρόεδρε, και είναι από τη δευτερολογία και την τριτολογία μου. 
      ΠΡΟΕΔΡΕΥΩΝ (Βαΐτσης Αποστολάτος): Έχετε άλλα δύο λεπτά, κύριε Παπουτσή.
      ΧΡΗΣΤΟΣ ΠΑΠΟΥΤΣΗΣ: Σας ρωτώ: Αυτό είναι παρέμβαση υπέρ της ενίσχυσης της αξιοπιστίας της χώρας; Είναι υπεύθυνη παρέμβαση; Τι σχέση έχει με όλες τις διακηρύξεις του κ. Σαμαρά;
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ:  Αν η Στατιστική ήταν καλή γιατί την αλλάζετε; Εσείς την αλλάζετε. Τα ίδια λέει η κυρία Κράτσα, ότι η Στατιστική Υπηρεσία θέλει βελτίωση.
      ΧΡΗΣΤΟΣ ΠΑΠΟΥΤΣΗΣ: Ότι έκανε καλό;
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Μα είναι προφανές. Αν δεν το αμφισβητεί η Κυβέρνηση σα, γιατί το αλλάζει;
      ΧΡΗΣΤΟΣ ΠΑΠΟΥΤΣΗΣ: Με βάση αυτές τις αμφισβητήσεις, κύριε Μαρκόπουλε, και μη βιάζεστε μη προτρέχετε γιατί υπάρχουν πολλά ακόμα…
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ:  Εσείς προτρέχετε. Γιατί το αλλάζετε;
      ΠΡΟΕΔΡΕΥΩΝ (Βαΐτσης Αποστολάτος):  Παρακαλώ σταματήστε το διάλογο αμφότεροι. Κύριε Μαρκόπουλε, δεν θα τελειώσουμε ποτέ. 
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Θα τελειώσουμε και θα τελειώσουμε καλά.
      ΧΡΗΣΤΟΣ ΠΑΠΟΥΤΣΗΣ: Με βάση αυτές τις αμφισβητήσεις λοιπόν, εντός και εκτός Ελλάδος, η χώρα μπήκε και βγήκε από την ειτήρηση και τώρα ξαναμπαίνει. Τώρα έρχεστε εσείς και εγκαλείτε την Ελλάδα, γιατί είναι σε ειτήρηση και ασκείτε κριτική στην Κυβέρνηση του ΠΑΣΟΚ, γιατί η Ελλάδα είναι στην ειτήρηση, την οποία εσείς βάλατε. Αλλά εγώ στέκομαι στην προηγούμενη περίοδο, για την οποία υπάρχει η περίοδος του ελέγχου. 
      Και σας λέω: γιατί η Ελλάδα βγήκε από την επιτήρηση, κύριε Μαρκόπουλε, βάσει ποιων στατιστικών στοιχείων; Με βάση ποια δεδομένα; Ποιος τα έδωσε και ποιος τα έκανε δεκτά; Ο κ. Αλμούνια μας έλεγε ότι όλα έβαιναν καλώς. Ότι η Στατιστική ήταν απολύτως αξιόπιστη. Ότι όλα ήταν αποδεκτά. Ρωτώ: Η Επιτροπή τότε δεν κατάλαβε ότι η κυβέρνηση της Νέας Δημοκρατίας είχε περάσει στα έσοδα του 2006 τα κονδύλια, που εισπράχθηκαν το 2007, ενώ δεν είχε εγγράψει τις δαπάνες που είχαν γίνει, όπως είναι εκείνα τα χρέη των νοσοκομείων; Το κατάλαβε ή δεν το κατάλαβε ο κ. Αλμούνια; Γι’ αυτό το λόγο, από τότε ο κ. Παπανδρέου σας είχε πει ότι η Ελλάδα εξήλθε της πρώτης επιτήρησης με πολιτικά κριτήρια.
      
      (SS)
    (03EP)
    	Όπως επίσης για να θυμίσω και το άλλο ότι για αυτή τη Στατιστική Υπηρεσία για την οποία σήμερα η Ευρωπαϊκή Επιτροπή εγκαλεί τη χώρα ήταν ο ίδιος ο κ. Αλμούνια ο οποίος είχε συγχαρεί την ελληνική κυβέρνηση της Νέας Δημοκρατίας για την βελτίωση της ποιότητας του έργου της Εθνικής Στατιστικής και είχε θέσει στο αρχείο τότε την δίωξη της επιτροπής για την ποιότητα των στοιχείων της περιόδου εκείνης. Ναι ή όχι; Για να μην αναφερθώ σε μια σειρά άλλες δηλώσεις. Και για να φθάσουμε στο συμπέρασμα τη στιγμή που η Ευρωπαϊκή Επιτροπή έπρεπε να ζητάει από τη χώρα στοιχεία με αυστηρό τρόπο, αλλά ευγενή τρόπο. Όχι όπως γίνεται τώρα. Όχι, όπου προσπαθεί με κάθε τρόπο, να βάλουν την Ελλάδα στη γωνία. Όχι με αυτόν τον τρόπο, αλλά με ευγενή τρόπο! Θα έπρεπε να ζητά με αυστηρό τρόπο την τήρηση των αρχών της συνθήκης και ταυτόχρονα τη λειτουργία του προγράμματος σταθερότητας, η Ευρωπαϊκή Επιτροπή έκανε τα στραβά μάτια. 
    Στην πραγματικότητα η κυβέρνηση της Νέας Δημοκρατίας δέχτηκε τη μεγαλύτερη πολιτική υποστήριξη που δέχτηκε οποιαδήποτε άλλη κυβέρνηση κράτους-μέλους της Ευρωπαϊκής Ένωσης αυτή την πενταετία από την Ευρωπαϊκή Επιτροπή του κ. Μπαρόζο. Αυτή είναι η πραγματικότητα. Γι’ αυτό σήμερα δεν δικαιούνται να ασκούν έντονη κριτική στην Ελλάδα. Γιατί, για ένα θέμα το οποίο αφορά το σύνολο της Ευρωπαϊκής Ένωσης, το σύνολο της Ευρωζώνης, το σύνολο της Οικονομικής και Νομισματικής Ένωσης και το μέλλον της, το οποίο πλήττεται από την καταρράκωση του παγκόσμιου χρηματοπιστωτικού συστήματος και την απόλυτη αδυναμία της Ευρωπαϊκής Κεντρικής Τράπεζας να ασκήσει εποπτεία και έλεγχο, έρχεται σήμερα και στοχοθετεί την Ελλάδα. 
      ΠΡΟΕΔΡΕΥΩΝ (Αποστολάτος Βαϊτσης): Ολοκληρώστε παρακαλώ, κύριε  Παπουτσή. 
     ΧΡΗΣΤΟΣ ΠΑΠΟΥΤΣΗΣ:  Ολοκληρώνω, κύριε Πρόεδρε. Ε, λοιπόν, είμαστε εδώ να υπερασπίσουμε το κύρος της Ελλάδος. Είμαστε εδώ για να ενισχύσουμε την αξιοπιστία τόσο της φορολογικής διοίκησης, τόσο της οικονομικής διοίκησης όσο και της οικονομίας της χώρας μας. Να στείλουμε ένα αποφασιστικό μήνυμα αισιοδοξίας προς την ελληνική αγορά και τις διεθνείς αγορές και τους ξένους εταίρους μας που θέλουμε τις επενδύσεις εδώ στην Ελλάδα. Και σ’ αυτήν την κατεύθυνση καλούμε όλους, με περισσή συνέπεια και κυρίως με μέτρο στο λόγο τους και το έργο τους, να συνδράμουν σ’ αυτή την προσπάθεια. 
    Ευχαριστώ πολύ, κύριε Πρόεδρε 
    (Χειροκροτήματα από την πτέρυγα ΠΑ.ΣΟ.Κ..)
    ΠΡΟΕΔΡΕΥΩΝ (Αποστολάτος Βαϊτσης): Ο Υπουργός κ. Φίλιππος Σαχινίδης έχει ζητήσει το λόγο.
      ΠΑΝΑΓΙΩΤΗΣ ΛΑΦΑΖΑΝΗΣ: Εδώ δικομματικό θέατρο παίζετε; Δικομματικό θέατρο; Υπάρχουν και άλλοι Κοινοβουλευτικοί Εκπρόσωποι να πάρουν το λόγο. 
      ΠΡΟΕΔΡΕΥΩΝ (Αποστολάτος Βαϊτσης): Έχετε ζητήσει το λόγο; Σας τον έδωσα; 
       ΠΑΝΑΓΙΩΤΗΣ ΛΑΦΑΖΑΝΗΣ: Εξ’ αρχής. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Δύο φορές μίλησε ο Υπουργός. 
      ΠΡΟΕΔΡΕΥΩΝ (Αποστολάτος Βαϊτσης): Έχετε ζητήσει το λόγο; Κύριε Λαφαζάνη, σας παρακαλώ πάρα πολύ δεν έχετε το λόγο. Ο Υπουργός μιλάει τώρα. 
      ΠΑΝΑΓΙΩΤΗΣ ΛΑΦΑΖΑΝΗΣ: Αυτό το πολιτικό θέατρο πρέπει να σταματήσει. 
      ΠΡΟΕΔΡΕΥΩΝ (Αποστολάτος Βαϊτσης): Έχει το δικαίωμα από τον Κανονισμό, κάντε μας τη χάρη, ακολουθείτε τον Κανονισμό. 
      ΠΑΝΑΓΙΩΤΗΣ ΛΑΦΑΖΑΝΗΣ: Αυτή η κωμωδία πρέπει να σταματήσει. 
      ΠΡΟΕΔΡΕΥΩΝ (Αποστολάτος Βαϊτσης): Κύριε Υπουργέ, σας παρακαλώ πολύ.
      ΠΑΝΑΓΙΩΤΗΣ ΛΑΦΑΖΑΝΗΣ: Αυτό το θέατρο πρέπει να σταματήσει. Όχι αυτή η κωμωδία!
      ΠΡΟΕΔΡΕΥΩΝ (Αποστολάτος Βαϊτσης): Απαράδεκτο αυτό που κάνετε. Απαράδεκτο! Απαράδεκτο το θέατρο που κάνετε.
      ΠΑΝΑΓΙΩΤΗΣ ΛΑΦΑΖΑΝΗΣ: Αυτή η κωμωδία πρέπει να σταματήσει. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Δύο φορές μίλησε ο Υπουργός. 
      ΠΡΟΕΔΡΕΥΩΝ (Αποστολάτος Βαϊτσης): Κύριε Υπουργέ, σας παρακαλώ, αρχίστε να μιλάτε. 
      ΠΑΝΑΓΙΩΤΗΣ ΛΑΦΑΖΑΝΗΣ: Δημοκρατία έχουμε, κύριε Πρόεδρε; Δέκα φορές μίλησε ο Υπουργός. 
      ΠΡΟΕΔΡΕΥΩΝ (Αποστολάτος Βαϊτσης): Έχει το δικαίωμα, κύριε Λαφαζάνη. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Μπιλιάρδο παίζουν; Δέκα φορές μίλησε ο Υπουργός. 
      ΠΡΟΕΔΡΕΥΩΝ (Αποστολάτος Βαϊτσης): Σας παρακαλώ, κύριε Υπουργέ, έχετε τρία λεπτά. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Τι τρία λεπτά, κύριε Πρόεδρε;
      ΠΑΝΑΓΙΩΤΗΣ ΛΑΦΑΖΑΝΗΣ: Ολοκληρωτισμός έχει γίνει η Βουλή. 
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Κύριε Πρόεδρε, είχα δεσμευθεί απέναντι στους συναδέλφους ότι θα καταθέσω…
      ΠΑΝΑΓΙΩΤΗΣ ΛΑΦΑΖΑΝΗΣ: Ολοκληρωτισμός έχει γίνει η Βουλή. 
      ΠΡΟΕΔΡΕΥΩΝ (Αποστολάτος Βαϊτσης): Κύριε Λαφαζάνη, σας παρακαλώ. Κύριε Λαφαζάνη, σας παρακαλώ, είστε έμπειρος, δεν εξυπηρετείτε τίποτα έτσι. 
      ΠΑΝΑΓΙΩΤΗΣ ΛΑΦΑΖΑΝΗΣ: Εξυπηρετώ απόλυτα το εθνικό δημόσιο συμφέρον. 
      ΠΡΟΕΔΡΕΥΩΝ (Αποστολάτος Βαϊτσης): Δεν έχετε το λόγο. Δεν είναι αυτή εικόνα. 
      ΠΑΝΑΓΙΩΤΗΣ ΛΑΦΑΖΑΝΗΣ: Δεν είναι εικόνα αυτή! Προστατέψτε τη Βουλή. 
      ΠΡΟΕΔΡΕΥΩΝ (Αποστολάτος Βαϊτσης): Δεν έχετε το λόγο. Αυθαιρετείτε! Κύριε Υπουργέ, σας παρακαλώ.
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Τον Κανονισμό τον κάνατε ακορντεόν εδώ μέσα.
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών):  Κύριε Πρόεδρε, είχα δεσμευθεί το Σώμα ότι θα καταθέσω το σημείωμα.
       Και παίρνω την πρωτοβουλία να καταθέσω στα Πρακτικά το σημείωμα της Ευρωπαϊκής Στατιστικής Υπηρεσίας και να κάνω μία αναφορά στο σημείωμα αυτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Γιατί δεν το κατέθεσατε στη δευτερολογία σας; 
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Από το σημείωμα αυτό η Eurostat αναφέρει ευθέως ότι το 2001 δεν είχαν αναπτυχθεί μεθοδολογικοί κανόνες για τα Swaps. Αυτά σ’ ό,τι αφορά τους συναδέλφους της Νέας Δημοκρατίας. 
       ΠΑΝΑΓΙΩΤΗΣ ΛΑΦΑΖΑΝΗΣ: Να κάνετε εξεταστική επιτροπή. 
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών): Όταν η Eurostat ανέπτυξε κανόνες το 2002 οι ελληνικές αρχές ανταποκρίθηκαν. Ειδικά τα swaps που είχαν συναφθεί το 2001 κανόνες καταγραφής όπως ανέφερε ο Κοινοβουλευτικός Εκπρόσωπος του ΠΑ.ΣΟ.Κ. δεν υπήρχαν ως το Μάρτιο του 2008.  
      Σε επίσκεψη που πραγματοποίησε η Eurostat το Σεπτέμβριο του 2008  η κυβέρνηση της Νέας Δημοκρατίας, αναφέρει στο σημείωμά της σήμερα η Eurostat, δεν έδωσε τα απαραίτητα στοιχεία.  Η Eurostat αναφέρει ότι μετά τη δημοσιοποίηση των κανόνων καταγραφής το Μάρτιο του 2008, για πρώτη φορά και το τονίζω αυτό, έλαβε τα απαραίτητα στοιχεία από τις ελληνικές αρχές στις 23 Φεβρουαρίου 2010 -γιατί έβαλε ένα ερώτημα ο κοινοβουλευτικός εκπρόσωπος της Νέας Δημοκρατίας. «Απαντήσατε, κύριε Υπουργέ»; Και λέω «Ναι! Απαντήσαμε εμείς για πρώτη φορά μετά τη δέσμευση των κανόνων του 2008 σε αντίθεση με τη Νέα Δημοκρατία που δέχτηκε επίσκεψη της Eurostat το 2008 και δεν απάντησε». Δώσαμε εκείνες τις πληροφορίες που είναι απαραίτητες και είμαστε στη διάθεση της Eurostat να δώσουμε όποια άλλη πρόσθετη πληροφορία χρειαστεί. Αυτή είναι η αλήθεια, κύριε Πρόεδρε και σας ευχαριστώ. 
      (Στο σημείο αυτό ο Υφυπουργός Οικονομικών κ. Φίλιππος Σαχινίδης                          καταθέτει για τα Πρακτικά τα προαναφερθέντα έγγραφα , τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής) 
       ΠΡΟΕΔΡΕΥΩΝ (Αποστολάτος Βαϊτσης):  Ευχαριστώ πάρα πολύ. Ο κ. Νικόλαος Καραθανασόπουλος, Κοινοβουλευτικός Εκπρόσωπος του Κομμουνιστικού Κόμματος Ελλάδας, έχει το λόγο για οκτώ λεπτά παρακαλώ.
      ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ: Επιτρέψτε μου, κύριε Πρόεδρε, να χαρακτηρίσω αυτό που είδαμε μόλις πριν ως απαράδεκτο, αντιδημοκρατικό και δικομματικό παιχνίδι και σκηνικό. 
      Και βεβαίως, επιβεβαιώνει για άλλη μία φορά σε τι βαθμό, χρησιμοποιούν, αξιοποιούνε τον αστικό θεσμό της Βουλής γράφοντας οι ίδιοι οι αστοί πολιτικοί και τα κόμματά τους στα παλαιότερα των υποδημάτων τους, το Αστικό Κοινοβούλιο, απλά και μόνο για να μπορέσουνε να κάνουν τα παιχνίδια.
      ΠΡΟΕΔΡΕΥΩΝ (Αποστολάτος Βαϊτσης): Κύριε Καραθανασόπουλε, θα σας δώσω το χρόνο που θα σας πάρω. Εάν διαβάσετε τον κατά εσάς αστικό, για όλους εμάς Κοινοβουλευτικό Κανόνα, το άρθρο 97, παρ. 5, δίνει το δικαίωμα στον Υπουργό να παρέμβει όποτε θέλει, για τρία λεπτά. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Όχι κατάχρηση!
      ΠΡΟΕΔΡΕΥΩΝ (Αποστολάτος Βαϊτσης): Και κανείς δεν μπορεί από την Αίθουσα να παίρνει αυθαίρετα το λόγο. Εκτιμώ το ύφος το ήπιο και πολιτισμένο πολιτικά που έχετε. Παρακαλώ συνεχίστε, κράτησα χρόνο. 
      ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ:  Ευχαριστώ, κύριε Πρόεδρε.
      Υπάρχουν όμως και ορισμένα όρια, κύριε Πρόεδρε και από αυτήν την άποψη μία ακόμη παρατήρηση για να ξεμπερδεύουμε με αυτά. 
      Φαίνεται ότι ο κύριος Υφυπουργός και η σύγχρονη όψη την οποία θέλει να προβάλει δεν είναι τίποτα άλλο παρά η καταφυγή στον αυριανισμό. Αναδεικνύεται ένας αντικομμουνιστής ιδιαίτερα χαμηλού διαμετρήματος και δεν θα ασχοληθούμε με τις κριτικές του τάσεις και στάσεις απέναντι στο ΚΚΕ. 
      Δεύτερο ζήτημα επαναλαμβάνετε αυτό το στημένο παιχνίδι με προκαθορισμένους ρόλους και θεατρινίστικες ενέργειες σχετικά με την Εξεταστική Επιτροπή. Και το λέμε αυτό γιατί κατά τη γνώμη του ΚΚΕ και η Νέα Δημοκρατία και το ΠΑ.ΣΟ.Κ., φταίνε. Και φταίνε όχι μόνο για τα μαγειρέματα των μεγεθών, για τη δημιουργική λογιστική, τις στατιστικές αλχημείες που τις έχουν μετατρέψει σε κανόνα, δεν είναι αυτό το κύριο κατά τη γνώμη μας, αυτό δεν μπορεί να αλλοιώσει την ουσία των πραγμάτων και βεβαίως δεν είναι και ελληνική ιδιομορφία και πρωτοτυπία. Άλλοι κατέχουν τα σκήπτρα με πρώτη διδάξασα τη Eurostat την οποία σήμερα εσείς την θεωρείτε και την έχετε αναγάγει ως τον απόλυτο, τον υπέρτατο κριτή της αξιοπιστίας της χώρας μας. Της αξιοπιστίας και της αξιοπρέπειας του ελληνικού λαού! Όταν η ίδια αυτή η Eurostat και με αυτή την παρέμβαση που κάνει τώρα τελευταία  κύριε Υφυπουργέ, κάνει τους στατιστικούς κανόνες φυσαρμόνικα ανάλογα με τις ανάγκες ικανοποίησης της αντιδραστικής της πολιτικής, με τις ανάγκες ικανοποίησης των κεφαλαιοκρατών. Ό,τι συμφέρει, όπως τη συμφέρει. Ετσι μετράει τα πράγματα. 
      Και αναφερθήκαμε -και ο Εισηγητής μας και σε άλλη ευκαιρία ποιά θεωρούνται επιστημονικά κριτήρια είτε για την ανεργία, είτε για τον πληθωρισμό και για μια σειρά άλλες περιπτώσεις. Αλλά, βεβαίως, φταίνε και οι δύο και για την ουσία. Γιατί οι πολιτικές και των κυβερνήσεων της Νέας Δημοκρατίας αλλά και των κυβερνήσεων του ΠΑ.ΣΟ.Κ. είναι αυτές οι οποίες οδήγησαν στην καθημερινή όξυνση των λαϊκών προβλημάτων, στη χειροτέρευση της θέσης της λαϊκής οικογένειας. Δεν φταίει κάποιος τρίτος. Είναι οι απόλυτα υπεύθυνοι. Και δεν είναι μόνο αυτό. Υπάρχει και τρίτο σημείο. Και οι δύο φταίνε για την ουσία των μέτρων που πρέπει να ληφθούν και συμφωνούν με την ουσία των μέτρων που πρέπει να ληφθούν από εδώ και πέρα. 
      (GK)
     (3SS)
     Είναι τα μέτρα τα αντιλαϊκά, τα σκληρά ταξικά, η ολομέτωπη επίθεση στο βιοτικό επίπεδο των εργαζομένων, η φορομπηχτική επιδρομή απέναντι στη λαϊκή οικογένεια και όχι μόνο τα δημοσιονομικού χαρακτήρα μέτρα που μεταφέρουν τα βάρη της κρίσης υπερσυσσώρευσης των κερδών των πλουτοκρατών στις πλάτες των λαϊκών στρωμάτων, αλλά και μέτρα, τα οποία θα διασφαλίσουν την ανταγωνιστικότητα και την κυριαρχία των κεφαλαιοκρατών το επόμενο διάστημα μετά την έξοδο από την κρίση. 
     Οι ανατροπές στις εργασιακές σχέσεις, η καταστροφή του ασφαλιστικού συστήματος είναι επιλογές στρατηγικού χαρακτήρα που εξυπηρετούν τις ανταγωνιστικές συνθήκες, τις οποίες –ΠΑ.ΣΟ.Κ. και Νέα Δημοκρατία- είστε δεσμευμένοι να υλοποιήσετε το επόμενο διάστημα, ο οδοστρωτήρας δηλαδή, η αντιλαϊκή θύελλα, η οποία θα ξεδιπλωθεί –ήδη ξεδιπλώνεται- και θα κλιμακωθεί το επόμενο διάστημα απέναντι στα εργασιακά, ασφαλιστικά δικαιώματα και κατακτήσεις, στο βιοτικό επίπεδο των λαϊκών στρωμάτων, απλά και μόνο για να δημιουργηθεί ένα ευνοϊκό περιβάλλον για την ανάπτυξη της ανταγωνιστικότητας και της κερδοφορίας των κεφαλαιοκρατών. 
     Αυτό με το οποίο και οι δυο συμφωνείτε ως διέξοδο είναι το απόλυτο αδιέξοδο, γιατί ακριβώς δεν μπορεί να απαντήσει στη μεγάλη ουσία, την αναρχία της παραγωγής που διέπει το καπιταλιστικό σύστημα –και παράγωγο αυτού είναι οι κρίσεις- και βεβαίως στην καταλήστευση του κοινωνικά παραγόμενου πλούτου από μία θράκα κεφαλαιοκρατών και τη συσσώρευση αυτού του πλούτου σε όλο και λιγότερα χέρια. 
     Αυτό, λοιπόν, το αδιέξοδο-μονόδρομο υπερασπίζεσθε μέχρι τέλους και οι δυο μαζί. Γι’ αυτό ακριβώς το λόγο υπάρχει και αυτή η συμφωνία στο μέγιστο, η στήριξη από μεριάς της Νέας Δημοκρατίας στην ακολουθούμενη και ασκούμενη πολιτική και στρατηγική της Κυβέρνησης του ΠΑ.ΣΟ.Κ. 
     Εδώ πέρα μπαίνει ένα ρητορικό ερώτημα. Προς τι το μίσος και ο αλληλοσπαραγμός αναμεταξύ της Νέας Δημοκρατίας και του ΠΑ.ΣΟ.Κ.; 
     Από τη μια μεριά, θέλει να λειτουργήσει ως αποπροσανατολιστική λογική –τη στιγμή, λοιπόν, που δρομολογούνται τα αντιλαϊκά μέτρα, τσακώνονται για επιμέρους ζητήματα ΠΑ.ΣΟ.Κ. και Νέα Δημοκρατία- να καλλιεργήσουν ανάμεσα στους εργαζόμενους, τα πλατιά λαϊκά στρώματα, ψεύτικες διαχωριστικές γραμμές, όταν από κοινού –είτε ψήφισαν Νέα Δημοκρατία είτε ΠΑ.ΣΟ.Κ. είτε άλλα κόμματα- οι εργαζόμενοι, τα φτωχά λαϊκά νοικοκυριά δέχονται την ολομέτωπη επίθεση, αλλά και πάνω από όλα για να καλλιεργήσουν το ραγιαδισμό, να έχουμε ένα φοβισμένο λαό, ένα τρομοκρατημένο λαό, ο οποίος βεβαίως δεν θα έχει ίχνος αξιοπρέπειας απέναντι στη λαίλαπα, την οποία ετοιμάζετε. 
     Γι’ αυτό εμείς λέμε ως Κ.Κ.Ε. ότι ο ελληνικός λαός δεν πρέπει να έχει καμία απολύτως εμπιστοσύνη στις διακηρύξεις των αστών πολιτικών περί αξιοπρέπειας και αξιοπιστίας. Όλα αυτά αποτελούν το μανδύα ολομέτωπης επίθεσης στα λαϊκά δικαιώματα και αν κάτι επιβεβαιώνεται από αυτή την κουβέντα, κυρίες και κύριοι Βουλευτές, είναι ο ίδιες οι εξελίξεις που επιβεβαιώνουν, επαληθεύουν και επικυρώνουν την επιστημονικότητα, τη θεωρητική ανάλυση, την πολιτική οξυδέρκεια και διορατικότητα του Κ.Κ.Ε., τουλάχιστον για τα τελευταία είκοσι χρόνια και για τη Συνθήκη του Μάαστριχτ και για την Ο.Ν.Ε. και για το χαρακτήρα της Ευρωπαϊκής Ένωσης ως φυλακής των λαών, ως διακρατικής συμμαχίας των μεγαλοκαπιταλιστών των μονοπωλιακών ομίλων. 
     Από εδώ αναβλύζει η αναγκαιότητα της πολιτικής απειθαρχίας του ελληνικού λαού, της ρήξης με τις αλυσίδες της Ευρωπαϊκής Ένωσης, της κοινωνικής ουσιαστικά απελευθέρωσης του ελληνικού λαού από τους ιμπεριαλιστικούς οργανισμούς και από την Ευρωπαϊκή Ένωση και από το ΝΑΤΟ και από τις Ηνωμένες Πολιτείες. 
     Γιατί εμείς δεν θα καλέσουμε, όπως κάνουν άλλα κόμματα, τον ελληνικό λαό να επιλέξει ιμπεριαλιστικό στρατόπεδο. Και το ευρωπαϊκό ιμπεριαλιστικό στρατόπεδο και το νατοϊκό και το αμερικάνικο είναι επικίνδυνα για το λαό στρατόπεδα. Είναι επικίνδυνα για τους λαούς στρατόπεδα ως ιμπεριαλιστικά στρατόπεδα, γιατί μπορεί μεν να τσακώνονται αναμεταξύ τους για το ποιος θα έχει την πρωτοκαθεδρία, αλλά και οι δυο μαζί από κοινού ομονοούν να κάνουν πολέμους, να κάνουν ιμπεριαλιστικές επεμβάσεις, να μακελεύουν λαούς, να ποδοπατούν εργασιακά και ασφαλιστικά δικαιώματα. Εμείς σ' αυτό το παιχνίδι δεν θα συμμετέχουμε, δεν θα πάρουμε ρόλο. Καλούμε το λαό να αντιπαλέψει, να μην διαλέξει επικυρίαρχο. 
     Έτσι, λοιπόν, από αυτή την άποψη, αναδεικνύεται η αναγκαιότητα της προοπτικής για να αναδειχθεί η λαϊκή συμμαχία του εργαζόμενου λαού της εργατικής τάξης, των επαγγελματοβιοτεχνών και εμπόρων, των φτωχομεσαίων αγροτών ως η κυρίαρχη δύναμη, η οποία μπορεί μέσα από τον αγώνα, μέσα από την πάλη της, μέσα από τη δημιουργία ενός μετώπου να αποτρέψει τη νέα επίθεση, να περάσει στην αντεπίθεση, αλλά πάνω από όλα να ανοίξει το δρόμο προς την προοπτική, που δεν είναι καμία άλλη παρά να γίνουν κοινωνική ιδιοκτησία τα ήδη συγκεντρωμένα μέσα κοινωνικής παραγωγής. 
     Γιατί το μέλλον για τον εργαζόμενο, για το λαό ανήκει στις κοινωνικοοικονομικές σχέσεις που βασίζονται στην κοινωνική ιδιοκτησία, στο κεντρικό σχεδιασμό, στον υπολογισμό των κοινωνικών αλλαγών, με βάση τον εργατικό έλεγχο και κριτήριο την ικανοποίηση των λαϊκών αναγκών. Μόνο έτσι μπορούν να αντιμετωπισθούν οι σημερινές προκλήσεις, να συνδυαστεί η ικανοποίηση των λαϊκών αναγκών με το επίπεδο του παραγόμενου πλούτου. 
     ΠΡΟΕΔΡΕΥΩΝ (Βαΐτσης Αποστολάτος): Σας ευχαριστώ πολύ, κύριε Καραθανασόπουλε, που στέκεστε στο ύψος σας παρά την απόδοση του Κανονισμού που κάνουμε. 
     Ο κ. Αστέριος Ροντούλης, Κοινοβουλευτικός Εκπρόσωπος του Λαϊκού Ορθόδοξου Συναγερμού, έχει το λόγο για οκτώ λεπτά. Παρακαλώ εσείς τηρήστε το χρόνο, για να δώσετε το καλό παράδειγμα. 
     ΑΣΤΕΡΙΟΣ ΡΟΝΤΟΥΛΗΣ: Θα τον τηρήσω, κύριε Πρόεδρε, αφού ευχαριστήσω προηγουμένως τον κ. Κακλαμάνη που μου παραχώρησε τη θέση του. Σας ευχαριστώ, κύριε Πρόεδρε. 
     Θα ήθελα εν πρώτοις, αγαπητοί συνάδελφοι, να συγχαρώ τον Πρόεδρο της Βουλής, τον κ. Πετσάλνικο, για την ελληνοπρεπέστατη απάντηση που έδωσε στους γερμανικούς εκείνους κύκλους που εβδομάδες τώρα βομβαρδίζουν τη χώρα μας με κακόβουλα έως υβριστικά σχόλια και αναφορές. 
     Έφθασαν στο σημείο κάποιοι φίλοι και εταίροι Γερμανοί να κάνουν λόγο για «γουρουνοοικονομία» στην Ελλάδα, χωρίς να λάβουν υπ' όψιν, πρώτον, τα εκατοντάδες εκατομμύρια ευρώ που δίνουμε στους φίλους και εταίρους Γερμανούς, για να αγοράσουμε διάφορα οπλικά συστήματα από αυτούς και χωρίς επίσης να λαμβάνουν υπ' όψιν ότι πάρα πολλά εξαγωγικά προϊόντα της γερμανικής βιομηχανίας απορροφώνται από την ελληνική «γουρουνοοικονομία», όπως οι ίδιοι λένε. 
     Αγαπητοί συνάδελφοι, μπορεί να τα λένε αυτά, γιατί και εμείς κάναμε λάθη. Όμως, άλλο αυτό –δηλαδή η αποδοχή των λαθών μας- και άλλο οι υβριστικές αναφορές εναντίον μιας ολόκληρης χώρας, εναντίον ενός ολόκληρου λαού. 
     Επιτέλους, πρέπει να μάθουν το εξής. Υπάρχουν χώρες που έχουν και «γουρουνοπαρελθόν», από το οποίο δεν μπορούν να απαλλαγούν ό,τι και να κάνουν! Άρα, λοιπόν, να αφήσουν τους υψηλούς τόνους, να αφήσουν τα ωραία σχόλια και να κοιτάξουν κατάματα και τους ίδιους τους εαυτούς τους, να κάνουν τη δική τους εθνική αυτοκριτική. 
     Έρχομαι τώρα στα του νομοσχεδίου που μας απασχολεί. Αγαπητοί συνάδελφοι, διάβασα με μεγάλη προσοχή μία συνέντευξη του κ. Μανώλη Κοντοπυράκη, του πρώην Γενικού Γραμματέα της ΕΣΥΕ. Στη συνέντευξή του αυτή ο κ. Κοντοπυράκης λέει τρία πράγματα και θα πρέπει αυτά όλα να τα συνυπολογίσουμε, για να βγάλουμε ένα συμπέρασμα, πέρα από κομματισμούς, ιδεοληψίες ή οτιδήποτε άλλο. 
     Τι λέει, λοιπόν, ο κ. Κοντοπυράκης; Πρώτον, τα πρώτα στοιχεία που θα έχει στη διάθεσή της η ΕΣΥΕ για το έλλειμμα θα δοθούν το Μάρτιο του 2010. 
     Τι άλλο λέει ο κ. Κοντοπυράκης; Δεύτερον, λέει ότι οι βασικοί υπεύθυνοι για τη μέτρηση του ελλείμματος είναι η Διεύθυνση Δημοσιονομικής Πολιτικής του Υπουργείου Οικονομικών και εν μέρει το Γενικό Λογιστήριο του Κράτους. Λέει, λοιπόν, με άλλα λόγια, ότι δεν είναι υπεύθυνη η ΕΣΥΕ για την καταγραφή και την απόδοση του ελλείμματος, αλλά ένας άλλος άξονας. 
     
     (SM) 
      Και τρίτον συνεχίζει ο κ. Κοντοπυράκης και λέει το εξής: Εμείς δημοσιονομικά στην ΕΣYΕ ασχολούμαστε με την καταγραφή των στοιχείων που δίδονται από τους οργανισμούς Τοπικής Αυτοδιοίκησης, από το νομικά πρόσωπα δημοσίου δικαίου, από τα νοσοκομεία και από τα ασφαλιστικά ταμεία. Και μάλιστα λέει πολλές φορές ότι «δεν μας έρχονται τα κατάλληλα στοιχεία και τα κατάλληλα δεδομένα, είτε διότι οι φορείς αυτοί δεν έχουν καν ισολογισμούς, είτε διότι μας αγνοούν και δεν μας στέλνουν απλά τα στοιχεία».
      Άρα λοιπόν ο κ. Κοντοπυράκης προφανώς θέλει να απεκδυθεί  των όποιων ευθυνών του -θα πει κάποιος- και λέει ότι «εμείς, λοιπόν, δεν έχουμε την ευθύνη για να αποδίδουμε το πόσο είναι το έλλειμμα. Τα στοιχεία μας τα δίνουν άλλοι, εμείς τα παίρνουμε απλώς και τα καταγράφουμε». Είναι όμως έτσι; Υπάρχει και η άλλη οπτική που λέει ότι ο κ. Κοντοπυράκης λέει την αλήθεια, αλλά δεν λέει ολόκληρη την αλήθεια. Λέει τη μισή αλήθεια. Ποια είναι η άλλη μισή τώρα;
      Είναι ότι θεωρητικά η Εθνική Στατιστική Υπηρεσία της Ελλάδος, έχει δικαίωμα να κάνει φύλλο και φτερό τα στοιχεία που έρχονται από το Γενικό Λογιστήριο του Κράτους. Με άλλα λόγια μπορεί να ζητάει διευκρινίσεις. Να λέει δηλαδή ότι αυτό το στοιχείο που μου στείλατε δεν ισχύει, ή να επιβεβαιώνει τα στοιχεία. Να κάνει δηλαδή με άλλα λόγια έναν ενδελεχή έλεγχο των στοιχείων. Και το ερώτημα είναι: Έγινε αυτό από την Εθνική Στατιστική Υπηρεσία της Ελλάδος; Προφανέστατα δεν έγινε.
      Και ερχόμαστε τώρα στον πυρήνα του κακού. Γιατί δεν έγινε; Και βγαίνουν υψηλόβαθμα στελέχη της πρώην ΕΣΥΕ και λένε επί λέξει «εμείς θα βγάλουμε το φίδι από την τρύπα;» και επίσης λένε: «Όταν τα στοιχεία αυτά έλθουν στην ΕΣΥΕ και η πολιτική ηγεσία του Υπουργείου ανέχεται -και δεν μιλάει κανένας- να γίνονται διάφορα στο Γενικό Λογιστήριο του Κράτους, εμείς γιατί να θέσουμε ζήτημα;». 
      Τι καταδεικνύει όλο αυτό το κλίμα αγαπητοί συνάδελφοι; Καταδεικνύει ότι χρόνια τώρα υπάρχει μία omerta στο πολιτικό σύστημα της χώρας, υπάρχει ένας κανόνας σιωπής. Και αυτό τον κανόνα σιωπής δεν τον ακολούθησε μόνο η Νέα Δημοκρατία. Και οι προηγούμενες κυβερνήσεις τον ακολούθησαν, επικαλούμενες το κοινό καλό, το καλό για την πατρίδα. Η κυβέρνηση του ΠΑΣΟΚ του κυρίου Σημίτη, δηλαδή, επικαλείται ότι «εγώ μπορεί να έκανα διάφορες αλχημείες, δημιουργική λογιστική και όλα τα συναφή». 
      Και ξέρετε κύριε Υπουργέ τι σημαίνει ο όρος εθνικολογιστικός κανόνας στον προϋπολογισμό, στα στοιχεία που δίνουμε στην EUROSTAT; Αφορά τις εξοπλιστικές δαπάνες. Μπορεί να πει, λοιπόν, ο κ. Σημίτης ότι τα κάναμε για το κοινό καλό, για το εθνικό καλό για να μπει η χώρα στο ευρώ. Το δεδομένο, όμως, είναι ότι κάτι τέτοιο μπορεί να πει και η Νέα Δημοκρατία. 
      Άρα, λοιπόν, ερχόμαστε στο αρχικό ερώτημα. Απ’ αυτές τις αλχημείες που γινόντουσαν κατά κόρον και με τις δύο κυβερνήσεις, επωφελήθηκε κάποιος και έβαλε λεφτά στην τσέπη και πρέπει να κάνουμε εξεταστικές επιτροπές ή οτιδήποτε άλλο; ΄Η μόνοι μας τώρα θα τρώμε τις σάρκες μας και οι ύαινες της διεθνούς κερδοσκοπίας έχουν στήσει ήδη πανηγύρι; 
      Εμείς, λοιπόν, λέμε και πάλι ότι όλες αυτές οι εξελίξεις δεν ευνοούν την πατρίδα μας. Η όλη αυτή συζήτηση που έχει ανοίξει για την εξεταστική επιτροπή, θα κληθεί να πληρώσει το μάρμαρο ο ελληνικός λαός. 
      Ξέρετε τώρα τι έγινε με το ΠΑΣΟΚ και τελειώνω κύριε Πρόεδρε. Θέλει να κάνετε μία ανεξάρτητη αρχή. Ωραία, να κάνει μία ανεξάρτητη αρχή. Αν γίνει ανεξάρτητη αρχή η ΕΣΥΕ, θα σταματήσει το «μαγειριό» που υπάρχει στο Γενικό Λογιστήριο του Κράτους; Αυτό είναι το μείζον ερώτημα. Θα σταματήσουν να μαγειρεύουν τα στοιχεία; Και γιατί να γίνει ανεξάρτητη αρχή και να μην υπαχθεί η Εθνική Στατιστική Υπηρεσία της Ελλάδος απευθείας στον Πρωθυπουργό της χώρας; Για να δούμε τολμάει κάποιος να δώσει παραποιημένα στοιχεία, σε μία υπηρεσία που θα ελέγχεται από τον ίδιο τον Πρωθυπουργό της χώρας;
      Άρα λοιπόν γιατί βάζουμε την προμετωπίδα ανεξάρτητη αρχή; Ξέρετε γιατί; Το κάνουμε επικοινωνιακά, για να πούμε στους ευρωπαίους ότι εμείς αλλάξαμε, δεν είμαστε οι ίδιοι. Θέλουμε ένα κάλυμμα, θέλουμε μία πρόφαση πίσω από την οποία θα καλυφθούμε και θα πούμε ότι αλλάζουμε. Αυτό το καταλαβαίνουμε. Δεν καταλαβαίνουμε, όμως, γιατί πρέπει να υπάρχει και εκπρόσωπος της EUROSTAT μέσα σ’ αυτήν την ανεξάρτητη αρχή. Αυτό δείχνει εθελοδουλία, δείχνει ραγιαδισμό, και ο Λαϊκός Ορθόδοξος Συναγερμός, δεν θα κουραστεί να το καταγγέλλει συνέχεια στον ελληνικό λαό. 
      Ευχαριστώ πολύ.
      (Χειροκροτήματα από την πτέρυγα του ΛΑΟΣ)
      ΠΡΟΕΔΡΕΥΩΝ (Βαΐτσης Αποστολάτος): Ευχαριστούμε πολύ τον κύριο Ροντούλη, απόγονο της Βέμπο σε αυτά που είπατε για τους Deuce, όποιος τρώει πολλά λουκάνικα γίνεται γουρουνομούτσουνος κατ’ εσάς. 
      Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού πρώτα ξεναγήθηκαν στους χώρους του μεγάρου της Βουλής, δώδεκα μαθητές και μαθήτριες και ένας εκπαιδευτικός συνοδός, από το Γ΄ δημοτικό σχολείο της ιαματικής, ακριτικής όμορφης Κω.
      Η Βουλή τους καλωσορίζει.
      (Χειροκροτήματα απ’ όλες της πτέρυγες της Βουλής)
      Ο κ. Παναγιώτης Λαφαζάνης Κοινοβουλευτικός Εκπρόσωπος του ΣΥΡΙΖΑ έχει το λόγο.
      Ευχαριστούμε πολύ τον κύριο Πρόεδρο που παραχώρησε τη θέση του.
      ΑΠΟΣΤΟΛΟΣ ΚΑΚΛΑΜΑΝΗΣ: Εγώ χαίρομαι να τους ακούω όλους, «γηράσκω αεί διδασκόμενος». 
      ΠΑΝΑΓΙΩΤΗΣ ΛΑΦΑΖΑΝΗΣ: Όλοι «γηράσκουμε αεί διδασκόμενοι»
      ΑΠΟΣΤΟΛΟΣ ΚΑΚΛΑΜΑΝΗΣ: Αλλοίμονο από τους νέους που τα ξέρουν όλα. Εγώ δεν τα ξέρω όλα.
      ΠΡΟΕΔΡΕΥΩΝ (Βαΐτσης Αποστολάτος): Ευτυχώς που έχουμε εσάς εδώ. Δεν τολμώ να σας πω μέντορα και νέστορα γιατί είστε η Βουλή των Εφήβων.
      ΠΑΝΑΓΙΩΤΗΣ ΛΑΦΑΖΑΝΗΣ: Άλλοι τα ξέρουν όλα και άλλοι πάντοτε είναι στον αφρό και στην επιφάνεια, άλλοι δεν κάνουν τίποτα, άλλοι δεν κάνουν ποτέ αυτοκριτική σ’ αυτή τη χώρα.
      ΑΠΟΣΤΟΛΟΣ ΚΑΚΛΑΜΑΝΗΣ: Εγώ είμαι του βαθέως ΠΑΣΟΚ.
      ΠΑΝΑΓΙΩΤΗΣ ΛΑΦΑΖΑΝΗΣ: Κύριοι της Κυβέρνησης, κύριοι της Αξιωματικής Αντιπολίτευσης, βουλιάξατε τη χώρα, τη φέρατε στο χειρότερο δυνατό σημείο που μπορούσε να περιέλθει η χώρα της Ευρώπης. Και αφού τη βουλιάξατε, πάνω σε σωρούς ερειπίων παίζετε ένα άθλιο, κακόγουστο δικομματικό θέατρο. 
      Εγώ, δηλαδή, τι να πω πια; Αυτό είναι το πρόβλημα σας κύριε Υπουργέ, γιατί συνέχισε το swaps η Νέα Δημοκρατία; Δεν βλέπετε αυτό το εξάμβλωμα που κάνατε, που χρεώσατε για το μέλλον τον ελληνικό λαό με δισεκατομμύρια ευρώ, ανύπαρκτα ευρώ για να κάνετε λαθροχειρίες. Αυτό δεν το βλέπετε; Δεν βλέπετε ότι η Goldman Sachs πήρε ως αμοιβή –άκουσον άκουσον- για αυτή την περίφημη πράξη 300 εκατομμύρια ευρώ, από αυτά που τουλάχιστον ξέρουμε, τα γνωστά. 
      Και αντί να καταθέτετε αυτά τα χαρτιά, καταθέστε στη Βουλή αυτά τα στοιχεία. Καταθέστε τη συμφωνία στη Βουλή, σας το ζητάμε εδώ και χρόνια. Καταθέστε πλήρη τη συμφωνία, ποιοι συμμετείχαν, ποιες ήταν οι απολαβές τους ποια ήταν τα επιτόκια, ποιοι ήταν οι μεσολαβητές. Να μας πείτε και γι’ αυτές τις περίφημες, τις υπεράκτιες εταιρείες που συμμετείχαν στην αθλιότητα αυτή. Να μας πείτε για τα προέσοδα, να μας πείτε για τις προεισπράξεις, τα προμέτοχα, τις τιτλοποιήσεις. Τι είναι όλα αυτά με τα οποία λεηλατούσατε το δημόσιο χρήμα και πάνω στο οποίο στηρίζατε τις δημοσιονομικές και δημιουργικές αλχημείες. Αυτά να μας τα πείτε.
      Και βεβαίως κύριοι της Νέας Δημοκρατίας, δεν μπορείτε να κρυβόσαστε πίσω από το δάκτυλό σας. Δεν μπορείτε, να δίνετε κυριολεκτικά ψεύτικα στοιχεία από εδώ και από εκεί, προκειμένου να εξωραΐζετε τη δημοσιονομική θέση της χώρας, να καταφεύγετε σε εκλογές εξπρές και να ζητάτε να επιβληθεί άγρια λιτότητα στον ελληνικό λαό, γνωρίζοντας την πραγματικότητα των δημοσιονομικών στοιχείων, αλλά αποκρύβοντάς την από τον ελληνικό λαό. Αυτά είναι τα αίσχη τα οποία γίνανε σ’ αυτή τη χώρα. 
      Και ερχόσαστε τώρα με αυτό το νομοσχέδιο και τι λέτε; Ότι φταίει η Στατιστική Υπηρεσία γι’ αυτή την πλήρη δημοσιονομική αταξία της χώρας. Και ακόμα φτάνετε στο σημείο να διασύρετε και να εξευτελίζετε τους εργαζόμενους και να εξευτελίζετε συνολικά –για να μην πάω μακρύτερα- όλο το δημόσιο τομέα, προκειμένου να δικαιολογήσετε και να συγκαλύψετε τις άθλιες πολιτικές σας και τα άθλια μέτρα τα οποία λαμβάνετε αυτή την περίοδο σε βάρος του ελληνικού λαού και τα οποία υποθηκεύουν κυριολεκτικά το μέλλον του.
      (DP)
      
      
      
      
      
      (3SM)
      Θέλετε να κάνετε Εξεταστική Επιτροπή, κύριοι της Κυβέρνησης; Μάλιστα, να κάνετε Εξεταστική Επιτροπή. Εδώ σας έχω ξαναδιαβάσει την έκθεση τη δικιά σας, την έκθεση των εμπειρογνωμόνων που ο ίδιος ο Υπουργός Οικονομικών όρισε για να μελετήσουν και να ερευνήσουν τη δημοσιονομική κατάσταση. 
      Τι λένε στην έκθεσή τους για τα δημοσιονομικά πεπραγμένα πριν το 2004; «Υπερεκτίμηση του πλεονάσματος των ασφαλιστικών οργανισμών, υπερεκτίμηση των φορολογικών εσόδων, ελλιπής καταγραφή των αμυντικών δαπανών, μη ακριβής καταχώρηση της ανάληψης χρεών, μη ακριβής καταγραφή της κεφαλαιοποίησης των τόκων, μη ορθή ταξινόμηση των κεφαλαιακών μεταβιβάσεων». Πλήρης, δηλαδή, δημοσιονομική αταξία και γενική απορρύθμιση των δημοσιονομικών στοιχείων, τα οποία έχουν σαφώς ποινικές διαστάσεις, ορισμένα εξ αυτών, όπως: η ελλιπής καταγραφή των αμυντικών δαπανών, η μη ακριβής καταχώρηση της ανάληψης χρεών, η μη ακριβής καταγραφή της κεφαλαιοποίησης των τόκων. 
      Δεν μου λέτε: Εφόσον κάνετε Εξεταστική Επιτροπή, την Εξεταστική Επιτροπή την κάνετε για να εξεταστούν μόνο οι άλλοι; Δεν θα εξεταστεί καθόλου η περίοδος της κυβέρνησης του ΠΑΣΟΚ; Ωραία Εξεταστική Επιτροπή είναι αυτή. Κάνω μία εξεταστική επιτροπή για να εξετάσω τον άλλο. Τον εαυτό μου, γιατί τον εξαιρώ; Εγώ δεν λέω να πάτε από το 1981, ούτε από το 1974, ούτε από το 1821, αλλά κάποια περίοδος…
      ΑΠΟΣΤΟΛΟΣ ΚΑΚΛΑΜΑΝΗΣ: Το 1989 κάνει «τζιζ»;
      ΠΑΝΑΓΙΩΤΗΣ ΛΑΦΑΖΑΝΗΣ: Δεν κάνει τίποτα «τζιζ»... 
      ΑΠΟΣΤΟΛΟΣ ΚΑΚΛΑΜΑΝΗΣ: Αφήστε τα αυτά.
      ΠΑΝΑΓΙΩΤΗΣ ΛΑΦΑΖΑΝΗΣ: Απολύτως δεν κάνει «τζιζ», αλλά εσείς αντί να κοιτάξετε την κάμηλο διυλίζετε τον κώνωπα Δεν βλέπετε το πραγματικό πρόβλημα και δεν βλέπετε αυτούς που διακυβέρνησαν δεκαετίες αυτή τη χώρα και που οδήγησαν τα πράγματα και σας πειράζει το τρίμηνο. Καταλαβαίνω ότι σας ενοχλεί, αλλά όμως αυτό είναι ο χαρακτηριστικός ορισμός του «διυλίζω τον κώνωπα και καταπίνω την κάμηλο»! Αυτό είναι. 
      ΑΠΟΣΤΟΛΟΣ ΚΑΚΛΑΜΑΝΗΣ: Αλλά ήταν κώνωπες αυτά που έγινε τότε;
      ΠΑΝΑΓΙΩΤΗΣ ΛΑΦΑΖΑΝΗΣ: Έτσι, είναι. Αυτή είναι η πραγματικότητα.
      ΑΠΟΣΤΟΛΟΣ ΚΑΚΛΑΜΑΝΗΣ: Εντάξει.
      ΠΑΝΑΓΙΩΤΗΣ ΛΑΦΑΖΑΝΗΣ: Από κει και πέρα, γιατί θα την κάνετε αυτή την Εξεταστική Επιτροπή; Ορίστε τι λέει η έκθεση των δικών σας εμπειρογνωμόνων. Γι’ αυτά φταίει η Στατιστική Υπηρεσία ότι ήταν δημόσια υπηρεσία –που αλλάζετε τον χαρακτήρα της τώρα- και όχι η πολιτική Διεύθυνση του Υπουργείου Οικονομίας και Οικονομικών, ο Πρωθυπουργός, η εκάστοτε κυβέρνηση;
      Η απάντηση, λοιπόν, στα προβλήματα δεν είναι η δήθεν ανεξαρτητοποίηση της Στατιστικής Υπηρεσίας που κάνετε –που δεν είναι ανεξαρτητοποίηση στην ουσία- και που στην ουσία φεύγουμε από μία δημόσια υπηρεσία και πάμε σε μία ιδιωτική υπηρεσία. Από δημόσια υπηρεσία πάμε σε ιδιωτικοποίηση του στατιστικού έργου. 
      Και σας ρώτησα ποιοι είναι οι ιδιωτικοί φορείς που θα αναλαμβάνουν στατιστικό έργο και θα μετέχουν ισοτίμως με την Ελληνική Στατιστική Υπηρεσία στο ελληνικό στατιστικό σύστημα που διαμορφώνεται και δεν μου απαντάτε. Θα μου απαντήσετε, όμως. Δεν γίνετε να καταθέτετε νομοσχέδιο που να ιδιωτικοποιείτε τη παραγωγή, εκτέλεση, διαμόρφωση, συγκρότηση όλων των κρίσιμων στατιστικών δεδομένων της χώρας και να τα παραδίδετε σε ιδιωτικούς φορείς και να μη μας λέτε ποιοι είναι αυτοί οι ιδιωτικοί φορείς και μάλιστα τον κατάλογό τους να τον συγκροτεί η ίδια η Στατιστική Υπηρεσία, η οποία θα μπορεί και να τους αναθέτει μετά το στατιστικό έργο. Πού ακούστηκαν αυτά; Τι νέα ελληνική πατέντα είναι αυτή; Πού στην Ευρώπη…
      (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
      Παρακαλώ, κύριε Πρόεδρε, θέλω δύο λεπτά γιατί δώσατε και στους προηγούμενους... 
      ΠΡΟΕΔΡΕΥΩΝ (Βαΐτσης Αποστολάτος): Ένα λεπτό έχετε, κύριε συνάδελφε, θα σας δώσω δύο.
      ΠΑΝΑΓΙΩΤΗΣ ΛΑΦΑΖΑΝΗΣ: Τον ίδιο χρόνο θέλω, δεν ζητάω κάτι παραπάνω. Δεκατρία λεπτά μίλησε ο Κοινοβουλευτικός Εκπρόσωπος του ΠΑΣΟΚ…
      ΠΡΟΕΔΡΕΥΩΝ (Βαΐτσης Αποστολάτος): Παρακαλώ, μη χάνουμε χρόνο...
      ΠΑΝΑΓΙΩΤΗΣ ΛΑΦΑΖΑΝΗΣ: …εκτός αν έχουν δικαιώματα αναβαθμισμένα Δεν ζητάω κάτι παραπάνω. Δύο λεπτά ζητάω, για να ολοκληρώσω... 
      ΠΡΟΕΔΡΕΥΩΝ (Βαΐτσης Αποστολάτος): Γιατί κάνετε αυτό το θέατρο τώρα, πείτε μου.
      ΠΑΝΑΓΙΩΤΗΣ ΛΑΦΑΖΑΝΗΣ: Τι κάνω;
      ΠΡΟΕΔΡΕΥΩΝ (Βαΐτσης Αποστολάτος): Γιατί κάνετε αυτή τη θεατρική ανάλυση τώρα;
      ΠΑΝΑΓΙΩΤΗΣ ΛΑΦΑΖΑΝΗΣ: Ποια είναι η θεατρική;
      ΠΡΟΕΔΡΕΥΩΝ (Βαΐτσης Αποστολάτος): Δεν θα κάνουμε διάλογο. 
      ΠΑΝΑΓΙΩΤΗΣ ΛΑΦΑΖΑΝΗΣ: Θα μιλάτε καλύτερα...
      ΠΡΟΕΔΡΕΥΩΝ (Βαΐτσης Αποστολάτος): Θα μιλάτε, όπως αρμόζει στα πράγματα.
      ΠΑΝΑΓΙΩΤΗΣ ΛΑΦΑΖΑΝΗΣ: Δεν κάνω θέατρο καθόλου. Θέλω δύο λεπτά σας είπα. Αυτό είπα. 
      ΠΡΟΕΔΡΕΥΩΝ (Βαΐτσης Αποστολάτος): Σας είπα ότι έχετε ένα λεπτό και θα πάρετε δύο. Το ακούσατε πάρα πολύ καλά…
      ΠΑΝΑΓΙΩΤΗΣ ΛΑΦΑΖΑΝΗΣ: Όχι, δεν το άκουσα. 
      ΠΡΟΕΔΡΕΥΩΝ (Βαΐτσης Αποστολάτος): …και είναι θέατρο η σκηνή την οποία κάνετε, διότι ήμουν σαφής και έχει καταγραφεί αυτό.
      ΠΑΝΑΓΙΩΤΗΣ ΛΑΦΑΖΑΝΗΣ: Δεν το άκουσα. Πάρτε παρακαλώ πίσω τη φράση…
      ΠΡΟΕΔΡΕΥΩΝ (Βαΐτσης Αποστολάτος): Έχει καταγραφεί στα Πρακτικά αυτό. Πάρτε τα Πρακτικά να δείτε τι είπα κι αν δεν είναι έτσι, τότε θα το συζητήσουμε.
      ΠΑΝΑΓΙΩΤΗΣ ΛΑΦΑΖΑΝΗΣ: Ωραία, μπορεί να μην άκουσα, αλλά…
      ΠΡΟΕΔΡΕΥΩΝ (Βαΐτσης Αποστολάτος): Σας παρακαλώ πολύ, συνεχίστε. Χάνουμε χρόνο. 
      ΠΑΝΑΓΙΩΤΗΣ ΛΑΦΑΖΑΝΗΣ: …δεν θα κάνετε αυτό το πράγμα, να χαρακτηρίζετε. Δεν είναι σωστό. 
      ΠΡΟΕΔΡΕΥΩΝ (Βαΐτσης Αποστολάτος): Εσείς γιατί χαρακτηρίσατε θέατρο τη προηγούμενη κατάσταση;
      ΠΑΝΑΓΙΩΤΗΣ ΛΑΦΑΖΑΝΗΣ: Το «δικομματικό θέατρο» είπα, κύριε Πρόεδρε. Είναι άλλο το «δικομματικό θέατρο». Είναι μία πολιτική…
      ΠΡΟΕΔΡΕΥΩΝ (Βαΐτσης Αποστολάτος): Τότε θα μπορούσα κι εγώ να χαρακτηρίσω πολλά πράγματα απ’ αυτά που είπατε με το ίδιο δικαίωμα.
      Παρακαλώ, συνεχίστε.
      ΠΑΝΑΓΙΩΤΗΣ ΛΑΦΑΖΑΝΗΣ: Θα μας πείτε, λοιπόν, κύριοι της Κυβέρνησης, κύριε Υπουργέ…
      ΑΠΟΣΤΟΛΟΣ ΚΑΚΛΑΜΑΝΗΣ: Είναι σολίστας με την καλή έννοια.
      ΠΑΝΑΓΙΩΤΗΣ ΛΑΦΑΖΑΝΗΣ: Προσπαθώ να ανταποκριθώ σ’ ένα ρόλο ο οποίος βεβαίως είναι δύσκολος, δυσχερής, αλλά πρέπει να τον κάνω. 
      Ξέρω ότι εδώ είναι τα πράγματα σκληρά λιγάκι, αλλά θα μου απαντήσει ο κ. Υπουργός. Νομίζω ότι δεν πρέπει να τελειώσουμε αυτό το νομοσχέδιο, πριν μας δώσετε ένα κατάλογο των ιδιωτικών φορέων που θα αναλαμβάνουν το στατιστικό έργο ισοτίμως με την Ελληνική Στατιστική Υπηρεσία.
      Και θα μας απαντήσετε, επίσης, γιατί βάζετε εκπρόσωπο της Eurostat στο Ελληνικό Στατιστικό Συμβούλιο. Σε ποια ρύθμιση υπακούει αυτή η επιλογή; Πώς είναι συμβατή με το νομικό καθεστώς της χώρας και με το Σύνταγμα και τι δρόμο ανοίγετε με αυτό τον τρόπο σε όλα τα κρατικά όργανα, είτε γνωμοδοτικά, είτε αποφασιστικά από εδώ και μπρος να εγκαθιδρύετε γκαουλάιτερ και τοποτηρητές από ευρωπαϊκές υπηρεσίες; Κάτι που δεν κάνει ο κ. Μπαρόζο, κάτι που δεν ξεπερνάει η Ευρωπαϊκή Επιτροπή –δηλαδή, σέβεται τουλάχιστον τη θεσμική ανεξαρτησία των κρατών-μελών, έτσι όπως τη σέβεται, δεν λέω επί της ουσίας, τουλάχιστον τυπικά- εσείς το υπερακοντίζετε και ανοίγετε επικίνδυνους δρόμους.
      Δεν είμαστε μπανανία, κύριοι της Κυβέρνησης. Δεν είμαστε ψευτοαποικία και μισοαποικία της Ευρωπαϊκής Ένωσης. Το ξέρω ότι φέρατε τη χώρα σε οικονομική κατοχή. Είναι η μόνη χώρα μετά τον πόλεμο στην Ευρώπη που βρίσκεται υπό τριπλή οικονομική επιτροπεία: επιτροπεία της Κομισιόν, επιτροπεία των τραπεζιτών της Ευρωπαϊκής Κεντρικής Τράπεζας και επιτροπεία του Διεθνούς Νομισματικού Ταμείου ως ομπρέλα.
      Δεν είναι δυνατόν να μας βάζετε, λοιπόν, και τη Eurostat ως μόνιμο όργανο επιτήρησης ενός κρίσιμου τομέα των στατιστικών δεδομένων της χώρας, διότι έτσι αύριο θα βάλετε την επιτροπεία παντού. Κι αν είναι έτσι όπως μου απαντήσατε, τότε σας ερωτώ: Γιατί δεν βάζετε και εκπρόσωπο της Κομισιόν, για να τα βλέπει καλύτερα, μέσα στην ελληνική Κυβέρνηση; Πού οδηγείτε αυτή τη χώρα; Έχετε ανοίξει ένα πολύ επικίνδυνο δρόμο. Αυτό τον επικίνδυνο δρόμο δεν θα σας αφήσουμε να το διανύσετε. Θα έχετε μεγάλες επιπτώσεις, πολύ πιο νωρίς απ’ ό,τι νομίζετε κι από ό,τι ίσως φαντάζονται ορισμένοι. Δεν φτάνει η στήριξη κάποιων Μέσων Μαζικής Ενημέρωσης, ισχυρών βεβαίως, για να μπορεί μία κυβέρνηση να αισθάνεται ασφαλής και σίγουρη και να κάνει αυτά που κάνει σε βάρος του ελληνικού λαού. Δεν αρκούν αυτά. 
      Σας ευχαριστώ.
      ΠΡΟΕΔΡΕΥΩΝ (Βαΐτσης Αποστολάτος): Ευχαριστώ πολύ τον κ. Παναγιώτη Λαφαζάνη από το ΣΥΡΙΖΑ.
      Ο πρώην Πρόεδρος της Βουλής κ. Νικήτας Κακλαμάνης έχει το λόγο.
      ΑΠΟΣΤΟΛΟΣ ΚΑΚΛΑΜΑΝΗΣ: Απόστολος Κακλαμάνης, κύριε Πρόεδρε.
      ΠΡΟΕΔΡΕΥΩΝ (Βαΐτσης Αποστολάτος): Ο κ. Απόστολος Κακλαμάνης. Είδατε...
      ΑΠΟΣΤΟΛΟΣ ΚΑΚΛΑΜΑΝΗΣ: Δεν νομίζω ότι… 
      ΠΡΟΕΔΡΕΥΩΝ (Βαΐτσης Αποστολάτος): Καμία σχέση.
      ΑΠΟΣΤΟΛΟΣ ΚΑΚΛΑΜΑΝΗΣ: …και εσείς τρώτε την ώρα σας στην τηλεόραση;
      ΠΡΟΕΔΡΕΥΩΝ (Βαΐτσης Αποστολάτος): Όχι.
      ΑΠΟΣΤΟΛΟΣ ΚΑΚΛΑΜΑΝΗΣ: Γιατί η τηλεόραση έχει περάσει το «Νικήτας». 
      ΠΡΟΕΔΡΕΥΩΝ (Βαΐτσης Αποστολάτος): Κύριε Πρόεδρε, έχετε απόλυτο δίκιο. «Ομολογώ εν βάπτισμα εις άφεσιν αμαρτιών»!
      Ο κ. Απόστολος Κακλαμάνης έχει το λόγο, για δέκα λεπτά.
      ΑΠΟΣΤΟΛΟΣ ΚΑΚΛΑΜΑΝΗΣ: Κύριοι συνάδελφοι –ολίγοι μεν αλλά εκλεκτοί, όπως σας άκουσα και όπως σας παρακολουθώ αρκετά χρόνια εδώ- θέλω να πω κάτι πολύ απλό και πολύ λογικό. 
      Πραγματικά σ’ αυτή την Αίθουσα συχνά διυλίζουμε τον κώνωπα και καταπίνουμε την κάμηλο, αγαπητέ κύριε Λαφαζάνη, που το είπατε πριν από λίγο από του Βήματος. 
      Ποιο είναι το πρόβλημά μας σήμερα; Μας ελεεινολογεί ως λαό, ως Έθνος –όχι ως Αλογοσκούφη- ολόκληρη η Ευρώπη, ολόκληρος ο κόσμος και νομίζω ότι αυτό δεν το αξίζει ούτε ο ελληνικός λαός, ούτε τα Κόμματα που βρίσκονται σ’ αυτή την Αίθουσα με όλες τις αδυναμίες του πολιτικού μας συστήματος, με όλα τα προβλήματα, αν θέλετε και με τη, δυστυχώς, αναπόφευκτη αναξιοπιστία και αναξιότητα κάποιων που φτάνουν ως αυτή την Αίθουσα. 
      
      (DE)
      (3DP)
      Εγώ αρχίζω από τη Νέα Δημοκρατία. Γνώριζαν οι συνάδελφοι της Νέας Δημοκρατίας αυτά τα οποία σήμερα εμφανίζει μια ανεξάρτητη Επιτροπή; Όχι όπως έγινε το 2004, που από αυτή τη θέση ο Πρόεδρος του ΠΑ.ΣΟ.Κ., ο σημερινός Πρωθυπουργός και όλοι μας καλούσαμε τον κ. Αλογοσκούφη να κάνει όποια απογραφή θέλει, με την Τράπεζα της Ελλάδος, με συμμετοχή όλων μας. Τα στοιχεία τα πραγματικά δεν αλλοιώνονται, όσοι και αν συμμετέχουν στον έλεγχο. Αλλοιώνονται, προφανώς, εάν τη χρήση των στοιχείων αυτών, την αξιολόγησή τους την κάνει ο ένας. Και αυτό έγινε το 2004.
      Γι’ αυτό και υπήρξε μια υπερβολή -και το γνωρίζουμε πολύ καλά- με πρώτη τη Γερμανία, διότι με την ενσωμάτωση της Ανατολικής Γερμανίας η ένταξη της ηνωμένης Γερμανίας στην ΟΝΕ δεν θα γινόταν ούτε μετά είκοσι χρόνια. Και αυτό το πληρώσαμε όλες οι χώρες της Ευρωπαϊκής Ένωσης. Το πλήρωσαν ιδιαίτερα οι λαοί των περιφερειακών χωρών του Νότου, διότι εμάς χτυπάει σαν το χταπόδι το περίφημο Σύμφωνο Σταθερότητας.
      Και αντί να μου λέτε όλα αυτά, κύριε Λαφαζάνη, που άκουγα πριν, καλύτερα να έρθετε εκεί που πρώτοι εσείς λέτε. Τι θα γίνει με το Σύμφωνο Σταθερότητας; Ναι, αλλά αυτό δεν το λέτε εδώ, παρά διατυμπανίζετε από εδώ, εσείς μεν, «το ΠΑ.ΣΟ.Κ. και τι έκανε το ΠΑ.ΣΟ.Κ.», οι φίλοι μου του Κομμουνιστικού Κόμματος «η Νέα Δημοκρατία και το ΠΑ.ΣΟ.Κ., τα Κόμματα που υπηρετούν την πλουτοκρατία».
      Ο κ. Καραθανασόπουλος -δεν είναι εδώ αυτή την στιγμή- θεώρησε ότι είναι ύβρις να πει ο Υπουργός τι έγινε το 1989, που δεν είναι μια μύγα απλώς που βρέθηκε στο σπαθί μας, κύριε Λαφαζάνη. Το 1989 έγινε απόπειρα διάλυσης της συνοχής του ελληνικού λαού και δυναμιτισμού του πολιτικού συστήματος, των ίδιων των θεσμών της δημοκρατίας. Διότι σήμερα, ο ελληνικός λαός, ιδιαίτερα ο κόσμος τριών γενεών που πήγαν σε εκτελεστικά αποσπάσματα, που πήγαν σε φυλακές, δεν μπορούν να ξεχωρίσουν τι είναι το «Αριστερά» τι είναι το «Δεξιά».
      ΠΑΝΑΓΙΩΤΗΣ ΛΑΦΑΖΑΝΗΣ: Τι λέτε, κύριε Πρόεδρε; Εσείς δεν μπορείτε να ξεχωρίσετε…
      ΑΠΟΣΤΟΛΟΣ ΚΑΚΛΑΜΑΝΗΣ: Μου λέτε ότι ήταν κώνωψ απλώς η ιστορία εκείνη του 1989. Και σωστά τα είπε ο κ. Παπουτσής στον κ. Μαρκόπουλο που είχαν, άλλωστε, ο κ. Μητσοτάκης και η Νέα Δημοκρατία η τότε τον πρώτο λόγο.
      Και θα σας θυμίσω, για να δείτε ότι αυτή η παράταξη δεν είναι παράταξη μουγκών, ανθρώπων που η γραμμή είναι υπεράνω όλων, ότι τότε ένα μεγάλο κομμάτι της Κοινοβουλευτικής Ομάδας του ΠΑ.ΣΟ.Κ. εψήφισε για τη διερεύνηση του σκανδάλου Κοσκωτά και ήρθε εδώ ο ίδιος ο Ανδρέας Παπανδρέου και μίλησε στη Βουλή. Διότι και ο Ανδρέας Παπανδρέου και ο Γιώργος Παπανδρέου σήμερα δεν κρύβονται πίσω είτε από τους Υπουργούς τους, είτε από το Κόμμα τους.
      Σήμερα -και απευθύνομαι σε εσάς, κύριε Υπουργέ- η χώρα έχει έναν Πρωθυπουργό που δεν κρύβεται πίσω από τους Υπουργούς του, πίσω από την Κοινοβουλευτική του Ομάδα, που δεν σύρει σ’ αυτή τη διαπόμπευση και την παράταξή του και την χώρα.
      Όμως, πρέπει να σας πω, έστω και αν δυσαρεστώ, αλλά αυτή είναι η άποψή μου και έχω πει εκατό φορές: Άλλο η Κυβέρνηση, άλλο το Κοινοβούλιο και η Κοινοβουλευτική Ομάδα. Και καλά απαντήσατε, ότι αυτή η απόφαση για την Εξεταστική είναι απόφαση της Κοινοβουλευτικής Ομάδας. Υποθέτω ή μάλλον, είμαι βέβαιος ότι δεν έχουν αντίρρηση οι Βουλευτές που είναι μέλη της Κυβέρνησης.
      Όμως, έχει μεγάλη σημασία, αγαπητοί συνάδελφοι, τα παθήματα να γίνονται μαθήματα σε όλους. Δεν αντιλαμβάνομαι -γιατί έζησα εδώ τόσα χρόνια- ποιοι από τους συναδέλφους της Νέας Δημοκρατίας είχαν γνώση, όταν με εκείνο το υπεροπτικό ύφος απαξίωσης προς το Κοινοβούλιο εμφανιζόταν εδώ ο Υπουργός Εθνικής Οικονομίας και έκοβε και έραβε όπως νόμιζε. Θα φέρει, λοιπόν, η Νέα Δημοκρατία, ο λαός που ψήφισε τη Νέα Δημοκρατία, στην πλάτη του αυτή τη μομφή;
      Βοά η Ευρώπη. Λένε ότι τους εξαπατούσαμε και δυστυχώς, είναι αλήθεια. Εμείς τι θα κάνουμε; Θα κρύβουμε σαν τη στρουθοκάμηλο το κεφάλι μας στην άμμο και θα λέμε ότι το ίδιο έγινε και με τα δάνεια που πήραμε στον Αγώνα της Εθνικής Ανεξαρτησίας; Κάποιοι μεταξύ Λονδίνου και Αθηνών έφαγαν τα μισά;
      Αυτή είναι η πρόκληση σήμερα, για να μπορούμε με καθαρό μέτωπο να λέμε στον κ. Μπαρόζο: Κύριε Μπαρόζο, δεν τα εγνώριζες αυτά, όταν δέκα μέρες προ των εκλογών ήρθες εδώ και λιβάνιζες τον κ. Καραμανλή και την πολιτική του για τη σταθεροποίηση της οικονομίας;
      Ήμουν στη ΝΕΤ, όπου, δυστυχώς, η κομματική τότε ηγεσία της διέκοψε την ώρα που μιλούσα, για να παρουσιάσει έναν Μπαρόζο να υμνολογεί τον κ. Καραμανλή.
      Αυτά τα λάθη δεν πρέπει -απευθύνομαι σε εσάς, κύριε Μαρκόπουλε, στον κ. Τζίμα, στον κ. Αβραμόπουλο που με παρακολουθείτε- και δεν μπορεί να τα χρεωθεί ο κόσμος εκείνος που, νομίζοντας ότι όλα πάνε καλά και όμορφα, πήγαινε στον Ο.Α.Ε.Δ., πήγαινε σε πολιτευτές, πήγαινε στα κομματικά γραφεία και έλεγε «να διοριστώ και εγώ». Και έπαιρνε εν λευκώ αποφάσεις, για να συμπληρωθεί απλώς το όνομα ότι προσήρχετο.
      Άρα, λοιπόν, αυτό που συνέβη, που οδηγεί τη χώρα στο χείλος της καταστροφής, εκτός αν δεν συνειδητοποιούμε σε ποια κατάσταση βρισκόμαστε σήμερα, αυτά αγαπητοί συνάδελφοι, πρέπει να τα χρεωθούν εκείνοι που έπαιρναν αποφάσεις ερήμην του Κόμματός τους, ερήμην της Κοινοβουλευτικής τους Ομάδας, δημιουργώντας και επιβάλλοντας ενός ανδρός αρχή.
      Είναι αυτό που έχω πει εγώ στην Κυβέρνηση και στο ΠΑ.ΣΟ.Κ. και χαίρομαι ως τώρα που προχωρούμε σωστά απ’ αυτή την άποψη. Άλλες είναι οι αδυναμίες και θα μιλήσω γι’ αυτές. Χαίρομαι, γιατί έχουμε έναν Πρωθυπουργό που δεν διεκδικεί το αλάθητο, που την αξιοπιστία που έχει στη διεθνή κοινότητα την προσφέρει, γυρίζοντας από το πρωί μέχρι το βράδυ σε όλο τον κόσμο για να ανατάξει αυτή την εικόνα που έχει η χώρα μας.
      Γι’ αυτό, κύριε Υπουργέ, εγώ θα ήθελα -και δεν είμαι πλήρως ικανοποιημένος ως τώρα- και οι Υπουργοί να μην κρύβονται πίσω από τον Πρωθυπουργό. Κάθε ένας εφ’ ω ετάχθη, να κάνει αυτό που οφείλει. Σας είπα πριν και το επαναλαμβάνω και από αυτή τη θέση, ή να πείτε σε αυτούς που είναι επικεφαλής των φοροεισπρακτικών μηχανισμών ότι θα τους ανανεώσετε τη θητεία ή θα οφείλετε, όπως έγινε στο παρελθόν -κακώς έγινε τότε και ιδού που οδήγησαν τότε οι αλλαγές που έγιναν σε αυτούς τους μηχανισμούς- αλλά με διαδικασίες αξιοκρατικές και ή θα τους πείτε «μένετε», γιατί τώρα δεν δουλεύει κανένας τους ή ελάχιστοι ή τάχιστα θα προχωρήσετε.
      Έχουμε θέμα εσόδων, φοροδιαφυγής, έχουμε θέμα εισφοροδιαφυγής. Τα ασφαλιστικά ταμεία έχουν γέροντες, απόστρατους ναυάρχους που μας είχε φέρει η κυρία Πετραλιά στην Επιτροπή των Δ.Ε.Κ.Ο.
      (AM)
      (DE)
Στο Ι.Κ.Α. βλέπω την ίδια διοίκηση.
       Περιμένουμε ένα φορολογικό νομοσχέδιο -διότι υπήρχε δουλειά, την οποία γνωρίζω-  που έπρεπε να είχε έρθει εδώ, τουλάχιστον από το Νοέμβριο. Θα μας φέρετε νομοσχέδιο, που θα ψηφιστεί εδώ τον Απρίλη και ουσιαστικά θ’ αρχίσει να αποδίδει από το Φθινόπωρο; 
      Έφυγε ο κ. Λαφαζάνης; Μου την έφερε. Εντάξει! Εγώ τον αγαπώ, γιατί τον γνώρισα πριν από το 1989, όπου τον συνάντησα μια μέρα με τον Φλωράκη στο Γενικό Κρατικό Νοσοκομείο, όπου νοσηλευόταν ο Ανδρέας. Τέλος πάντων είναι καλό παιδί, έχει και αυτό τις ιδέες του. 
      Κύριοι συνάδελφοι, θέλω να σας πω πολύ απλά ότι πρέπει να «ξελασπώσουμε» και δεν θα «ξελασπώσουμε» γυρίζοντας στο παρελθόν. Εμείς ξέρουμε και τα καλά και τα στραβά του όποιου παρελθόντος. 
      ΜΑΡΓΑΡΙΤΗΣ ΤΖΙΜΑΣ: Κι εμείς τα ξέρουμε.
      ΑΠΟΣΤΟΛΟΣ ΚΑΚΛΑΜΑΝΗΣ: Κι εσείς;
      Τώρα, έχουμε την Ευρώπη απέναντι και πρέπει να δούμε πώς θα κλείσουμε αυτήν την ιστορία. Και δεν θα την κλείσουμε με το να μας έρχεται αυτός, κύριε Υπουργέ. Εγώ πιστεύω ότι πρέπει να τον βγάλετε αυτόν. Άκουσα τον Υπουργό, τον κ. Παπακωνσταντίνου, που είπε ότι αυτός το εζήτησε, όχι ότι μας το επιβάλλουν οι άλλοι.
       Θυμάμαι μια ιστορία του Γεωργίου Παπανδρέου και κλείνω με αυτό, γιατί μιλάω δώδεκα λεπτά. Είμαι κι ο τελευταίος ομιλητής, κύριε Πρόεδρε, ένα λεπτό και κλείνω.
      Θυμάμαι, λοιπόν, μία ιστορία του Γεωργίου Παπανδρέου, συχνά σας απασχολώ με την προσωπικότητα αυτή, που δυστυχώς η σύγκρουσή του με το Κομμουνιστικό Κόμμα -σε μια εποχή, μάλιστα, που είχε πλήρη πνευματική, μην πω και ψυχολογική, πολιτική και ιδεολογική κυριαρχία στην Ελλάδα, ιδιαίτερα στην προοδευτική παράταξη- τον έχει καταδικάσει σε μια άδικη, κατά τη γνώμη μου, αποτίμηση. Όμως, ο ιστορικός θα τον τοποθετήσει στη θέση που του αξίζει. 
      Ο Γεώργιος Παπανδρέου, λοιπόν, το 1951 ήταν αντιπρόεδρος της Κυβέρνησεως Πλαστήρα και Υπουργός Οικονομικών, Συντονισμού ελέγετο τότε. Πήγε στη Γερμανία για να δώσει τη μάχη των περίφημων ελληνικών καπνών. Η γερμανική αγορά ήταν στη διάθεση των Αμερικανών. Άλλωστε, υπό την κατοχή  ήταν τα δύο τρίτα της Γερμανίας και τα καπνά Virginia κυριαρχούσαν. Ο Παπανδρέου κατόρθωσε –προσέξτε την ικανότητα του πολιτικού- σε εκείνη τη στιγμή, το 1951, η Ελλαδίτσα κατόρθωσε και έκανε συμφωνία και ένα μεγάλο μέρος της γερμανικής αγοράς καπνών περιήλθε στις εμπορικές μας εξαγωγές.
       Εσείς, κύριε Τζίμα, στη Δράμα επάνω, αν ρωτήσετε τους παλαιότερους -γιατί είστε νέος- θα τα βρείτε αυτά.
      Όταν γύρισε στην Ελλάδα, βρισκόταν εδώ μια αμερικανική οικονομική αποστολή, η οποία μας είχε «δέσει», διότι τάχα -εν μέρει, συνέβη εξ αντικειμένου-  αν η χώρα αυτή συνέχιζε τον εμφύλιο πόλεμο, σκεφθείτε πού θα φθάναμε. Ούτε τα  Δωδεκάνησα θα είχαμε πάρει, δεν ξέρω τι θα γινόταν στη Δυτική Θράκη, στην Κεντρική και Δυτική Μακεδονία, στην Ελληνική Ήπειρο. Αυτοί, όμως -όπως συμβαίνει με όλους τους ισχυρούς- ό,τι σου δίνουν το θέλουν στο πολλαπλάσιο. Θεωρούσαν την Ελλάδα ότι είναι ένα πάρα πολύ καλό «οικόπεδο». Έτσι έλεγαν στην Αμερικανική Γερουσία την περίοδο της δικτατορίας, ότι εκεί, είτε δικτατορία είναι, είτε οτιδήποτε, εμείς δεν πρέπει να χάσουμε αυτό το «οικόπεδο».
       Όταν ήρθε, λοιπόν, εδώ ο Παπανδρέου, σε τρεις μέρες υποχρεώθηκε σε παραίτηση. Γιατί; Διότι πήρε -όπως τότε ίσχυε- η Κυβέρνηση απόφαση για τις τιμές συγκέντρωσης του σίτου. Τότε είχαμε πλεόνασμα σιταριών, στη Θεσσαλία ήταν ο σιτοβολώνας της Ελλάδας, μαζί με τη Ρουμανία και τα Βαλκάνια. 
      Εκεί λοιπόν, κύριε Ροντούλη, ο Παπανδρέου φαίνεται ότι καταλάβαινε ότι «νηστικό αρκούδι δεν χορεύει», όπως τώρα, με τα μέτρα και με τη μετρολογία πέντε μήνες. Αν δεν υπάρξει ανάπτυξη, αν δεν υπάρξει δουλειά, αν οι Έλληνες δεν αποφασίσουν να παράγουν -όπως κάνουμε όλοι μας, για γυρίστε να δείτε τι γραβάτα φοράμε, δεν αγοράζουμε τίποτε ελληνικό, όχι μόνο δεν παράγουμε, αλλά και εκεί που παράγουμε δεν αγοράζουμε- να κοιτάξουμε εδώ ελληνικά και αν δεν δουλέψουμε καλά και ο ένας κοιτάζει πώς να φορτώσει στον άλλον τα πράγματα, εγώ φοβάμαι πάρα πολύ. Και σας έχω πει πάρα πολλές φορές ότι καθόμαστε όλοι, ολόκληρη ελληνική κοινωνία, στην κορυφή ενός ηφαιστείου που μέσα του βράζει και δεν ξέρω μήπως είναι πολλοί λίγοι εκείνοι που έχουν πράγματι την ακοή τους σε κατάσταση που να καταλαβαίνουν. 
      Ο Παπανδρέου, λοιπόν, επειδή δεν το ενέκρινε η αμερικανική οικονομική αποστολή, υποχρεώθηκε να παραιτηθεί. 
      Δεν μας χρειάζονται, ούτε συμβουλευτικά, ούτε κατ’ άλλον τρόπο, συμμετοχές, πέραν των θεσμικών οργάνων που έχουμε συμφωνήσει με την Κοινότητα. 
      Κατά τα άλλα ο χρόνος ήδη παρήλθε. Σας ευχαριστώ που είχατε την καλοσύνη να με ακούσετε.
       (Χειροκροτήματα από την πτέρυγα του ΠΑ.ΣΟ.Κ.)
      ΠΡΟΕΔΡΕΥΩΝ (Βαΐτσης Αποστολάτος): Και εμείς ευχαριστούμε τον κ. Πρόεδρο της Βουλής για πολλοστή φορά για το μάθημα που μας δίνει. 
      Οι Βουλευτές της Νέας Δημοκρατίας, κατ’ αλφαβητική σειρά, κ. Ελευθέριος Αυγενάκης, Ιωάννης Βρούτσης, Νικόλαος Δένδιας, Τσαμπίκα Ιατρίδη, Συμεών Κεδίκογλου, Όλγα Κεφαλογιάννη, Χρήστος Μαρκογιαννάκης, Κωνσταντίνος Μουσουρούλης και Ιωάννης Πλακιωτάκης ζητούν άδεια ολιγοήμερης απουσίας στο εξωτερικό, στην έδρα του Ευρωπαϊκού Κοινοβουλίου, στις Βρυξέλες, από 3 έως 5 Μαρτίου 2010, κατόπιν προσκλήσεως της Ευρωβουλευτού κας Μαριέττας Γιαννάκου-Κουτσίκου. Η Βουλή εγκρίνει;
      ΠΟΛΛΟΙ ΒΟΥΛΕΥΤΕΣ: Μάλιστα, μάλιστα.
      ΠΡΟΕΔΡΕΥΩΝ (Βαΐτσης Αποστολάτος): Η Βουλή ενέκρινε τη ζητηθείσα άδεια. 
      Επίσης, οφείλω να ανακοινώσω στο Σώμα ότι στο Ίδρυμα Ευγενίδου την Κυριακή 28 Φεβρουαρίου 2010 και ώρα 18.00’, πραγματοποιείται εκδήλωση στο πλαίσιο του εορτασμού της Παγκόσμια Ημέρας Σπανίων Παθήσεων. Η εκδήλωση τελεί υπό την αιγίδα της αυτού εξοχότητας του Προέδρου της Eλληνικής Δημοκρατίας, κ. Κάρολου Παπούλια.
      Στο σημείο αυτό έχει ζητήσει το λόγο ο κ. Κωνσταντίνος Μαρκόπουλος, ως Κοινοβουλευτικός Εκπρόσωπος της Νέας Δημοκρατίας. 
      Ορίστε, κύριε συνάδελφε, έχετε το λόγο.
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Ευχαριστώ, κύριε Πρόεδρε.
      Θα εξαντλήσω τη δευτερολογία και την τριτολογία μου για να μην κουράσω στο Σώμα.
      Κύριε Υπουργέ, ζητήσαμε πριν να μας καταθέσετε, εφόσον την έχετε στη διάθεσή σας -προφανώς είναι στο γραφείο σας, στο οικονομικό επιτελείο της Κυβέρνησης- την επιστολή ενημέρωσης, την οποία έστειλε η Κυβέρνηση στη EUROSTAT. Αντ’ αυτού, μας δώσατε εδώ της επόμενης μέρας το εσωτερικό σημείωμα σχολιασμού της EUROSTAT, με τίτλο «Πληροφορίες για την Ελλάδα, 24-2-2010».
      Καταρχήν, λοιπόν, θεωρώ ότι έχετε διαπράξει το πρώτο λάθος. Εμείς θέλουμε να μάθουμε τι έκανε η Κυβέρνηση. Δεν κάνουμε κοινοβουλευτικό έλεγχο στη EUROSTAT. Εξάλλου αυτό δεν είναι και κάτι το ιδιαίτερο για να το βρει κανείς, είναι πάρα πολύ εύκολο να το βρούμε. Περιμένουμε, λοιπόν, την ενημέρωση, για την οποία σας ζήτησα αν πράγματι έχει γίνει. 
      Διαβάζοντας το, όμως, αυτό, εγείρονται ορισμένα ερωτήματα, τα οποία έχουν να κάνουν με αυτό που δεν μας δώσατε. 
      Στη δεύτερη σελίδα, στην πέμπτη παράγραφο, αναφέρεται ότι η ανάλυση, την οποία έστειλε η ελληνική Κυβέρνηση, δεν είναι ολοκληρωμένη. Στην έκτη παράγραφο αναφέρεται ότι για πρώτη φορά –υποτίθεται ότι η EUROSTAT αναγνωρίζει- ότι αυτά που έγιναν το 2001, χρεώνονται από το 2004 και μετά. Και εγείρεται σοβαρό ζήτημα για την πιθανή περαιτέρω αύξηση, σε συνεργασία με τις ελληνικές αρχές, του ελλείμματος από το 2004 και μετά. Και στην έβδομη παράγραφο ζητάει όλες τις υπόλοιπες πληροφορίες. 
      Εγώ δεν μπορώ να καταλάβω και ειλικρινώς αναρωτιέμαι, πως είναι δυνατόν η Κυβέρνηση, μετά από τόση συζήτηση, ερωτηματικά, χρόνια αναμονή, την οποία έχει η EUROSTAT, να μην μπορεί να στείλει μια σωστή ενημέρωση. Για αυτό, λοιπόν, παρακαλούμε την Κυβέρνηση να καταθέσει την απάντηση την οποία έδωσε.
      Δεύτερο ζήτημα. Ο αξιότιμος Κοινοβουλευτικός Εκπρόσωπος του ΠΑ.ΣΟ.Κ. άφησε αιχμές για τον κ. Μπαρόζο, όπως επίσης και ο πρώην Πρόεδρος της Βουλής ο κ. Κακλαμάνης. 
      ΧΡΗΣΤΟΣ ΠΑΠΟΥΤΣΗΣ: Αιχμές, τι αιχμές;
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Και αφήσατε αιχμές, επίσης, για το πώς η χώρα βγήκε από την επιτήρηση το 2006.  
      (AD)
        
      (AM)
      ΦΙΛΙΠΠΟΣ ΣΑΧΙΝΙΔΗΣ (Υφυπουργός Οικονομικών):  Το 2007. 
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Μάλιστα, το 2007. Ευχαριστώ.
      Αναρωτιέμαι, το ΠΑ.ΣΟ.Κ. ήθελε ακόμα την Ελλάδα σε επιτήρηση; Όταν το 2007 βγήκε από την επιτήρηση –και προφανώς βγήκε με το γεγονός ότι τα οικονομικά στοιχεία του τόπου μας ήταν πολύ καλύτερα για να γίνει αυτό το βήμα- πώς κατηγορείται ο κ. Μπαρόζο ο οποίος ήρθε εδώ να στηρίξει –υποτίθεται- τον Καραμανλή; Και ποιος είπε ότι ένας Επίτροπος της Ευρωπαϊκής Ένωσης στηρίζει κόμματα; Χώρες στηρίζουν. Τη χώρα υπερασπιζόμαστε. Τον τόπο μας υπηρετούμε, όταν πολιτευόμαστε και όχι τον εαυτόν μας. 
      Κάποτε, λοιπόν, το ΠΑ.ΣΟ.Κ. πρέπει να σταματήσει να βλέπει κόμματα και εδώ και στην Ευρώπη. Και κάποτε πρέπει να συνειδητοποιήσετε ότι η άσκηση της πολιτικής δεν έχει πάντοτε κομματική χροιά, αλλά έχει και χροιά υπεράσπισης των μεγάλων συμφερόντων και της εικόνας του τόπου.
      Ζητήσαμε λοιπόν –και δεν πήραμε απάντηση- στο αίτημα το οποίο θα κατατεθεί αύριο για τη μεγάλη Εξεταστική Επιτροπή, χωρίς να ψάχνουμε σκελετούς και πρόσωπα, να εντάξετε και τη δική σας μικρή. Δεν το θέλετε. Δεν δικαιούστε, όμως, να ομιλείτε ούτε για το 1989 ούτε για καμία άλλη περίοδο πιο πριν από το 2004, από τη στιγμή κατά την οποία αρνείστε να συζητήσουμε σ’ αυτή τη Βουλή για τα μεγάλα και σοβαρά, αυτά που απέτυχαν για να μην τα επαναλάβουμε.
      Και μην έρχεστε εδώ κυρίως ως ΠΑ.ΣΟ.Κ. πλέον και ως Κυβέρνηση, κύριε Υπουργέ, μιλώντας μόνο γι’ αυτά που σας συμφέρουν και αποφεύγοντας να μιλήσετε γι’ αυτά που σας αγγίζουν, γιατί αυτή η απάντηση της EUROSTAT –που δεν είναι απάντηση, αλλά είναι εσωτερικός σχολιασμός- στην πραγματικότητα σας δίνει την πληροφορία ότι αυτό που έγινε το 2009 ακόμα είναι απροσμέτρητο για την οικονομία του τόπου. 
      Όμως, εσείς αρνείστε και να το σχολιάσετε στην ελληνική Βουλή. Και ξέρετε γιατί το κάνετε αυτό; Δεν πρόκειται να κρεμάσει κανένας κανέναν. Προφανώς, διότι δεν έχετε διάθεση να σχολιάσετε ούτε το νόμο τον οποίο ψηφίσατε το 2000 για την έννομη χρησιμοποίηση της διαδικασίας των swaps, δηλαδή των προεσόδων το 2000 και το 2001.
      Κλείνω λέγοντας το εξής: Δεν είναι ευχάριστο να μονομαχούμε στη Βουλή σχετικά με το ποια περίοδο πρέπει να εξετάσουμε. Και αυτό γίνεται γιατί αρνείστε επιμόνως να ανοίξουμε όλα τα ζητήματα της Μεταπολίτευσης. Είναι δυσάρεστη αυτή η αναμέτρηση, αλλά είναι εξαιρετικά ειλικρινής για μας και για τη δική μας διαχείριση της Νέας Δημοκρατίας και είναι εξαιρετικά διδακτικό για τους πολίτες και για τους πολιτικούς, προκειμένου οι αποτυχημένες οικονομικές στρατηγικές να μην επαναληφθούν. 
      Όσοι το αρνούνται, είτε το αρνούνται γιατί ανήκουν στην Κυβέρνηση και φοβούνται για τα δρώμενα προ του 2004, είτε το αρνούνται γιατί ανήκουν σε άλλα κόμματα τα οποία δεν θέλουν να συμμετέχουν σε μία Εξεταστική Επιτροπή γιατί φοβούνται –άγνωστο γιατί- είτε γιατί ανήκουν στα κόμματα της Αριστεράς ωσάν να θέλουν να προστατεύσουν μία περίοδο για την οποία δεν έχουν καμία ευθύνη για τα οικονομικά της αποτελέσματα. Κάνουν λάθος.
      Ευχαριστώ πολύ.
      ΠΡΟΕΔΡΕΥΩΝ (Βαΐτσης Αποστολάτος): Ευχαριστούμε τον κ. Μαρκόπουλο.
      Ο κ. Χρήστος Παπουτσής έχει ζητήσει το λόγο.
      ΧΡΗΣΤΟΣ ΠΑΠΟΥΤΣΗΣ: Κύριε Πρόεδρε, θα είμαι πολύ σύντομος. Δεν θα έπαιρνα το λόγο. Απλώς, πρέπει να απαντήσω σ’ αυτά τα οποία μόλις ανέφερε ο κ. Μαρκόπουλος. 
      Κύριε Μαρκόπουλε, είναι πολύ καθαρή η απάντησή μας. Εμείς θέλουμε την Ελλάδα να βαδίζει στο δρόμο της ανάπτυξης, της κοινωνικής προόδου, της δικαιοσύνης και πάνω απ’ όλα της δημιουργικής συμμετοχής στο ευρωπαϊκό γίγνεσθαι. Αυτή είναι η καθαρή μας θέση και η βασική μας επιδίωξη. Γι’ αυτήν αγωνιζόμαστε και σ’ αυτήν την κατεύθυνση κινούμαστε. 
      Βεβαίως και αναφέρθηκα στην πολιτική της Ευρωπαϊκής Επιτροπής του κ. Μπαρόζο. Δεν άφησα απολύτως καμία αιχμή. Ασκώ ευθεία κριτική στα πεπραγμένα της Ευρωπαϊκής Επιτροπής. 
      Και γίνομαι και πιο συγκεκριμένος: Μπορείτε να μου εξηγήσετε εσείς πώς αντιδράτε και πώς εξηγείτε το γεγονός ότι ο αρμόδιος Επίτροπος κ. Αλμούνια είχε δεχθεί το τέχνασμα της ελληνικής Κυβέρνησης στον υπολογισμό των αμυντικών δαπανών, όταν το προτείνατε –εννοώ το τέχνασμα της Κυβέρνησης της Νέας Δημοκρατίας- ενώ ακριβώς δύο χρόνια αργότερα υιοθέτησε ως γενικής εφαρμογής κανόνα τον τρόπο υπολογισμού που είχε ακολουθήσει η Κυβέρνηση του ΠΑ.ΣΟ.Κ. και για τον οποίο εσείς φτιάξατε τη διαδικασία της απογραφής;
      Μπορείτε εσείς να μου εξηγήσετε κάτι; Όταν η Κυβέρνηση της Νέας Δημοκρατίας ανέλαβε τα ηνία της χώρας το 2004, η Ελλάδα βρισκόταν στο στενό κύκλο της Ευρωπαϊκής Ένωσης, στην Ευρωζώνη, είχε μικρό πληθωρισμό, είχε ανάπτυξη που έτρεχε με 5%, στεκόταν με κύρος στη διεθνή σκηνή και μπροστά της είχε τη διοργάνωση των Ολυμπιακών Αγώνων, με ό,τι αυτό συνεπάγεται για την προσδοκώμενη υπεραξία που θα δημιουργούνταν από τους Αγώνες. Άρα, είχε μία ευρύτατη προοπτική για επενδύσεις και για ανάπτυξη.
      ΑΠΟΣΤΟΛΟΣ ΚΑΚΛΑΜΑΝΗΣ: Και γίναμε «καρπαζοεισπράκτορες»!
      ΧΡΗΣΤΟΣ ΠΑΠΟΥΤΣΗΣ: Ακριβώς αυτό.
      Η Νέα Δημοκρατία αδρανώντας επί ένα χρόνο –το 2005-2006- για την είσπραξη των φόρων, διόγκωσε το έλλειμμα, τίναξε τις δαπάνες, δικαιολογώντας έτσι το εγχείρημα της περίφημης απογραφής. Και τότε ήρθε η Ευρωπαϊκή Επιτροπή υπό την ηγεσία του κ. Μπαρόζο, η οποία δέχθηκε και επικύρωσε την πολιτική της Νέας Δημοκρατίας. Έδωσε γενναία παράταση στο Γ΄ Κοινοτικό Πλαίσιο Στήριξης και μέσα στα θεσμικά όρια τα οποία έχει –γιατί και τα όρια της Ευρωπαϊκής Επιτροπής δεν είναι απεριόριστα- αποδέχθηκε την πρόταση του κ. Αλογοσκούφη ότι οι Έλληνες γίναμε ξαφνικά σε μία νύχτα πλουσιότεροι αποδεχόμενοι την αύξηση του Α.Ε.Π. κατά 9,6%. 
      Σας υπενθυμίζω δε ότι η πρόταση της ελληνικής Κυβέρνησης του κ. Αλογοσκούφη ήταν για 25%, ότι δηλαδή γίναμε πλουσιότεροι κατά 25%! Και, ευτυχώς, δεν μπορούσε να το πάει παραπάνω ο κ. Μπαρόζο και μας πήγαινε στο 9,6%!
      Όλα αυτά εσείς πώς τα βλέπετε; Βλέπετε ότι ήταν μέσα στα πλαίσια του θεσμικού ρόλου της Ευρωπαϊκής Επιτροπής, η οποία έπρεπε να προειδοποιεί τη χώρα εκεί που έβλεπε ότι παρεκκλίνει από τη διαδικασία της ανάπτυξης; Αντί να προειδοποιήσει, συνέχαιρε την Κυβέρνηση του κ. Καραμανλή. Έδινε συγχαρητήρια στην Κυβέρνηση. Και όταν αργότερα διαπιστώθηκε ακριβώς πού μας οδήγησε η πολιτική την οποία έκανε η Νέα Δημοκρατία, μπήκαμε στην απογραφή και ενώ η EUROSTAT και τα δημοσιονομικά στοιχεία έδειχναν ότι δεν πάμε καλά, η ίδια η Ευρωπαϊκή Επιτροπή όχι μόνο συναίνεσε στο να βγει η Ελλάδα από την επιτήρηση –άρα να χαλαρώσει το δημοσιονομικό πρόγραμμα της χώρας και η οικονομική πολιτική της Κυβέρνησης για να πάει η Νέα Δημοκρατία με άνεση στις εκλογές- αλλά ταυτόχρονα ήρθε και ο κ. Μπαρόζο εδώ, για να πει πόσο καλά τα πήγε η Νέα Δημοκρατία.
      Και τώρα, μόλις τώρα, κύριε Πρόεδρε, πριν από μια βδομάδα, θυμήθηκε ο κ. Αλμούνια ότι είχε μοιράσει εσωτερικό κείμενο στο ECOFIN –ήδη το προηγούμενο καλοκαίρι, νομίζω στις αρχές Ιουλίου του 2009- όπου προέβλεπε η Ευρωπαϊκή Επιτροπή και ενημέρωνε τους συναδέλφους στο ECOFIN ότι το έλλειμμα της Ελλάδας θα φθάσει στο 10% και σε διψήφιο νούμερο.
      Τι ήταν αυτά; Δεν ήταν μια πολιτική χαριστική πράξη υπέρ της Κυβέρνησης Καραμανλή, ούτως ώστε να διευκολύνει τον κ. Καραμανλή για να αποδράσει από την πολιτική εξουσία και να δώσει ένα περιθώριο στη Νέα Δημοκρατία για να δώσει την κοινοβουλευτική μάχη και ταυτόχρονα να οδηγήσει την Ελλάδα, αλλά και την επόμενη Κυβέρνηση –που ήταν εμφανές ότι θα ήταν η Κυβέρνηση του ΠΑ.ΣΟ.Κ.- ενώπιον των αδιεξόδων και των οικονομικών προβλημάτων;
      Γι’ αυτό ασκούμε κριτική! Καμία απολύτως αιχμή! Ευθεία, ουσιαστική, καθαρή κριτική, όπως οφείλουμε να κάνουμε ως εθνικό Κοινοβούλιο, όπως και όλα τα εθνικά κοινοβούλια. Και την ίδια κριτική ασκούν και στο Ευρωπαϊκό Κοινοβούλιο οι συνάδελφοι Ευρωβουλευτές του ΠΑ.ΣΟ.Κ. προς την Ευρωπαϊκή Επιτροπή, διότι αυτός είναι ο ρόλος μας, αυτό έχουμε μάθει. Ασκούμε έλεγχο, βεβαίως, στα θεσμικά όργανα της Ευρωπαϊκής Ένωσης, γιατί δεν είναι ανεξέλεγκτα και γιατί εμείς δεν έχουμε ξεχάσει τι σημαίνει λαϊκή κυριαρχία και πώς αυτή εκφράζεται σε εθνικό και ευρωπαϊκό επίπεδο. 
      ΠΡΟΕΔΡΕΥΩΝ (Βαΐτσης Αποστολάτος):  Ευχαριστώ τον κ. Παπουτσή.
      Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στους χώρους του Μεγάρου της Βουλής των Ελλήνων, τριάντα επτά μαθητές και μαθήτριες και πέντε εκπαιδευτικοί συνοδοί τους από το 2ο Δημοτικό Σχολείο Αλμυρού Μαγνησίας.
      Η Βουλή τους καλωσορίζει.
      (Χειροκροτήματα από όλες τις πτέρυγες της Βουλής)
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Κύριε Πρόεδρε, θα μπορούσα να έχω το λόγο για τριάντα δευτερόλεπτα;
      ΠΡΟΕΔΡΕΥΩΝ (Βαΐτσης Αποστολάτος): Ορίστε, κύριε Μαρκόπουλε, έχετε το λόγο.
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Ευχαριστώ, κύριε Πρόεδρε.
      Όταν ακούμε από το ΠΑ.ΣΟ.Κ. τέτοια πράγματα, στενοχωρούμαστε για δύο λόγους. Ο πρώτος λόγος είναι γιατί δεν έχει συνειδητοποιήσει τις δικές του ευθύνες και ο δεύτερος λόγος είναι ότι όσοι τα λένε συμπεριφέρονται σαν να αγνοούν τρία ουσιαστικά ζητήματα περί της οικονομίας. Πρώτον, ότι τα προέσοδα του 2000, του 2001 και του 2002 «έσκασαν» το 2004 και μετά -EUROSTAT 24 Φεβρουαρίου- στη δική μας Κυβέρνηση…
      ΧΡΗΣΤΟΣ ΠΑΠΟΥΤΣΗΣ: Τι μας λέτε τώρα; Και τα δάνεια της Χούντας άρχισαν να πληρώνονται μετά το 1981, όταν ήρθε το ΠΑ.ΣΟ.Κ. στην Κυβέρνηση.
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: …ότι όλα τα εξοπλιστικά προγράμματα των διακυβερνήσεων του ΠΑ.ΣΟ.Κ. πληρώθηκαν από το 2005 και μετά.
      
      
      (XS)
      
      
      (AD)
      Τρίτον, ότι όλα τα τοκοχρεολύσια όλων, των δανείων -και κυρίως τα έξοδα του επί είκοσι φορές αυξημένου κόστους των Ολυμπιακών Αγώνων του 2004, που ξεκίνησαν με προϋπολογισμό 1,5 δισεκατομμύριο και έφθασαν τα 22 δισεκατομμύρια, με το 80% των έργων με τη διαδικασία του κατεπείγοντος να δίνονται με τον τρόπο με τον οποίο δόθηκαν για το καλό και την εικόνα της χώρας- πληρώθηκαν εκ των υστέρων.
      Βέβαια ξεχάσατε να μας πείτε σε όλα αυτά, τη διαχείριση της δυσμενούς οικονομικής κρίσης, τη διαδικασία πληρωμής του πετρελαίου στα 150 δολάρια το βαρέλι. Όλα αυτά τα αγνοείτε.
      ΠΡΟΕΔΡΕΥΩΝ (Βαΐτσης Αποστολάτος):   Κύριε Μαρκόπουλε, ο χρόνος σας έχει τελειώσει προ πολλού. 
      ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ: Το μόνο το οποίο θέλετε να βλέπετε είναι ενόχους για να περάσετε την πολιτική σας. 
      Σας ευχαριστώ, κύριε Πρόεδρε. 
      ΠΡΟΕΔΡΕΥΩΝ (Βαΐτσης Αποστολάτος): Σας ευχαριστούμε κύριε συνάδελφε. 
      Ο κ. Ροντούλης έχει το λόγο για πέντε λεπτά.
      ΑΣΤΕΡΙΟΣ ΡΟΝΤΟΥΛΗΣ: Ευχαριστώ πολύ, κύριε Πρόεδρε.
      Άφησε κάποιους υπαινιγμούς ο κ. Μαρκόπουλος, για τη μη συμμετοχή του Λαϊκού Ορθόδοξου Συναγερμού στην Εξεταστική Επιτροπή που θα εξετάσει την εγκυρότητα των δημοσιονομικών στοιχείων. 
      Θα πρέπει να δώσω μια απάντηση, κύριε Πρόεδρε. Αν σκεφτόμασταν με βάσει το στενό κομματικό μας συμφέρον, θα έπρεπε όχι μόνο να συμμετάσχουμε στην επιτροπή αυτή, αλλά αν είναι δυνατόν να πυροδοτήσουμε και το μαλλιοτράβηγμα που θα γίνει στην επιτροπή αυτή μεταξύ του ΠΑ.ΣΟ.Κ. και της Νέας Δημοκρατίας.
      Όμως ο Πρόεδρος του Λαϊκού Ορθόδοξου Συναγερμού, σκεπτόμενος το εθνικό συμφέρον σε μια κρίσιμη, σε μια ιστορική καμπή για τα συμφέροντα του ελληνικού λαού προτίμησε να ακολουθήσει το δρόμο της αρετής, δηλαδή της μη συμμετοχής σ’ αυτή την Εξεταστική Επιτροπή. 
      Βεβαίως εδώ να πω το εξής. Το ερώτημα που τίθεται -και ο ελληνικός λαός το ακούει και ξέρει και την απάντησή του εκ των προτέρων θα το πω όμως μέσα στην Αίθουσα- είναι απ’ αυτή την Εξεταστική Επιτροπή θα πηγάσει κάτι καλό για τη χώρα; Ποιο είναι αυτό το καλό που θα πηγάσει από την εξέταση της εγκυρότητας των δημοσιονομικών στοιχείων; Μόνο ένα αρνητικό μπορεί να πηγάσει, ότι είμαστε αναξιόπιστοι και οι μεν και οι δε, εννοώ και οι κυβερνήσεις της Νέας Δημοκρατίας και οι κυβερνήσεις του ΠΑ.ΣΟ.Κ. 
      Ωραία, αυτό θα μας ωφελήσει; Αυτό δεν θα μας ωφελήσει, αυτό θα εκτινάξει τα επιτόκια, θα εκτινάξει τα spread και σε τελική ανάλυση αυτός που θα κληθεί να πληρώσει το επιπρόσθετο, το επιπλέον κόστος είναι ο ελληνικός λαός. 
      Άρα λοιπόν, εμείς προτείναμε και στα άλλα κόμματα αλλά προτείναμε και στη Νέα Δημοκρατία να ακολουθήσει το δικό μας δρόμο, δηλαδή να απέχει και αυτή από την Εξεταστική των πραγμάτων Επιτροπή. Η Νέα Δημοκρατία  ακολουθεί άλλο δρόμο. Θα κριθεί για την επιλογή της αυτή, αλλά αυτό που δεν πρέπει να ξεχνά είναι ότι συμμετέχοντας, νομιμοποιεί τον πολιτικό ελιγμό του ΠΑ.ΣΟ.Κ. Νομιμοποιεί ένα επικοινωνιακό παιχνίδι που κάνει το ΠΑ.ΣΟ.Κ., προκειμένου να επιρρίψει ευθύνες στη Νέα Δημοκρατία,  χωρίς να σκέπτεται όμως ούτε τις δικές του ευθύνες αλλά ούτε τις διακομματικές ευθύνες που υπάρχουν για το σημερινό κατάντημα της χώρας. 
      Επειδή πρέπει να είμαστε χρήσιμοι σε αυτήν εδώ την Αίθουσα, κύριε Υφυπουργέ, εγώ θέλω να σας μεταφέρω δύο σημαντικά ερωτήματα που πλανώνται στην κοινή γνώμη αυτή την περίοδο και θέλω να κάνετε αντίστοιχες διαψεύσεις. 
      Υπάρχει το σενάριο ή δεν υπάρχει -αυτό θα μας το πείτε εσείς κύριε Υπουργέ- αύξησης του Φ.Π.Α. στις νεόδμητες οικοδομές και στα οικοδομικά υλικά; Εάν κάνετε ένα τέτοιο βήμα, θα είναι λάθος τεραστίων διαστάσεων. Εμείς δεν έχουμε φουγάρα, δεν έχουμε βιομηχανίες. Εμείς έχουμε αυτή την έρμη την οικοδομή και μέσω της οικοδομής προσπαθούμε να κινήσουμε την αγορά.
      Άρα, λοιπόν, είναι ερώτημα ξεκάθαρο και περιμένουμε μία απάντηση. Θα προχωρήσετε σε ένα τέτοιο εγχείρημα αύξησης του Φ.Π.Α. για τις νεόδμητες οικοδομές και τα οικοδομικά υλικά; 
      Δεύτερο ερώτημα, ξέρετε ότι όσον αφορά τα νησιά μας υπάρχει ένα ιδιαίτερο καθεστώς όσον αφορά το Φ.Π.Α. Δηλαδή οι συντελεστές Φ.Π.Α. για το νησιωτικό χώρο της χώρας είναι περιορισμένοι κατά 30%. Έχουν πυκνώσει όμως οι φήμες -και θέλω μία διάψευση ή μία επιβεβαίωση-  βάσει των οποίων φημών, η Κυβέρνηση προσανατολίζεται, όχι μόνο στο να καταργήσει αυτό το ιδιαίτερο καθεστώς του Φ.Π.Α. που απολαμβάνουν τα νησιά μας, αλλά και να αυξήσει τους συντελεστές του Φ.Π.Α. 
      Καταλαβαίνετε ότι, ένα τέτοιο βήμα από την πλευρά σας επίσης θα έχει οδυνηρές συνέπειες. Οδυνηρές συνέπειες στο κόστος ζωής των νησιωτών, οδυνηρές συνέπειες στην ανταγωνιστικότητα του τουριστικού προϊόντος, οδυνηρές συνέπειες όσον αφορά τα υλικά, τις πρώτες ύλες που πηγαίνουν στο νησιωτικό χώρο της χώρας. 
      Εάν υιοθετηθεί κάτι τέτοιο από την πλευρά της Κυβέρνησης, πρόκειται για ταφόπλακα στην αναπτυξιακή δυναμική του νησιωτικού χώρου της χώρας. Κάτι που είναι και αντισυνταγματικό, κύριε Υφυπουργέ, γιατί το Σύνταγμα προνοεί ότι βάσει της νησιωτικής πολιτικής είναι μια ιδιαίτερη μέριμνα κυρίως στον οικονομικό τομέα για το νησιωτικό χώρο της χώρας. 
      Ευχαριστώ πολύ κύριε Πρόεδρε.
      ΠΡΟΕΔΡΕΥΩΝ (Βαΐτσης Αποστολάτος): Κύριε Ροντούλη «για ροντό βενετσιάνο»  μου το πάτε με τις ερωτήσεις που θέσατε. 
      Οι εισηγητές του ΠΑ.ΣΟ.Κ. κ. Βασίλης Τόγιας, της Νέας Δημοκρατίας, κύριος Μαργαρίτης Τζίμας και του Κομμουνιστικού Κόμματος Ελλάδος κ. Νικόλαος Παπακωνσταντίνου θα κλείσουν με ομιλία δύο λεπτών ο καθένας. Από τον ΣΥΡΙΖΑ θα μιλήσει ο κ. Δημήτρης Παπαδημούλης.
      Κύριε Τόγια, έχετε το λόγο για δύο λεπτά σας παρακαλώ.
      ΒΑΣΙΛΕΙΟΣ ΤΟΓΙΑΣ: Κυρίες και κύριοι συνάδελφοι, κλείνοντας τη συζήτηση για ένα πολύ σημαντικό νομοσχέδιο, είναι χρήσιμο να καταλήξουμε σε μερικά συμπεράσματα.
      Η Ελλάδα πριν από πέντε χρόνια αντιμετώπισε ένα πολιτικό πρόβλημα και ένα στατιστικό. Το πολιτικό πρόβλημα ελύθη. Στις τελευταίες εκλογές, ο λαός αποφάσισε να αλλάξει πορεία και να θέσει τη διακυβέρνηση της χώρας σε μια δύναμη που μπορεί να πάει τη χώρα μπροστά, να λύσει τα προβλήματα του λαού και να κάνει μια σοβαρή προσπάθεια εξόδου από την κρίση.
      Το στατιστικό πρόβλημα όμως παραμένει. Δυστυχώς, υπάρχει μια συζήτηση, η οποία δεν θα έπρεπε να υπήρχε στη χώρα. Ποιος δημιούργησε το στατιστικό πρόβλημα; Φαίνεται ότι η πολιτική είναι ο ηθικός αυτουργός, που διόγκωσε και δημιούργησε μια στατιστική τραγωδία στην Ελλάδα η οποία είναι υπεύθυνη, αυτή και μόνη, για το διασυρμό της χώρας τα τελευταία χρόνια.
      Το πολιτικό πρόβλημα λύθηκε. Γίνεται μια σοβαρή προσπάθεια, για την ανάταξη και της στατιστικής αξιοπιστίας της χώρας, μια προσπάθεια που ακούει στο όνομα Στατιστική Ανεξάρτητη Αρχή που αντικαθιστά μια υπηρεσία του κράτους και εμπιστεύεται μια αρχή. Μια αρχή που μπορεί να είναι πρόοδος, που μπορεί να είναι διέξοδος, που μπορεί να είναι ένα σοβαρό βήμα για την ανάκτηση της στατιστικής αξιοπιστίας της χώρας μας, την οποία όλοι μας την έχουμε ανάγκη. 
      Το πολιτικό πρόβλημα θα συνεχίσει να διερευνάται, στο πλαίσιο μιας εξεταστικής επιτροπής η οποία δεν θα πελαγοδρομεί, αλλά θα απαντάει στο καθοριστικό ερώτημα των τελευταίων ετών: Ποιος ευθύνεται για το διασυρμό της χώρας; Ποιος ευθύνεται για τη διακόρευση των αριθμών; Ποιος ευθύνεται για την καταρράκωση του κύρους της χώρας; Αυτό καλείται να το απαντήσει μια εξεταστική επιτροπή.
      Και στις δύο περιπτώσεις θα έπρεπε ο πολιτικός κόσμος να ομονοήσει ομοφώνως και στην εξεταστική επιτροπή, γιατί έτσι πρέπει να αποδεικνύει ότι δεν υπάρχει τίποτα να κρυφτεί και να συγκαλυφθεί, αλλά και στη θέσπιση της ανεξάρτητης αρχής θα έπρεπε η Βουλή -ασχέτως προσχημάτων και δικαιολογιών που βρίσκει τεχνηέντως ο καθένας- να δώσει ομόφωνα τη στήριξή της γιατί έχει να κερδίσει και το πολιτικό σύστημα και ο πολιτικός κόσμος, πάνω απ’ όλα όμως η αξιοπιστία της κοινωνίας και τα συμφέροντα των πολιτών από μια νέα πραγματικά ανεξάρτητη αρχή. 
      Σας ευχαριστώ πολύ.
      ΠΡΟΕΔΡΕΥΩΝ (Βαΐτσης Αποστολάτος):  Σας ευχαριστούμε πολύ, κύριε Βασίλη Τόγια.
      Ο κ. Μαργαρίτης Τζίμας, εισηγητής από τη Νέα Δημοκρατία  έχει το λόγο.
      ΜΑΡΓΑΡΙΤΗΣ ΤΖΙΜΑΣ: Ευχαριστώ, κύριε Πρόεδρε.
      Μου προκαλεί κατάπληξη, κύριε Πρόεδρε, το γεγονός πως το ΠΑ.ΣΟ.Κ. σήμερα, θυμήθηκε την περίοδο του ΄89. Δεν μπορώ να εξηγήσω γιατί αυτή η αναδρομή στο παρελθόν, όταν από εμάς η αναδρομή στο παρελθόν ως δικαίωμα αφαιρείται από την Κυβέρνηση και το ΠΑ.ΣΟ.Κ. Εμείς δεν έχουμε το δικαίωμα να ζητήσουμε διερεύνηση υποθέσεων από το ΄81, έχει όμως το ΠΑ.ΣΟ.Κ. να διερευνά ευθύνες του 1989. 
      Θέλω όμως να θυμίσω ότι ο τότε αρχηγός, το τότε στέλεχος ενός από τα κόμματα που παρέπεμψαν τον Ανδρέα Παπανδρέου, είναι στέλεχος του ΠΑ.ΣΟ.Κ. και μάλιστα σήμερα είναι Επίτροπος. Είναι μέσα στις τάξεις, δηλαδή, του κυβερνώντος κόμματος.
      Κύριε Πρόεδρε, και εγώ αλλά πιστεύω και όλοι οι Βουλευτές, μπήκαμε στην πολιτική για να νομοθετούμε, δεν μπήκαμε κύριε Υπουργέ στην πολιτική για να γίνουμε δικαστές.
      
      (ET)
      
      
      (XS)
      Αν θέλετε να εκπέμψετε ένα μήνυμα αξιοκρατίας, διαφάνειας και αξιοπιστίας στην ελληνική κοινωνία, φέρετε αύριο το πρωί ένα νόμο με ένα και μόνο άρθρο: Κατάργηση του νόμου περί ευθύνης Υπουργών. Είστε Κυβέρνηση και ό,τι ισχύει για τον πολίτη, να ισχύει και για όλους μας, είτε Υπουργούς, είτε Βουλευτές. 
      Και θέλω να πω στον αξιότιμο κύριο πρώην Πρόεδρο της Βουλής ότι την τελευταία αποστροφή του λόγου του την εκλαμβάνω ως δείγμα μεταμέλειας για την πρωτοβουλία της κοινοβουλευτικής ομάδας να ζητήσει διερεύνηση των οικονομικών υποθέσεων από το 2004 μέχρι σήμερα. Διότι, πράγματι είναι η ώρα της σύνθεσης και δεν είναι η ώρα της διάλυσης. Είναι η ώρα, κύριε Υπουργέ, όλες οι πολιτικές δυνάμεις, μέσα και έξω από τη Βουλή, όλοι οι Έλληνες πολίτες να πιαστούμε χέρι με χέρι και να συναρπάσουμε και πάλι την ελληνική κοινωνία και όχι να ακολουθούμε διαδικασίες, οι οποίες διχάζουν το λαό. 
      Και μην μας μιλάτε εσείς για αξιοκρατία, διότι την πράσινη κάρτα την εφεύρατε εσείς τη δεκαετία του ’80 που κυβερνήσατε. Εσείς ήσασταν εκείνο το Κόμμα, που αν δεν είχες πράσινη κάρτα, δεν διοριζόσουν στο δημόσιο. Και διογκώσατε τον ευρύτερο δημόσιο τομέα με εκατομμύρια Έλληνες, με αποτέλεσμα να έχουμε αυτά που έχουμε. 
      Σας ευχαριστώ. 
       ΠΡΟΕΔΡΕΥΩΝ (Βαΐτσης Αποστολάτος): Ευχαριστούμε πολύ τον κ. Μαργαρίτη Τζίμα.
      Ο Ειδικός Αγορητής του Κομμουνιστικού Κόμματος Ελλάδας κ. Νικόλαος Παπακωνσταντίνου έχει το λόγο για δύο λεπτά. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Πρώτον, αποδείχθηκε και από τη συνολική συζήτηση ότι οι ζαβολιές, οι αλλοιώσεις και οι πλαστογραφήσεις της στατιστικής δραστηριότητας γίνονται όχι κατά παράβαση, αλλά κατ’ επιταγή και εφαρμογή των κανόνων της EUROSTAT και της Ευρωπαϊκής Επιτροπής. 
      Δεύτερον, ότι με το νομοσχέδιο αυτό από την Κυβέρνηση επιχειρείται να μπούμε σε ένα νέο κύκλο πλαστογραφήσεων, αλλοιώσεων και ζαβολιών στη στατιστική δραστηριότητα. Το καινούργιο στοιχείο είναι ότι ενώ ως τα τώρα οι ζαβολιές και οι πλαστογραφήσεις γινόντουσαν από την εκάστοτε κυβέρνηση, χωρίς να ενημερώνεται ο εταίρος, να το πούμε έτσι, σήμερα θα γίνονται από κοινού, λόγω και της σύνθεσης αυτών των οργάνων. 
      Δεύτερη πλευρά του νομοσχεδίου είναι ότι περιφρουρείται από τη Νέα Δημοκρατία και το ΠΑ.ΣΟ.Κ. το απόρρητο της εκμεταλλευτικής και κερδοσκοπικής δραστηριότητας των μεγαλομετόχων των επιχειρηματικών ομίλων και είναι χαρακτηριστικό ότι δεν έχουν τη δυνατότητα να μιλάνε ούτε για τη φοροδιαφυγή. 
      Νομοθετείται σήμερα πρώτον, ότι απαγορεύεται η χρήση των απόρρητων στοιχείων για φορολογικούς και ελεγκτικούς σκοπούς του κράτους. Δεύτερον, ότι η δημοσίευση και η διάδοση στατιστικών στοιχείων γίνεται μόνο εάν δεν προκύπτει άμεσα ή έμμεσα η ταυτότητα εκείνων που παρέχουν ή εκείνων τους οποίους αφορούν τα στοιχεία αυτά. 
      Τρίτον, νομοθετείται σήμερα ότι οι εγγραφές στατιστικών στοιχείων καθίστανται ανώνυμες με σβήσιμο της μονάδας που τα συνέλεξε, ώστε να μην μπορεί να προσδιοριστεί άμεσα ή έμμεσα από οποιονδήποτε τρίτο και με τη χρήση των τελευταίων τεχνικών μεθόδων. 
      Ποιος οργανώνει τη φοροδιαφυγή; Ποιος ταΐζει τους μπέμπηδες της ιδιωτικής κερδοσκοπίας, που ρήμαξαν τον τόπο με τη δική σας πολιτική στήριξη; Και θέλετε να τους ταΐσετε και τα επόμενα χρόνια. Ντροπή σας! 
       ΠΡΟΕΔΡΕΥΩΝ (Βαΐτσης Αποστολάτος): Ευχαριστώ πολύ τον κ. Παπακωνσταντίνου από το Κ.Κ.Ε.. 
      Ο κ. Δημήτριος Παπαδημούλης από το ΣΥΡΙΖΑ έχει το λόγο για δύο λεπτά. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Ο δικομματικός καυγάς για την Εξεταστική Επιτροπή, που κατανάλωσε και σήμερα όλη σας την ενέργεια, κύριοι του ΠΑ.ΣΟ.Κ. και της Νέας Δημοκρατίας, μου θυμίζει μία λαϊκή παροιμία: «Εδώ καράβια χάνονται, βαρκούλες αρμενίζουν». Συναινείτε στα μέτρα που πάρθηκαν μέχρι τώρα σε βάρος των κοινωνικά ασθενέστερων και των συνεπών φορολογουμένων, είστε έτοιμοι να συναινέσετε και πάλι ΠΑ.ΣΟ.Κ. και Νέα Δημοκρατία στα πρόσθετα μέτρα που θα ανακοινώσετε -μόλις φύγει ο Όλι Ρεν από την Ελλάδα- μέσα στην επόμενη εβδομάδα, νέα αύξηση του Φ.Π.Α., νέα αύξηση εμμέσων φόρων, νέες μειώσεις μισθών και επιδομάτων και παριστάνετε ότι τσακώνεστε. Μακάρι, κάποιος να κρεμαστεί στο κατάρτι για τα πλαστά στατιστικά στοιχεία. Η πρόβλεψή μου, όμως, είναι ότι θα βγείτε και οι δύο άβρεχτοι και η χώρα θα βυθιστεί στο παρελθόν, σε ένα νοσηρό αμαρτωλό παρελθόν, για το οποίο πήρε όσκαρ η Νέα Δημοκρατία τα τελευταία έξι χρόνια, αλλά και εσείς έχετε πάρει πολλά βραβεία μαγειρέματος, κύριε Υπουργέ. 
      Για το νομοσχέδιο τώρα. Μου κάνει εντύπωση ότι δεν δεχθήκατε ούτε μία από τις προτάσεις αλλαγών, που σας καταθέσαμε τεκμηριωμένα για το νομοσχέδιο που συζητούμε. Ούτε μία! Ακόμη και αυτό το υπουργικό ρουσφέτι που κάνετε στον κ. Πανάρετο, το συνάδελφό σας, που τον καθιστάτε αυτόν και το Ίδρυμά του ως την στατιστική αυθεντία, αρνούμενοι την πρόταση των πανεπιστημίων και αυτό δεν το δεχθήκατε. Δεν δεχθήκατε να θωρακίσετε τη νέα αρχή απέναντι στο τύμβο της ιδιωτικοποίησης. Δεν δεχθήκατε να δεσμευθείτε για το ότι με διαδικασίες ΑΣΕΠ θα προσλαμβάνονται οι πολίτες που θέλουν να δουλέψουν στη νέα Στατιστική Αρχή. 
      Δεν δεχθήκατε στοιχειώδεις προτάσεις, γι’ αυτόν ακριβώς το λόγο, αντί να παίζετε παιχνίδια εντυπώσεων έναντι της Κοινοβουλευτικής Ομάδας του ΣΥΡΙΖΑ, θα πρέπει να καταλάβετε ότι πρέπει να δέχεστε τις προτάσεις, όταν σας υποβάλλονται τεκμηριωμένα. 
      Θα καταψηφίσουμε το νομοσχέδιο στο σύνολό του, γιατί καταψηφίζουμε και την κυβερνητική αλαζονεία. 
       ΠΡΟΕΔΡΕΥΩΝ (Βαΐτσης Αποστολάτος): Ευχαριστώ τον κ. Παπαδημούλη, Ειδικό Αγορητή του ΣΥΡΙΖΑ. 
      Στο σημείο αυτό, κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων 1 έως 24 και θα γίνει η ψήφισή τους χωριστά. 
      Ερωτάται το Σώμα: Γίνεται δεκτό το άρθρο 1, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 1 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
       Ερωτάται το Σώμα: Γίνεται δεκτό το άρθρο 2, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 2 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 3, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΜΑΡΓΑΡΙΤΗΣ ΤΖΙΜΑΣ: Κατά πλειοψηφία. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 3 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 4 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      
      Ερωτάται το Σώμα: Γίνεται δεκτό το άρθρο 5, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 5 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 6, ως έχει;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 6 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το άρθρο 7, όπως τροποποιήθηκε από τον Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΜΑΡΓΑΡΙΤΗΣ ΤΖΙΜΑΣ: Κατά πλειοψηφία. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 7 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 8, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 8 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 9, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 9 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 10, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΜΑΡΓΑΡΙΤΗΣ ΤΖΙΜΑΣ: Κατά πλειοψηφία. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 10 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 11, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 11 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 12, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΜΑΡΓΑΡΙΤΗΣ ΤΖΙΜΑΣ: Κατά πλειοψηφία. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 12 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 13, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία.
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 13 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 14 ως έχει;
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 14 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το άρθρο 15 ως έχει; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 15 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το άρθρο 16 ως έχει; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 16 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το άρθρο 17, όπως τροποποιήθηκε από τον κύριο Υπουργό; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 17 έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
      Ερωτάται το Σώμα: Γίνεται δεκτό το άρθρο 18 ως έχει; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 18 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το άρθρο 19 ως έχει; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 19 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το άρθρο 20 ως έχει; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΜΑΡΓΑΡΙΤΗΣ ΤΖΙΜΑΣ: Κατά πλειοψηφία. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 20 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το άρθρο 21 ως έχει; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 21 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το άρθρο 22 ως έχει; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 22 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το άρθρο 23 ως έχει; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΠΡΟΕΔΡΕΥΩΝ (Βαΐτσης Αποστολάτος): Συνεπώς, το άρθρο 23 έγινε δεκτό ως έχει κατά πλειοψηφία. 
      Ερωτάται το Σώμα: Γίνεται δεκτό το ακροτελεύτιο άρθρο του νομοσχεδίου για το «Ελληνικό Στατιστικό Σύστημα (ΕΛΣΣ), Σύσταση Ελληνικής Στατιστικής Αρχής (ΕΛΣΤΑΤ) ως Ανεξάρτητης Αρχής»; 
      ΠΟΛΛΟΙ ΒΟΥΛΕΥΤΕΣ: Δεκτό, δεκτό. 
      ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ: Κατά πλειοψηφία. 
      ΑΣΤΕΡΙΟΣ ΡΟΝΤΟΥΛΗΣ: Κατά πλειοψηφία. 
      ΔΗΜΗΤΡΙΟΣ ΠΑΠΑΔΗΜΟΥΛΗΣ: Κατά πλειοψηφία. 
       ΠΡΟΕΔΡΕΥΩΝ (Βαΐτσης Αποστολάτος):  Το ακροτελεύτιο άρθρο του νομοσχεδίου για το «Ελληνικό Στατιστικό Σύστημα (ΕΛΣΣ), Σύσταση Ελληνικής Στατιστικής Αρχής (ΕΛΣΤΑΤ) ως Ανεξάρτητης Αρχής», έγινε δεκτό κατά πλειοψηφία.
      Συνεπώς, το νομοσχέδιο του Υπουργείου Οικονομικών «Ελληνικό Στατιστικό Σύστημα (ΕΛΣΣ), Σύσταση της Ελληνικής Στατιστικής (ΕΛΣΤΑΤ) ως Ανεξάρτητης Αρχής» έγινε δεκτό επί της αρχής και επί των άρθρων κατά πλειοψηφία. Η ψήφισή του στο σύνολο αναβάλλεται για άλλη συνεδρίαση. 
     Κύριοι συνάδελφοι, έχουν διανεμηθεί τα Πρακτικά της Πέμπτης 4 Φεβρουαρίου 2010 και της Παρασκευής 5 Φεβρουαρίου 2010 και ερωτάται το Σώμα αν τα επικυρώνει. 
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     ΠΡΟΕΔΡΕΥΩΝ (Βαΐτσης Αποστολάτος): Συνεπώς τα Πρακτικά της Πέμπτης 4 Φεβρουαρίου 2010 και της Παρασκευής 5 Φεβρουαρίου 2010 επικυρώθηκαν.
     Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
     ΟΛΟΙ ΟΙ ΒΟΥΛΕΥΤΕΣ: Μάλιστα, μάλιστα.
     Με τη συναίνεση του Σώματος και ώρα 15.50΄ λύεται η συνεδρίαση για την Παρασκευή 26 Φεβρουαρίου 2010 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επίκαιρης επερώτησης Βουλευτών της Νέας Δημοκρατίας προς την Υπουργό Αγροτικής Ανάπτυξης και Τροφίμων σχετικά με το πρόγραμμα νέων αγροτών, σύμφωνα με την ημερήσια διάταξη που έχει διανεμηθεί. 
     
      Ο ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
      

1 / 261ΦΛΟΥΔΑ Τ.ΑΡΑΠΗ25/2/2010AA0225FT

Τελευταία Αποθήκευση:	25/2/2010 6:50:00 μμ	Από:	Σκότη Δέσποινα
Εκτυπώθηκε:	25/2/2010 11:07:00 πμ

